Book,Chapter,Verse,Scripture
40,1,1,"MatewMatew umumeꞌu Zezuz tàmuzgwer waner xe aꞌe wà kuryAiꞌaw Zezuz hàmuzgwer waner xe aꞌe wà kury. Zezuz Zaneruwihawete aꞌe, Tawi izuapyr romo hekon aꞌe. Tawi Àmàrààw izuapyr romo hekon aꞌe. Naꞌaw Zezuz Zaneruwihawete izypy waner xe aꞌe wà kury."
40,1,2,"Heta Àmàrààw taꞌyr Izak her maꞌe izupe aꞌe. Izak umuzàg Zako aꞌe. Zako umuzàg Zuta aꞌe, Zuta heta teteaꞌu tywyr aꞌe wà."
40,1,3,"Zuta umuzàg Pet aꞌe, Zer tu romo hekon aꞌe no. Tamar wahy her romo aꞌe. Pet umuzàg Ez aꞌe. Ez umuzàg Àràw aꞌe."
40,1,4,Àràw umuzàg Aminanaw aꞌe. Aminanaw umuzàg Naz aꞌe. Naz umuzàg Xarumu aꞌe.
40,1,5,Xarumu umuzàg Moaz aꞌe. Haꞌaw ihy her romo aꞌe. Moaz umuzàg Ope aꞌe. Huxi ihy her romo aꞌe. Ope umuzàg Zexe aꞌe.
40,1,6,Zexe umuzàg tuwihaw Tawi aꞌe.Tawi umuzàg Xàrumàw aꞌe. Ihy Uri hemireko kwer romo hekon aꞌe.
40,1,7,Xàrumàw umuzàg Homoàw aꞌe. Homoàw umuzàg Awi aꞌe. Awi umuzàg Az aꞌe.
40,1,8,Az umuzàg Zuzapa aꞌe. Zuzapa umuzàg Zuràw aꞌe. Zuràw umuzàg Uzi aꞌe.
40,1,9,Uzi umuzàg Zotàw aꞌe. Zotàw umuzàg Akaz aꞌe. Akaz umuzàg Ezeki aꞌe.
40,1,10,Ezeki umuzàg Manaxe aꞌe. Manaxe umuzàg Amon aꞌe. Amon umuzàg Zuzi aꞌe.
40,1,11,"Zuzi umuzàg Zekuni aꞌe, tywyr wanu romo wiko pà aꞌe no. Aꞌe ꞌar mehe zauxiapekwer Mawiron ywy rehe har uzàmàtyryꞌym Izaew izuapyapyr wà aꞌe wà. Uzuka teko teteaꞌu aꞌe pe har wà. Weraha ikurer uzeupi wà, weko haw pe Mawiron tawhu pe wà."
40,1,12,Mawiron tawhu pe waneraha pawire Zekuni umuzàg Xaraxiew aꞌe. Xaraxiew umuzàg Zurupapew aꞌe.
40,1,13,Zurupapew umuzàg Amiu aꞌe. Amiu umuzàg Eriaki aꞌe. Eriaki umuzàg Azor aꞌe.
40,1,14,Azor umuzàg Xatok aꞌe. Xatok umuzàg Àki aꞌe. Àki umuzàg Eriu aꞌe.
40,1,15,Eriu umuzàg Ereazar aꞌe. Ereazar umuzàg Pàtà aꞌe: Pàtà umuzàg Zako aꞌe.
40,1,16,"Zako umuzàg Zuze aꞌe. Zuze Mari imen romo hekon aꞌe. Mari Zezuz ihy romo hekon aꞌe. Zanepyro har Zanezar, zaꞌe Zezuz pe zane no."
40,1,17,"Àmàrààw heta taꞌyr aꞌe. Taꞌyr aꞌe no, heta taꞌyr aꞌe no. Nezewegatete wanaꞌynaꞌyr aꞌe wà no. Aze zazypyrog wazuapyapyr wapapar pà Àmàrààw taꞌyr rehe we nehe, aze xipapar te Tawi rehe we nehe, heta 14 wazuapyapyr wamuzàg awer wà nehe. Aze zazypyrog wi wapapar pà Tawi taꞌyr rehe we nehe, aze xipapar te Mawiron pe heraha pyrer wanehe we nehe, heta 14 wazuapyapyr wamuzàg awer wà nehe no. Aze zazypyrog wi wapapar pà Mawiron pe heraha pyrer wanehe we nehe, aze xipapar te Zezuz rehe we nehe, heta 14 wazuapyapyr wamuzàg awer aꞌe wà nehe no."
40,1,18,"Zezuz uzexak kar aꞌe kuryNezewe Zezuz Zaneruwihawete izexak kar awer aꞌe. Ihy Mari aꞌe, uzemumeꞌu Zuze pe hemireko ràm romo aꞌe. Uzereko ꞌym mehe we Mari ipuruꞌa aꞌe. Taꞌe Tupàn Hekwe Puràg umupuruꞌa kar oho aꞌe xe. Mari ukwaw Tupàn Hekwe tur awer aꞌe."
40,1,19,"Zuze aꞌe, Mari imen ràm romo hekon aꞌe, wiko awa imunar ꞌym maꞌe romo hemuꞌem ꞌym maꞌe romo aꞌe. Naꞌe uzeꞌeg uzeupe. — Mari ipuruꞌa aꞌe, iꞌi uzeupe. — Naiko kwaw imemyr tu romo ihe, iꞌi uzeupe.— Namumaranugar kar kwaw heremireko ràm teko wanuwa rupi ihe nehe. Nan. Amuhàmuhàz putar zanezereko àwàm ihe nehe kury, imumeꞌu ꞌym pà teko wanupe ihe nehe kury, iꞌi uzeupe."
40,1,20,"Nezewe izeꞌeg mehe we ur amo Tupàn heko haw pe har ipuahu pe kury, izupe uzeꞌeg pà kury.— Zuze Tawi izuapyr ne ty, iꞌi izupe.— Ekyze zo nehe ty, ereko Mari eho neremireko romo nehe ty, iꞌi izupe ipuahu mehe. — Taꞌe Tupàn Hekwe Puràg umupuruꞌa kar kwez aꞌe xe, iꞌi izupe. —Taꞌe Tekwe Puràg umuigo kar imemyr kwez hie pe aꞌe xe, iꞌi izupe."
40,1,21,"— Imemyrxak kar putar nehe. Kwareraꞌi romo uzexak kar putar aꞌe nehe, iꞌi izupe. — Emono Zezuz her romo izupe nehe, taꞌe upyro putar wànàm aꞌe wà nehe xe, wanemiapo kwer ikatu ꞌym maꞌe wi aꞌe wà nehe xe, iꞌi izupe. — Purupyro maꞌe, iꞌi her zanezeꞌeg rupi."
40,1,22,"Aꞌe maꞌe paw uzeapo nezewe aꞌe, taꞌe Zanezar umumeꞌu kar uzeꞌeg aꞌe xe, imumeꞌu har pe kwehe mehe aꞌe xe. Aiꞌaw izeꞌeg kwehe arer pape rehe imuapyk pyrer xe aꞌe kury. — Tupàn zanepyr hekon, iꞌi her zanezeꞌeg rupi."
40,1,24,Naꞌe Zuze umeꞌe upuahu re aꞌe kury. Weruzar Tupàn heko haw pe har zeꞌeg oho aꞌe. Wereko Mari oho wemireko romo kury.
40,1,25,Noho kwaw ipuhe imemyrhem ꞌym mehe aꞌe. Naꞌe amo ꞌar mehe uzexak kar imemyr aꞌe kury. Zuze omono Zezuz her romo izupe.
40,2,1,"Awa ywy kwarahy ihemaw kutyr har wi ur Zezuz hexak pà aꞌe wà kuryUzexak kar Zezuz Merez taw pe aꞌe, Zutez ywy rehe. Ero wiko aꞌe ywy rehe har wanuwihawete romo aꞌe ꞌar mehe aꞌe. Nan kwehe tete ur amo awa Zeruzarez tawhu pe aꞌe wà. Zahytata kwaw par romo wanekon wà."
40,2,2,"Upuranu tawhu pe har wanehe wà.— Maꞌe pe kwarer uzexak kar maꞌe kwer tuz aꞌe, Zutew wanuwihawete ràm aꞌe.Maꞌe pe uzexak kar putar aꞌe nehe. Uruexak amo zahytata ure. Aꞌe zahytata nuzawy kwaw tuwihaw izexak kar àwàm imumeꞌu har urewe aꞌe. Kwarahy ihemaw wi tur aꞌe, te upyta xe ko tawhu ꞌaromo aꞌe. Aꞌe rupi uruzur kwez xe ure kury, imuwete katu pà ure kury."
40,2,3,"Naꞌe teko umumeꞌu wahem awer oho tuwihawete Ero pe aꞌe wà kury. Naꞌikatu kwaw aꞌe maꞌe imumeꞌu pyr izupe. Taꞌe ukyze amo tuwihaw uzexak kar maꞌe ràm wi aꞌe xe. — Hà, aipo wiko putar tuwihawete romo herekuzaromo aꞌe nehe, iꞌi uzeupe. — Aipo hereityk putar nehe, iꞌi uzeupe. Amogwer teko Zeruzarez tawhu pe har aꞌe wà no, ukyze tuwihaw Ero wi aꞌe wà no. Taꞌe Ero aꞌe xe, uzepyk teko teteaꞌu wanehe wikwahy mehe aꞌe xe."
40,2,4,"Naꞌe tuwihaw omonoꞌog xaxeto wanuwihaw waneruwà aꞌe wà kury. Omonoꞌog Tupàn zeꞌeg kwehe arer rehe upurumuꞌe maꞌe aꞌe wà no. Upuranu wanehe kury. — Maꞌe pe uzexak kar putar tuwihaw Purupyro Maꞌe aꞌe nehe, iꞌi wanupe."
40,2,5,"— Uzexak kar putar Merez taw pe nehe, Zutez ywy rehe nehe, iꞌi izupe wà. — Nezewe iꞌi Tupàn zeꞌeg imumeꞌu har kwehe arer aꞌe."
40,2,6,
40,2,7,"Naꞌe Ero wenoz aꞌe zahytata kwaw par aꞌe wà kury. Xo aꞌe zo wixe ipyr wà. Upuranu wanehe kury. — Maꞌe ꞌar mehe zahytata uzexak kar ywak rehe aꞌe, iꞌi wanupe, wanehe upuranu pà. Aꞌe zahytata kwaw par umumeꞌu iꞌar izupe wà."
40,2,8,"Naꞌe tuwihaw omono kar zahytata kwaw par Merez taw pe wà kury. — Pekar aꞌe kwareraꞌi peho nehe, iꞌi wanupe.— Aze pexak nehe, pemumeꞌu heko haw pezuwà ihewe nehe. Aꞌe rupi apuner putar ipyr heho haw rehe ihe nehe no, imuwete katu pà ihe nehe no, iꞌi muaꞌu wanupe. Hemuꞌem wanupe, taꞌe ipuruzuka kar wer tuwe kwarer rehe aꞌe xe."
40,2,9,"Naꞌe uhem oho aꞌe wi izuwi wà. Oho mehe wexak aꞌe zahytata wà, aꞌe wemixak kwer kwarahy ihemaw wi ur maꞌe kwer wà. Hurywete hexak mehe wà. Ikatuahy wanupe. Zahytata oho wanenataromo. Te upyta oho kwareraꞌi heko haw ꞌaromo kury."
40,2,11,"Wixe oho tàpuz me wà. Wexak kwareraꞌi aꞌe pe wà, ihy Mari ipyr heko mehe wà. Uzeamumew upenàràg rehe wà, kwareraꞌi imuwete katu pà wà. Aꞌe re uwàpytymawok umaꞌeryru wà, maꞌe imono pà izupe wà. Ita hekuzar katu maꞌe or her maꞌe imono pà izupe wà. Omono yhyk izupe wà no. Omono kàpuhàg mir her maꞌe izupe wà no."
40,2,12,"Naꞌe Tupàn uzeꞌeg wà zahytata kwaw par wanupe wapuahu pe aꞌe kury. — Pezewyr zo peho Ero pyr nehe ty wà, iꞌi wanupe. Aꞌe rupi uzewyr oho uiwy kutyr wà, amo ae pe rupi wà."
40,2,13,"Zuze weraha kwareraꞌi Ezit ywy peZahytata kwaw par waho re ur amo Tupàn heko haw pe har Zuze ipuahu pe aꞌe kury. — Epuꞌàm nehe ty, eraha kwarer xe wi nehe ty, ihy nehe no. Tàritykaꞌi peho Ezit ywy rehe nehe, iꞌi izupe. — Pepyta aꞌe pe nehe. Te ihe pemumuranu mehe nehe. Xo aꞌe mehe zo pezur aꞌe wi nehe, iꞌi izupe, ipuahu pe.— Taꞌe Ero wekar putar neraꞌyr ko rupi aꞌe nehe xe, taꞌe ipuruzuka wer hehe aꞌe xe, iꞌi izupe."
40,2,14,"Naꞌe Zuze upuꞌàm upuahu re aꞌe kury. Weraha kwareraꞌi pyhaw aꞌe wi wà, Ezit ywy rehe wà."
40,2,15,"Upyta aꞌe pe wà. Umumaw Màràn kwarahy aꞌe pe wà. Xo Ero imàno re zo uzewyr wà aꞌe wi wà. Nezewe uzeapo aꞌe maꞌe aꞌe, taꞌe Tupàn zeꞌeg kwehe arer umumeꞌu nezewe haw aꞌe xe. — Aenoz heraꞌyr kwez Ezit ywy wi ihe, iꞌi Tupàn, iꞌi imumeꞌu har aꞌe, uzeꞌeg pape rehe imuapyk pà aꞌe.wazaiꞌo mehe wà,Wazemumikahy mehe wà.Taꞌe amo uzuka kwareareraꞌi paw rupi aꞌe wà xe. Zuze weruzewyr wi kwareraꞌi Ezit ywy wi aꞌe kuryEro imàno re, amo Zanezar heko haw pe har uzeꞌeg wà Zuze pe ipuahu pe aꞌe kury, Ezit ywy rehe heko mehe aꞌe kury. — Epuꞌàm nehe ty, eraha kwareraꞌi heruzewyr pà Izaew ywy rehe nehe ty, ihy nehe no, taꞌe kwareraꞌi hekar arer aꞌe wà xe, hehe ipuruzuka wer maꞌe kwer aꞌe wà xe, umàno paw rupi aꞌe wà xe, iꞌi izupe."
40,2,21,"Naꞌe upuꞌàm Zuze aꞌe kury. Weraha kwarer, ihy no. Uzewyr oho Izaew ywy rehe wà. Naꞌe uzeꞌeg teko Zuze pe wà."
40,2,22,"— Akeraw aꞌe, Ero taꞌyr aꞌe, wiko Zutez ywy rehe har wanuwihawete romo aꞌe kury, iꞌi izupe wà. Ukyze Zuze izuwi wazeꞌeg henu mehe. Naꞌizewyr wer kwaw aꞌe ywy rehe. Naꞌe Tupàn umumeꞌu maꞌe wà izupe aꞌe kury, ipuahu pe aꞌe kury. — Eho Karirez ywy rehe nehe ty, iꞌi izupe. Weruzar Zuze izeꞌeg. Oho tuwe aꞌe ywy rehe kury."
40,2,23,"Nazare taw pe uzapo weko haw aꞌe kury. Uzapo nezewe haw aꞌe, taꞌe nezewe iꞌi Tupàn zeꞌeg imumeꞌu har kwehe arer aꞌe wà xe. — Zaneruwihawete ur maꞌe ràm wiko putar Nazare taw pe har romo aꞌe nehe, iꞌi izupe."
40,3,1,"Zuàw purumuzahazahak maꞌe umumeꞌu Tupàn zeꞌeg oho iko teko wanupe aꞌeAꞌe ꞌar mehe Zuàw purumuzahazahak maꞌe wata oho tàpuz heta ꞌymaw pe aꞌe kury, Zutez ywy rehe aꞌe kury. Uzypyrog Tupàn zeꞌeg imumeꞌu pà aꞌe."
40,3,2,"— Pepytuꞌu ikatu ꞌym maꞌe iapo re nehe, Tupàn pe pezewyr pà nehe, hehe pezeruzar wi pà nehe, iꞌi oho iko teko wanupe aꞌe. — Taꞌe amo ꞌar mehe Tupàn weruzeꞌeg putar teko teteaꞌu aꞌe nehe xe. Uhem eteaꞌi aꞌe ꞌar aꞌe kury, iꞌi oho iko purupe."
40,3,3,"Amo Tupàn zeꞌeg imumeꞌu har kwehe arer aꞌe, Izai her maꞌe aꞌe, umumeꞌu Zuàw tur àwàm teko wanupe aꞌe, Tupàn zeꞌeg imuapyk pà pape rehe aꞌe. Naꞌaw izeꞌeg awer xe aꞌe kury."
40,3,4,"Zuàw aꞌe, kawaru kupewaꞌa hawer uzapo ukamir romo aꞌe, maꞌe pirer izekuꞌapixi haw romo no. Uꞌu tukur. Uꞌu hàir no."
40,3,5,"Teko teteaꞌu ur ipyr wà, izeꞌeg henu pà wà. Zeruzarez tawhu pe har wà, Zutez ywy rehe har wà no, Zotàw yrykawaz rehe har wà no."
40,3,6,"Uzemono oho aꞌe pe wà, Tupàn pe wà, wemiapo kwer katu ꞌym maꞌe wi uhem pà wà. — Nahekatu kwaw ihe, iꞌi izupe wà.— Azapo ikatu ꞌym maꞌe tuweharupi ihe, iꞌi izupe wà. — Apytuꞌu putar ikatu ꞌym maꞌe iapo re nehe, iꞌi izupe wà. Umuzahazahak Zuàw aꞌe uzeꞌeg maꞌe kwer aꞌe wà, Zotàw yrykaw pupe aꞌe wà."
40,3,7,"Amo zeꞌeg kwehe arer kwaw par parizew her maꞌe aꞌe wà, ur ipyr uzemuzahazahak kar pà izupe aꞌe wà no. Amo xaxeto hemetarer katu maꞌe xatuxew her maꞌe aꞌe wà no, ur ipyr aꞌe wà no. Wanexak mehe Zuàw uzeꞌeg ahyahy wanupe.— Mozaiw ài peiko pe. Mozaiw uxiꞌu teko wazuka pà aꞌe wà. Nezewegatete pemuꞌe teko temuꞌemaw rehe pe wà no, tatahu pe wamono kar pà pe wà no, iꞌi wanupe. — Aipo pepuner pehemaw rehe Tupàn wi nehe, aipo nuzepyk kwaw penehe aꞌe nehe. Ni amo napemuhem kar kwaw zepykaw wi aꞌe wà nehe, iꞌi wanupe."
40,3,8,"— Aze pepytuꞌu wer ikatu ꞌym maꞌe iapo re nehe, aꞌe mehe pezapo ikatuahy maꞌe peho peiko nehe, pezemumikahy haw hexak kar pà Tupàn pe nehe, iꞌi wanupe."
40,3,9,"— Àmàrààw ureipy romo hekon aꞌe, peze zo nehe. — Taꞌe Tupàn upuner mo ꞌàg ita iapo haw rehe Àmàrààw izuapyr romo aꞌe xe, aze mo ipurapo wer hehe aꞌe, iꞌi wanupe. — Aze awa Àmàrààw zuapyr romo hekon aꞌe nehe, aze noho kwaw Tupàn hape rupi aꞌe nehe, Tupàn uzeꞌeg putar nezewe izupe nehe — Nereiko kwaw Àmàrààw izuapyr romo heruwa rupi ne, iꞌi putar izupe nehe. Uzepyk putar hehe azeharomoete aꞌe nehe."
40,3,10,"— Itazy maꞌywa ꞌyw hapo huwake tuz aꞌe kury. Izar uhaw putar maꞌywa ꞌyw heityk pà aꞌe nehe. Aze maꞌywa ꞌyw naꞌiꞌa kwaw nehe, aze iꞌa kwer naꞌikatu kwaw nehe, uhaw putar heityk pà tata pupe nehe, iꞌi Zuàw teko wanupe. Ikatu ꞌym maꞌe iapo har wanehe uzeꞌeg uzeruzar ꞌym maꞌe wanehe aꞌe. Tupàn uzepyk putar uzeꞌeg heruzar ꞌymar wanehe aꞌe nehe."
40,3,11,"— Apumuzahazahak ꞌy pupe ihe, Tupàn pe pezewyr haw hexak kar pà purupe ihe. Awa heraikweromo ur maꞌe ràm aꞌe nehe, pemuzahazahak putar aꞌe nehe.Napemuzahazahak kwaw ꞌy pupe aꞌe nehe. Wekwe Puràg pupe tata pupe pemuzahazahak kar putar aꞌe nehe, iꞌi wanupe. — Tuwihaw heraikweromo ur maꞌe ràm aꞌe, ikàg weraꞌu ihewi aꞌe. Napuner kwaw ni ipy rehe har ihàm ikwaraw paw rehe izuwi ihe, iꞌi wanupe."
40,3,12,"— Yrypemutu opo pe hereko har umuwewe aroz apirer heityk pà izuwi aꞌe. Omonoꞌog aroz hyru pupe. Wapy iapirer tata pupe. Heraikweromo ur maꞌe ràm wiko aꞌe yrypemutu hereko har zàwenugar romo aꞌe. Uzeruzar maꞌe aꞌe wà, aroz ài wanekon aꞌe wà. Omono kar putar Tupàn pyr aꞌe wà nehe. Uzeruzar ꞌym maꞌe aꞌe wà, iapirer ài wanekon aꞌe wà. Omono kar putar tatahu pe aꞌe wà nehe, aꞌe tata uwew ꞌym maꞌe pupe aꞌe wà nehe, iꞌi Zuàw aꞌe, aꞌe zeꞌeg kwehe arer kwaw par wanupe aꞌe."
40,3,13,"Zuàw umuzahazahak Zezuz aꞌe kuryAꞌe ꞌar rehe wata Zezuz oho Karirez ywy wi Zotàw yrykaw pe kury. Uhem wà Zuàw huwake kury. — Hemuzahazahak pe ne nehe ty, iꞌi izupe."
40,3,14,"Naꞌe Zuàw aꞌe, uzapo amo uzeꞌeg izupe aꞌe. — Nan, iꞌi izupe. — Ihe ae aputar hemuzahazahakaw ihe, iꞌi Zuàw Zezuz pe."
40,3,15,"Naꞌe iꞌi Zezuz izupe kury. — Tuwe nezewe nehe ty, eruzar hezeꞌeg nehe ty, iꞌi izupe. Nezewe mehe xiapo putar Tupàn hemiapo putar haw rupi nehe, iꞌi izupe. — Aze pa, iꞌi Zuàw izupe."
40,3,16,"Naꞌe Zezuz uzemuzahazahak kar Zuàw pe kury. Uzemuzahazahak kar ire, uhem wà ꞌy wi kury. Aꞌe ꞌar mehe we ywak uzewàpytymawok iꞌaromo kury. Tupàn Hekwe wezyw pykahu ài wà hehe aꞌe. Wapyk wà hehe. Zuàw wexak iwezyw mehe. Naꞌe amo uzeꞌeg ywak wi aꞌe kury, Zezuz huwake har wanupe aꞌe kury.— Aikwez heraꞌyr heremiamutar aꞌe. Turywete haw imur har ihewe aꞌe, iꞌi wanupe. Tupàn aꞌe uzeꞌeg maꞌe kwer romo hekon aꞌe."
40,4,1,"Zurupari wagaw Zezuz aꞌe kuryNaꞌe Tekwe Puràg weraha Zezuz muite kury, ywyxig heta haw pe kury. — Zurupari neragaw putar nehe, iꞌi izupe. Umumaw 40 ꞌar 40 pytun aꞌe pe umaiꞌu ꞌym pà. Imaꞌuhez tuwe. Naꞌe Zurupari ur ipyr izupe uzeꞌeg pà aꞌe kury.— Tupàn taꞌyr romo ereiko ne. Aꞌe rupi nekàg tuwe ne. Ezeꞌeg ꞌàg ita wanupe nehe, typyꞌak romo iapo pà nehe, iꞌi izupe."
40,4,4,Uzeꞌeg Zezuz izupe.
40,4,5,"Naꞌe Zurupari weraha Zezuz Zeruzarez tawhu puràgete pe kury. Tawhu Tupàn pe imonokatu pyrer, zaꞌe aꞌe tawhu pe. Omono kar Zurupari Zanezar Zezuz tàpuzuhu aiha weraꞌu maꞌe iꞌaromo kury."
40,4,6,"Uzeꞌeg izupe.— Tupàn taꞌyr romo ereiko ne, aꞌe rupi ezemomor eho neꞌar pà xe wi ywy rehe nehe, taꞌe nezewe iꞌi Tupàn zeꞌeg pape rehe imuapyk pyrer aꞌe xe.Tupàn uzeꞌeg putar weko haw pe har wanupe aꞌe nehe, neruwake har wanupe nehe.Aꞌe mehe nepyhyk putar wà opo pupe aꞌe wà nehe, neꞌar mehe aꞌe wà nehe.Nezewe mehe nanepirok kwaw ita aꞌe nehe."
40,4,7,"Naꞌe uzeꞌeg Zezuz izupe kury. — Amo Tupàn zeꞌeg imuapyk pyrer nezewe uzeꞌeg aꞌe no. — Eagaw zo Tupàn nezar nehe, iꞌi aꞌe zeꞌeg, iꞌi izupe."
40,4,8,"Naꞌe Zurupari weraha Zezuz ywytyr iaiha weraꞌu maꞌe apyr kury. Wexak kar teko ywy rehe har izupe paw rupi wà, wexak kar wanuwihaw wà no, wexak kar tuwihaw wamaꞌe hekuzar katu maꞌe teteaꞌu wà no."
40,4,9,"— Amono putar ꞌaw teko paw newe ihe wà nehe, aze erezeamumew heruwa rupi nehe, hemuwete katu pà nehe, nezar romo hemuigo kar pà nehe, iꞌi izupe."
40,4,10,Uzeꞌeg Zezuz izupe.iꞌi izupe.
40,4,11,"Naꞌe Zurupari oho aꞌe wi kury. Tupàn heko haw pe har ur aꞌe pe ipyr wà, ipytywàgatu pà wà, hehe uzekaiw pà wà."
40,4,12,Zezuz uzypyrog umaꞌereko haw iapo pà aꞌe kuryTuwihaw umunehew kar Zuàw aꞌe ꞌar mehe aꞌe kury. Teko umumeꞌu imunehew pawer wà Zezuz pe aꞌe wà. Henu re uhem Zezuz oho aꞌe ywy wi aꞌe kury. Wata oho Karirez ywy kutyr kury.
40,4,13,Nupyta kwaw Nazare taw pe. Oho Kapanau taw pe wiko pà kury. Karirez yryhu waz rehe tuz aꞌe taw aꞌe. Zepurom Napitari ywy rehe tuz.
40,4,14,"Nezewe Zezuz hekon aꞌe, taꞌe Tupàn zeꞌeg imumeꞌu har kwehe arer Izai her maꞌe aꞌe xe, umumeꞌu nezewe heko àwàm aꞌe xe. Amo teko wiko Zotàw yrykawaz rehe aꞌe wà no.Zutew ꞌym teteaꞌu wiko aꞌe Karirez ywy pehegwer rehe aꞌe wà no."
40,4,17,"Aꞌe ꞌar mehe Zezuz uzypyrog Tupàn zeꞌeg imumeꞌu pà teko wanupe aꞌe kury.— Pezemumikahy ikatu ꞌym maꞌe penemiapo kwer rehe nehe, pepytuꞌu iapo re nehe. Taꞌe uhem eteaꞌi Tupàn pureruzeꞌegaw aꞌe kury xe, naꞌiàrew kwaw tur àwàm aꞌe, iꞌi oho iko purupe."
40,4,18,"Zezuz wenoz ipira pyhykar uzeupe wemimuꞌe romo wamuigo kar pà aꞌe wà kuryAmo ꞌar mehe Zezuz wata oho iko Karirez yryhu iwyr aꞌe. Wexak mokoz awa aꞌe pe aꞌe wà. Ximàw Pet awa ipy her romo aꞌe. Anere tywyr her romo aꞌe no.Omomor kyhapari oho waiko ꞌy rupi wà, ipira pyhyk pà wà. Taꞌe ipira pyhykar romo wanekon aꞌe wà xe."
40,4,19,"Uzeꞌeg Zezuz wà wanupe aꞌe kury.— Pezur herupi nehe ty wà. Ko ꞌar rehe, ipira pyhykar romo peiko pe. Pezur herupi nehe, aꞌe mehe apumuigo kar putar teko wamuzeruzar kar har romo ihe nehe, iꞌi wanupe."
40,4,20,Aꞌe ꞌar mehe we wezar ukyhapari wà. Oho Zezuz hupi wà.
40,4,21,"Noho tete kwaw wà. Wexak amo mokoz ipira pyhykar aꞌe pe wà no. Kanu pupe wanuz wà, u rehe we wà. Zepetew wanu her romo aꞌe. Xiak tykyꞌyr her romo aꞌe. Zuàw tywyr her romo aꞌe. Uzapokatu ukyhapari waiko ukanu pupe wà. Zezuz uhapukaz wanupe. — Pezur herupi nehe ty wà, iꞌi wanupe."
40,4,22,"Aꞌe ꞌar mehe we uhem wà aꞌe wi wà, kanuhu hezar pà wà, u hezar pà wà no. Oho Zezuz hupi hemiruzeꞌeg romo wiko pà wà."
40,4,23,"Zezuz upurumuꞌe iko kury. Upurumukatu noWata Zezuz oho iko Karirez ywy rehe aꞌe kury. Upurumuꞌe oho iko zemonoꞌogaw nàn no, Tupàn pureruzeꞌegaw imumeꞌu pà no, teko imaꞌeahy maꞌe wamukatu pà no, maꞌerahy paw imuhem kar pà no."
40,4,24,"Teko umumeꞌu hemiapo kwer oho Xir ywy rehe har nànàn aꞌe wà no. Aꞌe rupi aꞌe ywy rehe har werur imaꞌeahy maꞌe ipyr aꞌe wà no, wyzài imaꞌeahy haw hereko har wanerur pà ipyr aꞌe wà no. Werur tekwe ikatu ꞌym maꞌe hereko har aꞌe wà no, werur uryryryryz maꞌe aꞌe wà no, werur ipàri maꞌe aꞌe wà no. Paw rupi katete umukatu aꞌe wà."
40,4,25,"Teko teteaꞌu oho haikweromo wà. Karirez ywy rehe har wà, Teztaw ywy rehe har wà no, Zeruzarez tawhu pe har wà no, Zutez ywy rehe har wà no, Zotàw yrykawaz pehegwer rehe har wà no. Paw rupi katete oho haikweromo wà."
40,5,1,Zezuz upurumuꞌe iko ywytyr rehe aꞌe kuryZezuz wexak aꞌe teko teteaꞌu aꞌe wà. Aꞌe rupi uzeupir oho ywytyr rehe kury. Wapyk aꞌe pe. Hemimuꞌe uzemonoꞌog huwake wà.
40,5,2,Uzypyrog wamuꞌe pà. Naꞌaw izeꞌeg xe aꞌe kury.
40,5,3,Taꞌe wiko putar Tupàn hemiruzeꞌeg romo aꞌe nehe xe.
40,5,4,"Teko wemiapo kwer ikatu ꞌym maꞌe rehe uzaiꞌo maꞌe aꞌe nehe,Tupàn upytywà putar aꞌe teko aꞌe nehe, imurywete kar pà aꞌe nehe."
40,5,5,"Teko ikàg ꞌym maꞌe hurywete putar aꞌe nehe,taꞌe upyhyk putar Tupàn hemimur ràm aꞌe nehe xe, upyhyk putar hemimumeꞌu kwer aꞌe nehe xe."
40,5,6,"Aze teko ipureruzar wer Tupàn rehe azeharomoete aꞌe nehe, aze ipurapo wer tuwe ikatu maꞌe rehe aꞌe nehe,hurywete putar aꞌe nehe, taꞌe Tupàn umurywete kar putar tuwe aꞌe teko aꞌe nehe xe."
40,5,7,"Aze teko upurupuhareko katu iko aꞌe nehe, hurywete putar aꞌe nehe,taꞌe Tupàn upuhareko putar aꞌe teko aꞌe nehe no xe, hehe uzepyk ꞌym pà aꞌe nehe no xe. Heharaz putar hemiapo kwer ikatu ꞌym maꞌe wi aꞌe nehe."
40,5,8,"Aze teko ipurapo wer tuwe xo ikatuahy maꞌe rehe azeharomoete aꞌe nehe, Tupàn imurywete kar pà aꞌe nehe, hurywete putar aꞌe nehe,taꞌe wexak putar Tupàn aꞌe nehe xe."
40,5,9,"Aze amo teko uzàmàtyryꞌym amo teko aꞌe wà nehe, aze amo ae teko uzeꞌeg oho wanupe nehe, wamupytuꞌu kar pà wàmàtyryꞌym ire nehe, aꞌe mehe wamupytuꞌu kar har hurywete putar aꞌe nehe,taꞌe — Heraꞌyr, iꞌi putar Tupàn izupe aꞌe nehe xe."
40,5,10,
40,5,11,"Aze teko uzeꞌeg zemueteahy penehe wà nehe, aze upuraraw kar maꞌerahy peme wà nehe, aze hemuꞌem penehe wà nehe, heremiruzeꞌeg romo peneko haw rehe wà nehe, penurywete putar nehe."
40,5,12,"Penurywete nehe ty wà, taꞌe Tupàn omonokatu hekuzar ikatuahy maꞌe peme aꞌe xe, ywate aꞌe xe. Kwehe mehe teko uzapo agwer ikatu ꞌym maꞌe Tupàn zeꞌeg imumeꞌu har wanupe aꞌe wà, wanehe uzeꞌeg zemueteahy pà aꞌe wà, maꞌerahy ipuraraw kar pà wanupe aꞌe wà no. Hemuꞌem wanehe aꞌe wà."
40,5,13,"Uzeꞌeg xa rehe tatainy rehe aꞌe kuryUzeꞌeg wiwi Zezuz wemimuꞌe wanupe.— Peiko xa ài teko nànàn pe. Aze ximono xa temiꞌu inuromo, hete katu zanewe. Nezewegatete aze peiko teko wainuromo ikatu maꞌe iapo pà nehe, aꞌe teko ukwaw putar Tupàn ikatu haw aꞌe wà nehe no. Aze heta ywy xa inuromo nehe, naꞌikatu kwaw temiꞌu inuromo imono haw nehe. Ni amo nupuner kwaw hete katu haw imuzewyr kar haw rehe izupe wà nehe. Taꞌe iaiw aꞌe nehe xe, aꞌe rupi teko weityk putar wà nehe, hehe upyrog pà wà nehe. Nezewegatete aze pezapo wi wi ikatu ꞌym maꞌe peho peiko nehe, Tupàn uzepyk putar penehe aꞌe nehe no."
40,5,14,"Peiko tatainy ài teko ywy rehe har nànàn pe. Aze teko uzapo taw ywytyr apyr aꞌe wà nehe, nupuner kwaw aꞌe taw imimaw rehe aꞌe re aꞌe wà nehe. Nezewegatete aze peiko heremiruzeꞌeg romo nehe, teko umeꞌegatu putar penemiapo kwer rehe aꞌe wà nehe. Aze amo umunyk tatainy nehe, nomono kwaw kawaw iwy pe nehe. Omono putar ywate nehe. Aꞌe rupi uhyape katu putar aꞌe pe nehe. Teko aꞌe pe har paw rupi aꞌe wà nehe, upuner putar maꞌe hexakaw rehe aꞌe wà nehe. Nezewegatete pe no ty wà. Tatainy uhyape katu maꞌe ài peiko teko wanupe. Nezewegatete pezapo ikatuahy maꞌe peho peiko teko wanupe nehe no. Aꞌe rupi wexak putar penemiapo kwer ikatuahy maꞌe aꞌe wà nehe. Nezewe mehe umumeꞌu putar penu ywate har ikatu haw aꞌe wà nehe no."
40,5,17,"Uzeꞌeg zeꞌeg kwehe arer rehe aꞌe kuryUzeꞌeg wiwi Zezuz wemimuꞌe wanupe.— Nazur kwaw ywy rehe zeꞌeg Moizez pe imur pyrer imunàn pà ihe, nazur kwaw amogwer Tupàn zeꞌeg imumeꞌu har wazeꞌeg imunàn pà ihe. Nan. — Peruzar zo wazeꞌeg nehe, naꞌe kwaw teko wanupe ihe. Aruzar tuwe aꞌe zeꞌeg teko ihe. Kwehe mehe umumeꞌu heremiapo ràm aꞌe wà, hereko àwàm aꞌe wà. Azur aꞌe maꞌe iapo pà paw rupi katete ihe kury, wazeꞌeg rupi katete ihe kury."
40,5,18,"Pemaꞌenukwaw ko hezeꞌeg rehe nehe ty wà. Amo ꞌar mehe ywak ukàzym putar aꞌe nehe, ywy ukàzym putar aꞌe nehe no. Aꞌe zeꞌeg kwehe arer nukàzym pixik kwaw aꞌe nehe. — Peneharaz Moizez zeꞌeg wi nehe, hezeꞌeg imumeꞌu har izeꞌeg wi nehe, niꞌi kwaw Tupàn purupe aꞌe nehe. — Pemaꞌenukwaw aꞌe zeꞌeg kwehe arer rehe pitàitàigatu nehe, iꞌi iko purupe aꞌe. Taꞌe azapo putar wanemimumeꞌu kwer paw rupi katete ihe nehe xe, taꞌe aruzar aꞌe zeꞌeg ihe no xe."
40,5,19,"Aze awa nezewe iꞌi aꞌe nehe. — Aruzar zeꞌeg kwehe arer tekoko paw rupi ihe. Xo pitài zeꞌeg kwehe arer zo azuhaw putar ihe nehe, aze iꞌi uzeupe nehe, naꞌikatu kwaw Tupàn pe nezewe mehe nehe. — Peruzar zo ko zeꞌeg kwehe arer nehe ty wà, aze iꞌi amogwer wanupe nehe, aꞌe mehe Tupàn uzeꞌeg putar aꞌe awa pe nehe. — Nereiko kwaw heremiruzeꞌeg waneruzeꞌegar romo nehe, iꞌi putar izupe nehe. Aze awa weruzar aꞌe zeꞌeg kwehe arer paw rupi katete aꞌe nehe, ikatu putar Tupàn pe aꞌe nehe.— Peruzar zeꞌeg kwehe arer paw rupi katete nehe, aze iꞌi amogwer wanupe nehe, aꞌe mehe Tupàn uzeꞌeg putar izupe nehe. — Ereiko heremiruzeꞌeg waneruzeꞌegar romo ne, iꞌi putar izupe nehe."
40,5,20,"Zeꞌeg kwehe arer rehe upurumuꞌe maꞌe aꞌe wà, aꞌe zeꞌeg kwehe arer kwaw par parizew her maꞌe aꞌe wà no, weruzar aꞌe zeꞌeg waiko aꞌe wà. Aze peruzar weraꞌu aꞌe zeꞌeg nehe, aꞌe zeꞌeg kwaw par wanuwi nehe, peiko putar Tupàn hemiruzeꞌeg romo nehe. Aze naperuzar weraꞌu kwaw wanuwi nehe, napeiko kwaw Tupàn hemiruzeꞌeg romo nehe."
40,5,21,"Zezuz upurumuꞌe wikwahy maꞌe wanehe aꞌe kury— Peinu peipy wanupe zeꞌeg kwehe arer imumeꞌu pyrer pe kury. Nezewe iꞌi aꞌe.— Pepuruzuka zo nehe. Aze awa uzuka amo aꞌe nehe, tuwihaw werur kar putar uwa rupi nehe, iꞌi aꞌe zeꞌeg. Aꞌe peme ihe kury. — Aze awa wikwahy wywyr pe nehe, — Maꞌe kwaw ꞌymar romo ereiko ne, aze iꞌi izupe nehe, — Ikatu ꞌym maꞌe romo ereiko ne, aze iꞌi izupe nehe Tupàn omono kar putar nezewe uzeꞌeg maꞌe kwer tatahu pe aꞌe nehe."
40,5,23,"Aze ereraha maꞌe Tupàn hàpuz me nehe, imono e pà izupe nehe, àràpuhàràn zuka haw ꞌaromo imono pà nehe, aze aꞌe ꞌar mehe nemaꞌenukwaw nerywyr pe ikatu ꞌym maꞌe neremiapo kwer rehe nehe, aꞌe mehe ezar neremimono e ràm aꞌe pe àràpuhàràn zuka haw henataromo nehe. Eraha nerurywete haw nerywyr hexak pà nehe. Emumeꞌu neremiapo kwer izupe nehe, — Naꞌikatu kwaw newe heremiapo kwer ihe, azemumikahy heremiapo kwer rehe ihe, nereharaz izuwi nehe, ere izupe nehe. Aꞌe re nehe, ezewyr Tupàn hàpuzuhu pe nehe, aꞌe maꞌe imono e pà izupe nehe."
40,5,25,"Aze awa ipureraha wer nerehe tuwihaw huwa rupi nehe, neremiapo kwer imumeꞌu pà izupe nehe, ezemyrypar aꞌe awa rehe nehe, tuwihaw huwa rupi peho ꞌym mehe we nehe. Aze pehem peho huwa rupi nehe, tuwihaw nemono putar zauxiapekwer wanupe nehe. Nemunehew kar putar aꞌe wà nehe."
40,5,26,Erepyta putar aꞌe zemunehew paw pe nehe. Xo imekuzar pawire zo nemuhem kar putar aꞌe wi wà nehe.
40,5,27,"Uzeꞌeg amo ikatu ꞌym maꞌe iapo haw rehe aꞌe kuryUzeꞌeg wiwi Zezuz wemimuꞌe wanupe.— Peho zo penemireko ꞌym wapuhe nehe, peho zo pemen ꞌym wapuhe nehe, iꞌi Tupàn zeꞌeg kwehe arer pape rehe imuapyk pyrer."
40,5,28,"Amo ae maꞌe amumeꞌu putar peme ihe nehe kury. — Aze awa umeꞌe kuzà rehe nehe, iputar pà nehe, iputar haw nuzawy kwaw ipuhe iho haw Tupàn pe aꞌe. Aze ruꞌu uker ipuhe, aze ruꞌu iker wer ipuhe. Zuawygatu Tupàn pe. Naꞌikatu kwaw izupe."
40,5,29,"Aze nereha uzapo kar ikatu ꞌym maꞌe newe nehe, ezoꞌok heityk pà nehe. Tupàn pyr pitài nereha heraha haw ikatu weraꞌu, tatahu pe mokoz nereha heraha haw wi aꞌe nehe."
40,5,30,"Aze erezapo ikatu ꞌym maꞌe nepo awyze har pupe nehe, emonohok heityk pà nehe. Tupàn pe pitài nepo heraha haw ikatu weraꞌu tatahu pe mokoz nepo heraha haw wi nehe."
40,5,31,"Zezuz uzeꞌeg awa wemireko wi upuir maꞌe rehe aꞌe kuryUzeꞌeg wiwi Zezuz wemimuꞌe wanupe.— Nezewe iꞌi zeꞌeg kwehe arer pape rehe imuapyk pyrer aꞌe. — Aze awa ipuir wer wemireko wi nehe, tuwe umuapyk uzeꞌeg pape rehe nehe. — Apuir kwez newi kury, tuwe iꞌi izupe nehe, iꞌi zeꞌeg kwehe arer aꞌe. Ihe zo ihe, amo ae zeꞌeg amumeꞌu putar peme ihe kury. — Aze awa upuir e wemireko wi nehe, aze aꞌe ꞌym mehe hemireko noho kwaw amo ae awa puhe umen ꞌym puhe nehe, aꞌe mehe naꞌikatu kwaw izuwi ipuir haw nehe, Tupàn pe nehe. Taꞌe aze upuir izuwi nehe xe, hemireko kwer imen wi putar ruꞌu aꞌe nehe. Aze aꞌe kuzà imen wi nehe, imen ipy imàno ꞌym mehe we nehe, naꞌikatu kwaw nezewe haw Tupàn pe nehe. Aꞌe kuzà uzapo putar ikatu ꞌym maꞌe Tupàn huwa rupi nezewe mehe aꞌe nehe. Imen ipyahu maꞌe aꞌe nehe no, uzapo ikatu ꞌym maꞌe Tupàn huwa rupi nezewe mehe aꞌe nehe no."
40,5,33,"— Pemumeꞌu ahyahy zo penemiapo ràm nehe, iꞌi Zezuz purupe kuryUzeꞌeg wiwi Zezuz wemimuꞌe wanupe.— Aze eremumeꞌuahy neremiapo ràm nehe, emuaze tuwe nezeꞌeg awer nehe, ezapo tuwe neremimumeꞌu kwer nehe, iꞌi zeꞌeg kwehe arer zaneipy wanupe. Ihe amo ae zeꞌeg amumeꞌu putar peme ihe kury. — Pemumeꞌuahy zo penemiapo ràm Tupàn huwa rupi nehe. — Azapo putar tuwe aꞌe heremimumeꞌu kwer ihe nehe. Tuwe ywak wenu katu ko hezeꞌeg aꞌe nehe, peze zo nehe. Taꞌe Tupàn henaw hin ywak rehe aꞌe xe. — Azapo putar tuwe aꞌe heremimumeꞌu kwer ihe nehe. Tuwe ywy wenu katu ko hezeꞌeg aꞌe nehe, peze zo nehe. Taꞌe ywy aꞌe xe, nuzawy kwaw Tupàn ipy hupaw aꞌe xe. — Azapo putar tuwe heremimumeꞌu kwer ihe nehe. Tuwe Zeruzarez wenu katu ko hezeꞌeg aꞌe nehe, peze zo nehe. Taꞌe Zaneruwihawete ikàg maꞌe aꞌe xe, wiko putar Zeruzarez tawhu pe aꞌe nehe xe. — Azapo putar tuwe aꞌe heremimumeꞌu kwer ihe nehe. Aze nazapo kwaw nehe, tuwe heakagok wà nehe, peze zo nehe, taꞌe Tupàn uzapo peàkàg aꞌe xe. Napepuner kwaw ni pitài peꞌaw imuxig kar haw rehe. Napepuner kwaw imupihunaw rehe."
40,5,37,"Xo nezewe zutykaꞌi pezeꞌeg nehe. — Azapo putar ihe nehe, peze nehe. — Nazapo kwaw ihe nehe, peze nehe. Aze amo ae zeꞌeg rupi pemumeꞌu ahyahy penemiapo ràm nehe, Zurupari pemuzeꞌeg kar har romo hekon putar aꞌe mehe aꞌe nehe."
40,5,38,"Uzeꞌeg purehe zepykaw rehe aꞌe kuryUzeꞌeg wiwi Zezuz wemimuꞌe wanupe.— Aipo peinu hezeꞌeg pe. Nezewe iꞌi zeꞌeg kwehe arer pape rehe imuapyk pyrer aꞌe.— Aze awa oꞌokahy amo awa heha izuwi nehe, tuwe pezoꞌok aꞌe awa heha izuwi nehe no. Aze awa oꞌokahy amo awa hàz izuwi nehe, tuwe pezoꞌok hàz izuwi nehe no, iꞌi zeꞌeg kwehe arer aꞌe. Amo zeꞌeg amumeꞌu putar tuwe peme ihe nehe kury. — Aze awa uzapo ikatu ꞌym maꞌe newe nehe, ezepyk zo hehe nehe. Aze awa ukwar neretuape neawyze har rehe nehe, eruwak neretuape neahur rehe har imukwar kar pà hehe nehe no, aꞌe peme ihe kury."
40,5,40,"Aze teko nereraha tuwihaw huwa rupi nehe, nekamir henoz pà izupe nehe, tuwe weraha nekamir inugwer nehe no."
40,5,41,"Aze zauxiapekwer weraha kar maꞌe wahyhaw rupi newe nehe, — Eraha pitài kirom heraha pà nehe, aze iꞌi newe nehe, eraha mokoz kirom izupe nehe."
40,5,42,"Aze teko wenoz maꞌe newe nehe, emono izupe nehe. — Emur ihewe nehe, pyhewe amuzewyr kar putar newe ihe nehe, aze iꞌi newe nehe, emono izupe nehe."
40,5,43,"— Pezamutar katu peàmàtyryꞌymar pe wà nehe, iꞌi Zezuz aꞌe kuryUzeꞌeg wiwi Zezuz wemimuꞌe wanupe.— Pezamutar katu pemyrypar pe wà nehe, napeakatuwawahy kwaw peàmàtyryꞌymar wanehe nehe, iꞌi zeꞌeg kwehe arer. Amo ae zeꞌeg amumeꞌu putar peme ihe nehe kury. — Pezamutar katu peàmàtyryꞌymar pe wà nehe. Aze teko upuraraw kar maꞌerahy peme wà nehe, ikatuahy maꞌe penoz Tupàn pe nehe. — Emur ikatuahy maꞌe kwez teko wanupe nehe, Tupàn, peze izupe nehe."
40,5,45,"Aꞌe rupi peiko putar heru ywate har taꞌyr romo nehe. Taꞌe umuhyape katu kar kwarahy aꞌe xe, ikatu maꞌe iapo har wanehe aꞌe xe, ikatu ꞌym maꞌe iapo har wanehe aꞌe no. Umugyr kar àmàn ikatu maꞌe iapo har wanupe aꞌe, ikatu ꞌym maꞌe iapo har wanupe aꞌe no."
40,5,46,"Aze erezamutar katu xo neamutar katu har ne wà nehe, màràzàwe tuwe Tupàn uzapo putar ikatu maꞌe newe nehe. Te maꞌe rehe imunar maꞌe uzamutar katu umyrypar aꞌe wà."
40,5,47,"Aze pezeꞌegatu xo pemyrypar wanupe nehe, peiko amogwer wazàwe Tupàn huwa rupi nehe. Te Tupàn imuwete katu ꞌymar nezewe uzapo uzeupe aꞌe wà. Uzeꞌeg xo umyrypar wanupe wà."
40,5,48,"Tupàn penu aꞌe, ikatuahy maꞌe romo hekon aꞌe. Nuzapo pixik kwaw ikatu ꞌym maꞌe aꞌe. Peiko izàwe nehe."
40,6,1,"Uzeꞌeg purupuhareko haw rehe aꞌe kuryNaꞌe Zezuz umumeꞌu amo ae maꞌe wemimuꞌe wanupe aꞌe kury.— Aze pezapo maꞌe Tupàn imuwete katu pà nehe, pezapo zo katu pe teko wanuwa rupi nehe, pekatu haw hexak kar pà wanupe nehe.— Amono e putar temetarer maꞌe hereko ꞌymar wanupe ihe nehe, teko wanuwa rupi ihe nehe. Aꞌe rupi teko uzeꞌegatu putar herehe aꞌe wà nehe, peze zo nehe. — Akwaw katu Tupàn pe hezeꞌegaw ihe, aꞌe rupi azeꞌeg putar izupe teko wanuwa rupi ihe nehe. Aꞌe rupi teko uzeꞌegatu putar herehe aꞌe wà nehe, peze zo nehe.— Azekwaku putar hemaiꞌu ꞌym pà teko wanuwa rupi nehe, hemaꞌuhez haw hexak kar pà wanupe nehe, aꞌe rupi uzeꞌegatu putar herehe aꞌe wà nehe, peze zo nehe. Taꞌe aze pezeꞌeg nezewe nehe, Tupàn numur kwaw ikatu maꞌe peme nehe, hekuzaromo nehe."
40,6,2,"Aze eremono e maꞌe maꞌe hereko ꞌymar pe nehe, emumeꞌu zo neremimono kwer teko wanupe nehe. Amo teko nezewe uzapo aꞌe wà. Umumeꞌu wemiapo kwer teko wanupe wà, taw mytepe wà, zemonoꞌogaw pe wà no. Aꞌe rupi— Kwa, ikatuahy aꞌe, taꞌe omono e maꞌe amo pe aꞌe xe, iꞌi teko izupe wà. Azeharomoete hezeꞌeg ihe. Aꞌe awa upyhyk wemiapo kwer hekuzar kwez aꞌe wà, taꞌe wenu uzehe wazeꞌegatu haw aꞌe wà xe. Tupàn nomono kwaw amo ae maꞌe wanupe aꞌe nehe."
40,6,3,"Aze erepytywà amo nehe, emumeꞌu zo amo pe nehe, nerehe imuzeꞌegatu kar pà nehe. Emumeꞌu zo nemyrypar pe nehe."
40,6,4,"Ne zutykaꞌi ekwaw aꞌe maꞌe nehe. Aꞌe mehe neru ywate har wexak putar aꞌe nehe, umur putar ikatuahy maꞌe newe hekuzaromo aꞌe nehe no."
40,6,5,"Uzeꞌeg Tupàn pe zanezeꞌegaw rehe aꞌe kuryUzeꞌeg wiwi Zezuz wemimuꞌe wanupe.— Amo teko xe har nuzapo kwaw wemimumeꞌu kwer aꞌe wà. — Aiko Tupàn heruzar har romo ihe, iꞌi muaꞌu wà. Uzapo ikatu ꞌym maꞌe oho waiko wà. Hemuꞌem maꞌe romo wanekon wà. Uꞌàm zemonoꞌogaw pe wà, taw mytepe wà, Tupàn pe uzeꞌeg pà wà. Aꞌe rupi teko paw wexak putar wazeꞌeg mehe wà nehe, uzeꞌegatu putar wanehe wà nehe. Azeharomoete ko hezeꞌeg ihe. Upyhyk wemiapo kwer hekuzar kwez aꞌe wà, paw rupi aꞌe wà. Taꞌe wenu uzehe wazeꞌegatu haw aꞌe wà xe. Peiko zo wazàwe nehe."
40,6,6,"Aze erezeꞌeg Tupàn pe nehe, eho neràpuz me nehe, ewàpytym uken nehe no. Aꞌe mehe ezeꞌeg neru ywate har pe nehe. Hexak pyr ꞌym romo hekon aꞌe. Wexak putar neremiapo kwer ikatu maꞌe imim pyrer aꞌe nehe. Umur putar hekuzar newe aꞌe nehe no."
40,6,7,"Aze erezeꞌeg Tupàn pe nehe, ezeꞌeg teteaꞌu e zo izupe nehe, taꞌe Tupàn aꞌuaꞌu wanupe uzeꞌeg maꞌe nezewe wanekon aꞌe wà xe. Uzeꞌeg teteaꞌu e wanupe wà. — Aze zazeꞌezeꞌeg teteaꞌu tupàn aꞌuaꞌu wanupe nehe, wenu putar zanezeꞌeg aꞌe wà nehe, iꞌi muaꞌu zepe uzeupeupe wà. Peiko zo wazàwe nehe. Aze pixikaꞌi pezeꞌegaw izupe nehe, wenu putar nehe."
40,6,8,"Peiko zo aꞌe teko wazàwe nehe, taꞌe penu ukwaw penemimutar aꞌe xe, pezeꞌeg ꞌym mehe we aꞌe xe."
40,6,9,"Aze pezeꞌeg izupe nehe, pezeꞌeg nezewe nehe.Ureru ywate har,Tuwe teko paw umuwete katu nerer wà nehe,Nerer ikatuahy maꞌe wà nehe."
40,6,10,Tuwe teko paw wiko neremiruzeꞌeg romo wà nehe.Taꞌe wanuwihawete romo ereiko ne xe.Nereko haw pe har uzapo neremiapo putar haw aꞌe wà.Tuwe ywy rehe har uzapo neremiapo putar haw aꞌe wà nehe no.
40,6,11,Kutàri emur ureremiꞌu urewe nehe.
40,6,12,"Urereharaz amogwer wanemiapo kwer ikatu ꞌym maꞌe wi ure.Nezewegatete, emunàn ureremiapo kwer ikatu ꞌym maꞌe nehe no, izuwi nereharaz pà nehe no."
40,6,13,
40,6,14,"— Aze amo uzapo ikatu ꞌym maꞌe newe nehe, aze aꞌe re nereharaz hemiapo kwer wi nehe, aꞌe mehe neru ywate har heharaz putar neremiapo kwer ikatu ꞌym maꞌe wi aꞌe nehe no."
40,6,15,"Aze nanereharaz kwaw hemiapo kwer wi nehe, aꞌe mehe neru ywate har naheharaz kwaw neremiapo kwer wi aꞌe nehe no."
40,6,16,"Uzeꞌeg maiꞌu ꞌymaw rehe zekwaku haw rehe aꞌe kuryUzeꞌeg wiwi Zezuz wemimuꞌe wanupe.— Aze erezekwaku nemaiꞌu ꞌym pà Tupàn imuwete katu pà nehe, peata zo aꞌe uzemumikahy muaꞌu maꞌe ài nehe. Taꞌe aꞌe uzekwaku muaꞌu maꞌe aꞌe wà xe, wata oho waiko imaꞌuhez maꞌe ài aꞌe wà xe. Aꞌe rupi teko paw ukwaw wamaiꞌu ꞌymaw wà. Aꞌe rupi, — Kwa, uzekwaku tuwe aꞌe wà, aꞌe rupi ikatuahy Tupàn pe aꞌe wà, iꞌi teko wanupe wà. Pezekwaku zo nezewe teko pezehe wamuzeꞌegatu kar pà nehe. Azeharomoete ko hezeꞌeg ihe. Upyhyk hekuzar kwez aꞌe wà. Taꞌe wenu uzehe wazeꞌegatu haw aꞌe wà xe."
40,6,17,"Aze erezekwaku nemaiꞌu ꞌym pà nehe, ezewaewaez nehe, emuguz neꞌaw nehe no. Aꞌe rupi amogwer nukwaw kwaw nemaiꞌu ꞌymaw aꞌe wà nehe. Tupàn neru aꞌe zutykaꞌi ukwaw putar aꞌe nehe. Hexak pyr ꞌym romo hekon aꞌe. Wexak putar neremiapo kwer ikatu maꞌe uzeàmim maꞌe aꞌe nehe. Omono putar hekuzar newe nehe no."
40,6,19,"Uzeꞌeg temetarer rehe aꞌe kuryUzeꞌeg wiwi Zezuz wemimuꞌe wanupe.— Pemonoꞌogatu zo temetarer teteaꞌu pezeupe ko ywy rehe har nehe. Taꞌe hahok, hepuxipuxi kwer no, umuaiw putar aꞌe nehe xe. Awa wixe putar neràpuz me nehe, neremetarer rehe nemaꞌe rehe imunar pà nehe."
40,6,20,"Pemeꞌeg pemaꞌe kurer nehe. Pemono hekuzarer peho maꞌe hereko ꞌymar wanupe nehe. Aze pemono wanupe nehe, pereko putar maꞌe teteaꞌu ywate nehe. Pemaꞌe ywate har nukàzym kwaw nehe. Nupaw pixik kwaw nehe. Naheta kwaw maꞌe rehe imunar maꞌe aꞌe pe wà nehe. Aꞌe rupi ni amo naꞌimunar kwaw hehe wà nehe. Naheta kwaw hahok aꞌe pe nehe. Aꞌe rupi hahok nuꞌu kwaw pemaꞌe nehe no."
40,6,21,"Aze pemaꞌe xe tuz nehe, tuweharupi pemaꞌenukwaw putar hehe nehe. Aze pemaꞌe ywak rehe tuz nehe, pemaꞌenukwaw putar Tupàn rehe nehe, taꞌe aꞌe wiko aꞌe pe aꞌe no xe."
40,6,22,"Uzeꞌeg zanereha rehe aꞌe kuryUzeꞌeg wiwi Zezuz wemimuꞌe wanupe.— Zanereha nuzawy kwaw tatainy zaneretekwer pe. Zanereha ikatuahy maꞌe hexakaw rehe, zaneretekwer paw rupi aꞌe nehe, wiko putar tatainy haw pe nehe. Aze nanerehàpyhà kwaw nehe, nerexak kwaw maꞌe nehe. Ereata putar ipytunaw rupi nehe. Ipytunaw rupi neho haw aꞌe nehe, nuzawy kwaw ikatu ꞌym maꞌe rehe nereko haw aꞌe nehe. Pezapo zo ikatu ꞌym maꞌe nehe. Peata peho tatainy rupi nehe."
40,6,24,"Uzeꞌeg wi temetarer rehe aꞌe kuryUzeꞌeg wiwi Zezuz wemimuꞌe wanupe. — Awa nupuner kwaw mokoz awa hemiruzeꞌeg romo weko haw rehe aꞌe. Uzamutar katu putar uzarete aꞌe nehe. Naꞌiakatuwawahy kwaw inugwer rehe nehe. Weruzar putar uzar nehe, nuzekaiw kwaw inugwer rehe nehe. Aze neremetarer nezar romo hekon nehe, Tupàn nuiko kwaw nezar romo nehe. Aze Tupàn nezar romo hekon nehe, neremetarer nuiko kwaw nezar romo nehe."
40,6,25,"Aꞌe rupi nezewe azeꞌeg peme ihe kury.— Maꞌe aꞌu putar nehe. Naheta kwaw temiꞌu ihewe nehe, peze zo nehe. — Maꞌe amunehew putar nehe. Naheta kwaw maꞌe ihewe nehe, peze zo nehe.Taꞌe nazaiko kwaw temiꞌu iꞌu haw rehe zutykaꞌi xe. Zanereko haw ikatu weraꞌu zaneremiꞌu wi aꞌe. Zaneretekwer ikatu weraꞌu zanekamir wi."
40,6,26,Pemeꞌe wiràmiri wanehe nehe. Nutym kwaw maꞌeàꞌyz aꞌe wà. Nopoꞌo kwaw maꞌeꞌa kwer wà. Nomonokatu kwaw wemiꞌu ràm wàpuz me wà. Penu ywate har uzekaiw katu wanehe aꞌe. Pekatu weraꞌu Tupàn pe wiràmiri wanuwi.
40,6,27,"Aze pezeputupykahy peneko haw rehe nehe, napekwaw kwaw tuwe kutàri pemàno ꞌymaw. — Nàmàno kwaw kutàri, napepuner kwaw peze haw rehe."
40,6,28,Màràzàwe tuwe pezeputupykahy pekamir ꞌymaw rehe. Pemeꞌe maꞌeputyr rehe nehe. Numaꞌereko kwaw wà. Nuzapo kwaw ukamir uzeupe. Nuzapo kwaw wopoz uzeupe wà.
40,6,29,Pemaꞌenukwaw Xàrumàw heko awer rehe. Hemetarer katu weraꞌu maꞌe romo hekon aꞌe. Nuwereko kwaw ukamir ipuràg eteahy maꞌe agwer maꞌeputyr ài aꞌe. Maꞌe putyr ipuràg eteahy weraꞌu ikamir wi aꞌe.
40,6,30,"Tupàn uzekaiw katu kaꞌakyr rehe aꞌe, imupuràg eteahy pà imuputyr kar pà aꞌe. Kutàri hezuz. Ikuꞌegwepe ximonohok tata pupe heityk pà nehe. Tupàn uzekaiw kaꞌakyr rehe aꞌe. Aipo nuzekaiw kwaw penehe nehe, pemaꞌe ràm imono pà peme nehe. Napezeruzar katu kwaw hehe pe."
40,6,31,"Aꞌe rupi amumeꞌu putar ko maꞌe peme kury. — Pemaꞌenukwawahy zo pemaꞌe rehe nehe, aꞌe peme kury. — Maꞌe aꞌu putar nehe, maꞌe amunehew putar nehe, peze zo nehe, aꞌe peme kury. — Naheta kwaw temiꞌu ihewe nehe, naheta kwaw kamir ihewe nehe, peze zo nehe. Tupàn rehe uzeruzar ꞌym maꞌe imaꞌenukwawahy agwer maꞌe rehe tuweharupi aꞌe wà. Naheta kwaw agwer maꞌe peme. Nuhyk kwaw peme. Penu ywate har ukwaw aꞌe maꞌe ihyk ꞌymaw aꞌe."
40,6,33,Ezapo Tupàn hemiapo putar haw ràgypy ko ywy rehe har maꞌe wi nehe. Aꞌe re Tupàn umur putar amo maꞌe paw rupi newe nehe kury.
40,6,34,"Pemaꞌenukwaw zo pyhewe uzeapo maꞌe ràm rehe nehe. Taꞌe ikatu ꞌym maꞌe kutàri uzeapo maꞌe ràm aꞌe nehe xe, uhyk putar peme aꞌe nehe xe."
40,7,1,"— Pemumeꞌu e zo amogwer wanemiapo kwer nehe, iꞌi Zezuz aꞌe kuryNaꞌe Zezuz umumeꞌu amo ae maꞌe wemimuꞌe wanupe aꞌe kury.— Aze amo teko uzapo ikatu ꞌym maꞌe aꞌe nehe, emumeꞌu e zo hemiapo kwer amogwer teko wanuwa rupi nehe. Aze eremumeꞌu eho nehe, aze ikatuahy imumeꞌu haw newe nehe, aꞌe mehe nanekatu kwaw Tupàn pe nehe. Aze nerurywete imumeꞌu mehe nehe, aꞌe mehe nanekatu kwaw Tupàn pe nehe."
40,7,2,"Tupàn umumeꞌu putar neremiapo kwer amo ꞌar mehe aꞌe nehe no. Aze pixikaꞌi neremimono amo pe nehe, aꞌe mehe pixikaꞌi Tupàn hemimur newe aꞌe nehe no. Aze uhuaꞌu neremimono amo pe nehe, aꞌe mehe uhuaꞌu putar Tupàn hemimur newe nehe no."
40,7,3,"Erexak maꞌe kurer pixikaꞌi maꞌe nerywyr heha pe. Nerexak kwaw maꞌe kurer uhuaꞌu maꞌe nereha pe. — Anuhem putar maꞌe kurer pixikaꞌi maꞌe nereha wi ihe nehe kury, ere izupe. Màràzàwe tuwe nerenuhem kwaw maꞌe kurer uhuaꞌu maꞌe nereha wi. Ne Tupàn heruzar muaꞌu har romo ereiko ne. Ezoꞌok ywyra uhuaꞌu maꞌe nereha pe har ràgypy nehe. Xo aꞌe mehe zo erepuner maꞌe hexak katu haw rehe nehe. Aꞌe rupi erepuner aꞌe pixikaꞌi maꞌe iꞌokaw rehe nerywyr heha wi nehe."
40,7,6,Emono zo maꞌe Tupàn pe imono pyr zawar wanupe nehe. Eityk zo nemaꞌe hekuzar katu maꞌe tàzàhuràn wanenataromo nehe. Upyropyrog putar hehe aꞌe wà nehe. Aꞌe re uzewyr wi putar newe nexiꞌu pà wà nehe no.
40,7,7,"— Penoz maꞌe Tupàn pe nehe, iꞌi Zezuz aꞌe kuryUzeꞌeg wiwi Zezuz wemimuꞌe wanupe.— Aze erenoz maꞌe Tupàn pe nehe, umur putar newe nehe. Aze erekar maꞌe nehe, erexak putar nehe. Aze erenoz nereixe àwàm nehe, uken uzewàpytymawok putar newe nehe. Aze awa wenoz maꞌe nehe, Tupàn omono putar izupe nehe. Aze awa wekar maꞌe nehe, wexak putar nehe. Aze awa wenoz wixe àwàm nehe, uzekenawok putar uken izupe nehe. Apuranu putar penehe kury. Aze neraꞌyr wenoz temiꞌu newe nehe, aipo eremono putar ita izupe nehe. Aze wenoz ipira newe nehe, aipo moz eremono putar izupe nehe. Napeiko kwaw ikatu maꞌe romo Tupàn ài. Nezewe rehe we pekwaw ikatuahy maꞌe imono haw penaꞌyr wanupe. Penu ywate har aꞌe, ikatuahy aꞌe. Aꞌe rupi umur tuwe putar ikatuahy weraꞌu maꞌe nehe, maꞌe henoz har wanupe nehe."
40,7,12,"— Kwa, tuwe amo uzapo ikatuahy maꞌe ihewe nehe, ere iko nezeupe. Ezapo aꞌe maꞌe neremimutar eho iko amogwer wanupe nehe. Taꞌe Moizez zeꞌeg aꞌe xe, Tupàn zeꞌeg imumeꞌu har kwehe arer wazeꞌeg aꞌe no xe, paw rupi katete uzapo kar nezewe haw purupe aꞌe wà xe."
40,7,13,"Uzeꞌeg uken pixikaꞌi maꞌe rehe aꞌe kuryUzeꞌeg wiwi Zezuz wemimuꞌe wanupe.— Aze heta mokoz uken aꞌe wà nehe, aze uken ipy pixikaꞌi aꞌe nehe, aze inugwer uhuaꞌu nehe, teko teteaꞌu wixe putar uken uhuaꞌu maꞌe rupi aꞌe wà nehe, taꞌe zawaiw katu waneixe haw uken pixikaꞌi maꞌe rupi aꞌe wà nehe xe. Nezewegatete teko teteaꞌu oho putar tatahu pe wà nehe, taꞌe zawaiw katu Tupàn zeꞌeg heruzar haw teko wanupe aꞌe xe."
40,7,14,"Uken pixikaꞌi maꞌe aꞌe, nuzawy kwaw pe zawaiw katu maꞌe aꞌe. Naheta tete kwaw teko hupi wixe maꞌe aꞌe wà. Taꞌe zawaiw katu pe pixikaꞌi maꞌe hexakaw wanupe aꞌe xe. Nezewegatete teko teteaꞌu oho putar tatahu pe aꞌe wà nehe, taꞌe zawaiw katu Tupàn zeꞌeg rehe wazeruzar haw wanupe aꞌe xe."
40,7,15,Uzeꞌeg maꞌywaꞌyw rehe aꞌe kuryUzeꞌeg wiwi Zezuz wemimuꞌe wanupe.— Pezemupyꞌa Tupàn zeꞌeg imumeꞌu muaꞌu har wanehe nehe. Àràpuhàràn ài uzexak kar putar peme aꞌe wà nehe. Zawaruhu ài wanekon putar upyꞌa pe wà nehe.
40,7,16,"Pekwaw putar pe wà nehe, taꞌe pexak putar wanemiapo kwer pe wà nehe xe. Zàràkàxihu ꞌyw nahezuz kwaw xu ꞌyw rehe aꞌe. Pako ꞌyw nahezuz kwaw tukumà ꞌyw rehe."
40,7,17,"Aze maꞌywaꞌyw ikatu nehe, iꞌa katu putar nehe. Aze naꞌikatu kwaw nehe, naꞌiꞌa katu kwaw nehe. Aze maꞌywa ꞌyw ikatu nehe, iꞌa kwer ikatu putar nehe. Aze maꞌeꞌyw naꞌikatu kwaw nehe, nupuner kwaw uꞌa katu haw rehe nehe."
40,7,19,"Aze maꞌywa ꞌyw naꞌiꞌa kwaw nehe, teko uhaw putar aꞌe wà nehe, heityk pà tata pupe aꞌe wà nehe."
40,7,20,"Nezewegatete pekwaw putar Tupàn zeꞌeg imumeꞌu muaꞌu har pe wà nehe no, taꞌe pexak putar wanemiapo kwer pe wà nehe xe, peinu putar wazeꞌeg pe wà nehe no. Wanemiapo kwer aꞌe wà, wazeꞌeg aꞌe wà, nuzawy kwaw maꞌeꞌyw iꞌa kwer aꞌe wà. Aze xixak maꞌeꞌa kwer, xikwaw iꞌyw. Nezewegatete aze xixak teko wanemiapo kwer, aze xinu wazeꞌeg, xikwaw waneko haw."
40,7,21,"— Napeiko pixik kwaw heremiruzeꞌeg romo pe, iꞌi putar Zezuz amo pe aꞌe neheUzeꞌeg wiwi Zezuz wemimuꞌe wanupe.— Hezar romo ereiko ne, hezar romo ereiko ne, aze awa iꞌi ihewe aꞌe nehe, aze uzapo heru ywate har hemiapo putar haw aꞌe nehe, wiko putar heremiruzeꞌeg romo aꞌe nehe. Wiko putar heru ywate har hemiruzeꞌeg romo aꞌe nehe no.— Hezar romo ereiko ne, hezar romo ereiko ne, aze awa iꞌi ihewe aꞌe nehe, aze nuzapo kwaw heru hemiapo putar haw aꞌe nehe, nuiko kwaw heremiruzeꞌeg romo aꞌe nehe, nuiko kwaw heru ywate har hemiruzeꞌeg romo aꞌe nehe no."
40,7,22,"Aꞌe ꞌar mehe nehe, iahykaw rehe nehe, teko teteaꞌu uzeꞌeg putar wà ihewe aꞌe wà nehe. — Hezar romo ereiko ne, hezar romo ereiko ne, iꞌi muaꞌu putar ihewe wà nehe. — Urumumeꞌu Tupàn zeꞌeg oroho uruiko purupe nerer rehe ure. Urumuhem kar tekwe ikatu ꞌym maꞌe teteaꞌu puruwi ure wà no. Uruzapo purumupytuhegatu kar haw ure no. Aꞌe maꞌe paw uruzapo neremiruzeꞌeg romo urereko pà ure, iꞌi muaꞌu putar ihewe wà nehe."
40,7,23,"Naꞌe azeꞌeg putar wanupe ihe nehe. — Napeiko pixik kwaw heremiruzeꞌeg romo. Petyryk pehem pà ihewi nehe ty wà, taꞌe ikatu ꞌym maꞌe iapo har romo peiko pe xe, aꞌe putar wanupe nehe."
40,7,24,"Uzeꞌeg tàpuz iapo har wanehe aꞌe kuryUzeꞌeg wiwi Zezuz wemimuꞌe wanupe.— Aze awa wenu ko hezeꞌeg nehe, aze weruzar nehe, maꞌe kwaw par wàpuzapo har kwehe arer ài hekon putar nehe. Amo awa uzapo wàpuz itahu ꞌaromo aꞌe. Naꞌe ukyr àmàn teteaꞌu. Tyhu yrykaw. Ywytuaiw oho hàpuz kutyr. Nuꞌar kwaw, taꞌe itahu ꞌaromo hin aꞌe xe."
40,7,26,"Aze awa wenu ko hezeꞌeg nehe, aze nuweruzar kwaw nehe, maꞌe kwaw ꞌymar wàpuzapo har kwehe arer ài hekon putar aꞌe nehe. Amo awa uzapo wàpuz ywyxig ꞌaromo aꞌe."
40,7,27,"Ukyr tuwe àmàn teteaꞌu. Tyhu yrykaw. Ywytuaiw oho hàpuz rehe heityk pà kury.Wànoànog tàpuz uꞌar mehe, taꞌe uhuaꞌu aꞌe xe. Nezewegatete hezeꞌeg heruzar ꞌymar aꞌe wà nehe no, oho putar tatahu pe aꞌe wà nehe no."
40,7,28,"Teko ipytuhegatu Zezuz zeꞌegaw rehe aꞌe wà kuryUpytuꞌu Zezuz aꞌe maꞌe imumeꞌu re aꞌe kury. Ipytuhegatu teko izeꞌeg henu mehe wà. Taꞌe nuiko kwaw zeꞌeg kwehe arer rehe purumuꞌe maꞌe ài aꞌe xe, taꞌe Tupàn zeꞌeg ikwaw katu har ài upurumuꞌe aꞌe xe."
40,8,1,Zezuz umukatu iperewàtà maꞌe aꞌe kuryNaꞌe wezyw Zezuz oho ywytyr wi kury. Teko teteaꞌu oho hupi wà.
40,8,2,"Naꞌe uhem amo iperewàtà maꞌe wà huwake aꞌe kury. Uzeamumew upenàràg rehe huwa rupi. Uzeꞌeg izupe. — Hezar, iꞌi izupe. — Aze nepurumukatu wer herehe nehe, erepuner hemukatu haw rehe nehe, iꞌi izupe."
40,8,3,"Opokok Zezuz hehe kury.— Hepurumukatu wer tuwe nerehe ty, iꞌi izupe.Aꞌe ꞌar mehe we iperewàtà naꞌarewahy ikatu izuwi."
40,8,4,"Naꞌe uzeꞌeg Zezuz izupe. — Ezeapyaka katu hezeꞌeg rehe nehe kury, eruzar hezeꞌeg nehe kury, iꞌi izupe. — Emumeꞌu zo nemukatu awer amo pe nehe. Eho naꞌarewahy xaxeto huwa rupi nehe kury. Ezexak kar izupe nehe, emumeꞌu nemukatu awer izupe nehe. — Nekatuahy kury pa, iꞌi putar newe aꞌe nehe. Aꞌe re emono maꞌe Tupàn pe nehe, nemukatu awer hekuzaromo nehe, Moizez zeꞌeg kwehe arer heruzar pà nehe. Nezewe haw iapo mehe erexak kar putar nemukatu awer teko wanupe nehe. Ukwaw putar nemukatu awer aꞌe wà nehe, iꞌi izupe."
40,8,5,"Zezuz umukatu umaꞌereko maꞌe aꞌe kuryNaꞌe Zezuz wixe oho Kapanau taw pe aꞌe kury. Taw pe uhem mehe uwàxi zauxiapekwer wanuwihaw aꞌe pe taw mytepe aꞌe kury. Uzeꞌeg Zezuz pe aꞌe. — Hezar, iꞌi izupe. — Amo heràpuz me umaꞌereko maꞌe imaꞌeahy aꞌe, heràpuz me uꞌaw upà aꞌe. Nupuner kwaw uzemumyz haw rehe. Upuraraw maꞌerahy iko, hahy izupe, iꞌi izupe."
40,8,7,"— Aha putar imukatu pà ihe nehe kury, iꞌi Zezuz izupe."
40,8,8,"— Nan, iꞌi zauxiapekwer izupe.— Nekatuahy ne, nahekatu kwaw ihe, aꞌe rupi eixe zo heràpuz me nehe, iꞌi izupe.— Emumeꞌu tuwe imukatu àwàm xe nehe kury, aꞌe mehe ikatu putar nehe, iꞌi izupe. — Taꞌe ihe aiko tuwihaw wanemiruzeꞌeg romo ihe no xe, aiko zauxiapekwer wanuwihaw romo ihe no. — Eho pe pe nehe, aze aꞌe amo pe nehe, oho putar aꞌe nehe. — Ezur xe, aze aꞌe amo pe nehe, ur putar nehe. — Ezapo ko maꞌe nehe, aze aꞌe umaꞌereko maꞌe pe nehe, uzapo putar aꞌe nehe, iꞌi Zezuz pe."
40,8,10,"Ipytuhegatu Zezuz izeꞌeg henu mehe. Uzeꞌeg teko wanupe kury, uzeupi wata maꞌe wanupe kury.— Azeharomoete naexak pixik kwaw agwer herehe uzeruzar katu maꞌe ihe wà. Ni amo Izaew izuapyapyr nuzeruzar kwaw herehe ꞌaw awa zàwe aꞌe wà. Uzeruzar weraꞌu tuwe wanuwi aꞌe."
40,8,11,"Pemaꞌenukwaw ko zeꞌeg rehe nehe ty wà. — Tupàn pureruzeꞌeg mehe teko teteaꞌu ur putar mez huwake wapyk pà wà nehe, Àmàrààw ipyr wà nehe, Izak ipyr wà nehe, Zako ipyr wà nehe. Kwarahy ihemaw wi ur putar wà nehe, kwarahy heixe haw wi ur putar wà nehe no."
40,8,12,"Amo ae teko mez huwake iapyk wer maꞌe aꞌe wà nehe, noho kwaw aꞌe pe wapyr aꞌe wà nehe. Tupàn omono kar putar aꞌe teko katu pe aꞌe wà nehe, ipytunaw pe aꞌe wà nehe. Uzaiꞌo putar aꞌe pe wà nehe, wàzgyrygyryw pà wà nehe, taꞌe uzemumikahy putar wà nehe xe, taꞌe upuraraw putar maꞌerahy wà nehe no xe."
40,8,13,"Naꞌe Zezuz uzeꞌeg aꞌe zauxiapekwer wanuwihaw pe kury. — Ezewyr eho neràpuz me nehe kury. Amukatu putar nezeruzar haw rupi. Taꞌe erezeruzar katu neremiruzeꞌeg imukatu àwàm rehe ne xe. Aꞌe rupi amukatu putar tuwe ihe nehe kury, iꞌi izupe. Aꞌe ꞌar mehe we ikatu aꞌe umaꞌereko maꞌe aꞌe kury."
40,8,14,Zezuz umukatu imaꞌeahy maꞌe teteaꞌu aꞌe wà kuryNaꞌe oho Zezuz Pet hàpuz me aꞌe kury. Wexak taiho aꞌe pe. Uꞌaw pà upaw rehe. Haku teteaꞌu tuwe aꞌe.
40,8,15,"Opokok Zezuz ipo rehe. Uhem haku haw izuwi. Upuꞌàm oho Zezuz rehe uzekaiw pà kury, temiꞌu iapo pà izupe kury."
40,8,16,"Karuk kury. Teko werur tekwe ikatu ꞌym maꞌe hereko har teteaꞌu izupe aꞌe wà. Werur imaꞌeahy maꞌe teteaꞌu aꞌe wà no. Uzeꞌeg Zezuz tekwe ikatu ꞌym maꞌe wanupe, wamuhem kar pà wanereko har wanuwi wà. Umukatu imaꞌeahy maꞌe paw rupi wà no."
40,8,17,"Zezuz upurumukatu iko aꞌe, taꞌe nezewe iꞌi Izai kwehe mehe aꞌe xe, Tupàn zeꞌeg imumeꞌu har kwehe arer aꞌe xe.Aꞌe ae oꞌok zanemaꞌeahy haw zanewi aꞌe.Aꞌe ae weraha maꞌerahy zanewi aꞌe."
40,8,18,"Zezuz uzeꞌeg wemimuꞌe aꞌuaꞌu wanehe aꞌe kuryWexak Zezuz teko teteaꞌu uzeake waneko mehe aꞌe wà. — Zaha yryhu waz nehe ty wà, iꞌi wemimuꞌe wanupe."
40,8,19,"Naꞌe amo zeꞌeg kwehe arer rehe upurumuꞌe maꞌe uhem wà ipyr aꞌe kury. — Purumuꞌe maꞌe, iꞌi izupe. — Aha putar nerupi ihe nehe, wyzài taw pe nehe, wyzài ywy rehe nehe, iꞌi izupe. — Aiko putar neremimuꞌe romo nehe, iꞌi izupe."
40,8,20,"Uzeꞌeg Zezuz izupe. — Awara uker oho ywykwar pupe aꞌe wà. Wiràmiri uker oho waity pupe wà. Ihe Awa taꞌyr ihe, naheta kwaw heker haw ihewe ihe, naheta kwaw tàpuz hepytuꞌu àwàm ihewe ihe, iꞌi izupe."
40,8,21,"Amo hemimuꞌe uzeꞌeg izupe aꞌe no. — Aha putar nerupi ihe nehe no, iꞌi izupe. — Xo pitài maꞌe zo azapo putar nerupi heho zanune ihe nehe. Nerupi heho ꞌym mehe we azutym putar heru aha ihe nehe, iꞌi izupe. Umàno eteaꞌi ruꞌu tu aꞌe."
40,8,22,"— Nan, iꞌi Zezuz izupe. — Ezur herupi naꞌarewahy nehe kury ty, iꞌi izupe. — Tuwe umàno maꞌe kwer utym amogwer umàno maꞌe kwer aꞌe wà nehe, iꞌi izupe."
40,8,23,Zezuz umupytuꞌu kar ywytu aꞌe kuryWixe Zezuz oho kanu pupe kury. Hemimuꞌe oho hupi wà no. Naꞌarewahy ywytuaiw ur aꞌe pe yryhu rehe kury. Ykotok umim eteaꞌi kanu. Uker Zezuz upà aꞌe.
40,8,25,"Oho hemimuꞌe huwakeaꞌi wà, imumeꞌe kar pà wà. — Urezar, urepyro pe ty, iꞌi izupe wà. — Zàmàno putar kury ty, iꞌi izupe wà."
40,8,26,"— Màràzàwe tuwe pekyze peiko, iꞌi wanupe.— Pixikaꞌi herehe pezeruzar haw pe, iꞌi wanupe. Naꞌe upuꞌàm ꞌàm kury. Uzeꞌeg ywytu pe ykotok pe, wamupytuꞌu kar pà. Upytuꞌu ywytu, upytuꞌu ykotok no."
40,8,27,"Hemimuꞌe ipytuhegatu hexak mehe paw rupi wà.— Mo romo hekon aꞌe, iꞌi izupe wà. — Te ywytu weruzar izeꞌeg aꞌe, te ykotok weruzar izeꞌeg aꞌe no, iꞌi izupe wà."
40,8,28,"Zezuz umukatu mokoz tekwe ikatu ꞌym maꞌe hereko har aꞌe wà kuryWahaw Zezuz Katar ywy Karirez yryhu waz oho aꞌe kury. Uwàxi mokoz awa aꞌe pe wà, tywypaw wi wahem mehe wà. Tekwe ikatu ꞌym maꞌe hereko har romo wanekon aꞌe wà. Hehaite wà. Ni amo nuwata kwaw aꞌe pe rupi wà, tywypaw izywyr wà, taꞌe ukyze wanuwi aꞌe wà xe."
40,8,29,"Aꞌe tekwe ikatu ꞌym maꞌe hereko har aꞌe wà kury, wexak Zezuz aꞌe wà kury. Aꞌe ꞌar mehe we uhapukaz izupe wà. — Maꞌe ereputar urerehe, Tupàn taꞌyr, iꞌi izupe wà. — Aipo erezepyk putar urerehe nehe, ureꞌar ihem ꞌym mehe we nehe, iꞌi izupe wà, hehe upuranu pà wà."
40,8,30,Tàzàhuràn teteaꞌu umaiꞌu waiko aꞌe pe wanuwake aꞌe wà.
40,8,31,"Uzeꞌeg tekwe ikatu ꞌym maꞌe Zezuz pe wà. — Aze uremuhem kar pe ko awa wanuwi nehe, uremono kar pe pe tàzàhuràn wanehe nehe, iꞌi izupe wà."
40,8,32,"— Aze pa, peho wanehe nehe, iꞌi Zezuz tekwe ikatu ꞌym maꞌe wanupe. Wixe oho tàzàhuràn wanehe wà. Tàzàhuràn uzàn oho ywytyr wi wezyw pà aꞌe wà, yryhu pupe paw rupi katete aꞌe wà. Taꞌe ywytyruhu iàpyꞌàmahy aꞌe xe. ꞌY umim tàzàhuràn paw rupi wà, wazuka pà wà."
40,8,33,"Tàzàhuràn wanehe uzekaiw maꞌe aꞌe wà, uzàn oho aꞌe wi taw pe aꞌe wà. Umumeꞌu maꞌe uzeapo maꞌe kwer oho aꞌe pe har wanupe wà, tekwe ikatu ꞌym maꞌe hereko har wamukatu awer imumeꞌu pà wanupe wà."
40,8,34,"Naꞌe taw pe har paw oho Zezuz huwàxi pà aꞌe wà. Hexak mehe uzeꞌeg izupe wà. — Ehem eho xe wi nehe ty, urereko haw wi nehe ty, iꞌi izupe wà taꞌe uzuka tàzàhuràn hekuzar katu maꞌe teteaꞌu ꞌy pupe aꞌe wà xe."
40,9,1,"Zezuz umukatu ipàri maꞌe aꞌe kuryWixe Zezuz oho kanuhu pupe kury. Uzewyr oho yryhu waz. Uhem weko haw pe kury, taw pe kury."
40,9,2,"Teko werur awa ipàri maꞌe iꞌapaw rehe we wà. Imyrypar upir hupaw rehe herur pà wà. Zezuz wexak uzehe wazeruzar haw aꞌe. Aꞌe rupi uzeꞌeg aꞌe ipàri maꞌe pe kury. — Nerurywete nehe ty, heraꞌyr, iꞌi izupe. — Taꞌe amunàn neremiapo kwer ikatu ꞌym maꞌe kwez newi ihe kury xe, iꞌi izupe."
40,9,3,"Naꞌe zeꞌeg kwehe arer rehe upurumuꞌe maꞌe uzeꞌeg uzeupeupe Zezuz rehe aꞌe wà kury. — ꞌAw awa uzeꞌeg zemueteahy Tupàn rehe aꞌe, iꞌi uzeupeupe wà, Zezuz rehe uzeꞌeg pà wà."
40,9,4,"Zezuz ukwaw wazeꞌeg aꞌe. — Màràzàwe tuwe pezeꞌeg zemueteahy herehe, màràzàwe tuwe pemaꞌenukwaw ikatu ꞌym maꞌe rehe pepyꞌa pupe, iꞌi wanupe."
40,9,5,"— Maꞌenugar hezeꞌegaw nazawaiw katu kwaw ipàri maꞌe pe. — Amunàn neremiapo kwer ikatu ꞌym maꞌe kwez newi kury, aꞌe kwez izupe. — Epuꞌàm eata pà nehe ty, aꞌe putar izupe nehe. Maꞌenugar nazawaiw katu weraꞌu kwaw ihewe, iꞌi wanupe."
40,9,6,"— Ihe Awa taꞌyr romo aiko ihe. Aꞌe rupi apuner teko wanemiapo kwer ikatu ꞌym maꞌe imunànaw rehe wanuwi ihe, iꞌi wanupe. — Aexak kar putar hekàgaw peme ihe nehe kury, iꞌi wanupe. Naꞌe uzeꞌeg aꞌe ipàri maꞌe pe kury. — Epuꞌàm nehe, epyhyk nerupaw heraha nehe, eho nereko haw pe nehe, iꞌi izupe."
40,9,7,Naꞌe upuꞌàm kury. Uhem oho aꞌe wi wàpuznaw pe uzewyr pà kury.
40,9,8,"Imukatu haw hexak mehe teko ipytuhegatu Zezuz rehe aꞌe wà kury. Ukyze izuwi wà. Aꞌe rupi uzeꞌeg Tupàn pe wà. — Nekatuahy Tupàn, taꞌe eremur nekàgaw kwez ko awa pe ne kury xe, iꞌi izupe wà. — Aꞌe rupi upuner agwer maꞌe iapo haw rehe aꞌe kury, iꞌi izupe wà."
40,9,9,"Zezuz wenoz Matew uzeupe aꞌe kury, wemimuꞌe romo imuigo kar pà aꞌe kuryNaꞌe uhem Zezuz oho aꞌe wi aꞌe wà kury. Ihe Matew ihe. Apyk in pe izywyr aꞌe ꞌar mehe ihe. Pe rupi wata mehe herexak aꞌe pe aꞌe wà. Tuwihaw hemetarer monoꞌogar romo aiko aꞌe ꞌar mehe ihe. Matew herer romo ihe. Apyk ywyrapew rehe tàpuz huwake.Naꞌe uzeꞌeg Zezuz ihewe aꞌe kury. — Ezur herupi nehe ty, iꞌi ihewe. Naꞌe apuꞌàm ihe kury. Aha hupi."
40,9,10,"Zezuz Matew hàpuz me umaiꞌu mehe amogwer tuwihaw hemetarer monoꞌogar teteaꞌu ur aꞌe pe ipyr aꞌe wà no. Ikatu ꞌym maꞌe iapo har teteaꞌu aꞌe wà no, umaiꞌu ipyr aꞌe wà no. Ure hemimuꞌe ure, uruwapyk mez huwake ure, ipyr uremaiꞌu pà ure."
40,9,11,"Naꞌe amo zeꞌeg kwehe arer kwaw par parizew her maꞌe aꞌe wà, wexak aꞌe teko Zezuz ipyr waneko mehe aꞌe wà. Upuranu urerehe wà. — Màràzàwe tuwe pemuꞌe har umaiꞌu tuwihaw hemetarer monoꞌogar wapyr aꞌe, ikatu ꞌym maꞌe iapo har wapyr aꞌe, iꞌi urewe wà."
40,9,12,"Wenu Zezuz wazeꞌeg mehe. Uzeꞌeg wanupe. — Teko imaꞌeahy ꞌym maꞌe noho kwaw muhàg kwaw par pe wà. Xo imaꞌeahy maꞌe zo oho muhàg kwaw par pe wà, iꞌi wanupe. — Pekwaw ko Tupàn zeꞌeg kwehe arer pape rehe imuapyk pyrer pe. Nezewe iꞌi aꞌe zeꞌeg. Aze pemur àràpuhàràn izuka pyràm ihewe nehe, pekatu ihewe nehe. Aze pepuhareko teko pe wà nehe, pekatu weraꞌu ihewe nehe, iꞌi zeꞌeg kwehe arer. — Peruzar tuwe ko zeꞌeg peho peiko nehe ty wà, iꞌi wanupe — Nazur kwaw xe teko ikatuahy maꞌe wanenoz pà ihe, heremiruzeꞌeg romo wamuigo kar pà ihe. Ikatu ꞌym maꞌe iapo har ainoz putar hezeupe ihe wà nehe, heremiruzeꞌeg romo wamuigo kar pà ihe wà nehe, iꞌi wanupe."
40,9,14,"Uzeꞌeg zekwaku haw rehe aꞌe kuryAmo ꞌar mehe Zuàw purumuzahazahak maꞌe hemimuꞌe ur Zezuz pe aꞌe wà, hehe upuranu pà aꞌe wà. — Ure uruzekwaku uremaiꞌu ꞌym pà ure. Moizez zeꞌeg kwaw par parizew her maꞌe aꞌe wà no, uzekwaku nezewegatete aꞌe wà no, Tupàn pe uzeꞌeg pà aꞌe wà no, iꞌi izupe wà. — Neremimuꞌe aꞌe wà, nuzekwaku pixik kwaw nezewe aꞌe wà. Màràzàwe tuwe nuzekwaku kwaw umaiꞌu ꞌym pà aꞌe wà, iꞌi Zezuz pe wà, hehe upuranu pà wà."
40,9,15,"Uzeꞌeg Zezuz wanupe.— Teko oho zereko haw pe wà. Hemireko maꞌe ràm wiko aꞌe pe wapyr aꞌe. Aipo uzemumikahy aꞌe wà, hemireko maꞌe ràm ipyr wiko mehe aꞌe wà. Nan. Hurywete ipyr wiko mehe wà. Amo ꞌar mehe hemireko maꞌe ràm oho putar wanuwi nehe. Aꞌe ꞌar mehe upuner uzekwaku haw rehe wà nehe, uzemumikahy pà wà nehe."
40,9,16,"Aze awa wereko kamir izemàner maꞌe aꞌe nehe, aze umuꞌi nehe, nuzapokatu kwaw pàn ipyahu maꞌe pupe imuwywyk pà nehe, taꞌe pàn ipyahu maꞌe uzeapakwar putar aꞌe nehe xe. Owok putar pàn izemàner maꞌe nehe. Ikwaikwar wi wi putar nehe no. Uhuaꞌu weraꞌu putar ikwar nehe kury."
40,9,17,"Naximono kwaw maꞌywa tykwer win her maꞌe ipyahu maꞌe hyru izemàner maꞌe pupe zane. Aze mo ximono nezewe ipupe, aꞌe mehe mo win ipyahu maꞌe omopok mo uwyru aꞌe. Taꞌe xiapo maꞌe pirer win hyru romo zane xe. Uzeen mo win ywy rehe. Iaiw mo hyru kwer. Nan. Ximono win ipyahu maꞌe hyru ipyahu maꞌe pupe zane. Nezewe mehe ikatu putar win nehe. Nezewe mehe ikatu hyru nehe no."
40,9,18,"Zezuz umugweraw kar kuzàtài imàno re aꞌe kuryNezewe Zezuz izeꞌeg mehe we amo Zutew wanuwihaw ur Zezuz pyr aꞌe kury. Uzeamumew huwa rupi, taꞌe Zezuz tuwihaw zàwe hekon izupe aꞌe xe. Uzeꞌeg izupe.— Herazyr umàno kwez aꞌe kury, iꞌi izupe.— Ezur heràpuz me hehe nepokok pà nehe. Nezewe mehe ukweraw wi putar umàno haw wi nehe, iꞌi izupe."
40,9,19,"Naꞌe upuꞌàm Zezuz aꞌe kury, hupi oho pà kury. Ure hemimuꞌe ure, oroho hupi ure no."
40,9,20,Amo kuzà aꞌe pe hekon Zezuz hemimuꞌe wapyr aꞌe. Umumaw 12 kwarahy umaꞌeahy pà. Huwy e maꞌe romo hekon aꞌe. Naꞌe uhem wà Zezuz haikweromo kury.
40,9,21,"— Aze apokok zo zepe ikamir rehe nehe, hekatu putar ihe nehe, iꞌi uzeupe. — Napokok kwaw hetekwer rehe. Xo ikamir rehe apokok putar nehe, iꞌi uzeupe. Aꞌe rupi opokok ikamir rehe kury."
40,9,22,"Aꞌe ꞌar mehe we uwak Zezuz aꞌe kuzà rehe umeꞌe pà aꞌe. — Ekyze zo ihewi nehe herazyr. Erezeruzar katu herehe ne, aꞌe rupi urumukatu kwez ihe kury, iꞌi izupe. Aꞌe ꞌar mehe we ikatu kury."
40,9,23,"Naꞌe uhem Zezuz oho aꞌe tuwihaw heko haw pe kury. Wixe oho hàpuz me. Wexak umàno maꞌe kwer itymaw rehe uzegar maꞌe aꞌe pe wà, wexak xiꞌàm ipy har wà no. Teko paw uzemumikahy uzaiꞌo pà wà."
40,9,24,"Wanexak mehe iꞌi Zezuz wanupe. — Pehem peho xe wi paw rupi nehe ty wà, iꞌi wanupe. — ꞌAw kuzàtài numàno kwaw aꞌe. Uker e pà aꞌe, iꞌi wanupe. Teko upuka hehe wà, taꞌe ukwaw kuzàtài imàno awer aꞌe wà xe."
40,9,25,Uhem aꞌe wi izuwi wà. Naꞌarewahy wixe Zezuz oho kuzàtài ipyr. Upyhyk ipo rehe. Ukweraw kuzàtài kury. Upuꞌàm kury.
40,9,26,Teko umumeꞌu imugweraw pawer oho taw nànànar aꞌe ywy rehe har wanupe aꞌe wà.
40,9,27,"Zezuz umukatu mokoz hehàpyhà ꞌym maꞌe aꞌe wà kuryUhem Zezuz oho aꞌe wi aꞌe wà kury. Wata oho pe rupi wà. Naꞌe mokoz awa oho haikweromo wà. Hehàpyhà ꞌym maꞌe romo wanekon wà. — Urepuhareko pe nehe ty, Tawi izuapyr, iꞌi oho waiko izupe wà."
40,9,28,"Wixe Zezuz oho amo tàpuz me wà. Naꞌe aꞌe mokoz awa hehàpyhà ꞌym maꞌe uhem huwake wà. Upuranu wanehe. — Aipo pezeruzar pemukatu àwàm rehe pe, iꞌi wanupe. — Heꞌe ty, uruzeruzar nekàgaw rehe ure, tuwihaw, iꞌi izupe wà."
40,9,29,"Naꞌe opokok Zezuz waneha rehe, wanupe uzeꞌeg pà. — Tuwe peiko hehàpyhàgatu maꞌe romo nehe, taꞌe pezeruzar kwez herehe pe xe, iꞌi wanupe."
40,9,30,"Umukatu aꞌe wà. Hehàpyhàgatu wà kury. Naꞌe Zezuz uzeꞌeg ahyahy wanupe. Pemumeꞌu zo pemukatu awer amo wanupe nehe, iꞌi wanupe."
40,9,31,"Nuweruzar kwaw izeꞌeg wà. Umumeꞌu umukatu awer oho teko wanupe wà, taw nàn aꞌe ywy rehe oho pà wà."
40,9,32,"Zezuz umukatu uzeꞌeg ꞌym maꞌe aꞌe kuryAꞌe mokoz awa oho aꞌe wi Zezuz wi aꞌe wà kury. Waho mehe we amogwer teko werur amo ae awa izupe aꞌe wà, Zezuz pe hexak kar pà aꞌe wà. Nupuner kwaw uzeꞌegaw rehe aꞌe, taꞌe wereko tekwe ikatu ꞌym maꞌe uzehe aꞌe xe."
40,9,33,"Umuhem kar Zezuz tekwe ikatu ꞌym maꞌe aꞌe awa wi aꞌe kury. Naꞌarewahy aꞌe awa uzypyrog uzeꞌeg pà kury. Teko ipytuhegatu paw rupi katete aꞌe wà. — Naxixak pixik kwaw agwer maꞌe Izaew ywy rehe zane, iꞌi izupe wà."
40,9,34,"Moizez zeꞌeg kwaw par parizew her maꞌe uzeꞌeg zemueteahy hehe aꞌe wà. — Tekwe ikatu ꞌym maꞌe wanuwihaw umur ukàgaw izupe aꞌe, aꞌe rupi upuner tekwe ikatu ꞌym maꞌe wamuhem kar haw rehe puruwi aꞌe, iꞌi muaꞌu teko wanupe wà."
40,9,35,"Zezuz upuhareko teko aꞌe wà kuryNaꞌe Zezuz oho taw aꞌe ywy rehe har nànàgatu aꞌe wà kury. Upurumuꞌe oho iko Zutew wazemonoꞌogaw nànàn. Umumeꞌu zeꞌeg puràg oho iko taw pe har nànàn no. — Peiko Tupàn hemiruzeꞌeg romo nehe ty wà, iꞌi oho iko purupe. Upurumukatu oho iko taw nàn no. Paw rupi katete maꞌeahy haw umuhem kar puruwi. Paw rupi katete maꞌerahy kwer umuhem kar puruwi no."
40,9,36,"Teko teteaꞌu wanexak mehe Zezuz upuhareko katu aꞌe wà. Taꞌe uzemumikahy waiko aꞌe wà xe, taꞌe nupuner kwaw uzehe uzekaiw paw rehe aꞌe wà xe. Àràpuhàràn izar ꞌym maꞌe ài wanekon aꞌe wà."
40,9,37,"Aꞌe rupi uzeꞌeg wemimuꞌe wanupe kury.— Teko ko ywy rehe har aꞌe wà, nuzawy kwaw aroz ipoꞌo pyràm ko pe har aꞌe wà. Naheta tete kwaw ipoꞌo har wà. Aroz teteaꞌu ihyk mehe ko zar umur kar umaꞌereko maꞌe ko pe aꞌe wà, aroz ipoꞌopoꞌo kar pà wanupe aꞌe wà. Nezewegatete pezeꞌeg Tupàn pe nehe. Aꞌe mehe umur kar putar uzeꞌeg imumeꞌu har xe aꞌe wà nehe. Aꞌe rupi teko ukwaw putar Tupàn zeꞌeg puràg aꞌe wà nehe. Uzeruzar putar hehe wà nehe."
40,10,1,"Zezuz hemimuꞌe waner wàUrerenoz Zezuz uzeupe aꞌe kury. Ure 12 hemimuꞌeete romo uruiko ure. Uzeꞌeg urewe.— Amono putar hekàgaw peme ihe nehe kury. Aꞌe rupi pepuner tekwe ikatu ꞌym maꞌe wamuhem kar haw rehe puruwi nehe. Pepuner imaꞌeahy maꞌe wamukatu haw rehe paw rupi nehe no, wyzài maꞌeahy haw imukatu pà wanuwi nehe no, iꞌi urewe."
40,10,2,"Aiꞌaw urerer xe kury. Ximàw Pet amo ae her izupe, tywyr Anere, Xiak, tywyr Zuàw no. Zepetew taꞌyr romo wanekon wà. Piri, Toromew taꞌyr, Tume, Matew Ihe Matew ihe, ko pape iapo har romo aiko ihe, tuwihaw hemetarer monoꞌog arer romo aiko ihe, Xiak Awpew taꞌyr, Tatew. Ximàw Zero, Zut Kario pe har Zezuz izuka kar àràm romo hekon aꞌe. Aiꞌaw urerer aꞌe wà."
40,10,5,"Zezuz omono kar aꞌe 12 wemimuꞌe taw nàn aꞌe wà kuryNaꞌe uremono kar taw nànàn aꞌe kury. — Pemumeꞌu hezeꞌeg purupe nehe, iꞌi urewe. Aꞌe rupi — Zezuz hemimono karer, peze urewe pe kury. Nezewe iꞌi urewe. Peho zo zutew ꞌym wapyr ko ꞌar rehe nehe. Peho zo taw Xamari ywy rehe har wapyr ko ꞌar rehe nehe."
40,10,6,"Peho Izaew izuapyapyr wapyr nehe, zutew wapyr nehe. Àràpuhàràn izar ꞌym maꞌe ài wanekon aꞌe wà, taꞌe nuweruzar kwaw Tupàn zeꞌeg kwehe arer waiko aꞌe wà xe."
40,10,7,"Pemumeꞌu ko zeꞌeg peho peiko nehe ty wà. Uhem eteaꞌi Tupàn pureruzeꞌegaw aꞌe nehe kury, peze peho peiko purupe nehe."
40,10,8,"— Pemukatu imaꞌeahy maꞌe peho pe wà nehe no. Pemugweraw kar umàno maꞌe kwer peho pe wà nehe no. Pemukatu iperewàtà maꞌe peho pe wà nehe no. Pemuhem kar tekwe ikatu ꞌym maꞌe peho puruwi pe wà nehe no. Amono e hekàgaw kwez peme ihe kury. Aꞌe rupi pepurumukatu e peho peiko nehe no, imekuzar kar ꞌym pà nehe no, iꞌi urewe."
40,10,9,Peraha zo temetarer pezeupi nehe.
40,10,10,"Peraha zo maꞌeryru pezeupi nehe. Xo pitài pekamir zo peraha nehe. Peraha zo pexapat nehe no. Peraha zo ywyra pepokokaw romo pezeupi nehe no. Taꞌe nezewe iꞌi zeꞌeg kwehe arer aꞌe xe. — Aze awa umaꞌereko nehe, tuwe amo umekuzar imaꞌereko haw izupe aꞌe wà nehe, iꞌi aꞌe zeꞌeg."
40,10,11,"Aze pehem amo taw pe nehe, peho amo tàpuz huwake har pe nehe. Pekar pemuixe katu kar àràm aꞌe pe nehe. Aze pexak nehe, peker peho hàpuz me nehe. Peiko zo amo ae hàpuz me nehe. Xo aꞌe wi peho mehe zo peraha pemaꞌe aꞌe tàpuz wi nehe."
40,10,12,"Aze peixe tàpuz me nehe, — Tuwe Tupàn ikatu haw xe pepyr hekon nehe, peze tàpuz izar wanupe nehe."
40,10,13,"Aze tàpuz me har pemuixe katu kar wà nehe, pezeꞌegatu aꞌe pe har wanehe nehe. Aze napemuixe katu kar kwaw wà nehe, pemuzewyr kar pezeꞌegatu haw aꞌe wi wanuwi nehe."
40,10,14,"Amo tàpuz me har aꞌe wà, amo taw pe har aꞌe wà, napemuixe kar kwaw aꞌe wà nehe, naꞌipurenu wer kwaw pezeꞌeg rehe aꞌe wà nehe. Aꞌe mehe pehem peho aꞌe wi wanuwi nehe. Pemuhàmuhàz ywy kuꞌi kwer pexapat rehe arer aꞌe pe wanupe nehe. Taꞌe nuweruzar kwaw Tupàn zeꞌeg aꞌe wà xe."
40,10,15,"Pemaꞌenukwaw katu ko maꞌe rehe nehe ty wà. Amo ꞌar mehe nehe, Tupàn uzepyk putar purehe aꞌe nehe. Aꞌe ꞌar mehe nehe, uzepyk putar tuwe aꞌe taw pe har wanehe nehe. Uzepyk putar Xotom tawhu pe har wanehe nehe. Uzepyk putar Komor tawhu pe har wanehe nehe no, taꞌe kwehe mehe ikatu ꞌym maꞌe iapo har romo wanekon aꞌe wà xe. Uzepyk weraꞌu putar penenu ꞌymar ko ywy rehe har wanehe aꞌe nehe. Taꞌe wenu Tupàn zeꞌeg aꞌe wà xe, nuzeruzar kwaw hehe aꞌe wà."
40,10,16,"— Pepuraraw putar maꞌerahy nehe, iꞌi Zezuz wemimuꞌe wanupe kuryUzeꞌeg wi wi Zezuz wemimuꞌe wanupe kury.— Pezeapyaka katu hezeꞌeg rehe nehe ty wà. Àràpuhàràn ài peiko pe. Apomono kar putar zawaruhu teteaꞌu wapyr ihe nehe kury. Moz ukwaw katu weraꞌu maꞌe amogwer miar wanuwi aꞌe. Peiko moz zàwe nehe. Pykahu nuzàmàtyryꞌym pixik kwaw amogwer wiràmiri aꞌe wà. Peiko pykahu ài nehe. Pepuràmàtyryꞌym zo nehe."
40,10,17,"Pemaꞌemuaꞌu katu teko wanehe nehe. Taꞌe amo awa pemunehew kar putar aꞌe wà nehe xe, tuwihaw huwa rupi peneraha pà aꞌe wà nehe xe. Pepetepetek kar putar zemonoꞌogaw pe aꞌe wà nehe no."
40,10,18,"Herehe pezeꞌeg mehe peneraha putar tuwihaw wanuwa rupi wà nehe, tuwihaw ikàg maꞌe wanuwa rupi wà nehe no — Pemumeꞌu Tupàn zeꞌeg puràg ihewe nehe ty, iꞌi putar tuwihaw peme aꞌe wà nehe. Pemumeꞌu putar Tupàn zeꞌeg puràg zutew ꞌym wanupe nehe no."
40,10,19,"Aze peneraha tuwihaw wanuwa rupi wà nehe, pekyze zo wanuwi nehe. — Maꞌe aꞌe putar wanupe nehe, peze zo pezeupe nehe. Taꞌe aꞌe ꞌar mehe we Tekwe Puràg ukwaw kar putar pezeꞌeg àwàm peme aꞌe nehe xe."
40,10,20,Napemumeꞌu kwaw pezeꞌeg wanupe nehe. Taꞌe Penu Hekwe pepyꞌa pe har pemuzeꞌeg kar putar aꞌe nehe xe.
40,10,21,"Amo awa omono putar wykyꞌyr tuwihaw wanupe aꞌe wà nehe, wazuka kar pà wanupe aꞌe wà nehe. Amo awa omono putar wywyr tuwihaw wanupe aꞌe wà nehe, wazuka kar pà wanupe aꞌe wà nehe. Amo ae awa omono putar waꞌyr tuwihaw wanupe aꞌe wà nehe no, omono putar wazyr tuwihaw wanupe aꞌe wà nehe no, wazuka kar pà wanupe aꞌe wà nehe no. Amo kwarer omono putar u tuwihaw wanupe aꞌe wà nehe, omono putar uhy tuwihaw wanupe wà nehe no, wazuka kar pà wanupe wà nehe no."
40,10,22,"Teko paw naꞌiakatuwawahy kwaw penehe aꞌe wà nehe, taꞌe pezeruzar herehe pe xe. Aze amo uzeruzar Tupàn rehe nehe, aze nupytuꞌu kwaw uzeruzar ire nehe, maꞌerahy ipuraraw mehe nehe, te iahykaw rehe nehe, Tupàn upyro putar aꞌe teko aꞌe nehe."
40,10,23,"Aze teko upuraraw kar maꞌerahy peme wà nehe, amo taw pe wà nehe, peho naꞌarewahy amo taw pe nehe. Amumeꞌu putar maꞌe peme ihe nehe kury. Awa taꞌyr romo aiko ihe. Napemumaw kwaw pemaꞌereko haw taw Izaew ywy rehe har nànàn nehe, hezewyr ꞌym mehe nehe."
40,10,24,Uzemuꞌe maꞌe nuiko weraꞌu kwaw umuꞌe har wi aꞌe wà. Umaꞌereko maꞌe nuiko weraꞌu kwaw uzar wi aꞌe wà.
40,10,25,"Aze uzemuꞌe maꞌe ukwaw maꞌe umuꞌe har zàwe nehe, tuwe hurywete nehe. Aze umaꞌereko maꞌe wiko uzar zàwe nehe, tuwe hurywete nehe. — Pezepu, iꞌi ihewe aꞌe wà. — Zurupari, iꞌi ihewe wà. Uzeꞌeg zemueteahy herehe wà. Aꞌe rupi uzeꞌeg zemueteahy weraꞌu putar heremimuꞌe wanehe aꞌe wà nehe no. Uzeꞌeg zemueteahy putar penehe aꞌe wà nehe no."
40,10,26,"— Pekyze zo teko wanuwi nehe, iꞌi wemimuꞌe wanupe kuryUzeꞌeg wi wi Zezuz wemimuꞌe wanupe kury. — Aꞌe rupi pekyze zo teko wanuwi nehe ty wà. Taꞌe maꞌe ipyk pyrer uzexak kar putar nehe xe, maꞌe imim pyrer uzekwaw kar putar nehe no."
40,10,27,Amumeꞌu maꞌe teko peme ihe kury. Pe zutykaꞌi peinu peiko kury. Ko ꞌar rehe zanereko haw nuzawy kwaw pyhaw zanereko haw zanewe kury. Pemumeꞌu putar maꞌe teko nànàn amo ꞌar mehe nehe. Aꞌe ꞌar mehe peneko haw nuzawy kwaw ꞌar romo peneko haw peme nehe.
40,10,28,"Pekyze zo penetekwer zuka har wanuwi nehe, taꞌe nupuner kwaw penekwe wazuka haw rehe aꞌe wà nehe xe. Xo Tupàn wi zo pekyze nehe. Taꞌe upuner penetekwer izuka haw rehe aꞌe xe. Upuner penekwe izuka haw rehe aꞌe no. Upuner tatahu pe pemono kar haw rehe aꞌe no."
40,10,29,"Wiràmiri nuzemeꞌeg kwaw temetarer tàtà rehe aꞌe wà. Pixikaꞌi wiràmiri aꞌe wà. Ni amo pitài nuꞌar kwaw ywy rehe wà. Taꞌe Tupàn uzekaiw wanehe aꞌe xe. Imaꞌenukwaw wanehe. Aze Tupàn umumàno kar wà nehe, xo aꞌe mehe zo umàno putar wà nehe. Pe no ty wà. Tupàn ukwaw peꞌaw waneta haw aꞌe. Aꞌe rupi pekyze zo maꞌe wi nehe. Taꞌe Tupàn peamutar katu weraꞌu wiràmiri teteaꞌu wanuwi aꞌe xe."
40,10,32,"Uzeꞌeg Zezuz wemiruzeꞌeg wanehe aꞌe kuryUzeꞌeg wi wi Zezuz wemimuꞌe wanupe kury.— Aiko Zaneruwihawete hemiruzeꞌeg romo ihe, aze teko iꞌi amogwer wanuwa rupi nehe, nezewegatete azeꞌeg putar Heru ywate har huwa rupi ihe nehe no. — Heremiruzeꞌeg romo hekon aꞌe, aꞌe putar izupe nehe no."
40,10,33,"— Naiko kwaw Zezuz hemiruzeꞌeg romo ihe, aze amo iꞌi amogwer wanuwa rupi nehe, nezewegatete azeꞌeg putar Heru ywate har huwa rupi ihe nehe no. — Nuiko kwaw heremiruzeꞌeg romo aꞌe, aꞌe putar izupe ihe nehe no."
40,10,34,Uzeꞌeg puràmàtyryꞌymaw rehe aꞌe kuryUzeꞌeg wi wi Zezuz wemimuꞌe wanupe kury.— Nazur kwaw purumupytuꞌu kar pà wazeàmàtyryꞌym ire ko ꞌar rehe ihe. Nan. Puràmàtyryꞌymaw arur kwez ihe.
40,10,35,Aꞌe rupi awa uzàmàtyryꞌym putar u aꞌe wà nehe. Kuzà uzàmàtyryꞌym putar uhy aꞌe wà nehe no. Kuzà uzàmàtyryꞌym putar umehy aꞌe wà nehe no.
40,10,36,Awa uzàmàtyryꞌym putar amo teko aꞌe wà nehe. Uzàmàtyryꞌym weraꞌu putar wànàm aꞌe wà nehe.
40,10,37,"Aze awa heamutar katu nehe, aze uzamutar katu weraꞌu u nehe, aze u iamutar katu haw uhuaꞌu weraꞌu heamutar katu haw wi nehe, aꞌe mehe aꞌe awa nuiko kwaw heremiruzeꞌegete romo aꞌe nehe. Aze uhy iamutar katu haw uhuaꞌu weraꞌu heamutar katu haw wi nehe, aze waꞌyr iamutar katu haw uhuaꞌu weraꞌu heamutar katu haw wi nehe, aze wazyr iamutar katu haw uhuaꞌu weraꞌu heamutar katu haw wi nehe, aꞌe awa nuiko kwaw heremiruzeꞌegete romo aꞌe nehe."
40,10,38,"Amàno putar ywyra kanetar rehe ihe nehe, maꞌerahy teteaꞌu ipuraraw pà ihe nehe. Heremiruzeꞌeg upuraraw putar maꞌerahy aꞌe wà nehe no. — Tuwe teko upuraraw kar maꞌerahy kwer ihewe wà nehe, Zaneruwihawete Zezuz rehe hezeruzar haw rehe wà nehe, iꞌi putar heremiruzeꞌeg aꞌe wà nehe. Aze nuzeꞌeg kwaw nezewe wà nehe, nuiko kwaw heremiruzeꞌegete romo wà nehe."
40,10,39,"Aze amo uzeagaw weko haw ipyro pà nehe, heko haw ukàzym putar izuwi nehe. Aze amo wiko heremiruzeꞌeg romo nehe, aze aꞌe rupi heko haw ukàzym izuwi nehe, wexak putar weko haw nehe."
40,10,40,"— Tupàn umur putar ikatuahy maꞌe teko ikatu maꞌe iapo har wanupe aꞌe nehe, iꞌi Zezuz teko wanupeUzeꞌeg wiwi Zezuz urewe.— Aze amo nemuixe katu kar wàpuz me nehe, hemuixe katu kar har ài hekon putar aꞌe nehe no. Aze hemuixe katu kar har ài hekon nehe, hemur kar har imuixe katu kar har ài hekon aꞌe nehe no."
40,10,41,"Aze awa iꞌi nehe, — Eixe heràpuz me nehe ty, taꞌe Tupàn zeꞌeg imumeꞌu har romo ereiko ne xe, aze iꞌi newe aꞌe nehe, aꞌe mehe aꞌe awa upyhyk putar ikatu maꞌe nerehe we aꞌe nehe, amo ꞌar mehe nehe. Aze awa wiko ikatuahy maꞌe iapo har romo aꞌe nehe, nekatu haw hexak mehe aꞌe nehe, aꞌe awa upyhyk putar ikatu maꞌe nerehe we aꞌe nehe no, amo ꞌar mehe aꞌe nehe no, taꞌe Tupàn umur putar ikatu maꞌe izupe aꞌe nehe xe, hemiapo kwer hekuzaromo aꞌe nehe xe."
40,10,42,"Aze awa umur maꞌe heremiruzeꞌeg pe nehe, aze umur ꞌy kanek por izupe nehe, te heremiruzeꞌeg ikàg ꞌym weraꞌu maꞌe pe nehe, aze — Amono ko maꞌe newe ihe kury, taꞌe Zezuz hemiruzeꞌeg romo ereiko ne xe, aze iꞌi tuwe izupe nehe, aꞌe mehe aꞌe awa upyhyk putar ikatu maꞌe aꞌe nehe no, taꞌe Tupàn umur putar izupe aꞌe nehe xe."
40,11,1,"Zuàw purumuzahazahak maꞌe umur kar awa Zezuz pe aꞌe wà kuryUpytuꞌu Zezuz aꞌe maꞌe imumeꞌu re urewe aꞌe kury. Ure aꞌe 12 hemimuꞌeete romo uruiko ure. Uhem oho aꞌe wi aꞌe kury, taw aꞌe taw huwake har nànàgatu oho pà aꞌe kury. Upurumuꞌe oho iko aꞌe taw nànàgatu kury. Umumeꞌu Tupàn zeꞌeg oho iko no."
40,11,2,"Zuàw purumuzahazahak maꞌe aꞌe, zemunehew paw pe hekon aꞌe ꞌar mehe aꞌe. Wenu Zaneruwihawete Zezuz hemiapo kwer imumeꞌu haw aꞌe, taꞌe hemimuꞌe oho imumeꞌu pà aꞌe pe izupe aꞌe wà xe. Naꞌe Zuàw omono kar amo wemimuꞌe Zezuz pyr aꞌe wà kury. Upuranu oho hehe wà. — Zuàw umumeꞌu Tupàn taꞌyr ur maꞌe ràm aꞌe, purupe aꞌe. Aipo ne ereiko Tupàn taꞌyr romo ne, aipo ereiko hemimumeꞌu kwer romo ne, iꞌi izupe wà, hehe upuranu pà wà. — Aze nereiko kwaw Tupàn taꞌyr romo, uruàro putar amo ae ure nehe, iꞌi izupe wà."
40,11,4,"Uzeꞌeg Zezuz wanupe.— Pezewyr peho Zuàw pyr nehe kury. Pemumeꞌu heremiapo kwer penemixak kwer izupe nehe, pemumeꞌu peneminu kwer izupe nehe no."
40,11,5,"Hehàpyhà ꞌym maꞌe kwer hehàpyhàgatu aꞌe wà kury. Wata ꞌym maꞌe kwer wata waiko aꞌe wà no. Iperewàtà maꞌe kwer ikatu aꞌe wà no. Iapyha ꞌym maꞌe kwer iapyha katu aꞌe wà no. Umàno maꞌe kwer ukweraw wi aꞌe wà no. Amumeꞌu zeꞌeg puràg aha teko ihe, maꞌe hereko ꞌymar wanupe ihe."
40,11,6,"Aze teko uzeruzar katu herehe wà nehe, hurywete putar wà nehe."
40,11,7,"Naꞌe Zuàw hemimuꞌe uhem oho aꞌe wi izuwi wà kury, uzar pe uzewyr pà wà kury. Waho re uzeꞌeg Zezuz teko wanupe Zuàw rehe kury.— Maꞌe pexak Zuàw pyr peho mehe tàpuz heta ꞌymaw pe. Kaꞌapiꞌi uzeamumew wyzài ywytu henataromo aꞌe. Nezewegatete awa ikàg ꞌym maꞌe nuiko kwaw Tupàn zeꞌeg imumeꞌu har romo aꞌe. Taꞌe kutàri umumeꞌu amo maꞌe aꞌe xe, pyhewe umumeꞌu amo ae maꞌe aꞌe no xe. Zuàw nuiko kwaw ikàg ꞌym maꞌe romo aꞌe."
40,11,8,Maꞌe rehe pepurexak wer ipyr peho mehe. Napeho kwaw awa kamir hekuzar katu maꞌe imunehew har hexak pà pe. Nan. Agwer awa wiko tàpuzuhu hekuzar katu maꞌe pupe aꞌe wà. Nuiko kwaw ywyxig heta haw pe Tupàn zeꞌeg imumeꞌu pà aꞌe wà.
40,11,9,Maꞌe rehe pepurexak wer ipyr peho mehe. Aipo Tupàn zeꞌeg imumeꞌu har ikàg maꞌe rehe pepurexak wer peho. Azeharomoete ko hezeꞌeg ihe. — Amogwer Tupàn zeꞌeg imumeꞌu har wanuwi ikàg weraꞌu maꞌe pexak peho aꞌe ꞌar mehe.
40,11,10,"Taꞌe nezewe iꞌi Tupàn ihewe aꞌe xe, Zuàw rehe aꞌe xe, uzeꞌeg imuapyk kar pà pape rehe aꞌe xe.Aikwez hezeꞌeg heraha har aꞌe.Amono kar putar aꞌe awa nerenataromo ihe nehe.Uzapokatu putar nerape neho àwàm aꞌe nehe,Iꞌi ihewe aꞌe."
40,11,11,"Pemaꞌenukwaw katu ko hezeꞌeg rehe nehe. Zuàw purumuzahazahak maꞌe aꞌe, hurywete weraꞌu amogwer awa wanuwi paw rupi aꞌe, ko ywy rehe wiko maꞌe wanuwi paw rupi aꞌe taꞌe herexak aꞌe xe, taꞌe hemuzahazahak aꞌe xe. Nezewegatete wyzài Tupàn hemiruzeꞌeg aꞌe nehe, te ikàg ꞌym maꞌe aꞌe nehe, hurywete weraꞌu putar Zuàw wi aꞌe nehe taꞌe wikuwe putar hemàno re hekweraw ire aꞌe wà nehe xe. Ukwaw putar wekuzaromo hemàno haw aꞌe wà nehe no."
40,11,12,"Zuàw umumeꞌu Tupàn zeꞌeg aꞌe. Aꞌe ꞌar mehe arer we te ko ꞌar rehe kury, teko teteaꞌu heko wer tuwe Tupàn hemiruzeꞌeg romo aꞌe wà."
40,11,13,"Tupàn zeꞌeg imumeꞌu har kwehe arer paw rupi aꞌe wà, Tupàn zeꞌeg kwehe arer Moizez pe imur pyrer aꞌe no, te Zuàw aꞌe no, aꞌe paw umumeꞌu Tupàn pureruzeꞌegaw ur maꞌe ràm aꞌe wà. Uzeꞌeg Eri herehe aꞌe wà no. — Uzewyr putar Eri wà aꞌe nehe, teko wanupe uzeꞌeg pà aꞌe nehe, iꞌi wà. Zuàw rehe uzeꞌeg aꞌe wà, aꞌe Eri ur maꞌe ràm rehe uzeꞌeg pà aꞌe wà. Taꞌe Zuàw umumeꞌu Tupàn zeꞌeg aꞌe xe, Eri ài aꞌe xe. Pepuner pezeruzar haw rehe hezeꞌeg rehe nehe."
40,11,15,"Aze peapyakwar heta henu haw nehe, pezeapyaka katu nehe."
40,11,16,"Teko ko ꞌar rehe har aꞌe wà, nuzawy kwaw kwarearer taw mytepe wapyk maꞌe aꞌe wà taꞌe nukwaw katu kwaw maꞌe aꞌe wà xe. Amo uhapukaz amogwer wanupe uzeꞌeg pà wà. "
40,11,18,"Ur Zuàw pepyr aꞌe. Uzekwaku teteaꞌu umaiꞌu ꞌym pà aꞌe. Nuꞌu kwaw win aꞌe. — Wereko tekwe ikatu ꞌym maꞌe uzehe aꞌe, iꞌi teko izupe wà."
40,11,19,"Awa taꞌyr romo aiko ihe. Azur teko wapyr ihe. Aꞌu win ihe. Naꞌe uzeꞌeg herehe wà. — Pemeꞌegatu kwez awa rehe nehe, umaiꞌu e maꞌe romo hekon aꞌe, win iꞌu e har romo hekon aꞌe no, iꞌi ihewe wà.— Tuwihaw hemetarer monoꞌogar wamyrypar romo hekon aꞌe. Ikatu ꞌym maꞌe iapo har wamyrypar romo hekon aꞌe, iꞌi waiko ihewe wà no. Tupàn uzapo kar maꞌe Zuàw pe aꞌe. Uzapo kar amo ae maꞌe ihewe aꞌe. Paw rupi katete ikatuahy aꞌe, taꞌe Tupàn uzapo kar aꞌe maꞌe paw rupi aꞌe xe, amo teko weruzar Zuàw zeꞌeg aꞌe wà xe, taꞌe amo ae teko weruzar hezeꞌeg aꞌe wà no xe."
40,11,20,Amo taw pe har nuzeruzar kwaw Zezuz rehe aꞌe wàUzapo Zezuz purumupytuhegatu kar haw oho iko taw nàn aꞌe ywy rehe aꞌe. Aꞌe teko nupytuꞌu kwaw ikatu ꞌym maꞌe iapo re aꞌe wà. Nuzewyr kwaw Tupàn pe wà. Aꞌe rupi Zezuz uzeꞌeg ahyahy wanupe kury.
40,11,21,"— Pe Korazi tawhu pe har pe ty wà. Tupàn uzepyk putar penehe aꞌe nehe. Pe Metexaz tawhu pe har pe no ty wà. Tupàn uzepyk putar penehe aꞌe nehe no. Aze mo azapo agwer maꞌe Xir tawhu pe har wanuwa rupi ihe, Xitom tawhu pe har wanuwa rupi mo ihe, aꞌe mehe mo aꞌe pe har uzemumikahy mo wemiapo kwer ikatu ꞌym maꞌe rehe aꞌe wà. Uzewyr mo Tupàn pe wà. Màràzàwe tuwe napepytuꞌu kwaw ikatu ꞌym maꞌe iapo re."
40,11,22,"Pemaꞌenukwaw katu ko hezeꞌeg rehe nehe. Amo ꞌar mehe Tupàn uzepyk putar purehe aꞌe nehe. Aꞌe ꞌar mehe nehe, uzepyk putar Xir pe har wanehe nehe, Xitom pe har wanehe nehe no. Uzepyk weraꞌu putar tuwe penehe aꞌe ꞌar mehe nehe."
40,11,23,"Pe Kapanau taw pe har pe no ty wà. Pezeupir wer zepe ywak rehe. Tupàn peneityk putar tatahu pe aꞌe nehe. Kwehe mehe Tupàn uzepyk Xotom tawhu pe har wanehe aꞌe, tata heityk pà ywak wi wanehe aꞌe. Ukaz paw aꞌe wà, taꞌe ikatu ꞌym maꞌe iaiw maꞌe uzapo waiko aꞌe wà xe. Aze mo azapo agwer maꞌe Xotom pe har wanupe, aꞌe mehe mo wikuwe mo ko ꞌar rehe aꞌe wà. Tupàn numumaw iwer mo aꞌe pe har aꞌe wà."
40,11,24,"Tupàn uzepyk Xotom pe har wanehe aꞌe. Purehe uzepyk mehe nehe, uzepyk weraꞌu putar tuwe penehe aꞌe nehe."
40,11,25,"Zezuz uzeꞌeg Tupàn pe aꞌe kuryAꞌe ꞌar mehe uzeꞌeg Zezuz Tupàn pe aꞌe kury.— Ureru ywak rehe har wazar romo ereiko ne, ywy rehe har wazar romo ereiko ne. Nekatuahy ne, taꞌe erezumim agwer maꞌe teko maꞌe kwaw par wanuwi ne xe. Taꞌe erexak kar aꞌe maꞌe kwez maꞌe kwaw ꞌymar wanupe ne kury xe. Azeharomoete papaz. Neremimutar rupi erezapo aꞌe maꞌe ne.Uzeꞌeg wi urewe."
40,11,27,"— Heru aꞌe. Umur maꞌe ihewe paw rupi aꞌe. Ihe taꞌyr romo aiko ihe. Ni amo nahekwaw kwaw aꞌe wà. Xo heru zo hekwaw aꞌe. Ni amo nukwaw kwaw heru aꞌe wà. Xo ihe zo akwaw ihe. Aze hepurexak kar wer hehe amo pe nehe, aexak kar putar izupe nehe.Naꞌe uzeꞌeg teko wanupe kury."
40,11,28,"— Aze peiko ikatu ꞌym maꞌe iapo wi pà nehe, ikatu ꞌym maꞌe nuzawy kwaw maꞌe ipuhuz katu maꞌe heraha haw peme nehe. Aze pekeneꞌo aꞌe maꞌe ipuhuz katu maꞌe heraha pà nehe, pezur ihewe nehe, apumupytuꞌu kar putar tuwe ihe nehe pepytywàgatu pà ihe nehe. Peruzar hezeꞌeg nehe. Pezemuꞌe hezeꞌeg rehe nehe no. Taꞌe napuràmàtyryꞌym kwaw teko ihe xe. Naiko kwaw ikàg muaꞌu maꞌe romo ihe. Aze peruzar hezeꞌeg nehe, pepytuꞌu putar pekeneꞌo re nehe. Aze azapo kar maꞌe peme nehe, nazawaiw kwaw iapo haw peme nehe. Aze araha kar maꞌe peme nehe, naꞌipuhuz katu kwaw aꞌe maꞌe peme nehe."
40,12,1,"Uzeꞌeg maꞌe mytuꞌu haw ꞌar mehe iapo haw rehe aꞌe kuryAmo ꞌar mehe wata Zezuz oho amo ko myteromo aꞌe, mytuꞌu haw ꞌar mehe aꞌe, urerupi aꞌe. Ure hemimuꞌe ure, uremaꞌuhez ure. Aꞌe rupi oropoꞌo arozràn ureata mehe, iꞌu pà ure. Urupuner nezewe haw iapo haw rehe ure, taꞌe — Imunar maꞌe, niꞌi kwaw teko aꞌe wà xe, arozràn pixikaꞌi ipoꞌo har wanupe aꞌe wà xe."
40,12,2,"Amo Moizez zeꞌeg kwaw par parizew her maꞌe urerexak ipoꞌo mehe aꞌe wà, taꞌe wata oho waiko urerupi aꞌe wà xe. Uzeꞌeg Zezuz pe wà. — Neremimuꞌe nupuner kwaw nezewe haw iapo haw rehe aꞌe wà, taꞌe zeꞌeg kwehe arer nuzapo kar kwaw agwer maꞌe mytuꞌu haw ꞌar mehe aꞌe xe, taꞌe neremimuꞌe umaꞌereko waiko nezewe haw iapo mehe aꞌe wà xe, iꞌi izupe wà."
40,12,3,"Uzeꞌeg Zezuz wanupe.— Aipo pekwaw tuwihawete Tawi heko awer. Zaneipy romo hekon aꞌe. Amo ꞌar mehe wata oho iko uzehe we har wanupi aꞌe. Imaꞌuhez wà kury. Naheta kwaw temiꞌu wanupe. Naꞌe wixe oho Tupàn hàpuz me wà. Heta typyꞌak Tupàn pe imono pyrer aꞌe pe. Wexak Tawi typyꞌak aꞌe wà. Uꞌu wà. Nuzekaiw kwaw zeꞌeg kwehe arer rehe wà. Taꞌe imaꞌuhez wà xe. — Xaxeto aꞌe zutykaꞌi upuner aꞌe typyꞌak iꞌu haw rehe aꞌe, iꞌi zeꞌeg kwehe arer pape rehe imuapyk pyrer."
40,12,5,"Aipo napemugeta kwaw zeꞌeg kwehe arer Moizez hemimumeꞌu kwer pe. Nezewe iꞌi aꞌe zeꞌeg. Xaxeto aꞌe wà, nupytuꞌu kwaw umaꞌereko re mytuꞌu haw ꞌar mehe aꞌe wà. Umaꞌereko tuwe mytuꞌu haw ꞌar mehe wà.— Ikatu ꞌym maꞌe iapo har romo peiko, niꞌi kwaw Tupàn wanupe aꞌe."
40,12,6,Amumeꞌu putar maꞌe peme kury. Aꞌe maꞌe ikàg weraꞌu tàpuzuhu wi aꞌe.
40,12,7,"Nezewe iꞌi Tupàn zeꞌeg kwehe arer aꞌe.— Aze pezuka àràpuhàràn imur pà ihewe nehe, pekatu putar ihewe nehe. Aze pezapo ikatuahy maꞌe purupe nehe, pekatuahy weraꞌu putar ihewe nehe, iꞌi aꞌe zeꞌeg. — Aze mo pekwaw katu ko zeꞌeg, aꞌe mehe mo napezeꞌeg iwer mo nezewe urewe, napezeꞌeg zemueteahy iwer mo arozràn ipoꞌo haw rehe. Taꞌe nuruzapo kwaw ikatu ꞌym maꞌe ure no xe."
40,12,8,"Taꞌe ihe Awa taꞌyr ihe xe, mytuꞌu haw ꞌar izar romo aiko ihe xe."
40,12,9,Zezuz umukatu ipopàri maꞌe aꞌe kuryNaꞌe uhem Zezuz oho aꞌe wi urerupi aꞌe kury. Oroho zemonoꞌogaw pe kury.
40,12,10,"Amo awa aꞌe pe hin aꞌe. Ipopàri maꞌe romo hekon aꞌe.Amo ae awa aꞌe pe wanekon aꞌe wà no. Imaꞌenukwaw Zezuz rehe wà kury. — Aze uzeꞌeg zemueteahy Tupàn rehe aꞌe nehe, aze uhaw Tupàn zeꞌeg kwehe arer aꞌe nehe, ximono putar tuwihaw pe zane nehe, izuka kar pà izupe zane nehe, iꞌi uzeupeupe wà.Aꞌe rupi upuranu Zezuz rehe wà kury. — Maꞌin zeꞌeg kwehe arer aꞌe, iꞌi izupe wà. — Aipo zapuner purumukatu haw rehe mytuꞌu haw ꞌar mehe zane, iꞌi izupe wà."
40,12,11,"Uzeꞌeg Zezuz wanupe. — Aze peneimaw àràpuhàràn uꞌar ywykwar pupe mytuꞌu haw ꞌar mehe nehe, pepyro putar nehe. Peho putar henuhem pà ywykwar wi nehe, iꞌi wanupe. — Ikatu àràpuhàràn Tupàn pe aꞌe. Ikatu weraꞌu awa izupe aꞌe, àràpuhàràn wi aꞌe. Aꞌe rupi pezawy pezeꞌegaw peiko, taꞌe zeꞌeg kwehe arer upytywà kar teko mytuꞌu haw ꞌar mehe aꞌe wà xe, iꞌi wanupe."
40,12,13,"Naꞌe uzeꞌeg aꞌe awa ipopàri maꞌe pe aꞌe kury. — Epyho nepo imuwà ihewe ty, iꞌi izupe. Upyho opo imono izupe. Ikatu aꞌe ꞌar mehe kury, inugwer ipo zàwe kury."
40,12,14,"Naꞌe aꞌe zeꞌeg kwehe arer kwaw par parizew her maꞌe oho aꞌe wi izuwi aꞌe wà kury. Oho amo me wà, uzeupe uzeꞌezeꞌeg pà wà. — Xiuka kar Zezuz zane nehe kury ty wà, iꞌi waiko uzeupeupe wà. — Xiapo tuwe nezewe nehe, iꞌi waiko uzeupeupe wà, Zezuz izuka àwàm imumeꞌu pà wà."
40,12,15,Kwehe mehe Izai umumeꞌu Zezuz heko àwàm aꞌeNaꞌe Zezuz wenu uzeupeupe wazeꞌezeꞌeg awer imumeꞌu haw aꞌe kury. Aꞌe mehe oho aꞌe wi aꞌe kury. Taꞌe umumeꞌu izuka àwàm aꞌe wà xe. Teko teteaꞌu oho hupi aꞌe wà no. Zezuz umukatu imaꞌeahy maꞌe aꞌe pe har paw rupi katete aꞌe wà no.
40,12,16,"Nezewe iꞌi wemimukatu kwer wanupe aꞌe. — Pemumeꞌu zo pemukatu awer amogwer teko wanupe nehe, iꞌi wanupe."
40,12,17,"Nezewe uzeꞌeg aꞌe, taꞌe kwehe mehe Tupàn nezewe iꞌi aꞌe xe, Zezuz heko àwàm rehe uzeꞌeg pà aꞌe xe, uzeꞌeg imuapyk kar pà Izai pe aꞌe xe. Izai Tupàn zeꞌeg imumeꞌu har romo hekon aꞌe. Uzeꞌeg Tupàn izupe aꞌe. Naꞌaw izeꞌeg awer xe aꞌe kury."
40,12,18,Heremixak kwer romo hekon aꞌe.Heremiamutar katu romo hekon aꞌe no.teko nànàgatu aꞌe nehe no.
40,12,19,Nupuràmàtyryꞌym kwaw oho aꞌe nehe. Nuhapukaz kwaw aꞌe pe wanupe nehe.Nuzeꞌeg kwaw wahyhaw rupi tawhu mytepe aꞌe nehe. Teko nuenu kwaw izeꞌeg tawhu mytepe aꞌe wà nehe.
40,12,20,Hekatu haw umumaw putar ikatu ꞌym maꞌe paw rupi aꞌe nehe.
40,12,21,"Teko ywy nànànar paw rupi uzeruzar putar hehe aꞌe wà nehe no, wàro putar wà nehe."
40,12,22,"Uzeꞌeg Pezepu rehe aꞌe kuryNaꞌe teko werur awa Zezuz pe aꞌe wà kury. Hehàpyhà ꞌym maꞌe romo hekon aꞌe. Nupuner kwaw uzeꞌegaw rehe aꞌe, taꞌe tekwe ikatu ꞌym maꞌe aꞌe xe, numuzeꞌeg kar kwaw aꞌe xe. Umukatu Zezuz aꞌe awa aꞌe. Aꞌe ꞌar mehe uzewyr uzeꞌeg pà kury, Upuner hehàpyhà haw rehe no."
40,12,23,"Ipytuhegatu teko paw rupi aꞌe wà. — Aipo Tawi zuapyr romo hekon aꞌe aipo Tuwihawete Purupyro Maꞌe ur maꞌe ràm romo hekon aꞌe, iꞌi uzeupeupe wà."
40,12,24,"Zeꞌeg kwehe arer kwaw par parizew her maꞌe aꞌe wà, wenu imukatu haw imumeꞌu awer aꞌe wà. — Pezepu omono ukàgaw Zezuz pe aꞌe, aꞌe rupi upuner tekwe ikatu ꞌym maꞌe wamuhem kar haw rehe puruwi aꞌe, iꞌi muaꞌu teko wanupe wà. — Pezepu amo ae her Zurupari pe aꞌe. — Meru wanuwihaw, iꞌi her zanezeꞌeg rupi. Nezewe uzeꞌeg uryw ahyahy Zurupari rehe wà."
40,12,25,"Ukwaw Zezuz wamaꞌenukwaw paw. Uzeꞌeg wanupe.— Aze teko amo ywy rehe har uzemuzaꞌak mokoz romo aꞌe wà nehe, aze ipehegwer uzàmàtyryꞌym amo upehegwer aꞌe wà nehe, uzemumaw putar tàritykaꞌi aꞌe wà nehe. Wyzài taw pe har aꞌe wà no, wyzài teko aꞌe wà no, aze uzeàmàtyryꞌym tuwe waiko wà uzemumaw putar aꞌe wà nehe, uzezukazuka pà aꞌe wà nehe."
40,12,26,"Nezewegatete Zurupari hemiruzeꞌeg aꞌe wà no. Aze mo uzeàmàtyryꞌym wà, aꞌe mehe mo uzemumaw eteaꞌi mo wà no."
40,12,27,"— Pezepu omono ukàgaw izupe aꞌe, aꞌe rupi umuhem kar tekwe ikatu ꞌym maꞌe puruwi aꞌe, peze peiko ihewe. Aꞌe rupi apuranu putar penehe ihe kury. — Mo umur ukàgaw penemiruzeꞌeg wanupe aꞌe, tekwe ikatu ꞌym maꞌe wamuhem kar pà wanupe aꞌe, aꞌe peme ihe kury. Aze ruꞌu Zurupari. Nan. Nezewegatete Zurupari numur kwaw ukàgaw ihewe aꞌe no. Pezawy tuwe pezeꞌeg pe. Nan kwaw pa. Tupàn Hekwe umur ukàgaw ihewe aꞌe, tekwe ikatu ꞌym maꞌe wamuhem kar haw romo aꞌe. Aꞌe rupi pekwaw ko maꞌe pe no ty wà. Tupàn pureruzeꞌegaw uhem kwez xe pepyr aꞌe kury, taꞌe Tupàn Hekwe umur ukàgaw ihewe aꞌe xe, agwer maꞌe iapo kar pà ihewe aꞌe xe."
40,12,29,"Aze awa heixe wer amo awa puruzukaiw maꞌe hàpuz me nehe, imaꞌe rehe imunar pà aꞌe nehe, aze izar ikàg aꞌe nehe, aꞌe mehe imunar maꞌe uzàpixi putar tàpuz zar aꞌe nehe, imaꞌe rehe imunar zanune aꞌe nehe. Xo iàpixi re weraha putar imaꞌe izuwi nehe."
40,12,30,"Aze awa nuiko kwaw hemyrypar romo aꞌe nehe, heàmàtyryꞌymar romo hekon aꞌe nehe. Aze awa nahepytywà kwaw poromonoꞌog mehe aꞌe nehe, azeharomoete upurumuhàmuhàz iko ihewi aꞌe nehe."
40,12,31,"Aꞌe rupi nezewe aꞌe putar peme kury. — Aze awa uzapo ikatu ꞌym maꞌe nehe, aze umumeꞌu ikatu ꞌym maꞌe nehe, apuner hemiapo kwer imunànaw rehe izuwi nehe, apuner izuwi hereharaz haw rehe nehe. Xo pitài maꞌe zo namunàn kwaw ihe nehe, xo pitài maꞌe heru numunàn kwaw nehe. Aze awa uzeꞌeg zemueteahy Tekwe Puràg rehe nehe, namunàn kwaw izeꞌeg awer ihe nehe."
40,12,32,"Aze awa uzeꞌeg zemueteahy Awa taꞌyr rehe nehe, Tupàn upuner imunànaw rehe nehe. Aze awa uzeꞌeg zemueteahy Tekwe Puràg rehe nehe, numunàn pixik kwaw izuwi nehe, ni ko ꞌar rehe numunàn kwaw izuwi nehe. Ni amo ꞌar mehe numunàn kwaw izuwi nehe."
40,12,33,"Maꞌywaꞌyw iꞌa kwer rehe uzeꞌeg aꞌe kuryUzeꞌeg wiwi Zezuz wanupe.— Aze maꞌywaꞌyw ikatu aꞌe nehe, iꞌa kwer hete katu aꞌe nehe no. Aze naꞌikatu kwaw nehe, nahete katu kwaw iꞌa kwer nehe. Aze xixak maꞌeꞌa kwer nehe, xikwaw putar iꞌyw zane nehe. Aze zàràkàxihu xixak nehe, — Zàràkàxihu ꞌyw, zaꞌe putar iꞌyw pe nehe. Aze nàràz xixak nehe, — Nàràz ꞌyw, zaꞌe putar iꞌyw pe nehe."
40,12,34,"Mozaiw zàwe peiko. Iaiw maꞌe romo peiko. Aꞌe rupi napepuner kwaw ikatu maꞌe imumeꞌu haw rehe. Aze awa ipyꞌa tynehem ikatu ꞌym maꞌe pupe aꞌe nehe, izuru umuhem kar putar aꞌe iaiw maꞌe aꞌe nehe."
40,12,35,"Aze awa ikatu nehe, ikatu maꞌe uzapo putar oho iko nehe. Aze naꞌikatu kwaw nehe, ikatu ꞌym maꞌe uzapo putar oho iko nehe."
40,12,36,"Ko maꞌe amumeꞌu putar peme ihe nehe kury. — Amo ꞌar mehe Tupàn umumeꞌu putar teko wanemiapo kwer paw rupi katete teko wanuwa rupi aꞌe nehe, weko haw pe har wanuwa rupi aꞌe nehe. Aze amo teko naꞌikatu kwaw aꞌe wà. Tupàn uzepyk putar aꞌe teko wanehe nehe. Aꞌe ꞌar mehe nehe, umumeꞌu wi putar pezeꞌeg awer paw rupi aꞌe nehe no. Aze pitài pezeꞌeg awer naꞌikatu kwaw nehe, uzepyk putar penehe nehe."
40,12,37,Umumeꞌu wi putar pezeꞌeg awer ikatu ꞌym maꞌe peme nehe. Umumeꞌu putar pezeꞌeg awer ikatu maꞌe peme nehe no. Uzepyk putar ikatu ꞌym maꞌe iapo har wanehe nehe.
40,12,38,"— Ezapo purumupytuhegatu kar haw urewe nehe, iꞌi parizew Zezuz pe aꞌe wà kuryNaꞌe amo zeꞌeg kwehe arer rehe purumuꞌe maꞌe aꞌe wà, amo Moizez zeꞌeg kwaw par parizew her maꞌe aꞌe wà no, uzeꞌeg izupe aꞌe wà kury. — Purumuꞌe maꞌe, iꞌi izupe wà. — Urepurexak wer amo purumupytuhegatu kar haw rehe ure. Ezapo urewe nehe, iꞌi izupe wà.Uzeꞌeg Zezuz wanupe kury."
40,12,39,"— Teko ko ꞌar rehe har aꞌe wà, ikatu ꞌym maꞌe iapo har romo wanekon aꞌe wà. Nuzekaiw pixik kwaw Tupàn rehe wà. Purumupytuhegatu kar haw rehe pepurapo kar wer kwez ihewe. Nazapo kwaw peme ihe nehe. Xo pitài zo purumupytuhegatu kar awer amumeꞌu putar peme ihe nehe kury. Pemaꞌenukwaw Zon rehe. Tupàn zeꞌeg imumeꞌu har kwehe arer romo hekon aꞌe. Zon umumaw naꞌiruz ꞌar naꞌiruz pytun ipira uhuaꞌu maꞌe hie pe wiko pà aꞌe. Aꞌe mehe uhem hie wi aꞌe. Naꞌe umumeꞌu Tupàn zeꞌeg oho Nin tawhu pe har wanupe aꞌe. Nezewegatete Awa taꞌyr aꞌe nehe no. Umumaw putar naꞌiruz ꞌar naꞌiruz pytun ywykwar pupe wiko pà aꞌe nehe no."
40,12,41,"Purehe zepykaw ꞌar mehe nehe, Nin tawhu pe har ukweraw wi maꞌe kwer umumeꞌu putar pekatu ꞌymaw aꞌe wà nehe. Taꞌe uzewyr Tupàn pe aꞌe wà xe, Zon zeꞌeg henu re aꞌe wà xe. Aiko weraꞌu Zon wi ihe. Peinu hezeꞌeg peiko. Napezeruzar kwaw herehe."
40,12,42,"Purehe zepykaw ꞌar mehe nehe, tuwihawete kuzà Xapa her maꞌe, amo ae ywy rehe har wanuwihawete aꞌe, kwarahy ihemaw awyze har wi ur maꞌe ràm aꞌe, umumeꞌu putar pekatu ꞌymaw aꞌe nehe no, taꞌe muiteaꞌu wata oho aꞌe xe, Xàrumàw heko haw pe aꞌe xe, taꞌe ipurenu wer izeꞌeg rehe aꞌe xe. Taꞌe Xàrumàw aꞌe xe, maꞌe kwaw katu har romo hekon aꞌe xe, tuwihawete romo hekon aꞌe no xe. Aiko weraꞌu Xàrumàw wi ihe. Napezeruzar kwaw hezeꞌeg rehe. Aꞌe rupi Tupàn uzepyk putar tuwe penehe aꞌe nehe."
40,12,43,Uzeꞌeg tekwe ikatu ꞌym maꞌe ihem wi haw rehe aꞌe kuryUzeꞌeg wi Zezuz teko wanupe kury.
40,12,44,"— Aze tekwe ikatu ꞌym maꞌe uhem awa wi aꞌe nehe, wata e oho iko ywyxig heta haw rehe aꞌe nehe, weko àwàm hekar pà nehe. Aze nuexak kwaw nehe, uzeꞌeg putar nezewe uzeupe nehe. — Hà, azewyr putar hereko awer pe ihe nehe, aꞌe awa rehe ihe nehe, iꞌi putar uzeupe nehe. Uzewyr putar oho hehe nehe. — Hà, naheta kwaw amo tekwe ikatu ꞌym maꞌe xe, iꞌi putar uzeupe nehe. Ikatu heixe haw romo izupe."
40,12,45,"Naꞌe uhem wi putar oho aꞌe wi nehe, amo tekwe ikatu ꞌym maꞌe wanekar pà wanerur pà aꞌe pe nehe. Hemirur ràm iaiw weraꞌu putar izuwi aꞌe wà nehe. Paw rupi katete wixe putar aꞌe awa pupe aꞌe wà nehe. Aꞌe mehe aꞌe awa imaꞌeahy weraꞌu putar aꞌe nehe kury. Heko àwàm iaiw weraꞌu putar heko awer izypy mehe arer wi aꞌe nehe kury. Nezewegatete ko ꞌar rehe har aꞌe wà nehe no, iaiw putar tekwe ikatu ꞌym maꞌe wanereko har ài aꞌe wà nehe no."
40,12,46,"Zezuz ihy aꞌe, tywyr aꞌe wà no, uhem wà Zezuz pyr aꞌe wà kuryUzeꞌeg Zezuz iko teko wanupe. Ihy aꞌe, tywyr aꞌe wà no, uhem aꞌe pe izeꞌeg mehe aꞌe wà. Wàro katu pe wà. — Urezeꞌeg wer zepe Zezuz pe ure, iꞌi aꞌe pe har wanupe wà."
40,12,47,"Aꞌe rupi amo aꞌe pe har uzeꞌeg oho Zezuz pe aꞌe kury. — Zezuz, iꞌi izupe. — Nehy aꞌe, nerywyr aꞌe wà no, neràro waiko katu pe aꞌe wà. Izeꞌeg wer newe wà, iꞌi izupe."
40,12,48,"Uzeꞌeg Zezuz teko wanupe. — Mo hehy romo hekon aꞌe. Mo herywyr romo wanekon aꞌe wà, iꞌi wanupe."
40,12,49,"Umeꞌe wemimuꞌe wanehe kury, teko wanupe uzeꞌeg pà kury. — Pemeꞌe xe ty wà. Aikwez hehy aꞌe, aikwez herywyr aꞌe wà."
40,12,50,"Aze awa uzapo heru ywate har hemiapo putar haw aꞌe nehe, aꞌe mehe herywyr ài hekon putar aꞌe nehe. Aze kuzà uzapo heru hemiapo putar haw aꞌe nehe, aꞌe mehe hereinyr ài hekon putar aꞌe nehe no, hehy ài hekon putar aꞌe nehe no, iꞌi wanupe."
40,13,1,"Zezuz umumeꞌu maꞌeàꞌyz itymar rehe imumeꞌu haw aꞌe kuryAꞌe ꞌar mehe we uhem Zezuz oho tàpuz wi aꞌe kury, yryhu izywyr oho pà aꞌe kury. Wapyk in aꞌe pe purumuꞌe pà kury."
40,13,2,Teko teteaꞌu uzemonoꞌog huwake wà. Naꞌe wixe Zezuz kanuhu pupe kury. Wapyk in tenaw rehe kanuhu pupe. Teko upyta upuꞌàm pà ꞌy izywyr wà.
40,13,3,"Umumeꞌu maꞌe teteaꞌu wanupe, maꞌe teteaꞌu rehe wamuꞌe pà. Naꞌaw hemimumeꞌu kwer xe aꞌe kury."
40,13,4,— Nezewe awa utym maꞌeàꞌyz oho. Umuhàmuhàz maꞌeàꞌyz heraha oko pe. Amo maꞌeàꞌyz uꞌar kwaw pà pe rupi. Naꞌe wiràmiri uꞌu paw rupi aꞌe wà.
40,13,5,Amo maꞌeàꞌyz uꞌar kwaw pà ita heta haw pe no. Ywy pixikaꞌi zo heta aꞌe pe aꞌe. Nan kwehe tete hezuz.
40,13,6,"Kwarahy uhem, maꞌeàꞌyz imuxinig kar pà. Taꞌe naheta kwaw hapo aꞌe xe. Taꞌe heta teteaꞌu ita aꞌe pe izupe aꞌe xe. Taꞌe nohoete kwaw ywy izupe aꞌe xe."
40,13,7,Amo maꞌeàꞌyz uꞌar kwaw pà xu pytepe aꞌe no. Tuaꞌu xu izuwi kury. Upyk maꞌezuz.
40,13,8,"Amo maꞌeàꞌyz uꞌar kwaw pà ywy katu haw pe aꞌe kury. Hezuz aꞌe pe. Iꞌa katu aꞌe, amo iꞌa katuahy aꞌe no, amo iꞌa kateteahy aꞌe no. Nezewe aꞌe mehe pa."
40,13,9,"Aze peapyakwar heta henu haw nehe, pezeapyaka katu hezeꞌeg rehe nehe."
40,13,10,"— Maꞌe rehe erepurumuꞌe iko ne, iꞌi hemimuꞌe Zezuz pe aꞌe wà kuryNaꞌe ure hemimuꞌe ure kury, uruzur ipyr ure kury, hehe urepuranu pà ure kury.— Màràzàwe tuwe nemaꞌemumeꞌu haw ereagaw amo maꞌe rehe ne, teko wamuꞌe mehe ne, uruꞌe izupe, hehe urepuranu pà."
40,13,11,Uzeꞌeg Zezuz urewe.— Akwaw kar Tupàn pureruzeꞌegaw kwez peme ihe. Amogwer nukwaw kwaw aꞌe wà.
40,13,12,"Aze awa wereko maꞌe nehe, amono putar amo ae maꞌe izupe nehe. Aze awa nuwereko kwaw maꞌe nehe, azoꞌok putar imaꞌe pixikaꞌi maꞌe izuwi nehe."
40,13,13,"Aꞌe rupi amaꞌemumeꞌu wanupe ihe. Taꞌe umeꞌe maꞌe rehe hexak ꞌym pà aꞌe wà xe. Uzeapyaka hezeꞌeg rehe henu ꞌym pà aꞌe wà no xe, ikwaw ꞌym pà aꞌe wà no xe."
40,13,14,"Kwehe mehe Izai uzeꞌeg wanehe aꞌe, waneko haw imumeꞌu pà aꞌe.Pewàpytym peneha no.Aze mo napezapo iwer nezewe haw,Aꞌe mehe mo peapyha katu mo,Aꞌe mehe mo pekwaw katu mo maꞌe,Aꞌe mehe mo apumukatu mo ihe,Iꞌi Tupàn."
40,13,16,"Aꞌe rupi penurywete putar pe nehe no, taꞌe penehàpyhàgatu pe no xe, taꞌe peapyha katu pe no xe. Pemaꞌenukwaw katu ko zeꞌeg rehe nehe. Tupàn zeꞌeg imumeꞌu har kwehe arer teteaꞌu ipurexak wer zepe ko maꞌe rehe aꞌe wà. Ipurexak wer herehe wà, heremiapo kwer rehe wà. Tupàn hemiruzeꞌeg teteaꞌu aꞌe wà no, ipurexak wer zepe herehe aꞌe wà. Nupuner kwaw herexakaw rehe wà. Ipurenu wer zepe hezeꞌeg rehe wà no. Nupuner kwaw herenu haw rehe wà."
40,13,18,Zezuz umumeꞌu maꞌetymar rehe maꞌemumeꞌu haw rehe upurumuꞌe haw aꞌe kuryUzeꞌeg wiwi Zezuz urewe kury.— Peinu katu hezeꞌeg nehe ty wà. Aꞌe mehe pekwaw katu putar maꞌe tymar rehe purumuꞌe haw nehe.
40,13,19,"Aze awa wenu Tupàn pureruzeꞌegaw rehe zeꞌegaw aꞌe nehe, aze nukwaw katu kwaw aꞌe nehe, aꞌe awa nuzawy kwaw maꞌeàꞌyz pe rupi uꞌar maꞌe kwer aꞌe nehe. Zurupari ur putar ipyr aꞌe nehe, oꞌok putar Tupàn zeꞌeg ipyꞌa wi aꞌe nehe."
40,13,20,"Amo awa wenu putar Tupàn zeꞌeg aꞌe nehe, hurywete putar henu mehe nehe. Nuixe katu kwaw izeꞌeg ipyꞌa pe nehe. Nan kwehe tete uzewyr putar oho Tupàn wi nehe, taꞌe teko upuraraw kar putar maꞌerahy izupe aꞌe wà nehe xe, Tupàn rehe izeruzar haw rehe aꞌe wà nehe xe. Tàritykaꞌi upuir putar uzeruzar haw wi nehe. Aꞌe awa aꞌe, nuzawy kwaw maꞌeàꞌyz ita rehe uꞌar maꞌe kwer aꞌe."
40,13,22,Amo awa wenu putar Tupàn zeꞌeg aꞌe nehe no. Naꞌe imaꞌenukwaw katu wemetarer rehe nehe no. Aꞌe mehe naꞌimaꞌenukwaw katu kwaw Tupàn rehe nehe. Uzewyr izuwi aꞌe. Aꞌe awa nuzawy kwaw maꞌeàꞌyz xu pyter pe uꞌar maꞌe kwer aꞌe.
40,13,23,"Aze awa wenu Tupàn zeꞌeg, aze ukwaw katu henu mehe, aꞌe mehe nuzawy kwaw maꞌeàꞌyz ywy ikatu haw rehe uꞌar maꞌe kwer aꞌe. Maꞌeàꞌyz iꞌa katuahy aꞌe. Nezewegatete aꞌe awa weruzar katu Tupàn zeꞌeg aꞌe no."
40,13,24,"Zezuz umumeꞌu kaꞌakyr rehe maꞌemumeꞌu haw aꞌe kuryUzeꞌeg wiwi Zezuz urewe.— Tupàn pureruzeꞌegaw nuzawy kwaw amo awa umaꞌetym maꞌe aꞌe, aꞌe awa utym maꞌeàꞌyz ikatu maꞌe oko pe aꞌe."
40,13,25,"Pyhaw iàmàtyryꞌymar ur aꞌe pe iko pe aꞌe, kaꞌakyr ꞌyz itym pà aroz ꞌyz inuromo aꞌe. Naꞌe uhem oho aꞌe wi. Hezuz aroz. Iꞌa eteaꞌi kury. Aꞌe ꞌar mehe hezuz kaꞌa kyr aꞌe no. Umaꞌereko maꞌe oho uzar pe wà, imumeꞌu pà izupe wà. — Tuwihaw, iꞌi izupe wà. — Aroz ꞌyz ikatuahy maꞌe erezutym neko pe ne. Màràzàwe tuwe kaꞌakyr hezuz kury, iꞌi izupe wà. — Amo heàmàtyryꞌymar nezewe haw uzapo ihewe aꞌe, iꞌi wanupe. — Aze pa, iꞌi izupe wà. — Aipo erezoꞌok kar putar kaꞌakyr urewe ko ꞌar rehe nehe, iꞌi izupe wà, hehe upuranu pà wà."
40,13,29,"— Nan, iꞌi wanupe. — Aze kaꞌakyr pezoꞌok ko ꞌar rehe nehe, pezoꞌok putar aroz kaꞌakyr inuromo har nehe no. Naꞌikatu kwaw nezewe mehe nehe, iꞌi wanupe."
40,13,30,"— Tuwe kaꞌakyr ituaꞌu aroz inuromo nehe. — Ipoꞌo haw ꞌar mehe nehe, nezewe aꞌe putar peme nehe. — Kaꞌakyr ràgypy pezoꞌok nehe. Pemonoꞌonoꞌog iàpixipixi pà nehe, tata pupe heityk pà nehe. Aꞌe re pepoꞌo aroz nehe, tàpuz me hyru pupe imonokatu pà nehe, aꞌe putar peme nehe, iꞌi wanupe."
40,13,31,"Uzeꞌeg Zezuz maꞌeàꞌyz pixikaꞌi maꞌe rehe aꞌe kuryUmumeꞌu amo maꞌemumeꞌu haw urewe aꞌe kury.— Tupàn pureruzeꞌegaw aꞌe, nuzawy kwaw maꞌeàꞌyz pixikaꞌi maꞌe mutar her maꞌe aꞌe. Awa utym oho oko pe aꞌe."
40,13,32,Pixikaꞌi hàꞌyzgwer. Iꞌyw ituaꞌu. Wiràmiri uzapo waity hàkà rehe wà.
40,13,33,"Uzeꞌeg typyꞌak imuapiruru kar haw rehe aꞌe kuryUmumeꞌu Zezuz amo typyꞌak imuapiruru kar haw imumeꞌu haw urewe aꞌe kury.Tupàn pureruzeꞌegaw aꞌe, nuzawy kwaw typyꞌak imuapiruru kar haw aꞌe. Kuzà omono aꞌe maꞌe typyꞌak inuromo, ꞌy pupe imuàkym pà. Iapiruru tuwe typyꞌak."
40,13,34,"Zezuz upurumuꞌe maꞌemumeꞌu haw imumeꞌu pà aꞌe kuryUmumeꞌu Zezuz maꞌemumeꞌu haw teko wanupe aꞌe, maꞌe rehe wamuꞌe pà aꞌe. Nupurumuꞌe kwaw maꞌemumeꞌu haw imumeꞌu ꞌym pà wanupe. Tuweharupi umumeꞌu maꞌe oho iko wanupe, wamuꞌe pà."
40,13,35,"Taꞌe nezewe iꞌi Tupàn zeꞌeg imumeꞌu har kwehe arer aꞌe xe.— Aze apurumuꞌe ihe nehe, amumeꞌu putar maꞌemumeꞌu haw purupe nehe.Maꞌe ikwaw pyr ꞌym amumeꞌu putar wanupe nehe. Ywy iapo mehe arer we te ko ꞌar rehe kury, teko nukwaw pixik kwaw agwer maꞌe aꞌe wà."
40,13,36,"Zezuz uzeꞌeg kaꞌa kyr rehe aꞌe kuryNaꞌe wezar Zezuz teko katu pe aꞌe wà kury. Wixe tàpuz me. Ure hemimuꞌe ure, oroho ipyr ure, maꞌe henoz pà izupe ure. — Uremuꞌe pe aroz rehe kaꞌakyr rehe nehe ty, uruꞌe izupe. — Mo wiko aroz ài aꞌe wà, mo wiko kaꞌa kyr ài aꞌe wà, uruꞌe izupe."
40,13,37,Umumeꞌu Zezuz urewe.— Ihe Awa taꞌyr romo aiko ihe. Aiko aroz tymar ài ihe.
40,13,38,Ko ywy nuzawy kwaw ko aꞌe. Tupàn hemiruzeꞌeg wiko aroz hàꞌyzgwer ài aꞌe wà. Zurupari hemiruzeꞌeg wiko kaꞌakyr hàꞌyzgwer ài aꞌe wà no.
40,13,39,"Zurupari kaꞌakyr hàꞌyzgwer tymar ài hekon aꞌe. Tupàn heko haw pe har aꞌe wà, nuzawy kwaw umaꞌereko maꞌe aꞌe wà. Omonoꞌog putar kaꞌa kyr oho wà nehe, tata pupe waneityk pà wà nehe. Nezewegatete iahykaw rehe nehe, ko ꞌar ipaw mehe nehe, Tupàn uzepyk putar ikatu ꞌym maꞌe iapo har wanehe aꞌe nehe no."
40,13,41,"Ihe Tupàn hemimur kar awa romo uzeapo maꞌe kwer ihe, amono kar putar hereko haw pe har ywy rehe ihe wà nehe. Oꞌok putar ikatu ꞌym maꞌe iapo kar har aꞌe wà nehe, oꞌok putar ikatu ꞌym maꞌe iapo har aꞌe wà nehe no, Tupàn hemiruzeꞌeg wamyter wi aꞌe wà nehe no."
40,13,42,"Aꞌe re Tupàn heko haw pe har weityk putar tatahu pe aꞌe wà nehe. Heiheihem putar uzaiꞌo pà wà nehe, wàzgyrygyryw pà wà nehe, taꞌe hahy tuwe wanupe aꞌe nehe xe."
40,13,43,"Teko paw wexak kwarahy aꞌe wà, maꞌe ihyape katu mehe aꞌe wà. Nezewegatete teko paw wexak putar Tupàn hemiruzeꞌeg wakatu haw aꞌe wà nehe no. Aze peapyakwar heta henu haw nehe, pezeapyaka katu ko zeꞌeg rehe nehe."
40,13,44,"Uzeꞌeg temetarer uzeàmim maꞌe kwer rehe aꞌe kuryUzeꞌeg wiwi Zezuz urewe.— Tupàn pureruzeꞌegaw aꞌe, nuzawy kwaw temetarer uhuaꞌu maꞌe ko pe itym pyrer aꞌe. Amo awa wexak aꞌe temetarer aꞌe pe aꞌe. Nuiko kwaw aꞌe temetarer izar romo aꞌe. Aꞌe rupi utym wi ipyipyk pà. Hurywete aꞌe, aꞌe rupi umeꞌeg umaꞌe oho paw rupi katete aꞌe. Oho ko zar pe kury. Umeꞌeg kar iko izuwi."
40,13,45,"Uzeꞌeg ita hekuzar katu maꞌe rehe aꞌe kuryUzeꞌeg wiwi Zezuz urewe.— Tupàn pureruzeꞌegaw aꞌe, nuzawy kwaw ita hekuzar katu maꞌe per her maꞌe aꞌe. Awa wata putar oho iko taw nànàgatu ita hekuzar katu maꞌe hekar pà aꞌe nehe."
40,13,46,"Aze wexak nehe, umeꞌeg putar umaꞌe oho paw rupi katete aꞌe nehe. Uzewyr putar oho ita izar pe nehe, imeꞌeg kar pà izuwi nehe."
40,13,47,"Uzeꞌeg kyhapari rehe aꞌe kuryUzeꞌeg wiwi Zezuz urewe.— Tupàn pureruzeꞌegaw aꞌe, kyhapari ꞌy pe imomor pyr ài hekon aꞌe. Upyhyk ipira teteaꞌu wà."
40,13,48,"Kyhapari tynehem mehe ipira pyhykar umutyk heraha ꞌy hemeꞌywyr aꞌe wà. Wapyk aꞌe pe wà, ipira wanexanexak pà wà. Aze ipira ikatu nehe, omono putar hyru pupe wà nehe. Aze naꞌikatu kwaw nehe, weityk putar wà nehe."
40,13,49,"Iahykaw ꞌar mehe nezewe uzeapo putar nehe. Tupàn heko haw pe har omonoꞌog putar ikatu ꞌym maꞌe iapo har oho aꞌe wà nehe, ikatu maꞌe wamunyryk pà wanuwi aꞌe wà nehe."
40,13,50,"Weityk putar ikatu ꞌym maꞌe iapo har tatahu pupe wà nehe, wamumaw pà wà nehe. Heiheihem putar uzaiꞌo pà aꞌe pe wà nehe, wàzgyrygyryw pà wà nehe."
40,13,51,"Uzeꞌeg amo tàpuz izar rehe aꞌe kury— Aipo pekwaw katu ko maꞌe pe kury, iꞌi Zezuz urewe. — Heꞌe ty, uruꞌe izupe."
40,13,52,"Aꞌe rupi uzeꞌeg wi urewe.— Zeꞌeg kwehe arer rehe upurumuꞌe maꞌe aꞌe, aze uzemuꞌe Tupàn hemiruzeꞌeg wainuromo nehe, wiko putar tàpuz zar ài aꞌe nehe. Heta teteaꞌu putar maꞌe hàpuz me nehe. Heta izemàner maꞌe kwehe arer nehe, heta ipyahu maꞌe ko ꞌar rehe har nehe no. Amo ꞌar mehe oꞌok putar maꞌe kwehe arer aꞌe wi aꞌe nehe. Amo ae ꞌar mehe oꞌok putar maꞌe ko ꞌar rehe har aꞌe wi nehe no."
40,13,53,"Nazare taw pe har nuzeruzar kwaw Zezuz rehe aꞌe wà kuryꞌAw maꞌemumeꞌu haw imumeꞌu paw ire uhem Zezuz oho aꞌe wi aꞌe kury. Uzewyr oho weko awer pe kury, Nazare taw pe kury. Umuꞌe aꞌe pe har oho wazemonoꞌogaw pe wà. Henu har ipytuhegatu henu mehe wà.— Maꞌe pe uzemuꞌe aꞌe maꞌe rehe aꞌe, iꞌi izupe wà. — Mo omono ukàgaw izupe aꞌe, aꞌe purumupytuhegatu kar haw iapo kar pà izupe aꞌe, iꞌi izupe wà."
40,13,55,"— Ywyra pinar taꞌyr romo hekon aꞌe. Mari imemyr romo hekon aꞌe. Xiak aꞌe, Zuze aꞌe no, Ximàw aꞌe no, Zut aꞌe no, tywyr romo wanekon aꞌe wà. Màràzàwe tuwe aipo pa, iꞌi izupe wà, uzehezehe upuranu pà wà. — Heinyr paw rupi katete xe wanekon aꞌe wà no. Mo umuigo kar ikàg maꞌe romo aꞌe. Mo umuigo kar maꞌe kwaw par romo aꞌe, maꞌe pe uzemuꞌe aꞌe, iꞌi izupe wà, uzehezehe upuranuranu pà wà."
40,13,57,"Aꞌe rupi nuzekaiw kwaw izeꞌeg rehe wà. Naꞌe uzeꞌeg Zezuz urewe. — Taw nànànar paw umuwete katu Tupàn zeꞌeg imumeꞌu har aꞌe wà. Aze wainuromo har romo hekon, xo aꞌe mehe zo numuawate kwaw aꞌe Tupàn zeꞌeg imumeꞌu har aꞌe wà. Numuawate katu kwaw wà, taꞌe wànàm romo hekon aꞌe xe, iꞌi urewe."
40,13,58,"Nuzapo kwaw purumupytuhegatu kar haw teteaꞌu aꞌe pe wanuwa rupi aꞌe, taꞌe nuzeruzar kwaw hehe aꞌe wà xe."
40,14,1,"Zuàw purumuzahazahak maꞌe umàno aꞌe kury Aꞌe ꞌar rehe Ero aꞌe, Karirez ywy rehe har wanuwihawete romo hekon aꞌe. Piri aꞌe, Ero tywyr romo hekon aꞌe. Eroxi aꞌe, Piri hemireko romo hekon aꞌe ꞌar mehe aꞌe. Amo ꞌar mehe Ero weraha Piri hemireko izuwi aꞌe kury, wemireko romo imuigo kar pà aꞌe kury. Oho Zuàw purumuzahazahak maꞌe Ero ipyr aꞌe kury, hemiapo kwer ikatu ꞌymaw imumeꞌu pà izupe aꞌe kury. — Naꞌikatu pixik kwaw nerywyraty neremireko romo imuigo kar awer ne ty, iꞌi izupe. — Naꞌikatu pixik kwaw nezewe haw Tupàn pe aꞌe, iꞌi izupe. Naꞌe Ero umunehew kar Zuàw aꞌe, taꞌe Eroxi uzapo kar nezewe izupe aꞌe xe. Uzàpixi kar zemunehew paw pe heraha kar pà.Ero ipuruzuka wer zepe Zuàw rehe aꞌe kury. Nuzuka kwaw aꞌe, taꞌe ukyze teko wanuwi aꞌe xe, Zutew wanuwi aꞌe xe, taꞌe — Tupàn zeꞌeg imumeꞌu har romo hekon aꞌe, iꞌi teko Zuàw pe aꞌe wà xe. Amo ꞌar mehe Ero uzapo kar maiꞌu haw uhuaꞌu maꞌe kury, taꞌe izexak kar awer ꞌar uhem izupe aꞌe xe. Upynyk Eroxi imemyr oho teminozgwer wanuwa rupi. Kuzàwaza romo hekon. Ikatuahy ipynykaw Ero pe. Aꞌe rupi umumeꞌu tuwe uzeꞌeg izupe. — Wyzài maꞌe nereminoz ràm amono putar tuwe newe ihe nehe, zàkwà, iꞌi kuzàwaza pe.Kuzàwaza upuranu oho uhy rehe. — Maꞌe ainoz putar izupe nehe, iꞌi izupe. — Emur Zuàw purumuzahazahak maꞌe iàkàgwer imonohok pyrer ihewe nehe kury ꞌy, naꞌarewahy nehe kury ꞌy, ere eho izupe nehe kyn, iꞌi umemyr pe. Oho kuzàwaza Ero huwa rupi kury. Wenoz tuwe Zuàw iàkàgwer izupe. Uzemumikahy tuwihaw, taꞌe umumeꞌu tuwe uzeꞌeg weminozgwer wanuwa rupi aꞌe xe. Nupuner kwaw uzeꞌeg awer imuaze ꞌymaw rehe kury. Nupuner kwaw uzeꞌeg awer ihaw paw rehe kury. Aꞌe rupi uzakagok kar Zuàw zauxiapekwer wanupe. Zemunehew paw pupe uzakagok oho wà. Werur iàkàg imonohok pyrer izupe wà, kuzàwaza pe wà. Kuzàwaza weraha uhy pe. Zuàw hemimuꞌe aꞌe wà, ur zemunehew paw pe wà, hetekwer heraha pà aꞌe wi wà. Utym heraha wà. Aꞌe re umumeꞌu izuka awer oho Zezuz pe wà.Amo ꞌar mehe Ero wenu Zezuz rehe zeꞌegaw aꞌe kury. Naꞌe iꞌi tuwihaw wanupe aꞌe, weko haw pe har wanupe aꞌe. — Zezuz aꞌe, Zuàw purumuzahazahak maꞌe ukweraw wi maꞌe kwer romo hekon aꞌe, iꞌi muaꞌu wanupe. — Aꞌe rupi upuner agwer maꞌe iapo haw rehe aꞌe, purumupytuhegatu kar pà aꞌe, iꞌi muaꞌu wanupe. -"
40,14,13,"Zezuz umueta teteaꞌu kar temiꞌu teko teteaꞌu wanupe aꞌe kuryZezuz wenu Zuàw imàno awer imumeꞌu haw aꞌe. Naꞌe uhem oho aꞌe wi aꞌe kury, kanuhu pupe wata pà kury. Oho ywyxig heta haw pe taw heta ꞌymaw pe. Teko teteaꞌu wenu aꞌe pe ihem awer imumeꞌu haw aꞌe wà. Wata oho haikweromo wà, ywy rehe wà, yryhu izywyr wà."
40,14,14,Uhem Zezuz kanuhu wi yryhu izywyr. Wexak teko teteaꞌu wanur mehe wà. Upuhareko katu wà. Umukatu imaꞌeahy maꞌe teteaꞌu aꞌe wà. Umukatu aꞌe teko wanemiraha paw rupi aꞌe wà.
40,14,15,"Ure hemimuꞌe ure, uruzur ipyr ure. — Karuk eteaꞌi kury, uruꞌe izupe. — Zaiko xe ywyxig heta haw pe zane, uruꞌe izupe. — Emono kar teko xe wi ne wà nehe, taw pe ne wà nehe. Aꞌe rupi upuner wemiꞌu ràm imeꞌeg kar haw rehe uzeupe aꞌe wà nehe, uruꞌe izupe."
40,14,16,"— Upuner xe upyta haw rehe wà, iꞌi urewe. — Pemono temiꞌu wanupe nehe ty wà, iꞌi urewe."
40,14,17,"— Xo 5 typyꞌak zutykaꞌi heta urewe. Xo mokoz pira zo heta urewe no, uruꞌe izupe. — Perur xe ihewe nehe, iꞌi urewe. Umuapyk kar teko ywy rehe kaꞌapiꞌi rehe aꞌe wà. Upyhyk typyꞌak kury, upyhyk pira no. Umeꞌe ywate. Uzeꞌeg Tupàn pe ikatu haw rehe. Uzaikaikaw typyꞌak, imueta teteaꞌu kar pà, urewe imur pà. Ure oromono typyꞌak teko wanupe pitàitàigatu ure no. Uꞌu paw rupi katete wà. Hewykàtà wà. Oromonoꞌog wanemiꞌu kurer no. Heta 12 kokuhu por iꞌu ꞌym pyrer.  ruꞌu awa aꞌe pe wà. Ipapar haw kuzàgwer wà no, kwarearer wà no, kuzàtàigwer wà no."
40,14,22,Zezuz wata ꞌy ꞌaromo aꞌe kuryNaꞌe Zezuz uremuixe kar kanuhu pupe aꞌe kury. Uremono kar wenataromo yryhu waz. Omono kar teko aꞌe wi uzewi aꞌe wà no.
40,14,23,Wamono kar ire uzeupir ywytyr rehe Tupàn pe uzeꞌeg pà. Karuk eteaꞌi mehe aꞌe pe hekon aꞌe zutykaꞌi aꞌe.
40,14,24,"Ure hemimuꞌe ure, aꞌe ꞌar mehe uruata oroho uruiko ꞌy myteromo ure, kanuhu pupe ure. Naꞌe ywytuaiw uhem wà aꞌe pe urewe kury. Ykotok omomomomor kanuhu hereko aꞌe, taꞌe ikàg weraꞌu ywytuaiw urewe aꞌe xe."
40,14,25,Iziꞌitahy zekwa putar mehe ur Zezuz urekutyr aꞌe kury. Wata iko ꞌy ꞌaromo.
40,14,26,"Uruexak ꞌy ꞌaromo iata mehe. Hexak mehe urukyze katu tuwe izuwi. — Àzàg aipo ty wà, uruꞌe izupe. Urereiheihem izuwi urekyze pà."
40,14,27,"Naꞌarewahy uzeꞌeg urewe. — Pekyze zo ihewi nehe ty wà, iꞌi urewe. — Ihe Zezuz ihe, pekyze zo ihewi ty wà, iꞌi urewe."
40,14,28,"Naꞌe iꞌi Pet izupe kury. — Urezar, iꞌi izupe. — Aze Zezuz romo ereiko ne.Hemuata kar pe ꞌy ꞌaromo nekutyr nehe ty, iꞌi izupe."
40,14,29,"— Ezur ty, iꞌi Zezuz izupe. Aꞌe rupi wezyw Pet kanuhu wi kury, uzypyrog wata pà Zezuz kutyr kury, ꞌy ꞌaromo kury."
40,14,30,"Naꞌe wexak ykotok kury. Ukyze aꞌe mehe. Uzypyrog ꞌy pupe uzeapypyk pà. — Hepyro pe nehe ty hezar, hepyro pe nehe ty hezar, iꞌi izupe."
40,14,31,"Naꞌarewahy upyho Zezuz opo izupe, ipyhyk pà. — Pixikaꞌi herehe nezeruzar haw ne, iꞌi izupe. — Màràzàwe tuwe nerezeruzar katu kwaw herehe, iꞌi izupe."
40,14,32,Naꞌe wixe oho kanuhu pupe wà. Upytuꞌu ywytu kury.
40,14,33,"Ure kanuhu pupe har ure, urumuwete katu Zezuz ure. — Azeharomoete ereiko Tupàn taꞌyr romo ne, uruꞌe izupe."
40,14,34,"Zezuz umukatu imaꞌeahy maꞌe Zenezare ywy rehe har aꞌe wà kuryUrupyterahaw yryhu oroho ure, Zenezare ywy kutyr urehem pà ure."
40,14,35,"Teko aꞌe ywy rehe har ukwaw Zezuz hexak mehe aꞌe wà. Aꞌe rupi oho taw aꞌe ywy rehe har nànàn wà kury, imaꞌeahy maꞌe teteaꞌu wanerur pà izupe wà kury."
40,14,36,"— Tuwe imaꞌeahy maꞌe opokok nekamir rehe wà nehe, iꞌi izupe wà. — Xo aꞌe maꞌe zo urenoz newe ure kury, iꞌi izupe wà. Umukatu ukamir rehe opokok maꞌe kwer paw rupi katete aꞌe wà."
40,15,1,"Uzeꞌeg Zezuz zeꞌeg kwehe arer rehe aꞌe kuryNaꞌe amo zeꞌeg kwehe arer kwaw par parizew her maꞌe uhem wà ipyr aꞌe wà kury. Amo zeꞌeg kwehe arer rehe upurumuꞌe maꞌe uhem aꞌe pe aꞌe wà no. Ur Zeruzarez tawhu wi wà, hehe upuranu pà wà."
40,15,2,"Màràzàwe tuwe neremimuꞌe nuweruzar kwaw zeꞌeg kwehe arer aꞌe wà, iꞌi izupe wà. — Taꞌe zanemuzepuepuez kar zanemaiꞌu zanune aꞌe xe, iꞌi izupe wà."
40,15,3,Uzeꞌeg Zezuz wanupe. Màràzàwe tuwe naperuzar kwaw Tupàn zeꞌeg.— Màràzàwe tuwe peruzar xo pezeꞌeg zutykaꞌi.
40,15,4,"Taꞌe nezewe iꞌi Tupàn kwehe mehe aꞌe xe.Pezeruzeꞌegatu penu rehe nehe, Pezeruzeꞌegatu pehy rehe nehe no. Aze awa uzeꞌeg zemueteahy u rehe aꞌe nehe, Aze uzeꞌeg zemueteahy uhy rehe aꞌe nehe, Aꞌe mehe pezuka kar aꞌe awa nehe, iꞌi peipy wanupe."
40,15,5,"Pe pepurumuꞌe amo ae zeꞌeg rehe. — Aze erereko neremetarer nehe, emono zo neru pe nehy pe nehe, xo Tupàn pe zo emono nehe, peze muaꞌu peiko teko wanupe. Aꞌe rupi pezawy kar Tupàn zeꞌeg aꞌe teko wanupe."
40,15,7,"— Ikatuahy maꞌe romo uruiko ure, peze teko wanupe. Nan kwaw pa. Pepyꞌa pe peiko ikatu ꞌym maꞌe romo azeharomoete. Kwehe mehe Tupàn zeꞌeg imumeꞌu har Izai aꞌe, uzeꞌeg penehe aꞌe. Azeharomoete aꞌe zeꞌeg aꞌe. Naꞌaw izeꞌeg awer xe nehe kury."
40,15,8,"Hemuwete katu muaꞌu aꞌe wà,Ihewe uzeꞌegatu muaꞌu pà aꞌe wà.Wapyꞌa muite hin ihewi wà."
40,15,9,"Hemuwete katu e waiko wà,Taꞌe awa zeꞌeg rehe upurumuꞌe oho waiko wà xe.— Ko zeꞌeg aꞌe, Tupàn umumeꞌu ihewe aꞌe, iꞌi muaꞌu oho waiko teko wanupe wà."
40,15,10,"Uzeꞌeg Zezuz maꞌe teko wazuru wi uhem maꞌe kwer rehe aꞌe kuryNaꞌe Zezuz wenoz teko wamuwà uzepyr aꞌe wà kury. — Pezeapyaka katu hezeꞌeg rehe nehe ty wà, iꞌi wanupe. — Pekwaw katu heremimumeꞌu ràm nehe, iꞌi wanupe. Aze teko uꞌu maꞌe nehe, — Ikatu ꞌym maꞌe, nazaꞌe kwaw hemiꞌu pe zane. Puruzuru wi uhem maꞌe zutykaꞌi naꞌikatu kwaw aꞌe, iꞌi wanupe."
40,15,12,"Ure hemimuꞌe ure, uruhem oroho ipyr ure. — Akwez parizew wikwahy nezeꞌeg henu mehe wà. Aipo erekwaw wakwahy haw ne, uruꞌe izupe, hehe urepuranu pà."
40,15,13,"— Maꞌe itym myrer aꞌe nehe, aze heru nuiko kwaw itym arer romo aꞌe nehe, aꞌe mehe heru oꞌok kar putar paw rupi aꞌe nehe, iꞌi urewe."
40,15,14,"— Pezekaiw zo zeꞌeg kwehe arer kwaw par parizew her maꞌe wanehe nehe ty wà. Pureruzeꞌeg maꞌe hehàpyhà ꞌym maꞌe romo wanekon aꞌe wà. Aze hehàpyhà ꞌym maꞌe uzeraha amo hehàpyhà ꞌym maꞌe pume wà nehe, uzawy putar wape oho wà nehe, ywykwar pupe uꞌar pà wà nehe, iꞌi urewe."
40,15,15,"Uzeꞌeg Pet izupe kury. — Uremuꞌe pe aꞌe maꞌemumeꞌu haw rehe nehe ty, iꞌi izupe. — Maꞌe rehe nemaꞌenukwaw imumeꞌu mehe, iꞌi izupe."
40,15,16,"Uzeꞌeg urewe. — Maꞌe kwaw ꞌymar romo peiko pe, amogwer wazàwe pe."
40,15,17,"Aipo napekwaw kwaw heremimumeꞌu kwer. Aze maꞌe wixe amo awa zuru pe nehe, wixe putar aꞌe re hie pe nehe. Aꞌe re uhem putar hetekwer wi nehe."
40,15,18,"Aze maꞌe uhem awa zuru wi nehe, ipyꞌa wi uhem putar nehe. Teko imaꞌenukwaw ikatu ꞌym maꞌe rehe upyꞌa pe wà. Aꞌe rupi zeꞌeg ikatu ꞌym maꞌe uhem wazuru wi aꞌe. Aꞌe rupi wazuru pe wixe maꞌe numuigo kar kwaw aꞌe teko ikatu ꞌym maꞌe romo Tupàn huwa rupi aꞌe wà. Xo wazuru wi uhem maꞌe zo umuigo kar ikatu ꞌym maꞌe romo Tupàn huwa rupi aꞌe wà."
40,15,19,"Taꞌe teko imaꞌenukwaw ikatu ꞌym maꞌe rehe upyꞌa pe aꞌe wà xe. Aꞌe rupi uzuka amo oho wà. Oho wemireko ꞌym wapuhe wà, oho umen ꞌym wapuhe wà. Wyzài maꞌe ikatu ꞌym maꞌe uzapo oho wà. Imunar amo maꞌe rehe wà. Hemuꞌem amo pe wà, uzeꞌeg zemueteahy amo rehe wà."
40,15,20,"Aze teko uzapo agwer maꞌe aꞌe wà nehe, uzeapo putar ikatu ꞌym maꞌe romo Tupàn huwa rupi aꞌe wà nehe. Aze umaiꞌu uzepuez ꞌym pà wà nehe, nuzeapo kwaw ikatu ꞌym maꞌe romo Tupàn huwa rupi nezewe mehe aꞌe wà nehe."
40,15,21,Amo kuzà uzeruzar Zezuz rehe aꞌe kuryUhem Zezuz oho aꞌe wi aꞌe kury. Uhem oho Xir tawhu huwake kury. Uhem oho Xitom tawhu huwake no.
40,15,22,"Amo kuzà aꞌe kury, Kànàà ywy rehe har aꞌe, ur Zezuz pe uhapukaz pà izupe aꞌe kury. — Ne Tawi izuapyr ne, tuwihaw, iꞌi izupe. — Hepuhareko katu pe nehe ꞌy, taꞌe hememyr kuzàtài wereko tekwe ikatu ꞌym maꞌe uzehe aꞌe ꞌy. Upuraraw tuwe maꞌerahy aꞌe ꞌy, iꞌi izupe."
40,15,23,"Nuzeꞌeg kwaw Zezuz izupe. Naꞌe ure hemimuꞌe ure, oroho ipyr ure kury, maꞌerenoz pà izupe kuzà rehe ure kury. — Emono kar kwez kuzà xe wi zanewi nehe ty, taꞌe wata iko zaneraikweromo aꞌe xe, uzeꞌezeꞌeg pà tuweharupi zanewe aꞌe xe, uruꞌe izupe."
40,15,24,"Uzeꞌeg Zezuz urewe. — Tupàn hemur kar Izaew izuapyapyr wapyr aꞌe. Taꞌe àràpuhàràn ukàzym maꞌe kwer wazàwe wanekon aꞌe wà xe, iꞌi urewe."
40,15,25,"Izeꞌeg henu re ur wi wi aꞌe kuzà huwake kury, upenàràg rehe wapyk pà kury. — Hepytywàgatu pe nehe ꞌy tuwihaw, iꞌi izupe."
40,15,26,"Uzeꞌeg Zezuz izupe. — Aze awa heta taꞌyr aꞌe nehe, aze heta zawar izupe aꞌe wà no, nomono kwaw waꞌyr hemiꞌu weimaw wanupe aꞌe zàkwà, iꞌi izupe."
40,15,27,"— Azeharomoete ꞌy, tuwihaw, iꞌi izupe.— Te zawar uꞌu temiꞌu kurer ywy rehe uꞌar maꞌe kwer aꞌe wà ꞌy, iꞌi izupe."
40,15,28,"— Kuzà, herehe uzeruzar katu maꞌe romo ereiko ne zàkwà, iꞌi izupe. — Aꞌe rupi azapo putar nereminozgwer ihe nehe kury zàkwà, iꞌi izupe. Aꞌe ꞌar mehe we, naꞌarewahy umukatu imemyr aꞌe kury."
40,15,29,Zezuz umukatu teko teteaꞌu aꞌe wàUhem Zezuz oho aꞌe wi aꞌe kury. Ukwaw oho Karirez ꞌyryhu izywyr. Naꞌe uzeupir ywytyr rehe kury.
40,15,30,"Teko teteaꞌu uhem oho aꞌe pe ipyr aꞌe wà. Werur wata ꞌym maꞌe izupe wà. Werur hehàpyhà ꞌym maꞌe wà no, werur uzemumyz ꞌym maꞌe wà no, werur uzeꞌeg ꞌym maꞌe wà no, werur imaꞌeahy maꞌe teteaꞌu wà no. Werur wamuapyk pà ipy huwake wà. Umukatu wà."
40,15,31,"Ipytuhegatu teko hemiapo kwer hexak mehe wà. Ipytuhegatu uzeꞌeg ꞌym maꞌe kwer wazeꞌeg mehe wà, ipytuhegatu wata ꞌym maꞌe kwer wata mehe wà no, ipytuhegatu hehàpyhà ꞌym maꞌe kwer hehàpyhàgatu mehe wà no. Aꞌe rupi uzeꞌegatu Tupàn rehe wà. Izaew izuapyapyr wazar romo hekon aꞌe."
40,15,32,"Zezuz uzapo temiꞌu teko teteaꞌu wanupe kuryWenoz Zezuz wemimuꞌe uzeupe aꞌe wà kury. — Apuhareko katu ꞌaw teko ihe wà, taꞌe umumaw naꞌiruz ꞌar hepyr wiko pà aꞌe wà xe, umaiꞌu ꞌym pà aꞌe wà xe. Naheporomono kar wer kwaw wanehe xe wi ihe, temiꞌu imono ꞌym pà wanupe ihe. Nezewe mehe uꞌar putar oho pe rupi aꞌe wà nehe, taꞌe nahuhàgahy kwaw aꞌe wà nehe xe, iꞌi urewe."
40,15,33,"Urupuranu hehe ure. — Maꞌe pe uruexak putar wanemiꞌu ràm ure nehe, ꞌaw teko teteaꞌu wanupe ure nehe, uruꞌe izupe. — Taꞌe zaiko xe ywyxig heta haw pe zane xe, uruꞌe izupe."
40,15,34,"— Màràn typyꞌak heta peme, iꞌi urewe. — 5 typyꞌak heta urewe, uruꞌe izupe. — Amo 2 piraꞌi no, uruꞌe izupe."
40,15,35,Naꞌe umuapyk kar Zezuz teko ywy rehe kaꞌapiꞌi rehe aꞌe wà kury.
40,15,36,"Naꞌe upyhyk aꞌe 5 typyꞌak kury, aꞌe 2 pira no. Uzeꞌeg Tupàn pe no. — Nekatuahy Tupàn, taꞌe eremur ko temiꞌu urewe ne xe, iꞌi izupe. Naꞌe uzaikaikaw typyꞌak kury, pira no. Umur wemiaikaw kwer urewe. Ure hemimuꞌe ure, oromono aꞌe temiꞌu oroho teko wanupe ure no."
40,15,37,"Teko umaiꞌu paw rupi katete wà. Uhyk wanupe. Oromonoꞌog temiꞌu kurer oroho ure, 7 kokuhu por ure."
40,15,38, awa aꞌe pe umaiꞌu maꞌe kwer aꞌe wà. Heta teteaꞌu kuzà aꞌe pe aꞌe wà no. Heta teteaꞌu kwarer aꞌe pe aꞌe wà no. Heta teteaꞌu kuzàtài aꞌe pe aꞌe wà no.
40,15,39,Naꞌe Zezuz omono kar teko aꞌe wi uzewi aꞌe wà kury. Wixe oho kanuhu pupe kury. Oho Màgàtà ywy kutyr kury.
40,16,1,"Zeꞌeg kwehe arer kwaw par wenoz purumupytuhegatu kar haw Zezuz pe aꞌe wà kuryZeꞌeg kwehe arer kwaw par parizew her maꞌe aꞌe wà, xaxeto wanuwihaw hemetarer katu maꞌe xatuxew her maꞌe aꞌe wà no, ur Zezuz pyr aꞌe wà kury. Ipurumuzeꞌeg zemueteahy kar wer zepe Zezuz rehe wà. — Aze uzeꞌeg zemueteahy Tupàn rehe nehe, aꞌe mehe zapuner izuka kar haw rehe zane nehe, iꞌi uzeupeupe wà. — Aze uzeꞌeg zemueteahy tuwihawete rehe nehe, aꞌe mehe zauxiapekwer uzuka putar aꞌe wà nehe no, iꞌi uzeupeupe wà. Naꞌe uzeꞌeg izupe wà. — Ezapo purumupytuhegatu kar haw ureruwa rupi nehe ty, iꞌi izupe wà. — Aꞌe mehe urukwaw putar Tupàn hemimur kar romo nereko haw ure nehe, iꞌi izupe wà."
40,16,2,"Uzeꞌeg Zezuz wanupe. — Aze ywak ipiràg kwarahy heixe mehe, — Nukyr kwaw àmàn aꞌe nehe, peze izupe."
40,16,3,"Aze ywak iziꞌitahy ipiràg ihem mehe, — Ukyr putar àmàn aꞌe nehe, peze izupe nehe. Pekwaw katu àmàn tur àwàm. Pekwaw katu àmàn tur ꞌym àwàm, ywak rehe pemeꞌe mehe. Uzeapo maꞌe teteaꞌu iko kury, iahykaw hexak kar pà purupe kury. Màràzàwe tuwe napekwaw kwaw iahykaw ihem eteaꞌi haw, iꞌi wanupe."
40,16,4,"— Azeharomoete teko ko ꞌar rehe har naꞌikatu pixik kwaw aꞌe wà. Nuweruzar pixik kwaw Tupàn aꞌe wà. Penoz purumupytuhegatu kar haw kwez ihewe. Nazapo kwaw peme ihe. Xo pitài maꞌe zo amumeꞌu putar peme nehe kury.— Kwehe mehe awa Zon her maꞌe wiko Tupàn zeꞌeg imumeꞌu har romo aꞌe. Amo pira uhuaꞌu maꞌe omokon Zon wie pe aꞌe. Naꞌiruz ꞌar umumaw hie pe wiko pà. Xo aꞌe maꞌe zo amumeꞌu peme ihe, iꞌi wanupe. Naꞌe uhem oho aꞌe wi wanuwi kury."
40,16,5,"Zezuz uzeꞌeg parizew wanehe kury, xatuxew wanehe noUre hemimuꞌe ure, uruahaw yryhu oroho ure. Ureho mehe urereharaz typyꞌak ureremiꞌu ràm heraha haw wi. Nureraha kwaw."
40,16,6,"Naꞌe uzeꞌeg Zezuz urewe.— Pezemupyꞌa parizew watypyꞌak imuapiruru kar haw rehe nehe ty wà, xatuxew watypyꞌak imuapiruru kar haw rehe nehe no ty wà, iꞌi urewe."
40,16,7,"Naꞌe uruzeꞌeg urezeupeupe kury. — Naxirur kwaw typyꞌak zaneremiꞌu ràm zane, aꞌe rupi uzeꞌeg nezewe zanewe, uruꞌe urezeupeupe."
40,16,8,Wenu Zezuz urezeꞌeg mehe. Upuranu urerehe kury.— Màràzàwe tuwe pezeꞌeg wi wi typyꞌak heta ꞌymaw rehe. Pixikaꞌi herehe pezeruzar haw.
40,16,9,"Peinu zepe hezeꞌeg. Napekwaw kwaw. Aipo napemaꞌenukwaw kwaw akwez 5 typyꞌak rehe, aꞌe  awa wanupe heremiaikaikaw kwer rehe. Màràn kok pemynehem ikurer pupe."
40,16,10,"Aipo napemaꞌenukwaw kwaw aꞌe typyꞌak rehe,  awa wanupe heremiaikaikaw kwer rehe. Màràn kok pemynehem ikurer pupe."
40,16,11,"Aipo napekwaw katu kwaw hemaꞌenukwaw paw pe, typyꞌak rehe hezeꞌeg mehe pe. Pezemupyꞌa parizew watypyꞌak imuapiruru kar haw rehe ty wà, xatuxew watypyꞌak imuapiruru kar haw rehe nehe ty wà."
40,16,12,"Naꞌe urenu katu izeꞌeg kury, urukwaw katu imaꞌenukwaw paw kury. Nuzeꞌeg kwaw typyꞌak imuapiruru kar haw rehe. Parizew zeꞌeg rehe zo, xatuxew zeꞌeg rehe zo izeꞌeg. Taꞌe parizew aꞌe wà xe, xatuxew aꞌe wà no xe, upurumuꞌe muaꞌu Tupàn zeꞌeg rehe aꞌe wà xe."
40,16,13,"Pet umumeꞌu Zezuz heko haw aꞌe kuryNaꞌe oho Zezuz Xezarez tawhu Piri ywy rehe har pe aꞌe kury. Ure hemimuꞌe ure no, oroho ipyr ure no. Aꞌe ywy rehe uhem ire upuranu urerehe. — Aze teko upuranu uzehezehe wà nehe, — Mo romo Zezuz hekon aꞌe, aze iꞌi uzeupeupe wà nehe, maꞌin putar amogwer teko herehe uzeꞌeg pà aꞌe wà nehe, iꞌi urewe."
40,16,14,"— Zuàw purumuzahazahak maꞌe ukweraw wi maꞌe kwer romo hekon aꞌe, iꞌi amo newe wà, uruꞌe izupe. — Eri ukweraw wi maꞌe kwer romo hekon aꞌe, iꞌi amo newe wà no. — Zeremi ukweraw wi maꞌe kwer romo hekon aꞌe, iꞌi amogwer newe wà no. — Tupàn zeꞌeg imumeꞌu har kwehe arer ukweraw wi maꞌe kwer romo hekon aꞌe, iꞌi amogwer newe wà no, uruꞌe izupe."
40,16,15,"Naꞌe upuranu urerehe. — Pe no, maꞌe peze herehe pezeꞌeg pà, iꞌi urewe."
40,16,16,"Uzeꞌeg Ximàw Pet izupe. — Ureruwihawete urepyro har Tupàn hemimur karer romo ereiko ne, Tupàn wikuwe maꞌe taꞌyr romo ereiko ne, iꞌi izupe."
40,16,17,"— Ikatuahy nezeꞌeg ihewe ty, Ximàw, Zuàw taꞌyr, iꞌi Zezuz izupe. — Taꞌe ni awa numumeꞌu kwaw ꞌaw zeꞌeg newe aꞌe wà xe. Xo heru ywate har umumeꞌu kwez newe, iꞌi izupe."
40,16,18,"— Aꞌe rupi amo maꞌe amumeꞌu putar newe ihe nehe kury.— Aze awa wàpuz uzapo nehe, itahu tàtàahy maꞌe wekar putar oho nehe. Ereiko itahu ài ne. Aꞌe rupi amono putar amo nerer newe ihe nehe kury. — Pet, aꞌe putar newe nehe. — Ita, iꞌi aꞌe her zanezeꞌeg rupi. Tàpuz iapo har uzapo wàpuz ita tàtàahy maꞌe rehe aꞌe. Heremiruzeꞌeg aꞌe wà, heràpuz ài wanekon aꞌe wà. Azapo putar heràpuz ꞌàg ita rehe ihe nehe. Aꞌe rupi umàno maꞌe kwer wazar nomono kar pixik kwaw heremiruzeꞌeg tatahu pe aꞌe wà nehe."
40,16,19,"— Amono e putar Tupàn pureruzeꞌegaw iwàpytymawokaw newe ihe nehe. Aze eremupytuꞌu kar maꞌe iapo re ko ywy rehe har wanupe nehe, amupytuꞌu kar putar aꞌe maꞌe iapo re ywak rehe har wanupe ihe nehe no. Aze erezapo kar maꞌe ko ywy rehe nehe, azapo kar putar aꞌe maꞌe aꞌe ywak rehe ihe nehe no."
40,16,20,"— Pemumeꞌu zo Tuwihawete romo Purupyro Maꞌe romo hereko haw amogwer wanupe nehe ty wà, ko ꞌar rehe nehe ty wà, iꞌi urewe."
40,16,21,"Zezuz umumeꞌu umàno àwàm aꞌe kuryNaꞌe Zezuz uzypyrog umàno àwàm imumeꞌu pà urewe aꞌe kury. — Aha putar Zeruzarez tawhu pe ihe nehe. Tàmutàmuzgwer paw aꞌe wà, xaxeto wanuwihaw aꞌe wà no, zeꞌeg kwehe arer rehe upurumuꞌe maꞌe aꞌe wà no, upuraraw kar putar maꞌerahy teteaꞌu ihewe aꞌe wà nehe. Hezuka kar putar wà nehe no. Naꞌiruz ꞌar mehe Tupàn hemugweraw kar putar hemàno haw wi aꞌe nehe no, iꞌi urewe."
40,16,22,"Naꞌe Pet weraha Zezuz pepaꞌu urewi kury, uzeꞌeg ahyahy pà izupe kury. — Tuwe Tupàn nuzapo kar kwaw nezewe haw aꞌe nehe ty, hezar, iꞌi izupe. — Tuwe tuwihaw nanezuka kwaw wà nehe, iꞌi izupe."
40,16,23,"Uwak Zezuz kury, Pet rehe umeꞌe pà kury. — Etyryk herenatar wi nehe, Zurupari. Hemupytuꞌu kar zo pe nehe. Tupàn nanemuzeꞌeg kar kwaw nezewe aꞌe. Awa ài nemaꞌenukwaw ne, awa ài erezeꞌeg ne. Nanemaꞌenukwaw kwaw maꞌe rehe Tupàn ài ne. Nerezeꞌeg kwaw Tupàn ài ne, iꞌi izupe."
40,16,24,"Naꞌe uzeꞌeg wà urewe.— Aze awa herupi iho wer aꞌe nehe, tuwe niꞌi kwaw nezewe nehe, — Aze apuraraw maꞌerahy ihe nehe, apytuꞌu putar Zezuz hemiruzeꞌeg romo hereko re ihe nehe, tuwe niꞌi kwaw nehe. Upuraraw putar maꞌerahy aꞌe nehe, ywyra kanetar rehe uzywàzywà haw zàwenugar aꞌe nehe, aze oho herupi aꞌe nehe, iꞌi urewe."
40,16,25,"Aze amo ipurupyro wer weko haw rehe nehe, umukàzym putar nehe. Aze amo umukàzym weko haw nehe, heremiruzeꞌeg romo weko haw rehe nehe, wexak putar nehe."
40,16,26,"Aze awa upyhyk maꞌe ywy rehe har paw rupi nehe, aze aꞌe re umukàzym weko haw nehe, aipo wiko tuwe maꞌe hereko har romo nehe, aipo wiko tuwe hemetarer katu maꞌe romo nehe. Nan kwaw pa. Aze umukàzym weko haw nehe, nupuner pixik kwaw maꞌe imono haw rehe weko haw ipyro pà nehe. Nupuner pixik kwaw weko haw ipyro haw rehe nehe."
40,16,27,"Ihe Awa taꞌyr ihe, azur wi putar heru ikàgaw ipuràgaw herur pà ihe nehe, hereko haw pe har wanerur pà ihe wà nehe no. Aꞌe ꞌar mehe amekuzar putar teko wanemiapo kwer paw rupi katete ihe nehe."
40,16,28,"Pemaꞌenukwaw katu ko hezeꞌeg rehe nehe ty wà. Amo xe har herexak putar Tuwihawete romo hezur mehe aꞌe wà nehe, umàno ꞌym mehe aꞌe wà nehe. Ihe Awa taꞌyr ihe. Azur putar Tuwihawete romo hereko pà ihe nehe. Teko herexak putar hezur mehe aꞌe wà nehe."
40,17,1,"Zezuz uzeapo heny katu maꞌe romo aꞌe kuryNaꞌe 6 ꞌar pawire Zezuz wata oho aꞌe kury, Pet heraha pà uzeupi aꞌe kury. Weraha Xiak aꞌe no. Weraha tywyr Zuàw uzeupi aꞌe no. Uzeupir oho aꞌe zutykaꞌi ywytyruhu rehe aꞌe wà."
40,17,2,"Naꞌe Zezuz amo ae maꞌe romo uzeapo aꞌe ywytyr rehe wiko mehe aꞌe kury. Hemimuꞌe wexak amo ae maꞌe romo izeapo mehe aꞌe wà. Huwa uhyape katu kwarahy ài. Ikamir puku xigatu, kwarahy heny haw ài no."
40,17,3,"Naꞌe aꞌe naꞌiruz hemimuꞌe wexak Moizez aꞌe pe wà. Wexak Eri aꞌe pe wà no. Moizez aꞌe, Eri aꞌe no, uzeꞌeg waiko Zezuz pe aꞌe wà."
40,17,4,"Naꞌe uzeꞌeg Pet Zezuz pe kury. — Urezar, iꞌi izupe. — Ikatuahy urereko haw xe pepyr ko ꞌar rehe ure kury. Aze ereputar nehe, azapo putar naꞌiruz tàpuz pew xe peme ihe nehe. Heta putar neràpuz nehe. Heta putar Moizez pe aꞌe nehe no. Heta putar Eri hàpuz aꞌe nehe no, iꞌi izupe."
40,17,5,"Izeꞌeg mehe we uhem ywàxig uhyape katu maꞌe aꞌe pe wanupe kury, waꞌaromo kury. Wenu amo ywàxig rehe uzeꞌeg maꞌe aꞌe wà.— ꞌAw awa heraꞌyr romo hekon aꞌe, heremiamutar romo hekon aꞌe, iꞌi aꞌe zeꞌeg.— Peinu katu izeꞌeg nehe ty wà, iꞌi wanupe."
40,17,6,"Aꞌe zeꞌeg henu mehe hemimuꞌe ukyze katu tuwe izuwi wà. Uꞌar ywy rehe uwa imuhyk pà wà, uzeaiwyk pà wà."
40,17,7,"Uhem Zezuz wanuwake kury. Opokok wanehe. — Pepuꞌàm ty wà, iꞌi wanupe. — Pekyze zo penemixak kwer wi nehe, iꞌi wanupe."
40,17,8,"Aꞌe rupi umeꞌe uzeiwyr wà. Wexak Zezuz aꞌe pe wà. Nuexak kwaw Moizez wà, nuexak kwaw Eri wà. Taꞌe ukàzym aꞌe wi wanuwi aꞌe wà kury xe."
40,17,9,"Ywytyruhu wi wezyw mehe we Zezuz uzeꞌeg wanupe. — Pemumeꞌu zo kwez maꞌe penemixak kwer amo wanupe nehe, teko wanupe nehe, ko ꞌar rehe nehe, iꞌi wanupe. — Ihe Awa taꞌyr ihe, akweraw wi putar hemàno re ihe nehe. Xo aꞌe re zo pepuner imumeꞌu haw rehe nehe, iꞌi wanupe."
40,17,10,"Naꞌe ure hemimuꞌe ure, urupuranu hehe ure kury.— Zeꞌeg kwehe arer rehe upurumuꞌe maꞌe aꞌe wà, nezewe uzeꞌeg aꞌe wà. — Tupàn hemimur kar awa romo uzeapo maꞌe ràm tur ꞌym mehe we Eri ur putar aꞌe nehe, iꞌi waiko teko wamuꞌe pà wà. Màràzàwe tuwe nezewe haw rehe upurumuꞌe waiko aꞌe wà, uruꞌe izupe."
40,17,11,"Uzeꞌeg Zezuz urewe.— Azeharomoete nezewe iꞌi zeꞌeg kwehe arer aꞌe. — Eri aꞌe nehe, ur putar Tupàn hemimur kar awa romo uzeapo maꞌe ràm tur zanune aꞌe nehe, iꞌi zeꞌeg kwehe arer aꞌe."
40,17,12,"Ihe ko maꞌe amumeꞌu putar peme ihe nehe kury. — Eri uhem wà aꞌe. Teko nukwaw kwaw hexak mehe wà. Upuraraw kar maꞌerahy izupe wà, taꞌe ipurupuraraw kar wer hehe izupe wà xe. Nezewegatete wanekon putar ihewe wà nehe no. Nahekwaw kwaw wà nehe no. Maꞌerahy upuraraw kar putar ihewe wà nehe no."
40,17,13,"Aꞌe ꞌar mehe we aꞌe hemimuꞌe ukwaw tuwe izeꞌeg aꞌe wà, taꞌe uzeꞌeg Zuàw purumuzahazahak maꞌe rehe aꞌe xe, uzehe aꞌe no xe."
40,17,14,"Zezuz umukatu kwarer tekwe ikatu ꞌym maꞌe hereko har aꞌe kuryZezuz aꞌe, aꞌe naꞌiruz hemimuꞌe aꞌe wà no, uzewyr wà teko wapyr aꞌe wà kury. Naꞌe ur awa Zezuz pyr aꞌe kury, huwa rupi wapyk pà upenàràg rehe aꞌe kury, taꞌe ipurenoz wer maꞌe rehe izupe aꞌe xe."
40,17,15,"— Tuwihaw, iꞌi izupe. — Epuhareko katu heraꞌyr nehe. Taꞌe heꞌo aꞌe xe. Tuweharupi iàkàzym iko aꞌe, uꞌar pà aꞌe. Amo ꞌar mehe uꞌar tata pupe. Amo ae ꞌar mehe uꞌar ꞌy pupe."
40,17,16,"Arur neremimuꞌe wanupe ihe. Nupuner kwaw imukatu haw rehe aꞌe wà, iꞌi izupe."
40,17,17,"Uzeꞌeg Zezuz teko uzeake har wanupe. — Herehe uzeruzar ꞌym maꞌe romo peiko, peiko ikatu ꞌym maꞌe iapo har romo no, iꞌi wanupe. — Tuweharupi aiko pepyr ihe. Kwehe àro Tupàn pe pezewyr àwàm ihe. Màràn ꞌar amumaw putar Tupàn pe pezewyr haw hàro pà nehe, iꞌi wanupe. — Perur aꞌe kwarer ihewe nehe kury ty, iꞌi tu pe."
40,17,18,"Uzeꞌeg tekwe ikatu ꞌym maꞌe pe, imuhem kar pà kwarer wi. Uhem tuwe tekwe ikatu ꞌym maꞌe izuwi. Ikatu kwarer naꞌarewahy kury."
40,17,19,"Ure hemimuꞌe ure, oroho Zezuz pe ure, izupe urezeꞌeg pà ure. Xo ure zo uruzeꞌeg izupe. Amogwer teko nuenu kwaw urezeꞌeg, taꞌe naheta kwaw teko ipyr aꞌe mehe wà xe. — Màràzàwe tuwe nurupuner kwaw aꞌe tekwe ikatu ꞌym maꞌe imuhem kar haw rehe izuwi ure, uruꞌe izupe, hehe urepuranu pà."
40,17,20,"Uzeꞌeg urewe.— Pixikaꞌi herehe pezeruzar haw pe, aꞌe rupi napepuner kwaw imuhem kar haw rehe puruwi pe. Pemaꞌenukwaw hezeꞌeg rehe nehe ty wà. Aze heta herehe pezeruzar haw nehe, maꞌeàꞌyz pixikaꞌi maꞌe mutar her maꞌe ài nehe, aꞌe mehe pepuner pezeꞌegaw rehe ywytyr pe nehe. — Eho xe wi nehe, eho ꞌa pe nehe, pepuner peze haw rehe izupe nehe. Aꞌe ywytyr peneruzar putar aꞌe nehe. Pepuner wyzài maꞌe iapo haw rehe nehe."
40,17,21,"Aze pepurumuhem kar wer agwer tekwe ikatu ꞌym maꞌe wanehe puruwi pe wà nehe, pezeꞌeg tuwe Tupàn pe hehe nehe, pezekwaku pà pemaiꞌu ꞌym pà nehe. Xo aꞌe mehe zo pepuner agwer tekwe ikatu ꞌym maꞌe wamuhem kar haw rehe puruwi nehe."
40,17,22,"Zezuz uzeꞌeg wi umàno àwàm rehe aꞌe kuryUre Zezuz hemimuꞌe paw ure kury, uruzemonoꞌog Karirez ywy rehe ure kury. Naꞌe uzeꞌeg Zezuz wà urewe kury. — Ihe Awa taꞌyr ihe, nan kwehe kwaw Tupàn hemono putar hezuka kar àràm wanupe aꞌe nehe."
40,17,23,Hezuka kar putar aꞌe wà nehe. Naꞌiruz ꞌar pawire Tupàn hemugweraw kar wi putar hemàno re aꞌe nehe. Uruzemumikahy izeꞌeg henu mehe ure.
40,17,24,"Zezuz omono temetarer xaxeto wanupe aꞌe kuryNaꞌe oho Zezuz Kapanau taw pe aꞌe kury, urerupi aꞌe kury. Urehem ire Tupàn hàpuzuhu pupe temetarer imonoꞌogar ur urepyr aꞌe wà. Upuranu Pet rehe wà. — Zezuz nemuꞌe har aꞌe, aipo umur temetarer tàpuzuhu pe aꞌe, tuwihaw zeꞌeg heruzar pà aꞌe, iꞌi izupe wà."
40,17,25,"— Heꞌe ty, iꞌi Pet wanupe. Wixe Pet oho tàpuz me kury. Zezuz aꞌe ràgypy uzeꞌeg izupe. — Ximàw, iꞌi izupe. — Maꞌe ere ihewe. Mo omono temetarer tuwihawete ko ywy rehe har wanupe aꞌe wà. Aipo aꞌe ywy rehe har omono temetarer izupe wà. Aipo amo ae ywy rehe har omono temetarer izupe wà, iꞌi Pet pe, hehe upuranu pà."
40,17,26,"— Amo ae ywy rehe har omono izupe aꞌe wà, iꞌi Pet izupe. — Aꞌe mehe aꞌe ywy rehe har nomono kwaw temetarer uwihawete wanupe wà, iꞌi Zezuz izupe. — Aiko Tupàn taꞌyr romo ihe. Tupàn ꞌàg tàpuzuhu izar romo hekon aꞌe. Aꞌe rupi namono kwaw temetarer tàpuz rehe uzekaiw maꞌe wanupe ihe, iꞌi upyꞌa pe."
40,17,27,"— Tuwe rihi. Aze namono kwaw temetarer wanupe nehe, uzeꞌeg zemueteahy putar herehe aꞌe wà nehe. Aꞌe rupi xiapo nezewe zane nehe kury, iꞌi Pet pe. — Eho ipirapoz pà yryhu pe nehe ty. Ipira uꞌu putar pina nehe. Enuhem ꞌy wi nehe. Erexak putar temetarer tàtà maꞌe hekuzar katu maꞌe izuru pe nehe. Uhyk putar zanewe nehe. Emono aꞌe temetarer tàtà maꞌe eho xaxeto wanupe nehe. Emekuzar henewer haw nehe, emekuzar nenewer haw nehe no. Uhyk putar zanewe nehe. Naꞌe Pet weruzar izeꞌeg oho aꞌe kury."
40,18,1,"— Mo wiko putar tuwihawete ikàg weraꞌu maꞌe romo aꞌe nehe, iꞌi hemimuꞌe Zezuz pe wàAꞌe ꞌar mehe we ure hemimuꞌe ure, oroho ipyr ure, hehe urepuranu pà ure. — Mo wiko putar tuwihawete ikàg weraꞌu maꞌe romo amogwer wanuwi nehe, Tupàn pureruzeꞌeg mehe nehe, uruꞌe izupe."
40,18,2,Wenoz Zezuz kwarer uzeupe aꞌe kury. Umupuꞌàm urerenataromo.
40,18,3,"Uzeꞌeg urewe. — Pemaꞌenukwaw katu ko hezeꞌeg rehe nehe ty wà. Aze napezeapo kwaw amo ae teko ài nehe, aze napeiko kwaw ko kwarer ài nehe, napeiko kwaw Tupàn hemiruzeꞌeg romo nehe."
40,18,4,"Aze awa wiko ko kwarer ài nehe, aze ikàg ꞌym maꞌe ài hekon nehe, xo aꞌe mehe zo wiko putar tuwihaw romo Tupàn pureruzeꞌeg mehe nehe."
40,18,5,"Aze awa uzeꞌeg nezewe nehe, — Azekaiw katu putar agwer kwarer wanehe ihe nehe, taꞌe Zezuz rehe uzeruzar maꞌe romo wanekon aꞌe wà xe, aze iꞌi nehe, aꞌe mehe wiko putar herehe uzekaiw katu maꞌe ài aꞌe nehe no."
40,18,6,"— Zurupari uzapo kar ikatu ꞌym maꞌe iko purupe aꞌe, iꞌi Zezuz aꞌe kuryUzeꞌeg urewe. — Aze awa umupytuꞌu kar agwer kwarer herehe uzeruzar ire aꞌe wà nehe, Tupàn uzepyk putar tuwe aꞌe awa rehe aꞌe nehe. Aze mo xiàpixi itahu iazuromo, aze mo xityk heraha ꞌy mytepe, izuka pà, ikatu weraꞌu mo izupe. Aꞌe mehe mo nupuner iwer mo ikatu ꞌym maꞌe iapo kar haw rehe amo ae kwarer pe. Taꞌe Tupàn wikwahy tuwe agwer teko wanupe aꞌe xe."
40,18,7,"Teko uzemumikahy putar aꞌe wà nehe, taꞌe Zurupari uzapo kar maꞌe iko wanupe aꞌe xe, Tupàn hape iawy kar pà wanupe aꞌe xe. Tuweharupi uzapo kar agwer maꞌe teko wanupe aꞌe, taꞌe naꞌikatu pixik kwaw aꞌe xe. Tupàn uzepyk putar aꞌe teko wanehe nehe. Uzepyk putar iapo kar har rehe aꞌe nehe no."
40,18,8,"Aze amo awa ipo umupytuꞌu kar herehe izeruzar ire nehe, tuwe omonohok opo heityk pà nehe. Tupàn pyr pitài opo heraha haw ikatu weraꞌu tatahu pe iho haw mokoz opo heraha haw wi aꞌe.Aze amo awa ipy umupytuꞌu kar amo herehe izeruzar ire nehe, tuwe omonohok upy heityk pà nehe. Tupàn pyr pitài upy heraha haw ikatu weraꞌu tatahu pe iho haw mokoz upy heraha haw wi aꞌe no."
40,18,9,"Aze heha umupytuꞌu kar eteaꞌi amo herehe izeruzar ire nehe, tuwe oꞌok weha heityk pà nehe. Tupàn pyr pitài weha heraha haw ikatu weraꞌu tatahu pe iho haw mokoz weha heraha haw wi."
40,18,10,"Àràpuhàràn ukàzym maꞌe rehe uzeꞌeg aꞌe kuryUzeꞌeg wiwi Zezuz urewe.— Pezeꞌeg zemueteahy zo agwer kwarer wanehe nehe. Taꞌe Tupàn heko haw pe har aꞌe wà xe, ko kwarer wanehe uzekaiw maꞌe aꞌe wà xe, wiko Tupàn ywak rehe har huwa rupi tuweharupi aꞌe wà xe."
40,18,11,"Taꞌe ihe Awa taꞌyr ihe xe, azur ko ywy rehe ihe xe, tatahu pe oho maꞌe ràm tatahu wi wapyro pà ihe xe."
40,18,12,"Aze awa wereko 100 weimaw àràpuhàràn aꞌe wà nehe, aze pitài heimaw ukàzym oho izuwi aꞌe nehe, maꞌe uzapo putar aꞌe nehe. Wezar putar amogwer weimaw ywytyr rehe wamumaiꞌu kar pà aꞌe wà nehe. Wekar putar amo ukàzym maꞌe kwer oho nehe."
40,18,13,"Aze wexak nehe, hurywete putar tuwe nehe. Hurywete putar aꞌe nehe, taꞌe amogwer nukàzym kwaw aꞌe wà xe. Hurywete weraꞌu putar nehe, taꞌe wexak putar ukàzym maꞌe kwer aꞌe nehe no xe."
40,18,14,"Nezewegatete penu ywate har hurywete putar aꞌe nehe, aze upyro amo kwarer tatahu wi aꞌe nehe. Aze pitài kwarer oho tatahu pe nehe, Tupàn uzemumikahy putar nehe. Aze pitài uzehe uzeruzar maꞌe kwarer zàwenugar oho tatahu pe nehe, uzemumikahy putar nehe."
40,18,15,"Zezuz uzeꞌeg uzeruzar maꞌe ikatu ꞌym maꞌe iapo har wanehe aꞌe kuryUzeꞌeg wiwi Zezuz urewe.— Aze amo uzeruzar maꞌe uzapo ikatu ꞌym maꞌe newe aꞌe nehe, emumeꞌu hemiapo kwer eho izupe nehe. Ne zutykaꞌi eho izupe nezeꞌeg pà nehe. Ezeꞌeg zo izupe amo wanuwa rupi nehe. Aze uzeapyaka nerehe nehe, aze uzemumikahy tuwe wemiapo kwer rehe nehe, ikatuahy Tupàn pe nehe, taꞌe uzewyr putar Tupàn pe aꞌe nehe xe."
40,18,16,"Aze naꞌipurenu wer kwaw nezeꞌeg rehe nehe, aꞌe mehe ezeꞌeg wi eho izupe nehe no, amo mokoz teko waneraha pà nerupi nehe no. Ezeꞌeg wi izupe nehe. Aꞌe rupi amogwer wenu putar hemiapo kwer imumeꞌu haw aꞌe wà nehe. Aze ruꞌu mokoz wenu putar wà nehe, aze ruꞌu naꞌiruz wà nehe. Taꞌe Tupàn zeꞌeg kwehe arer pape rehe imuapyk pyrer uzapo kar nezewe haw zanewe aꞌe xe."
40,18,17,"Aze naꞌipurenu wer pixik kwaw nezeꞌeg rehe nehe, wazeꞌeg rehe nehe, aꞌe mehe emumeꞌu hemiapo kwer eho uzeruzar maꞌe wazemonoꞌogaw pe nehe. Aꞌe mehe uzemonoꞌog maꞌe uzeꞌeg putar izupe aꞌe wà nehe, heruzeꞌeg pà aꞌe wà nehe, hemiapo kwer ikatu ꞌym maꞌe imumeꞌu pà izupe aꞌe wà nehe. Aze nuweruzar kwaw wazeꞌeg nehe, pemono kar aꞌe uzeruzar maꞌe pezemonoꞌogaw wi nehe, taꞌe maꞌe rehe imunar maꞌe ài hekon aꞌe xe."
40,18,18,"Ikatu ꞌym maꞌe imunànaw rehe uzeꞌeg aꞌeUzeꞌeg wiwi Zezuz urewe.— Aꞌe rupi amumeꞌu putar ko maꞌe peme ihe nehe kury. — Tupàn umunàn putar neremiapo kwer ikatu ꞌym maꞌe aꞌe nehe, aze peze amo pe nehe, aꞌe mehe Tupàn umunàn putar hemiapo kwer ikatu ꞌym maꞌe aꞌe nehe. — Tupàn numunàn kwaw neremiapo kwer ikatu ꞌym maꞌe aꞌe nehe, aze peze amo pe nehe, aꞌe mehe Tupàn numunàn kwaw hemiapo kwer ikatu ꞌym maꞌe aꞌe nehe."
40,18,19,"Amo ae maꞌe amumeꞌu putar peme ihe nehe no. — Aze mokoz teko wenoz maꞌe Tupàn pe aꞌe wà nehe, aze uzuawygatu waneminoz aꞌe wà nehe, heru ywate har uzapo putar aꞌe maꞌe wanupe aꞌe nehe."
40,18,20,"Aze mokoz teko uzemonoꞌog hemuwete katu pà aꞌe wà nehe, aze naꞌiruz teko uzemonoꞌog hemuwete katu pà aꞌe wà nehe, aiko putar aꞌe pe wainuromo ihe nehe."
40,18,21,"Umaꞌereko maꞌe ikatu ꞌym maꞌe rehe uzeꞌeg aꞌe kuryNaꞌe uhem Pet Zezuz pe kury, hehe upuranu pà kury. — Hezar, iꞌi izupe. — Aze amo uzeruzar maꞌe uzapo ikatu ꞌym maꞌe ihewe nehe, hereharaz putar hemiapo kwer wi ihe nehe. Aze uzapo wi nehe, hereharaz wi hemiapo kwer wi ihe nehe no, imunàn pà ihe nehe no. Nazepyk kwaw hehe nehe. Màràn hemiapo kwer wi apuner hereharaz haw rehe nehe. Aze ruꞌu 7 haw hereharaz putar izuwi nehe, iꞌi izupe."
40,18,22,"— Nan, iꞌi Zezuz urewe. — 70 haw 7 haw nereharaz hemiapo kwer wi ne nehe ty, iꞌi izupe. -Hemiapo kwer paw wi nereharaz nehe, iꞌi izupe."
40,18,23,Naꞌe umumeꞌu amo maꞌemumeꞌu haw urewe kury.— Amo teko unewer temetarer rehe uzar pe aꞌe wà. Wazar umuapyk wanewer haw pape rehe aꞌe. Amo ꞌar mehe wazar ur aꞌe pape hexak pà aꞌe kury.
40,18,24,"Uzypyrog hexak pà aꞌe, wemetarer ipapar pà aꞌe. Aꞌe ꞌar mehe we werur amo awa huwa rupi wà. Temetarer teteaꞌu rehe aꞌe awa unewer uzar pe aꞌe, uwihaw pe aꞌe. Aze 100 awa umumaw 100 kwarahy umaꞌereko pà aꞌe wà, nomonoꞌog kwaw temetarer aꞌe inewer awer zàwe aꞌe wà."
40,18,25,"Naheta kwaw temetarer izupe, aꞌe rupi nupuner kwaw hemetarer hekuzar imono haw rehe uzar pe aꞌe. Aꞌe rupi izar uzeꞌeg zauxiapekwer wanupe kury.— Pemeꞌeg kwez awa peho amo tuwihaw pe nehe. Pemeꞌeg hemireko nehe no, pemeꞌeg ipurumuzàmuzàg wà nehe no, pemeꞌeg imaꞌe paw rupi katete nehe no. Nezewe mehe apyhyk wi putar heremetarer ihe nehe. Taꞌe unewer temetarer teteaꞌu rehe ihewe aꞌe xe. Umaꞌereko putar amo tuwihaw pe kawaru ài aꞌe nehe, taꞌe nupuner kwaw heremetarer imuzewyr haw rehe ihewe aꞌe xe, iꞌi wanupe."
40,18,26,"Uꞌar aꞌe awa upenàràg rehe uzar huwa rupi aꞌe kury, maꞌe henoz pà izupe aꞌe kury. — Hepuhareko katu pe nehe, eàro tuwe nehe, amonoꞌog putar neremetarer paw rupi nehe, newe hekuzar imono pà nehe, iꞌi izupe."
40,18,27,Upuhareko izar aꞌe. Aꞌe rupi heharaz wemetarer wi aꞌe. Omono kar aꞌe awa aꞌe wi uzewi aꞌe.
40,18,28,"Oho aꞌe wi uzar wi kury. Wata mehe wexak amo awa pe rupi kury. — Erenewer ihewe, iꞌi wemixak kwer pe. Pixikaꞌi inewer haw. Xo pitài ꞌar rehe imaꞌereko haw hekuzar zo. Upyhyk aꞌe awa iazuromo kury, uzuka eteaꞌi kury. — Tàritykaꞌi emuzewyr heremetarer ihewe nehe ty, iꞌi ahyahy izupe."
40,18,29,"Naꞌe aꞌe awa uꞌar upenàràg rehe wapyk pà kury, uzeꞌeg pà izupe kury. — Hepuhareko katu pe nehe, eàro tuwe nehe. Amonoꞌog putar neremetarer paw rupi ihe nehe, newe imuzewyr pà ihe nehe, iꞌi izupe."
40,18,30,"Nuàro kwaw aꞌe. Umunehew kar zemunehew paw pe aꞌe.— Erepyta putar xe zemunehew paw pe nehe. Aze eremuzewyr heremetarer ihewe nehe, xo aꞌe mehe zo erepuner xe wi nehemaw rehe nehe, iꞌi izupe."
40,18,31,"Amogwer tuwihaw hemiruzeꞌeg wexak nezewe haw aꞌe wà. Wikwahy hexak mehe wà. Umumeꞌu paw oho uwihaw pe wà, uzar pe wà."
40,18,32,"Aꞌe rupi tuwihaw werur kar aꞌe awa iaiw maꞌe uzeupe kury.— Umaꞌereko maꞌe ikatu ꞌym maꞌe romo ereiko ne. Erenewer temetarer teteaꞌu rehe ihewe ne.— Namuzewyr kar kwaw aꞌe heremetarer newe nehe, aꞌe newe ihe. Hereharaz izuwi ihe, taꞌe erenoz ihewe ne xe."
40,18,33,"Urupuhareko ihe. Màràzàwe tuwe nerepuhareko kwaw amo ne, iꞌi izupe."
40,18,34,"Aꞌe rupi wikwahy izar. Umunehew kar aꞌe awa zemunehew paw pe kury. — Erepyta putar xe nehe. Aze eremuzewyr heremetarer ihewe paw rupi nehe, xo aꞌe mehe zo erepuner xe wi nehemaw rehe nehe, iꞌi izupe."
40,18,35,"Naꞌe uzeꞌeg wi Zezuz urewe kury.— Heru ywate har aꞌe nehe no, nezewegatete uzapo putar peme paw rupi katete aꞌe nehe no. Aze napeneharaz kwaw penapihar hemiapo kwer wi nehe, ikatu ꞌym maꞌe peme iapo mehe nehe, heru ywate har naheharaz kwaw penemiapo kwer ikatu ꞌym maꞌe wi aꞌe nehe no."
40,19,1,"Zezuz upurumuꞌe aꞌe kury. — Pepuir zo penemireko wanuwi nehe, iꞌi wanupeAꞌe maꞌe imumeꞌu pawire uhem Zezuz oho aꞌe wi Karirez ywy wi aꞌe kury. Uhem oho Zutez ywy rehe, Zotàw yrykawaz."
40,19,2,Teko teteaꞌu oho waiko haikweromo wà. Umukatu imaꞌeahy maꞌe teteaꞌu oho iko aꞌe ywy rehe wata mehe aꞌe wà.
40,19,3,"Amo zeꞌeg kwehe arer kwaw par parizew her maꞌe uhem wà ipyr aꞌe wà. Ipurumuzeꞌeg zemueteahy kar wer hehe wà. Uzeꞌeg izupe wà. — Aze awa ipuir e wer wemireko wi nehe, maꞌin zeꞌeg kwehe arer pape rehe imuapyk pyrer agwer awa rehe aꞌe, iꞌi izupe wà."
40,19,4,"Uzeꞌeg Zezuz wanupe.— Aipo napemugeta pixik kwaw Tupàn zeꞌeg pape rehe imuapyk pyrer. Izypy mehe Tupàn uzapo awa aꞌe, uzapo kuzà aꞌe no. Aꞌe rupi awa uhem putar u wi uhy wi aꞌe nehe, wemireko rehe we wiko pà aꞌe nehe. Mokoz teko aꞌe wà nehe, pitài teko romo wanekon putar aꞌe wà nehe, iꞌi Tupàn zeꞌeg kwehe arer."
40,19,6,"Aꞌe rupi nuiko kwaw mokoz teko romo wà kury. Pitài teko romo wanekon wà kury. Teko nupuner kwaw wamuzaꞌak kar haw rehe aꞌe wà nehe, taꞌe Tupàn umuigo kar pitài romo aꞌe wà xe."
40,19,7,"Akwez parizew upuranu hehe aꞌe wà kury. — Màràzàwe tuwe Moizez umupuir kar awa hemireko wi aꞌe wà. — Aze awa ipuir wer wemireko wi nehe, tuwe umumeꞌu upuir haw izupe nehe, uzeꞌeg imuapyk pà pape rehe nehe. Aꞌe mehe upuner uzewi imono kar haw rehe nehe, iꞌi Moizez zaneipy wanupe aꞌe. Màràzàwe tuwe nezewe iꞌi aꞌe, iꞌi parizew Zezuz pe wà."
40,19,8,"Uzeꞌeg Zezuz wanupe kury.— Nezewe iꞌi Moizez aꞌe, taꞌe zawaiw katu pemuꞌe haw xe, zawaiw katu peipy wamuꞌe haw aꞌe wà no xe. Nan kwaw nezewe izypy mehe. Izypy mehe ywy iapo re awa iapo re kuzà iapo re teko weruzar Tupàn zeꞌeg aꞌe wà."
40,19,9,"Ko maꞌe amumeꞌu putar peme ihe nehe kury. Aze kuzà ikatu umen pe nehe, aze noho pixik kwaw amo ae awa puhe nehe, aze imen upuir izuwi nehe, aze aꞌe re wereko amo kuzà aꞌe nehe, aꞌe mehe aꞌe awa ikatu ꞌym maꞌe iapo har romo hekon Tupàn huwa rupi aꞌe nehe. Aꞌe kuzà pyahu maꞌe hereko haw aꞌe, nuzawy kwaw kuzà wyzài puhe iho haw Tupàn huwa rupi aꞌe."
40,19,10,"Naꞌe uruzeꞌeg izupe ure kury. — Aze nezewe wanekon wà nehe, aꞌe mehe ikatu weraꞌu wazereko ꞌymaw wanupe nehe, uruꞌe izupe."
40,19,11,"— Ko zeꞌeg namumeꞌu kwaw teko nànàn ihe. Aze Tupàn ipurumumeꞌu wer ko zeꞌeg rehe amo awa pe nehe, amo kuzà pe nehe, aꞌe mehe, tuwe weruzar wà nehe."
40,19,12,"Heta awa hemireko ꞌym maꞌe aꞌe wà. Amo nupuner kwaw wemireko haw rehe aꞌe, taꞌe uzexak kar mehe arer we nezewe hekon aꞌe xe. Amo ae awa nupuner kwaw wemireko haw rehe aꞌe, taꞌe teko nezewe haw romo umuigo kar aꞌe wà xe. Amo ae awa nahemireko kwaw aꞌe, taꞌe uzekwaku nezewe aꞌe xe, uzemonokatu pà Tupàn pureruzeꞌegaw pe aꞌe xe. Aze awa upuner ko zeꞌeg heruzar haw rehe nehe, tuwe weruzar nehe."
40,19,13,"Zezuz opokok kwarearer wanehe aꞌe kuryNaꞌe teko werur kwarearer Zezuz pe aꞌe wà kury. — Epokok wanehe, iꞌi izupe wà. Ure hemimuꞌe ure, uruzeꞌeg ahyahy wanupe ure. — Perur zo kwarearer izupe pe wà nehe, uruꞌe wanupe."
40,19,14,"Uzeꞌeg Zezuz urewe. — Tuwe kwarer ur ihewe aꞌe wà nehe. Pemupytuꞌu kar zo wanur ire pe wà nehe. Taꞌe Tupàn hemiruzeꞌeg aꞌe wà xe, agwer kwarearer wazàwe wanekon aꞌe wà xe. Aze teko heko wer Tupàn hemiruzeꞌeg romo wà nehe, tuwe uzeruzar herehe kwareraꞌi wazàwe nehe, iꞌi urewe."
40,19,15,Naꞌe opokok kwarer wanehe kury. Aꞌe re uhem oho aꞌe wi wanuwi.
40,19,16,"Hemetarer katu maꞌe uzeꞌeg wà Zezuz pe aꞌe kuryAmo ꞌar mehe amo awa ur Zezuz pyr aꞌe. — Purumuꞌe maꞌe, iꞌi izupe.— Heho wer Tupàn pyr ihe, hemàno re ihe. Hereko wer ipyr tuweharupi ihe. Maꞌe azapo putar hezemuawyze kar pà izupe nehe, iꞌi izupe."
40,19,17,"— Màràzàwe tuwe erepuranu iko herehe ne, Màràzàwe tuwe eremumeꞌu kar ikatuahy maꞌe rehe neremiapo ràm ikatu maꞌe ihewe ne, iꞌi izupe.— Pitài zo ikatuahy maꞌe heta aꞌe. Tupàn aꞌe ikatuahy maꞌe romo hekon aꞌe. Eruzar izeꞌeg kwehe arer eho nehe, aze nereko wer tuweharupi ipyr nehe, iꞌi izupe."
40,19,18,"— Maꞌenugar zeꞌeg kwehe arer aruzar putar ihe nehe, iꞌi Zezuz pe. Uzeꞌeg Zezuz izupe.— Epuruzuka zo nehe. Eho zo neremireko ꞌym puhe nehe. Nemunar zo amo maꞌe rehe nehe. Neremuꞌem zo nehe."
40,19,19,"Ezeruzeꞌegatu neru, nehy rehe nehe no. Ezamutar katu nerapi har nehe, nezeamutar katu haw zàwe nehe, iꞌi Zezuz izupe."
40,19,20,"— Aruzar aꞌe zeꞌeg paw tuweharupi ihe, iꞌi Zezuz pe. — Maꞌe azapo putar ihe nehe kury, iꞌi izupe."
40,19,21,"— Aze ikatuahy maꞌe romo nereko wer azeharomoete nehe, emeꞌeg nemaꞌe paw eho nehe, aꞌe re emono hekuzar arer maꞌe hereko ꞌymar wanupe nehe. Neremetarer paw imono e pawire nehe, eata eho herupi nehe heremimuꞌe romo nereko pà nehe. Taꞌe erereko putar maꞌe teteaꞌu nehe xe, Tupàn pyr neho mehe nehe xe, iꞌi Zezuz izupe."
40,19,22,"Izeꞌeg henu mehe uzemumikahy aꞌe awa aꞌe, taꞌe hemetarer katu maꞌe romo hekon aꞌe xe."
40,19,23,Naꞌe uzeꞌeg Zezuz urewe kury. — Zawaiw katu hemetarer katu maꞌe Tupàn hemiruzeꞌeg romo heko haw aꞌe.
40,19,24,Amo maꞌe amumeꞌu putar peme ihe nehe kury. Zawaiw katu kawaru kupewaꞌa heixe haw aguz kwar rupi aꞌe. Zawaiw katu weraꞌu hemetarer katu maꞌe Tupàn hemiruzeꞌeg romo heko haw aꞌe.
40,19,25,"Ure hemimuꞌe ure, izeꞌeg henu re urepytuhegatu ure. — Mo upuner oho haw rehe Tupàn pyr aꞌe nehe. Aipo Tupàn nupyro kwaw ni amo nehe, uruꞌe izupe, hehe urepuranu pà."
40,19,26,"Umeꞌegatu Zezuz urerehe. — Teko nupuner kwaw aꞌe wà nehe. Xo Tupàn zo upuner wyzài maꞌe iapo haw rehe aꞌe. Xo aꞌe zo upuner purupyro haw rehe aꞌe, iꞌi urewe."
40,19,27,"Naꞌe Pet uzeꞌeg izupe aꞌe no. — Ure urezar uremaꞌe paw rupi ure, nerupi ureho pà ure. Maꞌe urereko putar ure nehe, iꞌi izupe."
40,19,28,"Uzeꞌeg Zezuz urewe.Ko maꞌe amumeꞌu putar peme ihe nehe kury. Ihe Awa taꞌyr ihe. Apyk putar tuwihaw henaw rehe ihe nehe, ꞌar ipyahu maꞌe ihem mehe ihe nehe. Aꞌe ꞌar mehe peapyk putar tuwihaw henaw rehe pe nehe no. Izaew taꞌyr aꞌe wà, 12 waneta haw wà. Wazuapyapyr aꞌe wà no, uzezaikaikaw 12 romo aꞌe wà. Peiko 12 romo pe no. Aꞌe ꞌar mehe peiko putar aꞌe 12 pegegwer waneruzeꞌegar romo pe nehe no."
40,19,29,"Aze awa wezar wàpuz nehe, aze wezar wywyr nehe, aze wezar weinyr nehe, aze wezar u nehe, aze wezar uhy nehe, aze wezar waꞌyr nehe, aze wezar oko nehe, aze wezar aꞌe maꞌe paw nehe, herupi oho pà nehe, heremiruzeꞌeg romo wiko pà nehe, aꞌe mehe wereko putar maꞌe teteaꞌu weraꞌu aꞌe nehe. Aze pitài maꞌe wereko xe nehe, 100 maꞌe wereko putar amo ꞌar mehe nehe. Wiko putar tuweharupi Tupàn pyr nehe no."
40,19,30,Tuwihaw ko ꞌar rehe har teteaꞌu wiko putar ikàg ꞌym maꞌe romo aꞌe ꞌar mehe aꞌe wà nehe. Ikàg ꞌym maꞌe ko ꞌar rehe har teteaꞌu wiko putar tuwihaw romo aꞌe ꞌar mehe aꞌe wà nehe no.
40,20,1,"Maꞌywa ꞌyw rehe uzekaiw maꞌe rehe uzeꞌeg aꞌe kuryNaꞌe Zezuz umumeꞌu amo ae maꞌe urewe aꞌe kury.— Tupàn pureruzeꞌegaw aꞌe, nezewe aꞌe. Kwehe mehe awa uzapo oko aꞌe. Heta teteaꞌu maꞌywa ꞌyw iko pe aꞌe. Iꞌa katu maꞌywa ꞌyw. Aꞌe rupi iziꞌitahy izar wekar maꞌywa poꞌo àràm oho wà, oko pe waneraha pà wà."
40,20,2,"— Aze pemumaw pitài ꞌar pemaꞌereko pà heko pe nehe, amono putar pitài temetarer peme ihe nehe, iꞌi wanupe."
40,20,3,Naꞌe 9 or mehe oho wi taw mytepe kury. Wexak amo ae awa aꞌe pe wà. Wiko e aꞌe pe aꞌe wà.
40,20,4,"— Pemaꞌereko peho heko pe nehe ty wà, iꞌi wanupe. — Amekuzar katu putar pemaꞌereko haw peme ihe nehe, iꞌi wanupe."
40,20,5,Aꞌe rupi aꞌe awa umaꞌereko oho iko pe aꞌe wà kury. Naꞌe izar oho wi taw mytepe kwarahy wapytepe hin mehe no. Omono kar amo ae awa oko pe aꞌe wà no.
40,20,6,"Kwarahy heixe eteaꞌi mehe oho wi taw mytepe no. Wexak amo awa aꞌe pe wà no. Wiko e aꞌe pe wà. — Màràzàwe tuwe napemaꞌereko kwaw, iꞌi wanupe."
40,20,7,"— Taꞌe ni amo numumeꞌu kwaw maꞌereko haw urewe aꞌe wà xe, iꞌi izupe wà. — Pemaꞌereko peho heko pe nehe ty wà, iꞌi wanupe."
40,20,8,"Pyhaw kury. Ko zar uzeꞌeg umaꞌereko maꞌe waneruzeꞌegar pe kury. — Enoz umaꞌereko maꞌe wamuwà nezeupe ne wà nehe ty. Emekuzar wamaꞌereko awer wanupe nehe ty. Kwarahy ihem eteaꞌi mehe arer ràgypy upyhyk putar wemetarer aꞌe wà nehe. Iziꞌitahy mehe arer upyhyk putar wemetarer iahykaw rehe aꞌe wà nehe no, iꞌi izupe."
40,20,9,"Omono pitài temetarer tàtà parat wanupe kury, karuketeaꞌi mehe arer wanupe kury."
40,20,10,"Naꞌe iziꞌitahy mehe arer uhem wemetarer ipyhyk pà aꞌe wà no. — Hà, umur putar temetarer teteaꞌu zanewe aꞌe nehe, taꞌe iziꞌitahy zazypyrog zanemaꞌereko pà izupe zane xe, iꞌi izupe wà. Nukwaw kwaw ko zar wà. Omono xo pitài temetarer zo wanupe pitàitàigatu aꞌe. Upyhyk wemetarer wà. Uzeꞌeg zemueteahy ko zar rehe wà."
40,20,12,"— Iahykaw rehe har xo pitài ꞌor zo umumaw umaꞌereko pà aꞌe wà. Zane zane, iziꞌitahy zazypyrog zanemaꞌereko pà izupe zane. Kwarahy hakuahy zanewe. Màràzàwe tuwe uzuawygatu zanemaꞌereko awer hekuzar, iꞌi uzeupeupe wà."
40,20,13,"Ko zar uzeꞌeg wanupe kury.— Nahemunar kwaw penemetarer rehe kwez ihe. — Urumumaw putar pitài ꞌar uremaꞌereko pà pitài temetarer tàtà parat rehe ure nehe, peze ihewe. Amekuzar pemaꞌereko awer kwez pezeꞌeg awer rupi ihe, iꞌi wanupe."
40,20,14,"— Pepyhyk penemetarer nehe, peho peneko haw pe nehe. Heporomono wer ko temetarer rehe umaꞌereko maꞌe nànàn ihe. Amo uzypyrog karuk eteaꞌi mehe wà. Pe pezypyrog iziꞌitahy. Zuawygatu ihewe. Apuner heremetarer imono haw rehe wyzài awa wanupe ihe. Aꞌe rupi amono e wanupe ihe. Màràzàwe tuwe penewyrowyroahy wanehe, iꞌi ko zar wanupe."
40,20,16,"Umumaw Zezuz aꞌe maꞌemumeꞌu haw aꞌe kury. Nezewegatete Tupàn hemiruzeꞌeg aꞌe wà nehe no. Iahykaw rehe uzeruzar maꞌe kwer aꞌe wà nehe, izypy mehe uzeruzar maꞌe kwer ài wanekon putar Tupàn pe aꞌe wà nehe. Izypy mehe ur maꞌe kwer aꞌe wà nehe, nuzawy kwaw iahykaw rehe ur maꞌe kwer izupe aꞌe wà nehe no."
40,20,17,"Umumeꞌu wi Zezuz umàno àwàm aꞌe kuryWata Zezuz oho iko aꞌe, Zeruzarez tawhu kutyr aꞌe. Ure hemimuꞌeete ure, uruata hupi ure. 12 urereta haw ure. Ureata mehe uremonoꞌog uzepyr aꞌe. Uzeꞌeg urewe wata mehe. Amogwer nuwata kwaw hupi aꞌe ꞌar mehe aꞌe wà."
40,20,18,"— Pezeapyaka katu hezeꞌeg rehe nehe ty wà, iꞌi urewe.— Zaha putar Zeruzarez tawhu pe zane nehe kury. Ihe Awa taꞌyr romo aiko ihe. Zurupari uzeꞌeg putar xaxeto wanuwihaw wanupe aꞌe nehe. Uzeꞌeg putar zeꞌeg kwehe arer rehe upurumuꞌe maꞌe wanupe aꞌe nehe no. Hepyhyk kar putar wanupe nehe. Umumeꞌu putar hezuka àwàm teko wanuwa rupi aꞌe wà nehe."
40,20,19,"Aꞌe re tuwihaw hemono putar Zutew ꞌym wanuwihaw pe aꞌe wà nehe no. Zauxiapekwer uzeꞌeg zemueteahy putar herehe aꞌe wà nehe, herehe upukapuka pà aꞌe wà nehe, herehe uzeꞌeg uryw ahyahy pà aꞌe wà nehe no. Hepetepetek putar wà nehe. Uzywàzywà putar hepo wà nehe. Uzywàzywà putar hepy wà nehe no, ywyra kanetar rehe wà nehe no. Upir putar ywyra kanetar imupuꞌàm pà wà nehe no, ywykwar pupe imono pà wà nehe no. Àmàno putar aꞌe pe ihe nehe. Naꞌiruz ꞌar mehe akweraw wi putar hemàno re ihe nehe."
40,20,20,"Kuzà uzeꞌeg Zezuz pe umemyr wanehe aꞌe kuryNaꞌe Zepetew taꞌyr wahy ur aꞌe pe Zezuz ipyr aꞌe kury, umemyr wanerur pà ipyr aꞌe kury. Xiak aꞌe, Zuàw aꞌe no, Zepetew taꞌyr romo wanekon aꞌe wà. Wahy uzeamumew huwa rupi, maꞌerenoz pà izupe."
40,20,21,"— Maꞌe ereputar ne, zàkwà, iꞌi izupe. — Emumeꞌu tuwe maꞌe ihewe nehe, ꞌy, iꞌi izupe. — Emuapyk kar ꞌaw hememyr neruwake ne wà nehe, ꞌy, Tuwihawete romo nereko mehe ne wà nehe, ꞌy, iꞌi izupe. — Emuapyk kar amo neawyze har rehe nehe, ꞌy, emuapyk inugwer neahur rehe nehe, ꞌy, iꞌi izupe. Nezewe mehe wiko putar tuwihaw ikàg weraꞌu maꞌe nepyr aꞌe wà nehe, iꞌi izupe."
40,20,22,"Uzeꞌeg Zezuz aꞌe wemimuꞌe wanupe kury.— Napekwaw kwaw peneminozgwer, iꞌi wanupe. — Aꞌu putar amo kanek por ihe nehe kury. Aipo pepuner agwer kanek por iꞌu haw rehe nehe no, iꞌi wanupe, wanehe upuranu pà. — Urupuner ure nehe, ty, iꞌi izupe wà."
40,20,23,"— Azeharomoete peꞌu putar aꞌe kanek por hezàwegatete nehe, iꞌi wanupe. Umàno àwàm rehe wamàno àwàm rehe izeꞌeg aꞌe. — Ihe ihe, naexaexak kwaw heruwake wapyk maꞌe ràm ihe wà. Taꞌe xo heru zo aꞌe xe, wanexanexakar romo hekon aꞌe xe, iꞌi wanupe."
40,20,24,"Ure amogwer 10 hemimuꞌe ure, urenu waneminozgwer ure. Uruikwahy henu mehe. — Peneko weraꞌu wer urewi, uruꞌe wanupe."
40,20,25,"Aꞌe rupi uremonoꞌog Zezuz uremuwà uzepyr aꞌe kury. Uzeꞌeg urewe.— Pekwaw katu ko maꞌe. Tuwihaw aꞌe wà, uzapo kar tuwe maꞌe waiko wemiruzeꞌeg wanupe aꞌe wà. Pureruzeꞌeg maꞌe aꞌe wà no, weruzeꞌeg tuwe wemiruzeꞌeg waiko aꞌe wà no."
40,20,26,"Napeiko kwaw nezewe pezeupeupe nehe. Aze awa tuwihaw romo heko wer nehe, Tupàn pyr wiko mehe nehe, tuwe wiko amogwer wanemiruzeꞌeg romo aꞌe nehe. Tuwe wiko umaꞌereko maꞌe ài wanupe nehe."
40,20,27,"Aze awa heko wer peneruzeꞌegar romo nehe, tuwe wiko penemiruzeꞌeg romo nehe."
40,20,28,"Ihe Awa taꞌyr ihe, nazur kwaw maꞌe iapo kar pà purupe ihe. Azur maꞌe iapo pà purupe ihe. Azur hezezuka kar pà teko teteaꞌu wapyro pà ihe."
40,20,29,Zezuz umukatu mokoz hehàpyhà ꞌym maꞌe aꞌe wà kuryUhem Zezuz oho Zeriko tawhu wi aꞌe kury. Uhem mehe teko teteaꞌu oho haikweromo aꞌe wà.
40,20,30,"Mokoz awa hehàpyhà ꞌym maꞌe wapyk in pe iwyr aꞌe wà. Wenu Zezuz ikwaw mehe wà. Uzypyrog uhapukaz pà izupe wà. — Ne Tawi izuapyr ne ty, iꞌi izupe wà. — Urepuhareko pe nehe ty, iꞌi izupe wà."
40,20,31,"— Pezeꞌeg zo izupe nehe ty wà, iꞌi ahyahy teko aꞌe awa wanupe wà. Uhapukaz wi wi izupe wà. — Ne Tawi izuapyr ne, urepuhareko pe nehe ty, iꞌi wi izupe wà."
40,20,32,"Upytuꞌu Zezuz wata re aꞌe. Uhapukaz wanupe. — Maꞌe pezapo kar putar ihewe nehe, iꞌi wanupe."
40,20,33,"— Tuwihaw, iꞌi izupe wà. — Emukatu urereha nehe ty, iꞌi izupe wà."
40,20,34,Upuhareko katu Zezuz aꞌe wà. Opokok waneha rehe. Naꞌarewahy hehàpyhàgatu wà kury. Oho hupi wà kury.
40,21,1,"Wixe Zezuz Zeruzarez tawhu pe aꞌe kuryZeruzarez tawhu kutyr oho mehe uhem Zezuz Metewaze taw pe aꞌe kury. Aꞌe taw ywytyr Uri tyw her maꞌe rehe tuz aꞌe. Naꞌe omono kar mokoz wemimuꞌe wenataromo aꞌe wà, maꞌe iapo kar pà wanupe aꞌe wà."
40,21,2,— Peho pe pe tawhu penenataromo har pe nehe ty wà. Naꞌarewahy pexak putar zumen iàpixi pyrer aꞌe pe nehe. Imemyr uꞌàm huwake no. Pekwaraw peho nehe. Perur xe ihewe nehe.
40,21,3,"— Màràzàwe tuwe pekwaw hereimaw pe, aze awa iꞌi peme nehe, — Urezar uputar aꞌe, peze izupe nehe. Aꞌe mehe werur kar putar weimaw peme aꞌe nehe, iꞌi wanupe."
40,21,4,"Uzeapo nezewe aꞌe, taꞌe nezewe haw umumeꞌu Tupàn zeꞌeg imumeꞌu har kwehe arer aꞌe xe. Naꞌaw izeꞌeg awer xe aꞌe. "
40,21,6,Aꞌe rupi hemimuꞌe oho henataromo aꞌe wà kury. Weruzar izeꞌeg wà.
40,21,7,"Werur zumen izupe wà, werur imemyr wà no. Omono ukamir ikupe pe wà. Oho Zezuz ikuꞌaz kury. Weruata heraha tawhu kutyr kury."
40,21,8,"Teko teteaꞌu upupirar ukamir pe rupi aꞌe wà, iho àwàm rupi izupe aꞌe wà. Amo teko omonohok kaꞌa huwer oho aꞌe wà no, imono pà pe rupi iho àwàm rupi aꞌe wà no."
40,21,9,"Teko Zezuz henataromo wata maꞌe aꞌe wà, haikweromo wata maꞌe aꞌe wà no, uzypyrog izupe uhapukaz pà aꞌe wà kury.iꞌi wà."
40,21,10,"Zezuz Zeruzarez tawhu pe heixe mehe teko aꞌe pe har paw upuranu uzehezehe aꞌe wà. — Mo romo ꞌaw awa hekon aꞌe, iꞌi izupe wà, uzehezehe upuranu pà wà."
40,21,11,"— Aikwez Zezuz aꞌe, Tupàn zeꞌeg imumeꞌu har romo hekon aꞌe, Nazare taw pe har Karirez ywy rehe har romo hekon aꞌe, iꞌi hupi wata maꞌe wà, tawhu pe har wanupe wà."
40,21,12,"Wixe Zezuz oho Tupàn hàpuzuhu pupe aꞌe kuryZeruzarez tawhu pe uhem ire Zezuz wixe oho Tupàn hàpuzuhu pe aꞌe kury. Maꞌe meꞌegar wiko aꞌe pe aꞌe wà, maꞌe imeꞌeg pà aꞌe wà. Maꞌemeꞌeg kar har wiko aꞌe pe aꞌe wà no, maꞌe imeꞌeg kar pà aꞌe wà no. Naꞌe Zezuz umuhem kar aꞌe teko wamono aꞌe wi aꞌe wà. Temetarer imaꞌe har aꞌe pe hin aꞌe wà no. Weruwak Zezuz ywyrapew imono wanuwi kury. Pykahu meꞌegar aꞌe pe wanekon aꞌe wà no. Taꞌe teko umeꞌeg kar pykahu Tupàn pe imono pyràm aꞌe pe aꞌe wà xe. Weruwak wanenaw imono wanuwi aꞌe no."
40,21,13,"Uzeꞌeg nezewe wanupe kury. — Nezewe iꞌi Tupàn aꞌe, uzeꞌeg imuapyk kar pà pape rehe aꞌe. — Azapo kar heràpuzuhu ihe. Aꞌe rupi teko upuner ihewe uzeꞌegaw rehe aꞌe wà, aꞌe pe aꞌe wà. Pe kury, pezapo heràpuzuhu amo ae maꞌe romo pe kury. Maꞌe rehe imunar maꞌe waneko haw romo pezapo heràpuzuhu kury, iꞌi ahyahy wanupe."
40,21,14,Hehàpyhà ꞌym maꞌe ur izupe tàpuzuhu pe heko mehe aꞌe wà. Wata ꞌym maꞌe ur izupe aꞌe wà no. Umukatu aꞌe wà.
40,21,15,"Xaxeto wanuwihaw aꞌe wà, zeꞌeg kwehe arer rehe upurumuꞌe maꞌe aꞌe wà no, wikwahy hemiapo kwer ikatuahy maꞌe hexak mehe aꞌe wà. Kwarearer heiheihem aꞌe wà, tàpuzuhu pupe aꞌe wà. — Ikatuahy Tawi taꞌyr aꞌe, iꞌi oho waiko wà. Tuwihaw wikwahy henu pà wà. Aꞌe rupi uzeꞌeg oho Zezuz pe wà. — Aipo ereinu wazeꞌegaw ne, iꞌi izupe wà. — Azeharomoete ainu wazeꞌegaw ihe, iꞌi wanupe. — Nezewe iꞌi zeꞌeg kwehe arer pape rehe imuapyk pyrer.— Eremuꞌe kwarearer ne wà. Aꞌe rupi te kwarearer pixikaꞌi maꞌe ukwaw herehe uzeꞌegatu haw aꞌe wà kury. Herehe wazeꞌegatu haw ikatuahy ihewe aꞌe."
40,21,17,Naꞌe uhem Zezuz oho aꞌe wi wanuwi kury. Oho Metàn taw pe kury. Uker aꞌe pe.
40,21,18,Umuxinig kar Zezuz maꞌywa ꞌyw pi her maꞌe aꞌe kuryIkuꞌegwepe kury. Uzewyr Zezuz oho taw kutyr kury. Imaꞌuhez kury.
40,21,19,"Wexak maꞌywa ꞌyw pi her maꞌe pe izywyr iꞌàz mehe. Uhem huwake. Huwer katu. Naꞌiꞌa kwaw. Aꞌe rupi uzeꞌeg Zezuz maꞌywa ꞌyw pe kury. — Naneꞌa pixik kwaw nehe, iꞌi izupe. Naꞌarewahy maꞌywa ꞌyw uxinig kury."
40,21,20,"Ure hemimuꞌe ure, uruexak ixinig mehe ure. — Màràzàwe tuwe uxinig naꞌarewahy aꞌe, uruꞌe izupe."
40,21,21,"Uzeꞌeg Zezuz urewe.— Pemaꞌenukwaw katu ko maꞌe rehe nehe ty wà. Aze pezeruzar katu herehe nehe, aze napepytuꞌu kwaw pezeruzar ire nehe, pepuner putar agwer maꞌe iapo haw rehe nehe no. Pepuner wi ywytyr imuata kar haw rehe nehe. — Epuꞌàm, ezemomor eho eꞌar pà yryhu pupe nehe, pepuner peze haw rehe wi ywytyr pe nehe. Weruzar putar pezeꞌeg aꞌe nehe."
40,21,22,"Aze pezeruzar katu herehe nehe, aze penoz maꞌe Tupàn pe nehe, umur putar peneminoz ràm peme aꞌe nehe."
40,21,23,"— Mo umur ukàgaw newe, iꞌi Zezuz pe aꞌe wà kuryUzewyr Zezuz oho Tupàn hàpuzuhu pe aꞌe kury. Umuꞌe aꞌe pe har ꞌàm wà. Ipurumuꞌe mehe xaxeto wanuwihaw aꞌe wà, Zutew wanàmuz aꞌe wà no, ur henu pà aꞌe wà kury. — Màràzàwe tuwe erezapo agwer maꞌe ne. Mo umur ukàgaw newe aꞌe, agwer maꞌe iapo kar pà newe aꞌe, iꞌi izupe wà."
40,21,24,"Umumeꞌu Zezuz maꞌe wanupe kury.— Pitài maꞌe rehe apuranu putar penehe kury, iꞌi wanupe. — Aze pemumeꞌu ihewe nehe, aꞌe mehe amumeꞌu putar hemur kar har her peme ihe nehe no, iꞌi wanupe. — Mo umur ukàgaw Zuàw pe aꞌe, teko wamuzahazahak kar pà izupe aꞌe. Aipo Tupàn uzapo kar izupe aꞌe. Aipo amo awa uzapo kar izupe aꞌe wà, iꞌi wanupe, wanehe upuranu pà.Aꞌe tuwihaw uzeꞌezeꞌeg uzeupeupe wà.— Maꞌe zaꞌe putar izupe nehe, iꞌi uzeupeupe wà. — Tupàn, aze zaꞌe izupe nehe, — Màràzàwe tuwe napezeruzar kwaw Zuàw zeꞌeg rehe, iꞌi putar zanewe nehe. — Awa wà, aze zaꞌe izupe nehe, aꞌe mehe teko wikwahy putar zanewe aꞌe wà nehe. Taꞌe — Tupàn zeꞌeg imumeꞌu har romo hekon aꞌe, iꞌi Zuàw pe aꞌe wà xe. Aze ruꞌu zanezuka putar wà nehe, iꞌi uzeupeupe wà. Aꞌe rupi nezewe iꞌi Zezuz pe wà kury.— Nurukwaw kwaw imur kar har ure, iꞌi muaꞌu izupe wà. — Nezewe mehe namumeꞌu kwaw hemur kar har her peme ihe nehe no, iꞌi wanupe."
40,21,28,"Zezuz umumeꞌu awa mokoz taꞌyr hereko har rehe maꞌemumeꞌu haw aꞌe kuryUmumeꞌu wi wi maꞌemumeꞌu haw ꞌàm teko wanupe kury.— Nezewe amo awa hekon aꞌe. Mokoz taꞌyr aꞌe wà. Amo ꞌar mehe uzeꞌeg oho waꞌyr ipy pe. — Heraꞌyr, iꞌi izupe. — Emaꞌereko eho heko pe kutàri nehe ty, maꞌywa ipoꞌo pà nehe ty, iꞌi izupe."
40,21,29,"— Naheho wer kwaw ihe ty, iꞌi u pe. Nan kwehe tete taꞌyr iꞌi uzeupe aꞌe. — Hà, aha putar nehe, iꞌi uzeupe. Aꞌe rupi oho ko pe umaꞌereko pà kury."
40,21,30,"Naꞌe tu uzeꞌeg oho tywyr pe no, oko pe imono kar pà no. — Aze ty, aha putar ihe nehe ty, iꞌi tywyr izupe, u pe. Noho kwaw aꞌe."
40,21,31,"Naꞌe upuranu Zezuz tuwihaw wanehe kury. — Maꞌenugar taꞌyr weruzar u zeꞌeg aꞌe, iꞌi wanupe. — Tykyꞌyr, iꞌi izupe wà. Uzeꞌeg Zezuz wanupe. — Ko maꞌe amumeꞌu putar peme ihe nehe. Tuwihaw hemetarer imonoꞌogar teteaꞌu aꞌe wà, kuzà wyzài teteaꞌu aꞌe wà no, wiko putar Tupàn hemiruzeꞌeg romo aꞌe wà nehe. Pe zo napeiko kwaw hemiruzeꞌeg romo nehe. Taꞌe Zuàw purumuzahazahak maꞌe aꞌe xe, ur pepyr aꞌe xe, Tupàn hape hexak kar pà peme aꞌe xe, ikatu haw rupi pemono kar pà aꞌe xe. Napezeruzar kwaw izeꞌeg rehe. Temetarer imonoꞌogar teteaꞌu aꞌe wà, kuzà wyzài teteaꞌu aꞌe wà no, uzeruzar izeꞌeg rehe aꞌe wà. Napezewyr kwaw Tupàn pe aꞌe ꞌar mehe pe. Napezeruzar kwaw izeꞌeg rehe hemiapo kwer hexak mehe pe."
40,21,33,"Zezuz umumeꞌu maꞌywa ꞌyw rehe uzekaiw maꞌe wanehe maꞌemumeꞌu haw aꞌe kury— Pezeapyaka katu amo maꞌemumeꞌu haw rehe nehe ty wà, iꞌi Zezuz teko wanupe.— Nezewe amo ko zar heko awer aꞌe. Utym maꞌywa uwà her maꞌe ꞌyw oho ko pe aꞌe. Uzapo pari ko izywyr no. Uzapo itahu yguꞌahu romo, maꞌywa kamikaw romo. Uzapo zuraw iànàgatu maꞌe aꞌe pe ko izywyr aꞌe no. Ko rehe uzekaiw maꞌe uzeupir zuraw rehe aꞌe wà, ko rehe umeꞌegatu pà aꞌe wà. Naꞌe ko zar wata oho aꞌe wi amo ywy rehe kury. Wezar awa aꞌe pe oko rehe wamuzekaiw kar pà wà."
40,21,34,"Uhem maꞌywa poꞌo haw ꞌar kury. Ko zar omono kar wemiruzeꞌeg aꞌe pe ko pe aꞌe wà kury, maꞌywa imonoꞌog kar pà ko pe har wanupe aꞌe wà kury."
40,21,35,"Ko rehe uzekaiw maꞌe upyhyk ko zar hemiruzeꞌeg aꞌe wà. Upetepetek amo wà, uzuka amo wà no, uzapizapi amo ita teteaꞌu pupe izuka pà wà no."
40,21,36,Naꞌe ko zar omono kar amo ae wemiruzeꞌeg aꞌe pe aꞌe wà no. Uzekaiw maꞌe uzapo nezewegatete wanupe aꞌe wà no.
40,21,37,"Iahykaw rehe omono kar waꞌyr aꞌe pe wanupe no. — Azeharomoete uzeruzeꞌegatu putar heraꞌyr rehe aꞌe wà nehe, iꞌi uzeupe."
40,21,38,"Ko rehe uzekaiw maꞌe wexak taꞌyr aꞌe wà kury. — Aikwez ko zar taꞌyr aꞌe, iꞌi izupe wà. — Xiuka nehe ty wà, aꞌe mehe upyta putar zanemaꞌe romo nehe kury, zanewe nehe kury, iꞌi uzeupeupe wà."
40,21,39,Aꞌe rupi upyhyk taꞌyr oho wà. Uzuka wà. Umutyk hetekwer imono ko wi wà.
40,21,40,Uhem putar ko zar wà aꞌe pe aꞌe nehe kury. Maꞌe uzapo putar wanupe aꞌe nehe.
40,21,41,"Azeharomoete uzuka kar putar aꞌe wà nehe. Wezar putar amo ae teko aꞌe pe aꞌe wà nehe, oko rehe wamuzekaiw kar pà aꞌe wà nehe. Aꞌe ko rehe uzekaiw maꞌe ipyahu maꞌe umur putar maꞌywa ko zar pe aꞌe wà nehe, iꞌar mehe aꞌe wà nehe, iꞌi izupe wà."
40,21,42,Uzeꞌeg wiwi Zezuz wanupe.
40,21,43,"Ko maꞌe amumeꞌu putar peme ihe nehe kury. Pepytuꞌu putar Tupàn hemiruzeꞌeg romo peneko re nehe kury, taꞌe Tupàn pemupytuꞌu kar putar aꞌe nehe kury xe. Umuigo kar putar amo ae teko wemiruzeꞌeg romo aꞌe wà nehe kury. Ihe aiko aꞌe ita ài ihe. Aze ita uꞌar awa ꞌaromo aꞌe nehe, uzuka putar aꞌe nehe. Nezewegatete azepyk putar heremiruzeꞌeg ꞌym wanehe ihe nehe no."
40,21,45,"Xaxeto wanuwihaw aꞌe wà, zeꞌeg kwehe arer kwaw par parizew her maꞌe aꞌe wà no, wenu Zezuz imaꞌemumeꞌu haw aꞌe wà. — Zanerehe tuwe izeꞌeg aꞌe, iꞌi uzeupeupe wà. Wikwahy wà."
40,21,46,"Ipurupyhyk wer zepe hehe wà. Ukyze teko wanuwi wà. — Tupàn zeꞌeg imumeꞌu har romo hekon aꞌe, iꞌi teko Zezuz pe aꞌe wà xe. Aꞌe rupi tuwihaw nupuner kwaw ipyhykaw rehe wà."
40,22,1,Zezuz umumeꞌu zereko haw pe har wamaiꞌu haw rehe maꞌemumeꞌu haw aꞌe kuryUmaꞌemumeꞌu wi wi Zezuz teko wanupe aꞌe kury.
40,22,2,"— Tupàn pureruzeꞌegaw aꞌe, nuzawy kwaw amo tuwihaw hemireko haw aꞌe. Tuwihaw uzapo kar maiꞌu haw aꞌe, taꞌe — Heraꞌyr hemireko putar aꞌe nehe xe, iꞌi uzeupe aꞌe."
40,22,3,"Omono kar wemiruzeꞌeg aꞌe wà kury, henoz pyrer wanexak kar pà aꞌe wà kury, — Zaha maiꞌu haw pe nehe kury, iꞌi oho wanupe wà. Henoz pyrer naꞌiho wer kwaw zereko haw pe aꞌe wà."
40,22,4,"Naꞌe tuwihaw omono kar amo wemiruzeꞌeg aꞌe wà no, henoz pyrer wanupe zereko haw imumeꞌu kar pà no. — Uhem maiꞌu haw ꞌar kury, iꞌi wanupe wà. — Zanezar uzuka kar tapiꞌak kwez kury. Tapiꞌakaꞌyr ikyra katu maꞌe uzuka kar kwez no. Uzapo kar paw temiꞌu aꞌe kury. Pezur tuwe zereko haw pe nehe ty wà, iꞌi wanupe wà."
40,22,5,Henoz pyrer nuzekaiw kwaw wazeꞌeg rehe wà. Amo umaꞌe wiwi umaꞌe oho wà. Amo ae oho oko pe wà. Amo umeꞌeg umaꞌe oho wà.
40,22,6,"Amogwer upyhyk zereko haw imumeꞌu har aꞌe wà, wapetepetek pà aꞌe wà, wazuka pà aꞌe wà."
40,22,7,"Wikwahy tuwe tuwihaw kury, wazuka awer henu re kury. Omono kar zauxiapekwer aꞌe pe aꞌe teko wazuka pà aꞌe wà, waneko haw hapy pà wanuwi wà."
40,22,8,"Naꞌe wenoz wemiruzeꞌeg wamuwà uzeupe wà.— Uhyk zereko haw maiꞌu haw kury. Hereminozgwer naꞌikatu pixik kwaw aꞌe wà, aꞌe rupi nuꞌu kwaw aꞌe wà nehe, iꞌi wanupe."
40,22,9,"— Peho nahu rupi nehe, teko paw penemixak ràm wanenoz pà nehe, iꞌi wanupe."
40,22,10,Aꞌe rupi oho taw mytepe wà. Omonoꞌog teko wemixak kwer paw rupi wà. Omonoꞌog teko ikatu maꞌe wà. Omonoꞌog teko ikatu ꞌym maꞌe wà no. Teko teteaꞌu uhem wà zereko haw pe wà. Zemonoꞌogaw tynehem teko teteaꞌu pupe aꞌe kury. Nupuner kwaw amo teko heixe haw rehe aꞌe pe wà.
40,22,11,"Wixe tuwihaw wàpuz me kury, teko wanexak pà kury. Wexak tuwihaw amo awa aꞌe pe kury. Aꞌe awa numunehew kwaw kamir ikatu maꞌe zereko haw pe oho maꞌe ài aꞌe."
40,22,12,"Naꞌe uzeꞌeg tuwihaw izupe.Màràzàwe tuwe neremunehew kwaw kamir zereko haw pe oho maꞌe hemimunehew ne, iꞌi izupe. Nuzeꞌeg kwaw aꞌe awa izupe, tuwihaw pe."
40,22,13,"Uzeꞌeg tuwihaw wemiruzeꞌeg wanupe kury. — Pezàpixi ꞌaw awa nehe ty wà, ipo rehe ipy rehe nehe ty wà. Peityk imonokatu pe ipytunaw pe nehe. Uzaiꞌo putar aꞌe pe uhapukaz pà nehe, wàzgyrygyryw pà nehe, iꞌi wanupe."
40,22,14,"Tupàn wenoz teko teteaꞌu aꞌe wà, uzeꞌeg imumeꞌu kar pà wanupe aꞌe wà. Nuexaexak kwaw teko teteaꞌu wemiruzeꞌeg ràm romo aꞌe wà. Xo màràmàràn zo wiko putar hemiruzeꞌeg romo wà nehe."
40,22,15,"Pemono tuwihaw hemetarer tuwihaw pe nehe, iꞌi Zezuz parizew wanupe aꞌe kuryUhem zeꞌeg kwehe arer kwaw par parizew her maꞌe oho aꞌe wi wà, uzeupeupe uzeꞌeg pà wà. — Zapuranu hehe zane nehe, iꞌi uzeupeupe wà. — Aze uzeꞌeg zemueteahy Tupàn rehe nehe, xiuka kar nehe, iꞌi uzeupeupe wà."
40,22,16,"Naꞌe aꞌe parizew omono kar wemimuꞌe Zezuz pe wà, omono kar amo Ero hemiruzeꞌeg izupe wà no. — Purumuꞌe maꞌe, iꞌi izupe wà. — Tuweharupi zeꞌeg azeharomoete har eremumeꞌu iko ne, iꞌi izupe wà. — Eremumeꞌu Tupàn hemiapo putar haw azeharomoete har, iꞌi izupe wà. — Maꞌin putar ihewe nehe, nere kwaw ne, taꞌe teko uzuawygatu neruwa rupi aꞌe wà xe. Tuwihaw nuzawy kwaw maꞌe hereko ꞌymar newe wà. Paw rupi katete uzuawygatu tuwe neruwa rupi aꞌe wà, iꞌi izupe wà."
40,22,17,"— Aꞌe rupi urupuranu putar nerehe kury. Aipo ximono putar temetarer Hom tawhu pe har wanuwihaw ikàg weraꞌu maꞌe pe zane nehe, iꞌi izupe wà.Naꞌe uzeꞌeg uzeupeupe wà, Zezuz pe uzeꞌeg ꞌym pà wà. — Heꞌe, aze iꞌi nehe, uhaw putar zeꞌeg kwehe arer nehe. — Nan, aze iꞌi nehe, uhaw putar tuwihaw Hom pe har zeꞌeg nehe. — Wyzài maꞌe imumeꞌu mehe umàno putar nehe, iꞌi uzeupeupe wà."
40,22,18,Ukwaw Zezuz wamaꞌenukwaw paw ikatu ꞌym maꞌe aꞌe. — Pemumeꞌuahy tuwe maꞌe penemiapo ràm. Pezapo zepe amo ae maꞌe. Hemuꞌem maꞌe romo peiko. Màràzàwe tuwe pezeagaw hemuzeꞌeg zemueteahy kar pà Tupàn rehe.
40,22,19,"Pemur temetarer xe ihewe hexak kar pà nehe, iꞌi wanupe. Werur temetarer tàtà maꞌe izupe wà. — Mo hagapaw ko temetarer rehe tuz aꞌe, mo umuapyk kar uwer hehe aꞌe, iꞌi wanupe."
40,22,21,"— Tuwihaw Hom pe har hagapaw hehe tuz aꞌe, iꞌi izupe wà. — Aꞌe ae umuapyk kar uwer rehe aꞌe, iꞌi izupe wà. — Aꞌe mehe pemono tuwihaw maꞌe tuwihaw pe nehe. Pemono Tupàn maꞌe Tupàn pe nehe, iꞌi wanupe."
40,22,22,Izeꞌeg henu mehe ipytuhegatu tuwe aꞌe wà. Uhem aꞌe wi izuwi wà. Taꞌe nupuner kwaw imuzeꞌeg zemueteahy kar haw rehe aꞌe wà xe. Nuzeꞌeg zemueteahy kwaw tuwihaw rehe. Nuzeꞌeg zemueteahy kwaw Tupàn rehe.
40,22,23,"Uzeꞌeg Zezuz teko wakweraw paw rehe aꞌe kuryAꞌe ꞌar mehe we, xaxeto hemetarer katu maꞌe xatuxew her maꞌe aꞌe wà, ur Zezuz pyr aꞌe wà. Nuzeruzar kwaw teko wakweraw pàwàm rehe aꞌe wà. Uzeꞌeg izupe wà."
40,22,24,"— Purumuꞌe maꞌe. Nezewe iꞌi Moizez aꞌe, Tupàn zeꞌeg kwehe arer imuapyk pà pape rehe aꞌe. — Aze awa umàno waꞌyr ꞌym pà aꞌe nehe, tuwe tywyr wereko hemireko kwer aꞌe nehe, tuwe upurumuzàmuzàg wykyꞌyr umàno maꞌe kwer hekuzaromo aꞌe nehe, iꞌi zeꞌeg kwehe arer aꞌe."
40,22,25,"Aꞌe rupi urumumeꞌu putar maꞌe newe ure nehe kury.Amo awa xe wanekon aꞌe wà, 7 waneta haw wà. Wanykyꞌyr hemireko aꞌe. Naꞌe umàno aꞌe, upurumuzàg ꞌym pà aꞌe. Tywyr hehe we har aꞌe kury, wereko wykyꞌyraty kwer aꞌe kury. Umàno aꞌe no, upurumuzàg ꞌym pà aꞌe no."
40,22,26,"Amogwer tywyr aꞌe rupi katete aꞌe wà no, umàno upurumuzàg ꞌym pà paw rupi aꞌe wà no."
40,22,27,Naꞌe kuzà umàno aꞌe no.
40,22,28,"Ukweraw putar amo ꞌar mehe aꞌe wà nehe. Aꞌe ꞌar mehe, mo wiko putar aꞌe kuzà imen romo aꞌe nehe, taꞌe paw rupi katete aꞌe wà xe, wereko aꞌe kuzà wikuwe mehe aꞌe wà xe."
40,22,29,"Uzeꞌeg Zezuz wanupe.— Napekwaw kwaw maꞌe pe. Taꞌe napekwaw kwaw Tupàn zeꞌeg kwehe arer pape rehe imuapyk pyrer pe xe, taꞌe napekwaw kwaw Tupàn ikàgaw pe no xe."
40,22,30,"Teko umàno maꞌe kwer ukweraw mehe aꞌe wà nehe, wiko putar Tupàn heko haw pe har ywak rehe har wazàwe aꞌe wà nehe. Nuzereko kwaw wà nehe."
40,22,31,"Tupàn zeꞌeg kwehe arer uzeꞌeg nezewe aꞌe, umàno maꞌe kwer wakweraw pàwàm imumeꞌu pà zanewe aꞌe. Kwehe mehe Àmàrààw aꞌe, Izak aꞌe no, Zako aꞌe no, umàno aꞌe wà, Moizez heko zanune aꞌe wà. Kwarahy teteaꞌu pawire uzexak kar Moizez aꞌe. Tuaꞌu kury. Uzeꞌeg Tupàn oho izupe. — Ihe ihe, aiko Àmàrààw izar romo ihe, aiko Izak izar romo ihe, aiko Zako izar romo ihe, iꞌi Moizez pe. Niꞌi kwaw nezewe aꞌe.— Aiko Àmàrààw umàno maꞌe kwer izarer romo ihe, heko mehe ihe, niꞌi kwaw izupe. — Aiko Àmàrààw izar romo ihe, iꞌi tuwe izupe. Màràzàwe tuwe nezewe iꞌi aꞌe. Nezewe iꞌi aꞌe, taꞌe amo ꞌar mehe wanetekwer ukweraw wi putar aꞌe wà nehe xe. Ko ꞌar rehe wanekwe wikuwe aꞌe wà. Tupàn aꞌe, wikuwe maꞌe wazar romo hekon aꞌe, nuiko kwaw umàno maꞌe kwer wazar romo aꞌe."
40,22,33,Izeꞌeg henu mehe teko ipytuhegatu ipurumuꞌe haw rehe aꞌe wà.
40,22,34,"— Pezamutar penuwake har pe wà neheNezewe Zezuz umupytuꞌu kar aꞌe Moizez zeꞌeg kwaw par hemetarer katu maꞌe xatuxew her maꞌe wazeꞌeg ire aꞌe wà. Amogwer zeꞌeg kwehe arer kwaw par parizew her maꞌe aꞌe wà, wenu wamupytuꞌu kar awer imumeꞌu haw aꞌe wà. Aꞌe rupi uzemonoꞌog oho amo tàpuz me wà kury. Naꞌe amo zeꞌeg kwehe arer rehe upurumuꞌe maꞌe aꞌe, parizew aꞌe, uzeꞌeg wà Zezuz pe aꞌe. — Amuzeꞌeg zemueteahy kar putar Zezuz Tupàn rehe ihe nehe kury, iꞌi uzeupe."
40,22,36,"— Purumuꞌe maꞌe, iꞌi Zezuz pe. — Kwehe mehe Tupàn uzapo kar maꞌe teteaꞌu zaneipy wanupe aꞌe. Uzapo kar aꞌe maꞌe zanewe aꞌe no. Maꞌenugar izeꞌeg kwehe arer xiruzar tuwe nehe, amogwer zeꞌeg wanuwi nehe, iꞌi izupe, hehe upuranu pà."
40,22,37,"Uzeꞌeg Zezuz zeꞌeg kwaw par wanupe.— Xiruzar ꞌaw Tupàn zeꞌeg amogwer wanuwi nehe. — Heamutar katu pe nehe ty wà, paw rupi katete pepyꞌa pupe nehe, paw rupi katete penekwe pupe nehe no, paw rupi katete pemaꞌenukwaw paw pupe nehe no, iꞌi Tupàn teko wanupe. ꞌAw zeꞌeg ikatu weraꞌu amo wanuwi aꞌe. Tuwe teko weruzar weraꞌu tuwe ko zeꞌeg aꞌe wà nehe."
40,22,39,"Amo zeꞌeg wiko weraꞌu zeꞌeg ikurer wanuwi aꞌe no. — Pezamutar katu penuwake har pe wà nehe no, pezeamutar katu haw zàwegatete nehe no, iꞌi aꞌe zeꞌeg."
40,22,40,"Taꞌe Moizez zeꞌeg aꞌe xe, Tupàn zeꞌeg imumeꞌu har kwehe arer wazeꞌeg aꞌe wà no xe, wiko upaw rupi ꞌaw mokoz zeꞌeg heruzar katu pyr wainuromo aꞌe wà xe."
40,22,41,Uzeꞌeg Zezuz tuwihaw ur maꞌe ràm rehe aꞌe kuryMoizez zeꞌeg kwaw par parizew her maꞌe uzemonoꞌog aꞌe pe Zezuz pyr aꞌe wà. Upuranu Zezuz wanehe aꞌe.
40,22,42,"— Maꞌe peze peiko Tuwihawete Purupyro Maꞌe ur maꞌe ràm rehe, iꞌi wanupe. — Mo izuapyr romo hekon putar aꞌe nehe, iꞌi wanupe. — Tawi izuapyr romo hekon putar aꞌe nehe, iꞌi izupe wà. Uzeꞌeg wi Zezuz wanupe."
40,22,43,"— Hezar, iꞌi Tawi uzuapyr pe. Taꞌe kwehe mehe Tupàn Hekwe umuzeꞌeg kar nezewe izupe aꞌe xe. Naꞌaw Tawi zeꞌeg awer xe aꞌe kury. "
40,22,45,"— Hezar, iꞌi Tawi izupe aꞌe, tuwihaw ur maꞌe ràm pe aꞌe. Màràzàwe tuwe nezewe iꞌi uzuapyr uzexak kar ꞌym maꞌe pe aꞌe. Awa nuzeꞌeg pixik kwaw nezewe uzuapyr pe aꞌe wà. — Hezar, niꞌi pixik kwaw uzuapyr pe wà."
40,22,46,Aꞌe pe har nupuner kwaw iwazar haw rehe Zezuz pe aꞌe wà. Aꞌe rupi aꞌe ꞌar mehe arer we ni amo nupuranu kwaw Zezuz rehe aꞌe wà kury.
40,23,1,"— Peiko zo parizew wazàwe nehe, iꞌi Zezuz teko wanupe aꞌe kuryNaꞌe uzeꞌeg Zezuz teko wanupe aꞌe kury, wemimuꞌe wanupe aꞌe no."
40,23,2,"— Zeꞌeg kwehe arer rehe upurumuꞌe maꞌe aꞌe wà, zeꞌeg kwehe arer kwaw par parizew her maꞌe aꞌe wà no, umumeꞌu Moizez zeꞌeg kwehe arer waiko aꞌe wà, upurumuꞌe pà aꞌe wà, taꞌe tuwihaw umumeꞌu kar wanupe aꞌe wà xe."
40,23,3,"Aꞌe rupi peruzar wazeꞌeg nehe ty wà. Peiko zo wazàwe nehe. Wazeꞌeg ikatu. Wanemiapo kwer iaiw. Pezapo zo maꞌe wanemiapo kwer zàwenugar nehe, taꞌe nuzapo kwaw maꞌe uzeꞌeg rupi aꞌe wà xe."
40,23,4,"Awa omono maꞌe ipuhuz katu maꞌe kawaru ikupe pe aꞌe, heraha kar pà izupe aꞌe. Nupytywà kwaw heraha mehe aꞌe. Nezewegatete aꞌe zeꞌeg kwehe arer kwaw par uzapo kar zawaiw katu maꞌe peme aꞌe wà no. Napepytywà kwaw iapo haw rehe aꞌe wà no."
40,23,5,"Aze uzapo maꞌe wà, wexak kar wemiapo kwer teko wanupe wà. Wereko Tupàn zeꞌeg pehegwer pape rehe imuapyk pyrer hyru pupe wà, uwa rehe wà, uzywa rehe wà no. Uhuaꞌu aꞌe zeꞌeg hyru aꞌe. Aꞌe rupi teko paw wexak aꞌe wà. Umupukuaꞌu kar ukamir aꞌe wà no, ukatu muaꞌu haw hexak kar pà purupe aꞌe wà no."
40,23,6,"Maiꞌu haw pe oho mehe iapyk wer tenaw ikatuahy maꞌe rehe wà. Teko nuapyk kwaw wanenaw rehe wà, zemonoꞌogaw pe wà. Teko nuapyk pixik kwaw parizew wanenaw rehe aꞌe wà. Xo parizew zo wapyk hehe aꞌe wà."
40,23,7,"Aze teko umuawate katu aꞌe wà, hurywete aꞌe parizew wà. — Purumuꞌe maꞌe, aze teko iꞌi wanupe wà, hurywete parizew wà. Taꞌe heko wer ikàg weraꞌu maꞌe romo amogwer wanuwi aꞌe wà xe."
40,23,8,"— Purumuꞌe maꞌe, peze zo pezeupeupe nehe. Taꞌe uzeruzar maꞌe romo peiko pe no xe. Pitài zo pemuꞌe har aꞌe."
40,23,9,"— Heru, peze zo ko ywy rehe har pe nehe, taꞌe pitài zo penu aꞌe xe. Xo ywate har zo penu romo hekon."
40,23,10,"— Hereruzeꞌegar, peze zo amo pe nehe, taꞌe pitài zo peneruzeꞌegar aꞌe xe. Tuwihawete Purupyro Maꞌe aꞌe zutykaꞌi peneruzeꞌegar romo hekon aꞌe."
40,23,11,"Peneruzeꞌegar aꞌe wà, penemiruzeꞌeg romo wanekon putar aꞌe wà nehe."
40,23,12,"Aze awa uzeapo ikàg maꞌe romo aꞌe nehe, Tupàn umuigo kar putar aꞌe awa ikàg ꞌym maꞌe romo aꞌe nehe. Aze awa ikàg ꞌym maꞌe romo uzeapo nehe, Tupàn umuigo kar putar aꞌe awa tuwihaw romo aꞌe nehe no."
40,23,13,"— Iaiw maꞌe romo peiko, iꞌi Zezuz parizew wanupe aꞌe kuryUzeꞌeg Zezuz upurumuꞌe maꞌe wanupe kury.— Pe upurumuꞌe maꞌe pe ty wà, pe zeꞌeg kwehe arer kwaw par parizew her maꞌe pe no ty wà, Tupàn uzepyk putar penehe aꞌe nehe, taꞌe pepurumuꞌe peiko Tupàn zeꞌeg rehe pe xe, taꞌe naperuzar kwaw aꞌe zeꞌeg pe xe. Pemupytuꞌu kar teko Tupàn hemiruzeꞌeg romo waneko re pe wà. Pe napeiko kwaw hemiruzeꞌeg romo. Aze awa uzeagaw Tupàn hemiruzeꞌeg romo wiko pà aꞌe nehe, — Kwa, nerepuner kwaw, peze putar izupe nehe."
40,23,14,"Tupàn uzepyk putar tuwe penehe aꞌe nehe. Taꞌe pemunar kuzà imen umàno maꞌe kwer wamaꞌe rehe pe xe, pemunar wanàpuz rehe pe no xe. Aꞌe re pezeꞌeg teteaꞌu muaꞌu peiko Tupàn pe teko wanuwa rupi no, tuweharupi no. Ipukuaꞌu Tupàn pe pezeꞌegaw. — Tupàn iamutar katu har romo aiko ihe, peze muaꞌu purupe. Aꞌe rupi Tupàn uzepyk weraꞌu putar penehe aꞌe nehe."
40,23,15,"Uzepyk putar penehe nehe. — Uruata oroho yryhu nànàn ywy nànàn pitài awa imuzewyr kar pà Tupàn pe ure, peze muaꞌu teko wanupe. Aze aꞌe awa izewyr wer Tupàn pe nehe, pemuigo kar putar aꞌe awa pezàwenugar romo nehe no. Aꞌe rupi iaiw weraꞌu putar pewi aꞌe nehe, oho putar tatahu pe penenataromo aꞌe nehe."
40,23,16,"Aze hehàpyhà ꞌym maꞌe weraha amo hehàpyhà ꞌym maꞌe pe rupi aꞌe nehe, mokoz uꞌar putar ywykwar pupe aꞌe wà nehe. Nezewegatete pe no ty wà. Naperuzar katu kwaw Tupàn zeꞌeg. Màràzàwe tuwe peruzar kar izeꞌeg amogwer teko wanupe. Tupàn uzepyk putar penehe aꞌe nehe. Pezeꞌeg nezewe teko wanupe. — Aze pemumeꞌu tuwe penemiapo ràm nehe, — Tuwe Tupàn hàpuzuhu wenu ko hezeꞌeg nehe, aze peze nehe, aꞌe mehe aze napezapo kwaw aꞌe penemimumeꞌu kwer nehe, Tupàn nuzepyk kwaw penehe nehe, peze muaꞌu teko wanupe.— Aze pemumeꞌu penemiapo ràm nehe,— Tuwe temetarer tàtà maꞌe hekuzar katu maꞌe or her maꞌe Tupàn hàpuzuhu pupe har wenu ko hezeꞌeg nehe, aze peze nehe, aꞌe mehe aze napezapo kwaw aꞌe penemimumeꞌu kwer nehe, Tupàn uzepyk putar penehe nehe, peze muaꞌu teko wanupe."
40,23,17,Maꞌe kwaw ꞌymar hehàpyhà ꞌym maꞌe ài peiko. Tupàn hàpuzuhu uhuaꞌu weraꞌu aꞌe temetarer wi aꞌe. Ikàg weraꞌu izuwi no. Taꞌe Tupàn hàpuz umukatu aꞌe temetarer aꞌe xe. Taꞌe aꞌe temetarer Tupàn hàpuzuhu pupe tuz aꞌe xe.
40,23,18,"— Aze pemumeꞌu penemiapo ràm nehe,— Tuwe maꞌeaꞌyr hapy haw tàpuzuhu pupe har wenu ko hezeꞌeg aꞌe nehe, aze peze nehe, aze napezapo kwaw aꞌe penemimumeꞌu kwer nehe, Tupàn nuzepyk kwaw penehe nehe, peze muaꞌu teko wanupe. — Aze pemumeꞌu penemiapo ràm nehe, — Tuwe heremimono kwer maꞌeaꞌyr zuka haw rehe har wenu ko hezeꞌeg aꞌe nehe, aze peze nehe, aze aꞌe re napezapo kwaw penemimumeꞌu kwer nehe, aꞌe mehe Tupàn uzepyk putar penehe nehe, peze muaꞌu teko wanupe."
40,23,19,Hehàpyhà ꞌym maꞌe ài peiko. Maꞌeaꞌyr zuka haw uhuaꞌu weraꞌu penemimono kwer wi aꞌe. Umukatu aꞌe penemimono kwer Tupàn huwa rupi aꞌe.
40,23,20,"Aꞌe rupi aze awa umumeꞌu wemiapo ràm maꞌeaꞌyr zuka haw huwa rupi nehe, umumeꞌu putar aꞌe maꞌe maꞌeaꞌyr zuka haw ꞌaromo har huwa rupi paw rupi katete nehe no."
40,23,21,"Aze awa umumeꞌu wemiapo ràm nehe, tàpuzuhu huwa rupi nehe, umumeꞌu putar wemiapo ràm Tupàn huwa rupi nehe no, taꞌe Tupàn wiko aꞌe pe aꞌe no xe."
40,23,22,"Aze awa umumeꞌu wemiapo ràm ywak huwa rupi nehe, umumeꞌu putar aꞌe maꞌe Tupàn henaw huwa rupi nehe no, Tupàn huwa rupi nehe no, taꞌe Tupàn wapyk aꞌe pe aꞌe no xe."
40,23,23,"Pe zeꞌeg kwehe arer rehe upurumuꞌe maꞌe pe. Pe zeꞌeg kwehe arer kwaw par parizew her maꞌe pe no, uzepyk putar tuwe Tupàn penehe aꞌe nehe. Taꞌe hemuꞌem maꞌe romo peiko pe xe. Taꞌe naperuzar kwaw aꞌe zeꞌeg pe xe. Aze pereko 10 taz, pemono pitài Tupàn pe. Aze pereko 10 maꞌywanem, pemono pitài izupe no. Pixikaꞌi maꞌe iapo mehe peruzar tuwe izeꞌeg. Uhuaꞌu maꞌe iapo mehe naperuzar kwaw izeꞌeg. Naperuzeꞌeg kwaw teko ikatu haw rupi pe wà. Napepurupuhareko kwaw. Napezapo kwaw penemimumeꞌu kwer. Peruzar izeꞌeg ipixikaꞌi maꞌe iapo mehe. Aze mo peruzar tuwe izeꞌeg uhuaꞌu maꞌe iapo mehe no, aꞌe mehe mo pekatu mo Tupàn pe."
40,23,24,"Hehàpyhà ꞌym maꞌe amo hehàpyhà ꞌym maꞌe heraha har ài peiko. Aze meru uꞌar pekanek pupe, napeꞌu kwaw ipor. Aꞌe ꞌar mehe we pemokon kawaru kupewaꞌa."
40,23,25,"Uzepyk putar Tupàn penehe nehe. Amo kanek ikatuahy ikupew aꞌe. Tynehem puruzuka haw pupe aꞌe. Aze teko uꞌu wà nehe, umàno putar wà nehe. Nezewegatete pe no. Ikatu maꞌe pixikaꞌi maꞌe pezapo teko wanuwa rupi. Ikatu ꞌym maꞌe uhuaꞌu maꞌe pezapo purupe hexak kar ꞌym pà. Pepyꞌa tynehem ikatu ꞌym maꞌe pupe."
40,23,26,"Pe zeꞌeg kwehe arer kwaw par hehàpyhà ꞌym maꞌe pe ty wà. Pemukatu pekawaw nehe, ipor heityk pà nehe, xo aꞌe mehe zo pekatu putar Tupàn pe nehe."
40,23,27,Tupàn uzepyk putar tuwe penehe aꞌe nehe. Purutym awer ài peiko. Teko umuhàmuhàz maꞌemuxigaw purutym awer iꞌaromo aꞌe wà. Ipuràg eteahy ikupew. Tynehem umàno maꞌe kwer ikàgwer pupe aꞌe. Inem ipupe har.
40,23,28,"Nezewegatete pe no ty wà. — Ikatuahy maꞌe, iꞌi teko peme aꞌe wà. Ikatu ꞌym maꞌe ipupe har romo peiko. Tynehem temuꞌemaw pupe aꞌe. Pezumim pekatu ꞌymaw puruwi."
40,23,29,"— Tupàn uzepyk putar penehe nehe, iꞌi Zezuz parizew wanupe aꞌe kuryUzeꞌeg wiwi Zezuz parizew wanupe.— Tupàn uzepyk putar penehe aꞌe nehe. Tupàn zeꞌeg imumeꞌu har wamàno re pezapo watymaw ikatuahy maꞌe wanupe. Pemuapyk ita ipuràg eteahy maꞌe itym awer ꞌaromo, ikatuahy maꞌe iapo arer kwehe arer itym awer ꞌaromo."
40,23,30,"— Aze mo uruiko kwehe mehe ure, aꞌe Tupàn zeꞌeg imumeꞌu har wapyr mo ure, nuruzuka iwer mo ure wà, aꞌe ꞌar rehe arer wazàwe ure wà, peze muaꞌu peiko ko ꞌar rehe."
40,23,31,Peiko Tupàn zeꞌeg imumeꞌu har wazuka arer wazuapyapyr romo. Aꞌe rupi peiko wazuka arer wazàwe no.
40,23,32,Pemumaw wanemiapo kwer peho nehe ty wà. Uzypyrog ikatu ꞌym maꞌe iapo pà wà. Pemumaw aꞌe ikatu ꞌym maꞌe iapo haw nehe kury.
40,23,33,"Mozaiw uxiꞌu teko aꞌe wà, wazuka pà aꞌe wà. Nezewegatete pe no. Pezapo kar ikatu ꞌym maꞌe purupe no, tatahu pe wamono kar pà no. Mozaiw zàwe peiko. Mozaiw aꞌyaꞌyr wazàwe peiko. Tupàn pemono kar putar tatahu pe nehe. Napepuner kwaw pehemaw rehe aꞌe wi nehe, penehe izepykaw wi nehe."
40,23,34,"Aꞌe rupi ko maꞌe amumeꞌu putar peme xe ihe nehe kury. Amono kar putar hezeꞌeg imumeꞌu har pepyr ihe wà nehe, amono kar putar maꞌe kwaw katu har pepyr ihe wà nehe no, amono kar putar upurumuꞌe maꞌe pepyr ihe wà nehe no. Pezuka putar amo pe wà nehe. Pezywàzywà putar amo ywyra kanetar rehe pe wà nehe no, pepetepetek putar amo pezemonoꞌogaw pe pe wà nehe no.Pemuzàn kar putar amo taw wi peneko haw wi pe wà nehe no, amo ae taw pe wamono kar pà pe wà nehe no."
40,23,35,"Aze awa uzuka e amo teko aꞌe nehe, Tupàn uzepyk putar hehe aꞌe nehe. Nezewegatete uzepyk putar penehe aꞌe nehe no, peipy wanehe uzepyk mehe aꞌe nehe no, taꞌe izypy mehe peipy uzuka Apew aꞌe wà xe, uzuka Zakari Maraki taꞌyr kwehe mehe aꞌe wà no xe. Uzuka Zakari oho Tupàn hàpuzuhu pe maꞌeaꞌyr zuka haw huwake aꞌe wà."
40,23,36,Azeharomoete ko hezeꞌeg ihe. Tupàn uzepyk putar peipy wanehe nehe. Uzepyk putar penehe nezewegatete aꞌe nehe no.
40,23,37,"Zezuz uzamutar katu Zeruzarez pe har aꞌe wàUzeꞌeg Zezuz Zeruzarez pe har wanupe kury.— Pe Zeruzarez tawhu pe har pe ty wà, pe Zeruzarez tawhu pe har pe ty wà, kwehe mehe peipy uzuka Tupàn zeꞌeg imumeꞌu har aꞌe wà, uzapizapi izeꞌeg herur har ita teteaꞌu pupe aꞌe wà, wazuka pà aꞌe wà. Tuweharupi hepuruàzuwàn wer zepe penehe ihe. Zapukaz omonoꞌogatu umemyr upepo iwy pe. Nezewegatete ihe no. Hezekaiw katu wer zepe penehe ihe no. Naheputar kwaw pe."
40,23,38,Aꞌe rupi iaiw putar tuwe peneko haw nehe kury.
40,23,39,"Taꞌe aha putar pewi ihe nehe xe. Naherexak kwaw pe nehe. Amo ꞌar mehe azewyr wi putar xe ihe nehe. Aꞌe ꞌar mehe pezeꞌeg putar ihewe nehe.— Tuwe Tupàn uzapo ikatuahy maꞌe izupe nehe, Zanezar her rehe ur maꞌe ràm pe nehe, peze putar ihewe nehe. Xo aꞌe mehe zo herexak pe nehe."
40,24,1,"Zezuz umumeꞌu Tupàn hàpuzuhu heityk àwàm aꞌe kuryUhem Zezuz oho aꞌe wi Tupàn hàpuzuhu wi aꞌe kury. Ure hemimuꞌe ure, uruhem oroho huwake ure kury. Uruexak kar Tupàn hàpuzuhu izupe ure. Uhuaꞌu tàpuzuhu. Ipuràg eteahy no."
40,24,2,"— Azeharomoete, iꞌi urewe. — Pemeꞌegatu wi tàpuzuhu rehe nehe ty wà. Ipuràg eteahy aꞌe. Ko maꞌe amumeꞌu putar peme ihe kury. Amo ꞌar mehe nehe, teko weityk putar wi tàpuzuhu paw rupi aꞌe wà nehe. Nupyta kwaw ni pitài ita amo ae ita ꞌar romo aꞌe nehe, iꞌi urewe."
40,24,3,"Zezuz umumeꞌu maꞌerahy teteaꞌu ipuraraw pàwàm aꞌe kuryWapyk Zezuz oho ywytyr Uri tyw her maꞌe rehe aꞌe kury. Ure uruhem ipyr ure no. Naheta kwaw teko aꞌe pe ipyr wà. Xo ure uruwapyk oroho ywytyr rehe. Urupuranu hehe. — Maꞌe ꞌar mehe agwer maꞌe uzeapo putar nehe, uruꞌe izupe. — Maꞌe uzeapo putar aꞌe ꞌar ihem eteaꞌi mehe aꞌe nehe, nezur eteaꞌi haw ikwaw kar pà urewe nehe, iahykaw ikwaw kar pà urewe nehe, uruꞌe izupe."
40,24,4,"Uwazar urezeꞌeg urewe.— Pezemupyꞌa teko wanehe nehe ty wà. Pezeruzar zo wanemuꞌemaw rehe nehe. Taꞌe awa teteaꞌu uzexak kar putar xe aꞌe wà nehe xe, ko ywy rehe aꞌe wà nehe xe. — Aiko Tuwihawete Purupyro Maꞌe romo ihe, iꞌi muaꞌu putar purupe aꞌe wà nehe. Teko teteaꞌu uzeruzar putar aꞌe tuwihaw hemuꞌem maꞌe wanehe aꞌe wà nehe."
40,24,6,"Tuwihaw omono kar putar wemiruzeꞌeg zauxiapekwer aꞌe wà nehe, amo ae zauxiapekwer wàmàtyryꞌym kar pà aꞌe wà nehe. Wazeàmàtyryꞌymaw wànoànog putar nehe. Peinu putar iànoànogaw penuwake har nehe. Peinu putar teko wazeàmàtyryꞌymaw muite har nehe no. Pezeapyaka katu ko hezeꞌeg rehe nehe ty wà. Pekyze zo wanuwi nehe. Taꞌe agwer maꞌe uzeapo putar tuwe nehe xe. Nuhem kwaw iahykaw aꞌe ꞌar mehe."
40,24,7,"Amo ywy rehe har uzàmàtyryꞌym putar amo ae ywy rehe har aꞌe wà nehe. Amo tuwihaw uzàmàtyryꞌym putar amo ae tuwihaw aꞌe nehe no, wemiruzeꞌeg wamono kar pà inugwer heko haw pe aꞌe nehe no. Teko teteaꞌu imaꞌuhez putar aꞌe wà nehe. Ywy uryryryryz putar xe aꞌe nehe no. Uryryryryz putar pe pe no, ꞌa pe no, ywy nànàn no."
40,24,8,Agwer maꞌe kuzà imemyrahy haw ài uzeapo putar nehe.
40,24,9,"Tuwihaw pepyhyk kar putar aꞌe wà nehe. Pepetek kar putar wà nehe no. Pezuka kar putar wà nehe no. Teko paw naꞌiakatuwawahy kwaw penehe aꞌe wà nehe, heremiruzeꞌeg romo peneko mehe aꞌe wà nehe."
40,24,10,"Aꞌe ꞌar mehe nehe, teko teteaꞌu upytuꞌu putar herehe uzeruzar ire aꞌe wà nehe no. Upyhyk kar putar umyrypar wà nehe, tuwihaw aꞌuaꞌu wanupe wà nehe, wazuka kar pà wà nehe. Naꞌiakatuwawahy kwaw uzehezehe wà nehe no."
40,24,11,"Naꞌe Tupàn zeꞌeg imumeꞌu muaꞌu har uzexak kar putar uhem pà aꞌe wà nehe, Tupàn hape iawy kar pà teko teteaꞌu wanupe aꞌe wà nehe."
40,24,12,Ikatu ꞌym maꞌe uhàuhàz putar tuwe aꞌe nehe. Naꞌe teko upytuꞌu putar uzeamutamutar ire aꞌe wà nehe.
40,24,13,"Aze teko nupytuꞌu kwaw herehe uzeruzar ire wà nehe, te iahykaw rehe wà nehe, Tupàn upyro putar aꞌe teko aꞌe wà nehe."
40,24,14,"Amumeꞌu kar putar Tupàn pureruzeꞌegaw rehe zeꞌeg puràg ihe nehe, imumeꞌu har wamono kar pà ywy nànàgatu ihe nehe. Aꞌe rupi teko paw rupi katete ukwaw putar Tupàn pureruzeꞌegaw ihemaw aꞌe wà nehe. Aꞌe maꞌe paw izeapo mehe, uhem putar iahykaw nehe."
40,24,15,"Zezuz umumeꞌu iahykaw rehe uzeapo maꞌe ràm aꞌe kuryUzeꞌeg wiwi Zezuz urewe.— Pexak putar maꞌe iaiw weraꞌu maꞌe nehe. Amo Tupàn zeꞌeg imumeꞌu har kwehe arer Taniew her maꞌe aꞌe, umumeꞌu aꞌe maꞌe iaiw weraꞌu maꞌe tur àwàm aꞌe. Aꞌe maꞌe upuꞌàm putar oho Tupàn hàpuzuhu pupe aꞌe nehe, Tupàn huwa rupi Tupàn ikatu haw rupi aꞌe nehe. Pe ko pape imugeta har pe, tuwe peinu katu ko zeꞌeg nehe. Aꞌe ꞌar mehe nehe, teko Zutez ywy rehe har aꞌe wà nehe, tuwe uzàn oho ywytyr kutyr aꞌe wà nehe."
40,24,17,"Aze awa wàpuz ꞌaromo hekon aꞌe mehe nehe, tuwe nuixe kwaw wàpuz pe nehe, umaꞌe imonoꞌog pà nehe. Taꞌe naꞌarewahy uhem putar iahykaw nehe xe."
40,24,18,"Aze awa oko pe umaꞌereko iko nehe, tuwe nuzewyr kwaw weko haw pe nehe, ukamir piaromo nehe."
40,24,19,"Aze kuzà ipuruꞌa aꞌe ꞌar mehe nehe, upuraraw putar tuwe maꞌerahy aꞌe nehe. Aze kuzà umemyraꞌi wereko aꞌe ꞌar mehe nehe, aꞌe rupi katete nehe no."
40,24,20,"— Uremuhem kar zo pe ꞌar huwixàg maꞌe rehe nehe. Uremuzàn kar zo pe aꞌe ꞌar mehe nehe, peze Tupàn pe nehe.— Uremuhem kar zo pe mytuꞌu haw ꞌar mehe nehe, uremuzàn kar zo pe aꞌe ꞌar mehe nehe, peze izupe nehe."
40,24,21,"Taꞌe aꞌe ꞌar mehe teko upuraraw weraꞌu putar maꞌerahy teteaꞌu aꞌe wà nehe xe, amo ae ꞌar mehe har wanuwi aꞌe wà nehe xe, izypy mehe arer we te ko ꞌar rehe teko nupuraraw pixik kwaw agwer maꞌerahy aꞌe wà. Aꞌe ꞌar ipawire nupuraraw wi pixik kwaw agwer maꞌerahy aꞌe wà nehe."
40,24,22,"Nan kwehe tete upuraraw putar wà nehe. Naꞌarewahy maꞌerahy ipuraraw paw upaw putar wanuwi aꞌe nehe. Taꞌe Tupàn umumaw putar aꞌe nehe xe. Aze mo numumaw iwer, umàno mo teko paw rupi katete aꞌe wà. Umumaw putar maꞌerahy ipuraraw paw aꞌe nehe, taꞌe upuhareko putar wemiruzeꞌeg wemixamixak kwer aꞌe wà nehe xe."
40,24,23,"Aꞌe rupi aze nezewe iꞌi amo peme wà nehe, — Aikwez Tuwihawete upurupyro maꞌe xe aꞌe, aze iꞌi peme wà nehe, — Aikwez tuwe aꞌe, aze iꞌi peme wà nehe, pezeruzar zo wazeꞌeg rehe nehe."
40,24,24,"Taꞌe tuwihaw aꞌuaꞌu uzexak kar putar teko wanupe wà nehe xe. Uzapo putar purumupytuhegatu kar haw teteaꞌu aꞌe wà nehe. Nezewe mehe uzawy kar putar Tupàn hape hemiruzeꞌeg wanupe aꞌe nehe, aze upuner iawy kar haw rehe wanupe aꞌe nehe."
40,24,25,"Peinu katu hezeꞌeg. Ko maꞌe amumeꞌu kwez peme ihe, izeapo zanune ihe."
40,24,26,"Aze amo iꞌi peme aꞌe wà nehe, — Pexak tuwihaw peho ywyxig heta haw pe nehe ty wà, aze iꞌi peme wà nehe, peho zo aꞌe pe nehe.— Uzeàmim tuwihaw iko xe zanewi aꞌe kury, aze iꞌi amo peme wà nehe, pezeruzar zo wazeꞌeg rehe nehe."
40,24,27,"Taꞌe Awa taꞌyr ur putar àmàn iweraw paw ài aꞌe nehe xe. Ywak nànàn uweraweraw putar aꞌe nehe, kwarahy ihemaw rehe nehe, kwarahy heixe haw rehe nehe no."
40,24,28,"Apitaw uzemonoꞌonoꞌog umàno maꞌe kwer hetekwer wanuwake aꞌe wà. Nezewegatete zauxiapekwer uzemonoꞌog putar ko tawhu izywyr aꞌe wà nehe no, taꞌe heta teteaꞌu ikatu ꞌym maꞌe xe aꞌe xe."
40,24,29,"Zezuz umumeꞌu Awa taꞌyr tur àwàm aꞌe kuryUzeꞌeg wi Zezuz urewe.— Aꞌe maꞌerahy ipaw ire nehe, kwarahy uwew putar aꞌe nehe, zahy nuhyape kwaw aꞌe nehe no. Zahytata uꞌar putar kwaw pà ywak wi aꞌe wà nehe no. Maꞌe ywak rehe har uryryryryz putar aꞌe wà nehe no."
40,24,30,"Naꞌe uzexak kar putar maꞌe ywak rehe aꞌe nehe, Awa taꞌyr tur àwàm hexak kar pà purupe aꞌe nehe. Naꞌe teko ywy rehe har paw uzaiꞌo putar aꞌe wà nehe. Taꞌe herexak putar ywàkun rehe hezur mehe aꞌe wà nehe xe, hekàgaw hepuràg eteahy haw herur pà aꞌe wà nehe xe. Taꞌe Tupàn hemimur karer awa romo uzeapo maꞌe romo aiko ihe xe."
40,24,31,"Tupàn heko haw pe har upy putar uxiꞌàm uhuaꞌu maꞌe aꞌe nehe. Naꞌe Tupàn omono kar putar weko haw pe har ywy nànàn aꞌe wà nehe no. Omonoꞌog putar Tupàn hemiruzeꞌeg aꞌe wà nehe, omonoꞌog putar hemixamixak kwer aꞌe wà nehe."
40,24,32,"Zezuz umumeꞌu ywak ywy imumaw pàwàm aꞌe kuryUzeꞌeg wi urewe.— Pezemuꞌe maꞌywaꞌyw rehe nehe. Aze huweramukyr nehe, pekwaw àmàkyr ihem eteaꞌi haw nehe."
40,24,33,"Nezewegatete aze pexak agwer maꞌe izeapo mehe nehe, pekwaw putar hezur eteaꞌi haw nehe. Uzypyrog putar maꞌe iahykaw rehe har uzeapo pà aꞌe ꞌar mehe nehe."
40,24,34,"Pemaꞌenukwaw ko hezeꞌeg rehe nehe. Agwer maꞌe paw rupi katete uzeapo putar nehe. Teko ko ꞌar rehe wiko maꞌe wamàno ꞌym mehe nehe, uzeapo putar aꞌe maꞌe aꞌe nehe."
40,24,35,Tupàn umumaw putar ywak amo ꞌar mehe aꞌe nehe. Umumaw putar ywy aꞌe nehe no. Hezeꞌeg nukàzym pixik kwaw aꞌe nehe.
40,24,36,"— Ni amo nukwaw kwaw iahykaw ꞌar aꞌe wà, iꞌi wanupe aꞌe kuryUzeꞌeg wi urewe.— Ni amo nukwaw kwaw hezur àwàm ꞌar aꞌe wà. Tupàn heko haw pe har nukwaw kwaw aꞌe wà no. Ihe Awa taꞌyr ihe, nakwaw kwaw ihe no. Xo heru zo ukwaw aꞌe. Hezur àwàm nuzawy kwaw Noe ꞌar mehe uzeapo maꞌe kwer aꞌe."
40,24,38,"Kwehe mehe nezewegatete teko waneko awer aꞌe wà no, àmànuhu ikyr ꞌym mehe aꞌe wà no. Noe umumeꞌu àmànuhu ikyr àwàm teko wanupe aꞌe. Nuzekaiw kwaw izeꞌeg rehe aꞌe wà. Umaiꞌu wi wi waiko wà, kàwiahy iꞌu pà wà, izeꞌeg rehe uzeruzar ꞌym pà wà. Uzereko waiko wà no. Naꞌe Noe wixe kanuhu pupe wà, àmànuhu wi uzepyro pà wà. Aꞌe ꞌar mehe we teko nupytuꞌu kwaw agwer maꞌe iapo re wà, umaiꞌu re wà, uzereko re wà."
40,24,39,"Nukwaw kwaw àmànuhu ikyr eteaꞌi haw aꞌe wà. Naꞌe ukyr àmànuhu aꞌe, teko waneraha pà wazuka pà aꞌe. Teko wiko putar nezewegatete Awa taꞌyr tur mehe aꞌe wà nehe no."
40,24,40,"Aꞌe ꞌar mehe nehe, mokoz awa wiko putar oko pe umaꞌereko pà aꞌe wà. Tupàn weraha putar pitài awa aꞌe nehe, inugwer upyta putar aꞌe pe aꞌe nehe."
40,24,41,"Mokoz kuzà umukuꞌi putar arozràn waiko aꞌe wà nehe no. Tupàn weraha putar pitài kuzà aꞌe nehe, inugwer upyta putar aꞌe pe aꞌe nehe."
40,24,42,Pemeꞌegatu nehe ty wà. Taꞌe napekwaw kwaw pezar tur àwàm ꞌar pe xe.
40,24,43,"Pemaꞌenukwaw katu ko maꞌe rehe nehe. Tàpuz izar aꞌe, aze mo ukwaw umaꞌe rehe imunar maꞌe tur àwàm ꞌar aꞌe, umeꞌegatu mo iko aꞌe. Numuixe kar iwer mo imunar maꞌe wàpuz me aꞌe."
40,24,44,Nezewegatete pe nehe no. Pemeꞌegatu tuweharupi nehe. Taꞌe Awa taꞌyr tur mehe napeiko kwaw hàrogatu har romo aꞌe ꞌar mehe nehe.
40,24,45,"Zezuz umumeꞌu umaꞌereko maꞌe ikatu ꞌym maꞌe hemiapo kwer aꞌe kuryUzeꞌeg wi urewe.— Aze awa wereko teko teteaꞌu wemiruzeꞌeg romo aꞌe wà nehe, aze pitài hemiruzeꞌeg ukwaw katu maꞌe iapo haw aꞌe nehe, aze weruzar katu uzar zeꞌeg aꞌe nehe, aꞌe mehe izar iꞌi putar izupe nehe. — Ereiko putar heremiruzeꞌeg wanuwihaw romo nehe kury, iꞌi putar izupe nehe. Aꞌe hemiruzeꞌeg aꞌe nehe, umumaꞌereko kar putar amogwer aꞌe wà nehe. Omono putar wanemiꞌu wanupe wamaꞌuhez mehe nehe."
40,24,46,"Izar wata putar amo ae ywy rehe aꞌe nehe. Uzewyr putar wà nehe no. Aze aꞌe hemiruzeꞌeg uzekaiw katu amogwer wanehe aꞌe nehe, aꞌe mehe hurywete putar aꞌe nehe, uzar ihem mehe nehe."
40,24,47,"Azeharomoete ko hezeꞌeg ihe. Izar uzeꞌeg putar nezewe izupe nehe. — Ereiko putar heywy rehe uzekaiw maꞌe romo nehe kury, heràpuz rehe uzekaiw maꞌe romo nehe no, iꞌi putar izupe nehe."
40,24,48,"Aze aꞌe awa naꞌikatu kwaw nehe, nezewe iꞌi putar uzeupe nehe. — Iàrew hezar uzewyr haw rehe aꞌe, iꞌi putar uzeupe aꞌe nehe."
40,24,49,Naꞌe uzypyrog putar amogwer umaꞌereko maꞌe wapetepetek pà aꞌe wà nehe. Umaiꞌu putar oho ukaꞌu maꞌe wapyr aꞌe nehe no.
40,24,50,Naꞌe uzewyr putar izar aꞌe nehe. Aꞌe hemiruzeꞌeg nuàro kwaw uzar izewyr àwàm aꞌe. Nukwaw kwaw tur àwàm.
40,24,51,"Izar upeiꞌàiꞌàg putar aꞌe awa aꞌe nehe, hehe uzepyk pà aꞌe nehe, hemuꞌem maꞌe rehe uzepykaw zàwe aꞌe nehe. Nezewegatete aze teko nuweruzar kwaw Tupàn zeꞌeg aꞌe wà nehe, hezur mehe amono kar putar aꞌe teko tatahu pe ihe wà nehe. Uzaiꞌo putar aꞌe pe wà nehe, wàzgyrygyryw pà wà nehe."
40,25,1,"Zezuz umumeꞌu 10 kuzàwaza wanehe maꞌemumeꞌu haw aꞌe kuryNaꞌe Zezuz umumeꞌu amo ae maꞌe urewe aꞌe kury.— Aꞌe ꞌar mehe nehe, Tupàn hemiruzeꞌeg wiko putar amo 10 kuzàwaza wazàwe aꞌe wà nehe. Aꞌe 10 kuzàwaza weraha watainy aꞌe wà, awa hemireko maꞌe ràm huwàxi pà aꞌe wà."
40,25,2,"Amo 5 kuzàwaza aꞌe wà, nukwaw katu kwaw maꞌe aꞌe wà. Inugwer 5 kuzàwaza ukwaw katu maꞌe aꞌe wà. Aꞌe 5 kuzàwaza maꞌe kwaw ꞌymar weraha watainy wà. Nueraha kwaw amo ipor wà. Amo maꞌe kwaw par weraha tatainy ipor amo kanek pupe wà."
40,25,5,Iàrew awa tur haw aꞌe. Kuzàwaza uzypyrog ukeuker pà wà.
40,25,6,"Pyazeaꞌu kury. Amo kuzàwaza uhapukaz amo wanupe kury. — Aikwez hemireko maꞌe ràm ur iko aꞌe kury kyn wà. Zaha huwàxi pà kyn wà, iꞌi wanupe."
40,25,7,Umeꞌe aꞌe kuzàwaza wà kury. Umunyk watainy wà.
40,25,8,"Naꞌe kuzàwaza maꞌe kwaw ꞌymar uzeꞌeg maꞌe kwaw par wanupe wà kury. — Pemur tatainy ipor urewe rihi kyn wà, taꞌe ureratainy uwew eteaꞌi ure ꞌy, iꞌi zepe wanupe wà."
40,25,9,"— Nan kwaw kyn wà, iꞌi wanupe wà. Nuhyk kwaw zaneratainy nànàn nehe. Peho maꞌemeꞌegaw pe nehe kyn wà, ipor ràm imeꞌeg kar pà pezeupe nehe kyn wà, iꞌi wanupe wà."
40,25,10,"Aꞌe rupi maꞌe kwaw ꞌymar oho imeꞌeg kar pà wà. Waho re awa uhem wà aꞌe kury. Aꞌe 5 maꞌe kwaw par wixe oho maiꞌu haw pe wà, hemireko maꞌe ràm hupi wà. Tàpuz zar uwàpytym uken aꞌe kury."
40,25,11,"Naꞌe amogwer kuzàwaza uhem wà aꞌe wà kury. — Urezar, urezar, iꞌi izupe wà. — Uremuixe kar pe nehe ꞌy, iꞌi izupe wà, uhapukaz pà wà."
40,25,12,"Tàpuz izar nuwàpytymawok kar kwaw uken aꞌe. — Napukwaw kwaw ihe, zàkwà wà, iꞌi wanupe."
40,25,13,"Aꞌe rupi ko maꞌe amumeꞌu putar peme ihe nehe no. Pemeꞌegatu nehe ty wà, taꞌe napekwaw kwaw ꞌar pe xe, napekwaw kwaw hezur àwàm pe."
40,25,14,"Zezuz umumeꞌu naꞌiruz umaꞌereko maꞌe wanehe maꞌemumeꞌu haw aꞌe kuryUzeꞌeg wi urewe.— Tupàn pureruzeꞌegaw nuzawy kwaw amo awa aꞌe nehe. Aꞌe awa uzemuàgàꞌym wata zanune. Wenoz wemiruzeꞌeg wamuwà uzeupe wà. — Pezekaiw katu heremetarer rehe nehe, iꞌi wanupe. — Erekwaw katu temetarer imaꞌe haw ne, aꞌe mehe amono putar heremetarer teteaꞌu newe nehe, iꞌi amo pe. Aꞌe rupi  temetarer tàtà parat izupe.  amo pe no. amo pe no. Naꞌe uhem oho aꞌe wi wata pà kury."
40,25,16," temetarer hereko har aꞌe, umaꞌemeꞌeg oho iko aꞌe. Umaꞌemeꞌeg kar oho iko no, amo  temetarer imonoꞌog pà uzar pe."
40,25,17,"Nezewegatete  temetarer ipyhykar aꞌe no, amo  temetarer omonoꞌog uzar pe aꞌe no."
40,25,18," temetarer ipyhykar uhàwykàz ywykwar oho aꞌe, uzar hemetarer itym pà imim pà ipupe aꞌe."
40,25,19,"Iàrew teteaꞌu wazar uzewyr ꞌym pà aꞌe. Naꞌe amo ꞌar mehe uhem wà aꞌe kury, wemetarer imonoꞌog pà wemiruzeꞌeg wanuwi aꞌe kury."
40,25,20," temetarer ipyhyk arer aꞌe, umuzewyr hemetarer uzar pe  rehe aꞌe. — 5.000 eremur ihewe. Aiko  no. Amonoꞌog kwez newe ihe no, iꞌi izupe."
40,25,21,"— Ikatu neremiapo kwer ne, umaꞌereko maꞌe ikatuahy maꞌe romo ereiko ne. Temetarer pixikaꞌi maꞌe rehe erezekaiw katu kwez ne. Aꞌe rupi erezekaiw putar temetarer teteaꞌu rehe nehe kury. Ikatuahy putar nereko àwàm xe hepyr nehe ty, iꞌi izar izupe."
40,25,22,Nezewegatete izar uzapo  temetarer ipyhykar pe aꞌe no.
40,25,23,"Umuixe kar wàpuz me no, ikatu maꞌe iapo pà izupe no."
40,25,24,"Naꞌe  temetarer hereko har uhem ipyr aꞌe kury. — Hezar, iꞌi izupe. — Pureruzeꞌegahy maꞌe romo ereiko ne. Erepoꞌo arozràn neremitygwer ꞌym amo ko pe ne, neko ꞌym pupe ne."
40,25,25,"Aꞌe rupi akyze newi ihe. Aꞌe rupi azutym neremetarer heraha ywykwar pupe ihe. Aiko neremetarer xe kury, iꞌi uzar pe."
40,25,26,"— Ne ty, iꞌi izar izupe. — Umaꞌereko maꞌe ikatu ꞌym maꞌe iranahy maꞌe romo ereiko ne ty, iꞌi izupe. — Erekwaw pureruzeꞌegahy maꞌe romo hereko haw ne. Erekwaw arozràn heremipoꞌo kar haw heko ꞌym pupe ne no. Màràzàwe tuwe neremono kwaw heremetarer amo pe ne, imaꞌemaꞌe kar pà izupe ne. Aꞌe rupi mo eremonoꞌog mo amo ae temetarer ihewe ne, heremetarer izypy mehe arer rehe we ne, iꞌi ahyahy izupe."
40,25,28,Aꞌe rupi uzeꞌeg amogwer wanupe kury. — Pezoꞌok aꞌe heremetarer ko awa wi nehe kury. Pemono  temetarer  temetarer hereko har pe nehe.
40,25,29,"Aze awa wereko maꞌe nehe, amono putar amo ae maꞌe izupe nehe. Uhyk weraꞌu putar izupe nehe. Aze awa nuwereko kwaw maꞌe nehe, aze xo pixikaꞌi maꞌe zo wereko nehe, azoꞌok kar putar aꞌe maꞌe izuwi ihe nehe."
40,25,30,"Peityk ko awa imomor katu pe nehe ty wà, ipytunaw pe nehe ty wà. Uzaiꞌo putar aꞌe pe nehe, wàzgyrygyryw pà nehe."
40,25,31,"Zezuz umumeꞌu purehe izepykaw iahykaw rehe àràm aꞌe kuryUzeꞌeg wi urewe.— Ihe Awa taꞌyr ihe. Azur putar ihe nehe, Tuwihawete ikàg maꞌe romo ihe nehe. Arur putar Tupàn heko haw pe har hezeupi paw rupi katete ihe wà nehe no. Apyk putar tuwihaw henaw rehe nehe no. Teko ko ywy rehe har uzemonoꞌog putar heruwa rupi paw rupi katete aꞌe wà nehe. Naꞌe amuzaꞌazaꞌak putar aꞌe teko ihe wà nehe. Àràpuhàràn wanehe uzekaiw maꞌe umuzaꞌazaꞌak àràpuhàràn aꞌe wà, àràpuhàràn hawitu maꞌe ko rupi wamono kar pà aꞌe wà, àràpuhàrànete kwe rupi wamono kar pà aꞌe wà no. Nezewegatete amuzaꞌazaꞌak putar teko paw rupi ihe wà nehe no."
40,25,33,"Ihe Awa taꞌyr ihe, amuapyk kar putar herehe uzeruzar maꞌe heawyze har rehe ihe wà nehe. Amono kar putar herehe uzeruzar ꞌym maꞌe heahur rehe ihe wà nehe."
40,25,34,"Naꞌe aꞌe putar heawyze har rehe har wanupe nehe. — Heru penexanexak kwez aꞌe, ikatuahy maꞌe iapo pà peme aꞌe. Pezur herupi nehe. Pepureruzeꞌeg putar hepyr nehe. Ywy iapo mehe arer we te ko ꞌar rehe kury, Tupàn umuàgàꞌym aꞌe pureruzeꞌegaw peme aꞌe. Aꞌe rupi pepureruzeꞌeg putar herehe we nehe."
40,25,35,"Hemaꞌuhez ihe. Pemur temiꞌu ihewe. Heiwez ihe no. Pemur ꞌy ihewe no, iꞌu kar pà ihewe no. Amo ae ywy rehe har ài, amo ae taw pe har ài aiko peme ihe. Hemuixe katu kar pe penàpuz me no. Naheta kwaw hekamir ihewe no. Pemur kamir ihewe. Hemaꞌeahy teko ihe no. Pezekaiw katu herehe no. Zemunehew paw pe hereko mehe pezur herexak pà aꞌe pe no. Aꞌe rupi peiko putar tuwihaw romo hepyr nehe."
40,25,37,"Naꞌe aꞌe ikatu maꞌe iapo har upuranu putar herehe aꞌe wà nehe. — Urezar, iꞌi putar ihewe wà nehe. — Maꞌe ꞌar mehe oromono temiꞌu newe ure, nemaꞌuhez mehe ure. Maꞌe ꞌar mehe oromono ꞌy newe ure, neiwez mehe ure. Maꞌe ꞌar mehe urumuixe katu kar ureràpuz me ure, amo ae taw pe har ài nereko mehe ure. Maꞌe ꞌar mehe oromono kamir newe ure, nekamir ꞌym mehe ure."
40,25,39,"Maꞌe ꞌar mehe oroho nepyr ure, nemaꞌeahy mehe ure, zemunehew paw pe nereko mehe ure, iꞌi putar ihewe wà nehe."
40,25,40,"Naꞌe aꞌe putar wanupe ihe nehe kury. — Azeharomoete ko maꞌe amumeꞌu peme ihe. Pezapo agwer maꞌe herywyr wanupe, te ikàg ꞌym weraꞌu maꞌe wanupe. Aꞌe penemiapo kwer herywyr wanupe arer nuzawy kwaw penemiapo kwer ihewe arer aꞌe, aꞌe putar wanupe nehe."
40,25,41,"Naꞌe aꞌe putar heahur rehe har wanupe nehe. — Pehem peho ihewi nehe ty wà, taꞌe Tupàn umumeꞌu penehe uzepyk àwàm kwez peme aꞌe xe. Peho putar tatahu pe nehe. Nuwew pixik kwaw aꞌe tatahu aꞌe nehe. Tupàn umuàgàꞌym aꞌe tatahu kwez aꞌe. Taꞌe omono kar putar Zurupari aꞌe pe aꞌe nehe no xe. Omono kar putar hemiruzeꞌeg aꞌe pe aꞌe wà nehe no xe."
40,25,42,"Hemaꞌuhez ihe, napemur kwaw temiꞌu ihewe. Heiwez ihe. Napemur kwaw ꞌy ihewe. Amo ae taw pe har ài aiko ihe. Nahemuixe katu kar kwaw pe penàpuz me. Naheta kwaw kamir ihewe. Napemur kwaw kamir ihewe. Hemaꞌeahy ihe. Zemunehew paw pe aiko ihe. Napezekaiw kwaw herehe, aꞌe putar wanupe nehe."
40,25,44,"Naꞌe upuranu putar herehe wà nehe. — Urezar, iꞌi putar ihewe wà nehe. — Maꞌe ꞌar mehe uruexak nemaꞌuhez mehe ure. Maꞌe ꞌar mehe uruexak neiwez mehe ure. Maꞌe ꞌar mehe uruexak amo ae taw pe har ài nereko mehe ure. Maꞌe ꞌar mehe uruexak nekamir ꞌym mehe ure. Maꞌe ꞌar mehe uruexak nemaꞌeahy mehe ure. Maꞌe ꞌar mehe uruexak zemunehew paw pe nereko mehe ure. Maꞌe ꞌar mehe nuruzekaiw kwaw nerehe ure, iꞌi putar ihewe wà nehe, herehe upuranu pà wà nehe."
40,25,45,"Naꞌe aꞌe putar wanupe ihe nehe. — Azeharomoete ko maꞌe amumeꞌu putar peme ihe nehe kury. Penekytyꞌym agwer maꞌe rehe pe, herywyr ikàg ꞌym maꞌe wanupe pe. Wanupe penekytyꞌymaw nuzawy kwaw ihewe penekytyꞌymaw, aꞌe putar wanupe nehe."
40,25,46,Naꞌe amono putar aꞌe ikatu maꞌe iapo ꞌymar heru pe ihe wà nehe. Heru omono kar putar zepykaw iahyk ꞌym maꞌe pupe wà nehe. Wiko putar aꞌe pe tuweharupi wà nehe. Nuhem pixik kwaw aꞌe wi wà nehe. Xo ikatu maꞌe iapo har zo wiko putar Tupàn pyr tuweharupi aꞌe wà nehe.
40,26,1,Tuwihaw umumeꞌu Zezuz izuka àwàm aꞌe wà kuryNaꞌe Zezuz upytuꞌu agwer maꞌe rehe uremuꞌe re aꞌe kury. Uzeꞌeg urewe kury.
40,26,2,"— Pekwaw ko maꞌe pe. Mokoz ꞌar mehe, Zutew uzypyrog putar maiꞌu haw uhuaꞌu maꞌe iapo pà aꞌe wà nehe kury. Zaneraꞌyr wazuka ꞌym awer aꞌe maiꞌu haw her romo aꞌe. Ihe Awa taꞌyr ihe, mokoz ꞌar mehe tuwihaw hepyhyk kar putar aꞌe wà nehe, zauxiapekwer wanupe hemono kar pà aꞌe wà nehe. Zauxiapekwer hezywàzywà putar ywyra kanetar rehe aꞌe wà nehe, hezuka kar pà aꞌe wà nehe, iꞌi urewe."
40,26,3,"Amo ꞌar mehe xaxeto wanuwihaw aꞌe wà, Zutew waneruzeꞌegar aꞌe wà no, uzemonoꞌog oho aꞌe wà, Kaipa hàpuzuhu pe aꞌe wà. Kaipa tuwihaw ikàg maꞌe romo hekon aꞌe."
40,26,4,"Uzeꞌezeꞌeg tuwihaw uzeupeupe wà, Zezuz ipyhyk àwàm izuka àwàm imumeꞌu pà wà. — Naxipyhyk kar kwaw Zezuz teko wanuwa rupi zane nehe, iꞌi uzeupeupe wà. — Aze xipyhyk kar maiꞌu haw ꞌar mehe nehe, teko ipuruzukaiw putar aꞌe wà nehe,Zaneàmàtyryꞌym putar aꞌe wà nehe, taꞌe Zezuz ikatuahy wanupe aꞌe xe, iꞌi uzeupeupe wà."
40,26,6,"Amo kuzà umuꞌàpyr kàpuhàg Zezuz rehe aꞌe kuryOho Zezuz Ximàw iperewàtà maꞌe kwer hàpuz me kury, Metàn taw pe kury. Aꞌe pe heko mehe we amo kuzà ur ipyr aꞌe. Werur zutahykyꞌa ita iapo pyrer izupe. Tynehem kàpuhàg pupe. Hekuzar katu kàpuhàg. Naꞌe kuzà umuꞌàpyr kàpuhàg imono Zezuz iàkàg rehe imaiꞌu mehe kury."
40,26,8,"Ure hemimuꞌe ure, uruexak imuꞌàpyr mehe ure. Uruikwahy hexak mehe. — Màràzàwe tuwe umumaw kwez kàpuhàg aꞌe, uruꞌe izupe. — Aze mo umeꞌeg, upyhyk mo temetarer teteaꞌu, aꞌe mehe mo upuner mo hekuzarer imono haw rehe maꞌe hereko ꞌymar wanupe, uruꞌe izupe."
40,26,10,Ukwaw Zezuz urezeꞌeg awer. Uzeꞌeg urewe.— Màràzàwe tuwe pezeꞌeg nezewe kwez kuzà pe. Uzapo ikatuahy maꞌe ipuràg eteahy maꞌe kwez ihewe kury.
40,26,11,"Tuweharupi teko hemetarer ꞌym maꞌe wiko pepyr aꞌe wà. Ihe ihe, naiko kwaw pepyr tuweharupi ihe nehe."
40,26,12,"Umuꞌàpyr kàpuhàg kwez herehe aꞌe, taꞌe umuàgàꞌym heretekwer kwez aꞌe xe, hetym àwàm rehe aꞌe xe."
40,26,13,"Pemaꞌenukwaw ko maꞌe rehe nehe. Heremimono kar umumeꞌu putar zeꞌeg puràg oho ywy nànàn taw nànàn aꞌe wà nehe. Henu har umumeꞌu putar kwez kuzà hemiapo kwer uzeupeupe paw rupi katete aꞌe wà nehe, hehe uzemumaꞌenukwaw katu kar pà aꞌe wà nehe."
40,26,14,"Zut umumeꞌu Zezuz ipyhyk àwàm tuwihaw wanupe aꞌe kuryNaꞌe amo hemimuꞌe Zut Kario pe har her maꞌe aꞌe, oho xaxeto wanuwihaw wanupe aꞌe kury. Upuranu oho wanehe."
40,26,15,"— Aze amumeꞌu Zezuz iho àwàm peme nehe, aze apyhyk kar peme nehe, màràn temetarer tàtà pemur putar ihewe nehe, iꞌi wanupe, wanehe upuranu pà. Xaxeto upapar 30 temetarer tàtà maꞌe parat her maꞌe hekuzar katu maꞌe aꞌe wà, izupe imono pà aꞌe wà."
40,26,16,"Aꞌe ꞌar mehe we Zut wekar Zezuz ipyhyk àràm aꞌe. — Maꞌe pe upuner ipyhykaw rehe wà nehe. Maꞌe ꞌar mehe upuner ipyhykaw rehe wà nehe, iꞌi oho iko uzeupe."
40,26,17,"Hemimuꞌe uzapo maiꞌu haw Zezuz pe wàUhem maiꞌu haw ꞌar aꞌe kury. Typyꞌak apiruru ꞌym maꞌe iꞌu haw aꞌe maiꞌu haw her romo aꞌe. Heta mokoz her izupe. Zaneraꞌyr wazuka ꞌym awer inugwer her romo aꞌe. Naꞌe ure hemimuꞌe ure, maiꞌu haw ꞌar ipy ihem mehe uruzur Zezuz pe ure, hehe urepuranu pà ure. — Maꞌe pe uruzapo putar maiꞌu haw newe ure nehe, uruꞌe izupe."
40,26,18,"— Peho amo awa taw pe har hàpuz me nehe ty wà. Nezewe peze izupe nehe. — Nezewe iꞌi purumuꞌe maꞌe newe aꞌe. — Uhem heꞌar kwez kury, iꞌi aꞌe. — Heremimuꞌe aꞌe wà, ihe no, uruꞌu putar typyꞌak apiruru ꞌym maꞌe neràpuz me ure nehe, iꞌi upurumuꞌe maꞌe newe, peze izupe nehe, iꞌi urewe."
40,26,19,Ureruzar izeꞌeg oroho ure. Uruzapo aꞌe temiꞌu oroho.
40,26,20,Pyhaw Zezuz wapyk oho urepyr umaiꞌu pà kury.
40,26,21,"Umaiꞌu mehe uzeꞌeg urewe. — Amumeꞌu putar ko maꞌe peme kury. Amo xe har pepyr har hemono putar tuwihaw wanupe aꞌe nehe, hezuka kar pà wanupe aꞌe nehe, iꞌi urewe."
40,26,22,"Uruzemumikahy henu mehe ure. Pitàitàigatu uruzeꞌeg izupe. — Ihe naiko kwaw nepyhyk kar har romo ihe, uruꞌe izupe"
40,26,23,"— Amo penehe we har aꞌe nehe, xe hepyr umaiꞌu maꞌe aꞌe nehe, hemono putar tuwihaw wanupe aꞌe nehe, hezuka kar pà wanupe aꞌe nehe, iꞌi urewe."
40,26,24,"— Ihe Awa taꞌyr ihe, amàno putar ihe nehe, zeꞌeg imuapyk pyrer rupi katete ihe nehe. Tupàn uzepyk putar aꞌe awa hezuka kar har rehe aꞌe nehe. Aze mo nuzexak kar pixik iwer mo aꞌe, aꞌe mehe mo ikatu weraꞌu mo izupe, iꞌi urewe."
40,26,25,"Naꞌe Zut aꞌe kury, izuka kar àràm aꞌe kury, uzeꞌeg izupe kury. — Nerezeꞌeg kwaw herehe ne, purumuꞌe maꞌe, iꞌi muaꞌu izupe. — Azeharomoete ereiko hezuka kar àràm romo ne, iꞌi izupe. Ure amogwer hemimuꞌe ure, nurenu kwaw Zut pe izeꞌeg mehe ure."
40,26,26,"Zezuz uꞌu kar typyꞌak ipeiꞌàiꞌàg pyrer wemimuꞌe wanupe aꞌe kury, uꞌu kar kanek por wanupe aꞌe noUmaiꞌu mehe Zezuz upyhyk typyꞌak imuwà kury. Uzeꞌeg Tupàn pe. Naꞌe upeiꞌàiꞌàg typyꞌak kury, ipegegwer imuimur pà urewe pitàitàigatu kury.Pepyhyk ko typyꞌak nehe kury, peꞌu nehe kury, taꞌe nuzawy kwaw heretekwer aꞌe xe, iꞌi urewe. Aze xiꞌu typyꞌak nezewe zane nehe, zanemaꞌenukwaw putar hetekwer izuka pyrer rehe zane nehe."
40,26,27,"Naꞌe upyhyk kanek kury. Uzeꞌeg wi Tupàn pe. Umur urewe, iꞌu kar pà urewe pitàitàigatu. Uzeꞌeg urewe.— Peꞌu paw rupi nehe kury ty wà."
40,26,28,"Ko kanek por nuzawy kwaw heruwy kwer aꞌe. Azakook putar heruwy kwer ihe nehe, teko teteaꞌu wanemiapo kwer ikatu ꞌym maꞌe hekuzaromo ihe nehe. Aꞌe rupi Tupàn umunàn putar wanemiapo kwer wanuwi aꞌe nehe, izuwi uweharaz pà aꞌe nehe. Nezewe mehe aꞌe teko upuner Tupàn pyr oho haw rehe aꞌe wà nehe, taꞌe heta uwy kwer hakookar wanekuzaromo aꞌe xe, Tupàn zeꞌeg kwehe arer rupi katete aꞌe xe."
40,26,29,"Ko maꞌe amumeꞌu putar peme ihe nehe kury. Naꞌu pixik kwaw agwer win ko ꞌar rehe ihe nehe. Peixe putar heru pureruzeꞌegaw pe nehe, xo aꞌe mehe zo aꞌu putar win ipyahu maꞌe ihe nehe, xo pepyr hereko mehe zo aꞌu putar nehe."
40,26,30,"Naꞌe uruzegar ure, Tupàn pe zegar haw imuzàg pà ure. Aꞌe re uruhem oroho tàpuz wi kury, ywytyr Uri tyw her maꞌe rehe oroho pà kury."
40,26,31,"— Naꞌiruz haw eremumeꞌu putar heremimuꞌe romo nereko ꞌymaw nehe, iꞌi Zezuz Pet pe kuryNaꞌe uzeꞌeg wi Zezuz urewe kury.— Kutàri pyhaw pezàn putar hewi paw rupi nehe, herezar putar pe nehe. Taꞌe nezewe iꞌi zeꞌeg kwehe arer pape rehe imuapyk pyrer aꞌe xe.Tupàn uzuka kar putar àràpuhàràn wamonoꞌogar aꞌe nehe. Heimaw uhàuhàz putar izuwi aꞌe wà nehe."
40,26,32,Tupàn hemugweraw kar putar hemàno re aꞌe nehe. Aꞌe re aha putar Karirez ywy rehe penenataromo ihe nehe.
40,26,33,"Uzeꞌeg Pet Zezuz pe kury. — Amogwer upuir putar newi paw rupi katete aꞌe wà nehe. Xo ihe zo napuir pixik kwaw newi ihe nehe, iꞌi izupe."
40,26,34,"— Nemaꞌenukwaw katu ko maꞌe rehe nehe ty, iꞌi Zezuz izupe. — Zapukaz uzeꞌeg putar pyhaw kury. Aꞌe ꞌym mehe, izeꞌeg zanune nehe, naꞌiruz haw eremumeꞌu putar hekwaw ꞌymaw amo wanupe nehe. — Naiko kwaw Zezuz hemimuꞌe romo ihe, ere putar naꞌiruz haw nehe, iꞌi izupe."
40,26,35,"— Namumeꞌu pixik kwaw nekwaw ꞌymaw ihe nehe. Aze hezuka nerehe hezeruzar haw rehe aꞌe wà nehe, namumeꞌu pixik kwaw nekwaw ꞌymaw ihe nehe, iꞌi Pet izupe. Ure hemimuꞌe ure, paw rupi katete nezewegatete uruzeꞌeg izupe ure no."
40,26,36,"Zezuz uzeꞌeg Tupàn pe Zexem pe aꞌe kuryNaꞌe Zezuz oho maꞌywa ꞌyw heta haw Zexem her maꞌe pe kury, urerupi kury. Uzeꞌeg urewe. — Peapyk xe kury. Aha putar pepaꞌi ihe nehe, Tupàn pe hezeꞌeg pà ihe nehe, iꞌi urewe."
40,26,37,"Weraha Pet uzeupi aꞌe, aꞌe mokoz Zepetew taꞌyr waneraha pà uzeupi aꞌe no. Uzemumikahy kury."
40,26,38,"— Hepyꞌa uzemumikahy, iꞌi wanupe.— Hezemumikahy haw hezuka tàri aꞌe. Pepyta xe hepyr nehe, pemeꞌegatu pà hepyr nehe, iꞌi wanupe."
40,26,39,"Naꞌe Zezuz aꞌe zutykaꞌi oho xerànaꞌi aꞌe kury. Uzeaiwyk ywy rehe Tupàn pe uzeꞌeg pà. — Heru, iꞌi izupe. — Erepuner wyzài maꞌe iapo haw rehe nehe. Aꞌe rupi eꞌu kar zo ko kanek por ihewe nehe. Aze ereputar nehe, xo aꞌe mehe zo aꞌu putar nehe. Nazapo kwaw heremiapo putar haw nehe. Xo neremiapo putar haw zo azapo putar nehe, iꞌi izupe. Maꞌerahy ipuraraw paw rehe umàno haw rehe uzeꞌeg aꞌe."
40,26,40,"Naꞌe uzewyr oho aꞌe naꞌiruz wemimuꞌe wapyr. Uker upà wà. Wexak waker mehe wà. Aꞌe rupi upuranu Pet rehe. — Aipo napepuner kwaw pemeꞌegatu haw rehe herehe we pe. Ni pitài ꞌor imumaw pà ne, iꞌi izupe. — Pemeꞌegatu nehe ty wà, pezeꞌeg Tupàn pe nehe ty wà, aꞌe rupi Zurupari nupuner kwaw hemuꞌemaw rehe peme aꞌe nehe, nuzapo kar kwaw ikatu ꞌym maꞌe peme aꞌe nehe, iꞌi wanupe. — Pepyꞌa ipurapo wer zepe ikatu maꞌe rehe. Napekàg kwaw pe. Aꞌe rupi napepuner kwaw ikatuahy maꞌe iapo haw rehe nehe, iꞌi wemimuꞌe wanupe."
40,26,42,"Naꞌe oho wi wanuwi no, Tupàn pe uzeꞌeg wi pà no. — Heru. Aze neremunyryk kwaw ko kanek por ihewi nehe, aꞌu putar ipor nehe. Azapo putar neremiapo putar haw nehe, iꞌi u pe."
40,26,43,Uzewyr wi aꞌe wemimuꞌe wapyr. Uker wi upà wà. Nupuner kwaw umeꞌe haw rehe wà.
40,26,44,"Oho wi wanuwi. Naꞌiruz haw uzeꞌeg wi Tupàn pe no, uzeꞌeg ipy zàwegatete no."
40,26,45,"Uzewyr wi wanupe no. Uzeꞌeg wanupe.— Aipo peker wiwi peiko. Aipo pepytuꞌu Tupàn pe pezeꞌeg ire. Ihe Awa taꞌyr romo aiko ihe. Uhem heꞌar kwez kury. Amo hemono putar awa ikatu ꞌym maꞌe iapo har wanupe aꞌe nehe kury. Aꞌe awa hezuka putar aꞌe wà nehe. Pepuꞌàm ty wà, zaha ty wà. Aikwez aꞌe awa uhem wà kury, hezuka kar àràm aꞌe kury."
40,26,47,"Zauxiapekwer upyhyk Zezuz aꞌe wà kuryIzeꞌeg mehe we uhem Zut aꞌe pe aꞌe kury. Urerehe we arer romo hekon aꞌe. Teko teteaꞌu ur hupi aꞌe wà no. Wereko takihe wà, ywyraihàg wà no. Xaxeto wanuwihaw aꞌe wà, Zutew wanàmuz aꞌe wà no, omono kar aꞌe awa aꞌe pe aꞌe wà. — Pepyhyk Zezuz peho nehe, iꞌi wanupe wà."
40,26,48,"Uhem zanune Zut uzeꞌeg upi wata maꞌe wanupe aꞌe. — Azurupyter putar Zezuz ihe nehe pa, iꞌi wanupe. — Aꞌe rupi pekwaw putar penemipyhyk ràm nehe. Pepyhyk tuwe hexak mehe nehe ty wà. Pemunehew kar imono nehe ty wà, iꞌi wanupe."
40,26,49,"Naꞌe uhem Zut aꞌe pe Zezuz huwake kury. Naꞌarewahy uzeꞌeg oho izupe. — Tuwe Tupàn nemupytuꞌu kar maꞌe wi nekyze re aꞌe nehe, purumuꞌe maꞌe, iꞌi muaꞌu izupe. Uzurupyter kury."
40,26,50,"Iꞌi Zezuz izupe. — Tàritykaꞌi hepyhyk kar kwez wanupe kury ty, hemyrypar, iꞌi izupe. Uhem huwake wà. Upyhyk wà. Uzàpixi tuwe wà."
40,26,51,Naꞌe amo Zezuz rupi wata maꞌe umutyk utakihe aꞌe kury. Umugaz amo awa aꞌe pe kury. Aꞌe awa xaxeto pe umaꞌereko maꞌe romo hekon aꞌe. Uzaikaw inami izuwi.
40,26,52,"Uzeꞌeg Zezuz izupe, imugaz tarer pe.— Emuzewyr netakihe imono nehe ty. Taꞌe awa takihe pupe upuruzuka maꞌe aꞌe wà nehe xe, takihe pupe izuka pyràm romo wanekon putar aꞌe wà nehe no xe."
40,26,53,"Aze mo aputar hepytywà haw, apuner mo heru pe hezeꞌegaw rehe ihe. Aꞌe mehe mo umur kar mo weko haw pe har teteaꞌu xe aꞌe wà. Hepytywà mo aꞌe wà. Aipo napekwaw kwaw aꞌe maꞌe."
40,26,54,"Aze mo nezewe haw uzeapo, aꞌe mehe mo namàno iwer mo ihe. Aꞌe mehe mo naruzar iwer mo zeꞌeg kwehe arer pape rehe imuapyk pyrer nezewe mehe ihe."
40,26,55,"Naꞌe uzeꞌeg aꞌe pe har nànàn kury.— Perur takihe raꞌe, perur ywyràihàg raꞌe no, hepyhyk pà raꞌe no. Aipo imunar maꞌe romo aiko ihe. Aipo aꞌe rupi hepyhyk pezuwà pe. Tuweharupi aiko pepyr ihe, Tupàn hàpuzuhu pupe ihe. Màràzàwe tuwe nahepyhyk kwaw pe aꞌe pe."
40,26,56,"Agwer maꞌe paw rupi katete uzeapo nezewe aꞌe, taꞌe Tupàn zeꞌeg imumeꞌu har nezewe haw umumeꞌu kwehe mehe aꞌe wà xe, uzeꞌeg imuapyk pà pape rehe aꞌe wà xe.Naꞌe ure hemimuꞌe ure kury, uruhem oroho izuwi uruzàn pà ure kury."
40,26,57,"Weraha Zezuz tuwihaw wanuwa rupi aꞌe wà kuryNaꞌe ipyhykar aꞌe wà, weraha Zezuz Kaipa hàpuzuhu pe aꞌe wà. Kaipa aꞌe, xaxeto romo hekon aꞌe. Zeꞌeg kwehe arer rehe upurumuꞌe maꞌe aꞌe wà, Zutew wanàmuzgwer aꞌe wà no, uzemonoꞌog aꞌe pe aꞌe wà."
40,26,58,"Pet wata oho iko haikweromo aꞌe. Upyta muite izuwi. Uhem oho tuwihaw heko haw pe. Upyta ꞌàm katu pe. Naꞌe wixe oho uken huwake kury, zauxiapekwer wanuwake wapyk pà kury. Taꞌe ipurexak wer zepe Zezuz rehe aꞌe xe. — Maꞌe uzapo putar izupe aꞌe wà nehe, iꞌi uzeupe."
40,26,59,"Xaxeto wanuwihaw aꞌe wà, amogwer tuwihaw aꞌe wà no, wekar zepe awa Zezuz rehe uzeꞌeg zemueteahy maꞌe ràm aꞌe wà. Taꞌe ipuruzuka wer zepe hehe wà xe. Awa teteaꞌu hemuꞌem ꞌàm Zezuz rehe aꞌe wà, tuwihaw wanuwa rupi aꞌe wà. Nupuner kwaw izuka haw rehe wà, taꞌe hemuꞌem maꞌe numumeꞌu katu kwaw hemiapo kwer aꞌe wà xe, tuwihaw wanupe aꞌe wà xe. Naꞌe uhem mokoz awa aꞌe pe wà, wanuwa rupi wà."
40,26,61,"— Nezewe iꞌi ꞌaw awa aꞌe, iꞌi wanupe. — Apuner Tupàn hàpuzuhu heitykaw rehe ihe. Naꞌiruz ꞌar pawire apuner iapo wi haw rehe ihe nehe no, iꞌi ko awa teko wanupe aꞌe, iꞌi aꞌe awa tuwihaw wanupe wà, Zezuz hemimumeꞌu kwer imumeꞌu pà wà."
40,26,62,"Upuꞌàm tuwihaw amogwer wanuwa rupi kury, Zezuz pe uzeꞌeg pà kury. — Ereinu wazeꞌeg kwez ne. Maꞌe ere putar wanupe nehe, iꞌi izupe, hehe upuranu pà."
40,26,63,"Nuzeꞌeg kwaw Zezuz izupe. Uzeꞌeg wi tuwihaw izupe no. — Azeꞌeg newe Tupàn wikuwe maꞌe her rehe ihe kury. Emumeꞌu zeꞌeg azeharomoete har urewe nehe kury. Aipo Tupàn taꞌyr romo ereiko ne. Aipo Tuwihawete romo Purupyro Maꞌe romo ereiko ne, iꞌi izupe, hehe upuranu pà."
40,26,64,"Uzeꞌeg Zezuz izupe.— Azeharomoete, iꞌi izupe. — Amo maꞌe amumeꞌu putar peme ihe nehe no. Ihe Awa taꞌyr romo aiko ihe. Herexak putar pe nehe, Tupàn Ikàg Weraꞌu Maꞌe iawyze har rehe heapyk mehe nehe. Azur putar ywàkun rehe ihe nehe no. Pexak putar nehe, iꞌi wanupe."
40,26,65,"Naꞌe xaxeto umuꞌi ukamir aꞌe kury. — Uzeꞌeg zemueteahy kwez Tupàn rehe aꞌe kury, peinu izeꞌeg awer iaiw maꞌe kwez pe kury. Aꞌe rupi naxinoz kwaw amo hemiapo kwer imumeꞌu har zane wà nehe kury, iꞌi wanupe."
40,26,66,"— Maꞌe peze nezewe mehe pe kury, iꞌi wanupe. Amogwer tuwihaw uzeꞌeg izupe wà. — Uzeꞌeg zemueteahy kwez Tupàn rehe aꞌe, Tupàn taꞌyr romo weko haw imumeꞌu pà zanewe aꞌe. Aꞌe rupi xiuka kar nehe kury, iꞌi izupe wà."
40,26,67,Naꞌe tuwihaw uzenymon Zezuz huwa rehe wà. Upetepetek wà. Ukwaukwar hehe wà no.
40,26,68,"Hehe ukwar maꞌe kwer uzeꞌeg urywahyahy hehe wà. — Tuwihawete purupyro har ne, iꞌi muaꞌu izupe wà. — Emumeꞌu nerehe ukwar maꞌe kwer nehe ty, iꞌi izupe wà. Taꞌe uzàpixi pàn pehegwer imono huwaw wà xe."
40,26,69,"Pet umumeꞌu Zezuz hemimuꞌe romo weko ꞌymaw aꞌe kuryPet wapyk in katu pe aꞌe. Naꞌe kuzà uhem wà huwake aꞌe kury. Xaxeto wanuwihaw pe umaꞌereko maꞌe romo hekon aꞌe. — Ne ꞌy, ne Zezuz Karirez ywy rehe har imyrypar romo ereiko ne ꞌy, iꞌi izupe."
40,26,70,"— Nakwaw kwaw aipo ihe, zàkwà. Naiko kwaw imyrypar romo ihe, zàkwà, iꞌi izupe."
40,26,71,"Naꞌe oho ukenuhu huwake kury. Nan kwehe tete amo kuzàwaza wexak Pet aꞌe pe aꞌe no. Uzeꞌeg awa aꞌe pe har wanupe aꞌe. — ꞌAw awa Zezuz Nazare pe har imyrypar romo hekon aꞌe, iꞌi wanupe."
40,26,72,"Pet wenuxi wi Zezuz aꞌe no. — Azeharomoete hezeꞌeg ihe. Nakwaw pixik kwaw aꞌe awa ihe pa, iꞌi wanupe."
40,26,73,"Nan kwehe tete amo awa aꞌe pe uꞌàm maꞌe aꞌe wà, ur huwake aꞌe wà. — Azeharomoete ereiko hemimuꞌe romo ne, taꞌe erezeꞌeg Karirez ywy rehe har wazàwe ne xe, iꞌi izupe wà."
40,26,74,"Uzeꞌeg ahyahy Pet wanupe kury. — Azeharomoete ko hezeꞌeg ihe. Aze heremuꞌem peme ihe, tuwe Tupàn uzepyk herehe aꞌe nehe. Nakwaw pixik kwaw aꞌe awa ihe ty, iꞌi wanupe. Aꞌe ꞌar mehe we tàritykaꞌi uzeꞌeg zapukaz."
40,26,75,"Imaꞌenukwaw Pet Zezuz zeꞌeg awer rehe. — Zapukaz zeꞌeg zanune nehe, naꞌiruz haw eremumeꞌu putar hekwaw ꞌymaw nehe, amo wanupe nehe, iꞌi izupe aꞌe ꞌym mehe aꞌe xe."
40,27,1,"Weraha Zezuz Pirat huwa rupi aꞌe wà kuryIziꞌitahy xaxeto wanuwihaw paw rupi aꞌe wà, Zutew wanàmuz aꞌe wà no, uzeꞌezeꞌeg uzeupeupe Zezuz izuka àwàm rehe aꞌe wà."
40,27,2,"Naꞌe uzàpixi kar aꞌe wà. Weraha Zezuz Pon Pirat pe wà. Pon Pirat aꞌe, Hom tawhu pe har Zutez ywy rehe har wanuwihaw romo hekon aꞌe, Zutew wanuwihaw romo hekon aꞌe no."
40,27,3,"Zut uzezuka aꞌe kuryZut aꞌe, Zezuz izuka kar har wanupe imono arer aꞌe, uzemumikahy Zezuz hexak mehe aꞌe. Taꞌe tuwihaw umumeꞌu izuka àwàm teko wanuwa rupi aꞌe wà xe. Aꞌe rupi umuzewyr aꞌe 30 temetarer tàtà maꞌe parat her maꞌe heraha xaxeto wanuwihaw wanupe aꞌe kury, tàmuz wanupe aꞌe no."
40,27,4,"— Ikatu ꞌym maꞌe azapo kwez ihe, taꞌe amumeꞌu Zezuz heko awer peme ihe xe, taꞌe aexak kar peme ihe xe. Azuka kar kwez peme ihe. Nuzapo pixik kwaw ikatu ꞌym maꞌe aꞌe, iꞌi tuwihaw wanupe. — Nuruzekaiw kwaw neremiapo kwer rehe ure nehe kury, iꞌi tuwihaw izupe wà. — Urereko Zezuz ure kury, nurumuzewyr kwaw newe ure nehe kury, iꞌi izupe wà."
40,27,5,"Naꞌe Zut omomor aꞌe temetarer oho tàpuzuhu pupe aꞌe kury. Uhem aꞌe wi wanuwi. Oho amo me uzezuka pà, uzeꞌazuwyk pà aꞌe kury."
40,27,6,"Xaxeto wanuwihaw omonoꞌog aꞌe temetarer oho aꞌe wà kury. — Nazapuner kwaw ko temetarer hezar kar haw rehe xe Tupàn hàpuzuhu pupe zane nehe, taꞌe ximono izupe puruzuka haw hekuzaromo zane xe. Zeꞌeg kwehe arer numupyta kar kwaw puruzuka haw hekuzar Tupàn hàpuzuhu pupe zanewe aꞌe, iꞌi uzeupeupe wà."
40,27,7,"— Maꞌe xiapo nehe, iꞌi uzeupeupe wà. — Ximeꞌeg kar ywy pehegwer nehe, amo ae ywy rehe har xe umàno maꞌe ràm watymaw romo zane nehe, iꞌi uzeupeupe wà. Aꞌe mehe umeꞌeg kar ywy pehegwer oho wà."
40,27,8,"Te ko ꞌar rehe kury, — Tuwykwer hupaw, zaꞌe aꞌe ywy pe kury."
40,27,9,"Aꞌe rupi katete Tupàn zeꞌeg imumeꞌu har kwehe arer Zeremi her maꞌe uzeꞌeg nezewe aꞌe. — Upyhyk putar 30 temetarer aꞌe wà nehe, tuwihaw hekuzaromo aꞌe wà nehe. Umeꞌeg kar putar ywy pehegwer wà nehe, ywyꞌa iapo har waneko awer imeꞌeg kar pà wà nehe. Taꞌe nezewe uzapo kar putar Zanezar aꞌe nehe xe."
40,27,11,"Pirat upuranu Zezuz rehe aꞌe kuryNaꞌe upuꞌàm Zezuz oho tuwihaw Pirat huwa rupi aꞌe kury. Pirat upuranu hehe kury.— Aipo Zutew wanuwihawete romo ereiko ne, iꞌi izupe. — Azeharomoete, iꞌi Zezuz izupe."
40,27,12,Naꞌe amogwer tuwihaw umumeꞌu hemiapo kwer Pirat pe aꞌe wà kury. Nuzeꞌeg kwaw Zezuz wazeꞌeg henu mehe.
40,27,13,"Uzeꞌeg wi Pirat izupe kury. — Aipo nerenu kwaw neremiapo kwer imumeꞌu haw ne, iꞌi izupe."
40,27,14,"Nuzeꞌeg kwaw Zezuz izupe. Ipytuhegatu tuwihaw aꞌe, taꞌe Zezuz nuzeꞌeg kwaw izupe aꞌe xe."
40,27,15,"Pirat umumeꞌu Zezuz izuka àwàm aꞌe kuryTeko wazemonoꞌog mehe kwarahy nànàgatu Pirat umuhem kar amo awa zemunehew paw wi aꞌe, teko wanupe aꞌe. Naꞌe teko aꞌe wà kury, wenoz imuhem kar pyràm izupe aꞌe wà kury. Aꞌe mehe umuhem kar Pirat waneminoz aꞌe, teko nànàn aꞌe. Aꞌe ꞌar mehe awa zemunehew paw pe hekon aꞌe. Ikwaw katu pyr romo hekon aꞌe. Pahapa her romo aꞌe. Hapa taꞌyr, iꞌi her zanezeꞌeg rupi. Naꞌe teko teteaꞌu uzemonoꞌog oho tuwihaw Pirat hàpuzuhu huwake aꞌe wà kury. Upuranu wanehe aꞌe. — Maꞌenugar awa peputar pe. Maꞌenugar awa amuhem kar putar peme ihe nehe kury, iꞌi wanupe. — Aze ruꞌu amuhem kar putar Pahapa ihe nehe. Aze ruꞌu amuhem kar putar Zezuz Tuwihawete Purupyro Maꞌe ihe nehe, iꞌi wanupe. Ukwaw tuwe wamaꞌenukwaw paw aꞌe. Amogwer tuwihaw hewyrowyroahy Zezuz rehe aꞌe wà, taꞌe Zezuz ikatuahy teko wanupe aꞌe xe. Wapyk Pirat in tuwihaw henaw rehe kury. Hemireko omono kar uzeꞌeg izupe.— Ezapo kar zo maꞌe aꞌe awa pe nehe ꞌy, taꞌe nuzapo pixik kwaw ikatu ꞌym maꞌe aꞌe ꞌy. Pyhaw apuahu hehe ihe. Apuraraw maꞌerahy teteaꞌu ihe, hehe hepuahu mehe ihe, iꞌi umen pe, uzeꞌeg imono kar pà izupe. Xaxeto wanuwihaw aꞌe wà, tàmuzgwer aꞌe wà no, uzeꞌeg teko wanupe aꞌe wà kury. — Penoz Pahapa imuhem kar haw izupe nehe ty wà, Pirat pe nehe ty wà, iꞌi wanupe wà. — Penoz Zezuz izuka kar àwàm izupe nehe no, iꞌi wanupe wà. Uzeꞌeg tuwihaw Pirat teko wanupe kury. — Maꞌenugar awa amuhem kar putar peme ihe nehe kury, iꞌi wanupe. — Pahapa ty, iꞌi izupe wà."
40,27,22,"— Maꞌe azapo putar Zezuz Tuwihawete Purupyro Maꞌe pe ihe nehe, iꞌi wanupe, wanehe upuranu pà. — Ezywàzywà kar ywyra kanetar rehe nehe, ezuka kar nehe, iꞌi izupe wà."
40,27,23,"— Maꞌe ikatu ꞌym maꞌe uzapo aꞌe, iꞌi wanupe, wanehe upuranu pà. Teko numumeꞌu kwaw ni pitài Zezuz hemiapo kwer ikatu ꞌym maꞌe Pirat pe wà. Uhapukaz wiwi wahyhaw rupi wà. — Ezywàzywà kar ywyra kanetar rehe nehe, iꞌi ahyahy izupe wà, uhapukaz pà wà."
40,27,24,"— Aze apuranu wi wi wanehe nehe, uhapukaz wi wi putar ihewe wà nehe, iꞌi Pirat uzeupe. Naꞌe upyhyk ꞌy kanek por imuwà. Uzepoepoez kury. — Naiko kwaw ko awa izuka kar har romo ihe nehe. Pe ae peiko putar izuka kar har romo pe, iꞌi wanupe."
40,27,25,"Teko teteaꞌu iꞌi izupe wà. — Tuwe Tupàn uzepyk urerehe nehe, izuka kar haw rehe nehe. Tuwe uzepyk urepurumuzàmuzàg wanehe nehe no, iꞌi izupe wà."
40,27,26,"Naꞌe Pirat umuhem kar Pahapa wanupe aꞌe kury. Upetek kar Zezuz zauxiapekwer wanupe no. — Pezywàzywà ywyra kanetar rehe nehe ty wà, izuka pà nehe ty wà, iꞌi wanupe."
40,27,27,"Zauxiapekwer uzeꞌeg urywahyahy Zezuz rehe aꞌe wà kuryNaꞌe zauxiapekwer aꞌe wà, Pirat hemiruzeꞌeg aꞌe wà, weraha Zezuz tuwihaw hàpuzuhu pupe aꞌe wà kury. Zauxiapekwer paw uzemonoꞌog izywyr aꞌe wà."
40,27,28,"Wenuhem kar ikamir izuwi wà. Umunehew kamir puku ipiràg maꞌe hehe wà, imunehew kar pà izupe wà."
40,27,29,"Naꞌe uzapo xu iàkàg rehe har romo izupe wà kury, tuwihaw àkàg rehe har ài wà. Omono iàkàg rehe wà. Omono ywyra ipo pe wà no, ipo iawyze har rehe har pe wà. Uzeamumew muaꞌu henataromo wà, hehe uzeꞌeg uryw ahyahy pà wà. — Tuwe Zutew wanuwihaw kwehe hekon nehe, iꞌi muaꞌu izupe wà."
40,27,30,"Uzenymonymon hehe wà. Unupànupà iàkàg rehe wà, ywyra pupe wà."
40,27,31,"Upaw hehe wazemaraz taw wà kury. Wenuhem ikamir izuwi wà. Umunehew kar ikamir tuwe izupe wà. Weraha izuka àwàm pe wà kury, ywyra kanetar rehe izywàzywà àwàm rehe kury."
40,27,32,"Uzywàzywà Zezuz ywyra kanetar rehe aꞌe wà kuryWeraha hereko pe rupi wà. Ipuhuz katu ywyra kanetar izupe. Nupuner kwaw Zezuz heraha haw rehe kury, taꞌe huwy tuwe ipetepetek awer aꞌe xe. Uwàxi amo awa pe rupi wata mehe wà. Ximàw her romo aꞌe, Xiren tawhu pe har romo hekon aꞌe. Zauxiapekwer weraha kar ywyra kanetar imono Ximàw pe wà, Zezuz hekuzaromo wà."
40,27,33,Uhem ywytyr Kokota her maꞌe pe wà. Àkàgàpe kwer heta haw iꞌi her zanezeꞌeg rupi.
40,27,34,"Omono muhàg win inuromo izupe wà, maꞌerahy imuahyir kar haw romo izupe wà. Wagaw aꞌe. Aꞌe re nuꞌu kwaw kury."
40,27,35,"Uzywàzywà zauxiapekwer Zezuz ywyra kanetar rehe wà kury. Umupuꞌàm ywyra kanetar wà, imuwyxok pà ywykwar pupe wà. Naꞌe umuzaꞌazaꞌak imaꞌe uzeupeupe wà. Omomor itaꞌi aꞌe wà. Heta maꞌe papar haw itaꞌi rehe. Aꞌe rupi wexak imaꞌe hereko àràm itaꞌi imomor pà wà. Imaꞌe imuzaꞌak pawire wapyk ywy rehe aꞌe pe wà, hehe umeꞌe pà wà. Uzywà kar amo ywyrapewaꞌi ywyra kanetar apyr wà. — Aiꞌaw Zezuz aꞌe, Zutew wanuwihaw romo hekon aꞌe, iꞌi aꞌe zeꞌeg ywyrapewaꞌi rehe imuapyk pyrer aꞌe. Naꞌe uzywàzywà amo mokoz awa amo ae ywyra kanetar rehe aꞌe wà no, wamupuꞌàm pà aꞌe pe Zezuz huwake aꞌe wà no. Amo pitài iawyze har rehe iꞌàz aꞌe, inugwer iahur rehe iꞌàz aꞌe no. Maꞌe rehe imunar maꞌe romo wanekon aꞌe wà."
40,27,39,Naꞌe teko oho aꞌe pe wanuwake aꞌe wà. Uzeꞌeg uryw ahyahy Zezuz rehe wà.
40,27,40,"— Amuhàz putar Tupàn hàpuzuhu ihe nehe, ere urewe. — Azapo wi putar Tupàn hàpuzuhu ihe nehe no, naꞌiruz ꞌar mehe ihe nehe no, ere urewe, iꞌi izupe wà. — Tupàn taꞌyrete romo aiko ihe, ere urewe. Aꞌe rupi ezepyro nehe kury ty. Ewezyw ywyra kanetar wi nehe, aze erepuner nehe, iꞌi izupe wà."
40,27,41,"Nezewegatete xaxeto wanuwihaw aꞌe wà no, zeꞌeg kwehe arer rehe upurumuꞌe maꞌe aꞌe wà no, tàmuz aꞌe wà no, uzeꞌeg uryw ahyahy wà hehe wà."
40,27,42,"— Upyro amogwer aꞌe wà, iꞌi izupe wà.— Nupuner kwaw uzepyro haw rehe aꞌe. Aipo Izaew wanuwihaw romo hekon azeharomoete aꞌe. Aze wezyw ywyra kanetar wi nehe kury, xo aꞌe mehe zo xiruzar putar zane nehe kury, iꞌi uzeupeupe wà."
40,27,43,"— Uzeruzar katu Tupàn rehe aꞌe. — Tupàn taꞌyr romo aiko ihe, iꞌi zanewe aꞌe. Xixak nehe kury. Aze ruꞌu Tupàn upyro putar aꞌe nehe kury, iꞌi izupe wà."
40,27,44,"Te aꞌe imunar maꞌe Zezuz huwake har ywyra kanetar rehe har aꞌe wà, uzeꞌeg uryw ahyahy hehe aꞌe wà no."
40,27,45,Umàno Zezuz aꞌe kuryKwarahy wapytepe hin mehe. Naꞌe ipytunahy kury. Ywy rehe ipytunahy paw rupi kury. Ipytunahy te karuk eteaꞌu mehe.
40,27,46,"Karumehe heiheihem Zezuz aꞌe kury. — Eri, Eri, erema xapatani, iꞌi ahyahy Tupàn pe Zutew zeꞌeg rupi. — Tupàn, Tupàn, màràzàwe tuwe nahepytywà kwaw pe ne, iꞌi aꞌe zeꞌeg zanezeꞌeg rupi."
40,27,47,"Teko aꞌe pe uꞌàm maꞌe wenu izeꞌeg mehe aꞌe wà. — Kwa, uzeꞌeg Eri pe kwez aꞌe, iꞌi izupe wà."
40,27,48,"Naꞌe amo uzàn oho amanezuràn piaromo kury. Werur aꞌe pe izupe. Omono amanezuràn win hekuzar ꞌym maꞌe pupe kury. Naꞌe omono amanezuràn wywa iapyr kury, Zezuz pe imono pà iꞌu kar pà izupe kury."
40,27,49,"Amogwer uzeꞌeg izupe wà. — Tuwe rihi. Aze ruꞌu Eri ur putar ipyro pà aꞌe nehe, iꞌi izupe wà."
40,27,50,Uhapukazahy wi Zezuz aꞌe kury. Umàno kury.
40,27,51,"Pàn pupir uhuaꞌu maꞌe Tupàn hàpuzuhu pupe heta aꞌe, imuzaiko pyrer romo aꞌe. Zezuz imàno re uzemuꞌi aꞌe pàn pupir uhuaꞌu maꞌe aꞌe kury. Uzemuꞌi mokoz pehegwer romo. Uzypyrog uzemuꞌi pà ywate wi te ywy kutyr rehe. Ywy uryryryryz aꞌe no. Itahu teteaꞌu uzekazeka no."
40,27,52,Tywypaw uzewàpytymawok aꞌe wà kury. Teko Tupàn hemiruzeꞌeg teteaꞌu ukweraw wi aꞌe ꞌar mehe aꞌe wà.
40,27,53,"Uhem utym awer wi wà. Zezuz ikweraw wi re wixe aꞌe ukweraw wi maꞌe kwer oho Zeruzarez tawhu pe wà. — Tawhu Tupàn pe imonokatu pyr, zaꞌe aꞌe tawhu pe zane. Teko teteaꞌu wexak aꞌe ukweraw wi maꞌe kwer aꞌe pe aꞌe wà."
40,27,54,"Naꞌe zauxiapekwer Zezuz rehe umeꞌe maꞌe aꞌe wà, wanuwihaw aꞌe no, wexak ywy iryryryryz mehe wà. Wexak amogwer maꞌe uzeapo maꞌe aꞌe ꞌar mehe har aꞌe wà no. Ukyze katu izuwi wà. — Azeharomoete Tupàn taꞌyr romo hekon aꞌe, iꞌi izupe wà."
40,27,55,"Kuzà teteaꞌu aꞌe pe wanekon aꞌe wà. Muiteaꞌu wanekon wà, izuka haw rehe umeꞌe pà wà. Taꞌe ur Zezuz haikweromo wà xe, Karirez ywy wi tur mehe wà xe. Tuweharupi wata waiko hupi hekuwe mehe wà, hehe uzekaiw katu pà wà."
40,27,56,"Mari Matar pe har aꞌe, Mari Xiak ihy Zuze ihy aꞌe no, Zepetew taꞌyr wahy aꞌe no, aꞌe pe wanekon aꞌe wà."
40,27,57,Zuze Arimatez pe har utym Zezuz hetekwer aꞌe kuryKwarahy ihem ire Zuze Arimatez taw pe har uhem aꞌe pe aꞌe kury. Hemetarer katu maꞌe romo hekon. Zezuz hemimuꞌe romo hekon aꞌe.
40,27,58,"Naꞌe Zuze oho Pirat huwa rupi kury. Wenoz Zezuz hetekwer umàno maꞌe kwer izupe. — Pemono hetekwer umàno maꞌe kwer ꞌaw awa pe nehe ty wà, iꞌi Pirat zauxiapekwer wanupe. Umur izupe wà."
40,27,59,Naꞌe Zuze uwàuwàn hetekwer oho pàn ipyahu maꞌe pupe kury.
40,27,60,"Wezar imono itakwar pupe. Taꞌe aꞌe ꞌym mehe Zuze uzapo kar tuwe aꞌe itakwar aꞌe xe, wetekwer umàno maꞌe ràm itym àwàm romo aꞌe xe. Naꞌe omono itahu uken rupi kury, iwàpytym pà kury. Oho aꞌe wi kury."
40,27,61,"Mari Matar pe har aꞌe, amo ae Mari aꞌe no, aꞌe pe wapyk in aꞌe wà, itym awer rehe umeꞌe pà aꞌe wà."
40,27,62,"Tuwihaw umupuꞌàm kar zauxiapekwer Zezuz itym awer huwake aꞌe wà kuryIkuꞌegwepe mytuꞌu ꞌar mehe, xaxeto wanuwihaw aꞌe wà, zeꞌeg kwehe arer kwaw par parizew her maꞌe aꞌe wà no, uzemonoꞌog oho Pirat ipyr wà, izupe uzeꞌeg pà wà."
40,27,63,"— Tuwihaw, iꞌi izupe wà.— Uremaꞌenukwaw uruiko Zezuz zeꞌeg rehe ure. Wikuwe mehe hemuꞌem teko wanupe aꞌe.— Tupàn hemugweraw kar wi putar aꞌe nehe, naꞌiruz ꞌar mehe nehe, iꞌi muaꞌu teko wanupe aꞌe, iꞌi izupe wà."
40,27,64,"— Aꞌe rupi emono kar zauxiapekwer itym awer pe ne wà nehe, hehe imumeꞌegatu kar pà ne wà nehe. Tuwe umumaw naꞌiruz ꞌar umeꞌe pà aꞌe pe nehe, iꞌi izupe wà.— Aꞌe rupi hemimuꞌe nupuner kwaw oho haw rehe aꞌe pe aꞌe wà nehe, nupuner kwaw hetekwer rehe imunar haw rehe aꞌe wi aꞌe wà nehe. Nupuner kwaw nezewe Zezuz ikweraw paw imumeꞌu muaꞌu haw rehe teko wanupe aꞌe wà nehe no. Taꞌe aze nezewe hemuꞌem wanupe wà nehe, iaiw weraꞌu putar wanemuꞌemaw uzar hemuꞌem awer wi aꞌe wà nehe xe, iꞌi izupe wà."
40,27,65,"— Peraha zauxiapekwer aꞌe pe nehe, iꞌi Pirat wanupe. — Pemeꞌegatu itym awer rehe nehe, emuixe kar zo teko aꞌe pe pe wà nehe, iꞌi wanupe."
40,27,66,"Aꞌe rupi tuwihaw oho aꞌe wi izuwi wà. Uwàpytygatu itym awer oho wà. Wezar zauxiapekwer aꞌe pe wà, itym awer rehe wamumeꞌegatu kar pà wà."
40,28,1,"Ukweraw Zezuz umàno re aꞌe kuryMytuꞌu haw ꞌar pawire ꞌar ipy mehe iziꞌitahy kury. Mari Matar pe har aꞌe, inugwer Mari aꞌe no, oho hetekwer umàno maꞌe kwer tupawer hexak pà aꞌe wà."
40,28,2,"Tàritykaꞌi ywy uryryryryz aꞌe kury. Tupàn heko haw pe har wezyw ywak wi aꞌe kury. Umunyryk kar itahu uken wi aꞌe. Wapyk in itahu ꞌaromo. Àmàn iweraw paw ài hekon aꞌe, uhyape katu aꞌe. Ikamir xigatu amanezu xigatu haw ài aꞌe no."
40,28,4,"Zauxiapekwer ukyze izuwi wà, uryryz pà wà. Wiko awa umàno maꞌe kwer ài wà."
40,28,5,"Naꞌe aꞌe Tupàn heko haw pe har uzeꞌeg kuzà wanupe aꞌe kury. — Pekyze zo ihewi nehe, zàkwà wà. Pekar Zezuz ywyra kanetar rehe umàno maꞌe kwer peiko. Akwaw hekar awer ihe, iꞌi wanupe."
40,28,6,"— Nuiko kwaw xe aꞌe. Ukweraw kwez aꞌe, uzeꞌeg awer rupi katete kwez aꞌe, iꞌi wanupe. — Pexak tupawer pezuwà xe, zàkwà wà, iꞌi wanupe."
40,28,7,"— Naꞌarewahy peho imumeꞌu pà hemimuꞌe wanupe nehe zàkwà wà, iꞌi wanupe. — Nezewe peze wanupe nehe. — Ukweraw wi aꞌe ma, umàno re aꞌe ma. Oho putar Karirez ywy rehe nehe kury, penenataromo nehe kury. Pexak putar aꞌe pe nehe, peze wanupe nehe zàkwà wà, iꞌi wanupe. — Pemaꞌenukwaw katu ko maꞌe rehe nehe zàkwà wà, iꞌi wanupe."
40,28,8,Aꞌe rupi kuzà uzàn oho tupawer wi wà kury. Ukyze katu wà. Hurywete wà no. Uzàn oho hemimuꞌe wanupe ikweraw pawer imumeꞌu pà wà.
40,28,9,"Naꞌarewahy Zezuz uwàxi aꞌe wà. Uzeꞌeg wanupe. — Tuwe Tupàn pemupytuꞌu kar maꞌe wi pekyze re aꞌe nehe, zàkwà wà, iꞌi wanupe. Uhem wà huwake wà. Upyhyk ipy wà, uzeamumew pà ywy rehe wà. Umuwete katu wà."
40,28,10,"— Pekyze zo ihewi nehe, zàkwà wà, iꞌi wanupe. — Peho herywyr wanupe hezeꞌeg imumeꞌu pà wanupe nehe, zàkwà wà. — Peho Karirez ywy rehe nehe. Aꞌe pe pexak putar Zezuz nehe, peze wanupe nehe, iꞌi wanupe."
40,28,11,"Zauxiapekwer umumeꞌu uzeapo maꞌe kwer tuwihaw wanupe aꞌe wà kuryUhem kuzà aꞌe wi izuwi wà. Zauxiapekwer aꞌe wà, itym awer rehe umeꞌe maꞌe aꞌe wà, uzewyr oho tawhu pe aꞌe wà kury. Umumeꞌu maꞌe uzeapo maꞌe kwer xaxeto wanuwihaw nànàn aꞌe wà."
40,28,12,"Xaxeto wanuwihaw aꞌe wà, uzemonoꞌog tàmuz wapyr aꞌe wà. — Maꞌe xiapo putar nehe, iꞌi uzeupeupe wà. Naꞌe omono temetarer teteaꞌu zauxiapekwer wanupe wà."
40,28,13,"— Aze teko upuranu penehe nehe, nezewe peze wanupe nehe. — Uruker pyhaw ure. Nurumeꞌegatu kwaw hupaw rehe ure, aꞌe rupi hemimuꞌe weraha hetekwer aꞌe wi itakwar wi aꞌe wà, ureker mehe aꞌe wà, peze teko wanupe nehe, iꞌi tuwihaw zauxiapekwer wanupe wà."
40,28,14,"— Aze tuwihaw Pirat wenu ko maꞌe rehe zeꞌegaw aꞌe nehe, urumumeꞌu putar peker awer izupe ure nehe. Aꞌe rupi napekyze kwaw izuwi nehe, taꞌe nupuranu kwaw penehe aꞌe nehe xe, iꞌi wanupe wà."
40,28,15,"Zauxiapekwer upyhyk temetarer imuwà aꞌe wà. Weruzar xaxeto wanuwihaw wazeꞌeg wà. Te ko ꞌar rehe Zutew uzeruzar wazeꞌeg rehe aꞌe wà, wanemuꞌemaw rehe aꞌe wà."
40,28,16,"Zezuz uzexak kar oho wemimuꞌe wanupe aꞌe kuryUre aꞌe 11 hemimuꞌe ure, oroho ywytyr rehe Karirez ywy rehe ure kury, taꞌe Zezuz uremono kar aꞌe pe aꞌe xe."
40,28,17,Uruexak Zezuz aꞌe pe ure. Amo uzeruzar katu hehe wà. Amo nuzeruzar katu kwaw hehe wà.
40,28,18,"Uhem Zezuz ureruwake aꞌe kury, urewe uzeꞌeg pà aꞌe kury. — Tupàn umur ukàgaw ihewe paw rupi aꞌe, aꞌe rupi tuwihaw ikàg weraꞌu maꞌe romo aiko putar ywak rehe ihe nehe, xe ko ywy rehe ihe nehe no."
40,28,19,"Aꞌe rupi peho teko nànàn ywy nànàn nehe kury ty wà. Pemuigo kar teko heremimuꞌe romo pe wà nehe. Pemuzahazahak peho pe wà nehe, heru her rehe pe wà nehe, herer rehe pe wà nehe no, tekwe Puràg her rehe pe wà nehe no."
40,28,20,"— Peruzar Zezuz zeꞌeg upaw rupi nehe, peze peho peiko nehe, heremimuꞌe wanupe nehe. Pemaꞌenukwaw katu ko hezeꞌeg rehe nehe. Aiko putar penehe we tuweharupi nehe, te iahykaw rehe nehe, iꞌi Zezuz urewe.Upaw hemaꞌemumeꞌu haw kwez xe kury.Matew."
41,1,1,Mak 
41,1,4,"Amo ꞌar mehe aꞌe awa Izai hemimumeꞌu kwer aꞌe, uhem wà ko ywy rehe aꞌe. Zuàw purumuzahazahak maꞌe her romo aꞌe. Wata oho iko ywyxig heta haw pe. Teko wata oho aꞌe pe haikwer romo aꞌe wà, izeꞌeg henu pà aꞌe wà. Naꞌe Zuàw upurumuꞌe oho iko aꞌe pe aꞌe. — Pepytuꞌu ikatu ꞌym maꞌe iapo re nehe ty wà, iꞌi wanupe. — Pezemuzahazahak kar nehe, aꞌe mehe Tupàn umunàn putar penemiapo kwer ikatu ꞌym maꞌe pewi aꞌe nehe, heharaz putar izuwi aꞌe nehe, iꞌi wanupe."
41,1,5,"Zutez ywy rehe har paw rupi katete aꞌe wà, Zeruzarez tawhu pe har aꞌe wà no, oho aꞌe pe henu pà aꞌe wà. Uzeꞌeg oho aꞌe pe Tupàn pe wà, imuwete katu pà wà. — Nahekatu kwaw ihe. Azapo ikatu ꞌym maꞌe teteaꞌu ihe pa. Apytuꞌu putar ikatu ꞌym maꞌe iapo re ihe nehe kury, iꞌi izupe wà. Umuzahazahak Zuàw aꞌe teko Zotàw yrykaw pupe aꞌe wà."
41,1,6,"Aꞌe ꞌar rehe Zuàw nezewe hekon aꞌe. Omonoꞌog kawaru kupewaꞌa rawer aꞌe. Uzapo hawer ukamir puku romo. Umunehew tuweharupi. Upyhyk maꞌe pirer no. Uzapo aꞌe maꞌe pirer uzekuꞌapixi haw romo no. Uꞌu tukur oho iko tuweharupi no, uꞌu hàir no. Nezewe mehe wexak kar uzemumikahy haw teko wanupe wà. Taꞌe uzemumikahy ikatu ꞌym maꞌe wanemiapo kwer rehe aꞌe xe. Nezewe Zuàw heko awer aꞌe pe."
41,1,7,"Umumeꞌu Zezuz tur àwàm oho iko teko wanupe. Uzeꞌeg nezewe wanupe. — Amo awa ur putar heraikweromo aꞌe nehe no. Ikàg weraꞌu ihewi aꞌe. Nahekàg kwaw ihe, aꞌe rupi hemaranugar izuwi ihe, aꞌe rupi nazeamumew kwaw huwa rupi ihe, ni ixapat hàm nakwaraw kwaw ipy wi ihe."
41,1,8,ꞌY pupe zutykaꞌi apumuzahazahak ihe. Aꞌe awa ur maꞌe ràm nuiko kwaw hezàwe aꞌe nehe. Pemuzahazahak putar Wekwe Puràg pupe aꞌe nehe.
41,1,9,"Zezuz uzemuzahazahak kar Zuàw pe aꞌe kuryAmo ꞌar mehe ur Zezuz aꞌe pe aꞌe kury, Zuàw pyr aꞌe kury. Weko haw Nazare taw Karirez ywy rehe har wi tur aꞌe. Naꞌe Zezuz uzemuzahazahak kar wà Zuàw pe kury, Zotàw yrykaw pupe kury. ꞌY wi uhem mehe umeꞌe ywate. Ywak nuzawy kwaw maꞌe uzewàpytymawok maꞌe kury, iꞌaromo kury. Naꞌe Tekwe Puràg wezyw wà pykahu ài hehe aꞌe kury."
41,1,11,"Uzeꞌeg amo ywak wi aꞌe kury, Zezuz huwake har wanupe aꞌe kury. — Ne, ty, heraꞌyr heremiamutar ne ty, iꞌi izupe. — Hemurywete kar har romo ereiko ihewe ne, iꞌi izupe."
41,1,12,"Zurupari wagaw Zezuz aꞌe kuryAꞌe ꞌar mehe uzeꞌeg Tekwe Puràg Zezuz pe aꞌe kury. — Eho muite xe wi nehe, tàpuz heta ꞌymaw pe ywyxig teteaꞌu heta haw pe nehe, iꞌi izupe. Oho aꞌe pe, miar hehaite maꞌe waneta haw pe. Naꞌe Zurupari aꞌe kury, ur aꞌe pe Zezuz ipyr aꞌe kury, hagaw pà aꞌe kury. Umumaw 40 ꞌar hagaw pà aꞌe pe. Hagaw paw ire ur amo Tupàn heko haw pe har aꞌe pe Zezuz ipyr aꞌe wà kury. Uzekaiw katu hehe aꞌe pe wà, ipytywà pà wà."
41,1,14,"Zezuz oho Karirez ywy rehe aꞌe kuryAmo ꞌar mehe amo tuwihaw uzàmàtyryꞌym Zuàw aꞌe kury. Aꞌe rupi omono kar zauxiapekwer aꞌe pe ipyhyk kar pà wà, imunehew kar pà wanupe aꞌe wà. Umunehew heraha zemunehew paw pe aꞌe wà. Aꞌe re Zezuz umumeꞌu Tupàn zeꞌeg oho iko taw nànànar Karirez ywy rehe har wanupe aꞌe kury."
41,1,15,"— Uhem eteaꞌi Tupàn pureruzeꞌegaw kury, iꞌi oho iko wanupe. — Naꞌiàrew kwaw tur haw nehe, iꞌi wanupe. — Pezemumikahy penemiapo kwer rehe nehe, pepytuꞌu ikatu ꞌym maꞌe iapo re nehe. Pezeruzar Tupàn zeꞌeg puràg rehe nehe, iꞌi wanupe."
41,1,16,"Amo ꞌar mehe wata Zezuz oho iko Karirez yryhu waz rehe aꞌe. Wexak mokoz awa aꞌe pe wà. Omomor ukyhapari waiko ꞌy pupe wà, ipira pyhyk pà wà. Taꞌe ipira pyhykar romo wanekon aꞌe wà xe. Ximàw tykyꞌyr her romo aꞌe. Anere tywyr her romo aꞌe."
41,1,17,"Naꞌe Zezuz uzeꞌeg wanupe kury. — Pe ty wà, pezur herupi nehe ty wà, iꞌi wanupe. — Ko ꞌar rehe, ipira pyhykar romo peiko. Aze peata herupi nehe, aꞌe mehe apumuigo kar putar teko wamuzeruzar kar har romo ihe nehe, iꞌi wanupe. Aꞌe ꞌar mehe we wezar ukyhapari wà. Oho hupi wà."
41,1,19,"Naꞌe wata wiwi Zezuz oho pepaꞌu kury. Wexak Zepetew taꞌyr aꞌe pe wà. Xiak tykyꞌyr her romo aꞌe. Zuàw tywyr her romo aꞌe. Kanuhu pupe wanuz wà, ukyhapari ipira pyhykaw iapo katu pà wà."
41,1,20,"Wanexak mehe Zezuz uzeꞌeg wanupe kury. — Peata peho herupi nehe ty wà, iꞌi wanupe. Wezar u aꞌe pe wà kury, kanuhu pupe wà kury. Wanu upyta amogwer umaꞌereko maꞌe wapyr aꞌe. Taꞌyr zo oho Zezuz rupi wà, hemiruzeꞌeg romo wiko pà wà. Zezuz umukatu tekwe ikatu ꞌym maꞌe hereko har aꞌe kury."
41,1,21,Zezuz umukatu tekwe ikatu ꞌym maꞌe hereko har aꞌe kuryWata Zezuz oho iko wemimuꞌe wanupi. Naꞌe uhem oho Kapanau taw pe wà kury. Mytuꞌu mehe umuꞌe aꞌe pe har Zutew wazemonoꞌogaw pe har oho wà.
41,1,22,"Uzeapyaka katu aꞌe pe har izeꞌeg rehe wà. — Kwa, Tupàn zeꞌeg kwaw katu har ài upurumuꞌe aꞌe, iꞌi uzeupeupe wà. — Nuzeꞌeg kwaw zanemuꞌe har wazàwe aꞌe. Nuiko kwaw zeꞌeg kwehe arer rehe upurumuꞌe maꞌe wazàwe aꞌe. Ukwaw tuwe zeꞌeg kwehe arer, iꞌi uzeupeupe wà, izeꞌeg henu mehe wà."
41,1,23,"Nan kwehe tete uhem amo awa tekwe ikatu ꞌym maꞌe hereko har wà aꞌe pe aꞌe kury, wazemonoꞌogaw pe aꞌe kury."
41,1,24,"Uzeꞌeg ahyahy Zezuz pe, taꞌe tekwe ikatu ꞌym maꞌe umuzeꞌeg kar aꞌe xe. — Ne ty, ne Zezuz Nazare pe har ne ty, maꞌe erezapo putar urewe, iꞌi izupe. — Aipo erezur xe uremumaw pà ne, iꞌi izupe. — Urukwaw katu ihe, iꞌi izupe. — Ne Tupàn zeꞌeg imumeꞌu harete ikatuahy maꞌe romo ereiko ne, iꞌi izupe."
41,1,25,"Naꞌe Zezuz uzeꞌeg izupe kury. — Ne ty, ezeꞌeg zo nehe ty, iꞌi izupe. — Ehem eho kwez awa wi nehe ty, iꞌi izupe tekwe ikatu ꞌym maꞌe pe."
41,1,26,"Naꞌe tekwe ikatu ꞌym maꞌe weityk awa imono ywy rehe kury, imueiheihem kar pà kury. Uhem izuwi kury."
41,1,27,"Naꞌe teko aꞌe pe har aꞌe wà kury, paw rupi katete ipytuhegatu nezewe haw hexak mehe aꞌe wà kury. Upuranu tuwe uzehezehe wà. — Màràzàwe tuwe aipo pa, iꞌi uzeupeupe wà. — Aipo amo zeꞌeg ipyahu maꞌe umumeꞌu iko purupe aꞌe, iꞌi uzeupeupe wà, uzehezehe upuranu pà wà. — Te tekwe ikatu ꞌym maꞌe wanupe uzeꞌeg mehe uzeꞌeg tuwihaw ài aꞌe. Weruzar tuwe izeꞌeg aꞌe wà no, iꞌi uzeupeupe wà."
41,1,28,"Nan kwehe tete Karirez ywy rehe har paw aꞌe wà, umumeꞌu hemiapo kwer oho taw nànànar aꞌe ywy rehe har wanupe aꞌe wà."
41,1,29,"Zezuz umukatu Ximàw taiho aꞌe kuryNaꞌe Zezuz aꞌe wà kury, uhem oho aꞌe zemonoꞌogaw wi aꞌe wà kury. Wixe oho Ximàw hàpuz me wà. Anere wiko aꞌe pe aꞌe no. Xiak oho wanupi aꞌe, Zuàw aꞌe no."
41,1,30,"Ximàw taiho imaꞌeahy aꞌe. Haku aꞌe. Uꞌaw upà upaw rehe. Naꞌe amogwer umumeꞌu imaꞌeahy haw Zezuz pe wà. Oho ipyr kury. Upyhyk ipo rehe, umupuꞌàm imuwà. Uhem haku haw izuwi. Ikatu kury. Aꞌe mehe taiho uzekaiw wanehe kury, temiꞌu iapo pà wanupe kury."
41,1,32,"Zezuz umukatu imaꞌeahy maꞌe aꞌe kuryKarumehe, kwarahy heixe re,"
41,1,33,"uzemonoꞌog taw pe har paw rupi aꞌe pe wà, tàpuz ruken huwake wà. Werur imaꞌeahy maꞌe paw rupi aꞌe pe izupe wà. Werur tekwe ikatu ꞌym maꞌe hereko har izupe wà no."
41,1,34,"Zezuz umukatu imaꞌeahy maꞌe teteaꞌu aꞌe wà kury. Umuhem kar tekwe ikatu ꞌym maꞌe teteaꞌu wamono wanuwi wà, wanehe arer wanuwi wà. — Pezeꞌeg zo ihewe, tekwe ikatu ꞌym maꞌe wà, iꞌi wanupe, taꞌe tekwe ikatu ꞌym maꞌe ukwaw Zezuz Tupàn taꞌyr romo heko haw aꞌe wà xe. Naꞌikatu pixik kwaw wanupe."
41,1,35,Zezuz wiko Karirez ywy rehe aꞌe kuryPyheweteahy ipytun kurer rehe we upuꞌàm Zezuz aꞌe. Uzeꞌeg oho Tupàn pe tawhu wi tàpuz heta ꞌymaw pe. Hehe we har oho hupi aꞌe wà no.
41,1,36,Nan kwehe tete oho Ximàw Zezuz hekar pà aꞌe kury. Hupi wata maꞌe oho hupi aꞌe wà no.
41,1,37,"Te, uhem oho izupe wà kury. — Teko paw nerekar waiko wà ty, iꞌi izupe wà."
41,1,38,"Naꞌe Zezuz uzeꞌeg aꞌe kury.— Zaha taw nàn nehe ty wà, iꞌi wanupe. — Apurumuꞌe putar aha ihe nehe kury. Taꞌe azur ko ywy rehe wamuꞌe pà ihe xe, iꞌi wanupe."
41,1,39,"Naꞌe upurumuꞌe oho iko taw Karirez ywy rehe har nànàn aꞌe kury, zemonoꞌogaw nànàn aꞌe kury. Umuhem kar tekwe ikatu ꞌym maꞌe teteaꞌu aꞌe ywy rehe har wanuwi aꞌe wà no."
41,1,40,"Zezuz umukatu iperewàtà maꞌe aꞌe kuryAmo ꞌar mehe uhem amo awa iperewàtà maꞌe wà aꞌe pe Zezuz huwake aꞌe kury. Uzeamumew upenàràg rehe Zezuz huwa rupi, maꞌe henoz pà izupe. — Aze nepurumukatu wer herehe nehe, hemukatu pe nehe, iꞌi Zezuz pe."
41,1,41,"Upuhareko katu Zezuz aꞌe. Aꞌe rupi opokok hehe kury. Uzeꞌeg izupe. — Hepurumukatu wer tuwe nerehe, iꞌi izupe. Aꞌe ꞌar mehe we ikatu kury. Uhem iperewàtà haw izuwi kury."
41,1,43," Naꞌe Zezuz uzeꞌeg izupe. — Emumeꞌu zo nemukatu awer teko wanupe nehe ty, eho Tupàn hàpuzuhu pe nehe, ezeꞌeg xaxeto pe nehe. — Emeꞌe herehe nehe, exak hemukatu awer nehe, ere izupe nehe. — Nekatu azeharomoete kury ty, iꞌi putar newe nehe. Aꞌe re nehe, emono maꞌe Tupàn pe nemukatu awer hekuzaromo nehe. Nezewe iapo mehe nehe, ereruzar putar zeꞌeg kwehe arer nehe, nerezuhaw kwaw aꞌe zeꞌeg zaneràmuz pe imumeꞌu pyrer nehe. Aꞌe rupi nehe, teko ukwaw putar nemukatu awer aꞌe wà nehe. Eho kury ty. Nuweruzar kwaw zepe Zezuz zeꞌeg aꞌe."
41,1,45,"Umumeꞌu tuwe umukatu awer oho teko nànàn. Aꞌe rupi Zezuz aꞌe kury, nupuner kwaw taw pe oho haw rehe aꞌe kury. Taꞌe teko paw wekar Zezuz aꞌe wà xe. Aꞌe rupi upyta oho tàpuz heta ꞌymaw pe ywyxig heta haw pe kury. Teko wekar wi wi oho wà. Muite har ur aꞌe pe hekar pà wà."
41,2,1,"Zezuz umukatu ipàri maꞌe aꞌe kuryAmo ꞌar mehe uzewyr Zezuz oho Kapanau taw pe aꞌe wà kury. Naꞌe aꞌe pe har uzeꞌeg uzeupeupe wà kury. — Zezuz tàpuz me hekon aꞌe, iꞌi uzeupeupe wà. Uzemonoꞌog tuwe teko teteaꞌu wà aꞌe pe hexak pà wà, tàpuz me wà. Te nupuner kwaw wixe haw rehe aꞌe pe wà, ni uken rupi wà. Katu pe har nuexak kwaw wà. Upurumuꞌe Zezuz in aꞌe pe."
41,2,3,"Naꞌe 4 awa ur aꞌe pe wà, ipàri maꞌe herur pà Zezuz pe wà. Upir iker haw rehe we herur pà wà."
41,2,4,"Nupuner kwaw Zezuz huwake wixe haw rehe wà. Taꞌe teko teteaꞌu aꞌe pe wanekon aꞌe wà xe. Aꞌe rupi herur har weruzeupir heraha tàpuz ꞌaromo wà. Upiawok tàpuz Zezuz ꞌaromo wà kury, heixe àwàm iapo pà wà kury. Umuezyw kar ipàri maꞌe imuwà Zezuz huwa rupi wà kury."
41,2,5,"Ukwaw Zezuz uzehe wazeruzar haw aꞌe. Naꞌe uzeꞌeg ipàri maꞌe pe kury. — Heraꞌyr, iꞌi izupe. — Amunàn neremiapo kwer ikatu ꞌym maꞌe kwez newi ihe kury ty, iꞌi izupe. — Aꞌe rupi Tupàn nuzepyk kwaw nerehe aꞌe nehe, iꞌi izupe."
41,2,6,"Amo awa aꞌe pe har aꞌe wà, zeꞌeg kwehe arer rehe upurumuꞌe maꞌe romo wanekon aꞌe wà. Uzemupyꞌa Zezuz rehe wà. — Màràzàwe tuwe uzeꞌeg nezewe aꞌe, iꞌi uzeupeupe wà, izupe uzeꞌeg ꞌym mà wà. — Uzeꞌeg zemueteahy iko Tupàn rehe aꞌe. Mo upuner ikatu ꞌym maꞌe imunànaw rehe. Tupàn zo upuner aꞌe, iꞌi uzeupeupe wà."
41,2,8,"Zezuz ukwaw tuwe uzehe wazemupyꞌa haw aꞌe. Naꞌe iꞌi wanupe. — Màràzàwe tuwe pezemupyꞌa herehe. Maꞌenugar hezeꞌegaw nazawaiw katu kwaw ihewe. — Amunàn neremiapo kwer ikatu ꞌym maꞌe kwez newi, aꞌe kwez izupe. — Epuꞌàm nehe, epyhyk nerupaw heraha nehe, eata eho nehe, aꞌe putar izupe nehe. Maꞌenugar zeꞌeg nazawaiw katu kwaw ihewe. Apuner ikatu ꞌym maꞌe imunànaw rehe ihe."
41,2,10,"Amukatu putar ꞌaw awa ihe nehe no, aꞌe rupi pekwaw putar hekàgaw nehe. Ihe Awa taꞌyr romo aiko ihe. Naꞌe uzeꞌeg ipàri maꞌe pe kury."
41,2,11,"— Ne ty, epuꞌàm nehe, epyhyk nerupaw heraha nehe, eho neràpuz me nehe, iꞌi izupe."
41,2,12,"Upuꞌàm aꞌe awa teko wanenataromo aꞌe kury. Upyhyk tuwe upaw heraha kury, oho kury. Teko aꞌe pe har aꞌe wà kury, paw rupi katete ipytuhegatu hexak pà aꞌe wà kury. — Kwa, ikatuahy Tupàn zanewe aꞌe, iꞌi paw uzeupeupe wà. — Naxixak pixik kwaw agwer maꞌe iapo pyr zane. Xo kutàrigatu e xixak zane kury, iꞌi uzeupeupe wà."
41,2,13,Wiko Zezuz Erewi ipyr aꞌe kuryUzewyr Zezuz oho Karirez yryhu huwake kury. Teko teteaꞌu uzemonoꞌog aꞌe pe hexak pà wà. Naꞌe Zezuz umuꞌe teko aꞌe pe har paw rupi katete aꞌe wà kury.
41,2,14,"Wamuꞌe re wata wi oho pe rupi. Wata mehe wexak amo awa Erewi her maꞌe aꞌe pe. Tuwihaw hemetarer imonoꞌogar romo hekon aꞌe. Wapyk Erewi in ywyrapew huwake aꞌe, temetarer monoꞌogaw huwake aꞌe. Awpew taꞌyr romo hekon aꞌe. Naꞌe uzeꞌeg Zezuz izupe: kury. — Ezur herupi nehe ty, iꞌi izupe. Upuꞌàm kury, oho hupi kury."
41,2,15,"Naꞌe umaiꞌu Zezuz oho Erewi hàpuz me. Umaiꞌu teko teteaꞌu Zezuz ipyr aꞌe wà no, hemimuꞌe wapyr aꞌe wà no. Heta tuwihaw hemetarer imonoꞌogar aꞌe pe wà. Heta ikatu ꞌym maꞌe iapo har aꞌe pe wà no. Heta teteaꞌu Zezuz rupi wata maꞌe aꞌe ꞌar mehe wà."
41,2,16,"Amo zeꞌeg kwehe arer rehe upurumuꞌe maꞌe wiko aꞌe pe aꞌe wà no. Amo zeꞌeg kwehe arer kwaw par parizew her maꞌe aꞌe wà, wexak Zezuz aꞌe teko wapyr imaiꞌu mehe wà. Upuranu hemimuꞌe wanehe wà. Màràzàwe tuwe umaiꞌu ikatu ꞌym maꞌe iapo har wapyr, iꞌi wanupe wà, wanehe upuranu pà wà."
41,2,17,"Wenu Zezuz wazeꞌeg mehe, uzeꞌeg wanupe. — Imaꞌeahy ꞌym maꞌe nuzexak kar kwaw oho muhàg kwaw par pe aꞌe wà. Xo imaꞌeahy maꞌe zo oho muhàg kwaw par pe wà. Nezewegatete nazur kwaw xe teko ikatuahy maꞌe wanenoz pà ihe, heremiruzeꞌeg romo wamuigo kar pà ihe. Ikatu ꞌym maꞌe iapo har ainoz putar hezeupe ihe wà nehe, heremiruzeꞌeg romo wamuigo kar pà ihe wà nehe, iꞌi wanupe."
41,2,18,"Zezuz uzeꞌeg maiꞌu ꞌymaw rehe aꞌe kuryAmo ꞌar mehe Zuàw purumuzahazahak maꞌe hemimuꞌe aꞌe wà kury, uzekwaku umaiꞌu ꞌym pà aꞌe wà kury. Amo zeꞌeg kwehe arer kwaw par parizew her maꞌe aꞌe wà no, uzekwaku aꞌe wà no. Naꞌe ur amo teko Zezuz pe wà, izupe uzeꞌeg pà wà. — Zuàw hemimuꞌe uzekwaku umaiꞌu ꞌym pà aꞌe wà. Parizew uzekwaku nezewegatete aꞌe wà no. Màràzàwe tuwe neremimuꞌe nuzekwaku kwaw umaiꞌu ꞌym pà aꞌe wà, iꞌi izupe wà, hehe upuranu pà wà."
41,2,19,"Naꞌe uzeꞌeg Zezuz wanupe kury. — Kwa, aipo teko numaiꞌu kwaw zereko haw pe aꞌe wà. Nan kwaw aꞌe rupi ty wà. Teko paw umaiꞌu zereko haw pe aꞌe wà, taꞌe hurywete aꞌe wà xe. Aiko xe ihe, ko ywy rehe ihe. Xe hereko haw nuzawy kwaw zereko haw purupe aꞌe. Aꞌe rupi teko hurywete paw rupi katete aꞌe wà. Aꞌe rupi umaiꞌu wà. Amo ꞌar mehe nehe, aha putar xe wi wanuwi ihe nehe. Aꞌe ꞌar mehe uzekwaku putar umaiꞌu ꞌym pà aꞌe wà nehe. Naꞌe umumeꞌu amo ae maꞌe wanupe no."
41,2,21,— Naximuwywyk kwaw pàn ipyahu maꞌe pàn izemàner rehe zane. Pàn ipyahu maꞌe uzeapyakwar mo aꞌe. Aꞌe re pàn izuk mo aꞌe. Aꞌe rupi ikwaikwar wiwi mo. Uhuaꞌu weraꞌu mo ikwar.
41,2,22,"Naximono kwaw win ipyahu maꞌe hyru izemàner maꞌe pupe zane. Aze mo ximono ipupe, aꞌe mehe mo win ipyahu maꞌe omopok mo wyru aꞌe. Win iaiw mo hyru rehe we aꞌe. Nan kwaw nezewe pa. Aze heta win ipyahu maꞌe nehe, ximono putar hyru ipyahu maꞌe pupe nehe."
41,2,23,"Zezuz uzeꞌeg mytuꞌu ꞌar rehe aꞌe kuryAmo mytuꞌu haw ꞌar mehe Zezuz aꞌe kury, wata oho iko wemimuꞌe wanupi aꞌe kury. Upyterahaw amo ko oho wà. Heta arozràn iꞌa maꞌe kwer ko pe aꞌe. Naꞌe opoꞌo oho waiko wata mehe wà, iꞌu pà wà. Nuꞌu kwaw aroz ràn teteaꞌu wà."
41,2,24,"Amo zeꞌeg kwehe arer heruzar har parizew her maꞌe aꞌe wà no, wata oho wanupi aꞌe wà no. Wexak arozràn ipoꞌo mehe wà. Naꞌe upuranu Zezuz rehe wà kury. — Màràzàwe tuwe neremimuꞌe uzapo nezewe aꞌe wà, iꞌi izupe wà. — Kutàri mytuꞌu haw ꞌar aꞌe. Pemaꞌereko zo mytuꞌu haw ꞌar mehe nehe, iꞌi zeꞌeg kwehe arer zanewe aꞌe. Neremimuꞌe aꞌe wà, màràzàwe tuwe nuweruzar kwaw zeꞌeg kwehe arer aꞌe wà, iꞌi izupe wà."
41,2,25,"Naꞌe uzeꞌeg Zezuz wanupe kury. — Aipo napemugeta kwaw Tuwihaw Tawi heko awer rehe zeꞌegaw pe. Amo ꞌar mehe wata oho iko aꞌe, umyrypar wanupi aꞌe. Imaꞌuhez wà kury. Naheta kwaw temiꞌu wanupe. Naꞌe uhem oho Tupàn hàpuz me wà kury. Amo awa wiko aꞌe pe aꞌe. Xaxeto romo hekon aꞌe. Awiatar her romo aꞌe. Heta typyꞌak Tupàn pe imono pyrer aꞌe pe aꞌe. Naꞌe wixe Tawi Tupàn hàpuz me kury. Wexak typyꞌak aꞌe pe. Uꞌu kury. Omono umyrypar wanupe no, iꞌu kar pà wanupe no. Aꞌe typyꞌak aꞌe, xo Xaxeto zo upuner iꞌu haw rehe aꞌe. — Peꞌu zo nehe, iꞌi Tupàn amogwer teko wanupe."
41,2,27,"Kwehe mehe Tupàn aꞌe, umupytuꞌu kar teko mytuꞌu haw ꞌar mehe aꞌe. Ipurupytywàgatu wer teko wanehe. Aꞌe rupi umupytuꞌu kar wà. Numuzekwaku e kar kwaw aꞌe wà. Numupytuꞌu e kar kwaw aꞌe wà. Ihe Awa taꞌyr ihe, aze ihe azeꞌeg peme ihe nehe, — Pezekwaku zo mytuꞌu haw ꞌar mehe nehe, aze aꞌe peme nehe, aꞌe mehe napepytuꞌu kwaw aꞌe ꞌar mehe nehe. Ihe mytuꞌu haw ꞌar izar romo aiko ihe, apuner wyzài maꞌe iapo kar haw rehe aꞌe ꞌar mehe ihe, teko wanupe ihe."
41,3,1,Umukatu ipopàri maꞌe aꞌe kuryNaꞌe wixe Zezuz oho zemonoꞌogaw pe kury. Amo awa aꞌe pe hekon aꞌe. Ipopàri maꞌe romo hekon aꞌe.
41,3,2,"Amo zeꞌeg kwehe arer kwaw par parizew her maꞌe aꞌe pe wanekon aꞌe wà no. Umeꞌegatu Zezuz rehe wà. Izeꞌeg zemueteahy wer zepe Zezuz rehe wà. — Aipo umukatu putar imaꞌeahy maꞌe mytuꞌu haw ꞌar mehe aꞌe nehe, iꞌi upyꞌa pe wà, izupe uzeꞌeg ꞌym mà wà. — Nupytuꞌu kwaw mytuꞌu haw ꞌar mehe aꞌe, iꞌi wer zepe hehe wà, tuwihaw wanupe wà."
41,3,3,"Naꞌe Zezuz uzeꞌeg ipopàri maꞌe pe kury. — Ezur xe ty, iꞌi izupe."
41,3,4,"Naꞌe uzeꞌeg teko wanupe. — Maꞌenugar heremiapo ràm ikatuahy aꞌe nehe. Maꞌenugar maꞌe zeꞌeg kwehe arer uzapo kar zanewe aꞌe. Aipo ikatu maꞌe uzapo kar zanewe, aipo ikatu ꞌym maꞌe uzapo kar zanewe. Aipo umukatu kar imaꞌeahy maꞌe zanewe aꞌe wà. Aipo umumàno kar zanewe aꞌe wà. Nuzeꞌeg kwaw teko izupe wà."
41,3,5,"Zezuz umeꞌe wanehe, uwak pà, wanupe wikwahy pà. Uzemumikahy wanehe no. — Kwa, naꞌipurukwaw wer kwaw hezeꞌeg rehe aꞌe wà, iꞌi upyꞌa pe, wanupe uzeꞌeg ꞌym pà. Naꞌe uzeꞌeg ipoxinig maꞌe pe kury. — Epyho nepo imuwà ihewe ty, iꞌi izupe. Upyho opo imono izupe aꞌe kury. Naꞌarewahy ikatu kury."
41,3,6,"Naꞌe aꞌe zeꞌeg kwehe arer kwaw par parizew her maꞌe uhem oho aꞌe wi aꞌe wà kury. Aꞌe ꞌar mehe we oho Ero hemiruzeꞌeg wapyr wà, tuwihaw hemiruzeꞌeg wapyr wà. Uzemonoꞌog aꞌe pe wà, uzeupeupe uzeꞌezeꞌeg pà wà. — Xiuka kar tuwe Zezuz zane nehe, iꞌi waiko uzeupeupe wà. Umumeꞌu tuwe Zezuz izuka àwàm wà."
41,3,7,"Umukatu Zezuz imaꞌeahy maꞌe aꞌe wà kuryNaꞌe Zezuz aꞌe kury, hemimuꞌe aꞌe wà no, oho yryhu izywyr aꞌe wà kury. Teko teteaꞌu oho hupi wà no. Teko teteaꞌu wenu Zezuz rehe zeꞌegaw aꞌe wà, hemiapo kwer paw rupi imumeꞌu haw aꞌe wà. Naꞌe amo ae ywy rehe har aꞌe wà no, ur aꞌe pe ipyr aꞌe wà no. Karirez ywy rehe har wà, Zutez ywy rehe har wà no,"
41,3,8,"Zeruzarez pe har wà no, Inumez ywy rehe har wà no, Zotàw yrykaw ywaz pegwer rehe har wà no, Xir tawhu pe har wà no, Xitom tawhu pe har wà no. Paw rupi katete ur Zezuz huwàxi pà wà."
41,3,9,"Naꞌe Zezuz uzeꞌeg wemimuꞌe wanupe kury. — Perur kanuhu xe ihewe nehe ty wà. Tuwe upyta heruwake aꞌe nehe. Aze teko uhyuhykahy herehe wà nehe, aixe putar ipupe wanuwi nehe. Taꞌe heta teteaꞌu teko xe aꞌe wà xe, iꞌi wanupe. Imaꞌeahy maꞌe paw aꞌe wà no, iho wer zepe huwake aꞌe wà no. Ipokok wer hehe aꞌe wà no. Ukwaw ikàgaw wà, ukwaw imaꞌeahy maꞌe imukatu haw wà, taꞌe umukatu imaꞌeahy maꞌe teteaꞌu aꞌe ꞌar mehe aꞌe wà xe."
41,3,11,"Amo tekwe ikatu ꞌym maꞌe hereko har aꞌe wà no, uꞌar Zezuz ipy huwake aꞌe wà no, hexak mehe aꞌe wà no. Uhapukaz Zezuz pe uzeꞌeg pà wà. — Ne Tupàn taꞌyr romo ereiko ne, iꞌi ahyahy izupe wà."
41,3,12,"Zezuz uzeꞌeg wanupe. — Pezeꞌeg zo nezewe nehe ty wà, iꞌi wanupe. — Pemumeꞌu zo Tupàn taꞌyr romo hereko haw purupe nehe ty wà, iꞌi wanupe."
41,3,13,"Zezuz wexaexak wemimono kar ràm aꞌe wà kuryNaꞌe Zezuz aꞌe wà kury, uzeupir oho ywytyr rehe aꞌe wà kury. Aꞌe pe uhem ire wenoz Zezuz amo uzeupi wata maꞌe wamuwà uzeupe aꞌe wà kury. Oho ipyr wà."
41,3,14,"Naꞌe Zezuz wexaexak 12 awa aꞌe pe uzeupe wà kury. — Heremimonokarete romo peiko putar nehe, iꞌi wanupe. — Pezur herupi nehe, iꞌi wanupe. — Pemumeꞌu putar Tupàn zeꞌeg puràg peho teko wanupe nehe, iꞌi wanupe."
41,3,15,"— Amono putar hekàgaw peme ihe nehe kury. Aꞌe rupi pemuhem kar putar tekwe ikatu ꞌym maꞌe teko wanuwi pe wà nehe, iꞌi wanupe."
41,3,16,"Naꞌaw hemimono kar waner xe aꞌe wà kury. Ximàw,"
41,3,17,"Xiak, tywyr Zuàw, Zepetew taꞌyr romo wanekon Tupàn iànoànogaw iꞌi wanupe,"
41,3,18,"Anere, Piri, Toromew taꞌyr, Matew, Tume, Xiak Awpew taꞌyr, Tatew, Ximàw Zero,"
41,3,19,"Zut Kario pe har. Zut Kario pe har aꞌe, Zezuz izuka kar àràm romo hekon aꞌe. Zezuz omono amo ae her Ximàw pe kury. — Pet, iꞌi izupe kury. — Ita, iꞌi her zanezeꞌeg rupi. Xiak aꞌe, Zuàw aꞌe no, Zepetew taꞌyr romo wanekon aꞌe wà. Zezuz omono amo her wanupe. — Àmànànog taꞌyr wà, iꞌi wanupe kury."
41,3,20,"Uzeꞌeg Zezuz Zurupari rehe aꞌe kuryNaꞌe oho Zezuz wàpuz me kury. Teko teteaꞌu uzemonoꞌog wi wi aꞌe pe aꞌe wà no. Nupuner kwaw Zezuz umaiꞌu haw rehe, ni hemimuꞌe wà no. Taꞌe teko teteaꞌu aꞌe pe wanekon aꞌe wà xe."
41,3,21,"Naꞌe uzeꞌeg teko uzeupeupe aꞌe wà kury. — Zezuz heꞌo aꞌe, iꞌi uzeupeupe wà. Naꞌe iànàm aꞌe wà kury, wenu heꞌo haw imumeꞌu haw aꞌe wà kury. Ur zepe aꞌe pe ipiaromo wà, aꞌe wi heraha pà wà. Nueraha kwaw wà. Taꞌe noho kwaw wanupi aꞌe xe."
41,3,22,"Naꞌe zeꞌeg kwehe arer rehe upurumuꞌe maꞌe aꞌe wà kury, ur aꞌe pe Zezuz ipyr aꞌe wà kury. Zeruzarez wi wanur wà. Uzeꞌeg waiko nezewe teko wanupe wà. — Zezuz aꞌe, wereko Pezepu uzehe aꞌe, iꞌi muaꞌu wanupe wà. Pezepu aꞌe, amo ae Zurupari her romo aꞌe. Meru wanuwihaw, iꞌi Pezepu zanezeꞌeg rupi. Amo upurumuꞌe maꞌe aꞌe wà, nezewe iꞌi muaꞌu aꞌe wà. — Tekwe ikatu ꞌym maꞌe wanuwihaw aꞌe, omono ukàgaw Zezuz pe aꞌe, tekwe ikatu ꞌym maꞌe wamuhem kar pà puruwi aꞌe, iꞌi muaꞌu teko wanupe wà."
41,3,23,"Naꞌe Zezuz wenoz teko wamuwà uzeake wà kury. Uzeꞌeg wanupe kury. — Zurupari aꞌe, omono kar tekwe ikatu ꞌym maꞌe purehe aꞌe. Aꞌe rupi numuhem kar pixik kwaw puruwi aꞌe. Aꞌe rupi numur kwaw ukàgaw ihewe tekwe ikatu ꞌym maꞌe wamuhem kar pà ihewe. Aze amo teko uzeàmàtyryꞌym aꞌe wà nehe, uzezukazuka pà aꞌe wà nehe, aꞌe mehe uzemumaw putar paw rupi aꞌe wà nehe. Aze amo tàpuz me har uzeàmàtyryꞌym tuweharupi aꞌe wà nehe, uzezukazuka pà aꞌe wà nehe, aꞌe mehe uzemumaw putar paw rupi amo ꞌar mehe aꞌe wà nehe no. Aze Zurupari uzàmàtyryꞌym wemiruzeꞌeg aꞌe wà nehe, aꞌe mehe upytuꞌu putar hemiapo putar haw iapo re aꞌe wà nehe no. Numur kwaw ukàgaw tekwe ikatu ꞌym maꞌe puruwi wamuhem kar pà ihewe aꞌe, taꞌe aꞌe ae purupe imono kar har romo hekon aꞌe xe."
41,3,27,"Aze amo awa ipuruzukaiwahy aꞌe nehe, aꞌe mehe amo ae awa nupuner kwaw wixe haw rehe hàpuz me aꞌe nehe, imaꞌe rehe imunar pà izuwi aꞌe nehe. Aze uzàpixi ràgypy wà nehe, xo aꞌe mehe zo weraha putar imaꞌe izuwi nehe."
41,3,28,"Hezeꞌeg azeharomo eteahy ihe. Aze teko uzapo ikatu ꞌym maꞌe wà nehe, Tupàn aꞌe nehe, upuner imunànaw rehe wanuwi aꞌe nehe. Aze teko uzeꞌeg zemueteahy Tupàn rehe nehe, aꞌe rupi katete nehe no."
41,3,29,"Aze teko uzeꞌeg zemueteahy Tekwe Puràg rehe nehe, aꞌe mehe Tupàn numunàn pixik kwaw aꞌe izeꞌeg awer izuwi nehe. Naheharaz kwaw izuwi nehe. Aꞌe ikatu ꞌymaw aꞌe nehe, upyta putar awyzeharupi nehe. Tupàn uzepyk putar imumeꞌu arer rehe nehe."
41,3,30,"Nezewe iꞌi Zezuz teko wanupe, taꞌe aꞌe upurumuꞌe maꞌe uzeꞌeg zemueteahy Zezuz rehe aꞌe wà xe, aꞌe ꞌar mehe aꞌe wà xe. — Tekwe ikatu ꞌym maꞌe hereko har romo hekon aꞌe, iꞌi muaꞌu oho uzeupeupe wà, Zezuz rehe uzeꞌeg pà wà."
41,3,31,"Zezuz umaꞌemumeꞌu uhy rehe, uwywyr wanehe aꞌe kuryAmo ꞌar mehe Zezuz ihy aꞌe kury, ur aꞌe pe ipyr aꞌe kury. Tywyr ur hupi aꞌe wà no. Upyta katu pe wà, tàpuz huwake wà. Wexak amo awa aꞌe pe wà. Omono kar aꞌe awa Zezuz piaromo wà."
41,3,32,"Teko teteaꞌu wapyk in Zezuz huwakeake aꞌe wà. Naꞌe uzeꞌeg Zezuz pe wà. — Nehy aꞌe, nerywyr aꞌe wà no, katu pe wanekon aꞌe wà, iꞌi izupe wà. — Izeꞌeg wer newe wà, iꞌi izupe wà."
41,3,33,"Naꞌe Zezuz uzeꞌeg wanupe kury. — Mo wiko hehy romo aꞌe. Mo wiko herywyr romo aꞌe wà, iꞌi wanupe. Umeꞌe teko wanehe kury, uzeakeake wapyk maꞌe wanehe kury. Uzeꞌeg wanupe. ꞌAw teko aꞌe wà, hehy romo wanekon aꞌe wà, herywyr romo wanekon aꞌe wà no."
41,3,35,"Aze amo teko uzapo Tupàn hemiapo putar haw aꞌe wà nehe, aꞌe mehe herywyr ài hereinyr ài hehy ài wanekon putar aꞌe wà nehe, iꞌi wanupe."
41,4,1,"Umumeꞌu Zezuz maꞌe tymar rehe imaꞌemumeꞌu awer aꞌe kuryAmo ꞌar rehe Zezuz aꞌe wà kury, oho wi yryhu huwake wà kury. Uzypyrog wi upurumuꞌe pà aꞌe pe. Teko teteaꞌu uzemonoꞌog wi huwake wà no. Naꞌe Zezuz wixe kanu pupe kury. Werutyryk weraꞌi kanu ywy wi teko wanuwi kury. Upyta in kanuhu pupe ywyxig huwakeaꞌu kury. Teko upyta ꞌy izywyr wà."
41,4,2,Upurumuꞌe umaꞌemumeꞌu pà kury. Naꞌaw imaꞌemumeꞌu awer xe aꞌe kury.
41,4,3,"— Nezewe amo awa aꞌe, oho maꞌeàꞌyz itym pà aꞌe."
41,4,4,Umuhàmuhàz maꞌeàꞌyz oho oko pe kury. Amo maꞌeàꞌyz uꞌar pe rupi. Naꞌe wiràmiri uꞌu paw rupi wà.
41,4,5,Amo maꞌeàꞌyz uꞌar ita heta haw pe. Ywy pixikaꞌi zo heta aꞌe pe aꞌe. Nakwehe kwaw hezuz kury.
41,4,6,Kwarahy uhem aꞌe kury. Umuxinig kar maꞌezuz. Taꞌe naheta kwaw hapo xe. Taꞌe heta ita teteaꞌu aꞌe pe izupe aꞌe xe.
41,4,7,Amo maꞌeàꞌyz uꞌar xu pyter pe aꞌe no. Tuaꞌu xu izuwi. Upyk maꞌezuz. Naꞌituaꞌu kwaw kury. Naꞌiꞌa kwaw no.
41,4,8,"Amo maꞌeàꞌyz uꞌar kwaw pà ywy katu haw pe aꞌe kury. Hezuz aꞌe pe, iꞌa no. Amo iꞌa katu aꞌe, amo iꞌa katuahy aꞌe no, amo iꞌa teteaꞌu aꞌe no. Nezewe aꞌe mehe pa."
41,4,9,"Iꞌi Zezuz umaꞌemumeꞌu haw imumaw pà wanupe kury. — Aze heta peapyakwar henu haw nehe, tuwe peinu katu nehe."
41,4,10,"Zezuz umumeꞌu maꞌetymar rehe umaꞌenukwaw paw aꞌe kuryImaꞌemumeꞌu paw ire, teko oho aꞌe wi izuwi wà. Hemimono kar aꞌe wà, hehe we har aꞌe wà no, upyta ipyr aꞌe wà. Naꞌe upuranu Zezuz rehe wà kury. — Nurukwaw katu kwaw nezeꞌeg ure. Nurenu katu kwaw aꞌe maꞌemumeꞌu awer ure. Maꞌe rehe uremuꞌe pe aꞌe maꞌemumeꞌu haw imumeꞌu mehe ne, iꞌi izupe wà."
41,4,11,Uzeꞌeg Zezuz wanupe. — Pe pekwaw katu putar Tupàn pureruzeꞌegaw nehe. Taꞌe Tupàn umumeꞌu katu putar peme aꞌe nehe xe. Amogwer nukwaw katu kwaw aꞌe wà nehe. Amumeꞌu putar maꞌemumeꞌu haw wanupe nehe. Namuꞌe katu kwaw ihe wà nehe. Apumuꞌe katu ihe.
41,4,12,"Aꞌe rupi teko umeꞌe putar maꞌe rehe aꞌe wà nehe. Nuexak kwaw wà nehe. Uzeapyaka katu putar maꞌe rehe wà nehe. Nuenu katu kwaw wà nehe. Nukwaw katu kwaw wà nehe. Aꞌe rupi nuzeruzar kwaw Tupàn rehe wà nehe. Aꞌe rupi Tupàn numunàn kwaw wanemiapo kwer ikatu ꞌym maꞌe wanuwi nehe. Uzepyk putar wanehe nehe. Aze mo uzeruzar hehe wà, aꞌe mehe mo nuzepyk iwer mo wanehe."
41,4,13,"Zezuz upurumuꞌe maꞌetymar rehe aꞌe kuryNaꞌe uzeꞌeg Zezuz wemimuꞌe wanupe kury. — Napekwaw pixik kwaw amogwer hemaꞌemumeꞌu àwàm nehe, iꞌi wanupe."
41,4,14,Naꞌe Zezuz umuꞌe maꞌe tymar imumeꞌu haw rehe aꞌe wà kury. Naꞌaw izeꞌeg awer aꞌe. Hemitygwer nuzawy kwaw Tupàn zeꞌeg aꞌe.
41,4,15,Amo maꞌeàꞌyz uꞌar pe rupi. Nezewegatete amo teko wenu putar Tupàn zeꞌeg aꞌe wà nehe. Wapyꞌa nuzawy kwaw pe aꞌe wà. Zurupari nuzawy kwaw wiràmiri aꞌe. Weraha wiràmiri maꞌeàꞌyz pe wi wà. Nezewegatete Zurupari weraha putar Tupàn zeꞌeg wapyꞌa wi aꞌe nehe no.
41,4,16,"Amo maꞌeàꞌyz uꞌar ita heta haw pe. Aꞌe pe heta teteaꞌu ita. Nezewegatete amo Tupàn zeꞌeg henu arer aꞌe wà no, wapyꞌa nuzawy kwaw ita heta haw aꞌe wà no. Nan kwehe tete aꞌe maꞌeàꞌyz hezuz. Nezewegatete Tupàn zeꞌeg henu arer aꞌe wà no. Tàritykaꞌi uzeruzar Tupàn zeꞌeg rehe wà. Hurywete wà. Naꞌe kwarahy uhem aꞌe. Umuxinig maꞌe zuz kury. Naheta kwaw hapo. Taꞌe ita ꞌaromo hezuz aꞌe xe. Nezewegatete aꞌe Tupàn zeꞌeg heruzar har aꞌe wà no, upuraraw putar maꞌerahy aꞌe wà no. Taꞌe Tupàn zeꞌeg rehe uzeruzar maꞌe romo wanekon aꞌe wà xe. Aꞌe rupi upytuꞌu Tupàn zeꞌeg rehe uzeruzar ire wà no. Aꞌe maꞌeàꞌyz nahapo kwaw. Nezewegatete aꞌe teko nuzeruzar katu kwaw hehe wà."
41,4,18,"Amo maꞌeàꞌyz uꞌar xu pyter pe. Tuaꞌu xu izuwi. Upyk maꞌezuz. Taꞌe naꞌituaꞌu kwaw aꞌe xe. Nezewegatete amo Tupàn zeꞌeg henu arer aꞌe wà no, uzeruzar izeꞌeg rehe aꞌe wà no. Naꞌe uzypyrog umaꞌenukwaw pà umaꞌe ko ywy rehe har wanehe wà, ko ꞌar rehe har wanehe wà no, wemetarer rehe wà no. — Kwa, heremetarer katu tuwe ihe, iꞌi uzeupe wà, wemetarer rehe ipurexak wer pà wà. — Kwa, heta teteaꞌu hemaꞌe ihewe pa, iꞌi uzeupe wà no, umaꞌe rehe imaꞌenukwaw pà wà no, amogwer wamaꞌe iputar pà wà no. Xu upyk maꞌe zuz aꞌe. ꞌAw wamaꞌenukwaw pawer aꞌe, nuzawy kwaw aꞌe xu aꞌe. Nezewegatete upyk Tupàn zeꞌeg aꞌe. Aꞌe maꞌe zuz naꞌiꞌa kwaw aꞌe. Nezewegatete Tupàn zeꞌeg aꞌe no, wapyꞌa pupe naꞌiꞌa kwaw aꞌe no."
41,4,20,"Amo maꞌeàꞌyz uꞌar kwaw pà ywy katu haw pe aꞌe. Hezuz aꞌe pe. Iꞌa teteaꞌu. Nezewegatete amo Tupàn zeꞌeg henu arer aꞌe wà no, uzeruzar katu izeꞌeg rehe aꞌe wà no. Tupàn zeꞌeg iꞌa teteaꞌu wapyꞌa pupe. Uzapo tuwe Tupàn hemiapo putar haw oho waiko tuweharupi wà."
41,4,21,"Zezuz umumeꞌu tatainy rehe maꞌemumeꞌu haw aꞌe kuryNaꞌe Zezuz umumeꞌu amo maꞌemumeꞌu haw aꞌe kury, teko wanupe aꞌe kury. — Aze tatainy ximunyk nehe, naximono kwaw kawaw iwy pe nehe, ni naximono kwaw kyhaw iwy pe nehe. Ywate zo ximono putar nehe. Aꞌe rupi uhyape katu putar zaneràpuz me aꞌe nehe."
41,4,22,"Taꞌe maꞌe imim pyrer uzexak kar putar nehe xe. Maꞌe ikwaw pyr ꞌym uzekwaw putar nehe no xe. Aze teko ipurukwaw wer hezeꞌeg rehe nehe, tuwe uzeapyaka katu hehe nehe."
41,4,24,"Pezeapyaka katu ko zeꞌeg rehe nehe ty wà. Aze pezeruzar katu tuwe hehe nehe, penurywete haw rupi nehe, aꞌe mehe peiko putar tuwe hurywete weraꞌu maꞌe romo iahykaw rehe nehe. Aze peiko hezeꞌeg rehe uzeruzar maꞌe romo nehe, peiko putar tuwe hepyr wiko maꞌe romo aꞌe ꞌar mehe nehe no. Aze amo nuzeruzar kwaw herehe ko ꞌar rehe nehe, aze nuiko kwaw heremiruzeꞌeg romo ko ꞌar rehe nehe, nuiko kwaw hepyr aꞌe ꞌar mehe nehe."
41,4,26,"Zezuz umumeꞌu maꞌeàꞌyz rehe maꞌemumeꞌu haw aꞌe kuryUmumeꞌu Zezuz amo ae maꞌe teko wanupe aꞌe kury, Tupàn hemiruzeꞌeg wanehe uzeꞌeg pà aꞌe kury. Naꞌaw izeꞌeg awer aꞌe. — Amo awa umuhàmuhàz maꞌeàꞌyz iko aꞌe. Tuweharupi uker pyhaw. Upuꞌàm tuweharupi no. Tuweharupi maꞌeàꞌyz hezuz aꞌe, ituaꞌu aꞌe no. Aꞌe awa iꞌi uzeupe aꞌe. — Màràzàwe tuwe hezuz aꞌe. Nakwaw kwaw ihe, iꞌi uzeupe."
41,4,28,"Ywy umuezuz kar aꞌe maꞌeàꞌyz aꞌe, imutuaꞌu kar pà aꞌe, imuꞌa kar pà aꞌe no."
41,4,29,"Tyàro mehe nehe, opoꞌo aꞌe awa oho aꞌe nehe. Taꞌe ipoꞌo haw uhem aꞌe nehe kury xe. Nezewegatete Tupàn hemiruzeꞌeg aꞌe wà no. Heta teteaꞌu wà. Teko nukwaw kwaw wamueta kar arer aꞌe wà."
41,4,30,"Zezuz umumeꞌu maꞌeàꞌyz rehe maꞌemumeꞌu awer aꞌe kury— Amumeꞌu putar amo ae maꞌe peme ihe nehe kury, Tupàn hemiruzeꞌeg wanehe ihe nehe kury, iꞌi Zezuz teko wanupe."
41,4,31,"Tupàn hemiruzeꞌeg aꞌe wà, nuzawy kwaw maꞌeàꞌyz mutar her maꞌe aꞌe wà. Pixikaꞌi aꞌe maꞌeàꞌyz."
41,4,32,Iꞌyw ituaꞌu. Nezewegatete Tupàn hemiruzeꞌeg aꞌe wà nehe. Izypy mehe naheta tete kwaw wà. Tàritykaꞌi heta teteaꞌu wà.
41,4,33,"Zezuz umumeꞌu maꞌemumeꞌu haw teteaꞌu teko wanupe aꞌe kuryZezuz umaꞌemumeꞌu teko wanupe kury, wamuꞌe pà kury, agwer maꞌe teteaꞌu imumeꞌu pà wanupe kury. Ukwaw teko aꞌe hemimumeꞌu kwer wà."
41,4,34,Xo maꞌemumeꞌu haw rupi umuꞌe wà. Nukwaw kar kwaw umaꞌenukwaw paw wanupe. Xo wemimuꞌe wanupe zo ukwaw katu kar umaꞌenukwaw paw.
41,4,35,"Zezuz umupytuꞌu kar ywytu aꞌe kuryAꞌe ꞌar mehe ipytun aꞌe kury. Heta we teko aꞌe pe Zezuz pyr wà rihi. Naꞌe uzeꞌeg wemimuꞌe wanupe kury. — Zaha yryhu waz zane nehe ty wà, iꞌi wanupe."
41,4,36,Naꞌe wezar teko oho wà kury. Hemimuꞌe weraha Zezuz kanu pupe wà kury. Amo kanu oho haikweromo aꞌe wà no.
41,4,37,Naꞌe uzypyrog ywytuàiw uhem pà wakutyr aꞌe kury. Ipenopenog ꞌy wanupe kury. Uzeen ꞌy kanu pupe wanupe kury. Tynehem tàriaꞌi.
41,4,38,"Zezuz uker upà kanu pupe, tenaw kanu rekwar rupi har rehe. Naꞌe hemimuꞌe umumeꞌe kar aꞌe wà kury. — Purumuꞌe maꞌe, iꞌi izupe wà. — Nerezekaiw kwaw urerehe. Urumàno eteaꞌi ure, iꞌi izupe wà."
41,4,39,"Umeꞌe Zezuz kury, — Epytuꞌu ywytu, iꞌi ywytu pe. — Epytuꞌu ꞌy, iꞌi ꞌy pe no. — Epytuꞌu nepenopenog ire ꞌy, iꞌi izupe. Upytuꞌu tuwe ywytu. Numyz kwaw ꞌy aꞌe kury."
41,4,40,"— Màràzàwe tuwe pekyze izuwi, iꞌi wemimuꞌe wanupe. — Aipo napezeruzar kwaw herehe, iꞌi wanupe."
41,4,41,"Ukyze katu izuwi wà kury. — Mo romo ꞌaw awa hekon aꞌe, iꞌi hemimuꞌe uzeupeupe wà. Te ywytu weruzar izeꞌeg, te ꞌykotok weruzar izeꞌeg no, iꞌi uzeupeupe wà."
41,5,1,"Zezuz umuhem kar tekwe ikatu ꞌym maꞌe aꞌe wà kuryNaꞌe Zezuz aꞌe wà, uhem oho Karirez yryhu ywaz aꞌe wà, Zera ywy rehe aꞌe wà. Uhem oho kanuhu wi wà. Nan kwehe tete ur amo awa wanuwàxi pà aꞌe kury."
41,5,3,"Tywypaw pe heko haw aꞌe. Tekwe ikatu ꞌym maꞌe hereko har romo hekon aꞌe. Teko nupuner kwaw imunehew kar haw rehe aꞌe wà, nuzàpixi kwaw ni kyhàhàm tàtàahy maꞌe pupe wà."
41,5,4,"Tuweharupi upyhyk wà. Uzàpixi ipo rehe wà, uzàpixi ipy rehe wà no, kyhàhàm tàtàahy maꞌe pupe wà. Tuweharupi omonohonohok kyhàhàm aꞌe. Teko nupuner kwaw imunehew paw rehe wà. Ikàg weraꞌu wanuwi taꞌe tekwe ikatu ꞌym maꞌe umukàg aꞌe wà xe."
41,5,5,"Tuweharupi hekon weiheihem romo aꞌe pe, ꞌar romo, pyhaw no, ywytyr apyr, tywypaw pe no. Uzekàràkàràz ita pupe, uzekixi pà uzemuahy pà."
41,5,6,"Naꞌe aꞌe awa aꞌe kury, wexak Zezuz tur mehe aꞌe kury. Uzàn oho huwàxi pà, upenàràg rehe wapyk pà, hehe uzeruzeꞌeg pà. Uhapukaz izupe kury. — Zezuz, Tupàn Ywate Weraꞌu Har taꞌyr ne, iꞌi izupe. — Maꞌe erezapo putar ihewe nehe, iꞌi izupe. — Ezepyk zo herehe nehe, tuwe Tupàn hepuhareko nehe, iꞌi izupe. Nezewe iꞌi aꞌe, taꞌe Zezuz uzeꞌeg izupe aꞌe xe. — Tekwe ikatu ꞌym maꞌe iaiw maꞌe, iꞌi izupe. — Ehem eho ꞌàg awa wi nehe, iꞌi izupe."
41,5,9,"Naꞌe Zezuz upuranu hehe kury. — Maꞌe tuwe nerer, iꞌi izupe. — Tekwe ikatu ꞌym maꞌe teteaꞌu herer romo ihe, iꞌi Zezuz izupe. — Taꞌe urereta teteaꞌu ure xe, iꞌi tekwe ikatu ꞌym maꞌe izupe wà, awa imuzeꞌeg kar pà izupe wà. — Uremuhem kar zo pe xe wi nehe ty, ko ywy wi nehe ty, iꞌi ahyahy Zezuz pe wà."
41,5,11,"Tàzàhuràn teteaꞌu umaiꞌu waiko aꞌe pe wanuwake aꞌe wà, ywytyruhu rehe aꞌe wà. — Aze nepurumuhem kar wer urerehe ko awa wi nehe, uremono kar pe tàzàhuràn wanehe nehe. Uruixe putar oroho wanehe nehe, iꞌi tuwe tekwe ikatu ꞌym maꞌe izupe wà."
41,5,13,"— Peho nehe, iꞌi Zezuz wanupe. Naꞌe uhem tekwe ikatu ꞌym maꞌe oho aꞌe awa wi wà kury. Uzemunehew oho tàzàhuràn wanehe wà kury. Naꞌe tàzàhuràn uzàn oho ywytyruhu wi wezyw pà wà. Uꞌar oho ꞌy pe wà kury. Taꞌe ywytyruhu iàpyꞌàmahy aꞌe xe. ꞌY umim tàzàhuràn paw rupi wà, wazuka pà wà.  tàzàhuràn aꞌe pe umàno maꞌe kwer wà."
41,5,14,"Tàzàhuràn rehe uzekaiw maꞌe aꞌe wà kury, uzàn oho aꞌe wi aꞌe wà kury. Umumeꞌu maꞌe uzeapo maꞌe kwer oho taw nàn wà, tàpuz nàn wà. Oho teko aꞌe pe wà, tekwe ikatu ꞌym maꞌe wanereko arer hexak pà wà."
41,5,15,Uhem wà Zezuz ipyr wà. Wexak tekwe ikatu ꞌym maꞌe teteaꞌu wanereko arer aꞌe pe hin mehe wà. Upytuꞌu heꞌo haw izuwi kury. Umunehew umaꞌe uzehe kury. Teko ukyze katu izuwi wà.
41,5,16,"— Umuhem kar Zezuz tekwe ikatu ꞌym maꞌe izuwi aꞌe wà, iꞌi hexak arer amogwer wanupe wà. — Omono kar tekwe ikatu ꞌym maꞌe tàzàhuràn wanehe wà, wazuka kar pà ꞌy pupe wà, iꞌi wanupe wà."
41,5,17,"Uzeꞌeg teko Zezuz pe wà kury. — Ehem eho xe wi nehe ty, urereko haw wi nehe ty, iꞌi izupe wà. Taꞌe uzuka waneimaw aꞌe wà xe."
41,5,18,"Wixe Zezuz kanuhu pupe wanuwi kury. Naꞌe tekwe ikatu ꞌym maꞌe wanereko arer uzeꞌeg wà Zezuz pe kury. — Heho wer nerupi ihe, iꞌi izupe."
41,5,19,"— Nan kwaw pa, iꞌi Zezuz izupe. — Emumeꞌu nemukatu awer eho neànàm wanupe nehe ty, iꞌi izupe. — Emumeꞌu Tupàn hemiapo kwer nemukatu awer eho neànàm wanupe nehe, iꞌi izupe. — Hepuhareko katu Tupàn aꞌe, hemukatu kwez aꞌe, ere eho wanupe nehe, iꞌi Zezuz izupe."
41,5,20,"Aꞌe rupi oho aꞌe awa aꞌe wi kury. Umumeꞌu Zezuz hemiapo kwer oho teko wanupe kury, Teztaw ywy rehe har nànàn kury. — Umuhem kar tuwe Zezuz tekwe ikatu ꞌym maꞌe hewi, iꞌi oho iko umukatu awer imumeꞌu pà aꞌe ywy rehe har wanupe. Uzeapyaka katu hehe paw rupi wà, imumeꞌu mehe wà. Teko paw ipytuhegatu henu mehe wà. — Kwa, azeharomoete aipo pa, iꞌi izupe wà."
41,5,21,"Amo umumeꞌu Zaz tazyr imaꞌeahy haw Zezuz pe aꞌe wà kuryUzewyr Zezuz wà yryhu waz wà, kanuhu pupe wà. Uzemonoꞌog wi teko aꞌe pe har wà huwake wà. Yryhu izywyr Zezuz hekon aꞌe."
41,5,22,"Naꞌe uhem amo awa wà ipyr aꞌe kury. Zutew zemonoꞌogaw rehe uzekaiw maꞌe romo hekon aꞌe. Zaz her romo aꞌe. Zezuz hexak mehe, uzeamumew huwa rupi, taꞌe Zezuz tuwihaw zàwe hekon izupe aꞌe xe. Wenoz tuwe maꞌe izupe. — Umàno eteaꞌi herazyr aꞌe, imaꞌeahy tuwe aꞌe, iꞌi izupe. — Epokok eho hehe nehe. Aꞌe rupi ikatu putar nehe, iꞌi izupe."
41,5,24,Oho Zezuz hupi kury. Oho teko teteaꞌu haikweromo aꞌe wà no. Uzepupypupykahy hehe oho mehe wà.
41,5,25,"Zezuz umukatu kuzà imaꞌeahy maꞌe aꞌe kuryAmo kuzà huwy e maꞌe romo hekon aꞌe. 12 kwarahy umumaw uwy e pà. Nupytuꞌu kwaw uwy re. Muhàg kwaw par aꞌe wà, omono zepe muhàg izupe aꞌe wà. Imaꞌeahy weraꞌu aꞌe re. Umumaw e wemetarer imukàzym mà muhàg hekuzaromo. Uꞌu zepe muhàg paw. Numukatu kwaw. Imaꞌeahy wi wi."
41,5,27,"Naꞌe wenu Zezuz rehe zeꞌegaw aꞌe kury. Uhem wà haikweromo. Teko wamyteromo wata iko. — Aze apokok hehe nehe, hemukatu putar aꞌe nehe, iꞌi uzeupe. — Napokok kwaw hetekwer rehe nehe, xo ikamir rehe apokok putar nehe, iꞌi uzeupe. Opokok oho ikamir rehe kury."
41,5,29,"Tàritykaꞌi upytuꞌu uwy re kury. Ukwaw tuwe Zezuz ikàgaw. — Hekatu kury, iꞌi uzeupe."
41,5,30,"Naꞌe Zezuz ukwaw imukatu awer aꞌe no. Ukwaw ukàgaw uzewi ihem awer. Uwak tuwe teko wamytepe kury. — Mo opokok hekamir rehe, iꞌi teko wanupe."
41,5,31,"Hemimuꞌe uzeꞌeg izupe wà. — Uhyuhykahy tuwe teko nerehe wà, iꞌi izupe wà. — Màràzàwe tuwe erekar amo nerehe opokok maꞌe kwer ne, taꞌe heta teteaꞌu aꞌe wà xe, iꞌi izupe wà. Uzareko we ukamir rehe opokok maꞌe kwer hekar pà."
41,5,33,"Aꞌe kuzà ukyze izuwi kury, taꞌe ukwaw umukatu awer xe. Uzemomor uꞌar pà huwa rupi uryryz pà. — Ihe apokok kwez nekamir rehe ihe ꞌy, iꞌi izupe."
41,5,34,"Uzeꞌeg Zezuz izupe. — Herazyr. Erezeruzar katu herehe zàkwà. Aꞌe rupi nekatu tuwe ne kury. Eiko nereko haw pe nerurywete romo nehe kury, zàkwà. Nemaꞌeahy haw nuzewyr pixik kwaw newe aꞌe nehe kury."
41,5,35,"Zezuz umukatu Zaz tazyr aꞌe kuryAꞌe maꞌe imumeꞌu mehe we, uhem amo awa aꞌe pe ipyr aꞌe wà kury. Zaz hàpuz wi wanur wà. Uzeꞌeg Zaz pe wà kury, — Kuzàtài umàno kwez aꞌe kury. Eputupyk zo purumuꞌe maꞌe kury ty, iꞌi izupe."
41,5,36,"Zezuz nuzekaiw kwaw wazeꞌeg rehe. Uzeꞌeg Zaz pe kury. — Ezeruzar herehe nehe ty, iꞌi izupe. Naꞌe wata oho Zaz hàpuz kutyr kury. Nueraha kwaw teko teteaꞌu uzeupi wà. Amo zo oho hupi wà, Pet, Xiak, Zuàw Xiak tywyr. Aꞌe zo oho Zezuz rupi wà."
41,5,38,Uhem oho Zaz hàpuz me wà kury. Wexak teko teteaꞌu aꞌe pe wà. Uzemumikahy wà. Amo uzaiꞌo heiheihem pà wà.
41,5,39,"Wixe oho aꞌe pe wà. — Màràzàwe tuwe pezaiꞌo. Kuzàtài numàno kwaw aꞌe. Uker e pà aꞌe, iꞌi wanupe."
41,5,40,"Upukapuka izeꞌeg henu mehe wà, hehe uzeruzar ꞌym mà wà. Naꞌe Zezuz omono kar teko paw katu pe wà. Kuzàtài tu zo weraha uzeupi. Weraha ihy no, weraha amo uzeupi wata maꞌe wà no. Wixe oho aꞌe pe wà, kuzàtài rupaw pe wà."
41,5,41,"Upyhyk ipo kury. — Tari kum, iꞌi izupe Zutew zeꞌeg rupi. — Epuꞌàm kuzàtài, aꞌe newe kury, iꞌi aꞌe zeꞌeg zanezeꞌeg rupi."
41,5,42,"Naꞌarewahy upuꞌàm tuwe kuzàtài kury. Wata oho no. Wereko 12 kwarahy aꞌe. Hexak arer aꞌe wà, ipytuhegatu hexak mehe wà. — Pemumeꞌu zo imukatu awer kwerupi nehe pa, iꞌi Zezuz wanupe. — Pemono temiꞌu izupe kury, iꞌi wanupe no."
41,6,1,Zezuz uzewyr weko haw pe aꞌe kuryOho Zezuz aꞌe wi aꞌe kury. Uzewyr oho weko haw pe Nazare taw pe. Hemimuꞌe oho hupi aꞌe wà no.
41,6,2,"Mytuꞌu haw ꞌar mehe upurumuꞌe oho zemonoꞌogaw pe kury. Uzemonoꞌog aꞌe pe har teteaꞌu hehe uzeapyaka katu pà aꞌe wà. Ipytuhegatu henu pà wà. — Maꞌe pe uzemuꞌe aꞌe. Mo umuꞌe aꞌe, iꞌi uzeupeupe wà. — Màràzàwe tuwe maꞌe kwaw par romo hekon aꞌe, iꞌi uzeupeupe wà. — Màràzàwe tuwe uzapo purumupytuhegatu kar haw aꞌe, mo umur ukàgaw izupe aꞌe, iꞌi uzeupeupe wà. — Taꞌe ywyra pinar romo hekon aꞌe xe, xe heko mehe kwehe mehe aꞌe xe, iꞌi uzeupeupe wà. — Mari memyr romo hekon aꞌe. Xiak, Zuze, Zut, Ximàw, aꞌe paw tywyr romo wanekon aꞌe wà no, iꞌi waiko uzeupeupe wà. Aꞌe rupi nuzeruzar kwaw izeꞌeg rehe aꞌe wà kury. Uzeꞌeg Zezuz wanupe kury. — Teko paw umuwete katu Tupàn zeꞌeg imumeꞌu har aꞌe wà. Aze weko hawete pe oho nehe, wànàm wapyr nehe, aꞌe mehe teko aꞌe pe har numuawate kwaw aꞌe Tupàn zeꞌeg imumeꞌu har aꞌe wà nehe. Xo heko haw pe har zo numuawate kwaw wà."
41,6,5,"Aꞌe rupi nupuner kwaw Zezuz purumupytuhegatu kar haw iapo haw rehe aꞌe pe, Nazare pe. Pixikaꞌi zo uzapo. Opokok pitàitàigatu imaꞌeahy maꞌe wanehe kury, wamukatu pà kury."
41,6,6,"— Kwa, nuzeruzar kwaw xe har aipo herehe aꞌe wà pa, iꞌi uzeupe. Ipytuhegatu wanexak mehe, taꞌe nuzeruzar kwaw hehe aꞌe wà xe.Upurumuꞌe oho taw nàn aꞌe kury, aꞌe ywy rehe har nànàn aꞌe kury."
41,6,7,"Zezuz omono kar wemimono kar aꞌe wà kuryWenoz wemimuꞌe wamuwà wà kury. 12 awa hemimono kar ràm romo wanekon aꞌe wà. — Pepurumuꞌe peho peiko taw nàn pe nehe kury. Mokoz oho putar amo taw pe wà nehe, amo mokoz oho putar amo ae taw pe wà nehe, nezewe peho peiko nehe ty wà. Amono putar hekàgaw peme. Pemuhem kar tekwe ikatu ꞌym maꞌe puruwi nehe. Ywyraꞌi zo peraha pepokokaw romo pezeupe nehe. Peraha zo penemiꞌu ràm nehe, ni maꞌe hyru nehe, ni temetarer nehe. Pemunehew pexapat nehe. Pitài zo pekamir peraha nehe."
41,6,10,"Aze peixe amo taw pe amo tàpuz me nehe, xo aꞌe tàpuz me zo peker nehe. Peker zo peho amo ae tàpuz me mehe, aꞌe taw wi peho ꞌym mehe nehe."
41,6,11,"Aze amo teko napemuixe kar kwaw wàpuz me wà nehe, aze naꞌipurenu wer kwaw pezeꞌeg rehe wà nehe, peho aꞌe wi wanuwi nehe. Pemuhàmuhàz ywy kuꞌi kwer pexapat rehe arer aꞌe pe wanupe nehe. Aze pezapo nezewe nehe, aꞌe mehe teko aꞌe pe har aꞌe wà nehe, ukwaw putar hezeꞌeg rehe uzekaiw ꞌym maꞌe romo weko haw aꞌe wà nehe."
41,6,12,"Oho Zezuz hemimono kar waiko aꞌe wà kury, upurumuꞌe pà taw nàn Izaew ywy rehe aꞌe wà kury. — Pepytuꞌu ikatu ꞌym maꞌe penemiapo kwer iapo re nehe, iꞌi oho waiko purupe wà, taw nàn wà. Umuhem kar tekwe ikatu ꞌym maꞌe teteaꞌu oho waiko puruwi wà no. Umuàkym imaꞌeahy maꞌe teteaꞌu zany pupe wà no, wamukatu pà wà no."
41,6,14,"Umàno Zuàw purumuzahazahak maꞌe aꞌe kuryTuwihaw Ero wenu Zezuz rehe zeꞌegaw aꞌe, taꞌe hemiapo kwer imumeꞌu haw uhàuhàz aꞌe ywy rehe aꞌe xe. Amo teko uzeꞌeg nezewe wà. — Aipo awa nuiko kwaw Zezuz romo aꞌe. Zuàw purumuzahazahak maꞌe umàno maꞌe kwer romo hekon aꞌe. Ukweraw wi umàno re aꞌe, iꞌi waiko uzeupeupe wà, ikwaw ꞌym mà wà. — Aꞌe rupi upuner purumupytuhegatu kar haw iapo haw rehe kury, iꞌi uzeupeupe wà."
41,6,15,"Amo ae teko uzeꞌeg nezewe aꞌe wà. — ꞌAipo awa aꞌe, nuiko kwaw Zuàw romo aꞌe. Eri umàno maꞌe kwer romo hekon aꞌe. Ukweraw wi aꞌe kury, iꞌi waiko uzeupeupe wà. Eri aꞌe, Tupàn zeꞌeg imumeꞌu har romo hekon aꞌe. Kwehe hekon, Zezuz tur ꞌym mehe. Amo ae teko uzeꞌeg nezewe wà. — Nuiko kwaw Zuàw romo aꞌe, nuiko kwaw Eri romo aꞌe, iꞌi uzeupeupe wà. — Aꞌe amo ae Tupàn zeꞌeg imumeꞌu har romo hekon aꞌe, iꞌi uzeupeupe wà. — Kwehe arer ài hekon aꞌe, iꞌi uzeupeupe wà. Zezuz rehe wazeꞌegaw aꞌe kury."
41,6,16,"Naꞌe Ero uzeꞌeg wemiruzeꞌeg wanupe kury. Iꞌi muaꞌu wanupe kury. — Ihe tuwe azuka ihe, iꞌi wanupe. — Ihe tuwe azakagok kar ihe no. Ukweraw wi aipo aꞌe kury, iꞌi muaꞌu wanupe."
41,6,17,"Nezewe Zuàw zuka kar awer aꞌe. Eroxi aꞌe, Piri hemireko romo hekon aꞌe, Ero tywyraty romo hekon aꞌe. Ero tuwihaw romo hekon aꞌe. Naꞌe Ero weraha Eroxi imen wi aꞌe, wywyr wi aꞌe, wemireko romo imuigo kar pà aꞌe. Naꞌe Zuàw purumuzahazahak maꞌe aꞌe kury, wenu hemiapo kwer imumeꞌu haw aꞌe kury. Uzeꞌeg oho Ero pe kury. — Naꞌikatu pixik kwaw nerywyraty neremireko romo heko haw Tupàn pe ty, iꞌi izupe. Izeꞌeg naꞌikatu kwaw Ero pe. Aꞌe rupi uzeꞌeg zauxiapekwer wanupe kury. — Pepyhyk Zuàw heraha zemunehew paw pe nehe ty wà, iꞌi wanupe. — Pezàpixipixi nehe, iꞌi wanupe. Hemireko Eroxi wikwahy Zuàw pe izeꞌeg henu mehe aꞌe no. Ipuruzuka wer zepe hehe. — Ezuka kar nehe no, iꞌi wer Eroxi izupe, umen pe."
41,6,20,"Nuzuka kar kwaw Ero Zuàw aꞌe, taꞌe ukyze izuwi aꞌe xe. Zuàw aꞌe, ikatuahy maꞌe iapo har romo hekon aꞌe, ikatu Tupàn pe aꞌe. Aꞌe rupi nuzuka kar kwaw. Tuweharupi Ero uzeapyaka katu Zuàw zeꞌeg rehe. Ikatuahy Zuàw zeꞌeg izupe. Tuweharupi Zuàw umumeꞌu hemiapo kwer ikatu ꞌym maꞌe izupe. Uzemumikahy henu re."
41,6,21,"Amo ꞌar mehe Ero uzapo kar mynykaw weko haw pe kury. Uzapo kar temiꞌu teko teteaꞌu wanupe. Taꞌe uhem izexak kar awer ꞌar aꞌe kury xe. Uzapo maiꞌu haw uhuaꞌu maꞌe. Oho tuwihaw teteaꞌu aꞌe pe wà. Oho zauxiapekwer wanuwihaw wà no, Karirez ywy rehe har hemetarer katu maꞌe oho aꞌe wà no. Paw rupi katete oho aꞌe pe wà. Eroxi wikwahy wiwi Zuàw pe aꞌe ꞌar mehe aꞌe, aꞌe rupi uzeꞌeg nezewe uzeupe aꞌe. — Kutàri azuka kar putar Zuàw ihe nehe kury, iꞌi upyꞌa pe. Eroxi imemyr kuzàwaza romo hekon aꞌe kury. Naꞌe kuzàwaza wixe oho mynykaw pe aꞌe kury. Upynyk aꞌe pe. Aꞌe zutykaꞌi upynyk teko wanuwa rupi. Ero aꞌe, kuzàwaza ipynykaw hexak mehe hurywete aꞌe. Ipuràg eteahy kuzàwaza izupe, ikatuahy amogwer aꞌe pe har wanupe no. Aꞌe rupi uzeꞌeg Ero izupe aꞌe kury. — Hezeꞌeg azeharomoete ihe, iꞌi izupe. — Amono e putar amo maꞌe wyzài maꞌe neremimutar newe ihe nehe, iꞌi izupe. — Te hemaꞌe kureruhu amono putar newe nehe, te heremetarer kureruhu amono putar newe nehe no, iꞌi izupe. — Aze heta mokoz heremetarer ihewe nehe, amono putar pitài newe nehe, iꞌi izupe. — Wyzài nereminoz amono putar newe nehe zàkwà, iꞌi izupe. — Aze nazapo kwaw nezewe nehe, tuwe Tupàn uzepyk herehe nehe, iꞌi aꞌe pe har wanupe. Oho Eroxi memyr uhy rehe upuranu pà kury. — Maꞌe ainoz putar izupe nehe, iꞌi uhy pe. — Zuàw purumuzahazahak maꞌe iàkàgwer enoz izupe nehe kyn, iꞌi ihy izupe."
41,6,25,"Naꞌarewahy uzewyr imemyr tuwihaw pe kury, Ero pe kury. Uzeꞌeg izupe. — Aputar tuwe Zuàw purumuzahazahak maꞌe iàkàgwer kawaw pupe kury, tàritykaꞌi kury, iꞌi izupe."
41,6,26,"Ero uzemumikahy aꞌe kury. Taꞌe umumeꞌu tuwe uzeꞌeg Tupàn huwa rupi aꞌe xe, weminozgwer wanuwa rupi aꞌe no xe. Aꞌe rupi nupuner kwaw henuxi haw rehe izuwi kury."
41,6,27,"Omono kar amo zauxiapekwer Zuàw iàkàgwer piaromo kury. Oho zauxiapekwer zemunehew paw pe kury, uzakagok kury. Omono iàkàgwer kawaw pupe kury. Werur kuzàwaza pe. Naꞌe kuzàwaza weraha uhy pe imono pà kury."
41,6,29,"Zuàw hemimuꞌe kwer aꞌe wà, aꞌe taw pe wanekon aꞌe mehe aꞌe wà. Aꞌe rupi wenu izuka awer imumeꞌu haw wà. Oho aꞌe pe wà. Weraha Zuàw hetekwer itym pà itakwar pupe wà. Nezewe Zuàw purumuzahazahak maꞌe izuka awer aꞌe."
41,6,30,"Zezuz umumaiꞌu kar teko teteaꞌu aꞌe wà kuryZezuz hemimono karer aꞌe wà, uzewyr aꞌe pe ipyr aꞌe wà, taw nàn oho paw ire aꞌe wà. Umumeꞌu wemiapo kwer Zezuz pe paw rupi wà kury, umumeꞌu wemimumeꞌu kwer izupe wà no."
41,6,31,"Teko teteaꞌu wiko aꞌe pe ipyr aꞌe wà no. Oho amo aꞌe wi wanuwi wà. Uhem wi wi amo aꞌe pe wapyr wà no. Maꞌe teteaꞌu uzapo waiko wanupe aꞌe wà. Aꞌe rupi nupuner kwaw umaiꞌu haw rehe wà. Aꞌe rupi uzeꞌeg Zezuz wemimono kar wanupe kury. — Zaha teko heta ꞌymaw pe ywyxig heta haw pe zane nehe ty wà, iꞌi wanupe. — Zapyta putar zane zutykaꞌi zapytuꞌu pà nehe, iꞌi wanupe."
41,6,32,Oho kanu pupe aꞌe zutykaꞌi aꞌe wi wanuwi wà kury. Oho tàpuz heta ꞌymaw pe wà.
41,6,33,"Teko teteaꞌu wexak waho mehe wà. — Aikwez Zezuz aꞌe, iꞌi wanupe wà. Taw nànànar uzàn oho yryhu izywyr wà kury. Uhem aꞌe ràgypy aꞌe pe iho àwàm me wanenune wà."
41,6,34,"Zezuz kanu wi uhem mehe wexak teko teteaꞌu aꞌe pe wà. — Aw teko aꞌe wà, àràpuhàràn izar ꞌym maꞌe ài wanekon aꞌe wà, iꞌi wanupe. Aꞌe rupi upuhareko wà. Umuꞌe tuwe aꞌe pe wà."
41,6,35,"Te, karukete mehe uzeꞌeg hemimuꞌe wà izupe wà. — Naheta kwaw tàpuz xe zanewe zane no pa, iꞌi izupe wà. — Ikarukete oho kwez zanewe nehe no, iꞌi izupe wà. Emuzewyr kar teko wamono ne wà nehe kury, taw pe ne wà nehe kury. Tuwe umeꞌeg kar wemiꞌu ràm oho uzeupe wà nehe, iꞌi izupe wà."
41,6,37,"Naꞌe uzeꞌeg Zezuz wemimuꞌe wanupe. — Pemono temiꞌu wanupe nehe ty wà, iꞌi wanupe. — Màràzàwe tuwe nehe kury, iꞌi izupe wà. Aipo wanemiꞌu ràm urumeꞌeg kar putar oroho nehe, herur pà wanupe imono pà nehe, iꞌi izupe wà. — Aze nezewe uruzapo nehe, 200 temetarer uhuaꞌu maꞌe uhyk putar hekuzaromo aꞌe nehe, iꞌi izupe wà. — Hekuzar katu putar nehe, naheta teteaꞌu kwaw temetarer urewe, iꞌi izupe wà."
41,6,38,"— Màràn typyꞌak heta peme, iꞌi Zezuz wanupe. — Pexak peho nehe ty wà, iꞌi wanupe. Hexak ire uzeꞌeg izupe wà. — Heta 5 typyꞌak, heta 2 ipira, iꞌi izupe wà."
41,6,39,"Naꞌe umuapyk kar teko aꞌe pe kaꞌapiꞌi rehe wà kury. Amo 100 wapyk xe wà, amo 100 wapyk pe pe wà no, amo 50 wapyk ꞌa pe wà no, amo 50 wapyk xe ràn wà no. Uzemuzaꞌazaꞌak nezewe wapyapyk pà aꞌe pe wà."
41,6,41,"Upyhyk Zezuz aꞌe typyꞌak aꞌe kury, aꞌe ipira no. Umeꞌe ywate kury. — Nekatuahy Tupàn, taꞌe eremur ko ureremiꞌu ràm urewe ne xe, iꞌi izupe. Naꞌe uzaikaikaw typyꞌak opo pupe kury, imueta teteaꞌu kar pà kury. Omono wemimuꞌe wanupe. — Peraha teko wanupe nehe, iꞌi wanupe. Naꞌe umuzaꞌazaꞌak ipira no, imono kar pà wanupe no. Hemimuꞌe weraha teko nànàn wà no."
41,6,42,"Teko uꞌu paw rupi katete wà. Uhyk wanupe, taꞌe Zezuz umueta teteaꞌu kar aꞌe temiꞌu aꞌe xe."
41,6,43,Oporoporog 12 kok temiꞌu kurer pupe wà no.
41,6,44," awa aꞌe pe wà, temiꞌu iꞌu arer wà."
41,6,45,"Wata Zezuz ꞌy ꞌaromo aꞌe kuryNan kwehe tete Zezuz uzeꞌeg wemimuꞌe wanupe aꞌe kury. — Peixe kanuhu pupe nehe ty wà, peho yryhu waz nehe ty wà, herenataromo nehe ty wà, iꞌi wanupe. — Peho Metexaz taw pe nehe ty wà, iꞌi wanupe. Aꞌe mehe Zezuz omono kar teko aꞌe wi uzewi wà."
41,6,46,"— Zazur rihi, iꞌi wanupe kury. Uzeupir oho ywytyr rehe, Tupàn pe uzeꞌeg pà."
41,6,47,"Ipytun kury. Kanuhu wata ꞌy myteromo aꞌe kury. Zezuz upyta ywy rehe aꞌe zutykaꞌi aꞌe, ywytyruhu wi wezyw ire aꞌe."
41,6,48,Hemimuꞌe uꞌypykuzahy zepe wà. Ywytuaiw uhem wà wanupe aꞌe kury. Ikàg weraꞌu wanuwi. Nuhem kwaw oho ywaz wà. Zezuz wexak wemimuꞌe ꞌy mytepe waneko mehe wà. Kuꞌem mehe oho wakutyr kury. Wata oho iko ꞌy ꞌaromo. Ukwaw eteaꞌi kanu huwake kury.
41,6,49,"Hemimuꞌe wexak Zezuz tur mehe wà, ꞌy ꞌaromo iata mehe wà. Nukwaw kwaw wà. — Kwa, àzàg aipo pa, iꞌi uzeupeupe wà. — Heiheihem izuwi ukyze teteaꞌu pà wà. Naꞌe Zezuz uzeꞌeg wanupe kury. — Pekyze zo ihewi nehe ty wà, iꞌi wanupe. Ihe Zezuz ihe, pekyze zo ihewi nehe, iꞌi wanupe."
41,6,51,"Wixe oho kanuhu pupe wapyr kury. Upytuꞌu ywytu kury. Hemimuꞌe ipytuhegatu wà. Aꞌe ꞌym mehe wà, amo ꞌar mehe wà, wexak typyꞌak iaikaw mehe wà. Nukwaw katu kwaw Zezuz ikàgaw wà, hexak mehe wà."
41,6,53,Zezuz umukatu teko aꞌe wà kuryUpyterahaw yryhu oho wà kury. Uhem oho Zenezare ywy rehe wà. Uzàpixi kanuhu ꞌy izywyr wà.
41,6,54,Kanuhu wi wahem mehe teko aꞌe pe har ukwaw Zezuz aꞌe wà kury.
41,6,55,"Uzàn oho aꞌe wi wà, weko haw pe wà, Zezuz tur awer imumeꞌu pà wànàm wanupe wà."
41,6,56,"Taw nànànar aꞌe ywy rehe har aꞌe wà, wenu Zezuz aꞌe ywy rehe wata haw imumeꞌu haw aꞌe wà. Aꞌe rupi werur imaꞌeahy maꞌe aꞌe pe izupe wà. Wata oho iko taw nàn wà, maꞌe tymaw nàn wà no. Taw nànànar aꞌe wà, werur imaꞌeahy maꞌe taw mytepe wà, wamuapyk kar pà aꞌe pe wà, Zezuz hàro kar pà wanupe wà. — Tuwe oropokok nekamir rehe ure nehe, iꞌi izupe wà. Umukatu ukamir rehe opokok maꞌe kwer paw rupi katete wà."
41,7,1,"Zezuz uzeꞌeg teko wazepuez taw rehe aꞌe kuryAmo ꞌar mehe amo zeꞌeg kwehe arer kwaw par parizew her maꞌe aꞌe wà, amo zeꞌeg kwehe arer rehe upurumuꞌe maꞌe aꞌe wà no, ur Zeruzarez wi Zezuz hexak pà wà. Uzemonoꞌog izywyr wà. Zezuz hemimuꞌe aꞌe wà, umaiꞌu uzepuepuez ꞌym mà aꞌe wà. Aꞌe rupi uhaw Zutew wazekwaku haw aꞌe wà. Parizew aꞌe wà kury, upurumuꞌe maꞌe aꞌe wà no, wexak wazepuepuez ꞌymaw wà. Parizew aꞌe wà, amogwer zutew paw rupi aꞌe wà no, uzepuepuez umaiꞌu zanune aꞌe wà, tuweharupi aꞌe wà, zeꞌeg kwehe arer heruzar pà nezewe aꞌe wà. Uhez wemiꞌu ràm maꞌemeꞌegaw wi herur ire wà, iꞌu zanune wà. Uzekwaku maꞌe teteaꞌu rehe wà. Upyepyez katu kanek tuweharupi wà, upyepyez katu ywyꞌa no, upyepyez katu zapepo no."
41,7,5,"Naꞌe aꞌe parizew aꞌe wà kury, aꞌe purumuꞌe maꞌe aꞌe wà no, upuranu Zezuz rehe aꞌe wà kury. — Neremimuꞌe aꞌe wà, màràzàwe tuwe nuweruzar kwaw zaneràmuzgwer wazeꞌeg aꞌe wà, iꞌi izupe wà. — Umaiꞌu uzepuepuez ꞌym mà aꞌe wà. Nuzekwaku kwaw zeꞌeg kwehe arer rupi wà, iꞌi izupe wà."
41,7,6,"Naꞌe uzeꞌeg Zezuz wanupe kury.ꞌAw teko aꞌe wà, urumuwete katu Tupàn ure,iꞌi iko uzuru pupe wà,wapyꞌa muite katete hin ihewi wà."
41,7,7,"iꞌi Tupàn, uzeꞌeg imuapyk kar pà Izai pe aꞌe."
41,7,8,"Peho peiko zaneràmuz zeꞌeg rupi pe, naperuzar kwaw Tupàn zeꞌeg peiko."
41,7,9,"— Peho urezeꞌeg rupi nehe, peze teko wanupe. — Ureruzar Tupàn zeꞌeg uruiko ure, peze wanupe."
41,7,10,"Kwehe mehe Tupàn uzeꞌeg Moizez pe aꞌe. — Pemuawate katu penu pe wà nehe, pemuawate katu pehy pe wà no, aze amo teko uzeꞌeg zemueteahy u rehe wà nehe, uhy rehe wà nehe no, pezuka nezewe uzeꞌeg maꞌe kwer pe wà nehe, iꞌi zeꞌeg kwehe arer."
41,7,11,"Pezeꞌeg muaꞌu peiko nezewe teko wanupe pe. — Pemono e penemetarer Tupàn pe nehe, Te penemipyhyk ràm nehe no, peze wanupe. Aꞌe mehe wanu aꞌe wà, wahy aꞌe wà no, aze imaꞌuhez wà, aze naheta kwaw maꞌe wanupe, aꞌe mehe aꞌe teko nupuner kwaw u wapytywà haw rehe aꞌe wà. Nupuner kwaw uhy wapytywà haw rehe wà no, taꞌe upaw wanemetarer wanuwi wà xe. Taꞌe omono e wemetarer Tupàn pe paw rupi aꞌe wà xe, Te wemipyhyk ràm omono izupe wà xe. Taꞌe — Kurumà, peze wanupe pe xe. — Tupàn hemetarer aꞌe, peze wanupe. Naꞌikatu kwaw nezewe mehe. Aꞌe rupi peaiw Tupàn huwa rupi, taꞌe pezapo kar nezewe haw teko wanupe xe."
41,7,13,Nezewe mehe napezekaiw kwaw Tupàn zeꞌeg rehe. Peruzar kar pezeꞌeg amogwer wanupe. Naperuzar kar kwaw Tupàn zeꞌeg wanupe. Agwer maꞌe zawaiw katu maꞌe teteaꞌu pezapo kar wanupe no. Zezuz uzeꞌeg teko wapyꞌa rehe aꞌe kury.
41,7,14,"Zezuz uzeꞌeg teko wapyꞌa rehe aꞌe kuryWenoz wi Zezuz teko wamuwà uzeupe aꞌe wà kury. Uzeꞌeg wanupe. — Pezur xe nehe, apumuꞌe putar nehe. Pezeapyaka katu hezeꞌeg rehe nehe. Aꞌe mehe peinu katu putar nehe. Teko pupe wixe maꞌe kwer numuaiw kwaw aꞌe teko Tupàn huwa rupi aꞌe. Teko wapyꞌa wi uhem maꞌe kwer aꞌe, aze naꞌikatu kwaw, xo aꞌe maꞌe zo umuaiw aꞌe teko Tupàn huwa rupi aꞌe. Aze peꞌu amo temiꞌu nehe, — Peaiw heruwa rupi kury, niꞌi kwaw Tupàn peme nehe. Aze pemumeꞌu amo maꞌe iaiw maꞌe nehe, aze pezapo amo maꞌe ikatu ꞌym maꞌe nehe, aꞌe maꞌe pemuaiw kar putar Tupàn huwa rupi nehe."
41,7,16,"Aze teko ipurukwaw wer hezeꞌeg rehe wà nehe, tuwe uzeapyaka katu hehe wà nehe."
41,7,17,"Naꞌe oho Zezuz teko wanuwi aꞌe kury. Wixe amo tàpuz me, wemimuꞌe wanupi. Upuranu hemimuꞌe hehe aꞌe wà kury. — Nurukwaw kwaw aꞌe nezeꞌeg ure no pa, iꞌi izupe wà. — Zawaiw katu ikwaw paw urewe, iꞌi izupe wà."
41,7,18,"Naꞌe Zezuz uzeꞌeg wanupe kury. — Peiko amogwer wazàwe. Aze teko uꞌu wyzài maꞌe aꞌe wà nehe, — Naꞌikatu kwaw aꞌe, niꞌi kwaw Tupàn wanupe aꞌe nehe. Taꞌe aꞌe maꞌe wixe hie pe aꞌe xe. Aꞌe re, uhem izuwi no. Nupyta kwaw ipyꞌa pupe, aꞌe rupi — Iaiw maꞌe, niꞌi kwaw Tupàn izupe nehe. Peꞌu wyzài temiꞌu nehe, taꞌe ikatu Tupàn pe paw rupi aꞌe xe."
41,7,20,"Xo puruwi uhem maꞌe kwer zo umuaiw teko aꞌe wà. Naꞌikatu kwaw nezewe Tupàn pe aꞌe. Taꞌe zanepyꞌa wi ur zanemaꞌenukwaw paw iaiwete maꞌe aꞌe xe. Wemireko ꞌym puhe umen ꞌym puhe teko iho haw, munar haw, puruzuka haw. Agwer maꞌe nuzawy kwaw teko wanuwi uhem maꞌe kwer aꞌe wà. Uputar tuwe amo teko wamaꞌe wanuwi wà no. Uzapo ikatu ꞌym maꞌe oho waiko wà no. Umumeꞌu wemuꞌemaw oho waiko wà no. Uzapo ikatu ꞌym maꞌe waiko paw rupi wà no. Uputar tuwe umaꞌe aꞌe wà, amo pe imono ꞌym mà aꞌe wà. Uzeꞌeg nezewe wà, — Ihe aiko weraꞌu amogwer wanuwi ihe, iꞌi e waiko wà. Wiko heꞌo maꞌe ài wà no."
41,7,23,"Aꞌe maꞌe paw teko uzapo aꞌe wà, taꞌe wapyꞌa naꞌikatu kwaw aꞌe wà xe. Nuweruzar kwaw Tupàn zeꞌeg wà, aꞌe rupi iaiw huwa rupi wà."
41,7,24,"Uzeꞌeg Zezuz zutew ꞌym wanupe aꞌe kuryNaꞌe uhem Zezuz oho aꞌe wi kury, amo ywy rehe wata pà kury. Xir tawhu pe ihon. Aꞌe re oho Xitom tawhu pe no. Wixe amo tàpuz me aꞌe pe kury, wemimuꞌe wanupi kury. Izeàmim wer zepe teko wanuwi. Nupuner kwaw uzeàmimaw rehe wanuwi."
41,7,25,"Amo kuzà wenu Zezuz aꞌe pe heko haw imumeꞌu haw aꞌe. Imemyr wereko tekwe ikatu ꞌym maꞌe aꞌe. Nan kwehe tete oho Zezuz ipyr kury. Uzemomor uꞌar pà ywy rehe, Zezuz ipy huwake. Aꞌe kuzà Zutew ꞌym romo hekon aꞌe. Peni ywy rehe har Xiro tawhu pe uzexak maꞌe kwer romo hekon aꞌe. — Emuhem kar tekwe ikatu ꞌym maꞌe hememyr wi nehe ꞌy, iꞌi izupe, imuhem kar haw henoz pà izupe."
41,7,27,"Naꞌe Zezuz uzeꞌeg izupe kury. — Nan kwaw zàkwà. Ko ꞌar rehe xo zutew zo amukatu ihe wà zàkwà. Zutew ràgypy amukatu putar ihe wà nehe. Amo ae ꞌar mehe heꞌar ihem mehe amukatu putar zutew ꞌym ihe wà nehe no. Ne zutew ꞌym romo ereiko ne, aꞌe rupi namukatu kwaw nememyr ihe nehe kury zàkwà. Awa omono temiꞌu waꞌyr pe aꞌe. Nomono kwaw waꞌyr hemiꞌu weimaw zawar wanupe zàkwà."
41,7,28,"Naꞌe uzeꞌeg aꞌe kuzà izupe kury. — Kwa, heimaw upyta ywyrapew iwy pe aꞌe wà ꞌy, iꞌi kuzà izupe. — Aze temiꞌu ikureraꞌi uꞌar wanupe nehe, aꞌe mehe heimaw uꞌu putar wà nehe ꞌy, iꞌi izupe."
41,7,29,"— Ikatuahy nezeꞌeg ihewe zàkwà, iꞌi Zezuz izupe. — Ezewyr eho neràpuz me nehe kury. Tekwe ikatu ꞌym maꞌe uhem oho kwez nememyr wi aꞌe kury, iꞌi izupe."
41,7,30,Wixe kuzà oho wàpuz me. Wexak umemyr aꞌe pe tupaw rehe tuz mehe. Uhem tuwe tekwe ikatu ꞌym maꞌe oho izuwi. Ikatu kury.
41,7,31,"Zezuz umukatu iapyha ꞌym maꞌe aꞌe kuryNaꞌe uhem Zezuz oho aꞌe ywy wi aꞌe wà kury, ywy Xir tawhu huwake har wi aꞌe wà kury. Wahaw mokoz ywy wà. Xitom, ywy ipy her romo aꞌe. Teztaw inugwer ywy her romo aꞌe. Uhem oho Karirez yryhu pe wà kury."
41,7,32,"Amo awa werur imaꞌeahy maꞌe aꞌe pe izupe aꞌe wà kury. — Epokok hehe nehe, iꞌi izupe wà. Aꞌe imaꞌeahy maꞌe naꞌiapyha kwaw aꞌe. Uzeꞌeg weweraꞌi no."
41,7,33,"Wenuhem Zezuz aꞌe imaꞌeahy maꞌe heraha teko wamyter wi kury. Wiko ipyr kury, muiteaꞌi amogwer wanuwi kury. Naꞌe omono Zezuz ukwà iapyakwar rupi. Uzenymon ukwà rehe. Omono ukwà iapeku rehe. Naꞌe umeꞌe ywate kury. Ipytuhem pukuaꞌu. — Epata, iꞌi Tupàn pe. — Ewàpytymawok nehe, iꞌi zanezeꞌeg rupi."
41,7,35,Naꞌe iapyakwar uzewàpytymawok kury. Iapeku ikatuahy no. Uzeꞌegateteahy kury.
41,7,36,"— Pemumeꞌu zo iapyha ꞌym maꞌe imukatu awer teko wanupe nehe ty wà, iꞌi Zezuz aꞌe pe har wanupe. Nuweruzar kwaw izeꞌeg wà. Umumeꞌu oho teko nànàn wà. Naꞌe uzeꞌeg wi Zezuz iko wanupe no, imukatu awer imumeꞌu ꞌymaw henoz pà wanupe no. Nuweruzar kwaw izeꞌeg wà. Umumeꞌu weraꞌu imukatu awer oho amo teko wanupe wà no."
41,7,37,"Henu arer ipytuhegatu tuwe henu mehe aꞌe wà no. — Hemiapo kwer paw ikatuahy aꞌe, iꞌi uzeupeupe wà. — Te umuapyha kar iapyha ꞌym maꞌe aꞌe wà no, iꞌi uzeupeupe wà. — Umuzeꞌeg kar uzeꞌeg ꞌym maꞌe aꞌe wà no, iꞌi uzeupeupe wà. Zezuz umumaiꞌu kar teko teteaꞌu aꞌe wà kury."
41,8,1,"Zezuz umumaiꞌu kar teko teteaꞌu aꞌe wà kuryNan kwehe tete amo teko aꞌe wà kury, uzemonoꞌog oho aꞌe pe Zezuz huwake aꞌe wà kury. Tàritykaꞌi upaw wanemiꞌu wanuwi. — Pezur xe nehe ty wà, iꞌi Zezuz wemimuꞌe wanupe."
41,8,2,"— Apuhareko katu ꞌaw teko ihe wà pa, iꞌi wanupe. — Naꞌiruz ꞌar umumaw xe hepyr wiko pà wà, iꞌi wanupe. — Kutàri naheta kwaw maꞌe iꞌu pyr wanupe, iꞌi wanupe."
41,8,3,"— Aze amono kar xe wi ihe wà nehe, temiꞌu imono ꞌym mà wanupe ihe wà nehe, uꞌar putar oho pe rupi wà nehe, taꞌe nahuhàgahy kwaw wà xe, iꞌi wanupe. — Amo teko xe wiko maꞌe ur muite wi aꞌe wà, iꞌi wanupe."
41,8,4,"Naꞌe uzeꞌeg hemimuꞌe izupe wà kury. — Naheta kwaw temiꞌu ꞌaw teko wanupe, xe ywyxig heta haw pe, iꞌi izupe wà. — Aꞌe rupi nazapuner kwaw wamumaiꞌu kar haw rehe zane nehe, iꞌi izupe wà."
41,8,5,"— Màràn typyꞌak heta xe, iꞌi wanupe. — 7 ruꞌu aipo, iꞌi izupe wà."
41,8,6,"Naꞌe uzeꞌeg Zezuz teko wanupe kury. — Peapyk ywy rehe nehe ty wà, iꞌi wanupe. Upyhyk aꞌe typyꞌak kury, uzeꞌeg Tupàn pe. — Nekatuahy ne Tupàn, taꞌe eremur ko temiꞌu urewe ne xe, iꞌi izupe. Naꞌe uzaikaikaw typyꞌak kury, wemimuꞌe wanupe imono pà kury. — Pemono peho teko wanupe nehe ty wà, iꞌi wanupe. Naꞌe weraha wanupe wà, iꞌu kar pà wanupe wà. Heta amo piraꞌi aꞌe pe wanupe no. Tupàn pe uzeꞌeg ire, omono Zezuz wemimuꞌe wanupe no, teko wanupe imono pà no."
41,8,8,"Uꞌu teko paw wà. Hewykàtà wà taꞌe Zezuz umueta teteaꞌu kar aꞌe temiꞌu aꞌe xe. Upyhyk temiꞌu kurer wà, kokuhu pupe imono pà wà. Heta 7 kokuhu por."
41,8,9,Teko teteaꞌu umaiꞌu aꞌe pe wà. 4.000 waneta haw wà. Nan kwehe tete Zezuz omono kar aꞌe teko aꞌe wi uzewi aꞌe wà kury.
41,8,10,"Naꞌe Zezuz uhem oho aꞌe wi wà no, kanuhu pupe wata pà wà no. Oho Tamanu ywy kutyr wà."
41,8,11,"Parizew wenoz purumupytuhegatu kar haw Zezuz pe aꞌe wà kuryAmo zeꞌeg kwehe arer kwaw par parizew her maꞌe aꞌe wà kury, uhem oho aꞌe pe Zezuz pe aꞌe wà kury. Uzypyrog izupe uzeꞌeg ahyahy pà wà. — Kwa, Tupàn hemimur karer romo aiko ihe, iꞌi teko wanupe aꞌe, iꞌi uzeupeupe wà. — Xiapo kar amo maꞌe izupe nehe pa, iꞌi uzeupeupe wà. — Aze ruꞌu uzeꞌeg zemueteahy putar Tupàn rehe aꞌe nehe, iꞌi uzeupeupe wà. Uzeꞌeg oho izupe wà. — Ezapo purumupytuhegatu kar haw urewe nehe ty, nekàgaw hexak kar pà urewe nehe ty, iꞌi izupe wà. — Aꞌe rupi urukwaw putar Tupàn hemimur karer romo nereko haw ure nehe, iꞌi izupe wà."
41,8,12,"Naꞌe Zezuz ipytuhem pukuaꞌu uzemumikahy pà kury. Uzeꞌeg wanupe. — Màràzàwe tuwe teko ko ꞌar rehe har uzapo kar purumupytuhegatu kar haw ihewe aꞌe wà. Azeharomoeteahy ko hezeꞌeg ihe. Nazapo kwaw purumupytuhegatu kar haw ꞌaw teko wanupe ihe nehe kury, hekàgaw hexak kar pà wanupe ihe nehe kury, Tupàn hemimur karer romo hereko haw hexak kar pà wanupe ihe nehe kury."
41,8,13,"Naꞌe oho Zezuz aꞌe wi wanuwi aꞌe wà kury, parizew wanuwi aꞌe wà kury. Kanuhu pupe wanon wà, yryhu hahaw pà wà."
41,8,14,"Zezuz uzeꞌeg parizew wazeꞌeg rehe aꞌe kury, Ero zeꞌeg rehe aꞌe kuryWata oho waiko kanuhu pupe wà. Hemimuꞌe nueraha kwaw typyꞌak wemiꞌu ràm uzeupi wà. Heharaz izuwi wà. Pitài zo typyꞌak heta wanupe."
41,8,15,"Uzeꞌeg Zezuz wanupe kury. — Pe ty wà, pezemupyꞌa parizew watypyꞌak imuapiruru kar haw rehe nehe ty wà, pezemupyꞌa Ero typyꞌak imuapiruru kar haw rehe nehe no ty wà, iꞌi wanupe."
41,8,16,"Naꞌe hemimuꞌe uzeꞌeg uzeupeupe wà. — Naheta kwaw typyꞌak zanewe pa, aꞌe rupi uzeꞌeg kwez nezewe zanewe, iꞌi uzeupeupe wà."
41,8,17,"Wenu Zezuz wazeꞌeg. Upuranu wanehe kury. — Màràzàwe tuwe pezeꞌeg wi wi typyꞌak rehe. Peinu zepe hezeꞌeg, napekwaw pixik kwaw. Màràzàwe tuwe napeinu katu kwaw hezeꞌeg."
41,8,18,"Heta zepe peneha, napexak pixik kwaw maꞌe. Heta zepe peapyakwar no, napeinu pixik kwaw hezeꞌeg no. Pemaꞌenukwaw 5 typyꞌak rehe. Azaikaikaw imono teko teteaꞌu wanupe. 5.000 waneta haw wà. Màràn kokuhu pemynehem temiꞌu kurer pupe, iꞌi wanupe. — 12 kokuhu, iꞌi izupe wà."
41,8,20,"Pemaꞌenukwaw aꞌe 7 typyꞌak rehe. Azaikaikaw imono teko teteaꞌu wanupe no. 4.000 ruꞌu waneta haw wà. Màràn kokuhu pemynehem aꞌe mehe, iꞌi wanupe. — 7 kokuhu, iꞌi izupe wà."
41,8,21,"— Màràzàwe tuwe napekwaw kwaw maꞌe kury, iꞌi wanupe. Taꞌe Zezuz nuzeꞌeg kwaw wanemiꞌuete rehe aꞌe xe. Uzeꞌeg Tupàn zeꞌeg heruzar haw rehe aꞌe."
41,8,22,"Zezuz umukatu hehàpyhà ꞌym maꞌe aꞌe kuryNan kwehe tete uhem Zezuz oho Metexaz taw pe wà kury. — Pira meꞌegaw, iꞌi taw her zanezeꞌeg rupi. Teko werur amo hehàpyhà ꞌym maꞌe izupe aꞌe wà. — Epokok hehe nehe, iꞌi izupe wà."
41,8,23,"Upyhyk Zezuz ipo rehe, taw wi heraha pà. Omono weny kwer heha rehe. Opokok hehe. — Aipo erexak katu maꞌe kury, iꞌi izupe, hehe upuranu pà."
41,8,24,"Umeꞌe wewer kury. — Aexak teko ihe wà kury, iꞌi izupe. — Nuzawy kwaw ywyra wata maꞌe ihewe wà, iꞌi izupe."
41,8,25,Naꞌe opokok wi heha rehe kury. Aꞌe ꞌar mehe we umeꞌegatuahy kury. Ikatuahy tuwe heha izupe.
41,8,26,"— Eho neràpuz me nehe kury ty, ezewyr zo eho taw pe nehe ty, iꞌi izupe."
41,8,27,"Pet uzeꞌeg Zezuz pe aꞌe kuryNaꞌe Zezuz aꞌe wà kury, oho tawhu Xezarez Piri ywy rehe har nànàn aꞌe wà kury. Wata waiko amo taw piar rupi wà. Upuranu wemimuꞌe wanehe. — Aze teko upuranu uzehezehe wà nehe, — Mo romo Zezuz hekon aꞌe, aze iꞌi uzeupe wà nehe, — Maꞌin putar amogwer teko aꞌe wà nehe, herehe uzeꞌeg pà aꞌe wà nehe, iꞌi wanupe."
41,8,28,"— Amo teko uzeꞌeg nezewe nerehe aꞌe wà, iꞌi izupe wà. — Zuàw purumuzahazahak maꞌe ukweraw wi maꞌe kwer romo hekon aꞌe, iꞌi amo nerehe wà. — Eri ukweraw wi maꞌe kwer romo hekon aꞌe, iꞌi amo nerehe wà. — Amo ae Tupàn zeꞌeg imumeꞌu har romo hekon aꞌe, iꞌi amogwer nerehe wà, iꞌi hemimuꞌe izupe wà."
41,8,29,"Naꞌe Zezuz upuranu wi wanehe kury. — Pe no, maꞌe peze herehe pezeꞌeg pà pe no, iꞌi wanupe. — Ne ty, ne ureruwihawete urepyro har Tupàn hemimur kar romo ereiko ne ty. Mexi romo ereiko ne ty, iꞌi Pet izupe."
41,8,30,"— Azeharomoete pezeꞌeg. Pemumeꞌu zo hereko haw teko wanupe nehe, iꞌi wanupe."
41,8,31,"Zezuz uzeꞌeg umàno haw rehe aꞌe kuryNaꞌe uzeꞌeg wi Zezuz wemimuꞌe wanupe. — Aze peho pemyrypar hàpuz me pyhaw nehe, pyaze mehe nehe, aze penoz maꞌe izupe nehe, pezeꞌeg putar nezewe nehe. — Emur naꞌiruz typyꞌak urewe nehe ty, taꞌe uhem amo uremyrypar wà kwez aꞌe kury xe. Imaꞌuhez aꞌe xe. Wata iko aꞌe. Uker ureràpuz me. Naheta kwaw temiꞌu izupe ureràpuz me, peze putar ruꞌu izupe nehe.kury. — Apuraraw putar maꞌerahy ihe nehe. Zutew wanuwihaw paw rupi aꞌe wà nehe, nuzeruzar kwaw hezeꞌeg rehe aꞌe wà nehe. Xaxeto wanuwihaw aꞌe wà nehe no, upurumuꞌe maꞌe aꞌe wà nehe no, paw rupi nuzeruzar kwaw hezeꞌeg rehe aꞌe wà nehe, nahemuawyze kwaw aꞌe wà nehe. Hezuka putar wà nehe. Naꞌe akweraw wi putar ihe nehe no, naꞌiruz ꞌar paw ire ihe nehe no. Umumeꞌu katu aꞌe zeꞌeg wanupe. Naꞌe Pet wenuhem Zezuz heraha amogwer wanuwi kury. Naꞌikatu kwaw Zezuz zeꞌeg izupe. Aꞌe rupi — Ezeꞌeg zo nezewe nezeupe nehe ty, iꞌi ahyahy izupe."
41,8,33,"Naꞌe Zezuz uwak wemimuꞌe wanehe umeꞌe pà kury. Uzeꞌeg Pet pe kury. — Ezeꞌeg zo nezewe nehe ty. Etyryk henatar wi, Zurupari. Nemaꞌenukwaw maꞌe rehe awa ài ne. Nanemaꞌenukwaw kwaw maꞌe rehe Tupàn ài."
41,8,34,"Naꞌe wenoz Zezuz teko teteaꞌu wamuwà uzeupe wà kury. Wenoz wemimuꞌe uzeupe wà no. Uzeꞌeg wanupe paw rupi. — Aze amo teko heko wer heremimuꞌe romo wà nehe, tuwe heharaz wemiapo putar haw wi wà nehe. Tuwe upir ywyra kanetar heraha wà nehe. Tuwe oho heraikweromo wà nehe."
41,8,35,"Aze amo teko ipurupyro wer weko haw rehe wà nehe, aꞌe mehe ukàzym putar waneko haw wanuwi nehe. Aze amo umukàzym weko haw nehe, heremimuꞌe romo wiko pà wà nehe, Tupàn zeꞌeg heruzar pà wà nehe, aꞌe mehe upyhyk putar weko haw wà nehe. Aze amo awa wereko maꞌe ywy rehe har paw aꞌe nehe, aze umàno aꞌe re nehe, aꞌe mehe nuwereko kwaw aꞌe maꞌe aꞌe nehe. Teko nupuner kwaw maꞌe iapo haw rehe wà, ukweraw pàwàm imekuzar pà wà."
41,8,38,"Teko ko ꞌar rehe har aꞌe wà, uzapo ikatu ꞌym maꞌe oho waiko tuweharupi aꞌe wà. Aze amo awa imaranugar teko wanuwa rupi nehe, herehe nehe, hezeꞌeg rehe nehe, aꞌe mehe ihe hemaranugar putar teko wanuwa rupi ihe nehe no, hezur mehe ihe nehe no, aꞌe teko rehe ihe nehe no. Aꞌe ꞌar mehe aruzewyr putar heru ikàgaw heruwà nehe, ipuràg eteahy haw herur pà nehe no. Tupàn heko haw pe har ipuràg eteahy maꞌe arur putar hezeupi aꞌe ꞌar mehe ihe wà nehe no. Ihe Awa taꞌyr romo aiko ihe."
41,9,1,"Zezuz uzeꞌeg Tupàn pureruzeꞌegaw rehe aꞌe kuryNaꞌe uzeꞌeg Zezuz teko wanupe kury, wemimuꞌe wanupe no. — Azeharomoete ko peme hezeꞌegaw ihe kury. Tupàn pureruzeꞌegaw aꞌe nehe, uhem putar aꞌe nehe, Tupàn ikàgaw hexak kar pà purupe aꞌe nehe. Amo teko xe har aꞌe wà nehe, numàno kwaw tur ꞌym mehe wà nehe. Wexak putar tur mehe wà nehe."
41,9,2,"Zezuz uzeapo amo ae maꞌe romo aꞌe kuryNaꞌe 6 ꞌar paw ire Zezuz uzeupir oho ywytyruhu rehe kury. Pet aꞌe, Xiak aꞌe no, Zuàw aꞌe no, uzeupir oho hupi aꞌe wà no. Xo aꞌe zo oho wà. Aꞌe pe Zezuz amo ae maꞌe romo uzeapo kury."
41,9,3,"Ikamir henyenyahy kury, xigatu no. Nupuner kwaw teko kamir iputuka haw rehe nezewe wà, nupuner kwaw imuxigatu haw rehe nezewe wà."
41,9,4,Hemimuꞌe umeꞌe Zezuz rehe wà. Wexak mokoz awa kwehe mehe wiko maꞌe kwer Zezuz huwake iꞌàz mehe wà. Eri awa ipy her romo aꞌe. Moizez inugwer awa romo her romo aꞌe. Uzeꞌeg waiko Zezuz pe wà.
41,9,5,"Naꞌe uzeꞌeg Pet Zezuz pe aꞌe kury. — Purumuꞌe maꞌe, iꞌi izupe. — Ikatuahy xe zanereko haw, iꞌi izupe. — Zapyta xe nehe, uruzapo putar naꞌiruz tàpuz pew xe nehe, iꞌi izupe. — Eiko amo pupe nehe. Moizez wiko putar amo pupe nehe no. Eri upyta putar inugwer pupe nehe no, iꞌi izupe. Zezuz hemimuꞌe ukyze katu wanexak pà wà. Aꞌe rupi Pet uzeꞌeg e aꞌe."
41,9,7,"Naꞌe ur ywàkun aꞌe pe, waꞌaromo ukwaw pà. Wenu amo zeꞌeg ywàkun rehe har wà. — ꞌAw awa heraꞌyr heremiamutar romo hekon aꞌe, iꞌi wanupe. — Pezeapyaka katu izeꞌeg rehe nehe, iꞌi aꞌe zeꞌeg."
41,9,8,Aꞌe ꞌar mehe we hemimuꞌe umeꞌe uzeiwyr wà. Wexak Zezuz aꞌe pe iꞌàm mehe wà. Nuexak kwaw aꞌe mokoz awa wà.
41,9,9,"Zezuz uzeꞌeg Eri tur haw rehe aꞌe kuryNan kwehe tete wezyw Zezuz oho ywytyr wi kury, wemimuꞌe wanupi kury. Wata mehe we uzeꞌeg wanupe. — Pemumeꞌu zo penemixak kwer teko wanupe nehe ty wà, iꞌi wanupe. — Ihe Awa taꞌyr ihe. Akweraw wi putar hemàno re ihe nehe. Xo aꞌe ꞌar mehe zo pemumeꞌu wanupe nehe, iꞌi wanupe. Aꞌe rupi numumeꞌu kwaw wanupe wà. Uzeꞌeg uzeupeupe wà. — Akweraw wi putar ihe nehe, iꞌi Zezuz zanewe, iꞌi uzeupeupe wà. — Màràzàwe tuwe uzeꞌeg nezewe aꞌe, iꞌi uzeupeupe wà."
41,9,11,"Uzeꞌeg Zezuz pe wà. — Eri ur putar aꞌe nehe, Tupàn hemimur kar tur zanune aꞌe nehe, iꞌi waiko teko wanupe wà, iꞌi izupe wà."
41,9,12,"Uzeꞌeg Zezuz wemimuꞌe wanupe.— Azeharomoete pa. Eri ur putar Tupàn remimur kar tur ꞌym mehe we aꞌe nehe. Uzapokatu putar teko wapyꞌa aꞌe wà nehe, tur àwàm rehe aꞌe wà nehe. Tupàn umuapyk kar aꞌe zeꞌeg pape rehe zaneràmuz pe aꞌe. Tupàn hemimur kar aꞌe nehe, upuraraw putar maꞌerahy teteaꞌu aꞌe nehe. Teko aꞌe wà nehe, numuawate kwaw hemimur kar aꞌe wà nehe, iꞌi Tupàn uzeꞌeg imuapyk kar pà pape rehe. Azeharomoete aꞌe zeꞌeg aꞌe. Eri aꞌe, ur herenune aꞌe. Teko aꞌe wà, uzapo wemiapo putar haw ikatu ꞌym maꞌe izupe aꞌe wà. Uzuka wà. Tupàn zeꞌeg kwehe arer aꞌe, umumeꞌu teko Eri pe wanemiapo ràm aꞌe. Zuàw purumuzahazahak maꞌe rehe uzeꞌeg aꞌe."
41,9,14,"Zezuz umuhem kar tekwe ikatu ꞌym maꞌe zawaiw katu maꞌe aꞌe kuryNaꞌe Zezuz aꞌe wà kury, uzewyr oho amogwer wemimuꞌe wapyr aꞌe wà kury. Teko teteaꞌu aꞌe pe wanekon wà. Amo upurumuꞌe maꞌe uzeꞌeg ahyahy waiko Zezuz hemimuꞌe wanupe wà."
41,9,15,"Wexak teko Zezuz tur mehe wà. Ipytuhegatu hexak mehe wà. Uzàn izupe wà. — Kwa, aipo erezur wi raꞌe, iꞌi izupe wà."
41,9,16,"Naꞌe Zezuz upuranu wemimuꞌe wanehe kury. — Maꞌe rehe pezeꞌeg ipyipykahy wainuromo, iꞌi wanupe."
41,9,17,"Amo awa aꞌe pe wiko maꞌe aꞌe, teko wanupi wata maꞌe aꞌe, uzeꞌeg izupe aꞌe kury. — Purumuꞌe maꞌe, arur heraꞌyr kwez imukatu kar pà newe, iꞌi izupe. — Wereko tekwe ikatu ꞌym maꞌe uzehe aꞌe. Aꞌe rupi nupuner kwaw uzeꞌegaw rehe, iꞌi izupe."
41,9,18,"— Hekwe ikatu ꞌym maꞌe upyhyk teteaꞌu aꞌe. Ipyhyk mehe weityk imono ywy rehe. Aꞌe mehe henyzuz. Wàzgyrygyryw no. Aꞌe mehe uwyràkwen no. Azeꞌeg neremimuꞌe wanupe, tekwe ikatu ꞌym maꞌe imuhem kar haw rehe, iꞌi izupe. — Nupuner kwaw imuhem kar haw rehe wà, iꞌi izupe."
41,9,19,"Naꞌe uzeꞌeg Zezuz aꞌe pe har wanupe kury. — Pe ko ꞌar rehe har pe, pe herehe uzeruzar ꞌym maꞌe pe wà. Tuweharupi apumuꞌe teko ihe. Napezeruzar kwaw hezeꞌeg rehe. Àro we pezeruzar haw. Perur kwarer xe ihewe nehe kury, iꞌi wanupe."
41,9,20,"Werur kwarer izupe wà. Naꞌe tekwe ikatu ꞌym maꞌe wexak Zezuz kury. Aꞌe ꞌar mehe we umuwamuwak kar kwarer kury. Uꞌar ywy rehe, uzerezerew pà, wenyzuz pà."
41,9,21,"Upuranu Zezuz tu rehe kury. — Màràn ꞌar neraꞌyr umumaw nezewe wiko pà aꞌe, iꞌi izupe. — Kwareraꞌi mehe arer we nezewe hekon, iꞌi tu izupe. — Weityk tuweharupi tata pupe, ꞌy pupe no. Ipuruzuka wer hehe no, iꞌi izupe. — Aze erepuner amo maꞌe iapo haw rehe urewe nehe, urepuhareko pe nehe, urepytywà pe nehe, iꞌi izupe."
41,9,23,"— Ezeꞌeg zo nezewe ty, iꞌi Zezuz izupe. — Aze amo teko uzeruzar herehe wà nehe, aꞌe mehe upuner wyzài maꞌe iapo haw rehe nehe, iꞌi izupe."
41,9,24,"Naꞌarewahy tu uhapukaz uzeꞌeg pà izupe kury. — Azeruzar nerehe, hepytywàgatu pe nehe, nerehe hemuzeruzar kar weraꞌu pà nehe, taꞌe azeruzar wewer nerehe ihe kury xe, iꞌi izupe."
41,9,25,"Naꞌe Zezuz wexak teko teteaꞌu aꞌe wà kury. Uzemonoꞌog huwake wà. Aꞌe rupi uzeꞌeg ahyahy tekwe ikatu ꞌym maꞌe pe, imuhem kar pà. — Ne tekwe ikatu ꞌym maꞌe iapyha ꞌym maꞌe ne, uzeꞌeg ꞌym maꞌe ne, iꞌi izupe. — Ehem eho ꞌaw kwarer wi nehe ty, eixe wi zo eho hehe nehe, iꞌi izupe."
41,9,26,"Naꞌe tekwe ikatu ꞌym maꞌe heiheihem kury, kwarer imuwamuwak pà kury. Naꞌe uhem izuwi kury. Kwarer uꞌar ywy rehe. Upyta aꞌe pe umàno maꞌe kwer ài. — Kwa, umàno aipo kury pà, iꞌi teko izupe wà."
41,9,27,"Naꞌe Zezuz upyhyk kwarer ipo rehe kury, imupuꞌàm kar pà kury. Upuꞌàm kury."
41,9,28,"Naꞌe wixe Zezuz oho amo tàpuz me wà kury. — Màràzàwe tuwe nurupuner kwaw aꞌe tekwe ikatu ꞌym maꞌe imuhem kar haw rehe ure, iꞌi izupe wà."
41,9,29,"Zawaiw katu agwer tekwe ikatu ꞌym maꞌe wamuhem kar haw, iꞌi Zezuz wanupe. — Aze xinoz tuwe imuhem kar haw Tupàn pe nehe, xo aꞌe mehe zo zapuner ꞌagwer tekwe ikatu ꞌym maꞌe wamuhem kar haw rehe zane nehe, iꞌi wanupe."
41,9,30,Uzeꞌeg Zezuz umàno haw rehe aꞌe kuryUhem Zezuz oho aꞌe wi aꞌe wà kury. Upyterahaw Karirez ywy oho wà. Zezuz naꞌipurukwaw kar wer kwaw aꞌe pe weko haw rehe teko wanupe.
41,9,31,"Taꞌe ipurumuꞌe wer wemimuꞌe wanehe aꞌe ꞌar mehe aꞌe xe. Zezuz nuputar kwaw teko uzepyr waneko haw aꞌe, taꞌe nezewe mehe nupuner kwaw wemimuꞌe wamuꞌe haw rehe xe. Naꞌe umuꞌe wemimuꞌe oho iko wà kury, pe rupi wata mehe wà kury. — Ihe Awa taꞌyr romo aiko ihe. Teko hepyhyk putar hezuka kar pà aꞌe wà nehe, iꞌi wanupe. — Hemàno re nehe, naꞌiruz ꞌar paw ire nehe, akweraw wi putar ihe nehe, iꞌi wanupe."
41,9,32,"Hemimuꞌe nukwaw katu kwaw izeꞌeg wà. Aꞌe rupi ipuranu wer zepe Zezuz rehe wà. Nupuranu kwaw wà, taꞌe ukyze izuwi wà xe."
41,9,33,"Uzeꞌeg Zezuz kwarer wanehe wazekaiw paw rehe aꞌe kuryNaꞌe uhem Zezuz oho Kapanau taw pe aꞌe wà kury. Tàpuz me wixe re, upuranu Zezuz wemimuꞌe wanehe. — Maꞌe rehe pezeꞌeg peiko pe rupi peata mehe, iꞌi wanupe, wanehe upuranu pà. Nuzeꞌeg kwaw izupe wà. Aꞌe ꞌym mehe uzeꞌeg tuwe waiko uzeupeupe wà, pe rupi wata mehe wà. — Maꞌenugar hemimuꞌe wiko putar amogwer wanuwihaw romo aꞌe nehe, iꞌi uzeupeupe wà. Aꞌe rupi imaranugar izuwi wà. Nuzeꞌeg kwaw izupe wà."
41,9,35,"Wapyk Zezuz oho kury. Wenoz wemimono kar wamuwà uzeupe wà. — Aze amo teko heko weraꞌu wer amogwer wanuwi nehe, tuwe wiko ikàg ꞌym maꞌe romo amogwer wanuwi nehe, tuwe uzekaiw amogwer wanehe paw rupi nehe, iꞌi wanupe."
41,9,36,"Naꞌe upyhyk kwarer imuwà uzeake kury. Umupuꞌàm imono wemimuꞌe wamytepe kury, iàzuwàn pà kury. Uzeꞌeg wanupe. — Aze amo teko uzekaiw katu agwer kwarer wanehe wà nehe, heremiapo putar haw iapo pà nezewe wà nehe, aꞌe mehe aꞌe teko wiko herehe uzekaiw katu maꞌe romo wà nehe no, iꞌi wanupe. — Aze amo teko wiko herehe uzekaiw katu maꞌe romo wà nehe, aꞌe mehe wiko hemur kar arer rehe uzekaiw katu maꞌe romo wà nehe no, iꞌi wanupe. Uzeꞌeg Zezuz tekwe ikatu ꞌym maꞌe imuhem kar haw rehe aꞌe kury."
41,9,38,"Heàmàtyryꞌymar nuiko kwaw hemyrypar romo aꞌe wà, iꞌi Zezuz aꞌeNaꞌe Zuàw aꞌe kury, upuranu Zezuz rehe aꞌe kury. — Purumuꞌe maꞌe, iꞌi izupe. Uruexak amo awa ure, tekwe ikatu ꞌym maꞌe imuhem kar mehe ure. Nekàgaw rupi imuhem kar aꞌe. Aꞌe rupi — Ezapo zo agwer maꞌe Zezuz her rehe nehe ty, uruꞌe izupe. Taꞌe nuiko kwaw neremimuꞌe romo aꞌe xe, nuiko kwaw zanerupi wata maꞌe romo aꞌe xe, iꞌi izupe. — Aꞌe rupi uruzeꞌeg nezewe izupe, iꞌi izupe."
41,9,39,"Naꞌe Zezuz uzeꞌeg wemimuꞌe wanupe kury. — Pemupytuꞌu kar zo nezewe iapo re nehe ty wà. — Ezapo zo, peze zo izupe ty wà. Aze amo uzapo purumupytuhegatu kar haw oho iko hezeꞌeg rupi aꞌe nehe, aꞌe mehe nuzeꞌeg zemueteahy kwaw herehe aꞌe nehe, aꞌe ꞌar mehe we aꞌe nehe, iꞌi wanupe. Azeharomoete hezeꞌeg ihe, aze amo awa uzeꞌeg nezewe aꞌe nehe, — ꞌAw awa Tuwihawete Zezuz hemiruzeꞌeg romo hekon aꞌe, aꞌe mehe amono putar ꞌy kanek por izupe ihe nehe, aze iꞌi izupe nehe,"
41,9,41,"aze omono ꞌy izupe nehe, aꞌe mehe upyhyk putar hekuzar nehe. Amo ꞌar mehe Tupàn uzapo putar ikatuahy maꞌe izupe hekuzaromo aꞌe nehe no."
41,9,42,"Uzeꞌeg Zezuz tatahu rehe aꞌe kuryUzeꞌeg wi Zezuz wemimuꞌe wanupe kury. — Aze amo kwarer uzeruzar katu herehe aꞌe nehe, aze aꞌe re amo awa umupytuꞌu kar herehe izeruzar ire aꞌe nehe, aꞌe mehe aꞌe awa iaiw Tupàn pe aꞌe nehe. Aze mo xiàpixi itahu iazuromo, aze mo xityk heraha ꞌy mytepe, aꞌe mehe mo nupuner iwer mo ikatu ꞌym maꞌe iapo kar haw rehe amo ae kwarer pe. Ikatu weraꞌu mo nezewe mehe izupe. Taꞌe Tupàn wikwahy tuwe agwer teko wanupe aꞌe xe."
41,9,43,"Aze amo awa ipo umupytuꞌu kar herehe izeruzar ire nehe, tuwe omonohok opo heityk pà nehe. Tupàn pyr iho haw pitài opo heraha haw ikatu weraꞌu tatahu pe iho haw mokoz opo heraha haw wi aꞌe. [Meruaꞌyr aꞌe pe har numàno kwaw wà. Aꞌe tata nuwew pixik kwaw nehe."
41,9,45,"Aze nepy inugwer uzapo kar ikatu ꞌym maꞌe newe nehe, ezaikaw imono nehe. Ikatu weraꞌu pitài nepy heraha haw Tupàn heko haw pe mokoz nepy tatahu pe heraha haw wi aꞌe."
41,9,47,"Aze heha umupytuꞌu kar eteaꞌi herehe izeruzar ire nehe, tuwe oꞌok heityk pà nehe. Tupàn pyr iho haw pitài weha heraha haw ikatu weraꞌu tatahu pe iho haw mokoz weha heraha haw wi aꞌe."
41,9,48,Meruaꞌyr aꞌe pe har numàno kwaw wà nehe. Aꞌe tata nuwew pixik kwaw nehe.
41,9,49,Teko paw uzemuxa putar tata pupe pitàitàigatu aꞌe wà nehe.
41,9,50,"Xa ikatu aꞌe. Aze ximono xa temiꞌu inuromo, hete katu zanewe. Nezewegatete aze peiko teko wainuromo nehe, aꞌe teko ukwaw putar Tupàn ikatu haw aꞌe wà nehe no. Aze heta ywy xa inuromo nehe, naꞌikatu kwaw temiꞌu rehe imono haw nehe. Pereko xa pezehe nehe, pezeàmàtyryꞌym zo nehe."
41,10,1,"Uzeꞌeg Zezuz awa wemireko wi upuir haw rehe aꞌe kuryNaꞌe Zezuz aꞌe wà kury, oho aꞌe wi aꞌe wà kury. Uhem oho Zutez ywy rehe wà, Zotàw yrykawaz wà no. Teko teteaꞌu uzemonoꞌog wi aꞌe pe huwake wà. Naꞌe Zezuz umuꞌe aꞌe pe har wà kury. Tuweharupi umuꞌe nezewe wà."
41,10,2,"Amo zeꞌeg kwehe arer kwaw par parizew her maꞌe aꞌe wà kury, ur aꞌe pe hexak pà aꞌe wà kury. Ximuzeꞌeg zemueteahy kar Zezuz Tupàn rehe nehe, iꞌi uzeupeupe wà. Uzeꞌeg izupe. — Aze amo awa upuir wemireko wi aꞌe nehe, aipo nezewe iapo haw uhaw zeꞌeg kwehe arer aꞌe nehe, iꞌi izupe wà, hehe upuranu pà wà."
41,10,3,Naꞌe Zezuz uzeꞌeg wanupe kury.
41,10,4,"— Moizez umumeꞌu Tupàn zeꞌeg zaneipy wanupe kwehe mehe aꞌe. Maꞌin aꞌe zeꞌeg kwehe arer aꞌe. Moizez uzeꞌeg nezewe zaneipy wanupe aꞌe. Aze awa umuapyk wemireko wi upuir haw pape rehe aꞌe nehe, aꞌe mehe upuner wemireko wi upuir haw rehe aꞌe nehe, iꞌi Moizez zaneipy wanupe."
41,10,5,Teko naꞌipureruzar wer kwaw Tupàn zeꞌeg rehe aꞌe wà. Peiko nezewegatete pe no. Zawaiw katu Tupàn zeꞌeg kwaw paw peme. Aꞌe rupi Moizez uzeꞌeg nezewe zaneipy wanupe kwehe mehe aꞌe.
41,10,6,"Izypy mehe Tupàn uzapo awa aꞌe, kuzà aꞌe no."
41,10,7,"Tuwe awa wezar u nehe, tuwe wezar uhy nehe, tuwe hemireko nehe."
41,10,8,"Awa aꞌe, hemireko aꞌe no, pitài teko ài wanekon putar aꞌe wà nehe, Tupàn huwa rupi aꞌe wà nehe. Aꞌe rupi mokoz teko aꞌe wà nehe, pitài teko ài wanekon putar aꞌe wà nehe."
41,10,9,"Tupàn umuzuwake aꞌe wà. Aꞌe rupi awa nupuner kwaw wemireko wi upuir haw rehe aꞌe nehe, iꞌi Moizez zaneipy wanupe."
41,10,10,"Naꞌe oho Zezuz wemimuꞌe wanupi kury, teko wanuwi kury. Wixe oho amo tàpuz me wà. Upuranu wi hemimuꞌe hehe wà kury. — Màràzàwe tuwe erezeꞌeg nezewe ne, iꞌi izupe wà."
41,10,11,"Uzeꞌeg Zezuz wanupe. — Aze amo awa upuir wemireko wi nehe, aze wereko amo ae kuzà nehe, aꞌe mehe uzapo ikatu ꞌym maꞌe wemireko ipy pe nehe, uzapo ikatu ꞌym maꞌe Tupàn huwa rupi nehe no, uhaw Tupàn imuwete haw nezewe aꞌe nehe. — Neremireko ꞌym puhe neho haw nuzawy kwaw kuzà wyzài puhe neho haw ihewe. Neaiw heruwa rupi kury, iꞌi Tupàn aꞌe awa pe, iꞌi Moizez zaneipy wanupe."
41,10,12,"Aze amo kuzà upuir umen wi nehe, aze wereko amo ae awa nehe, uzapo ikatu ꞌym maꞌe Tupàn huwa rupi nehe no, uhaw Tupàn imuwete haw nehe no. — Nemen ꞌym puhe neho haw nuzawy kwaw awa wyzài puhe neho haw ihewe. Neaiw heruwa rupi kury, iꞌi Tupàn aꞌe kuzà pe, iꞌi Moizez zaneipy wanupe. Uzeꞌeg Zezuz kwareraꞌi wanehe aꞌe kury."
41,10,13,"Teko werur kwareraꞌi Zezuz pe wà kuryNan kwehe tete amo teko aꞌe wà kury, werur amo kwareraꞌi Zezuz pe aꞌe wà kury. Izeꞌeg wer izupe wà. — Epokok wanehe nehe, iꞌi wer izupe wà. Hemimuꞌe uzeꞌeg aꞌe teko wanupe wà. — Pezapo zo nezewe nehe, iꞌi wanupe wà."
41,10,14,"Zezuz wenu wazeꞌeg mehe. Wikwahy wanupe. Tuwe werur kwarearer ihewe wà nehe, ty wà. Pemupytuꞌu kar zo pe wà nehe. Tupàn hemiruzeꞌeg kwareraꞌi ài wanekon aꞌe wà."
41,10,15,"Azeharomoete hezeꞌeg ihe. Aze teko heko wer Tupàn hemiruzeꞌeg romo nehe, tuwe uzeruzar herehe kwareraꞌi ài nehe. Aze nuzeruzar kwaw kwareraꞌi wazàwe nehe, nuiko kwaw Tupàn hemiruzeꞌeg romo nehe."
41,10,16,"Naꞌe Zezuz upyhyk kwareraꞌi aꞌe wà kury. Opokok wàkàg nànàgatu kury. — Tuwe Tupàn uzapo ikatu maꞌe penànàgatu nehe, iꞌi wanupe."
41,10,17,"Uzeꞌeg Zezuz amo awa hemetarer katu maꞌe pe aꞌe kuryNaꞌe uzypyrog wi Zezuz wata pà aꞌe wi aꞌe wà kury. Tàpuz wi ihem eteaꞌi mehe amo awa uzàn wà ikutyr aꞌe kury. Wapyk oho upenàràg rehe huwazaromo kury. Upuranu Zezuz rehe. — Ne upurumuꞌe maꞌe ikatuahy maꞌe ne, iꞌi izupe. — Maꞌe azapo putar nehe, iꞌi izupe. — Tupàn heko haw pe heho wer ihe, hemàno re ihe, iꞌi izupe. — Maꞌe azapo putar aꞌe pe hezemono kar haw rehe nehe, iꞌi izupe, hehe upuranu pà."
41,10,18,"Naꞌe Zezuz uzeꞌeg izupe kury. Nekatuahy, ere kwez ihewe. Màràzàwe tuwe erezeꞌeg nezewe ihewe. Xo Tupàn zo ikatuahy aꞌe, ni amo nuiko kwaw izàwe."
41,10,19,"Erekwaw Tupàn zeꞌeg ne. Kwehe mehe weruzar kar uzeꞌeg teko wanupe. Naꞌaw izeꞌeg kwehe arer xe aꞌe kury. Pepuruzuka zo nehe. Peho zo penemireko ꞌym puhe nehe, peho zo pemen ꞌym puhe nehe. Pemunar zo maꞌe rehe nehe. Penemuꞌem zo amogwer wanehe nehe. Pepureraha wer zo penuwake har maꞌe rehe izuwi nehe, pemuawate katu penu nehe, pemuawate katu pehy nehe no, iꞌi Tupàn teko wanupe."
41,10,20,"Naꞌe uzeꞌeg aꞌe awa Zezuz pe kury. — Purumuꞌe maꞌe, iꞌi izupe. — Aruzar tuwe aꞌe zeꞌeg tuweharupi ihe, te hekwareraꞌi mehe arer we ihe, iꞌi izupe."
41,10,21,"Umeꞌegatu Zezuz hehe aꞌe kury. Ikatuahy Zezuz pe aꞌe. — Xo pitài maꞌe zo azapo kar putar newe ihe nehe kury, iꞌi izupe no. — Emeꞌeg nemaꞌe paw eho nehe. Emono hekuzarer eho maꞌe hereko ꞌymar wanupe nehe, iꞌi izupe. — Aze nezewe erezapo nehe, aꞌe mehe heta teteaꞌu putar maꞌe neremipyhyk ràm Tupàn heko haw pe nehe, iꞌi izupe. — Nemaꞌe imeꞌeg ire nehe, eata herupi nehe. Eiko heremimuꞌe romo nehe, iꞌi izupe."
41,10,22,"Uzemumikahy aꞌe awa izeꞌeg henu re aꞌe kury. Taꞌe uhuaꞌu iziwy aꞌe xe, hàpuz teteaꞌu aꞌe no xe, imaꞌe teteaꞌu aꞌe no xe. Oho aꞌe wi izuwi kury."
41,10,23,"Naꞌe Zezuz umeꞌe uzeiwyr aꞌe kury, uzeꞌeg pà wemimuꞌe wanupe kury. — Hemetarer katu maꞌe aꞌe, zawaiw katu Tupàn hemiruzeꞌeg romo heko haw aꞌe, iꞌi wanupe."
41,10,24,"Hemimuꞌe ipytuhegatu izeꞌeg henu mehe aꞌe wà. Naꞌe uzeꞌeg wi wanupe no. — Herywyr wà, zawaiw katu teko Tupàn hemiruzeꞌeg romo waneko haw wà. Kawaru kupewaꞌa aꞌe, zawaiw katu heixe haw aguz kwar rupi aꞌe. Nezewegatete hemetarer katu maꞌe aꞌe wà nehe no, zawaiw katu weraꞌu Tupàn hemiruzeꞌeg romo waneko àwàm aꞌe wà nehe."
41,10,26,"Naꞌe hemimuꞌe ipytuhegatu wi izeꞌeg henu pà wà no. Uzeꞌeg izupe wà, hehe upuranu pà wà. — Mo upuner Tupàn pyr oho haw rehe wà. Mo upuner Tupàn hemiruzeꞌeg romo weko haw rehe wà nehe, iꞌi izupe wà."
41,10,27,"Umeꞌe Zezuz wanehe, wanupe uzeꞌeg pà. — Teko nupuner kwaw aꞌe wà, Tupàn upuner teko wamuigo kar haw rehe wemiruzeꞌeg romo aꞌe, upuner wapyro haw rehe aꞌe. Taꞌe Tupàn upuner wyzài maꞌe iapo haw rehe aꞌe xe."
41,10,28,"Naꞌe Pet uzeꞌeg Zezuz pe kury. — Kwa, urezar uremaꞌe paw rupi ure, nerupi ureho pà ure, iꞌi izupe."
41,10,29,"Naꞌe Zezuz uzeꞌeg wemimuꞌe wanupe kury.— Azeharomoete ko hezeꞌeg ihe. Aze amo awa wezar wàpuz nehe, aze wezar wywyr wà nehe, aze wezar weinyr wà nehe, aze wezar uhy nehe, aze wezar u nehe, aze wezar waꞌyr wà nehe, aze wezar oko nehe, aze wezar ꞌagwer maꞌe paw rupi nehe, herupi oho haw rehe nehe, Tupàn zeꞌeg puràg heruzar haw rehe nehe, imumeꞌu haw rehe nehe, aꞌe mehe Tupàn aꞌe nehe no, umekuzar katu putar wanezar awer aꞌe nehe no. Umur putar amo ae ꞌagwer maꞌe izupe nehe, umur putar amo ae tàpuz izupe nehe, umur putar amo ae tywyr izupe wà nehe no, umur putar amo ae heinyr izupe wà nehe no, umur putar amo ae ihy izupe wà nehe no, umur putar amo ae taꞌyr izupe wà no, umur putar amo ae ko izupe wà nehe no. Aꞌe ipyahu maꞌe ikatu weraꞌu putar imaꞌe kwehe arer wi aꞌe nehe. Upuraraw putar maꞌerahy aꞌe nehe no, ko ywy rehe wiko mehe aꞌe nehe no. Taꞌe uzeruzar herehe aꞌe xe. Amo ꞌar mehe nehe, wiko putar tuweharupi Tupàn heko haw pe nehe. Nuhem pixik kwaw aꞌe wi nehe. Nukàzym wi kwaw nehe."
41,10,31,Amo teko wiko tuwihaw romo hemetarer katu maꞌe romo ko ywy rehe aꞌe wà. Aꞌe teko wiko putar hemetarer ꞌym maꞌe ài ikàg ꞌym maꞌe ài aꞌe ꞌar mehe wà nehe. Amo teko nuiko kwaw tuwihaw romo hemetarer katu maꞌe romo ko ywy rehe aꞌe wà. Aꞌe teko wiko putar tuwihaw ài hemetarer katu maꞌe ài aꞌe ꞌar mehe nehe.
41,10,32,"Uzeꞌeg wi Zezuz umàno haw rehe aꞌe kuryWata Zezuz oho iko pe rupi, Zeruzarez piar rupi. Wata wemimuꞌe wanenataromo. Taꞌe hemimuꞌe ukyze katu tuwihaw wanuwi aꞌe wà xe. Teko Zezuz hemimuꞌe wanaikweromo wata maꞌe ukyze aꞌe wà no. Zezuz wenoz wemimono karer wamuwà uzeake wà, amogwer wanuwi waneraha pà xe ràn wà. Umumeꞌu maꞌe uzeupe uzeapo maꞌe ràm kury, wanupe kury."
41,10,33,"— Pezekaiw katu hezeꞌeg rehe nehe ty wà. Zazeupir zaha zaiko Zeruzarez pe zane kury. Ihe Awa taꞌyr romo aiko ihe. Amo awa aꞌe nehe, hemono putar hepyhyk kar pà aꞌe pe har wanupe aꞌe nehe, xaxeto wanuwihaw wanupe aꞌe nehe, upurumuꞌe maꞌe wanupe aꞌe nehe no. — Xiuka kar Zezuz zane nehe, iꞌi putar uzeupeupe wà nehe, herehe uzeꞌeg pà wà nehe. Hemono kar putar Hom tawhu pe har wanuwihaw xe har pe wà nehe, hezuka kar pà izupe wà nehe."
41,10,34,"Naꞌe uzeꞌeg uryw ahyahy putar ihewe wà nehe. Uzenymonymon putar herehe wà nehe no. Hepetepetek putar wà nehe no. Naꞌe hezuka putar wà nehe. Naꞌiruz ꞌar paw ire nehe, akweraw wi putar hemàno re ihe nehe."
41,10,35,"Xiak aꞌe, Zuàw aꞌe no, wenoz maꞌe Zezuz pe aꞌe wà kuryXiak aꞌe, Zuàw aꞌe no, Zepetew taꞌyr romo wanekon aꞌe wà. Naꞌe ur Zezuz huwake aꞌe wà kury, izupe uzeꞌeg pà aꞌe wà kury. — Purumuꞌe maꞌe, iꞌi izupe wà. — Urepurapo kar wer maꞌe rehe newe, iꞌi izupe wà."
41,10,36,"Zezuz upuranu wanehe. — Maꞌe pezapo kar putar ihewe nehe, iꞌi wanupe."
41,10,37,"— Tupàn heko haw pe neho re ereiko putar teko paw waneruzeꞌegar romo nehe, iꞌi izupe wà. — Hemuapyk kar neawyze har rehe nehe. Emuapyk ko herywyr neahur rehe nehe no, aꞌe rupi uruiko putar tuwihaw romo aꞌe pe nepyr ure nehe, iꞌi izupe wà."
41,10,38,"Naꞌe uzeꞌeg Zezuz wanupe kury. — Napekwaw kwaw peneminozgwer, iꞌi wanupe. — Ihe aꞌu putar amo kanek por ihe nehe. Aipo pepuner aꞌe kanek por iꞌu haw rehe pe nehe no, iꞌi wanupe, wanehe upuranu pà. Maꞌerahy wemipuraraw ràm rehe uzeꞌeg aꞌe. Aipo pepuner pezemuzahazahak kar haw rehe hezemuzahazahak kar haw ài nehe, iꞌi wanupe. — Urupuner ure, iꞌi izupe aꞌe wà. Naꞌe uzeꞌeg wi wanupe no. — Azeharomoete peꞌu putar kanek por ihe ài nehe, pezemuzahazahak kar putar ihe ài nehe no."
41,10,40,"Ihe napuner kwaw heruwake wapyk maꞌe ràm wanexanexakaw rehe ihe nehe, Tupàn heko haw pe hereko mehe ihe nehe. — Eapyk xe ty, eapyk pe pe ty, napuner kwaw heꞌe haw rehe peme nehe, taꞌe heru zutykaꞌi upuner nezewe uzeꞌegaw rehe aꞌe nehe xe."
41,10,41,"Naꞌe inugwer 10 hemimono karer aꞌe wà kury, wikwahy Zuàw pe Xiak pe aꞌe wà kury."
41,10,42,"Zezuz wenoz wamuwà uzeꞌeg pà wanupe kury. — Pekwaw ko maꞌe pe. Aze amo zutew ꞌym wiko tuwihaw romo aꞌe, weruzeꞌegahy uzeupe umaꞌereko maꞌe aꞌe wà, wamumaꞌerekoahy kar pà aꞌe wà. Pureruzeꞌeg maꞌe ikàg maꞌe aꞌe wà no, upureruzeꞌegahy tuwe tuweharupi aꞌe wà no."
41,10,43,"Pe napeiko kwaw wazàwe nehe. Aze peneko wer tuwihaw romo nehe, tuwe peiko maꞌe iapo har romo amogwer wanupe nehe."
41,10,44,"Aze peneko wer ikàg weraꞌu maꞌe romo nehe, peiko maꞌe iapo e har romo amogwer wanupe nehe."
41,10,45,"Te ihe ihe no. Ihe Awa taꞌyr ihe. Azur ko ywy rehe ihe. Nazur kwaw tuwihaw romo ihe. Nazapo kwaw maꞌe teko wanupe. Azur purehe uzekaiw maꞌe romo ihe. Amàno putar ihe nehe no, teko paw wanekuzar romo ihe nehe no, tatahu wi wapyro har romo ihe nehe no."
41,10,46,Zezuz umukatu hehàpyhà ꞌym maꞌe aꞌe kuryUhem Zezuz oho Zeriko tawhu pe aꞌe wà kury. Naꞌe uhem oho aꞌe wi wà. Teko teteaꞌu oho wanupi aꞌe wà no. Naꞌe uwàxi amo hehàpyhà ꞌym maꞌe pe rupi wà. Ximewraꞌyr her romo aꞌe. Wapyk in pe izywyr. Temetarer wenoz in purupe aꞌe pe.
41,10,47,"Naꞌe uzeꞌeg teko wanupe kury. — Mo ukwaw iko kwe rupi aꞌe, iꞌi wanupe. — Zezuz Nazare pe har aꞌe, iꞌi teko izupe wà. Naꞌe uzypyrog uhapukaz pà kury. — Ne Zezuz, Tawi izuapyr ne, iꞌi izupe. — Hepuhareko katu pe nehe ty, iꞌi izupe."
41,10,48,"Teko wikwahy izupe wà. — Ezeꞌeg zo nezewe izupe nehe ty, iꞌi izupe wà. Nuweruzar kwaw wazeꞌeg. Uhapukaz wi wi izupe. — Ne Tawi izuapyr ne, hepuhareko katu pe nehe ty, iꞌi wi izupe no."
41,10,49,"Naꞌe Zezuz upytuꞌu wata re kury. — Penoz pe awa imuwà xe heruwake nehe ty wà, iꞌi wemimuꞌe wanupe. Wenoz imuwà wà kury. — Nerurywete nehe ty, iꞌi izupe wà. — Epuꞌàm ty, Zezuz nerenoz iko kury ty, iꞌi izupe wà."
41,10,50,Omomor Ximewraꞌyr ukamir puku imono heityk pà kury. Upuꞌàm naꞌaritykahy. Oho Zezuz huwake kury.
41,10,51,"— Maꞌe erezapo kar putar ihewe nehe, iꞌi Zezuz izupe. — Heruwihaw, naherehàpyhà kwaw ihe, hemukatu pe nehe ty, iꞌi izupe. — Erezeruzar katu herehe ne, aꞌe rupi nerehàpyhàgatu putar nehe kury, iꞌi izupe."
41,10,52,"— Eho xe wi nehe, iꞌi izupe. Aꞌe ꞌar mehe we hehàpyhàgatu kury. Wata oho iko Zezuz raikwer romo kury, pe rupi kury."
41,11,1,"Zezuz wixe Zeruzarez pe aꞌe kuryUzypyrog wi wata pà Zeruzarez kutyr wà kury. Te uhem oho ywytyr Uri tyw her maꞌe huwake wà kury. Upytuꞌu oho taw pixikaꞌi maꞌe huwake wà. Heta mokoz taw aꞌe pe. Petewaze taw ipy her romo aꞌe. Petàn inugwer her romo aꞌe. Uzeꞌeg Zezuz mokoz wemimuꞌe wanupe kury. — Pe zanerenataromo heta amo taw. Aꞌe pe pehem ire nehe, pexak putar amo zumenaꞌyr iàpixi pyrer nehe. Ni amo teko noho kwaw ikuꞌaz aꞌe wà rihi. Pekwaraw nehe, perur xe ihewe nehe."
41,11,3,"Aze amo awa upuranu penehe nehe, — Màràzàwe tuwe peraha zumenaꞌyr, aze iꞌi peme nehe, aꞌe mehe pezeꞌeg nezewe izupe nehe. — Ureruwihaw uputar aꞌe, peze izupe nehe. — Urumuzewyr kar putar imuwà naꞌarewahy nehe no, peze izupe nehe."
41,11,4,"Oho taw pe wà kury. Wexak amo zumenaꞌyr amo tàpuz huwake iàpixi pyrer wà, uken huwake wà. Naꞌe ukwaraw wà kury."
41,11,5,"Ikwaraw ire teko aꞌe pe wiko maꞌe upuranu wanehe wà kury. — Maꞌe pemaꞌe peiko, iꞌi wanupe wà. — Màràzàwe pekwaraw zumenaꞌyr pe, iꞌi wanupe wà."
41,11,6,"Umumeꞌu Zezuz zeꞌeg wanupe wà. Aꞌe mehe weraha kar wanupe wà kury, aꞌe wi wà kury."
41,11,7,"Werur Zezuz pe wà. Hemimuꞌe wenuhem ukamir uzewi wà, imono pà ikupe pe wà, Zezuz iapyk àwàm romo wà. Wapyk ikuꞌaz kury."
41,11,8,"Amo teko upupirar ukamir iho àwàm rupi pe rupi izupe wà. Amo ae teko omonohok kaꞌa ruwer oho kukwer pe wà, herur pà imono pà pe rupi wà, iho àwàm rupi wà."
41,11,9,"Teko Zezuz renataromo har aꞌe wà kury, hakykwepe har aꞌe wà no, uzeꞌeg izupe uhapukaz pà paw rupi aꞌe wà.— Tupàn ikatuahy aꞌe Ozàn, iꞌi uzeꞌeg rupi wà.Zezuz ur Zanezar ikàgaw herur pà aꞌe,aꞌe rupi ikatuahy aꞌe."
41,11,10,
41,11,11,"Naꞌe Zezuz uhem oho Zeruzarez pe kury. Wixe Tupàn hàpuzuhu pupe. Umeꞌe maꞌe aꞌe pe har wanehe paw rupi kury. Karuk kury, aꞌe rupi nupyta kwaw aꞌe pe. Oho Metàn taw pe kury, wemimono karer wanupi kury. Uker aꞌe pe wà."
41,11,12,Zezuz uzeꞌeg maꞌywa ꞌyw pe aꞌe kuryIkuꞌegwepe Metàn wi uzewyr mehe imaꞌuhez Zezuz aꞌe.
41,11,13,Wexak amo maꞌywa ꞌyw pi her maꞌe muite iꞌàz mehe. Huwer teteaꞌu. Aꞌe rupi oho aꞌe pe iꞌa kwer hexak pà. Aꞌe pe uhem mehe umeꞌe hehe kury. Huwer zutykaꞌi wexak hehe. Nuhem kwaw iꞌa haw ꞌar aꞌe rihi.
41,11,14,"Naꞌe Zezuz uzeꞌeg aꞌe maꞌywa ꞌyw pe kury. — Ni amo nuꞌu pixik kwaw neꞌa kwer wà nehe, iꞌi izupe. Hemimuꞌe wenu izeꞌeg mehe wà."
41,11,15,"Wixe Zezuz oho tàpuzuhu pupe aꞌe kuryUhem oho Zeruzarez pe wà. Wixe oho Tupàn hàpuzuhu pupe wà. Heta teteaꞌu teko maꞌe meꞌegar aꞌe pe aꞌe wà. Heta teteaꞌu maꞌe meꞌeg kar har aꞌe pe wà no. Naꞌe umuhem kar Zezuz aꞌe teko paw wamono aꞌe wi aꞌe wà kury. Amo temetarer imaꞌe har aꞌe pe wanekon aꞌe wà no. Weruwak Zezuz wawyrapew imono wanuwi kury, wanemetarer imuhàmuhàz pà aꞌe pe wanuwi kury. Amo pykahu meꞌegar wiko aꞌe pe aꞌe wà no. Taꞌe teko umeꞌeg kar pykahu Tupàn pe imono e pyr romo aꞌe wà xe. Weruwak wanenaw wanuwi no."
41,11,16,"— Peraha zo pemaꞌe ko rupi nehe, Tupàn hàpuzuhu myteromo nehe, iꞌi wanupe."
41,11,17,"Naꞌe uzeꞌeg ahyahy aꞌe pe har wanupe kury. Nezewe iꞌi Tupàn zeꞌeg kwehe arer pape rehe imuapyk pyrer aꞌe. — Pezapo Tupàn hàpuzuhu Tupàn pe zeꞌegaw romo nehe, teko ywy nànànar wanupe nehe. Ko ꞌar rehe pezapo Tupàn hàpuzuhu amo ae maꞌe romo pe kury. Ko ꞌar rehe pezapo ꞌàg tàpuzuhu maꞌe rehe imunar maꞌe waneko haw romo kury."
41,11,18,"Xaxeto wanuwihaw aꞌe wà, upurumuꞌe maꞌe aꞌe wà no, wenu Zezuz izeꞌeg mehe aꞌe wà. — Xiuka kar aꞌe awa zane nehe, iꞌi zepe uzeupeupe wà, taꞌe ukyze izuwi wà xe. Taꞌe teko paw ipytuhegatu izeꞌeg henu pà aꞌe wà xe."
41,11,19,Karuketeaꞌi mehe kury. Aꞌe rupi uhem Zezuz oho taw wi wà kury.
41,11,20,"Zezuz wexak maꞌywa ꞌyw aꞌe kuryIziꞌitahy ikuꞌegwepe oho wi aꞌe maꞌywa ꞌyw izywyr wà kury. Wexak aꞌe pe iꞌàmaw pe wà. Uxinig paw aꞌe, te hapo uxinig aꞌe no."
41,11,21,"Naꞌe Pet imaꞌenukwaw Zezuz zeꞌeg awer rehe aꞌe kury. — Purumuꞌe maꞌe, iꞌi izupe. — Erezeꞌeg zemueteahy wi maꞌywa ꞌyw pe, uxinig aꞌe kury, iꞌi izupe."
41,11,22,"Naꞌe uzeꞌeg Zezuz wemimuꞌe wanupe kury. — Pezeruzar katu Tupàn rehe nehe ty wà. Azeharomoete aꞌe peme kury, aze amo teko uzeꞌeg nezewe nehe, ꞌàg ywytyruhu pe nehe, aze — Epuꞌàm eꞌar eho yryhu pupe nehe, aze iꞌi izupe nehe, aze uzeruzar katu Tupàn ikàgaw rehe nehe, upyꞌa pupe nehe, aze, — Kwa, uzeapo putar maꞌe hezeꞌeg rupi katete nehe pa, aze iꞌi uzeupe nehe, aꞌe mehe uzeapo putar nezewe izupe nehe."
41,11,24,"Aꞌe rupi azeꞌeg nezewe peme kury. Aꞌe peneminoz ràm nehe, Tupàn pe pezeꞌeg mehe nehe, aze pezeruzar izeapo àwàm rehe nehe, aꞌe mehe uzeapo putar nehe."
41,11,25," Aze amo uzapo ikatu ꞌym maꞌe peme nehe, peneharaz hemiapo kwer wi nehe, Tupàn pe pezeꞌeg mehe nehe, aꞌe rupi nehe, penu ywate har aꞌe nehe no, heharaz putar penemiapo kwer ikatu ꞌym maꞌe wi aꞌe nehe no. Aꞌe rupi nuzepyk kwaw penehe nehe."
41,11,27,"— Mo nemur kar xe aꞌe, iꞌi tuwihaw Zezuz pe aꞌe wà kuryNaꞌe uzewyr oho Zeruzarez pe kury. Wixe wi Tupàn hàpuzuhu pupe. Aꞌe pe wata mehe we ur amo xaxeto wanuwihaw Zezuz huwake aꞌe wà kury. Amo upurumuꞌe maꞌe aꞌe wà no, amo Zutew waànàmuz aꞌe wà no."
41,11,28,"Upuranu Zezuz rehe wà. — Mo uzapo kar agwer maꞌe newe, iꞌi izupe wà. — Mo umur ukàgaw newe agwer maꞌe iapo kar pà newe, iꞌi izupe wà. Uzeꞌeg Zezuz wanupe. — Ihe apuranu putar penehe ihe nehe no, iꞌi wanupe. — Aze pemumeꞌu ihewe nehe, aꞌe mehe amumeꞌu putar hemur kar har peme ihe nehe no, iꞌi wanupe. — Mo umuzahazahak kar teko Zuàw pe aꞌe, iꞌi wanupe, upuranu pà wanehe. — Aipo Tupàn umuzahazahak kar teko izupe wà. Aipo amo awa umuzahazahak kar teko izupe wà, iꞌi wanupe."
41,11,31,"Uzeꞌeg ahyahy tuwihaw uzeupeupe aꞌe wà kury. — Tupàn, aze zaꞌe izupe nehe, aꞌe mehe — Màràzàwe tuwe napezeruzar kwaw Zuàw zeꞌeg rehe, iꞌi putar zanewe nehe. — Awa, aze zaꞌe izupe nehe, aꞌe mehe teko xe har aꞌe wà nehe, ipuruzukaiw putar zanewe aꞌe wà nehe, iꞌi uzeupeupe wà. Taꞌe — Zuàw Tupàn zeꞌeg imumeꞌu harete romo hekon aꞌe, iꞌi tuwe teko izupe aꞌe wà xe."
41,11,33,"Naꞌe tuwihaw uzeꞌeg Zezuz pe wà kury. — Nurukwaw kwaw ure, iꞌi izupe wà. Uzeꞌeg wi Zezuz wanupe kury. — Aꞌe rupi namumeꞌu kwaw hemur kar har her peme ihe nehe no, iꞌi wanupe."
41,12,1,"Zezuz umumeꞌu ko rehe maꞌemumeꞌu haw aꞌe kuryNaꞌe uzeꞌeg wi Zezuz teko wanupe kury, umaꞌemumeꞌu pà wanupe kury, wamuꞌe pà kury. Naꞌaw imaꞌemumeꞌu awer. — Amo awa uzutym maꞌywaꞌyw aꞌe. Uzapo pari ko izywyr no. Uzapo itahu yguꞌahu romo, maꞌywa kamikaw romo. Uzapo zuraw aꞌe pe ko izywyr no. Omono kar amo awa aꞌe pe zuraw rehe wà kury, ko rehe wamumeꞌe kar pà wà kury. Amo ꞌar mehe ko zar wata oho aꞌe wi amo ae ywy rehe aꞌe kury. Wezar amo awa oko pe wà. — Pezekaiw katu heko rehe nehe, iꞌi wanupe."
41,12,2,"Naꞌe uhem maꞌywaꞌyw iꞌa kwer ipoꞌo haw ꞌar kury. Ko zar muiteaꞌu hekon aꞌe wi. Naꞌe umur kar amo uzeupe umaꞌereko maꞌe kury, iꞌa kwer imonoꞌog kar pà izupe kury."
41,12,3,"Naꞌe ko rehe uzekaiw maꞌe aꞌe wà kury, nomono kwaw iꞌa kwer imonoꞌog pyrer ko zar hemimur karer pe aꞌe wà kury. Upyhyk aꞌe pe wà, upetepetek wà, umuzewyr kar imono wà. Nueraha kwaw ni pitài maꞌywa uzar pe."
41,12,4,Naꞌe ko zar umur kar wi amo ae umaꞌereko maꞌe oko pe aꞌe no. Ko rehe uzekaiw maꞌe nuweruzar kwaw aꞌe wà. Upetepetek iàkàg rehe wà no. Uzuka tur mehe wà.
41,12,5,Uzapo nezewegatete amogwer hemimur karer nànàn wà no. Upetepetek amo wà. Uzuka amo wà no.
41,12,6,"Te, naheta kwaw umaꞌereko maꞌe hemimur kar ràm kury. Xo taꞌyr zo heta aꞌe pe izupe. Aꞌe rupi umur kar kury. — Aꞌe heraꞌyr romo hekon aꞌe, aꞌe rupi heko pe har uzeruzeꞌeg putar hehe wà nehe, iꞌi uzeupe."
41,12,7,"Taꞌyr uhem oho ko pe aꞌe kury. — Aikwez taꞌyr ur aꞌe, iꞌi ko rehe uzekaiw maꞌe uzeupeupe wà. — Aze tu umàno aꞌe nehe, taꞌyr wiko putar ko zar romo aꞌe nehe, iꞌi uzeupeupe wà. — Aꞌe mehe xiuka zane nehe kury, zaiko putar ko zar romo zane nehe, iꞌi uzeupeupe wà."
41,12,8,Aꞌe rupi upyhyk oho aꞌe wà kury. Uzuka wà. Weityk hetekwer heraha ko wi wà. Umumaw Zezuz umaꞌemumeꞌu haw kury.
41,12,9,"Naꞌe upuranu teko wanehe kury. — Maꞌe uzapo putar wazar aꞌe nehe kury. Kwa, ur putar aꞌe pe aꞌe nehe kury. Uzuka putar ko rehe uzekaiw maꞌe aꞌe wà nehe. Omono kar putar amo ae umaꞌereko maꞌe aꞌe pe aꞌe wà nehe no."
41,12,10,"Aipo napemugeta pixik kwaw Tupàn zeꞌeg kwehe arer pape rehe imuapyk pyrer pe. Nezewe iꞌi aꞌe zeꞌeg aꞌe.Taꞌe naꞌikatu kwaw wanupe aꞌe xe.Aꞌe ita aꞌe nehe kury,upyta putar tàpuz iwy pe aꞌe nehe kury."
41,12,11,iꞌi zeꞌeg kwehe arer.
41,12,12,"Zutew wanuwihaw wenu Zezuz imaꞌemumeꞌu mehe aꞌe wà kury. — Kwa, uzeꞌeg zemueteahy zanerehe aꞌe pa, iꞌi uzeupeupe wà. Aꞌe rupi ipurumunehew wer zepe hehe wà. Ukyze teko wanuwi wà. Aꞌe rupi nupyhyk kwaw wà. Uhem oho aꞌe wi izuwi wà. Taꞌe nupuner kwaw Zezuz ipyhyk haw rehe teko wanuwi wà xe. Nupuner kwaw imunehew paw rehe wanuwi wà xe."
41,12,13,"Uzeꞌeg Zezuz zutew wanuwihawete hemetarer rehe aꞌe kuryAmo ꞌar mehe tuwihaw aꞌe wà kury, omono kar amo zeꞌeg kwehe arer kwaw par parizew her maꞌe aꞌe pe Zezuz pyr aꞌe wà kury. Ero hemiruzeꞌeg romo wanekon wà. Ipurumuzeꞌeg zemueteahy kar wer zepe Zezuz rehe wà. — Aze uzeꞌeg zemueteahy putar Tupàn rehe nehe, zapuner izuka kar haw rehe nehe, iꞌi izupe wà."
41,12,14,"Uhem wà Zezuz huwake wà kury. Uzeꞌeg izupe wà. — Purumuꞌe maꞌe, iꞌi muaꞌu izupe wà. — Ne ty, nezeꞌeg azeharomoete ne ty, iꞌi muaꞌu izupe wà. — Aze teko uzeꞌeg zemueteahy nerehe, nerezekaiw kwaw wazeꞌeg rehe. Eremumeꞌu tuwe zeꞌeg azeharomoete har tuweharupi ne. Hemetarer katu maꞌe nuzawy kwaw hemetarer ꞌym maꞌe neruwa rupi aꞌe wà. Zuawygatu neruwa rupi wà. Eremumeꞌu tuwe Tupàn hemiapo putar haw teko wanupe. — Eruzar Tupàn zeꞌeg nehe, ere hemetarer katu maꞌe pe. — Eruzar Tupàn zeꞌeg nehe, ere hemetarer ꞌym maꞌe pe no. Aꞌe rupi urupuranu putar nerehe nehe kury. Emumeꞌu urewe nehe. — Pemono zo penemetarer zutew ꞌym wanuwihawete Xez her maꞌe pe nehe, iꞌi zaneràmuz zeꞌeg kwehe arer aꞌe. — Pemur penemetarer ikurer ihewe nehe, iꞌi wanuwihaw zanewe. Maꞌe xiapo putar nehe. Maꞌenugar zeꞌeg xiruzar nehe, iꞌi izupe wà. Zawaiw katu wapuranu haw."
41,12,15,"Zezuz ukwaw wamaꞌenukwaw paw aꞌe. — Ipurumuzeꞌeg zemueteahy kar wer zeꞌeg kwehe arer rehe wà, iꞌi uzeupe. — Màràzàwe tuwe pepuranu herehe, hemuzeꞌeg zemueteahy kar pà, iꞌi wanupe. — Perur temetarer tàtà maꞌe ihewe nehe. Ameꞌe putar hehe nehe, iꞌi wanupe."
41,12,16,"Werur izupe wà. — Mo ragapaw ko temetarer rehe tuz aꞌe, mo her hehe tuz aꞌe, iꞌi wanupe. — Hom tawhu pe har wanuwihaw ikàg weraꞌu maꞌe Xez her maꞌe hagaw paw hehe tuz aꞌe, her no, iꞌi izupe wà."
41,12,17,"Naꞌe Zezuz uzeꞌeg wanupe kury. — Pemono tuwihaw maꞌe tuwihaw pe nehe, pemono Tupàn maꞌe Tupàn pe nehe, iꞌi wanupe. Ipytuhegatu izeꞌeg henu pà wà."
41,12,18,"Zezuz uzeꞌeg teko Tupàn heko haw pe waneko àwàm rehe aꞌe kuryUr amo zeꞌeg kwehe arer heruzar har xatuxew her maꞌe aꞌe pe Zezuz huwake aꞌe wà kury. Nuzeruzar kwaw zanekweraw wi àwàm rehe aꞌe wà. Upurumuꞌe waiko nezewe wà. Naꞌe upuranu Zezuz rehe wà. — Purumuꞌe maꞌe. Moizez uzeꞌeg nezewe zaneipy wanupe aꞌe, pape rehe imuapyk pà aꞌe. Amo awa hemireko maꞌe aꞌe nehe, aze umàno upurumuzàg ꞌym pà nehe, aꞌe mehe tywyr aꞌe nehe, wereko putar wykyꞌyraty kwer aꞌe nehe, imumemyr kar pà wykyꞌyr hekuzaromo nehe, her rehe nehe, iꞌi Moizez zanewe aꞌe."
41,12,20,"Heta ruꞌu 7 tywyr wà. Wanykyꞌyr hemireko aꞌe. Naꞌe umàno aꞌe kury, upurumuzàg ꞌym mà aꞌe kury."
41,12,21,"Tywyr hehe we arer aꞌe kury, wereko wykyꞌyraty kwer aꞌe kury. Naꞌe umàno aꞌe no, upurumuzàg ꞌym mà aꞌe no. Amo tywyr aꞌe rupi katete aꞌe no."
41,12,22,Tywyr paw umàno upurumuzàg ꞌym mà wà. Wamàno paw ire kuzà umàno aꞌe no.
41,12,23,"Naꞌe urupuranu nerehe kury. Wakweraw mehe nehe, maꞌenugar awa wiko putar aꞌe kuzà imen romo nehe. Taꞌe aꞌe paw imener romo wanekon aꞌe wà xe."
41,12,24,"Naꞌe Zezuz uzeꞌeg wanupe kury. — Napekwaw katu kwaw Tupàn zeꞌeg kwehe arer pe. Napekwaw kwaw Tupàn ikàgaw no, aꞌe rupi napekwaw kwaw maꞌe uzeapo maꞌe kwer. Teko umàno maꞌe kwer aꞌe wà nehe, ukweraw wi putar aꞌe wà nehe. Aꞌe mehe wiko putar Tupàn heko haw pe har ài wà nehe. Awa kwer aꞌe wà nehe, nahemireko kwaw aꞌe pe aꞌe wà nehe. Kuzàgwer naꞌimen kwaw aꞌe pe wà nehe no."
41,12,26,"Azeꞌeg putar peme ihe nehe kury, umàno maꞌe kwer wakweraw pàwàm rehe ihe nehe kury. Pekwaw Moizez zeꞌeg kwehe arer, aꞌe zeꞌeg pape rehe imuapyk pyrer. Amo ꞌar mehe Tupàn uzeꞌeg Moizez pe aꞌe, kaꞌa kyr ikaz maꞌe pupe wiko mehe aꞌe. Aꞌe kaꞌa kyr nukaz paw kwaw aꞌe. Kwehe mehe Àmàrààw aꞌe, Izak aꞌe no, Zako aꞌe no, umàno aꞌe wà, kwehe mehe Moizez pe Tupàn uzeꞌeg ꞌym mehe aꞌe wà. Nezewe iꞌi Tupàn Moizez pe aꞌe, aꞌe ꞌar mehe aꞌe. — Ihe aiko Àmàrààw izar romo ihe, aiko Izak izar romo ihe no, aiko Zako izar romo ihe no, iꞌi Moizez pe. Niꞌi kwaw nezewe aꞌe. — Aiko Àmàrààw umàno maꞌe kwer izar romo ihe, niꞌi kwaw Moizez pe. Nezewe iꞌi aꞌe, taꞌe amo ꞌar mehe wanetekwer ukweraw wi putar aꞌe wà nehe xe. Wanekwe wiko Tupàn pyr ko ꞌar rehe wà xe."
41,12,27,"Aꞌe rupi Tupàn aꞌe, wikuwe maꞌe wazar romo hekon aꞌe, nuiko kwaw umàno maꞌe kwer wazar romo aꞌe. — Teko nukweraw wi kwaw aꞌe wà nehe, peze peiko pe. Napekwaw pixik kwaw maꞌe pe."
41,12,28,"Zezuz uzeꞌeg Tupàn hemimutar rehe aꞌe kuryNaꞌe amo zeꞌeg kwehe arer rehe upurumuꞌe maꞌe aꞌe kury, uhem aꞌe pe Zezuz pyr aꞌe kury. Uzeapyaka izeꞌeg rehe. Ikatuahy Zezuz zeꞌeg izupe. Aꞌe rupi upuranu hehe, — Kwehe mehe Tupàn aꞌe, umuapyk kar uzeꞌeg ita pew rehe aꞌe, Moizez pe imono pà aꞌe, iꞌi Zezuz pe kury. — Nezewe ukwaw kar wemiapo putar haw teko wanupe aꞌe, iꞌi izupe. — Maꞌe nugar zeꞌeg kwehe arer xiruzar weraꞌu amogwer wanuwi, iꞌi Zezuz pe, hehe upuranu pà."
41,12,29,"Naꞌe Zezuz uzeꞌeg aꞌe upurumuꞌe maꞌe pe kury. — ꞌAw Tupàn zeꞌeg xiruzar weraꞌu amogwer wanuwi zane. — Ihe Tupàn ihe, naheta kwaw amo ae tupàn aꞌe, xo ihe zo, iꞌi Tupàn teko wanupe. Peinu katu hezeꞌeg nehe ty wà, zutew wà, iꞌi wanupe."
41,12,30,"Heamutar katu pe nehe, pepyꞌa pupe paw rupi katete nehe, penekwe pupe paw rupi katete nehe no, pemaꞌenukwaw paw rehe paw rupi katete nehe no, pekàgaw rehe paw rupi katete nehe no, iꞌi Tupàn teko wanupe."
41,12,31,"— Pezamutar katu penuwake har pe wà nehe no, pezeamutar haw zàwegatete pe wà nehe no, iꞌi wanupe. Tuwe xiruzar weraꞌu ꞌaw zeꞌeg amogwer wanuwi paw rupi nehe."
41,12,32,"Naꞌe upurumuꞌe maꞌe uzeꞌeg izupe aꞌe no. — Azeharomoete nezeꞌeg ne, purumuꞌe maꞌe. Xo aꞌe zo Zanezar romo hekon aꞌe, pitài zo aꞌe, naheta kwaw amo, ere kwez ne. Azeharomoete nezeꞌeg ne."
41,12,33,"Aze teko uzuka weimaw nehe, imihir pà Tupàn pe imono e pà nehe, aze omono e maꞌe izupe nehe, aꞌe mehe Tupàn hurywete putar nehe. Aze teko uzamutar katu Tupàn wà nehe, upyꞌa pupe paw rupi katete wà nehe, umaꞌenukwaw paw rupi katete wà nehe no, ukàgaw rehe paw rupi katete wà nehe no, aze uzamutar uzeake har wà nehe no, uzeamutar haw zàwegatete wà nehe no, hurywete weraꞌu putar Tupàn aꞌe nehe. Tupàn iamutar katu haw ikatu weraꞌu Tupàn pe maꞌe mono haw wi aꞌe, ikatu weraꞌu Tupàn pe maꞌeaꞌyr izuka haw wi aꞌe."
41,12,34,"Izeꞌeg ikatuahy Zezuz pe kury. — Ne ty, iꞌi izupe. — Ereiko eteaꞌi Tupàn hemiruzeꞌeg romo ne ty, ereixe eteaꞌi ipureruzeꞌegaw pe ne ty, iꞌi izupe. Aꞌe maꞌe imumeꞌu re ni amo teko nupuranu kwaw hehe aꞌe wà kury. Taꞌe ukwaw weraꞌu maꞌe aꞌe xe, wanuwi aꞌe xe."
41,12,35,"Tupàn uzeꞌeg heruwihaw pe aꞌe, wemimur kar pe aꞌe."
41,12,37,"— Tuwihawete Tupàn hemimur kar ràm aꞌe, heruwihaw romo hekon aꞌe, iꞌi Tawi. Màràzàwe tuwe Tawi uzeꞌeg nezewe wemimino pe. Màràzàwe tuwe — Heruwihawete, iꞌi wemimino uzexak kar maꞌe ràm pe. -Heruwihawete, niꞌi pixik kwaw awa wemimino pe aꞌe wà.Teko teteaꞌu uzeapyaka katu Zezuz zeꞌeg rehe aꞌe wà. Hurywete henu mehe wà."
41,12,38,"Zezuz uzeꞌeg purumuꞌe maꞌe wanehe aꞌe kuryAꞌe rupi umuꞌe wiwi aꞌe wà. — Pezemupyꞌa zeꞌeg kwehe arer rehe upurumuꞌe maꞌe wanehe nehe. Peiko zo wazàwe nehe. Tuweharupi wata oho waiko kwerupi wà, ukamir ipukuaꞌu maꞌe imunehew pà wà. Maꞌemeꞌegaw pe oho mehe uzeꞌeg nezewe uzeupe wà. — Kwa aze teko hemuawate katu aꞌe wà nehe, herurywete putar nehe."
41,12,39,Zemonoꞌogaw pe oho mehe iapyk wer tenaw ikatuahy maꞌe rehe wà. Maiꞌu haw pe oho mehe iapyk wer tuwihaw renaw rehe wà.
41,12,40,"Upyro kuzà imen umàno maꞌe kwer wanemetarer wanuwi wà. Aze uzeꞌeg Tupàn pe wà, wazeꞌegaw ipukuaꞌu aꞌe wà. Hemuꞌem waiko nezewe teko wanupe wà. — Kwa, ꞌaw awa ikatuahy aꞌe wà, umuwete katu Tupàn aꞌe wà, iꞌi teko aꞌe awa wanupe wà. Nuiko kwaw nezewe wà. Tupàn uzepyk weraꞌu putar wanehe aꞌe nehe. Aze amo upurumuꞌe maꞌe wiko nezewe penuwa rupi nehe, pezemupyꞌa hehe nehe. Aze ruꞌu hemuꞌem iko peme. Peiko zo izàwe nehe."
41,12,41,Zezuz wexak kuzà hemetarer ꞌym maꞌe aꞌe kuryWikuwe Zezuz aꞌe pe Tupàn hàpuzuhu pupe. Naꞌe wapyk in temetarer hyru huwake. Omono teko wemetarer Tupàn pe imono e pyrer aꞌe hyru pupe aꞌe wà. Zezuz umeꞌe wanehe temetarer imono mehe hyru pupe. Heta teteaꞌu hemetarer katu maꞌe aꞌe pe wà. Umur wemetarer teteaꞌu Tupàn pe wà.
41,12,42,"Naꞌe amo kuzà imen umàno maꞌe kwer aꞌe kury, uhem wà aꞌe pe aꞌe kury. Nahemetarer katu kwaw aꞌe. Omono mokoz temetarer tàtà maꞌe pixikaꞌi maꞌe hyru pupe. Pixikaꞌi aꞌe temetarer. Teko numekuzar kwaw maꞌe teteaꞌu ipupe wà."
41,12,43,"Naꞌe Zezuz wenoz wemimuꞌe wamuwà wà kury. Uzeꞌeg wanupe. — ꞌAw kuzà aꞌe, umur temetarer teteaꞌu weraꞌu kwez teko wanuwi paw rupi aꞌe."
41,12,44,"Upyta we temetarer teteaꞌu amogwer wanupe. Nupyta kwaw temetarer kurer ꞌaw kuzà pe. Umur wemetarer paw rupi katete aꞌe. Te, wemiꞌu ràm hekuzar umur kwez Tupàn pe kury."
41,13,1,"Uzeꞌeg Zezuz Tupàn hàpuzuhu imuaiw pàwàm rehe aꞌe kuryNaꞌe uhem Zezuz oho Tupàn hàpuzuhu wi aꞌe kury. Ihem ire, uzeꞌeg amo hemimuꞌe izupe aꞌe kury. — Purumuꞌe maꞌe, iꞌi izupe. — Wi Tupàn hàpuzuhu ipuràg eteahy aꞌe, ita ipuràg eteahy aꞌe, iꞌi izupe."
41,13,2,"Uzeꞌeg Zezuz izupe. — Emeꞌegatu ꞌàg tàpuzuhu rehe nehe ty, iꞌi izupe. — ꞌAg ita teko umuhàmuhàz putar paw rupi wà nehe, iꞌi izupe. — Umuaiw putar ꞌàg tàpuzuhu wà nehe, iꞌi izupe."
41,13,3,"Uzeꞌeg Zezuz maꞌerahy ipuraraw pàwàm rehe aꞌe kuryOho Zezuz ywytyr Uri tyw her maꞌe rehe kury. Naꞌe wapyk aꞌe pe kury. Umeꞌe in Tupàn hàpuzuhu rehe. Naꞌe Pet aꞌe, Xiak aꞌe no, Zuàw aꞌe no, Anere aꞌe no, oho Zezuz pyr aꞌe wà kury. Amogwer hemimuꞌe nuiko kwaw huwake wà. Upuranu hehe wà."
41,13,4,"— Teko umuaiw putar Tupàn hàpuzuhu aꞌe wà nehe, ere kwez urewe, iꞌi izupe wà. — Maꞌe ꞌar mehe uzeapo putar agwer maꞌe nehe, iꞌi izupe wà. — Maꞌe uzeapo putar aꞌe ꞌym mehe nehe, aꞌe ꞌar ihemaw ikwaw kar pà teko wanupe nehe, iꞌi izupe."
41,13,5,"Zezuz uzeꞌeg wanupe. — Pemeꞌegatu nehe. Aze teko hemuꞌem peme wà nehe, pezeruzar zo wanemuꞌemaw rehe nehe."
41,13,6,"Ur putar teko teteaꞌu aꞌe wà nehe. — Ihe Tuwihawete Tupàn hemimur karer romo aiko ihe, iꞌi muaꞌu putar teko wanupe aꞌe wà nehe. Umupytuꞌu kar putar teko teteaꞌu Tupàn rehe wazeruzar ire wà nehe."
41,13,7,Peinu putar puruzukaiw paw peneko haw huwake aꞌe ꞌar mehe nehe. Peinu putar puràmàtyryꞌymaw muite aꞌu har imumeꞌu haw nehe no. Pekyze zo henu mehe nehe. Uzeapo putar agwer maꞌe nehe. Iahykaw nuhem kwaw aꞌe ꞌar mehe aꞌe rihi.
41,13,8,"Teko uzàmàtyryꞌym putar amo teko oho aꞌe wà nehe, tuwihaw uzuka putar amo tuwihaw oho wà nehe no. Ywy paw uryryryryz putar aꞌe nehe no. Teko teteaꞌu imaꞌuhez putar aꞌe ꞌar mehe aꞌe wà nehe no. Agwer uzeapo maꞌe ràm nuzawy kwaw kuzà imemyrahy haw ipy aꞌe nehe. Aze hahy hie nehe, xikwaw imemyr izexak kar eteaꞌi haw zane. Nezewegatete aze agwer maꞌe uzeapo wà nehe, pekwaw putar iahykaw ihem eteaꞌi haw nehe."
41,13,9,"Pemeꞌegatu nehe. Herehe uzeruzar ꞌym maꞌe aꞌe wà nehe, pepyhyk putar aꞌe wà nehe. Peneraha putar tuwihaw wanuwa rupi aꞌe wà nehe. Pepetepetek kar putar wà nehe no, uzemonoꞌogaw pe wà nehe no. Peneraha putar tuwihaw ikàg weraꞌu maꞌe wanuwa rupi wà nehe no. Taꞌe peiko heremiruzeꞌeg romo pe xe. Pemumeꞌu putar herehe zeꞌeg puràg aꞌe tuwihaw wanupe nehe."
41,13,10,Iahykaw henune amo umumeꞌu putar Tupàn zeꞌeg puràg teko nànàn wà nehe.
41,13,11,"Pepyhyk putar tuwihaw wanuwa rupi peneraha pà wà nehe. Tuwihaw upuranu putar penehe wà nehe. — Maꞌe aꞌe putar wanupe nehe, peze zo nehe. Pekyze zo wanuwi nehe. Aꞌe ꞌar mehe Tekwe Puràg uzeꞌeg putar pepyꞌa pe aꞌe nehe. Napemumeꞌu kwaw pezeꞌegaw nehe. Tupàn rekwe pemuzeꞌeg kar putar tuwihaw wanupe aꞌe nehe."
41,13,12,"Amo awa omono putar wykyꞌyr tuwihaw wanupe aꞌe wà nehe, wazuka kar pà wanupe wà nehe. Amo awa omono putar wywyr tuwihaw wanupe aꞌe wà nehe, wazuka kar pà wà nehe. Amo awa omono putar u izuka kar pà wà nehe no, uhy wamono pà wanupe wà nehe no. Teko paw naꞌiakatuwawahy kwaw penehe aꞌe wà nehe, taꞌe pezeruzar herehe pe xe, iꞌi wanupe. — Aze napepytuꞌu kwaw herehe pezeruzar ire nehe, maꞌerahy ipuraraw mehe nehe, Tupàn pepyro putar wanuwi nehe. Peiko putar ipyr tuweharupi nehe."
41,13,14,"Uzeꞌeg Zezuz amo ae maꞌe Tupàn hàpuzuhu pupe tur àwàm rehe aꞌe kuryUzeꞌeg wi Zezuz wemimuꞌe wanupe. — Ur putar amo ae maꞌe iaiw maꞌe aꞌe nehe, Tupàn hàpuzuhu pupe aꞌe nehe. Aꞌe pe heko haw naꞌikatu pixik kwaw Tupàn pe nehe. Aꞌe rupi nehe, Zutez ywy rehe har aꞌe wà nehe, tuwe uzàn oho tawhu wi aꞌe wà nehe, ywytyruhu kutyr aꞌe wà nehe."
41,13,15,"Aze amo teko wiko tàpuz ꞌaromo nehe, aꞌe ꞌar mehe nehe, tuwe uzàn oho ywytyruhu kutyr nehe. Iwezyw ire nehe, tuwe nuixe kwaw wàpuz me nehe. Tuwe nueraha kwaw maꞌe uzeupi nehe."
41,13,16,"Aze amo teko wiko ko pe nehe, tuwe oho ywytyruhu kutyr tàritykaꞌi nehe no. Tuwe nuzewyr kwaw wàpuz me nehe. Tuwe nueraha kwaw ni ukamir nehe."
41,13,17,Aꞌe ꞌar mehe kuzà ipuruꞌa maꞌe upuraraw putar maꞌerahy aꞌe wà nehe. Kuzà umemyr imukamu har upuraraw putar maꞌerahy aꞌe wà nehe no.
41,13,18,"Pezeꞌeg Tupàn pe nehe. — Epuraraw kar zo aꞌe maꞌerahy teko wanupe ꞌar huwixàgahy maꞌe rehe nehe, peze Tupàn pe nehe. Taꞌe aze aꞌe maꞌe uhem ꞌar huwixàgahy maꞌe rehe nehe, upuraraw putar tuwe wà nehe."
41,13,19,"Aꞌe ꞌar mehe teko upuraraw putar maꞌerahy teteaꞌu aꞌe wà nehe. Teko nuexak pixik kwaw maꞌerahy nezewe nugar wà, ywy izeapo mehe arer we wà. Aꞌe ꞌar pawire nupuraraw pixik kwaw wà nehe no."
41,13,20,"Tupàn umupytuꞌu kar putar aꞌe maꞌerahy aꞌe nehe. Aze mo numupytuꞌu kar iwer, teko paw ukàzym mo wà. Umupytuꞌu kar putar aꞌe maꞌerahy kwer aꞌe nehe, taꞌe upuhareko katu wemixamixak kwer aꞌe wà xe."
41,13,21,"Aze teko uzeꞌeg nezewe peme wà nehe, — Kwa, ko awa Tuwihawete Tupàn hemimur karer romo hekon aꞌe, aze iꞌi peme wà nehe, pezeruzar zo wazeꞌeg rehe nehe."
41,13,22,"Heta putar amo tuwihaw aꞌuaꞌu Tupàn hemimur kar aꞌuaꞌu aꞌe wà nehe. Heta putar amo Tupàn zeꞌeg imumeꞌu har aꞌuaꞌu aꞌe wà nehe no. Aꞌe awa uzapo putar amo maꞌe aꞌe wà nehe, ukàgaw hexak kar pà teko wanupe aꞌe wà nehe. Uzapo putar purumupytuhegatu kar haw wà nehe no. Ipurumupytuꞌu kar wer putar teko wanehe Zezuz rehe wazeruzar ire wà nehe. Aze upuner wamupytuꞌu kar haw rehe wà nehe, aꞌe mehe hurywete putar wà nehe."
41,13,23,"Pezeapyaka katu tuwe nehe, taꞌe amumeꞌu kwez peme paw rupi ihe xe, izeapo ꞌym mehe we ihe xe."
41,13,24,"Uzeꞌeg Zezuz ur àwàm rehe aꞌe kuryUzeꞌeg wiwi Zezuz wemimuꞌe wanupe. — Aꞌe ꞌar mehe nehe, maꞌerahyhu ipuraraw ire nehe, kwarahy ipytun putar aꞌe nehe. Zahy upytuꞌu putar uhyape re aꞌe nehe no."
41,13,25,Zahytata uꞌar putar ywak wi aꞌe wà nehe no. Ywak rehe har uzawy putar wape aꞌe wà nehe no.
41,13,26,Naꞌe teko herexak putar ywàkun pupe hezur mehe aꞌe wà nehe. Arur putar hereko haw pe har ikàg maꞌe ihe wà nehe. Teko wexak putar hepuràg eteahy haw aꞌe mehe aꞌe wà nehe no. Taꞌe ihe Tuwihawete Tupàn hemimur karer romo aiko ihe xe.
41,13,27,"Amono kar putar Tupàn heko haw pe har ihe wà nehe, Tupàn hemiruzeꞌeg ywy nànànar wamonoꞌog pà ihe wà nehe."
41,13,28,Uzeꞌeg Zezuz ahykaw ihemaw rehe aꞌe kuryUzeꞌeg wiwi Zezuz wemimuꞌe wanupe. — Pemaꞌenukwaw maꞌywa ꞌyw Pi her maꞌe rehe nehe. Hàkàgwer uxinig tuwixàgaw ꞌar rehe. Huwer mehe pekwaw haku haw ꞌar ihem eteaꞌi haw.
41,13,29,Nezewegatete agwer maꞌe hexak mehe pekwaw putar iahykaw ihem eteaꞌi haw nehe no.
41,13,30,"Azeharomoete ko hezeꞌeg ihe. Teko wikuwe maꞌe aꞌe wà, ko ꞌar rehe har aꞌe wà, wexak putar agwer maꞌe aꞌe wà nehe. Amo umàno aꞌe ꞌym mehe wà. Amogwer wexak putar wà nehe."
41,13,31,"Ywak nehe, ywy nehe no, upaw putar wà nehe. Ukàzym putar wà nehe. Hezeꞌeg nupaw pixik kwaw aꞌe nehe. Azeharomoeteahy. — Teko nukwaw kwaw aꞌe ꞌar wà rihi, iꞌi Zezuz teko wanupe."
41,13,32,Teko nukwaw kwaw aꞌe ꞌar ihem àwàm aꞌe wàUzeꞌeg wiwi Zezuz wemimuꞌe wanupe. — Ni amo teko nukwaw kwaw aꞌe ꞌar ihem àwàm aꞌe wà. Tupàn heko haw pe har nukwaw kwaw aꞌe wà no. Ihe nakwaw kwaw ihe no. Tupàn heru zo ukwaw aꞌe.
41,13,33,Peàrogatu iahykaw nehe. Napekwaw kwaw ihemaw ꞌar pe.
41,13,34,"Aze amo awa iata wer amo ywy rehe aꞌe nehe, aꞌe mehe weko haw wi uhem mehe uzeꞌeg putar umaꞌereko maꞌe wanupe nehe. — Pezekaiw katu heràpuz rehe nehe, iꞌi putar wanupe nehe. — Nezewegatete pe nehe no ty wà. Pemeꞌegatu nehe. Peiko umaꞌereko maꞌe ài nehe. Napekwaw kwaw hehemaw ꞌar. Ihe tàpuz zar ài aiko ihe. Azur putar ihe nehe. Aze ruꞌu karumehe nehe, aze ruꞌu pytun romogatu mehe nehe, aze ruꞌu kwarahy ihem romogatu mehe nehe. Napekwaw kwaw pe. Peàrogatu hehem àwàm nehe."
41,13,37,Amumeꞌu ko maꞌe kwez peme kury. Amumeꞌu putar amogwer wanupe nehe no. Pemeꞌegatu nehe.
41,14,1,"Zutew wanuwihaw umumeꞌu Zezuz izuka àwàm aꞌe wà kuryUhem eteaꞌi maiꞌu haw uhuaꞌu maꞌe Zutew wanupe kury. Zaneraꞌyr wazuka ꞌym awer aꞌe maiꞌu haw her romo aꞌe. Typyꞌak iapiruru ꞌym maꞌe iꞌu haw, amo ae her romo aꞌe. Xaxeto wanuwihaw aꞌe wà, zeꞌeg kwehe arer rehe upurumuꞌe maꞌe aꞌe wà no, uzemonoꞌonoꞌog waiko uzeꞌeg pà aꞌe wà. — Pyhegwepe xiapo putar maiꞌu haw uhuaꞌu maꞌe nehe. Xipyhyk Zezuz zane nehe, izuka kar pà zane nehe, teko wanupe imumeꞌu ꞌym pà zane nehe, iꞌi uzeupeupe wà. — Nazapuner kwaw Zezuz pyhykaw rehe maiꞌu haw ꞌar mehe nehe, iꞌi uzeupeupe wà. — Aze xipyhyk Zezuz teko wamytepe nehe, aꞌe mehe wikwahy putar teko zanewe aꞌe wà nehe, taꞌe Zezuz ikatuahy wanupe aꞌe xe, iꞌi uzeupeupe wà."
41,14,3,"Kuzà omono kàpuhàg Zezuz iàkàg rehe aꞌe kuryAꞌe ꞌar mehe Zezuz wiko Metàn taw pe aꞌe, Ximàw iperewàtà maꞌe kwer hàpuz me aꞌe. Imaiꞌu mehe ur amo kuzà huwake aꞌe kury. Werur zutahykyꞌa izupe. Teko uzapo ita aꞌe wà, zutahykyꞌa romo aꞌe wà. Heta kàpuhàg ipupe. Hekuzar katu aꞌe. Aꞌe kàpuhàg Zutew omono umàno maꞌe kwer wanetekwer wanehe wà, watym zanune wà. Naꞌe aꞌe kuzà aꞌe kury, uka zutahykyꞌa aꞌe kury. Umuꞌàpyr kàpuhàg imono Zezuz iàkàg rehe kury."
41,14,4,"Amo teko aꞌe pe wanekon aꞌe wà no. Wikwahy hexak pà wà. — Kwa, màràzàwe tuwe umumaw kwez kàpuhàg nezewe aꞌe, iꞌi uzeupeupe wà."
41,14,5,"— Aze mo umeꞌeg, hekuzar teteaꞌu mo. Aꞌe rupi mo upuner mo hekuzarer imono haw rehe maꞌe hereko ꞌymar wanupe, iꞌi uzeupeupe wà. Uzeꞌeg oho nezewe kuzà pe wà no."
41,14,6,Naꞌe uzeꞌeg Zezuz wanupe kury. — Pezeꞌeg zo nezewe izupe ty wà. Uzapo maꞌe ipuràg eteahy maꞌe kwez ihewe aꞌe.
41,14,7,"Maꞌe hereko ꞌymar tuweharupi pepyr wanekon aꞌe wà. Ihe naiko kwaw pepyr tuweharupi nehe. Aze pepurapo wer maꞌe ipuràg eteahy maꞌe rehe hemetarer ꞌym maꞌe wanupe nehe, pepuner iapo haw rehe wyzài ꞌar mehe nehe. Ihe naiko kwaw pepyr tuweharupi ihe nehe."
41,14,8,"Uzapo wemiapo putar haw kwez aꞌe. Umur kàpuhàg kwez ihewe, heretekwer imuàgàꞌym pà hetymaw rehe."
41,14,9,"Azeharomoete hezeꞌeg ihe. Heremimono kar aꞌe wà nehe, umumeꞌu putar Tupàn zeꞌeg puràg taw nànàgatu aꞌe wà nehe, ywy nànàgatu aꞌe wà nehe no. Aꞌe taw pe har paw rupi aꞌe wà nehe, aꞌe ywy rehe har paw rupi aꞌe wà nehe no, umumeꞌu putar ko kuzà hemiapo kwer uzeupeupe aꞌe wà nehe. Imaꞌenukwaw putar hehe wà nehe, hemiapo kwer rehe wà nehe."
41,14,10,"Zur ukwaw kar Zezuz ipyhyk àwàm tuwihaw wanupe aꞌe kuryNaꞌe Zut Kario pe har aꞌe kury, aꞌe Zezuz hemimuꞌe wanupi wata maꞌe aꞌe kury, oho xaxeto wanuwihaw wapyr aꞌe kury. — Apupytywà putar Zezuz ipyhykaw rehe ihe nehe, iꞌi wanupe."
41,14,11,"Tuwihaw aꞌe wà, hurywete izeꞌeg henu mehe aꞌe wà. — Aze urepytywà pe nezewe nehe, oromono putar temetarer newe nehe, iꞌi izupe wà. Naꞌe Zut umeꞌegatu oho Zezuz rehe kury. — Maꞌe ꞌar mehe ikatu putar ipyhykaw rehe nehe, maꞌe pe upuner ipyhykaw rehe wà nehe, iꞌi uzeupe."
41,14,12,"Zezuz umaiꞌu wemimono kar wapyrTypyꞌak iapiruru ꞌym maꞌe iꞌu haw ꞌar ipy mehe teko uzuka àràpuhàràn Tupàn pe imono e pà aꞌe wà. Aꞌe ꞌar mehe hemimuꞌe upuranu Zezuz rehe wà. — Mo hàpuz me zamaiꞌu putar zane nehe, iꞌi izupe wà. — Taꞌe ureho wer aꞌe pe imuàgàꞌym pà kury xe, àràpuhàràn izuka pà temiꞌu iapo pà kury xe, iꞌi izupe wà."
41,14,13,Zezuz omono kar mokoz wemimuꞌe tawhu pe wà. Aꞌe pe pexak putar amo awa ꞌy ywyꞌa pupe heraha har aꞌe pe taw mytepe nehe. Peho hupi nehe.
41,14,14,"Peneraha putar amo tàpuz me nehe. Aꞌe pe nehe, pezeꞌeg nezewe tàpuz zar pe nehe. — Purumuꞌe maꞌe upuranu nerehe ty, peze izupe nehe. — Maꞌe pe aꞌu putar àràpuhàràn roꞌo kwer ihe nehe, aꞌe ꞌar mehe nehe, heremimuꞌe wapyr nehe, iꞌi kwez newe kury ty, peze izupe nehe."
41,14,15,"Naꞌe tàpuz zar wexak kar putar zanemaiꞌu àwàm tàpuz pupyaikaw pyrer peme nehe. Heta putar ywyrapew aꞌe pe nehe, imuhyk pyrer nehe. Pezapo zaneremiꞌu ràm aꞌe pe nehe."
41,14,16,Naꞌe hemimuꞌe oho taw pe wà kury. Wexak Zezuz hemimumeꞌu kwer paw rupi wà. Uzapo temiꞌu aꞌe pe wà.
41,14,17,"Karuk eteaꞌi mehe oho Zezuz aꞌe pe aꞌe kury, aꞌe 11 hemimuꞌe wanupi kury. Umaiꞌu aꞌe pe wà."
41,14,18,"Umaiꞌu mehe we Zezuz uzeꞌeg wanupe. — Azeharomoete ko hezeꞌeg ihe, iꞌi wanupe. — Amo penupi wata maꞌe aꞌe nehe, xe hepyr umaiꞌu maꞌe aꞌe nehe, umumeꞌu putar heho àwàm tuwihaw wanupe aꞌe nehe, hepyhyk kar pà hezuka kar pà wanupe aꞌe nehe, iꞌi wanupe. Uzemumikahy hemimuꞌe izeꞌeg henu mehe wà. Uzeꞌeg izupe pitàitàigatu wà. — Ihe naiko kwaw nepyhyk kar har romo ihe, iꞌi izupe pitàitàigatu wà. — Amo penupi wata maꞌe amo hepyr umaiꞌu maꞌe aꞌe, aꞌe uzapo putar aꞌe maꞌe ihewe aꞌe nehe. Ihe Awa taꞌyr ihe. Amàno putar ihe nehe, zeꞌeg kwehe arer rupi katete ihe nehe. Uzemumikahy putar hepyhyk kar har aꞌe nehe, taꞌe Tupàn uzepyk putar hehe aꞌe nehe xe. Aze mo nuzexak kar pixik iwer mo aꞌe, ikatu weraꞌu mo izupe."
41,14,22,"Uꞌu Zezuz typyꞌak aꞌe kury, wemimuꞌe wanupe imono pà aꞌe noNaꞌe upyhyk typyꞌak, wamaiꞌu mehe. Uzeꞌeg Tupàn pe. — Nekatuahy Tupàn, taꞌe eremur ko temiꞌu urewe ne xe, iꞌi izupe. Aꞌe re uzaikaikaw typyꞌak wemimuꞌe wanupe imono pà kury. — Peꞌu ko typyꞌak nehe, iꞌi wanupe. — Ko typyꞌak aꞌe, nuzawy kwaw heretekwer aꞌe, iꞌi wanupe."
41,14,23,Naꞌe upyhyk kanek no. Uzeꞌeg wi Tupàn pe no. Aꞌe re omono wanànàgatu no. Hemimuꞌe paw uꞌu aꞌe wà no.
41,14,24,"Naꞌe uzeꞌeg wanupe no. — Ko win aꞌe, nuzawy kwaw heruwy kwer aꞌe, azuhen putar heruwy kwer teko teteaꞌu wapyro pà zepykaw wi ihe nehe, wanemiapo kwer ikatu ꞌym maꞌe hekuzaromo ihe nehe."
41,14,25,"Azeharomoete hezeꞌeg ihe, naꞌu wi kwaw ꞌagwer win ihe nehe kury. Tupàn pureruzeꞌegaw ihem ire nehe, xo aꞌe mehe zo aꞌu putar win ihe nehe. Aꞌe win heremiꞌu ràm uzawy ko win aꞌe nehe."
41,14,26,"Naꞌe uzegar wà kury. Aꞌe re oho aꞌe wi wà, ywytyruhu Uri tyw her maꞌe kutyr wà."
41,14,27,"Zezuz umumeꞌu wemimuꞌe wahàwahàz tàwàm aꞌe kuryNaꞌe uzeꞌeg Zezuz wanupe kury. — Nezewe iꞌi Tupàn zeꞌeg kwehe arer aꞌe. Tupàn aꞌe nehe, uzuka kar putar àràpuhàràn wanehe uzekaiw maꞌe aꞌe nehe. Aꞌe rupi àràpuhàràn uhàuhàz putar aꞌe wà nehe, iꞌi zeꞌeg kwehe arer. Peiko putar aꞌe àràpuhàràn wazàwe. Aiko penehe uzekaiw maꞌe romo ihe. Pehàpehàz putar nehe. Taꞌe amàno putar ihe nehe xe. Hemàno mehe nehe, pemaranugar putar ihewi nehe. Napezeruzar kwaw herehe nehe."
41,14,28,Akweraw wi putar hemàno re ihe nehe no. Aꞌe re aha putar Karirez ywy rehe nehe.
41,14,29,"Uzeꞌeg Pet izupe aꞌe kury. — Amogwer paw uhàuhàz putar aꞌe wà nehe, nerehe uzeruzar ire upytuꞌu pà aꞌe wà nehe, iꞌi izupe. — Ihe zutykaꞌi naha kwaw wanupi ihe nehe, apyta putar tuweharupi nepyr ihe nehe, iꞌi izupe."
41,14,30,"— Azeharomoete ko hezeꞌeg ihe, iꞌi Zezuz izupe. — Pyhaw nehe, zapukaz uzeꞌeg putar mokoz haw aꞌe nehe. Izeꞌeg zanune eremumeꞌu putar hekwaw ꞌymaw naꞌiruz haw ne nehe. — Kwa, nakwaw kwaw Zezuz ihe pa, ere putar teko wanupe nehe, naꞌiruz haw nehe, taꞌe erekyze putar wanuwi nehe xe, iꞌi Zezuz Pet pe. Uzeꞌeg ahyahy Pet Zezuz pe kury. — Aze hezuka wà nehe, nezuka mehe wà nehe, nazeꞌeg kwaw nezewe ihe nehe, iꞌi ahyahy izupe. Aꞌe rupi amogwer aꞌe wà no, uzeꞌeg nezewegatete izupe aꞌe wà no."
41,14,32,"Oho Zezuz Kexemani pe aꞌe kuryWata oho waiko wà. Naꞌe uhem maꞌywa ꞌyw rupaw Zexem her maꞌe pe wà kury. Uzeꞌeg Zezuz wemimuꞌe wanupe. — Peapyk xe nehe. Azeꞌeg putar Tupàn pe ihe nehe kury, iꞌi wanupe."
41,14,33,"Naꞌe weraha Pet uzeupi kury, weraha Xiak, weraha Zuàw no. Utyrykaꞌi amogwer wanuwi wà. Uzemumikahy Zezuz aꞌe."
41,14,34,"Uzeꞌeg wanupe kury. — Hepyꞌa uzemumikahy, iꞌi wanupe. — Amàno eteaꞌi ihe, iꞌi wanupe no. — Pepyta xe nehe ty wà, peàro hepyhykar pe wà nehe, pemeꞌegatu tuwe wahemaw rehe nehe, iꞌi wanupe."
41,14,35,"Naꞌe Zezuz aꞌe zutykaꞌi oho xerànaꞌi kury. Uꞌar ywy rehe aꞌe pe kury, Tupàn pe uzeꞌeg pà kury. — Papaz, iꞌi izupe. — Heru, iꞌi izupe. — Erepuner wyzài maꞌe iapo haw rehe nehe. Aꞌe rupi eꞌu kar zo ko kanek por ihewe nehe. Aze ereputar nehe, xo aꞌe mehe zo aꞌu putar nehe. Nazapo kwaw heremiapo putar haw ihe nehe. Xo neremiapo putar haw zo azapo putar nehe, iꞌi izupe. Maꞌerahy ipuraraw paw rehe uzeꞌeg aꞌe."
41,14,37,"Naꞌe uzewyr Zezuz oho wemimuꞌe wapyr kury. Uker upà wà. Uzeꞌeg Pet pe kury. — Ximàw Pet, aipo ereker ezupà ne, iꞌi izupe. — Aipo nerepuner kwaw ni pitài or imumaw paw rehe nemeꞌe pà ne, iꞌi izupe."
41,14,38,"— Emeꞌe nehe, ezeꞌeg Tupàn pe nehe no. Aꞌe mehe Zurupari nupuner kwaw wemuꞌemaw rehe newe nehe. Nuzapo kar kwaw ikatu ꞌym maꞌe newe nehe, iꞌi izupe. — Nepyꞌa ipurapo wer zepe ikatu maꞌe rehe aꞌe. Nanekàg kwaw. Aꞌe rupi nerepuner kwaw ikatuahy maꞌe iapo haw rehe nehe, iꞌi izupe."
41,14,39,Naꞌe Zezuz uhem wi oho wanuwi kury. Uzeꞌeg wi Tupàn pe uzeꞌeg ipy zàwegatete.
41,14,40,Uzewyr wi wemimuꞌe wapyr no. Uker wi upà wà no. Hupehyz tuwe wà. Nukwaw kwaw uzeꞌegaw Zezuz pe wà.
41,14,41,"Uhem wi oho wanuwi no. Uzewyr wi wapyr no. — Màràzàwe tuwe peker wi wi pezupà, iꞌi wanupe. — Màràzàwe tuwe pepytuꞌu Tupàn pe pezeꞌeg ire. Uhyk aipo kury. Uhem hezuka haw ꞌar ihewe kury. Ihe Awa taꞌyr ihe. Amo awa hepyhyk kar putar ikatu ꞌym maꞌe iapo har wanupe aꞌe nehe kury. Pepuꞌàm nehe ty wà, zaha nehe ty wà, uhem hepyhykar pe pe aꞌe wà kury, iꞌi wanupe."
41,14,43,"Zauxiapekwer upyhyk Zezuz aꞌe wà kuryIzeꞌeg mehe we uhem Zut aꞌe pe aꞌe kury. Zezuz hemimuꞌe kwer romo hekon aꞌe. Werur amo awa uzeupi aꞌe wà no. Takihe puku werur aꞌe wà, werur ywyràihàg aꞌe wà no. Xaxeto wanuwihaw aꞌe wà kury, purumuꞌe maꞌe aꞌe wà no, Zutew wanàmuz aꞌe wà no, omono kar aꞌe zauxiapekwer aꞌe wà, Zezuz ipyhyk kar pà wanupe aꞌe wà."
41,14,44,"Uzeꞌeg Zut ipyhykar wanupe kury. — Azurupyter putar Zezuz aha ihe nehe, iꞌi wanupe. — Aꞌe rupi pekwaw putar penemipyhyk ràm nehe. Pepyhyk peho nehe ty wà, heraha pà imunehew kar pà nehe ty wà, iꞌi Zut wanupe."
41,14,45,"Uhem ire oho Zut Zezuz huwake aꞌe kury. — Purumuꞌe maꞌe, iꞌi muaꞌu izupe. Uzurupyter kury."
41,14,46,Naꞌe zauxiapekwer upyhyk Zezuz wà aꞌe wà.
41,14,47,"Naꞌe amo Zezuz huwake uꞌàm maꞌe aꞌe kury, umutyk utakihe aꞌe kury, umugaz amo awa aꞌe pe har oho aꞌe kury. Aꞌe awa xaxeto pe umaꞌereko maꞌe romo hekon aꞌe. Uzaikaw inami izuwi."
41,14,48,"Naꞌe Zezuz uzeꞌeg zauxiapekwer wanupe kury. — Perur takihe raꞌe, perur ywyràihàg raꞌe. Aipo imunar maꞌe romo aiko ihe. Màràzàwe tuwe hepyhyk pe nezewe. Tuweharupi aiko pepyr ihe, Tupàn hàpuzuhu pupe ihe. Zeꞌeg kwehe arer umumeꞌu ihewe uzeapo maꞌe ràm paw aꞌe. Tuwe uzeapo aꞌe maꞌe nehe kury."
41,14,50,Naꞌe hemimuꞌe uhàuhàz izuwi uzàn pà wà kury.
41,14,51,Amo awa tuaꞌu romogatu maꞌe aꞌe pe hekon aꞌe no. Wata oho iko Zezuz haikwer romo. Aꞌe pe hekon pàn pupe uzewàzewàn pà. Naheta kwaw amo imaꞌe izupe aꞌe ꞌar mehe. Zezuz ipyhykar wexak aꞌe awa aꞌe wà kury. Ipurupyhyk wer zepe hehe aꞌe pe wà.
41,14,52,Uzàn oho wanuwi. Wezar pàn uzezuwàn awer wapo pe kury. Uzàn oho umaꞌe ꞌym mà kury.
41,14,53,"Zezuz uꞌàm zutew wanuwihaw wanenataromo aꞌe kuryNaꞌe ipyhykar aꞌe wà kury, weraha Zezuz xaxeto wanuwihaw hàpuz me aꞌe wà kury. Amogwer tuwihaw paw rupi katete aꞌe wà, upurumuꞌe maꞌe aꞌe wà no, tàmuz aꞌe no, uzemonoꞌog aꞌe pe wà kury."
41,14,54,"Pet aꞌe kury, wata oho iko Zezuz haikweromo kury. Upyta muite izuwi kury. Uhem oho tuwihaw hàpuz me kury. Upyta ꞌàm katu pe. Naꞌe wapyk oho zauxiapekwer wanuwake kury, uzepeꞌe pà kury."
41,14,55,"Naꞌe xaxeto wanuwihaw aꞌe wà, amogwer tuwihaw aꞌe wà no, wekar amo awa Zezuz rehe uzeꞌeg zemueteahy maꞌe ràm aꞌe wà. Ipuruzuka wer zepe Zezuz rehe wà. Nuexak kwaw amo awa hehe uzeꞌeg zemueteahy maꞌe ràm wà."
41,14,56,"Teko teteaꞌu izeꞌeg zemueteahy wer zepe Zezuz rehe tuwihaw wanupe wà. Hemuꞌem paw rupi wà. Amo umumeꞌu amo maꞌe wà, amo ae umumeꞌu amo ae maꞌe wà no. Wazeꞌeg uzawy amogwer wazeꞌeg wà. Taꞌe hemuꞌem aꞌe wà xe. Ipurumumeꞌu wer hemiapo kwer rehe wà. Amo hemimumeꞌu kwer uzawy amo ae hemimumeꞌu kwer."
41,14,57,"Naꞌe amo uꞌàm tuwihaw wanuwa rupi wà, hemuꞌem pà wanupe wà. — Aenu Zezuz ihe, tàpuzuhu rehe izeꞌeg zemueteahy mehe ihe, iꞌi wanupe wà."
41,14,58,"— Ihe aityk putar Tupàn hàpuzuhu ihe nehe, iꞌi Zezuz teko wanupe, iꞌi tuwihaw wanupe wà. — Aꞌe tàpuzuhu teko uzapo opo pupe aꞌe wà. Naꞌiruz ꞌar ipaw ire nehe, amo ae tàpuzuhu azapo wi putar ihe nehe. Teko nuiko kwaw aꞌe tàpuzuhu iapo har romo wà nehe, iꞌi Zezuz teko wanupe, iꞌi wanupe wà."
41,14,59,Uzawy wi wanemimumeꞌu kwer wà. Amo izeꞌeg uzawy wi amo ae izeꞌeg aꞌe.
41,14,60,"Naꞌe xaxeto aꞌe kury, upuꞌàm tuwihaw wamytepe aꞌe kury. Uzeꞌeg Zezuz pe kury. — Erenu wazeꞌeg ne, nerehe wazeꞌeg mehe ne. Nerezeꞌeg pixik kwaw wanupe, iꞌi izupe. — Aipo azeharomoete nerehe wazeꞌeg aꞌe wà, iꞌi izupe."
41,14,61,"Nuzeꞌeg kwaw Zezuz izupe. Upuranu wi tuwihaw hehe no. — Aipo ne Tuwihawete Tupàn hemimur karer romo ereiko ne, iꞌi izupe, hehe upuranu pà. — Teko paw rupi uzeꞌeg Tupàn ikatu haw rehe aꞌe wà. — Aipo taꞌyr romo ereiko ne, iꞌi izupe."
41,14,62,"Naꞌe Zezuz uzeꞌeg izupe kury. — Ihe aiko Tuwihawete Tupàn hemimur karer romo azeharomoete ihe, iꞌi wanupe. — Tupàn aꞌe, ikàg weraꞌu tuwe amogwer wanuwi paw rupi aꞌe. Hemimur karer awa romo uzeapo maꞌe kwer romo aiko ihe. Apyk putar iawyze har rehe ihe nehe. Azur wi putar nehe no, ywàkun pupe nehe, iꞌi wanupe no. — Pexak putar nehe, iꞌi wanupe."
41,14,63,"Naꞌe aꞌe tuwihaw umuꞌi ukamir kury. — Naxiputar kwaw amo hemiapo kwer imumeꞌu har zane wà kury. Taꞌe aꞌe ae uzeꞌeg zemueteahy Tupàn rehe zaneruwa rupi aꞌe kury xe, iꞌi izupe wà. — Pe peinu izeꞌeg pe, Tupàn rehe izeꞌeg zemueteahy mehe pe. Maꞌe xiapo putar izupe nehe kury, iꞌi amogwer tuwihaw wanupe. — Xiuka kar nehe, iꞌi tuwihaw izupe paw rupi wà. — Taꞌe uzeꞌeg zemueteahy Tupàn rehe xe, iꞌi izupe wà. Aꞌe ꞌar rehe Zutew aꞌe wà, aze amo teko uzeꞌeg zemueteahy Tupàn rehe, aꞌe mehe umuꞌi umaꞌe aꞌe wà, uzuka aꞌe Tupàn rehe uzeꞌeg zemueteahy maꞌe aꞌe wà."
41,14,65,"Naꞌe amo awa aꞌe pe har uzenymon hehe aꞌe wà kury. Uzàpixi pàn pegwer imono huwaw wà. Upetepetek hereko wà. — Mo aipo nepetek kury ty, iꞌi izupe wà. Taꞌe Zezuz nuexak kwaw upetekar wà xe. Naꞌe tuwihaw omono Zezuz zauxiapekwer wanupe wà kury. Zauxiapekwer aꞌe wà no, ukwaukwar teteaꞌu hehe aꞌe wà no."
41,14,66,Pet umumeꞌu Zezuz ikwaw paw ꞌym aꞌe kuryPet wikuwe katu pe. Amo kuzà aꞌe pe hekon aꞌe. Xaxeto wanuwihaw pe umaꞌereko maꞌe romo hekon aꞌe. Naꞌe ur Pet huwake kury.
41,14,67,"Wexak izepeꞌe mehe. Umeꞌe hehe uzeꞌeg pà izupe. — Ne ereiko Zezuz hupi wata maꞌe kwer romo ne ꞌy, iꞌi izupe."
41,14,68,"— Nan kwaw zàkwà, iꞌi Pet izupe. — Maꞌe rehe erezeꞌeg iko ne, zàkwà, iꞌi izupe. Naꞌe Pet oho ukenuhu huwake kury. Naꞌe zapukaz uzeꞌeg kury."
41,14,69,"Nan kwehe tete aꞌe kuzà wexak wi Pet aꞌe pe no. Uzeꞌeg uzeake kar wanupe. — ꞌAw awa Zezuz imyrypar romo hekon aꞌe, iꞌi wanupe."
41,14,70,"— Nan kwaw zàkwà, iꞌi Pet izupe no. Nan kwehe tete uzeꞌeg hake har Pet pe aꞌe wà kury. — Ne Karirez ywy rehe har romo ereiko ne, aꞌe rupi ne Zezuz imyrypar romo ereiko tuwe ne, iꞌi izupe wà."
41,14,71,"Naꞌe Pet uzeꞌeg wanupe, uzeꞌeg imumeꞌuahy pà kury. — Nakwaw pixik kwaw ko awa penemimumeꞌu kwer ihe. Aze heremuꞌem ihe, tuwe Tupàn uzepyk herehe nehe, iꞌi muaꞌu wanupe."
41,14,72,"Aꞌe ꞌar mehe we zapukaz uzeꞌeg wi aꞌe kury. Pet imaꞌenukwaw Zezuz zeꞌeg awer rehe aꞌe kury. — Zapukaz uzeꞌeg putar mokoz haw nehe, iꞌi tuwe Zezuz izupe aꞌe ꞌym mehe. — Zapukaz izeꞌeg zanune eremumeꞌu putar heremimuꞌe romo nereko ꞌymaw naꞌiruz haw nehe, iꞌi izupe. — Nakwaw kwaw aipo Zezuz ihe pa, ere putar teko wanupe nehe, iꞌi tuwe izupe. Uzaiꞌo Pet kury."
41,15,1,"Zezuz uꞌàm Pirat huwake aꞌe kuryIziꞌitahy xaxeto wanuwihaw aꞌe wà, zutew wanàmuzgwer aꞌe wà no, upurumuꞌe maꞌe aꞌe wà no, uzemonoꞌog wi Zezuz rehe uzeꞌeg pà aꞌe wà kury. Uzàpixi wà kury, Pirat pe heraha pà wà kury. Aꞌe Hom pe har Zutew ywy rehe har wanuwihaw romo hekon aꞌe. Naꞌe uzeꞌeg Pirat Zezuz pe kury. — Ne ty, aipo zutew wanuwihawete romo ereiko ne, iꞌi izupe, hehe upuranu pà. — Azeharomoete nezeꞌeg ne, iꞌi Zezuz izupe. — Ihe zutew wanuwihawete romo aiko ihe, iꞌi izupe."
41,15,3,"Naꞌe tuwihaw aꞌe wà kury, uzeꞌeg teteaꞌu Zezuz rehe aꞌe wà kury, hemiapo kwer ikatu ꞌym maꞌe imumeꞌu pà Pirat pe aꞌe wà kury."
41,15,4,"Wazeꞌeg ire upuranu Pirat Zezuz rehe kury. — Aipo nerezeꞌeg kwaw wanupe nehe, iꞌi izupe. — Uzeꞌeg zemueteahy nerehe wà, iꞌi izupe."
41,15,5,"Nuzeꞌeg kwaw aꞌe. — Kwa, nuzeꞌeg kwaw ꞌaw awa aꞌe. Màràzàwe tuwe nuzeꞌeg kwaw aꞌe. Maꞌe azapo kar putar izupe ihe nehe, iꞌi Pirat uzeupe."
41,15,6,"Pirat uzuka kar Zezuz aꞌe kuryTeko wazemonoꞌog mehe we kwarahy nànàgatu Pirat umuhem kar amo awa zemunehew paw wi teko wanupe aꞌe. Teko waneminoz umuhem kar wanupe aꞌe. Amo awa zemunehew paw pe hekon aꞌe wà. Puruzuka maꞌe romo wanekon aꞌe wà. Hapa taꞌyr wanuwihaw her romo aꞌe. Aꞌe ꞌym mehe teko ipuruzukaiw tuwihaw pe wà. Wazeàmàtyryꞌym mehe Hapa taꞌyr uzuka amo awa. Aꞌe rupi zauxiapekwer umunehew Hapa taꞌyr heraha aꞌe wà. Naꞌe aꞌe pe Pirat heko haw pe kury, ur teko aꞌe pe aꞌe wà kury. Uzeꞌeg Pirat pe wà, maꞌe henoz pà izupe wà. Uzapo kar wemiapo putar haw izupe wà. — Emuhem kar amo awa urewe nehe ty, iꞌi izupe. — Taꞌe eremuhem kar ài amo awa urewe maiꞌu haw uhuaꞌu maꞌe ꞌar nànàn ne xe, iꞌi izupe wà. Upuranu Pirat teko wanehe kury. — Maꞌenugar peputar, iꞌi wanupe. — Aipo amuhem kar putar Zezuz peme kury. Zutew wanuwihawete romo hekon aꞌe, iꞌi wanupe. Tuwihaw hewyrowyroahy Zezuz rehe wà. Aꞌe rupi omono Zezuz Pirat pe wà. Pirat ukwaw wanewyroahy haw aꞌe. — Ipuruzuka wer hehe wà, iꞌi uzeupe. Naꞌe tuwihaw uzeꞌeg teko wanupe wà kury. — Penoz maꞌe Pirat pe nehe ty wà, iꞌi wanupe wà. — Emuhem kar Hapa taꞌyr urewe nehe ty, peze izupe nehe, iꞌi wanupe. Naꞌe uzeꞌeg teko oho nezewe izupe aꞌe wà kury, tuwihaw wazeꞌeg heruzar kar pà aꞌe wà kury."
41,15,12,"Naꞌe Pirat upuranu wi wanehe aꞌe no. — Maꞌe azapo putar kwez awa pe ihe nehe, Zezuz pe ihe nehe, iꞌi wanupe. — Zutew wanuwihawete, peze izupe, iꞌi wanupe."
41,15,13,"Naꞌe teko uhapukaz uzeꞌeg pà izupe wà kury. — Ezuka kar nehe ty, ywyra kanetar rehe nehe ty, iꞌi izupe wà."
41,15,14,"Naꞌe Pirat upuranu wi wanehe no. — Màràzàwe haw rehe tuwe azuka kar putar ihe nehe, iꞌi wanupe. — Aipo ikatu ꞌym maꞌe uzapo raꞌe, iꞌi wanupe. Uhapukaz wi wi izupe wà. — Ezuka kar nehe ty, ywyra kanetar rehe nehe ty, iꞌi izupe wà, uhapukaz pà wà."
41,15,15,"Pirat ipurumurywete kar wer zepe teko wanehe. Aꞌe rupi umuhem kar Hapa taꞌyr wanupe kury, zemunehepaw wi kury. Omono Zezuz zauxiapekwer wanupe kury, ipetepetek kar pà izuka kar pà wanupe kury."
41,15,16,"Zauxiapekwer uzemaraz Zezuz rehe aꞌe wà kuryWeraha zauxiapekwer Zezuz Hom pe har wanuwihaw hàpuzuhu pupe wà kury. Zauxiapekwer wanuwihaw aꞌe wà, omonoꞌog zauxiapekwer wamuwà paw rupi aꞌe wà."
41,15,17,"Omono kamir puku piràg pihun wewer maꞌe Zezuz pe wà, imunehew kar pà izupe wà. Uzapo xu Zezuz iàkàgàpixi haw romo wà no. Omono iàkàg rehe wà. Taꞌe tuwihaw umunehew àkàgàpixi haw wà xe, taꞌe umunehew kamir puku piràg pihun wewer maꞌe wà no xe. Aꞌe rupi uzapo xu iàkàgàpixi haw romo izupe no, hehe uryw ahyahy haw romo wà. Hahy tuwe iàkàg izupe."
41,15,18,"Uzeꞌezeꞌeg uryw ahyahy izupe wà. — Ne ty, Zutew wanuwihawete romo ereiko ne ty, iꞌi muaꞌu izupe wà."
41,15,19,"Unupànupà iàkàg rehe wà, ywyra pupe wà. Uzenymonymon hehe wà. Wapyapyk muaꞌu upenàràg rehe wà, huwazaromo wà imuawate muaꞌu pà wà. Umumaw hehe uzemaraz taw wà kury. Wenuhem ikamir izuwi wà. Umunehew imaꞌeete hehe wà. Weraha izuka àwàm me wà kury."
41,15,21,"Zauxiapekwer uzywàzywà ywyra kanetar rehe aꞌe wà kuryWeraha hereko pe rupi wà kury. Nupuner kwaw Zezuz ywyra kanetar heraha haw rehe aꞌe, taꞌe huwy teteaꞌu aꞌe xe. Amo awa ukwaw aꞌe pe aꞌe. Ximàw Xiren taw pe har her romo aꞌe. Àrexàn aꞌe, Hu aꞌe no, taꞌyr romo wanekon aꞌe wà. Uhem eteaꞌi tawhu pe wà kury, uiwy wi wà kury. Zauxiapekwer aꞌe wà kury, weraha kar ywyra kanetar Ximàw pe aꞌe wà kury. Weraha Zezuz Kokota pe wà. Àkàgàpe kwer heta haw iꞌi her zanezeꞌeg rupi."
41,15,23,"Omono zepe muhàg mir her maꞌe win inuromo imono pyrer izupe wà, maꞌerahy imuahyir kar haw romo izupe wà. Nuꞌu kwaw aꞌe."
41,15,24,"Uzywàzywà ipo ipy ywyra kanetar rehe wà. Umuzaꞌazaꞌak imaꞌe uzeupe wà. Omomor itaꞌi aꞌe pe wà. Heta maꞌe papar haw itaꞌi rehe. Aꞌe rupi ukwaw imaꞌe izar ràm wà kury. Kwarahy urete mehe uzywàzywà aꞌe wà. Umupuꞌàm ywyra kanetar wà. Uꞌàm Zezuz aꞌe pe ywyra kanetar rehe. Umuapyk amo zeꞌeg pape rehe wà, imog kar pà ywyra kanetar iapyr wà. — ꞌAw awa zutew wanuwihawete romo hekon aꞌe, iꞌi aꞌe zeꞌeg pape rehe imuapyk pyrer aꞌe. Uzuka mokoz awa aꞌe pe Zezuz huwake aꞌe wà no, amo ae ywyra kanetar rehe wanuz aꞌe wà no. Amo iawyze har rehe iꞌàz aꞌe. Inugwer iahur rehe iꞌàz aꞌe. Maꞌe rehe imunar maꞌe romo wanekon aꞌe wà."
41,15,28," Oho amo teko aꞌe pe aꞌe wà. Uzeꞌeg uryw ahyahy hehe wà. Uzeꞌeg nezewe izupe wà. — Ne ty, — Amuaiw putar Tupàn hàpuzuhu ihe nehe, ere urewe ne. — Azapo wi putar Tupàn hàpuzuhu ihe nehe no, naꞌiruz ꞌar pawire ihe nehe no, ere urewe, iꞌi izupe wà."
41,15,30,"— Ezemukatu nehe kury ty, iꞌi izupe wà. — Ewezyw ywyra kanetar wi tàritykaꞌi nehe ty, iꞌi izupe wà."
41,15,31,"Naꞌe uzeꞌeg xaxeto wanuwihaw uzeupeupe aꞌe wà kury, uzeꞌeg uryw ahyahy Zezuz rehe aꞌe wà kury. — Upurumukatu zepe oho iko aꞌe, iꞌi uzeupeupe wà. — Nuzemukatu kwaw kury, iꞌi uzeupeupe wà. — Ne Tuwihawete Tupàn hemimur karer romo ereiko ne, Zutew wanuwihawete romo ereiko ne, iꞌi muaꞌu izupe wà. — Aꞌe rupi ewezyw ywyra kanetar wi nehe kury ty, iꞌi izupe wà. — Aze erewezyw nehe, aꞌe mehe uruexak putar ure nehe no, aꞌe mehe uruzeruzar putar nerehe ure nehe no, iꞌi muaꞌu izupe wà. Aꞌe mokoz awa Zezuz huwake umàno maꞌe ràm uzeꞌeg uryw ahyahy hehe aꞌe wà no."
41,15,33,Umàno Zezuz aꞌe kuryNaꞌe kwarahy ur wapytepe kury. Aꞌe mehe we ipytunahy kury. Ywy rehe ipytunahy paw rupi. Ipytunahy karuk eteaꞌu mehe no.
41,15,34,"Karuk mehe uhapukaz Zezuz aꞌe kury. — Erui, Erui, erema xapatani, iꞌi Tupàn pe, uhapukaz pà. — Tupàn, Tupàn, màràzàwe tuwe nahepytywà kwaw pe ne, iꞌi aꞌe zeꞌeg zanezeꞌeg rupi."
41,15,35,"Naꞌe huwake har wenu izeꞌeg mehe aꞌe wà kury. — Kwa, wenoz maꞌe kwez Eri pe kury, iꞌi uzeupeupe wà. Eri aꞌe, Zutew wanàmuz kwehe arer romo hekon aꞌe, Tupàn zeꞌeg imumeꞌu har kwehe arer romo hekon aꞌe no."
41,15,36,"Amo aꞌe pe wiko maꞌe aꞌe kury, uzàn oho amanezuràn piaromo kury. Werur izupe kury. Omono win hazahy maꞌe pupe kury. Omono aꞌe amanezuràn wywa iapyr kury, Zezuz pe imono pà, iꞌu kar pà izupe. Uzeꞌeg amogwer wanupe kury. — Aze ruꞌu Eri ur putar heruwezyw pà ywyra kanetar wi aꞌe nehe, iꞌi wanupe."
41,15,37,Naꞌe Zezuz heiheihemahy kury. Umàno kury.
41,15,38,"Amo pàn pupir uhuaꞌu maꞌe Tupàn hàpuzuhu pupe heta aꞌe, imuzaiko pyrer aꞌe. Zezuz imàno re, aꞌe ꞌar mehe we uzemuꞌi pàn pupir uhuaꞌu maꞌe aꞌe kury. Uzemuꞌi mokoz pegwer romo aꞌe. Uzypyrog uzemuꞌi haw ywate wi. Te ywy kutyr rehe."
41,15,39,"Aꞌe ꞌar mehe we amo zauxiapekwer wanuwihaw aꞌe kury, umeꞌe iko hehe imàno mehe aꞌe kury. — Azeharomoete, ꞌaw awa Tupàn raꞌyr romo hekon aꞌe, iꞌi amogwer wanupe."
41,15,40,"Amo kuzà aꞌe pe wanekon aꞌe wà no, xe ràn aꞌe wà no. Mari Matar pe har, Mari Zuze ihy, Xiak ihy, Xarume. Aꞌe paw wiko aꞌe pe wà."
41,15,41,"Aꞌe ꞌym mehe, Zezuz Karirez ywy rehe heko mehe, aꞌe kuzà wata tuwe oho waiko Zezuz rupi aꞌe wà. Uzapo temiꞌu oho waiko izupe wà, hehe uzekaiw pà wà, wata mehe wà. Amo ae kuzà teteaꞌu aꞌe pe wanekon aꞌe wà no, Zezuz imàno mehe aꞌe wà no. Aꞌe kuzà ur Zeruzarez tawhu pe Zezuz rupi wà."
41,15,42,"Zuze Arimatez pe har utym Zezuz hetekwer aꞌe kury Karuk eteaꞌi mehe amo awa uhem Zeruzarez tawhu pe aꞌe kury. Zuze Arimatez pe har her romo aꞌe. Tuwihaw romo hekon aꞌe. Wàrogatu Tupàn pureruzeꞌegaw ꞌar. — Pyhewe zapytuꞌu tuwe nehe, mytuꞌu haw ꞌar mehe nehe, iꞌi uzeupe. — Kutàri apuner hemaꞌereko haw rehe ihe, iꞌi uzeupe. Aꞌe rupi oho Pirat hàpuz me kury. Wenoz Zezuz hetekwer izupe. — Aezar putar hetekwer itakwar pupe nehe, iꞌi izupe. Nukyze kwaw izuwi."
41,15,44,"— Kwa, aipo Zezuz umàno raꞌe, iꞌi Pirat uzeupe kury. Wenoz zauxiapekwer wanuwihaw imuwà uzeupe kury. — Aipo Zezuz umàno raꞌe, iꞌi izupe. — Heꞌe pa, umàno kwez kury, iꞌi Pirat pe. Aꞌe mehe uzeꞌeg Pirat Zuze Arimatez pe har pe kury. — Eraha hetekwer nehe kury ty, iꞌi izupe."
41,15,46,"Naꞌe weraha pàn xigatu maꞌe aꞌe pe Zezuz hetekwer iwàn àwàm kury. Weruwezyw hetekwer ywyra kanetar wi kury. Uwàuwàn pàn pupe kury. Wezar heraha itakwar pupe. Aꞌe itakwar aꞌe, umàno maꞌe kwer hetekwer hupaw romo iapo pyrer aꞌe. Naꞌe omono itahu uken rupi kury, hewàpytymaw romo kury."
41,15,47,"Mari Matar pe har aꞌe, Mari Zuze ihy aꞌe no, wexak Zezuz hetekwer aꞌe pe imono awer aꞌe wà."
41,16,1,"Zezuz ukweraw umàno re aꞌe kuryMytuꞌu haw ꞌar ipaw ire Mari Matar pe har aꞌe, Mari Xiak ihy aꞌe no, Xarume aꞌe no, ur Zezuz hetekwer hupaw pe aꞌe wà kury. Werur muhàg hetekwer rehe imono pyràm wà."
41,16,2,Iziꞌitahy oho aꞌe pe wà. ꞌAr ipy mehe kury. Kwarahy ihem mehe wanon wà.
41,16,3,"Oho mehe we upuranu uzehezehe wà. — Mo umunyryk putar itahu uken wi zanewe nehe, iꞌi oho waiko uzeupeupe wà. Taꞌe uhuaꞌu ita aꞌe ꞌy. Umeꞌe itakwar uken rehe wà kury. — Amo umunyryk tuwe itahu uken wi aꞌe, iꞌi uzeupeupe wà."
41,16,5,Wixe oho itakwar pupe wà. Wexak amo awa aꞌe pe hin mehe wà. Tupaw awyze har rehe hin aꞌe. Ikamir ipukuaꞌu. Xigatu ikamir no. Kuzàgwer ipytuhegatu hexak pà wà.
41,16,6,"Naꞌe aꞌe awa uzeꞌeg wanupe aꞌe kury. — Pepytuhegatu zo herexak pà nehe, iꞌi wanupe. — Aipo pekar Zezuz Nazare pe har pe, aꞌe ywyra kanetar rehe izuka pyrer pe, iꞌi wanupe. — Nuiko kwaw xe aꞌe. Ukweraw wi aꞌe, iꞌi wanupe. — Pexak tupawer kwez kury. Pekar hemimuꞌe kwer peho pe wà nehe."
41,16,7,"Pekar Pet peho no. Pemumeꞌu penemixak kwer wanupe nehe, iꞌi wanupe. — Zezuz oho putar penenataromo Karirez ywy rehe aꞌe nehe, peze wanupe nehe. — Aꞌe pe pexak putar nehe, peze wanupe nehe. — Taꞌe umumeꞌu penenataromo oho àwàm peme aꞌe xe, peze wanupe nehe, iꞌi wanupe."
41,16,8,"Naꞌe kuzà uhem oho itakwar wi wà kury. Uzàn aꞌe wi wà, taꞌe ukyze tuwe aꞌe wà xe. Uryryryryz waiko wà. Numumeꞌu kwaw wemixak kwer amo wanupe wà, wata mehe wà, taꞌe ukyze tuwe aꞌe wà xe."
41,16,9,"Uzexak kar Zezuz Mari Matar pe har pe aꞌe[Numig mehe iziꞌitahy, ukweraw wi Zezuz umàno re aꞌe. Naꞌe amogwer wanupe oho ꞌym mehe we, uzexak kar Mari Matar pe har pe aꞌe Aꞌe ꞌym mehe Zezuz umuhem kar 7 tekwe ikatu ꞌym maꞌe Mari wi aꞌe wà."
41,16,10,"Mari umumeꞌu Zezuz hexak awer oho hemimuꞌe wanupe, taꞌe uzemumikahy waiko wà xe. Uzaiꞌo waiko wà."
41,16,11,"Nuzeruzar kwaw hehe imumeꞌu mehe wà. — Kwa, hemuꞌem aꞌe, Zezuz nukweraw wi kwaw aꞌe, nuzexak kar kwaw izupe aꞌe, iꞌi uzeupeupe wà."
41,16,12,"Zezuz uzexak kar amo mokoz wemimuꞌe wanupe kuryAꞌe re, uzexak kar Zezuz mokoz wemimuꞌe wanupe, ko piarupi waata mehe. Hexakaw amo ae rupi kury."
41,16,13,Aꞌe mokoz hemimuꞌe uzewyr oho amo Zezuz hemimuꞌe wapyr hexak awer imumeꞌu pà wanupe. Nuzeruzar kwaw wanehe wà no.
41,16,14,"Uzexak kar Zezuz 11 wemimuꞌe wanupe kuryIahykaw rehe, uzexak kar Zezuz aꞌe 11 wemimuꞌe wanupe, wamaiꞌu mehe wà. Uzeꞌegahyahy wanupe, taꞌe nuzeruzar kwaw hehe wà xe, nuzeruzar kwaw ikweraw pawer imumeꞌu har wanehe no."
41,16,15,"Naꞌe uzeꞌeg wanupe kury. — Peho ywy nànàn nehe, pemumeꞌu Hezeꞌeg Puràg peho teko paw wanupe nehe."
41,16,16,"Aze amo uzeruzar herehe wà nehe, aze uzemuzahazahak kar aꞌe wà nehe, apyro putar aꞌe teko ihe wà nehe. Aze amo nuzeruzar kwaw herehe wà nehe, Tupàn omono kar putar zepykaw pe wà nehe."
41,16,17,"Herehe uzeruzar maꞌe wanupe amono putar hepuner haw ihe nehe. Aꞌe mehe upuner putar agwer purumupytuhegatu kar haw iapo haw rehe wà nehe: umuhem kar putar tekwe ikatu ꞌym maꞌe puruwi wà nehe. Uzeꞌeg putar amo ae zeꞌeg rupi wà nehe no. Aze upyhyk mozaiw wà nehe, aze uꞌu amo maꞌe puruzuka haw wà nehe, numàno kwaw wà nehe. Imaꞌeahy maꞌe wanehe opokok mehe wà, umukatu putar wà nehe."
41,16,19,"Oho Zezuz ywak rehe kuryWemimuꞌe wanupe izeꞌeg ire, Tupàn weraha Zezuz ywak rehe kury. Zezuz wapyk in Tupàn iawyze har rehe aꞌe kury."
41,16,20,"Hemimuꞌe oho ywy nànàn Zeꞌeg Puràg imumeꞌu pà teko wanupe wà. Zanezar upytywà wà. Uzapo kar purumupytuhegatu kar haw wanupe. Aꞌe rupi — Azeharomoete, iꞌi teko Zeꞌeg Puràg henu mehe wà."
42,1,1,"IrukIruk umuapyk uzeꞌeg pape rehe aꞌe kury, Teo pe imono kar pà aꞌe kuryNe Teo ne, ihe Iruk ihe. Ko hepape amono kar putar newe ihe kury, tuwihaw. Zezuz aꞌe, maꞌe teteaꞌu uzapo ko ywy rehe wiko mehe aꞌe, teko wanuwa rupi aꞌe. Amo awa aꞌe wà, wexak tuwe aꞌe maꞌe iapo mehe aꞌe wà. Maꞌe izypy mehe arer wexak aꞌe wà. Wexak maꞌe paw rupi wà no. Aꞌe re umumeꞌu aꞌe maꞌe wemixak kwer amogwer wanupe wà. Zanemuꞌe aꞌe maꞌemumeꞌu haw rehe wà. Aꞌe re amo aꞌe maꞌemumeꞌu har aꞌe wà, umuapyk aꞌe Zezuz rehe maꞌemumeꞌu haw pape rehe aꞌe wà. Erekwaw katu agwer maꞌe ne no ty. Umumeꞌu aꞌe maꞌe izypy mehe arer wanemimumeꞌu kwer wà, pape rehe imuapyk pà wà."
42,1,3,"Aenu katu aꞌe maꞌemumeꞌu awer paw rupi ihe, te izypy mehe arer ihe. Amuapyk aꞌe maꞌemumeꞌu haw pape rehe ihe kury, newe imono kar pà ihe kury. Aꞌe rupi erekwaw putar aꞌe zeꞌeg ne nehe no. Azeharomoete aꞌe zeꞌeg aꞌe. Erepuner nezeruzar katu haw rehe hehe nehe, aꞌe izypy mehe arer wanemimuꞌe kwer rehe nehe. Nemuꞌe aꞌe maꞌemumeꞌu awer rehe aꞌe wà."
42,1,5,"Tupàn heko haw pe har umumeꞌu Zuàw izexak kar àwàm aꞌe kuryNezewe azypyrog putar hemaꞌemumeꞌu pà ihe kury. Kwehe mehe Ero aꞌe, Zutez ywy rehe har wanuwihaw romo hekon aꞌe. Aꞌe ꞌar rehe amo awa Zeruzarez tawhu pe hekon aꞌe. Zakari her romo aꞌe, xaxeto romo hekon aꞌe, Awi hemiruzeꞌeg romo hekon aꞌe. Aꞌe rupi Zakari umaꞌereko tàpuzuhu pupe amogwer Awi hemiruzeꞌeg wanehe we aꞌe. Uzekaiw katu Tupàn hàpuzuhu rehe iko aꞌe pe aꞌe, maꞌeaꞌyr izuka pà Tupàn pe aꞌe, teko wanekuzaromo aꞌe. Izapew hemireko her romo aꞌe. Amo ae xaxeto tazyr romo hekon aꞌe."
42,1,6,"Zakari aꞌe, hemireko aꞌe no, xo ikatuahy maꞌe zo uzapo Tupàn huwa rupi tuweharupi aꞌe wà. Oho tuwe Tupàn zeꞌeg rupi wà, hemiapo putar haw paw iapo pà wà."
42,1,7,"Izapew aꞌe, naꞌimemyr pixik kwaw aꞌe. Nupuner kwaw umemyr haw rehe aꞌe kury, taꞌe ihyaꞌuete aꞌe xe. Imen tuaꞌuete aꞌe no."
42,1,8,"Xaxeto aꞌe wà, Zakari hapi har aꞌe wà, umaꞌereko waiko hehe we aꞌe wà no. Amo ꞌar mehe amo umaꞌereko aꞌe, ikuꞌegwepe amo ae umaꞌereko aꞌe. Nezewe tuweharupi amo umaꞌereko aꞌe pe aꞌe wà. Naꞌe amo ꞌar mehe Zakari umaꞌereko oho Tupàn huwa rupi aꞌe, hàpuzuhu pupe aꞌe. Nezewe xaxeto umaꞌereko aꞌe wà. Mo wapy putar yhyk kutàri aꞌe nehe, Tupàn hàpuzuhu pupe aꞌe nehe, iꞌi waiko uzeupeupe wà. Aꞌe mehe omomor itaꞌi ywy rehe wà, yhyk hapy àràm hexaexak pà wà. Tuweharupi uzapo nezewe wà. Naꞌe amo ꞌar mehe wexak Zakari aꞌe wà kury, yhyk hapy kar pà izupe aꞌe wà kury. Naꞌe Zakari wixe tàpuzuhu pupe aꞌe kury."
42,1,10,"Teko teteaꞌu uzemonoꞌonoꞌog aꞌe pe aꞌe wà. Uzeꞌezeꞌeg waiko Tupàn pe wà, katu pe wà. Zakari wixe Tupàn huwa rupi yhyk hapy pà aꞌe kury."
42,1,11,Aꞌe ꞌar mehe we amo Tupàn heko haw pe har uzexak kar wà aꞌe pe Zakari pe aꞌe kury. Yhyk kaz taw huwake uꞌàm pà aꞌe kury.
42,1,12,"Zakari ukyze katu hexak pà. Màràzàwe tuwen aipo pa, iꞌi izupe."
42,1,13,"Naꞌe Tupàn heko haw pe har uzeꞌeg izupe aꞌe kury. — Ekyze zo nehe ty, Zakari, iꞌi izupe. — Azemumikahy ihe, taꞌe naheraꞌyr pixik kwaw ihe xe, ere Tupàn pe. Tupàn nerenu nezeꞌeg mehe aꞌe, aꞌe rupi neremireko Izapew imemyr putar aꞌe nehe. Kwareraꞌi romo hekon putar imemyr aꞌe nehe. Emono Zuàw her romo nehe, iꞌi izupe. Tupàn hemimur kwer, iꞌi her zanezeꞌeg rupi."
42,1,14,Nerurywete putar izexak kar mehe nehe. Amogwer hurywete putar aꞌe wà nehe no.
42,1,15,"Taꞌe neraꞌyr aꞌe nehe xe, ikàg putar Tupàn huwa rupi aꞌe nehe xe. Nuꞌu kwaw win aꞌe nehe. Tekwe Puràg wiko putar hehe aꞌe nehe, izexak kar mehe arer we aꞌe nehe. Neraꞌyr umuzewyr kar putar Izaew izuapyapyr Tupàn pe wazar pe aꞌe wà nehe."
42,1,17,"Kwehe mehe Tupàn zeꞌeg imumeꞌu har Eri her maꞌe aꞌe, ikàg tuwe aꞌe, taꞌe Tekwe Puràg wiko hehe aꞌe xe, ipytywà pà Tupàn zeꞌeg imumeꞌu mehe aꞌe xe. Nezewegatete neraꞌyr Zuàw aꞌe nehe no, ikàg tuwe putar aꞌe nehe no, taꞌe Tekwe Puràg wiko putar hehe aꞌe nehe no xe, ipytywà pà Eri ài aꞌe nehe no xe. Neraꞌyr ràm Zuàw aꞌe nehe, umumeꞌu putar Tuwihawete tur àwàm oho iko teko wanupe aꞌe nehe. Aꞌe rupi ukwaw putar tur àwàm aꞌe wà nehe no. Teko teteaꞌu uzewyr putar Tupàn pe wà nehe. Weruzar wi putar Tupàn zeꞌeg wà nehe, Tupàn taꞌyr tur ꞌym mehe wà nehe. Aze awa uzàmàtyryꞌym waꞌyr aꞌe wà nehe, aꞌe mehe neraꞌyr Zuàw umupytuꞌu kar putar wàmàtyryꞌym ire aꞌe wà nehe. Aꞌe awa uzamutar wi putar waꞌyr aꞌe wà nehe. Teko Tupàn hemiapo putar haw iapo ꞌymar aꞌe wà nehe, aze wenu Zuàw zeꞌeg aꞌe wà nehe, uzewyr putar Tupàn pe aꞌe wà nehe. Aꞌe mehe wapyꞌa wiko putar teko ikatu maꞌe wapyꞌa ài aꞌe wà nehe. Umumeꞌu putar Zanezar tur àwàm Tupàn hemiruzeꞌeg wanupe aꞌe nehe. Aꞌe rupi ukwaw putar tur àwàm aꞌe wà nehe. Aꞌe rupi wàro putar wà nehe. Uzemumikahy putar wemiapo kwer ikatu ꞌym maꞌe rehe wà nehe. Upytuꞌu putar iapo re wà nehe no."
42,1,18,"Naꞌe Zakari iꞌi izupe. Màràzàwe tuwe azeruzar putar nezeꞌeg rehe ihe nehe, iꞌi izupe. — Hetuaꞌuete ihe, heremireko ihyaꞌuete aꞌe no, iꞌi izupe. Nahepurumuzàmuzàg pixik kwaw ihe nehe kury, iꞌi izupe."
42,1,19,"Naꞌe Tupàn heko haw pe har uzeꞌeg izupe aꞌe. Kapiriew herer romo ihe. — Tupàn hemukàg kar har romo hekon aꞌe, iꞌi herer. Tuweharupi aiko Tupàn pyr ihe, huwa rupi ihe. Hemur kar newe aꞌe, ko zeꞌeg puràg imumeꞌu kar pà ihewe aꞌe. Emumeꞌu eho Zakari pe nehe, iꞌi Tupàn ihewe."
42,1,20,"Nerezeruzar kwaw ko hezeꞌeg rehe ne. Tupàn wexak amo ꞌar ur maꞌe ràm aꞌe. Aꞌe maꞌe heremimumeꞌu kwer uzeapo putar tuwe aꞌe ꞌar mehe aꞌe nehe. Nerezeruzar kwaw hezeꞌeg rehe ne, ko zeꞌeg Tupàn hemimumeꞌu karer ne. Aꞌe rupi erepytuꞌu putar nezeꞌeg ire nehe kury. Nerepuner kwaw nezeꞌeg wi haw rehe nehe, te aꞌe ꞌar ihem mehe nehe. Aꞌe ꞌar mehe uzeapo putar aꞌe maꞌe heremimumeꞌu kwer newe aꞌe nehe. Aꞌe ꞌar mehe erepuner nezeꞌeg wi haw rehe ne nehe."
42,1,21,"Aꞌe ꞌar mehe we teko katu pe har wàro Zakari tàpuz wi ihem àwàm aꞌe wà rihi. — Kwehe wixe tàpuzuhu pupe aꞌe, iꞌi waiko uzeupeupe wà. — Màràzàwe tuwe iàrew aꞌe, iꞌi uzeupeupe wà, uzehezehe upuranu pà wà."
42,1,22,"Tàpuzuhu wi ihem ire, nupuner kwaw uzeꞌegaw rehe teko wanupe aꞌe. Aꞌe rupi teko uzeꞌeg uzeupeupe wà kury. — Azeharomoete wexak maꞌe purumupytuhegatu kar haw tàpuzuhu pupe aꞌe, iꞌi uzeupeupe wà. Naꞌe Zakari opoeꞌeg wanupe aꞌe kury, taꞌe nupuner kwaw uzeꞌegaw rehe aꞌe xe."
42,1,23,Tupàn hàpuzuhu pupe umaꞌereko haw imumaw ire Zakari uzewyr oho weko haw pe kury.
42,1,24,Nan kwehe tete hemireko Izapew ipuruꞌa aꞌe kury. Upyta 5 zahy weko haw wi uhem ꞌym mà aꞌe.
42,1,25,"— Nahepuruꞌa pixik kwaw ihe, iꞌi Izapew umen pe. Ko ꞌar rehe Tupàn hepytywà aꞌe, aꞌe rupi hepuruꞌa ihe kury, iꞌi uzeupe. — Umuhem kar hemaranugar haw ihewi aꞌe kury, iꞌi uzeupe."
42,1,26,"Tupàn heko haw pe har umumeꞌu Zezuz izexak kar àwàm aꞌe kuryIzapew umumaw 6 zahy upuruꞌa romo aꞌe. Naꞌe Tupàn omono kar weko haw pe har Kapiriew her maꞌe aꞌe kury, Nazare taw pe aꞌe kury, Karirez ywy rehe aꞌe kury. Amo kuzàwaza wiko aꞌe pe Nazare pe aꞌe. Mari her romo aꞌe, naꞌimen pixik kwaw aꞌe. Nukwaw pixik kwaw awa aꞌe. Tu umumeꞌu Mari amo awa pe hemireko ràm romo aꞌe. Aꞌe awa Zuze her romo aꞌe. Tuwihaw Tawi zuapyr romo hekon aꞌe. Tawi aꞌe, Zutew wanuwihaw romo hekon kwehe mehe aꞌe."
42,1,28,"Naꞌe aꞌe Tupàn heko haw pe har ur aꞌe pe kuzà pe uzeꞌeg pà aꞌe kury. — Tuwe Tupàn nemurywete kar aꞌe nehe, tuwe nemupytuꞌu kar maꞌe wi nekyze re aꞌe nehe, iꞌi izupe. — Tupàn nepyr hekon aꞌe kury, nerehe uzekaiw pà aꞌe kury. Ikatuahy maꞌe uzapo iko newe aꞌe kury, iꞌi izupe."
42,1,29,"Uzeꞌeg Mari izupe. — Màràzàwe tuwe nezewe iꞌi ihewe aꞌe, iꞌi uzeupe aꞌe, Tupàn heko haw pe har zeꞌeg henu mehe aꞌe."
42,1,30,"— Ekyze zo, Mari, iꞌi Tupàn heko haw pe har izupe. — Taꞌe Tupàn nepuhareko aꞌe kury xe, taꞌe wexak kar putar ukatu haw newe aꞌe nehe kury xe, iꞌi izupe."
42,1,31,"— Nepuruꞌa putar nehe, nememyr putar nehe. Nememyr aꞌe, kwarer romo hekon putar aꞌe nehe. Pemono Zezuz her romo nehe. Purupyro maꞌe, iꞌi her zanezeꞌeg rupi aꞌe."
42,1,32,"Amo ꞌar mehe ikàg putar tuwe aꞌe nehe. Tupàn taꞌyr her romo aꞌe nehe. Tupàn Ikàg Weraꞌu Maꞌe taꞌyr her romo aꞌe nehe no. Tupàn Zanezar aꞌe, umuigo kar putar waꞌyr tuwihaw romo aꞌe nehe, tàmuz Tawi ài aꞌe nehe."
42,1,33,"Tuwihaw romo wiko mehe weruzeꞌeg putar Zako izuapyapyr aꞌe wà nehe, tuweharupi aꞌe wà nehe. Nupaw kwaw waneruzeꞌegaw aꞌe nehe, iꞌi izupe."
42,1,34,"Naꞌe Mari uzeꞌeg Tupàn heko haw pe har pe kury. — Màràzàwe tuwe hepuruꞌa putar ihe nehe, iꞌi izupe. — Nahemen pixik kwaw ihe, iꞌi izupe. Tupàn rekwe Puràg ur putar nerehe aꞌe nehe. Ywate weraꞌu har aꞌe, umur kar putar ukàgaw newe aꞌe nehe. Aꞌe mehe nememyr ràm heta teteaꞌu putar her izupe aꞌe nehe. Tupàn pe uzemonokatu maꞌe her romo aꞌe nehe. Tupàn taꞌyr amo ae her romo aꞌe nehe no."
42,1,36,"Neànàm Izapew aꞌe no, ihyaꞌuete mehe ipuruꞌa aꞌe no. Wereko 6 zahy upuruꞌa romo aꞌe. Ipuruꞌa ꞌym mehe we teko uzeꞌeg nezewe izupe wà. — Imemyr ꞌym maꞌe aꞌe, iꞌi izupe aꞌe wà."
42,1,37,"Tupàn aꞌe, upuner maꞌe paw iapo haw rehe aꞌe."
42,1,38,"Naꞌe Mari iꞌi izupe aꞌe kury. — Ihe ihe, Zanezar hemiruzeꞌeg romo aiko ihe. Aꞌe rupi, tuwe uzapo kar maꞌe ihewe nezeꞌeg rupi katete aꞌe nehe, iꞌi izupe. Naꞌe Tupàn heko haw pe har uhem oho aꞌe wi izuwi kury."
42,1,39,"Mari wexak Izapew oho aꞌe kuryNan kwehe tete Mari oho aꞌe wi ywytyr rehe aꞌe kury. Uhem oho amo taw pe Zuta ywy rehe kury. Wixe oho Zakari hàpuz me. Uzeꞌeg Izapew pe. — Zanekuꞌem, iꞌi izupe."
42,1,41,"Izeꞌeg henu mehe Izapew imemyr umyz hie pe aꞌe. Taꞌe ukwaw uzar aꞌe xe, ukwaw Mari rie pe heko haw aꞌe xe. Tupàn omono kar Wekwe Puràg Izapew rehe aꞌe. Umynehem wekwe pupe aꞌe."
42,1,42,"Aꞌe rupi Izapew uzeꞌeg tuwe Mari pe aꞌe kury. — Tupàn uzapo ikatuahy maꞌe newe aꞌe. Nuzapo pixik kwaw agwer maꞌe amo kuzà pe aꞌe. Tupàn uzapo putar ikatuahy maꞌe izupe aꞌe nehe, nerie pe har uzexak kar maꞌe ràm pe aꞌe nehe."
42,1,43,"Hezar ihy uhem wà kwez hepyr aꞌe. Ikatuahy Tupàn aꞌe, taꞌe umur kar kwez hepyr nezewe aꞌe ꞌy."
42,1,44,"Erezeꞌeg kwez ihewe kury. — Zanekuꞌem, ere kwez ihewe. Nezeꞌeg mehe hememyr herie pe har umyz aꞌe, taꞌe hurywete aꞌe ꞌy"
42,1,45,"Erezeruzar katu Tupàn zeꞌeg rehe ne kyn, Tupàn heko haw pe har hemimumeꞌu kwer rehe ne kyn, aꞌe rupi Tupàn uzapo putar ikatuahy maꞌe newe aꞌe nehe kyn,"
42,1,46,
42,1,47,— Amumeꞌu putar hezar ikàgaw ihe kury.Tupàn hepyro har hemurywete kar kwez aꞌe.
42,1,48,"Ihe Tupàn hemiruzeꞌeg romo aiko ihe, naiko kwaw hemetarer katu maꞌe romo ihe, maꞌe hereko ꞌymar romo aiko ihe.Tupàn ukwaw hereko haw aꞌe. Uzapo putar ikatuahy maꞌe ihewe aꞌe nehe kury.Aꞌe rupi teko ko ꞌar rehe har paw rupi aꞌe wà nehe no, umumeꞌu putar Tupàn ikatu haw aꞌe wà nehe no, taꞌe ikatuahy maꞌe uzapo putar ihewe aꞌe nehe ꞌy."
42,1,49,"Taꞌe Tupàn Ikàg Weraꞌu Maꞌe aꞌe ꞌy, uzapo maꞌe ikatuahy maꞌe ihewe aꞌe ꞌy.Ikatu ꞌygwer wi uzemonokatu maꞌe her romo aꞌe."
42,1,50,"Aze amo teko umuwete katu Tupàn aꞌe wà, Tupàn upuhareko katu aꞌe teko aꞌe wà,ko ꞌar rehe har aꞌe wà, amo ꞌar rehe àràm aꞌe wà no."
42,1,51,"Ikàg tuwe aꞌe. Amo teko uzeꞌeg nezewe uzeupe aꞌe wà, — Kwa, aiko weraꞌu amogwer wanuwi ihe, iꞌi uzeupe wà.Tupàn weityk aꞌe teko aꞌe wà, wakàgaw iꞌok pà wanuwi aꞌe wà."
42,1,52,"Tupàn uzeꞌeg tuwihaw ikàg maꞌe wanupe aꞌe kury. — Napeiko kwaw tuwihaw romo nehe, iꞌi wanupe. — Peiko putar ikàg ꞌym maꞌe romo nehe, iꞌi wanupe.Uzeꞌeg hemetarer ꞌym maꞌe wanupe no. — Peiko putar tuwihaw romo nehe, iꞌi wanupe."
42,1,53,"Omono temiꞌu hete katu maꞌe imaꞌuhez maꞌe wanupe no.Omono kar hemetarer katu maꞌe uzewi aꞌe wà no, temiꞌu imono ꞌym pà wanupe aꞌe wà no."
42,1,54," Upytywàgatu wemiruzeꞌeg Izaew izuapyapyr aꞌe wà, taꞌe upuhareko katu aꞌe wà ꞌy.Naheharaz kwaw wapuhareko haw wi aꞌe no.Taꞌe kwehe mehe umumeꞌu wapuhareko àwàm zaneràmuzgwer wanupe aꞌe ꞌy, Àmàrààw pe aꞌe ꞌy, izuapyapyr wanupe aꞌe no ꞌy."
42,1,56,Naꞌe Mari upyta Izapew pyr aꞌe kury. Naꞌiruz zahy pawire uzewyr oho weko haw pe.
42,1,57,Zuàw uzexak kar aꞌe kuryNaꞌe uhem Izapew imemyr iꞌar izupe aꞌe kury. Uzexak kar kwareraꞌi aꞌe.
42,1,58,"Naꞌe hapi har aꞌe wà, iànàm aꞌe wà no, wenu Tupàn hemiapo kwer ikatu maꞌe imumeꞌu haw aꞌe wà. Hurywete Izapew aꞌe. Amogwer hurywete henu mehe aꞌe wà no. Naꞌe 8 ꞌar pawire tu aꞌe, ihy aꞌe no, weraha kwareraꞌi xaxeto pe aꞌe wà kury, ipireraꞌi imonohok kar pà izupe aꞌe wà kury. Nezewe zutew paw uzapo aꞌe wà. — Zakari, her romo aꞌe nehe, iꞌi iànàm aꞌe wà, taꞌe aꞌe zo tu her romo aꞌe xe."
42,1,60,"Ihy uzeꞌeg wanupe. — Nan kwaw ma. Zuàw her romo aꞌe, iꞌi wanupe."
42,1,61,"— Naheta pixik kwaw iànàm Zuàw her maꞌe aꞌe wà, iꞌi ihy pe wà. Opoeꞌeg tu pe wà. — Maꞌe her romo aꞌe nehe, iꞌi izupe opoeꞌeg pà wà."
42,1,63,"Wenoz Zakari pape wanupe aꞌe. Ukair aꞌe. — Zuàw her romo aꞌe, iꞌi wanupe, pape rehe imuapyk pà. Ipytuhegatu aꞌe pape hexak mehe wà."
42,1,64,"Aꞌe ꞌar mehe we Zakari uzypyrog wi uzeꞌeg pà, Tupàn imuwete pà kury."
42,1,65,"Huwake har ukyze izuwi wà. Umumeꞌu hemiapo kwer oho aꞌe pe har wanupe wà, Zutez ywy rehe har ywytyr rehe har wanupe wà. Henu har wà, upuranu uzehezehe wà. — Maꞌe romo wiko putar aꞌe kwarer aꞌe nehe, iꞌi uzeupeupe wà. Taꞌe wexak Tupàn ikàgaw kwarer rehe aꞌe wà xe."
42,1,67,
42,1,68,"Upyro aꞌe wà xe.Tawi zuapyr romo hekon aꞌe. Uzeꞌeg Tupàn nezewe uzeꞌeg imumeꞌu kar pà awa wanupe,uzeꞌeg imumeꞌu har wanupe, uzeupe wemimonokatu kwer wanupe."
42,1,71,"zanepyro pà wanuwi no. — Apupuhareko putar ihe nehe, iꞌi Tupàn zaneipy wanupe.— Azapo putar maꞌe hezeꞌeg rupi nehe,azapo putar heremimumeꞌu kwer nehe, iꞌi zaneipy wanupe."
42,1,73,"wàmàtyryꞌymar wanuwi ihe wà nehe, iꞌi izupe.— Pepuner hezeꞌeg rupi peho haw rehe nehe,pekyze ꞌym pà nehe, iꞌi zanewe."
42,1,75,"ikatu ꞌym maꞌe wi petyryk pà nehe,peiko ikatuahy maꞌe romo heruwa rupi nehe,tuweharupi nehe, iꞌi zanewe."
42,1,76,"zeꞌeg imumeꞌu har romo ne nehe no ty.Eremumeꞌu putar Tupàn zeꞌeg eho iko nehe, Zanezar henataromo nehe.Erezapokatu putar hape ràm izupe nehe."
42,1,77,"— Aze pezewyr Tupàn pe nehe, aze pepuir ikatu ꞌym maꞌe penemiapo kwer wi nehe,Tupàn pepuhareko putar nehe, pepyro putar nehe, ere putar teko wanupe nehe."
42,1,78,"Taꞌe Tupàn aꞌe xe, upurupuhareko katu iko aꞌe xe, upuruamutar katu aꞌe no xe.Zanepyro àwàm nuzawy kwaw kwarahy ihyape katu haw aꞌe.Tupàn umuhem kar putar aꞌe tatainy zàwenugar zanewe aꞌe nehe."
42,1,79,"ipytunaw pupe wiko maꞌe ài wanekon aꞌe wà.Tupàn umuhyape katu kar putar aꞌe tatainy zàwenugar wanupe aꞌe nehe.Zanemurywete kar putar aꞌe nehe, taꞌe xiruzar izeꞌeg zane xe,"
42,1,80,"Umumaw màràn kwarahy aꞌe pe wiko pà wà. Zuàw tuaꞌuaꞌi aꞌe kury. Tekwe Puràg wiko hehe aꞌe, imukàg pà aꞌe. Tuaꞌu kury. Oho tàpuz heta ꞌymaw pe ywyxig teteaꞌu heta haw pe aꞌe kury. — Amo ꞌar mehe azexak kar putar aha teko wanupe ihe nehe, Izaew izuapyapyr wanupe ihe nehe, Zanezar tur àwàm imumeꞌu pà wanupe ihe nehe, iꞌi aꞌe pe uzeupe."
42,2,1,"Uzexak kar Zezuz aꞌe kuryAꞌe kwarahy rehe Hom tawhu pe har wanuwihaw Awkuz her maꞌe aꞌe, omono kar uzeꞌeg wemiruzeꞌeg nànàn aꞌe, ywy nànàn taw nànàn aꞌe. — Apapar putar heremiruzeꞌeg wamonoꞌog pà ihe wà kury, iꞌi wanupe. — Aꞌe rupi teko paw umuapyk kar putar uwer pape rehe aꞌe wà nehe, iꞌi wanupe, uzeꞌeg imono kar pà wanupe. Xiren wiko Xir ywy rehe har wanuwihaw romo aꞌe ꞌar rehe aꞌe, teko wapapar mehe aꞌe. Teko paw umuapyk kar uwer oho pitàitàigatu uzexak awer pe aꞌe wà."
42,2,4,"Zuze aꞌe wà, Nazare taw pe Zutez ywy rehe wanekon aꞌe ꞌar mehe aꞌe wà. Aꞌe rupi oho Merez taw pe wà, tuwihaw Tawi izexak awer pe wà. Zuze tuwihaw Tawi zuapyr romo hekon aꞌe, aꞌe rupi oho aꞌe pe uwer imuapyk pà aꞌe, tuwihaw zeꞌeg heruzar pà aꞌe."
42,2,5,"Weraha Mari uzeupi aꞌe no. Mari tu aꞌe, umumeꞌu Mari Zuze pe hemireko ràm romo aꞌe. Ipuruꞌa Mari aꞌe ꞌar mehe."
42,2,6,"Uhem Merez taw pe wà. Aꞌe pe wiko mehe hahy imemyr izupe. Naꞌe uzexak kar imemyr kury. Kwareraꞌi aꞌe. Uwàn ihy pàn pupe. Umuger imono aꞌe pe tapiꞌak hemiꞌu hyru pupe. Taꞌe teko teteaꞌu uker amo tàpuz me aꞌe wà xe, wata maꞌe waker haw pe aꞌe wà xe. Aꞌe rupi Zuze aꞌe, Mari aꞌe no, nupuner kwaw uker haw rehe aꞌe tàpuz me aꞌe wà. Uker oho tapiꞌak ker haw pe wà. Imemyr uker tapiꞌak hemiꞌu hyru pupe. Aꞌe tapiꞌak hemiꞌu hyru nuzawy kwaw ype aꞌe."
42,2,8,"Tupàn heko haw pe har uzeꞌeg wà àràpuhàràn monoꞌogar wanupe aꞌe wà kuryAꞌe ywy rehe, taw huwake amo àràpuhàràn monoꞌogar wanekon aꞌe wà, weimaw wamaiꞌu haw pe wà, kaꞌapiꞌi heta haw pe wà. Uzekaiw weimaw wanehe wà."
42,2,9,Naꞌe Tupàn heko haw pe har uhem wà aꞌe pe wanupe aꞌe kury. Tupàn ikàgaw ipuràgaw uhyape katu aꞌe pe wanupe tatainy ài aꞌe. Ukyze katu izuwi wà.
42,2,10,"Uzeꞌeg Tupàn heko haw pe har wà aꞌe awa wanupe aꞌe. — Pekyze zo ihewi nehe ty wà. Azur Tupàn zeꞌeg puràg imumeꞌu pà peme ihe kury, iꞌi wanupe. — Teko hurywete putar henu mehe wà nehe. — Uzexak kar pepyro har kwez kury, kutàri pyhaw kury, xe Tawi heko awer pe kury, iꞌi wanupe. — Penuwihawete pezar romo hekon aꞌe, iꞌi wanupe."
42,2,12,"— Pexak peho nehe. Uker upà tapiꞌak hemiꞌu hyru pupe aꞌe. Ihy uwàuwàn pàn pupe aꞌe. Aꞌe rupi pekwaw putar hezeꞌeg azeharomoete har nehe, iꞌi wanupe."
42,2,13,"Naꞌarewahy aꞌe awa wexak Tupàn heko haw pe har teteaꞌu aꞌe pe wà, inugwer huwake wà. Uzegar ꞌàm aꞌe pe wanupe wà. Tupàn ikatu haw rehe uzegar pà wà."
42,2,14,"Tupàn umurywete kar putar aꞌe teko aꞌe wà nehe, wamupytuꞌu kar pà maꞌe wi wakyze re aꞌe wà nehe."
42,2,15,"Naꞌe uzewyr oho ywate wà kury. Àràpuhàràn monoꞌogar uzeꞌeg uzeupeupe wà. — Zaha Merez taw pe nehe ty wà, xixak maꞌe Zanezar hemimumeꞌu kwer zanewe nehe ty wà, iꞌi uzeupeupe wà. Naꞌarewahy oho aꞌe pe wà. Wexak Mari Zuze rehe wà. Wexak imemyr tapiꞌak hemiꞌu hyru pupe tuz mehe wà no."
42,2,17,"Hexak mehe umumeꞌu Tupàn heko haw pe har izeꞌeg awer ihy pe wà, tu pe wà."
42,2,18,"Àràpuhàràn monoꞌogar wazeꞌeg henu arer wà, ipytuhegatu henu pà wà."
42,2,19,Imaꞌenukwaw katu Mari aꞌe maꞌe rehe aꞌe. Omonokatu aꞌe zeꞌeg upyꞌa pe.
42,2,20,"Uzewyr àràpuhàràn monoꞌogar oho weimaw wamaiꞌu haw pe wà. Uzegar oho waiko wà, wemixak kwer rehe wà, weminu kwer rehe wà no. Taꞌe wanemixak kwer waneminu kwer nuzawy kwaw Tupàn heko haw pe har hemimumeꞌu kwer aꞌe xe."
42,2,21,"Omono her Zezuz pe wàIhy aꞌe, tu aꞌe no, 8 ꞌar pawire weraha kwareraꞌi xaxeto pe wà. Omonohok kar ipireraꞌi izuwi wà. Omono Zezuz her romo izupe wà. Zanepyro har, iꞌi her zanezeꞌeg rupi. Ihy hie pe heko ꞌym mehe we Tupàn heko haw pe har umumeꞌu her ihy pe aꞌe."
42,2,22, iꞌi Tupàn pe.
42,2,33,"Naꞌe tu aꞌe, ihy aꞌe no, ipytuhegatu Ximeàw zeꞌeg henu mehe aꞌe wà."
42,2,34,"Ximeàw umumeꞌu Tupàn hemiapo ràm ikatuahy maꞌe ihy pe kury, tu pe no. Uzeꞌeg Mari pe kury.Tupàn wexak nememyr kwez aꞌe, amo Izaew izuapyapyr wapyro har romo imuigo kar pà aꞌe, amo ae Izaew izuapyapyr wanehe uzepyk maꞌe romo imuigo kar pà aꞌe, iꞌi wanupe. — Tupàn wexak kar putar ukatu haw nehe, Zezuz hexak kar mehe teko wanupe nehe. Teko teteaꞌu uzeꞌeg zemueteahy putar hehe aꞌe wà nehe. Nezewe mehe amogwer ukwaw putar wamaꞌenukwaw paw ikwaw pyr ꞌym aꞌe wà nehe, iꞌi ihy pe. Erezemumikahy putar wazeꞌeg henu mehe nehe. Nezemumikahy haw nuzawy kwaw takihe haime katu maꞌe nepyꞌa pe nehe, iꞌi Mari pe."
42,2,36,"Amo kuzà Àn her maꞌe aꞌe pe hekon aꞌe. Tupàn zeꞌeg imumeꞌu har romo hekon aꞌe. Panuew tazyr aꞌe, Azer zuapyr romo hekon aꞌe. Ihyaꞌuete aꞌe. Kuzàwaza romo wiko mehe imen aꞌe. Umumaw 7 kwarahy umen hereko pà aꞌe. Naꞌe imen umàno izuwi kury. Umumaw 84 kwarahy umen ꞌym pà. Nuhem kwaw Tupàn hàpuzuhu wi aꞌe. Tuweharupi umuwete katu Tupàn iko aꞌe pe, pyhaw, ꞌaromo no. Uzeꞌeg iko aꞌe pe izupe, uzekwaku pà ꞌar teteaꞌu imumaw pà umaiꞌu ꞌym pà aꞌe pe no."
42,2,38,"Zuze aꞌe, Mari aꞌe no, aꞌe pe waneko mehe, uhem aꞌe kuzà aꞌe no. Uzeꞌeg Tupàn pe, ikatu haw rehe. Uzeꞌeg aꞌe pe teko wanupe, Tupàn Zeruzarez tawhu pe har wapyro àwàm hàro har wanupe. Uzeꞌegatu aꞌe kwareraꞌi rehe."
42,2,39,"Uzewyr oho Nazare tawhu pe weko haw pe wàNaꞌe Mari aꞌe, Zuze aꞌe no, aꞌe Tupàn zeꞌeg kwehe arer heruzar paw ire uzewyr oho weko haw pe wà, Nazare taw Karirez ywy rehe har pe wà."
42,2,40,"Kwarer tuaꞌuaꞌi aꞌe kury, ikàg aꞌe kury. Ukwaw katu maꞌe aꞌe. Ikatu Tupàn pe aꞌe, aꞌe rupi Tupàn omono ukàgaw ukatu haw izupe aꞌe."
42,2,41,"Zezuz wiko Tupàn hàpuzuhu pupe aꞌeKwarahy nànàn tu aꞌe, ihy aꞌe no, oho Zeruzarez tawhu pe aꞌe wà, maiꞌu haw pe zemonoꞌogaw pe aꞌe wà. Zaneraꞌyr wazuka ꞌym awer aꞌe maiꞌu haw her romo aꞌe. Zezuz 12 kwarahy hereko mehe, oho wi aꞌe pe Zeruzarez pe aꞌe wà kury."
42,2,43,"Maiꞌu haw ipawire uzewyr wi oho weko haw pe wà. Zezuz upyta Zeruzarez pe aꞌe. Tu Zuze aꞌe, ihy Mari aꞌe no, nukwaw kwaw aꞌe pe ipyta awer aꞌe wà."
42,2,44,"Wata waiko wànàm teteaꞌu wanupi wà. Uzeꞌeg Zuze wemireko Mari pe aꞌe kury. — Zezuz oho aipo wànàm wanupi aꞌe, iꞌi zepe izupe. Umumaw pitài ꞌar wata pà wà, hexak ꞌym mà wà. Karumehe uzypyrog hekar pà wà, iànàm wanehe wà, imyrypar wanehe wà no."
42,2,45,Nuexak kwaw wà. Naꞌe uzewyr wi oho Zeruzarez pe hekar pà wà no.
42,2,46,"Naꞌiruz ꞌar pawire wexak Zezuz aꞌe wà kury, Tupàn hàpuzuhu pe hin mehe aꞌe wà kury, Zutew wamuꞌe har wapyr hin mehe wà. Wenu wazeꞌeg hin aꞌe. Uzapo puranu haw wanehe aꞌe no."
42,2,47,"Ipytuhegatu henu har paw rupi wà, izeꞌeg henu mehe wà, puranu haw iwazar mehe wà no. Taꞌe uzeꞌeg maꞌe kwaw katu har ài aꞌe xe."
42,2,48,"Tu aꞌe, ihy aꞌe no, ipytuhegatu hexak mehe aꞌe wà no. — Màràzàwe tuwe ereiko nezewe urewe ꞌy, iꞌi ihy izupe. — Neru aꞌe, nerekar iko aꞌe, taꞌe nanerexak kwaw aꞌe ꞌy. Azemumikahy nezewegatete ihe no ꞌy, iꞌi ihy izupe."
42,2,49,"— Màràzàwe tuwe herekar pe, iꞌi uhy pe. — Napekwaw kwaw tuwe heru hàpuz me hereko àwàm pe, iꞌi wanupe, wanehe upuranu pà."
42,2,50,"Nuenu katu kwaw izeꞌeg wà. Aꞌe rupi Zezuz uzewyr oho wanupi kury, Nazare taw pe aꞌe. Aꞌe pe weruzar wazeꞌeg tuweharupi. Ihy imaꞌenukwaw katu aꞌe maꞌe rehe paw rupi aꞌe, imonokatu pà upyꞌa pe aꞌe."
42,2,52,"Umumaw kwarahy teteaꞌu aꞌe pe wà. Zezuz ituaꞌu kury. Hetekwer ituaꞌu aꞌe. Ukwaw katu maꞌe aꞌe no, ikatuahy Tupàn pe nezewe mehe aꞌe, ikatuahy wapi har wanupe aꞌe no."
42,3,1,"Zuàw purumuzahazahak maꞌe umumeꞌu Zezuz tur àwàm purupe aꞌe kuryTuwihaw Xiwer aꞌe, umumaw 15 kwarahy Hom pe har wanuwihaw romo wiko pà aꞌe. Pon Pirat aꞌe, Zutez ywy rehe har wanuwihaw romo hekon aꞌe ꞌar mehe aꞌe. Ero Karirez ywy rehe har wanuwihaw romo hekon aꞌe. Tywyr Piripi aꞌe, Iturez ywy rehe har wanuwihaw romo hekon aꞌe, Tarakoni ywy rehe har wanuwihaw romo hekon aꞌe no. Irixàn aꞌe, Awiren ywy rehe har wanuwihaw romo hekon aꞌe. Ana aꞌe, Kaipa aꞌe no, xaxeto wanuwihaw romo wanekon Zeruzarez tawhu pe aꞌe wà, aꞌe ꞌar mehe aꞌe wà. Aꞌe ꞌar rehe Tupàn uzeꞌeg Zuàw Zakari taꞌyr pe aꞌe, tàpuz heta ꞌymaw pe heko mehe aꞌe. Aꞌe re wata Zuàw oho iko yrykaw Zotàw her maꞌe waz rehe aꞌe kury. — Pepytuꞌu ikatu ꞌym maꞌe penemiapo kwer iapo re nehe ty wà, iꞌi oho iko aꞌe pe teko wanupe. — Pezemuzahazahak kar nehe, aꞌe mehe Tupàn umunàn putar ikatu ꞌym maꞌe pewi aꞌe nehe, heharaz putar izuwi aꞌe nehe, iꞌi oho iko wanupe."
42,3,4,"Kwehe mehe Tupàn zeꞌeg imumeꞌu har Izai her maꞌe aꞌe, umumeꞌu Zuàw tur àwàm aꞌe, uzeꞌeg imuapyk pà pape rehe aꞌe.Amo awa uhapukaz putar oho iko tàpuz heta ꞌymaw pe ywyxig heta haw pe aꞌe nehe.— Pemukatu Zanezar rape ràm izupe nehe, iꞌi putar oho iko purupe nehe.— Aze iapar hape ràm nehe, pemuꞌàgatu nehe."
42,3,5,"pemuàgatete nehe no.Hape ikatu ꞌym maꞌe,pemukatu nehe."
42,3,6,"taꞌe Tupàn upyro putar teko tatahu wi aꞌe wà nehe xe, iꞌi oho iko purupe."
42,3,7,"Naꞌe teko teteaꞌu oho Zuàw hexak pà wà, uzemuzahazahak kar pà izupe wà. Uzeꞌeg ahyahy wamuꞌe har wanupe. — Mozaiw ài peiko. Mozaiw uxiꞌu teko aꞌe wà, wazuka pà aꞌe wà. Nezewegatete pemuꞌe teko wanemuꞌemaw rehe pe wà, tatahu pe wamono kar pà pe wà. Aipo pepuner pehemaw rehe Tupàn wi nehe, aipo nuzepyk kwaw penehe aꞌe nehe. Mo pemuhem kar putar izepykaw wi aꞌe nehe."
42,3,8,"Aze pepytuꞌu ikatu ꞌym maꞌe iapo re nehe, aꞌe mehe pezapo ikatuahy maꞌe peho nehe, pezemumikahy haw hexak kar pà Tupàn pe nehe. — Àmàrààw ureipy romo hekon aꞌe, peze zo nehe. Taꞌe Tupàn upuner mo ꞌàg ita iapo haw rehe Àmàrààw izuapyapyr romo aꞌe wà xe, aze mo ipurapo wer wanehe aꞌe xe. Aze awa Àmàrààw zuapyr romo hekon aꞌe nehe, aze noho kwaw Tupàn rape rupi aꞌe nehe, Tupàn uzeꞌeg putar nezewe izupe nehe. — Nereiko kwaw Àmàrààw izuapyr romo heruwa rupi ne kury, iꞌi putar izupe nehe. Uzepyk putar hehe azeharomoete aꞌe nehe. Itazy maꞌywa ꞌyw hapo huwake tuz aꞌe kury. Izar uhaw putar maꞌywa ꞌyw heityk pà aꞌe nehe. Aze maꞌywa ꞌyw naꞌiꞌa kwaw nehe, aze iꞌa kwer naꞌikatu kwaw nehe, uhaw putar tata pupe heityk pà nehe, iꞌi Zuàw teko wanupe. Ikatu ꞌym maꞌe iapo har wanehe uzeruzar ꞌym maꞌe wanehe uzeꞌeg aꞌe. Nezewegatete Tupàn uzepyk putar uzeꞌeg heruzar ꞌymar wanehe aꞌe wà nehe."
42,3,10,"Upuranu teko hehe wà kury. — Maꞌe uruzapo putar nehe, Tupàn imupytuꞌu kar pà urerehe uzepyk ire nehe, iꞌi izupe wà."
42,3,11,"— Aze amo wereko mokoz ukamir nehe, tuwe omono pitài ukamir amo hereko ꞌymar pe nehe. Temiꞌu hereko teteaꞌu har nehe no, tuwe omono ikurer temiꞌu hereko ꞌymar pe nehe no, iꞌi wanupe."
42,3,12,"Naꞌe ur amo awa aꞌe pe aꞌe wà kury, uzemuzahazahak kar pà Zuàw pe aꞌe wà kury. Tuwihaw hemetarer monoꞌogar romo wanekon aꞌe wà. — Purumuꞌe maꞌe, iꞌi izupe wà. — Maꞌe uruzapo putar nehe kury, iꞌi izupe wà, hehe upuranu pà wà."
42,3,13,"— Aze tuwihaw pemono kar purupyr aꞌe nehe, amo temetarer imonoꞌog kar pà peme nehe, xo aꞌe temetarer zo pemonoꞌog nehe. Pepyhyk zo amo ae temetarer pezeupe nehe, iꞌi wanupe."
42,3,14,"Amo zauxiapekwer aꞌe pe wiko maꞌe aꞌe wà no. Upuranu hehe wà. — Ure ure kury, maꞌe uruzapo putar ure nehe no, iꞌi izupe wà. — Pepyhyk zo temetarer amogwer wanuwi pekàgaw rupi hehe. Penemuꞌem zo tuwihaw huwa rupi nehe, temetarer imur kar pà pezeupe nehe. Aze umur temetarer peme nehe, pemaꞌereko haw rehe nehe, ikatu peme nezewe mehe. Pepurupyhyk teteaꞌu wer zo amo ae hemetarer rehe izuwi nehe, iꞌi wanupe."
42,3,15,"Naꞌe teko aꞌe pe oho maꞌe kwer aꞌe wà, Zuàw hexakar aꞌe wà, hurywete aꞌe wà. — Aikwez Tuwihawete uhem wà azeharomoete aꞌe kury, iꞌi uzeupeupe wà. — Ko awa aꞌe, Zuàw aꞌe, aipo tuwihawete Tupàn hemimur kar romo hekon aꞌe, iꞌi uzeupeupe wà, uzehezehe upuranu pà wà."
42,3,16,"Aꞌe rupi uzeꞌeg Zuàw teko wanupe. — Apumuzahazahak ꞌy pupe ihe, Tupàn pe pezewyr haw hexak kar pà purupe ihe. Awa heraikweromo ur maꞌe ràm aꞌe, ikatuahy weraꞌu ihewi aꞌe. Pemuzahazahak putar aꞌe nehe. Napemuzahazahak kwaw ꞌy pupe aꞌe nehe. Wekwe Puràg pupe tata pupe pemuzahazahak putar aꞌe nehe. Aze tuwihaw ikàg tuwe aꞌe, hemiruzeꞌeg ukwaraw ixapat ihàm izupe aꞌe wà. Tuwihaw heraikweromo ur maꞌe ràm aꞌe, ikàg weraꞌu ihewi aꞌe. Aze mo akwaraw ixapat ihàm izupe ihe, hemaranugar mo izuwi ihe, iꞌi izupe."
42,3,17,"Yrypemutu opo pe hereko har umuwewe aroz iapirer heityk pà izuwi aꞌe kury. Omonoꞌog aroz hyru pupe. Wapy iapirer tata pupe. Heraikweromo ur maꞌe ràm nuzawy kwaw yrypemutu hereko har aꞌe. Uzeruzar maꞌe aꞌe wà, aroz ài wanekon aꞌe wà. Omono kar putar Tupàn pyr aꞌe wà nehe. Uzeruzar ꞌym maꞌe aꞌe wà, iapirer ài wanekon aꞌe wà. Heraikweromo ur maꞌe ràm weityk putar tatahu uwew ꞌym maꞌe pe aꞌe wà nehe."
42,3,18,"Amo ꞌar mehe Zuàw umumeꞌu amo maꞌe teko wanupe aꞌe, wamuzeruzar kar pà zeꞌeg puràg rehe aꞌe. Amo ae ꞌar mehe umumeꞌu amo ae maꞌe wanupe, wamuzeruzar kar pà. Tuweharupi umumeꞌu amo ae maꞌe wanupe wamuzeruzar kar pà."
42,3,19,"Amo ꞌar mehe uzeꞌeg tuwihaw rehe aꞌe, Ero rehe aꞌe. Taꞌe Ero wereko wywyraty Eroxi uzeupe aꞌe xe. Piri tywyr her romo aꞌe. Amo ae ikatu ꞌym maꞌe teteaꞌu uzapo iko aꞌe no. Aꞌe rupi Zuàw uzeꞌeg ahyahy hemiapo kwer rehe aꞌe."
42,3,20,"Ero aꞌe, wenu uzehe izeꞌegaw imumeꞌu awer aꞌe. Naꞌe uzapo ikatu ꞌym weraꞌu maꞌe aꞌe mehe kury. Umunehew kar Zuàw heruwà zemunehew paw pe aꞌe kury."
42,3,21,"Zezuz uzemuzahazahak kar Zuàw pe aꞌe kuryAꞌe ꞌym mehe we teko paw wamuzahazahak kar ire Zezuz ur Zuàw pyr aꞌe no, uzemuzahazahak kar pà izupe aꞌe no. Tupàn pe izeꞌeg mehe we ywak nuzawy kwaw uzewàpytymawok maꞌe kury, iꞌaromo kury."
42,3,22,"Tekwe Puràg wezyw wà Zezuz rehe pykahu ài hehe aꞌe. Naꞌe Tupàn uzeꞌeg ywate aꞌe kury. — Ne heraꞌyr heremiamutar hemurywete kar har romo ereiko ne, iꞌi izupe."
42,3,23,"Zezuz izypy waner wà Naꞌe Zezuz uzypyrog umaꞌereko haw rehe aꞌe kury. Wereko 30 kwarahy aꞌe ꞌar mehe. — Zuze taꞌyr aꞌe, iꞌi teko izupe. Zuze aꞌe, Eri taꞌyr romo hekon aꞌe. Eri Mataz taꞌyr romo hekon aꞌe. Mataz Erewi taꞌyr romo hekon aꞌe. Erewi Mawki taꞌyr romo hekon aꞌe. Mawki Zanaz taꞌyr romo hekon aꞌe. Zanaz Zuze taꞌyr romo hekon aꞌe. Amo ae Zuze aꞌe. Zuze Mataxi taꞌyr romo hekon aꞌe. Mataxi Amoz taꞌyr romo hekon aꞌe. Amoz Nàu taꞌyr romo hekon aꞌe. Nàu Ezeri taꞌyr romo hekon aꞌe. Ezeri Na taꞌyr romo hekon aꞌe. Na Maꞌa taꞌyr romo hekon aꞌe. Maꞌa Mataxi taꞌyr romo hekon aꞌe. Mataxi Xemez taꞌyr romo hekon aꞌe. Xemez Zuze taꞌyr romo hekon aꞌe. Zuze Zor taꞌyr romo hekon aꞌe. Zor Zuànà taꞌyr romo hekon aꞌe. Zuànà Hez taꞌyr romo hekon aꞌe. Hez Zurupapew taꞌyr romo hekon aꞌe. Zurupapew Xaraxiew taꞌyr romo hekon aꞌe. Xaraxiew Neri taꞌyr romo hekon aꞌe. Neri Mewki taꞌyr romo hekon aꞌe. Mewki Azi taꞌyr romo hekon aꞌe. Azi Kuxà taꞌyr romo hekon aꞌe. Kuxà Emànàw taꞌyr romo hekon aꞌe. Emànàw Er taꞌyr romo hekon aꞌe. Er Zuzue taꞌyr romo hekon aꞌe. Zuzue Eriez taꞌyr romo hekon aꞌe. Eriez Zuri taꞌyr romo hekon aꞌe. Zuri Mataz taꞌyr romo hekon aꞌe. Mataz Erewi taꞌyr romo hekon aꞌe. Erewi Ximeàw taꞌyr romo hekon aꞌe. Ximeàw Zuta taꞌyr romo hekon aꞌe. Zuta Zuze taꞌyr romo hekon aꞌe. Zuze Zunà taꞌyr romo hekon aꞌe. Zunà Eriaki taꞌyr romo hekon aꞌe. Eriaki Merea taꞌyr aꞌe. Merea Men taꞌyr romo hekon aꞌe. Men Mata taꞌyr romo hekon aꞌe. Mata Nàtà taꞌyr romo hekon aꞌe. Nàtà Tawi taꞌyr romo hekon aꞌe. Tawi Zexe taꞌyr romo hekon aꞌe. Zexe Ope taꞌyr romo hekon aꞌe. Ope Moaz taꞌyr romo hekon aꞌe. Moaz Xar taꞌyr romo hekon aꞌe. Xar Naz taꞌyr romo hekon aꞌe. Naz Aminanaw taꞌyr romo hekon aꞌe. Aminanaw Azimi taꞌyr romo hekon aꞌe. Azimi Aruni taꞌyr romo hekon aꞌe. Aruni Ez taꞌyr romo hekon aꞌe. Ez Pet taꞌyr romo hekon aꞌe. Pet Zuta taꞌyr romo hekon aꞌe. Zuta Zako taꞌyr romo hekon aꞌe. Zako Izak taꞌyr romo hekon aꞌe. Izak Àmàrààw taꞌyr romo hekon aꞌe. Àmàrààw Ter taꞌyr romo hekon aꞌe. Ter Nakor taꞌyr romo hekon aꞌe. Nakor Xeruk taꞌyr romo hekon aꞌe. Xeruk Hàgàu taꞌyr romo hekon aꞌe. Hàgàu Parek taꞌyr romo hekon aꞌe. Parek Ew taꞌyr romo hekon aꞌe. Ew Xar taꞌyr romo hekon aꞌe. Xar Kàinà taꞌyr romo hekon aꞌe. Kàinà Apaxar taꞌyr romo hekon aꞌe. Apaxar Xez taꞌyr romo hekon aꞌe. Xez Noe taꞌyr romo hekon aꞌe. Noe Aramek taꞌyr romo hekon aꞌe. Aramek Metuzarez taꞌyr romo hekon aꞌe. Metuzarez Enok taꞌyr romo hekon aꞌe. Enok Zare taꞌyr romo hekon aꞌe. Zare Marerew taꞌyr romo hekon aꞌe. Marerew Kàinà taꞌyr romo hekon aꞌe. Kàinà En taꞌyr romo hekon aꞌe. En Xe taꞌyr romo hekon aꞌe. Xe Ànàw taꞌyr romo hekon aꞌe. Ànàw Tupàn taꞌyr romo hekon aꞌe."
42,4,1,Zurupari wagaw Zezuz aꞌe kuryNaꞌe Zezuz uzewyr Zotàw waz wi aꞌe. Tynehem Tekwe Puràg pupe aꞌe. Naꞌe Tekwe Puràg omono kar Zezuz tàpuz heta ꞌymaw pe aꞌe kury.
42,4,2,"Aꞌe pe ur Zurupari Zezuz pyr aꞌe, hagaw pà aꞌe. Ipurapo kar wer zepe ikatu ꞌym maꞌe rehe izupe. Umumaw 40 ꞌar hagaw pà. Umumaw Zezuz aꞌe 40 ꞌar paw rupi aꞌe, umaiꞌu ꞌym pà aꞌe. Aꞌe ꞌar ipawire imaꞌuhez tuwe kury."
42,4,3,"Zurupari uzeꞌeg nezewe izupe aꞌe, teko heta ꞌymaw pe Zezuz pyr wiko mehe aꞌe. — Tupàn taꞌyr romo ereiko ne. Aꞌe rupi nekàg tuwe ne. Ezeꞌeg ꞌàg ita pe nehe, typyꞌak romo iapo pà nehe, iꞌi izupe."
42,4,4,"Zezuz uwazar izeꞌeg izupe. — Nezewe iꞌi Tupàn zeꞌeg kwehe arer pape rehe imuapyk pyrer aꞌe. Aze teko uꞌu typyꞌak aꞌe wà nehe, ikàg putar aꞌe wà nehe. Typyꞌak iꞌu haw numuigo kar kwaw teko Tupàn pyr tuweharupi aꞌe wà nehe. Aze uzeruzar izeꞌeg rehe wà nehe, aze weruzar izeꞌeg wà nehe, xo aꞌe mehe zo wiko putar tuweharupi Tupàn pyr wà nehe, iꞌi zeꞌeg kwehe arer aꞌe, iꞌi Zezuz Zurupari pe."
42,4,5,"Naꞌe Zurupari weraha Zezuz ywytyr iaiha maꞌe iapyr kury, ywy paw hexak kar pà izupe kury, teko paw wanexak kar pà izupe no. — Amono putar ko maꞌe ko ywy newe paw rupi nehe, amono putar hekàgaw newe paw rupi nehe no, amono putar heremetarer newe paw rupi nehe no, iꞌi izupe. — Taꞌe Tupàn umur ihewe aꞌe wà xe. Aꞌe rupi apuner wyzài teko wanupe imono haw rehe ihe nehe, iꞌi izupe. — Aꞌe rupi amono putar newe paw rupi nehe, aze erezeamumew heruwa rupi nehe kury, hemuwete katu pà nehe kury, nezar romo hemuigo kar pà nehe, iꞌi izupe, Zezuz pe."
42,4,8,"— Tupàn pezar aꞌe, aꞌe zutykaꞌi pemuwete katu pe nehe,izeꞌeg zutykaꞌi peruzar nehe, iꞌi zeꞌeg kwehe arer,iꞌi Zezuz izupe."
42,4,9,"Naꞌe Zurupari weraha Zezuz Tupàn hàpuzuhu iaiha weraꞌu maꞌe pe kury.— Tupàn uzeꞌeg putar weko haw pe har wanupe aꞌe nehe, neruwake har wanupe aꞌe nehe.iꞌi Zurupari Zezuz pe."
42,4,12,"Naꞌe uzeꞌeg Zezuz izupe kury. — Ezeagaw zo maꞌe iapo kar pà Tupàn nezar pe nehe, iꞌi zeꞌeg kwehe arer aꞌe, iꞌi izupe."
42,4,13,"Zezuz hagaw pawire Zurupari oho aꞌe wi izuwi kury. — Amo ꞌar mehe agaw wi putar ihe nehe, iꞌi uzeupe."
42,4,14,"Uzypyrog Zezuz Tupàn zeꞌeg imumeꞌu pà kuryUzewyr Zezuz oho Karirez ywy rehe kury, Tekwe Puràg ikàgaw hereko pà uzehe kury. Teko umumeꞌu Zezuz hemiapo kwer oho aꞌe ywy rehe taw nànàn aꞌe wà kury."
42,4,15,Zezuz upurumuꞌe oho iko wazemonoꞌogaw nànàn aꞌe no. Teko paw uzeꞌegatu hehe aꞌe ꞌar mehe wà.
42,4,16,"Zezuz Nazare tawhu pe hekonNaꞌe oho Zezuz Nazare taw pe kury, weko awer ukwarer mehe arer pe kury. Mytuꞌu haw ꞌar mehe oho zemonoꞌogaw pe kury. Taꞌe mytuꞌu haw ꞌar nànàn uzapo nezewe aꞌe xe. Upuꞌàm aꞌe pe kury, zeꞌeg kwehe arer imugeta pà kury."
42,4,17,"Aꞌe pe har omono Izai pape izupe wà. Upiawok aꞌe pape, zeꞌeg hexak pà. Umugeta ꞌàm teko wanuwa rupi."
42,4,18,"Zanezar Hekwe wiko herehe aꞌe.Taꞌe herexak aꞌe xe, uzeꞌeg puràg imumeꞌu kar pà ihewe aꞌe xe.— Emumeꞌu hezeꞌeg puràg maꞌe hereko ꞌymar wanupe nehe, iꞌi ihewe.— Ikatu ꞌym maꞌe iapo har aꞌe wà, zemunehew paw pe wiko maꞌe ài wanekon aꞌe wà. Emumeꞌu hezeꞌeg puràg wanupe nehe no, aꞌe mehe zemunehew paw wi uhem maꞌe kwer ài wanekon putar wà nehe, aze uzeruzar hehe wà nehe, iꞌi ihewe. — Ikatu ꞌym maꞌe iapo har aꞌe wà,hehàpyhà ꞌym maꞌe ài wanekon aꞌe wà.Emumeꞌu hezeꞌeg puràg wanupe nehe, aꞌe mehe wiko putar hehàpyhàgatu maꞌe romo aꞌe wà nehe, iꞌi ihewe. — Ikatu ꞌym maꞌe iapo har aꞌe wà, uzemumikahy aꞌe wà.Emumeꞌu hezeꞌeg puràg wanupe nehe. Aꞌe mehe hurywete putar wà nehe, iꞌi ihewe."
42,4,19,
42,4,20,"Naꞌe uwàuwàn aꞌe pape kury, imuzewyr pà hehe uzekaiw maꞌe pe kury. Wapyk oho aꞌe pe har wanuwake kury. Umeꞌegatu hehe wà."
42,4,21,"Uzeꞌeg wanupe. — Peinu aꞌe zeꞌeg imugeta mehe. — Azeharomoete aꞌe maꞌe uzeapo kwez kutàri kury, iꞌi wanupe kury."
42,4,22,"Ikatuahy izeꞌeg aꞌe pe har wanupe. Ipytuhegatu henu mehe wà. Ipuràg eteahy izeꞌeg wanupe. — Aipo Zuze taꞌyr romo hekon aꞌe, iꞌi uzeupeupe wà."
42,4,23,"Uzeꞌeg Zezuz wanupe. — Azeharomoete pemumeꞌu putar ko zeꞌeg ihewe nehe. — Ne muhàg kwaw par ne, ezemukatu nehe, peze putar ihewe nehe. — Ezapo maꞌe hexak pyr ꞌym xe nehe ty, neremiapo kwer Kapanau pe har zàwenugar nehe ty, taꞌe aꞌe pe har umumeꞌu neremiapo kwer urewe aꞌe wà xe, umumeꞌu nekàgaw urewe aꞌe wà xe."
42,4,24,"Ko zeꞌeg amumeꞌu putar peme ihe kury. Tupàn zeꞌeg imumeꞌu har aꞌe, aze umumeꞌu izeꞌeg oho weko haw pe har wanupe nehe, izeꞌeg naꞌikatu kwaw wanupe nehe."
42,4,25,"Peinu katu hezeꞌeg nehe ty wà. Kwehe mehe, Eri ywy rehe heko mehe heta teteaꞌu kuzà imen umàno maꞌe kwer aꞌe wà. Umumaw naꞌiruz kwarahy àmàn ukyr ꞌym mà umaꞌuhez pà wà. Tupàn nomono kar kwaw Eri aꞌe pe aꞌe kuzà wanupe aꞌe. Xo pitài kuzà pyr zo omono kar aꞌe. Xarew pe har aꞌe kuzà aꞌe. Ywy Xitom taw huwake har rehe heko haw aꞌe."
42,4,27,"Erizew aꞌe, ywy rehe heko mehe heta teteaꞌu iperewàtà maꞌe Izaew ywy rehe aꞌe wà no. Pitài zo umukatu. Nàmà imukatu pyrer her romo aꞌe. Xiro ywy rehe har romo hekon aꞌe. Tupàn nupyro kwaw teko paw rupi aꞌe wà nehe. Aze teko wekar tuwe Tupàn wà nehe, upyro putar wà nehe."
42,4,28,"Naꞌe uzemonoꞌog maꞌe aꞌe wà kury, wikwahy izeꞌeg henu mehe aꞌe wà kury. Upuꞌàm wà, upyhyk Zezuz heraha taw wi wà, ywytyr apyr wà. Taw aꞌe ywytyr rehe tuz. Ipureityk wer zepe hehe ywytyr wi wà. Iàpyꞌàmahy ywytyr aꞌe pe."
42,4,30,Nupuner kwaw heitykaw rehe wà. Zezuz uhem oho wamyter wi aꞌe. Wata oho aꞌe wi wanuwi kury.
42,4,31,Zezuz umuhem kar tekwe ikatu ꞌym maꞌe amo awa wi aꞌe kuryUhem Zezuz Kapanau taw Karirez ywy rehe har pe aꞌe. Upurumuꞌe mytuꞌu haw ꞌar mehe.
42,4,32,"Ipytuhegatu henu har wà, taꞌe uzeꞌeg maꞌe kwaw par ài aꞌe xe."
42,4,33,"Amo awa zemonoꞌogaw pe hin aꞌe. Tekwe ikatu ꞌym maꞌe wanereko har romo hekon aꞌe. Uhapukazahy wahyhaw rupi, taꞌe tekwe ikatu ꞌym maꞌe umuhapukaz kar aꞌe wà xe."
42,4,34,"A, maꞌe erezapo putar urewe nehe, Zezuz Nazare pe har, iꞌi tekwe ikatu ꞌym maꞌe izupe wà. — Aipo erezur xe uremumaw pà ne, iꞌi izupe wà. Urukwaw ure, ne Tupàn hemimur karer romo ereiko ne, ikatu ꞌym maꞌe iapo pixik ꞌymar romo ereiko ne, iꞌi izupe."
42,4,35,"Naꞌe uzeꞌeg Zezuz hekwe ikatu ꞌym maꞌe wanupe kury. — Epytuꞌu nezeꞌeg ire nehe, ehem eho kwez awa wi nehe, iꞌi wanupe. Tekwe ikatu ꞌym maꞌe weityk awa ywy rehe wà kury, teko wanuwa rupi wà kury, uhem oho izuwi wà, imuahy kar ꞌym mà wà."
42,4,36,"Ipytuhegatu teko paw rupi wà. Màràzàwe tuwe uzeꞌeg nezewe aꞌe, iꞌi uzeupeupe wà. — Uzeꞌeg tuwihaw ikàg maꞌe ài tekwe ikatu ꞌym maꞌe wanupe aꞌe, iꞌi uzeupeupe wà. — Tekwe ikatu ꞌym maꞌe weruzar izeꞌeg wà, uhem puruwi wà, iꞌi uzeupeupe wà."
42,4,37,"Aꞌe rupi teko umumeꞌu hemiapo kwer oho aꞌe ywy rehe har wanupe aꞌe wà, taw nànàn aꞌe wà."
42,4,38,"Zezuz umukatu teko teteaꞌu aꞌe wà kuryUhem Zezuz oho zemonoꞌogaw wi aꞌe kury, Ximàw hàpuz me wixe pà aꞌe kury. Ximàw taiho imaꞌeahy aꞌe, haku aꞌe. Teko umumeꞌu haku haw Zezuz pe wà."
42,4,39,"Upuꞌàm Zezuz oho iker haw pe tupaw huwake. Uzeꞌeg ahyahy haku haw pe. Aꞌe ꞌar mehe we hakuir kury. Upuꞌàm wi kuzà oho temiꞌu iapo pà. Uzekaiw Zezuz wanehe kury, temiꞌu imono pà wanupe kury."
42,4,40,"Pyhaw kury, kwarahy heixe re kury. Teko aꞌe pe har aꞌe wà, werur umyrypar imaꞌeahy maꞌe aꞌe pe Zezuz pe wà. Opokok ꞌàm wanehe, wamukatu pà."
42,4,41,"Umuhemuhem kar tekwe ikatu ꞌym maꞌe wamono wanereko har wanuwi wà no. Tekwe ikatu ꞌym maꞌe uhapukaz puruwi uhem mehe wà. — Ne Tupàn taꞌyr romo ereiko ne ty, iꞌi ahyahy izupe wà. Taꞌe ukwaw Tupàn hemimur karer romo heko haw aꞌe wà xe. Aꞌe rupi Zezuz umupytuꞌu kar wazeꞌeg ire wà. — Pezeꞌeg zo, iꞌi wanupe."
42,4,42,"Zezuz umumeꞌu Tupàn zeꞌeg purupe aꞌe kuryKuꞌem mehe Zezuz oho taw wi aꞌe kury. Teko heta ꞌymaw pe ihon. Teko uzypyrog hekar pà wà. Hexak mehe teko numuhem kar kwaw uzewi aꞌe wà. Epyta xe urepyr nehe, iꞌi izupe wà. Naꞌiporomono kar wer kwaw hehe uzewi wà."
42,4,43,Uzeꞌeg Zezuz aꞌe pe har wanupe. Amumeꞌu putar Tupàn pureruzeꞌegaw rehe zeꞌeg puràg aha purupe ihe nehe kury. Taꞌe Tupàn nezewe iapo har romo hemur kar xe aꞌe xe.
42,4,44,Aꞌe rupi umumeꞌu Tupàn zeꞌeg puràg oho iko zemonoꞌogaw aꞌe ywy rehe har nànàn aꞌe.
42,5,1,"Zezuz wexaexak wemimuꞌe ràm aꞌe wà kuryAmo ꞌar mehe Zezuz uꞌàm Zenezare ꞌyryhu waz aꞌe. Teko teteaꞌu uheuhem huwake wà. Uzepupypupykahy hehe wà. Ipurenu wer Tupàn zeꞌeg rehe wà. Wexak Zezuz mokoz kanu aꞌe pe ywyxig huwake. Wazar wà, ipira pyhykar wà, nuiko kwaw kanu pupe wà, taꞌe uhez ukyhapari hereko aꞌe pe wà xe. Wixe Zezuz oho kanu pupe. Ximàw kanu izar her romo aꞌe. Naꞌe izar umunyryk kar ukanu imono ꞌy pe aꞌe kury, xe ràn aꞌe kury. Wapyk Zezuz in kanu pupe, upurumuꞌe pà."
42,5,4,"Uzeꞌeg pawire uzeꞌeg Ximàw pe kury. — Eraha kanu pe pe kury, ꞌy mytepe typy haw pe kury, iꞌi izupe. — Ne no ty, nerehe we har wà no, pemomor kyhapari ꞌy pe kury, ipira ipyhyk pà kury, iꞌi izupe."
42,5,5,"— Purumuꞌe maꞌe, iꞌi Ximàw izupe. — Urumumaw ꞌar teteaꞌu uremaꞌereko katu pà pyhaw ure, nurupyhyk kwaw ipira ure. Eremomor kar kyhapari urewe, aꞌe rupi oromomor wi putar ure kury, taꞌe nezeꞌeg ureruzar putar ure kury xe, iꞌi izupe."
42,5,6,Weruzar izeꞌeg wà. Ipira teteaꞌu upyhyk wà. Owok tàriaꞌi kyhapari aꞌe pe wanupe.
42,5,7,"Opoeꞌeg amo ae wapi har wanupe wà. — Urepytywà pe ty wà, iꞌi wanupe wà. Umynehem mokoz kanu ipira pupe wà. Tynehem azeharomoete. Uzeapypyk tàri kanu oho wanuwi."
42,5,8,"Ximàw Pet aꞌe, aꞌe maꞌe hexak mehe aꞌe, uzeamumew upenàràg rehe Zezuz huwa rupi aꞌe. — Ehem eho hewi, hezar, iꞌi izupe. — Taꞌe ikatu ꞌym maꞌe iapo har romo aiko ihe xe, iꞌi izupe."
42,5,9,"Ximàw aꞌe, hehe we har aꞌe wà no, ipytuhegatu ipira teteaꞌu ipyhyk pyrer hexak mehe aꞌe wà."
42,5,10,"Xiak aꞌe, Zuàw aꞌe no, Zepetew taꞌyr romo wanekon aꞌe wà, Ximàw rehe we har romo wanekon aꞌe wà. Ipytuhegatu hexak mehe aꞌe wà no. — Ekyze zo ty, iꞌi Zezuz Ximàw pe. — Ipira pyhykar romo peiko ko ꞌar rehe. Peiko putar teko wamuzeruzar kar har romo pe wà nehe kury, iꞌi wanupe."
42,5,11,Werur ukanu ywyxig rehe hezar pà wà. Wezar umaꞌe paw rupi aꞌe pe wà. Oho Zezuz hupi wà.
42,5,12,"Umukatu Zezuz iperewàtà maꞌe aꞌe kuryAmo ꞌar mehe Zezuz uhem oho amo taw pe aꞌe kury. Amo iperewàtà maꞌe aꞌe pe hin aꞌe. Zezuz hexak mehe uzeamumew huwa rupi aꞌe, maꞌe renoz pà izupe aꞌe. — Aze nepurumukatu wer herehe nehe, erepuner hemukatu haw rehe nehe, iꞌi izupe."
42,5,13,"Opokok Zezuz hehe kury. Uzeꞌeg izupe. — Hepurumukatu wer tuwe nerehe ty, iꞌi izupe. Naꞌarewahy ikatu kury. Uhem iperewàtà haw izuwi kury."
42,5,14,"Naꞌe uzeꞌeg Zezuz izupe. — Emumeꞌu zo nemukatu awer teko wanupe nehe, iꞌi izupe. — Eho Tupàn hàpuzuhu pe nehe, ezeꞌeg hehe uzekaiw maꞌe pe nehe, nezexak kar pà izupe nehe. — Nekatu kury, iꞌi putar newe nehe. Aꞌe re emono e maꞌe Tupàn pe nehe, nemukatu awer hekuzaromo nehe, zeꞌeg kwehe arer heruzar pà nehe. Nezewe mehe erepuner nemukatu awer ikwaw kar haw rehe purupe nehe, iꞌi izupe, iperewàtà maꞌe kwer pe."
42,5,15,"Tàritykaꞌi teko umumeꞌu Zezuz rehe zeꞌegaw oho aꞌe wà, taw nànàn aꞌe wà, amo ae ywy rehe aꞌe wà. Teko teteaꞌu wenu wà wà. — Uremukatu pe uremaꞌeahy haw wi nehe, iꞌi izupe wà."
42,5,16,"Zezuz oho wanuwi teko heta ꞌymaw pe aꞌe, Tupàn pe uzeꞌeg pà aꞌe."
42,5,17,"Zezuz umukatu uzemumyz ꞌym maꞌe aꞌe kuryAmo ꞌar mehe Zezuz upurumuꞌe ꞌàm aꞌe. Amo zeꞌeg kwehe arer kwaw par parizew her maꞌe aꞌe wà, amo zeꞌeg kwehe arer rehe upurumuꞌe maꞌe aꞌe wà no, wapyk in huwake aꞌe wà no. Karirez ywy rehe har taw nànànar wiko aꞌe pe aꞌe wà. Zutez ywy rehe har taw nànànar aꞌe wà no, Zeruzarez tawhu pe har aꞌe wà no, aꞌe pe huwake wanekon aꞌe wà no. Zezuz wereko Zanezar Tupàn ikàgaw uzehe aꞌe, aꞌe rupi umukatu imaꞌeahy maꞌe teteaꞌu aꞌe pe aꞌe wà."
42,5,18,Teko werur awa uzemumyz ꞌym maꞌe aꞌe pe wà. Upir tupaw herur pà wà. Wagaw zepe tàpuz me heruixe pà wà. Wagaw zepe Zezuz huwake heraha pà wà.
42,5,19,"Teko teteaꞌu aꞌe pe wanekon wà. Nupuner kwaw heruixe haw rehe wà, aꞌe rupi weruzeupir heraha tàpuz ꞌaromo wà. Upiawok tàpuz wà, heixe àwàm iapo pà wà. Umuezyw kar uzemumyz ꞌym maꞌe imuwà teko wamytepe wà, Zezuz huwa rupi wà."
42,5,20,"— Azeharomoete uzeruzar katu herehe aꞌe wà, iꞌi Zezuz wanupe. Aꞌe rupi uzeꞌeg aꞌe uzemumyz ꞌym maꞌe pe kury. — Hemyrypar, iꞌi izupe. — Amunàn neremiapo kwer ikatu ꞌym maꞌe kwez newi ihe kury, aꞌe rupi Tupàn nuzepyk kwaw nerehe nehe, iꞌi izupe."
42,5,21,"Zeꞌeg kwehe arer rehe upurumuꞌe maꞌe aꞌe wà, zeꞌeg kwehe arer kwaw par aꞌe wà no, uzeꞌeg uzeupeupe aꞌe wà. — Teko nuzeꞌeg kwaw nezewe Tupàn rehe wà, iꞌi uzeupeupe wà. — Taꞌe aꞌe zo umunàn ikatu ꞌym maꞌe puruwi aꞌe xe, ni amo teko nupuner kwaw imunànaw rehe wà, iꞌi uzeupeupe wà. — Uzeꞌeg zemueteahy iko Tupàn rehe aꞌe, iꞌi uzeupeupe wà."
42,5,22,"Ukwaw Zezuz wamaꞌenukwaw paw aꞌe. — Màràzàwe tuwe pemaꞌenukwaw nezewe, iꞌi wanupe. — Maꞌenugar hezeꞌegaw nazawaiw katu weraꞌu kwaw ihewe. — Amunàn neremiapo kwer ikatu ꞌym maꞌe kwez newi, aꞌe kwez izupe. — Epuꞌàm nehe, epyhyk nerupaw nehe, eata eho nehe, aꞌe putar izupe nehe. Maꞌenugar zeꞌeg nazawaiw katu weraꞌu kwaw ihewe, iꞌi wanupe, wanehe upuranu pà."
42,5,24,"— Aexak kar putar hekàgaw peme ihe kury. Aiko Awa taꞌyr romo ihe. Aꞌe rupi apuner ikatu ꞌym maꞌe imunànaw rehe ihe, iꞌi wanupe. Naꞌe uzeꞌeg uzemumyz ꞌym maꞌe pe kury. — Epuꞌàm nehe, epyhyk nerupaw nehe, eho nereko haw pe nehe, iꞌi izupe."
42,5,25,Naꞌarewahy upuꞌàm wanuwa rupi. Upyhyk upaw oho aꞌe wi wanuwi weko haw pe kury. Uzeꞌegatu Tupàn rehe oho iko kury.
42,5,26,"Ipytuhegatu aꞌe pe har paw hexak mehe wà. Ukyze wà. Uzeꞌegatu Tupàn rehe wà. — Maꞌe hexak pyr ꞌym xixak kwez kutàri kury, iꞌi uzeupeupe wà."
42,5,27,"Zezuz uzeꞌeg Erewi pe aꞌe kuryAꞌe re Zezuz uhem oho aꞌe wi aꞌe kury. Wexak tuwihaw hemetarer imonoꞌogar aꞌe. Erewi her romo aꞌe. Wapyk in umaꞌereko haw pe aꞌe ꞌar mehe. Uzeꞌeg Zezuz izupe. — Ezur herupi nehe, iꞌi izupe."
42,5,28,Upuꞌàm Erewi aꞌe. Wezar umaꞌe paw rupi. Oho hupi.
42,5,29,"Naꞌe uzapo maiꞌu haw uhuaꞌu maꞌe wàpuz me kury, Zezuz pe kury. Teko teteaꞌu oho aꞌe pe umaiꞌu pà wà. Tuwihaw hemetarer imonoꞌogar teteaꞌu aꞌe pe wanekon aꞌe wà no."
42,5,30,"Amo zeꞌeg kwehe arer kwaw par parizew her maꞌe aꞌe wà, amo zeꞌeg kwehe arer rehe upurumuꞌe maꞌe aꞌe wà no, wiko aꞌe pe aꞌe wà. Uzeꞌeg Zezuz hemimuꞌe wanupe wà. Màràzàwe tuwe pemaiꞌu temetarer imonoꞌogar wapyr, ikatu ꞌym maꞌe iapo har wapyr no, iꞌi wanupe wà. Hemimuꞌe umumeꞌu wazeꞌeg oho Zezuz pe wà."
42,5,31,Uzeꞌeg Zezuz wanupe. — Imaꞌeahy ꞌym maꞌe nuzexak kar kwaw muhàg kwaw par pe aꞌe wà. Xo imaꞌeahy maꞌe zo oho muhàg kwaw par pe wà.
42,5,32,Nazur kwaw ikatuahy maꞌe wamuzewyr kar pà Tupàn pe ihe. Azur ikatu ꞌym maꞌe iapo har wamuzewyr kar pà Tupàn pe ihe.
42,5,33,"Zezuz uzeꞌeg zekwaku haw rehe aꞌe kuryAmo teko uzeꞌeg oho Zezuz pe wà kury. Zuàw hemimuꞌe aꞌe wà, uzeꞌeg teteaꞌu Tupàn pe aꞌe wà, uzekwaku pà umaiꞌu ꞌym pà aꞌe wà. Zeꞌeg kwehe arer heruzar har wanemimuꞌe aꞌe wà no, aꞌe rupi katete aꞌe wà no. Neremimuꞌe nuzekwaku pixik kwaw aꞌe wà. Umaiꞌu tuweharupi wà, uꞌu win tuweharupi wà no, iꞌi izupe wà."
42,5,34,"Naꞌe uzeꞌeg Zezuz wanupe kury. — Aze pemyrypar hemireko nehe, aze peho wazereko haw pe wamaiꞌu haw pe nehe, aipo pemupytuꞌu kar putar aꞌe pe har wamaiꞌu re pe wà nehe. — Pezekwaku pemaiꞌu ꞌym pà kury, aipo peze wanupe nehe. Nan kwaw pa. Aze awa hemireko maꞌe ràm wiko aꞌe pe nehe, hurywete putar teko aꞌe wà nehe no. Nuzekwaku kwaw aꞌe ꞌar mehe wà nehe. Amo ꞌar mehe aꞌe awa hemireko maꞌe kwer aꞌe nehe, oho putar aꞌe wi wanuwi aꞌe nehe. Aꞌe mehe imyrypar upytuꞌu putar umaiꞌu re aꞌe wà nehe, iꞌi Zezuz wanupe."
42,5,36,"Amo ae zeꞌeg umumeꞌu wanupe no. — Teko nupeiꞌàg kwaw pàn ukamir ipyahu maꞌe wi ukamir izemàner maꞌe rehe imono pà aꞌe wà, iꞌi wanupe. — Aze mo uzapo nezewe, aꞌe mehe mo iaiw mo ikamir ipyahu maꞌe aꞌe, ikamir izemàner maꞌe naꞌipuràg iwer mo izupe aꞌe no, iꞌi wanupe."
42,5,37,"Teko nomono kwaw win ipyahu maꞌe hyru izemàner maꞌe pupe. Aze mo nezewe, win uzeen mo izuwi, iaiw mo hyru izemàner uzeka pà aꞌe."
42,5,38,Nan kwaw pa. Ximono win ipyahu maꞌe hyru ipyahu maꞌe pupe zane.
42,5,39,"Teko naꞌipuruꞌu wer kwaw win ipyahu maꞌe rehe, win kwehe arer iꞌu re. — Ikatu weraꞌu win kwehe arer, iꞌi wà."
42,6,1,"Zezuz uzeꞌeg mytuꞌu ꞌar rehe wemimuꞌe wanupe aꞌe kuryAmo mytuꞌu haw ꞌar mehe Zezuz upyterahaw amo ko oho wemimuꞌe wanupi aꞌe. Heta arozràn aꞌe pe itym pyrer. Iꞌa kury. Hemimuꞌe opoꞌo arozràn oho waiko wà, iapukyz pà wà, iꞌu pà wà."
42,6,2,"Amo zeꞌeg kwehe arer kwaw par parizew her maꞌe aꞌe wà no, wata oho wanupi aꞌe wà no. Upuranu wanehe wà. — Màràzàwe tuwe naperuzar kwaw Tupàn zeꞌeg kwehe arer. Nuzapo kar kwaw agwer maꞌe zanewe mytuꞌu haw ꞌar mehe aꞌe, iꞌi parizew wà, Zezuz hemimuꞌe wanupe wà."
42,6,3,"Upuranu Zezuz wanehe. — Aipo napemugeta kwaw aꞌe pape kwehe arer. Aipo napekwaw kwaw Tawi zaneràmuz hemiapo kwer imumeꞌu haw. Amo ꞌar mehe Tawi wata oho iko umyrypar wanupi aꞌe. Imaꞌuhez wà kury. Naheta kwaw temiꞌu wanupe. Maꞌe uzapo wà. Amumeꞌu putar peme ihe kury. Wixe Tawi Tupàn hàpuz me. Upyhyk typyꞌak Tupàn pe imono pyrer. Uꞌu. Omono umyrypar wanupe no, iꞌu kar pà wanupe no. Nezewe uhaw zeꞌeg kwehe arer aꞌe. Taꞌe, — xaxeto zutykaꞌi upuner aꞌe typyꞌak iꞌu haw rehe aꞌe wà, iꞌi aꞌe zeꞌeg aꞌe xe."
42,6,5,"— Ihe Awa taꞌyr romo aiko ihe, aiko mytuꞌu haw izar romo ihe no."
42,6,6,"Zezuz umukatu awa ipopàri maꞌe aꞌe kuryAmo mytuꞌu haw ꞌar mehe wixe Zezuz oho amo zemonoꞌogaw pe kury, upurumuꞌe pà aꞌe pe kury. Amo awa ipopàri maꞌe aꞌe pe hin aꞌe. Ipo iawyze har ipàri aꞌe."
42,6,7,"Zeꞌeg kwehe arer rehe upurumuꞌe maꞌe aꞌe wà, zeꞌeg kwehe arer kwaw par parizew her maꞌe aꞌe wà no, aꞌe pe wanekon aꞌe wà no. Ipurumumeꞌu wer ikatu ꞌym maꞌe Zezuz hemiapo kwer rehe wà, tuwihaw wanupe wà. Umeꞌegatu waiko hehe wà. — Aipo umukatu putar imaꞌeahy maꞌe aꞌe nehe, mytuꞌu haw ꞌar mehe aꞌe nehe, iꞌi uzeupeupe wà. Taꞌe nezewe iꞌi aꞌe wà xe. — Aze umukatu imaꞌeahy maꞌe mytuꞌu haw ꞌar mehe nehe, uzapo putar umaꞌereko haw nezewe mehe nehe. Zeꞌeg kwehe arer numumaꞌereko kar kwaw teko mytuꞌu haw ꞌar mehe aꞌe wà, iꞌi uzeupeupe wà."
42,6,8,"Ukwaw Zezuz wamaꞌenukwaw paw. Uzeꞌeg ipopàri maꞌe pe kury. — Epuꞌàm ezuwà teko wanuwa rupi, iꞌi izupe. Upuꞌàm ꞌàm aꞌe pe."
42,6,9,"Upuranu Zezuz hehe. — Maꞌe zeꞌeg kwehe arer uzapo kar zanewe aꞌe, mytuꞌu ꞌar mehe aꞌe, iꞌi izupe. — Maꞌe nugar maꞌe ikatu weraꞌu purupe. Aze ruꞌu ikatu maꞌe iapo haw, aze ruꞌu ikatu ꞌym maꞌe iapo haw, iꞌi izupe. — Maꞌenugar azapo putar ihe, aze ruꞌu apyro putar awa imàno àwàm wi nehe, aze ruꞌu amumàno kar putar nehe, imukatu ꞌym pà nehe. Maꞌenugar azapo putar nehe, iꞌi izupe, hehe upuranu pà."
42,6,10,"Uzareko Zezuz ꞌàm amogwer wanehe umeꞌe pà aꞌe. Uzeꞌeg aꞌe awa pe kury. — Epyho nepo imuwà ihewe ty, iꞌi izupe. Upyho opo imono izupe kury. Ikatuahy ipo kury."
42,6,11,"Purumuꞌe maꞌe aꞌe wà, zeꞌeg kwehe arer kwaw par aꞌe wà no, wikwahy hehe wà. — Maꞌe xiapo putar izupe nehe, taꞌe nuweruzar kwaw zeꞌeg kwehe arer aꞌe xe, iꞌi waiko uzeupeupe wà kury."
42,6,12,"Zezuz wexaexak 12 awa wemimono kar romo aꞌe wà kuryAꞌe ꞌar mehe we uzeupir Zezuz oho ywytyr rehe aꞌe kury, Tupàn pe uzeꞌeg pà aꞌe kury. Umumaw pytun aꞌe pe, Tupàn pe uzeꞌeg pà."
42,6,13,"Kuꞌem mehe wenoz wemimuꞌe uzeupe wà. Wexaexak 12 awa aꞌe wà, wemimono kàràm romo wamuigo kar pà aꞌe wà."
42,6,14,Naꞌaw aꞌe 12 hemimono kar waner wà:
42,6,15,"Ximàw Pet inugwer her maꞌe aꞌe, tywyr Anere, Xiak, Zuàw, Piri, Toromew taꞌyr,"
42,6,16,"Matew, Tume, Xiak Apew taꞌyr, Ximàw Zero, Zut Xiak taꞌyr, Zut Kario pe har. Zezuz ipyhyk kar àràm romo hekon aꞌe, taꞌe amo kwarahy pawire omono Zezuz tuwihaw wanupe aꞌe xe, izuka kar pà wanupe aꞌe xe."
42,6,17,"Zezuz umuꞌe teko teteaꞌu aꞌe wà kury, umukatu imaꞌeahy maꞌe teteaꞌu aꞌe wà noWezyw ywytyr wi amogwer wemimuꞌe wanupe kury. Heta teteaꞌu hemimuꞌe wà. Upytuꞌu ꞌàm ywytyr rehe wà, iapypew katu haw pe wà. Teko teteaꞌu oho aꞌe pe hexak pà wà. Zutez ywy rehe har wà, Zeruzarez tawhu pe har wà no, Xir taw pe har wà no, Xitom taw pe har wà no."
42,6,18,"Oho izeꞌeg henu pà wà, uzemukatu kar pà izupe wà, umaꞌeahy haw wi wà. Tekwe ikatu ꞌym maꞌe hereko har wà no, uzemukatu kar oho izupe wà no."
42,6,19,"Teko uzeagaw opokokaw hehe paw rupi wà, taꞌe ikàgaw uhem izuwi imaꞌeahy maꞌe wanehe paw rupi aꞌe xe."
42,6,20,"— Pe heremimuꞌe pe, hemetarer ꞌym maꞌe romo peiko pe. Penurywete nehe,taꞌe Tupàn hemiruzeꞌeg romo peiko xe."
42,6,21,
42,6,22,"Aze teko napemuixe kar kwaw uzemonoꞌogaw pe wà nehe, aze uzeꞌeg zemueteahy peme wà nehe, — Ikatu ꞌym maꞌe iapo har romo peiko pe, aze iꞌi peme wà nehe, penurywete putar nehe. Aiko Awa taꞌyr romo ihe. Peiko heremiruzeꞌeg romo pe. Aze aꞌe rupi teko uzapo agwer maꞌe peme wà nehe, penurywete putar nehe."
42,6,23,"Penurywete agwer maꞌe peme izeapo mehe nehe, pepynyk penurywete haw rehe, taꞌe Tupàn omonokatu putar hekuzar ikatuahy maꞌe peme aꞌe nehe xe, ywate aꞌe nehe xe. Taꞌe aꞌe teko wanàmuzgwer aꞌe wà xe, nezewegatete uzeꞌeg zemueteahy Tupàn zeꞌeg imumeꞌu har wanehe aꞌe wà xe, kwehe mehe aꞌe wà xe. Upuraraw kar maꞌerahy wanupe wà no. Hemuꞌem wanehe wà no."
42,6,24,"Naꞌe uzeꞌeg Zezuz hemetarer katu maꞌe wanupe kury.— Pe hemetarer katu maꞌe pe ty wà, pezemumikahy putar nehe,taꞌe ikatuahy ko ꞌar rehe peneko haw xe."
42,6,25,
42,6,26,"Aze teko uzeꞌegatu penehe wà nehe, pezemumikahy nehe, taꞌe wanàmuzgwer uzeꞌeg nezewegatete Tupàn aꞌuaꞌu rehe uzekaiw maꞌe wanehe aꞌe wà xe. Pezamutar peàmàtyryꞌymar pe wà nehe, iꞌi Zezuz purupe."
42,6,27,"Pezamutar peàmàtyryꞌymar pe wà nehe, iꞌi ZezuzNaꞌe uzeꞌeg Zezuz wemimuꞌe nànàn aꞌe kury. — Azeꞌeg putar peme kury, herenu har wanupe kury. Pezamutar katu peàmàtyryꞌymar pe wà nehe. Aze teko naꞌiakatuwawahy kwaw penehe wà nehe, pezapo ikatuahy maꞌe wanupe nehe, iꞌi wanupe."
42,6,28,"Aze teko uzeꞌeg zemueteahy penehe wà nehe, pezeꞌegatu wanehe nehe. Aze ikatu ꞌym maꞌe uzapo peme wà nehe, pezeꞌeg wanehe Tupàn pe nehe."
42,6,29,"Aze amo ukwar penetuape rehe nehe, tuwe ukwar inugwer rehe nehe no, peze izupe nehe. Aze amo weraha pekamir puhuz maꞌe pewi nehe, pemono amo pekamir izupe nehe."
42,6,30,"Aze amo wenoz maꞌe peme nehe, pemono izupe nehe. Aze upyhyk pemaꞌe heraha pewi nehe, pemuzewyr kar zo izupe nehe."
42,6,31,"Tuwe amo uzapo ikatuahy maꞌe ihewe nehe, peze pezeupe. Pezapo aꞌe maꞌe penemimutar ikatuahy maꞌe peho peiko amogwer wanupe nehe no."
42,6,32,"Aze peamutar katu har zutykaꞌi pezamutar katu nehe, màràzàwe tuwe Tupàn uzapo putar ikatu maꞌe peme nehe. Te ikatu ꞌym maꞌe iapo har uzamutar katu wamutar har aꞌe wà. Aze peme ikatu maꞌe iapo har wanupe zutykaꞌi pezapo ikatu maꞌe nehe, màràzàwe tuwe Tupàn uzapo putar ikatu maꞌe peme nehe. Te ikatu ꞌym maꞌe iapo har uzapo nezewe aꞌe wà. Aze pemono temetarer amo pe nehe, aze aꞌe re penoz wi izupe nehe, màràzàwe tuwe Tupàn uzapo putar ikatu maꞌe peme nehe. Te ikatu ꞌym maꞌe iapo har uzapo nezewe amo ikatu ꞌym maꞌe iapo har wanupe wà. Nan kwaw pa. Pezamutar katu peàmàtyryꞌymar pe wà nehe, pezapo ikatu maꞌe wanupe nehe. Pemono temetarer wanupe nehe, henoz wi ꞌym mà wanupe nehe. Tupàn umur putar hekuzar teteaꞌu peme aꞌe nehe. Peiko putar Tupàn Ikàg Weraꞌu Maꞌe taꞌyr romo nehe. Taꞌe aꞌe zo ikatu aꞌe xe, ikatu ꞌym maꞌe iapo har wanupe aꞌe xe, uzehe uzeꞌeg zemueteahy maꞌe wanupe aꞌe xe."
42,6,36,"Pepurupuhareko nehe. Taꞌe nezewegatete penu ywate har aꞌe xe, upurupuhareko tuwe aꞌe xe."
42,6,37,"Pezapo ikatuahy maꞌe zutykaꞌi amogwer wanupe nehe, iꞌi Zezuz purupe aꞌe kuryUzeꞌeg Zezuz teko wanupe aꞌe kury. — Aze neruwake har uzapo ikatu ꞌym maꞌe aꞌe nehe, emumeꞌu zo hemiapo kwer teko wanupe nehe. Aze eremumeꞌu eho nehe, aze ikatuahy imumeꞌu haw newe nehe, aze nerurywete imumeꞌu mehe nehe, aꞌe mehe nanekatu kwaw Tupàn pe nehe. Tupàn umumeꞌu putar neremiapo kwer amo ꞌar mehe aꞌe nehe no. Ezepyk zo neruwake har rehe nehe. Nezewe mehe Tupàn nuzepyk kwaw nerehe nehe no. Nereharaz amo hemiapo kwer ikatu ꞌym maꞌe wi nehe. Nezewe mehe Tupàn heharaz putar neremiapo kwer ikatu ꞌym maꞌe wi aꞌe nehe no."
42,6,38,"Emono maꞌe amogwer wanupe nehe. Nezewegatete Tupàn umur putar maꞌe newe aꞌe nehe no. Hemimur ràm teteaꞌu erepyhyk putar nehe, pepo pe nehe. Zawaiw katu aꞌe maꞌe paw ipyhyk àwàm newe nehe. Taꞌe heta teteaꞌu aꞌe xe. Aze pixikaꞌi neremimono ràm amo pe nehe, aꞌe mehe pixikaꞌi Tupàn hemimur ràm newe aꞌe nehe no. Aze eremono maꞌe teteaꞌu amo pe nehe, aꞌe mehe Tupàn umur putar maꞌe teteaꞌu newe aꞌe nehe no."
42,6,39,"Hehàpyhà ꞌym maꞌe nupuner kwaw pe hexak kar haw rehe amo hehàpyhà ꞌym maꞌe pe aꞌe. Aze mo uzeagaw wà, uꞌar mo mokoz harupi ywykwar pupe wà."
42,6,40,"Uzemuꞌe maꞌe aꞌe wà, nukwaw weraꞌu kwaw maꞌe umuꞌe har wi aꞌe wà. Uzemuꞌe paw ire wiko putar umuꞌe har zàwe wà nehe."
42,6,41,Erexak maꞌe kurer xo nerywyr heha pe har zo ne. Màràzàwe tuwe nerexak kwaw amo maꞌe kurer uhuaꞌu maꞌe nereha pe har ne.
42,6,42,"— Azoꞌok putar ywyraꞌi pixikaꞌi maꞌe nereha wi ihe nehe kury, ere izupe. Màràzàwe tuwe nerezoꞌok kwaw ywyra uhuaꞌu maꞌe nereha wi nehe. Tupàn zeꞌeg heruzar muaꞌu har romo ereiko ne. Ezoꞌok ywyra uhuaꞌu maꞌe nereha wi nehe. Aꞌe mehe erepuner maꞌe hexak katu haw rehe nehe. Aꞌe mehe erepuner aꞌe ywyra pixikaꞌi maꞌe iꞌokaw rehe nerywyr heha wi nehe."
42,6,43,"Uzeꞌeg Zezuz maꞌywa ꞌyw rehe aꞌe kuryUzeꞌeg wi Zezuz wanupe. — Aze maꞌywa ꞌyw ikatu aꞌe nehe, iꞌa katu putar aꞌe nehe. Aze naꞌikatu kwaw nehe, naꞌiꞌa katu kwaw nehe."
42,6,44,"Aze xixak iꞌa kwer, xikwaw iꞌyw. Aze zàràkàxihu xixak nehe, — Xu ꞌyw, nazaꞌe kwaw izupe nehe. Aze pako xixak nehe, — Tukumà ꞌyw, nazaꞌe kwaw izupe nehe. Nezewegatete aze amo uzapo ikatu ꞌym maꞌe teteaꞌu nehe, — Uzeruzar maꞌe, nazaꞌe kwaw izupe nehe."
42,6,45,"Awa ikatu maꞌe aꞌe, ikatuahy ipyꞌa aꞌe, aꞌe rupi ikatuahy maꞌe uzapo oho iko aꞌe. Awa ikatu ꞌym maꞌe aꞌe, iaiw ipyꞌa, aꞌe rupi ikatu ꞌym maꞌe uzapo oho iko aꞌe. Aze amo imaꞌenukwaw ikatu ꞌym maꞌe rehe aꞌe nehe, uzeꞌeg putar ikatu ꞌym maꞌe rehe aꞌe nehe. Aze imaꞌenukwaw ikatu maꞌe rehe nehe, uzeꞌeg putar ikatu maꞌe rehe nehe."
42,6,46,"Uzeꞌeg Zezuz mokoz tàpuz iapo har wanehe aꞌe kuryUzeꞌeg wi Zezuz wanupe kury. — Urezar romo ereiko ne, urezar romo ereiko ne, peze muaꞌu peiko ihewe. Màràzàwe tuwe naperuzar kwaw hezeꞌeg."
42,6,47,"Ihewe ur maꞌe aꞌe wà nehe, hezeꞌeg henu har aꞌe wà nehe,"
42,6,48,"aze weruzar hezeꞌeg aꞌe wà nehe, awa wàpuzapo har kwehe arer ài wanekon putar aꞌe wà nehe. Aꞌe awa uzapo wàpuz itahu ꞌaromo aꞌe. Naꞌe ukyr tuwe àmàn teteaꞌu. Tyhu yrykaw. Ywytuaiw oho hàpuz kutyr. Nuꞌar kwaw, taꞌe aꞌe awa uzapo wàpuz itahu ꞌaromo aꞌe xe. Nezewegatete hezeꞌeg heruzar har aꞌe wà nehe, noho kwaw tatahu pe aꞌe wà nehe."
42,6,49,"Hezeꞌeg henu har aꞌe wà, aze nuweruzar kwaw aꞌe wà nehe, maꞌe kwaw ꞌymar ài wàpuzapo har kwehe arer ài wanekon putar aꞌe wà nehe. Aꞌe awa uzapo wàpuz ywyxig ꞌaromo aꞌe. Ukyr tuwe àmàn teteaꞌu. Tyhu yrykaw. Ywytuaiw oho hàpuz kutyr kury, heityk pà kury. Uꞌar tuwe. Wànoànog uꞌar mehe, taꞌe uhuaꞌu aꞌe xe. Nezewegatete hezeꞌeg heruzar ꞌymar oho putar tatahu pe aꞌe wà nehe."
42,7,1,Zezuz umukatu umaꞌereko maꞌe aꞌe kuryAꞌe maꞌe imumeꞌu pawire oho Zezuz Kapanau taw pe aꞌe kury.
42,7,2,"Amo zauxiapekwer wanuwihaw aꞌe pe hekon aꞌe, Hom tawhu pe har romo hekon aꞌe. Amo umaꞌereko maꞌe aꞌe tuwihaw heko haw pe har imaꞌeahy aꞌe. Ikatuahy aꞌe awa tuwihaw pe, aꞌe rupi tuwihaw uzemumikahy. Taꞌe umàno eteaꞌi hemiruzeꞌeg aꞌe xe."
42,7,3,"Tuwihaw ukwaw Zezuz Kapanau taw pe tur awer aꞌe kury. Aꞌe rupi aꞌe tuwihaw omono kar amo zutew waneruzeꞌegar Zezuz pe aꞌe wà. — Perur Zezuz xe heràpuz me nehe, aꞌe rupi umukatu putar umaꞌereko maꞌe aꞌe nehe, iꞌi wanupe."
42,7,4,"Uhem oho Zezuz pe wà, izupe uzeꞌeg pà wà. — Akwez tuwihaw ikatuahy aꞌe. Aze erepytywà nehe, ikatu nezewe mehe nehe, iꞌi izupe wà. — Ikatuahy Zutew wanupe aꞌe no. Ureamutar katu aꞌe. Aꞌe ae uzapo urezemonoꞌogaw urewe aꞌe, iꞌi Zezuz pe wà, aꞌe tuwihaw rehe uzeꞌeg pà wà."
42,7,6,"Aꞌe rupi Zezuz oho wanupi kury. Uhem eteaꞌi Zezuz tàpuz me. Tuwihaw umur kar umyrypar Zezuz pe wà, wamuzeꞌeg kar pà izupe wà. Aꞌe rupi imyrypar uzeꞌeg Zezuz pe wà. — Ezur zo heràpuz me nehe. Nekatuahy ne, nahekatu kwaw ihe, iꞌi urezar newe."
42,7,7,"— Hemaranugar newi, aꞌe rupi naha kwaw neruwa rupi, iꞌi newe. — Nezeꞌeg zutykaꞌi emono kar hehe nehe, aꞌe mehe ihewe umaꞌereko maꞌe ikatu putar aꞌe nehe, iꞌi newe."
42,7,8,"Akwaw nezewe haw ihe, amo ae zauxiapekwer aꞌe wà, hereruzeꞌegar romo wanekon aꞌe wà. Amo ae zauxiapekwer heremiruzeꞌeg romo wanekon aꞌe wà no. — Eho pe pe nehe, aꞌe amo pe. Aꞌe rupi oho aꞌe. — Ezur xe, aꞌe amo pe no. Aꞌe rupi ur aꞌe no. — Ezapo ko maꞌe nehe, aꞌe umaꞌereko maꞌe pe. Aꞌe rupi uzapo aꞌe maꞌe aꞌe, iꞌi aꞌe tuwihaw aꞌe, newe aꞌe."
42,7,9,"Ipytuhegatu Zezuz aꞌe zeꞌeg henu mehe. Uwak teko wanehe umeꞌe pà. Uzeꞌeg wanupe kury, teko uzehe we har wanupe kury. — Naexak pixik kwaw agwer herehe uzeruzar maꞌe ihe wà, iꞌi wanupe. — Ni amo Izaew izuapyr nuzeruzar kwaw herehe ꞌaw awa zàwe aꞌe wà. Aꞌe uzeruzar weraꞌu wanuwi paw rupi aꞌe, iꞌi wanupe."
42,7,10,"Naꞌe tuwihaw zeꞌeg herur har aꞌe wà, uzewyr oho wàpuz me aꞌe wà. Wexak umaꞌereko maꞌe aꞌe pe wà. Ikatu kury, taꞌe Zezuz umukatu aꞌe xe, ipyr oho ꞌym pà aꞌe xe."
42,7,11,"Zezuz umugweraw kar kwarer aꞌe kuryIkuꞌem mehe oho Zezuz Nài taw pe kury. Hemimuꞌe aꞌe wà, teko teteaꞌu aꞌe wà no, oho hupi aꞌe wà no."
42,7,12,"Uhem eteaꞌi taw pe wà. Heta pàrirogaw aꞌe pe. Wixe eteaꞌi ukenuhu rupi wà. Wexak teko taw wi wanur mehe wà, amo awa umàno maꞌe kwer herur pà taw wi wà. — Pitài zo hememyr ihe. Umàno kwez aꞌe, iꞌi ihy izupe. Ihy aꞌe, kuzà imen umàno maꞌe kwer romo hekon aꞌe. Taw pe har teteaꞌu oho kuzà rupi wà, imemyr hetekwer heraha pà tywypaw pe wà."
42,7,13,"Zezuz upuhareko katu hexak mehe. — Ezaiꞌo zo, zàkwà, iꞌi izupe."
42,7,14,"Uhem oho hyru huwake. Opokok hehe. Upytuꞌu heraha har wata re wà. — Ne kwàkwàmo ne ty, epuꞌàm ne nehe ty, aꞌe newe, iꞌi Zezuz izupe, umàno maꞌe kwer pe."
42,7,15,"Ukweraw kury. Wapyk in wyru pupe, uzeꞌeg pà wanupe. Naꞌe Zezuz umuzewyr kar imono ihy pe kury."
42,7,16,"Aꞌe pe har paw wà, ukyze katu izuwi wà. Umumeꞌu katu Tupàn ikàgaw wà. — Tupàn zeꞌeg imumeꞌu har ikàg maꞌe uhem wà xe zanepyr aꞌe kury, iꞌi uzeupeupe wà. — Tupàn ur kwez xe kury, wemiruzeꞌeg wapyro pà kury, iꞌi uzeupeupe wà."
42,7,17,"Teko aꞌe wà, umumeꞌu Zezuz hemiapo kwer oho wà, taw Zutez ywy rehe har nànàn wà, taw amo ywy Zutez ywy huwake har nànàn wà no."
42,7,18,"Zuàw purumuzahazahak maꞌe omono kar wemimuꞌe Zezuz pe aꞌe wà kuryZuàw purumuzahazahak maꞌe aꞌe, zemunehew paw pe hekon aꞌe ꞌar mehe aꞌe. Hemimuꞌe wexak oho wà, Zezuz hemiapo kwer imumeꞌu pà izupe wà. Zuàw wenoz mokoz wemimuꞌe uzepyr aꞌe wà kury. — Peho Zezuz pe hehe pepuranu pà nehe, iꞌi wanupe. — Aipo ne Zuàw hemimumeꞌu kwer romo ereiko ne, peze izupe nehe, hehe pepuranu pà nehe. — Aipo ne ereiko Tupàn hemimur karer romo ne, peze izupe nehe. — Aze nereiko kwaw Tuwihawete ur maꞌe ràm romo, uruàro putar amo ae awa ure nehe, peze izupe nehe."
42,7,20,"Hemimuꞌe weruzar Zuàw zeꞌeg wà, upuranu oho Zezuz rehe wà. Aꞌe ꞌar mehe we Zezuz umukatu imaꞌeahy maꞌe teteaꞌu aꞌe wà. Tekwe ikatu ꞌym maꞌe teteaꞌu umuhem kar wamono puruwi wà no. Umuhàpyhà kar hehàpyhà ꞌym maꞌe teteaꞌu wà no."
42,7,22,"Uzeꞌeg Zuàw hemimuꞌe wanupe kury. — Pezewyr peho Zuàw pe nehe kury. Pemumeꞌu penemixak kwer peneminu kwer izupe nehe, iꞌi wanupe. — Hehàpyhà ꞌym maꞌe kwer hehàpyhàgatu aꞌe wà kury. Wata ꞌym maꞌe kwer wata waiko aꞌe wà kury. Iperewàtà maꞌe kwer ikatu aꞌe wà kury. Iapyha ꞌym maꞌe kwer iapyha katu aꞌe wà kury. Umàno maꞌe kwer ukweraw wi aꞌe wà kury. Teko umumeꞌu zeꞌeg puràg oho waiko maꞌe hereko ꞌymar wanupe aꞌe wà kury, peze peho Zuàw pe nehe, iꞌi wanupe."
42,7,23,"Aze teko uzeruzar katu herehe wà nehe, hurywete putar wà nehe, iꞌi wanupe."
42,7,24,"Zuàw hemimuꞌe oho izuwi wà kury, Zuàw pe uzewyr pà wà kury. Aꞌe mehe Zezuz uzeꞌeg teko wanupe kury, Zuàw rehe kury. — Maꞌe pexak peho ywyxig heta haw pe, iꞌi wanupe. — Aipo kaꞌapiꞌi zàwenugar pexak. Ywytu umumew kaꞌapiꞌi aꞌe."
42,7,25,Maꞌe pexak peho. Aipo awa kamir ipuràg eteahy maꞌe imunehew par pexak. Nan kwaw pa. Kamir ipuràg eteahy maꞌe imunehew par upyta taw pe tuwihaw hàpuz me wà. Nuiko kwaw ywyxig heta haw pe wà.
42,7,26,Maꞌe pexak peho. Aipo Tupàn zeꞌeg imumeꞌu har pexak peho. Azeharomoete. Tupàn zeꞌeg imumeꞌu har romo hekon aꞌe. Wiko weraꞌu amogwer Tupàn zeꞌeg imumeꞌu har wanuwi aꞌe no.
42,7,27,"Taꞌe zeꞌeg kwehe arer uzeꞌeg nezewe Zuàw rehe aꞌe xe. — Hezeꞌeg heraha har romo hekon aꞌe, iꞌi Tupàn Zuàw rehe. Ne tuwihawete ywy rehe oho maꞌe ràm romo ereiko ne. Amono kar putar Zuàw nerenataromo ihe nehe, teko wamuàgàꞌym kar pà ihe nehe. Aꞌe rupi upuner putar nezeꞌeg henu haw rehe wà nehe, iꞌi Tupàn zeꞌeg kwehe arer pape rehe imuapyk pyrer."
42,7,28,"Zuàw aꞌe, ikàg weraꞌu amogwer wanuwi paw rupi aꞌe. Amo ꞌar mehe nehe, wyzài Tupàn hemiruzeꞌeg aꞌe wà nehe, te ikàg ꞌym maꞌe aꞌe wà nehe, ikàg weraꞌu putar Zuàw wi aꞌe wà nehe, Tupàn huwa rupi aꞌe wà nehe."
42,7,29,"Ikatu izeꞌeg teko nànàn. Ikatu tuwihaw hemetarer imonoꞌogar wanupe no. Taꞌe aꞌe weruzar Tupàn zeꞌeg ikatu maꞌe aꞌe wà xe, taꞌe aꞌe uzemuzahazahak kar oho Zuàw pe aꞌe wà xe."
42,7,30,"Zeꞌeg kwehe arer kwaw par parizew her maꞌe aꞌe wà, zeꞌeg kwehe arer rehe upurumuꞌe maꞌe aꞌe wà no, nuiko kwaw nezewe aꞌe wà. Nuweruzar kwaw Tupàn zeꞌeg wà, nuzemuzahazahak kar kwaw Zuàw pe teko heta ꞌymaw pe heko mehe aꞌe wà."
42,7,31,Uzeꞌeg Zezuz wanupe. Amumeꞌu putar teko ko ꞌar rehe har waneko haw peme ihe kury. Maꞌe zàwe wanekon wà.
42,7,32,"Kwarer taw mytepe wapyk maꞌe ài wanekon wà. Amo uzeꞌeg amo wanupe wà.napepynyk kwaw pe.Zegar haw umàno maꞌe kwer itymaw pe har urumuzàg kwez peme ure no,napezaiꞌo kwaw pe,"
42,7,33,"Zuàw purumuzahazahak maꞌe aꞌe, ur pepyr aꞌe, uzekwaku maꞌe teteaꞌu rehe aꞌe. Umumaw ꞌar teteaꞌu umaiꞌu ꞌym pà aꞌe. Nuꞌu pixik kwaw win aꞌe. Tekwe ikatu ꞌym maꞌe weruzeꞌeg hereko aꞌe wà, peze izupe."
42,7,34,"Aꞌe re azur xe pepyr ihe. Awa taꞌyr romo aiko ihe. Tuweharupi amaiꞌu teko ihe. Nazekwaku kwaw maꞌe rehe ihe. Aꞌu win ihe no. — Pemeꞌe kwez awa rehe nehe, peze ihewe. Umaiꞌu war maꞌe romo hekon aꞌe, win iꞌu har romo hekon aꞌe, temetarer pyhykar wamyrypar romo hekon aꞌe, ikatu ꞌym maꞌe iapo har wamyrypar romo hekon aꞌe no, peze peiko ihewe."
42,7,35,"Aze teko weruzar Tupàn zeꞌeg wà nehe, ukwaw putar ikatu haw wà nehe."
42,7,36,"Zezuz oho amo parizew Ximàw her maꞌe ipyr aꞌe kuryNaꞌe amo zeꞌeg kwehe arer heruzar har wenoz Zezuz wàpuz me aꞌe kury. — Emaiꞌu ezuwà hepyr nehe, iꞌi izupe. Oho Zezuz hàpuz me. Umaiꞌu in aꞌe pe."
42,7,37,"Amo kuzà wiko aꞌe taw pe aꞌe. Kuzà wyzài romo hekon aꞌe. Wenu Zezuz aꞌe tàpuz me imaiꞌu haw imumeꞌu haw. Weraha kàpuhàg tàpuz me Zezuz huwake kury. Teko uzapo ita zutahykyꞌa romo wà. Ipuràg eteahy zutahykyꞌa aꞌe, kàpuhàg hyru aꞌe. Tynehem hyru aꞌe."
42,7,38,"Wapyk in Zezuz huwa kutyr aꞌe, ipy huwake. Uzaiꞌo in ipy imuàkym mà wehay kwer pupe, aꞌe re umukàg ipy uꞌaw pupe. Umuꞌypyr kàpuhàg imono ipy rehe kury."
42,7,39,"Aꞌe zeꞌeg kwehe arer kwaw par Zezuz henoz tar aꞌe, uzeꞌeg uzeupe aꞌe. — Aze mo ꞌaw awa maꞌe ikwaw pyr ꞌym ikwaw par romo hekon aꞌe, aꞌe mehe mo ukwaw mo pe kuzà aꞌe, ukwaw mo kuzà wyzài romo heko haw aꞌe, iꞌi uzeupe, uzeꞌeg ꞌym pà. — Ukwaw mo hemiapo kwer ikatu ꞌym maꞌe no, iꞌi uzeupe. — Opokok zepe iko hehe, iꞌi uzeupe."
42,7,40,"Naꞌe uzeꞌeg Zezuz izupe. — Amumeꞌu putar amo maꞌe newe ihe kury, Ximàw, iꞌi izupe taꞌe Ximàw her romo aꞌe xe. — Aze pa, purumuꞌe maꞌe. Emumeꞌu ihewe ty, iꞌi Zezuz pe."
42,7,41,— Mokoz awa unewer temetarer rehe amo awa pe wà. Awa ipy 500 temetarer uhuaꞌu maꞌe rehe unewer aꞌe. Inugwer awa 50 temetarer uhuaꞌu maꞌe rehe unewer izupe aꞌe no.
42,7,42,"Nupuner kwaw imekuzar haw rehe uzar pe wà. Aꞌe rupi izar umunàn wanewer haw wanuwi. Heharaz temetarer wi, iꞌi izupe, Ximàw pe. Apuranu putar nerehe kury. — Maꞌenugar awa uzamutar katu weraꞌu uzar aꞌe, aꞌe newe kury."
42,7,43,"— Temetarer teteaꞌu rehe unewer maꞌe kwer aꞌe. Uzamutar weraꞌu uzar aꞌe, iꞌi Zezuz pe. — Aze pa, iꞌi Zezuz izupe."
42,7,44,"Naꞌe umeꞌe aꞌe kuzà rehe. Uzeꞌeg Ximàw pe. — Erexak ꞌaw kuzà. Aixe kwez neràpuz me, neremur kwaw ꞌy ihewe hezepyez taw romo. ꞌAw kuzà uhez hepy kwez kury, wehay kwer pupe kury. Aꞌe re umukàg hepy uꞌaw pupe. Ne nerepyhyk kwaw hepo ne, hehem mehe ne. ꞌAw kuzà nupytuꞌu kwaw hepy rehe uzekaiw ire aꞌe, hereixe mehe arer we aꞌe. Neremur kwaw kàpuhàg heàkàg rehe. ꞌAw kuzà umur kàpuhàg hepy rehe aꞌe."
42,7,47,"Heamutar katu aꞌe, aꞌe rupi amunàn hemiapo kwer ikatu ꞌym maꞌe kwez izuwi ihe kury. Aze amunàn teko hemiapo kwer pixikaꞌi maꞌe nehe, pixikaꞌi heamutar katu haw nehe. Aze uhuaꞌu hemiapo kwer imunànaw nehe, uhuaꞌu heamutar katu haw nehe no."
42,7,48,"Naꞌe iꞌi Zezuz kuzà pe kury. Amunàn ikatu ꞌym maꞌe neremiapo kwer kwez newi kury, iꞌi izupe. Amogwer mez huwake hin maꞌe aꞌe wà, uzeꞌeg uzeupeupe aꞌe wà. — Mo romo hekon aꞌe, te ikatu ꞌym maꞌe umunàn aꞌe, te purehe zepyk àwàm umumeꞌu aꞌe, iꞌi uzeupeupe wà. Iꞌi Zezuz kuzà pe kury. — Nezeruzar haw nepyro kwez kury. Eho zeàmàtyryꞌym ꞌymaw rehe nehe kury, iꞌi izupe."
42,8,1,"Amo kuzà wata Zezuz rupi taw nàn aꞌe wàMàràn ꞌar pawire wata Zezuz oho taw nànàn aꞌe ywy rehe aꞌe. Umumeꞌu zeꞌeg puràg oho iko taw nànànar wanupe. — Peiko Tupàn hemiruzeꞌeg romo nehe, iꞌi oho iko wanupe. Aꞌe 12 hemimuꞌe wata oho hupi aꞌe wà no."
42,8,2,"Amo kuzà imaꞌeahy maꞌe oho Zezuz pe wà. Amo kuzà tekwe ikatu ꞌym maꞌe hereko har oho izupe wà no. Umukatu aꞌe wà, tekwe ikatu ꞌym maꞌe wamuhem kar pà wanuwi wà. Aꞌe rupi aꞌe kuzà wata oho Zezuz hupi taw nàn aꞌe wà no. Mari aꞌe Matar pe har amo her romo aꞌe, oho hupi aꞌe no, taꞌe Zezuz umuhem kar 7 tekwe ikatu ꞌym maꞌe izuwi aꞌe wà xe. Zuànà aꞌe no, Kuz hemireko aꞌe, oho hupi aꞌe no. Kuz aꞌe, tuwihaw Ero heko haw pe hekon aꞌe, tuwihaw romo hekon aꞌe. Xuzàn aꞌe no, amogwer kuzà teteaꞌu aꞌe wà no, wata oho waiko Zezuz rupi aꞌe wà, hemimuꞌe wanupi aꞌe wà. Uzekaiw wanehe aꞌe wà. Omono e temetarer wanupe wà, wanemiꞌu hekuzaromo wà."
42,8,4,"Zezuz umumeꞌu maꞌetymar rehe maꞌemumeꞌu haw xe aꞌe kuryTaw nànàn iho mehe teko uzemonoꞌog oho Zezuz pyr aꞌe wà. Teko teteaꞌu wazemonoꞌog mehe, umumeꞌu Zezuz ko maꞌemumeꞌu haw wanupe kury."
42,8,5,— Maꞌe tymar utym maꞌeàꞌyz oho oko pe aꞌe. Umuhàmuhàz maꞌeàꞌyz oho iko ywy rehe. Amo maꞌeàꞌyz uꞌar pe izywyr. Teko upyrog oho hehe wà. Wiràmiri uꞌu oho wà.
42,8,6,"Amo maꞌeàꞌyz uꞌar amo ywy pehegwer rehe ita heta haw pe. Nan kwehe tete hezuz kury. Uxinig tàritykaꞌi, taꞌe naheta kwaw ꞌy izupe aꞌe xe."
42,8,7,Amo maꞌeàꞌyz uꞌar xu àꞌyz mytepe. Hezuz xu hehe we. Tuaꞌu weraꞌu xu maꞌezuz wi. Upyk kury.
42,8,8,"Amo maꞌeàꞌyz uꞌar ywy ikatu maꞌe rehe. Hezuz katu. Iꞌa katu no. Heta teteaꞌu iꞌa kwer. Naꞌe iꞌi nezewe wanupe. — Aze peapyakwar heta henu haw nehe, pezeapyaka katu hezeꞌeg rehe nehe, iꞌi wanupe."
42,8,9,"Zezuz umumeꞌu umaꞌenukwaw paw maꞌe tymar rehe har aꞌe kuryHemimuꞌe upuranu hehe wà kury. — Maꞌe rehe nemaꞌenukwaw ne, aꞌe maꞌemumeꞌu haw imumeꞌu mehe ne, iꞌi izupe wà. — Maꞌe rehe uremuꞌe pe ne, iꞌi izupe wà."
42,8,10,"Amumeꞌu tuwe Tupàn pureruzeꞌegaw rehe zeꞌegaw peme ihe. Namumeꞌu kwaw amogwer teko wanupe. Amaꞌemumeꞌu wanupe, wamuꞌe pà ihe. Aꞌe rupi umeꞌe maꞌe rehe aꞌe wà, nuexak kwaw wà. Uzeapyaka katu maꞌe rehe wà, nuenu katu kwaw wà, nukwaw katu kwaw wà."
42,8,11,"Akwaw kar putar hemaꞌenukwaw paw peme ihe kury. Maꞌeàꞌyz aꞌe, nuzawy kwaw Tupàn zeꞌeg aꞌe."
42,8,12,"Pe izywyr uꞌar maꞌe kwer aꞌe, nuzawy kwaw zeꞌeg henu har aꞌe. Zurupari weraha Tupàn zeꞌeg wapyꞌa wi aꞌe, hehe wamuzeruzar kar ꞌym mà aꞌe. Aꞌe rupi Tupàn nupyro kwaw aꞌe uzeꞌeg henu har ꞌym aꞌe wà nehe."
42,8,13,"Ita rehe uꞌar maꞌe kwer aꞌe, nuzawy kwaw amo ae henu har aꞌe. Agwer henu har hurywete Tupàn zeꞌeg henu mehe wà. Nuixe katu kwaw izeꞌeg wapyꞌa pe. Nan kwehe tete upytuꞌu uzeruzar ire wà. Aze Zurupari wagaw wà nehe, upytuꞌu putar uzeruzar ire wà nehe."
42,8,14,"Xu mytepe uꞌar maꞌe kwer aꞌe, nuzawy kwaw amo henu har aꞌe. Agwer henu har aꞌe wà, imaꞌenukwaw maꞌe ko ywy rehe har rehe aꞌe wà, ko ꞌar rehe har rehe aꞌe wà no, wemetarer rehe aꞌe wà no. Ipurapo wer wemiapo putar haw rehe wà. Wamaꞌenukwaw paw nuzawy kwaw xu. Wamaꞌenukwaw paw upyk Tupàn zeꞌeg. Naꞌiꞌa katu kwaw."
42,8,15,"Ywy katu rehe uꞌar maꞌe kwer aꞌe, nuzawy kwaw amo henu har aꞌe. Agwer henu har wenu katu Tupàn zeꞌeg aꞌe wà, weruzar wà no. Maꞌeàꞌyz iꞌa katu, nupytuꞌu kwaw uꞌa re. Nezewegatete aꞌe Tupàn zeꞌeg henu har wà, nupytuꞌu kwaw uzeruzar ire wà."
42,8,16,"Zezuz uzeꞌeg tatainy rehe aꞌe kuryAze amo umunyk tatainy nehe, nomono kwaw kawaw iwy pe nehe, nomono kwaw kyhaw iwy pe nehe. Omono putar ywate nehe, aꞌe rupi tàpuz me ur maꞌe ràm wexak putar tatainy aꞌe wà nehe."
42,8,17,Maꞌe imim pyrer uzexak kar putar teko wanupe nehe. Maꞌe ikwaw pyr ꞌym uzekwaw putar nehe.
42,8,18,"Pezeapyaka katu ko zeꞌeg rehe nehe. Aze teko ukwaw amo zeꞌeg nehe, wenu putar amo ae zeꞌeg nehe. Aze teko nukwaw kwaw zeꞌeg henu mehe, aꞌe zeꞌeg pixikaꞌi maꞌe uhem putar izuwi nehe."
42,8,19,"Zezuz ihy aꞌe, tywyr aꞌe wà no, wexak Zezuz oho aꞌe wàZezuz ihy aꞌe, tywyr aꞌe wà no, ur zepe aꞌe pe hexak pà aꞌe wà. Nupuner kwaw uhemaw rehe huwake wà, taꞌe teko teteaꞌu aꞌe pe wanekon aꞌe wà xe."
42,8,20,"Amo uzeꞌeg izupe. Nehy aꞌe, nerywyr aꞌe wà no, katu pe wanekon aꞌe wà, ipurexak wer zepe nerehe aꞌe wà."
42,8,21,"Uzeꞌeg Zezuz aꞌe pe har wanupe. — Aze teko wenu Tupàn zeꞌeg wà nehe, aze weruzar wà nehe, hehy ài wanekon wà nehe, herywyr ài wanekon wà nehe no, iꞌi Zezuz wanupe."
42,8,22,"Zezuz umupytuꞌu ywytuaiw aꞌe kuryAmo ꞌar mehe wixe Zezuz oho kanuhu pupe kury, wemimuꞌe wanupi kury. — Zaha yryhu waz nehe ty wà, iꞌi wanupe. Uzypyrog wata pà wà, kanu pupe wà."
42,8,23,"Wata mehe we Zezuz uker upà. Uhem ywytuaiw wà aꞌe pe yryhu rehe. Uzeen ꞌy oho kanu pupe wanupe kury. Naꞌikatuahy kwaw aꞌe pe wanupe. Uzeꞌeg hemimuꞌe oho izupe wà, imumeꞌe kar pà wà. Purumuꞌe maꞌe, purumuꞌe maꞌe, iꞌi izupe wà. — Zamàno putar zane, iꞌi izupe wà. Upuꞌàm Zezuz. Uzeꞌeg ywytu pe, ꞌy ipenopenog maꞌe pe no, imupytuꞌu kar pà. Upytuꞌu tuwe ywytu, upytuꞌu ꞌy upenog ire no. Ikatuahy aꞌe pe wanupe kury."
42,8,25,"Napezeruzar katu kwaw herehe, iꞌi Zezuz wanupe. Ipytuhegatu hehe wà, ukyze pà izuwi wà. Mo romo hekon aꞌe, maꞌe romo hekon aꞌe, iꞌi uzeupeupe wà. Weruzeꞌeg ywytu aꞌe, weruzeꞌeg ꞌy aꞌe no. Ywytu aꞌe, ꞌy aꞌe no, weruzar izeꞌeg aꞌe wà, iꞌi uzeupeupe wà."
42,8,26,"Zezuz umukatu awa tekwe ikatu ꞌym maꞌe hereko har aꞌe kuryWata oho Karirez yryhu rehe wà, te uhem yryhu waz wà. Zera ywy kutyr wanon wà."
42,8,27,"Uhem Zezuz oho kanu wi. Ywy rehe ihem mehe ur amo awa aꞌe pe huwàxi pà. Tekwe ikatu ꞌym maꞌe hereko har romo hekon aꞌe. Kwehe numunehew kwaw ukamir. Nuker kwaw weko haw pe, ni noho kwaw aꞌe pe. Tywypaw pe hekon tuweharupi. Wexak Zezuz. Hexak mehe uhapukaz heiheihem pà. Uꞌar uzeamumew pà Zezuz huwa rupi, uzeꞌeg ahyahy pà nezewe izupe. Ne Zezuz, Tupàn Ywate Weraꞌu Har taꞌyr ne, iꞌi izupe. — Maꞌe erezapo putar ihewe nehe, iꞌi izupe. — Ezepyk zo herehe nehe, iꞌi izupe. Naꞌe Zezuz umuhem kar tekwe ikatu ꞌym maꞌe izuwi. Tekwe ikatu ꞌym maꞌe aꞌe, tuweharupi wiko hehe aꞌe. Tuweharupi teko upyhyk aꞌe awa oho wà, iàpixi pà ipo rehe ipy rehe wà. Uzàpixi kyhàhàm tàtà maꞌe pupe wà. Tuweharupi tekwe ikatu ꞌym maꞌe hereko har omonohok kyhàhàm aꞌe. Tuweharupi hekwe ikatu ꞌym maꞌe weraha aꞌe awa ywyxig heta haw pe."
42,8,30,"Naꞌe uzeꞌeg Zezuz izupe kury. — Maꞌe nerer, iꞌi izupe. — Tekwe ikatu ꞌym maꞌe teteaꞌu herer ihe, iꞌi izupe, taꞌe tekwe ikatu ꞌym maꞌe teteaꞌu hehe wanekon aꞌe wà xe."
42,8,31,"— Uremuhem kar zo pe xe wi nehe, uremono kar zo pe ywykwaruhu pupe nehe, iꞌi izupe wà. Tàzàhuràn teteaꞌu umaiꞌu waiko aꞌe pe wà, ywytyruhu rehe wà. — Uremono kar pe tàzàhuràn wanehe ty, aꞌe mehe uruixe putar oroho wanehe nehe, iꞌi izupe wà. Naꞌe Zezuz umuixe kar tekwe ikatu ꞌym maꞌe tàzàhuràn wanehe aꞌe wà kury."
42,8,33,"Uhem oho awa wi wà, tàzàhuràn wanehe uzemunehew pà wà. Tàzàhuràn uzàn oho wà kury, ywytyr wi wezyw pà wà. Uꞌar oho ꞌy pupe wà kury. Taꞌe ywytyruhu iàpyꞌàmahy aꞌe xe. ꞌY umim tàzàhuràn paw rupi wà, wazuka pà wà."
42,8,34,"Tàzàhuràn wanehe uzekaiw maꞌe aꞌe wà, wexak weimaw wazuka awer aꞌe wà. Uzàn aꞌe wi imumeꞌu pà taw pe har wanupe wà, ko pe har wanupe wà no."
42,8,35,Teko wexak wà wà. Uhem Zezuz huwake wà. Wexak tekwe ikatu ꞌym maꞌe hereko arer aꞌe pe Zezuz ipy huwake hin mehe. Umunehew ukamir uzehe kury. Upytuꞌu heꞌo haw izuwi. Aꞌe rupi teko ukyze katu aꞌe wà.
42,8,36,Hexak arer umumeꞌu imukatu awer aꞌe teko wanupe wà.
42,8,37,"Teko Zera ywy rehe har paw uzeꞌeg Zezuz pe aꞌe wà kury. — Ehem eho xe wi nehe ty, urereko haw wi nehe ty, iꞌi izupe wà, taꞌe ukyze izuwi wà xe. Wixe Zezuz oho kanu pupe kury. Oho tuwe aꞌe wi wanuwi kury."
42,8,38,"Tekwe ikatu ꞌym maꞌe hereko arer uzeꞌeg izupe iho ꞌym mehe we. — Heho wer nerupi ihe, iꞌi izupe."
42,8,39,"— Nan kwaw pa, iꞌi Zezuz izupe. — Emumeꞌu nemukatu awer eho nereko haw pe har wanupe nehe, emumeꞌu newe Tupàn hemiapo kwer nehe, iꞌi izupe. Aꞌe rupi umumeꞌu Zezuz hemiapo kwer oho taw nànànar wanupe aꞌe kury."
42,8,40,"Zezuz umukatu amo kuzà aꞌe, umukatu amo kuzàtài aꞌe noYryhu waz ihem wi mehe teko uwàxi Zezuz wà aꞌe pe wà, taꞌe wàro aꞌe wà xe."
42,8,41,"Amo awa Zaz her maꞌe uhem wà aꞌe pe aꞌe. Zemonoꞌogaw pe oho maꞌe wanuwihaw romo hekon aꞌe pe aꞌe. Uzeamumew uꞌar pà ywy rehe Zezuz ipy huwake, taꞌe Zezuz tuwihaw ikàg maꞌe romo hekon izupe aꞌe xe. — Ezur heràpuz me nehe ty, iꞌi izupe. — Taꞌe herazyr umàno eteaꞌi aꞌe xe. Pitài zo herazyr. Wereko 12 kwarahy aꞌe, iꞌi izupe. Aꞌe rupi Zezuz wata oho hupi aꞌe. Iata mehe teko uzepupypupykahy oho hehe aꞌe wà."
42,8,43,Amo kuzà wata wanupi aꞌe no. Huwy e maꞌe romo hekon aꞌe. 12 kwarahy umumaw uwy e pà. Omono wemetarer paw muhàg kwaw par wanupe. Nupuner kwaw imukatu haw rehe wà.
42,8,44,"Uhem wà Zezuz haikweromo kury, teko wamytepe kury. Opokok ikamir rehe. Naꞌarewahy upytuꞌu uwy re kury."
42,8,45,"— Mo opokok herehe, iꞌi Zezuz. Ihe napokok kwaw ihe, iꞌi amo. — Nan kwaw ihe, iꞌi amo no. Nezewe uzeꞌeg paw rupi wà. — Purumuꞌe maꞌe, heta teteaꞌu teko neruwake aꞌe wà, nerehe opokok maꞌe aꞌe wà, iꞌi Pet izupe."
42,8,46,"— Amo opokok herehe, taꞌe uhem tuwe hekàgaw ihewi aꞌe xe, akwaw ihem awer ihe, iꞌi Zezuz wanupe."
42,8,47,"— Kwa, Zezuz ukwaw uzehe hepokok awer aꞌe, iꞌi kuzà uzeupe. Aꞌe rupi ur huwake kury, uryryz pà kury. Uzeityk uꞌar pà Zezuz ipy huwake. Aꞌe pe, teko paw wanuwa rupi, umumeꞌu hehe opokok awer izupe, umumeꞌu umaꞌeahy awer no, umumeꞌu umukatu awer no. — Naꞌarewahy hekatu kwez kury, nerehe hepokok mehe kury, iꞌi izupe."
42,8,48,"— Herazyr, erezeruzar katu herehe ne, aꞌe rupi urumukatu kwez ihe kury, iꞌi Zezuz izupe. — Eho nekyze ꞌym mà nehe, zàkwà. Nerurywete nehe zàkwà, iꞌi izupe."
42,8,49,"Zezuz izeꞌeg mehe we ur amo zeꞌeg herur har huwake aꞌe kury. Aꞌe tuwihaw Zaz heko haw pe har romo hekon aꞌe. — Umàno nerazyr kwez kury, iꞌi Zaz pe. — Eraha zo purumuꞌe maꞌe neràpuz mehe nehe kury, iꞌi izupe."
42,8,50,"Wenu Zezuz izeꞌeg mehe. — Ekyze zo nehe ty, iꞌi Zaz pe kury. — Ezeruzar herehe, aꞌe rupi ikatu putar nerazyr aꞌe nehe, iꞌi izupe."
42,8,51,"Oho Zaz hàpuz me. Tàpuz me uhem ire, numuixe kar kwaw amogwer teko uzeupi aꞌe wà. Xo amo zo weraha uzeupi tàpuz me wà: Pet, Xiak, Zuàw, kuzàtài tu, ihy. Aꞌe zutykaꞌi wixe oho tàpuz me Zezuz rupi wà."
42,8,52,"Aꞌe pe har paw rupi aꞌe wà, uzaiꞌo aꞌe kuzàtài umàno maꞌe kwer rehe aꞌe wà. Heiheihem aꞌe wà. — Pezaiꞌo zo nehe ty wà, iꞌi Zezuz wanupe. — Uker e upà aꞌe, iꞌi wanupe."
42,8,53,"Uzeꞌeg urywahy hehe wà, taꞌe ukwaw katu imàno awer wà xe."
42,8,54,"Upyhyk Zezuz kuzàtài ipo rehe. — Epuꞌàm, kuzàtài, iꞌi izupe wahyhawaꞌu."
42,8,55,"Ukweraw wi kury. Naꞌarewahy upuꞌàm. — Pemono temiꞌu izupe, iꞌi Zezuz amogwer wanupe."
42,8,56,"Tu aꞌe, ihy aꞌe no, ipytuhegatu hexak mehe aꞌe wà. — Pemumeꞌu zo ko heremiapo kwer amo pe nehe, iꞌi wanupe."
42,9,1,"Zezuz omono kar wemimuꞌe taw nàn aꞌe wà kuryWenoz Zezuz aꞌe 12 wemimuꞌe wamuwà uzeupe aꞌe wà kury. Omono ukàgaw wanupe. — Pepuner tekwe ikatu ꞌym maꞌe wamuhem kar haw rehe puruwi nehe kury, iꞌi wanupe. — Pepuner imaꞌeahy maꞌe wamukatu haw rehe nehe no, iꞌi wanupe."
42,9,2,"Naꞌe umuata kar wamono taw nàn wà, Tupàn pureruzeꞌegaw rehe zeꞌeg puràg imumeꞌu kar pà wanupe wà, imaꞌeahy maꞌe wamukatu kar pà wanupe wà no."
42,9,3,"— Peraha zo maꞌe peho mehe nehe, iꞌi wanupe. — Peraha zo ywyraꞌi pepokokaw romo nehe. Peraha zo maꞌe hyru nehe. Peraha zo temiꞌu nehe. Peraha zo temetarer nehe. Xo pitài pekamir zo peraha nehe, iꞌi wanupe."
42,9,4,"— Wyzài taw pe pehem mehe nehe, aze teko pemuixe kar wàpuz me wà nehe, peker peho wanàpuz me nehe. Aꞌe taw pe peneko mehe peker zo amo ae tàpuz me nehe, iꞌi wanupe."
42,9,5,"— Wyzài taw pe pehem mehe, aze aꞌe pe har napemuixe kar kwaw weko haw pe wà nehe, aze naꞌipurenu wer kwaw pezeꞌeg rehe wà nehe, pehem peho aꞌe wi wanuwi nehe. Pemuhàmuhàz ywykuꞌi kwer pexapat rehe arer aꞌe pe wanupe nehe. Aꞌe mehe aꞌe pe har ukwaw putar hezeꞌeg rehe uzekaiw ꞌymaw aꞌe wà nehe, iꞌi wanupe."
42,9,6,"Naꞌe hemimono kar aꞌe wà kury, uhem oho aꞌe wi izuwi wà kury. Wata oho taw nànàn wà. Umumeꞌu Tupàn zeꞌeg puràg oho waiko taw nànàn wà, imaꞌeahy maꞌe teteaꞌu wamukatu pà wà no."
42,9,7,"Tuwihaw Ero nukwaw kwaw Zezuz aꞌeEro aꞌe, Karirez ywy rehe har wanuwihaw romo hekon aꞌe. Amo ꞌar mehe wenu Zezuz hemiapo kwer imumeꞌu awer aꞌe. — Mo romo hekon aꞌe, iꞌi uzeupe. — Zuàw purumuzahazahak maꞌe aꞌe, ukweraw wi umàno re aꞌe, iꞌi teko uzeupeupe wà. — Màràzàwe tuwe aipo pa, iꞌi Ero uzeupe aꞌe, wazeꞌeg henu mehe aꞌe. — Eri aꞌe, ukweraw wi aꞌe, iꞌi amo teko wà. — Amo ae Tupàn zeꞌeg imumeꞌu har kwehe arer ukweraw maꞌe kwer romo hekon aꞌe, iꞌi amo ae teko wà. — Azuka kar Zuàw ihe. Azakagok kar ihe, iꞌi Ero wanupe. — Mo romo hekon aꞌe awa aꞌe, aꞌe maꞌe iapo har aꞌe, iꞌi wanupe. Aꞌe rupi tuweharupi Ero uzeagaw Zezuz hexak pà aꞌe."
42,9,10,"Zezuz umueta teteaꞌu temiꞌu teko teteaꞌu wanupe aꞌe kuryNaꞌe uzewyr Zezuz hemimono karer oho aꞌe wà kury. Umumeꞌu wemiapo kwer wata mehe arer paw rupi izupe wà. Naꞌe Zezuz weraha wemimono karer uzeupi wà, Metexaz taw pe wà."
42,9,11,"Teko teteaꞌu wenu iho awer imumeꞌu haw wà. Oho haikweromo wà. Uzeꞌegatu Zezuz wanupe aꞌe, wanexak mehe. — Ikatu pezur awer, iꞌi wanupe. Uzeꞌeg Tupàn pureruzeꞌegaw rehe aꞌe pe wanupe. Umukatu imaꞌeahy maꞌe aꞌe pe wà no."
42,9,12,"Karukete mehe ur aꞌe 12 hemimuꞌe ipyr wà. — Emuhem kar ꞌaw teko wamono xe wi wà nehe, iꞌi izupe wà. — Aꞌe rupi upuner oho haw rehe taw pe aꞌe wà nehe, wemiꞌu ràm hekar pà wà nehe, uker àwàm hekar pà wà nehe no, taꞌe naheta kwaw tàpuz xe wanupe xe, iꞌi izupe wà."
42,9,13,"— Pemono temiꞌu teko wanupe, iꞌi Zezuz wanupe. — Heta 5 typyꞌak xe kury, heta mokoz pira xe no. Nuhyk kwaw temiꞌu zanewe, iꞌi izupe wà. — Aipo uremono kar putar pe taw pe temiꞌu imeꞌeg kar pà ne nehe, kwez teko wanupe àràm ne nehe kury, iꞌi izupe wà, hehe upuranu pà wà. Taꞌe  awa aꞌe pe aꞌe wà xe. — Pemuapyk kar teko pe wà nehe ty wà, iꞌi wanupe. — Pemuapyk kar 50 teko xe wà nehe, pemuapyk kar amo 50 pe pe wà nehe, amo 50 pemuapyk kar ꞌa pe wà nehe, amo 50 pemuapyk kar xe ràn wà nehe no, paw rupi pemuapyapyk kar nezewe pe wà nehe, iꞌi wanupe."
42,9,15,Hemimuꞌe umuapyk kar aꞌe teko Zezuz zeꞌeg rupi katete aꞌe wà.
42,9,16,"Upyhyk Zezuz aꞌe typyꞌak kury, aꞌe pira no. Umeꞌe ywate. Uzeꞌeg Tupàn pe ikatu haw rehe. Naꞌe uzaikaikaw typyꞌak opo pupe kury, imueta teteaꞌu kar pà kury. Uzaikaikaw pira nezewegatete no. Omono wemimuꞌe wanupe. — Peraha teko wanupe kury, iꞌu kar pà wanupe kury, iꞌi wanupe."
42,9,17,"Teko uꞌu paw rupi wà. Uhyk wanupe. Oporoporog hemimuꞌe 12 kok por wanemiꞌu kurer pupe wà, taꞌe teko nupuner kwaw aꞌe temiꞌu iꞌu haw rehe paw rupi aꞌe wà xe."
42,9,18,"Umumeꞌu Pet Zezuz heko hawete izupeAmo ꞌar mehe Zezuz aꞌe zutykaꞌi uzeꞌeg Tupàn pe aꞌe. Izeꞌeg mehe ur hemimuꞌe ipyr aꞌe wà. — Maꞌin teko herehe wà, iꞌi wanupe, wanehe upuranu pà."
42,9,19,"— Amo teko nezewe iꞌi newe wà, — Zezuz aꞌe, Zuàw purumuzahazahak maꞌe ukweraw wi maꞌe kwer romo hekon aꞌe, iꞌi newe wà. — Eri ukweraw wi maꞌe kwer romo hekon aꞌe, iꞌi amo newe wà. — Tupàn zeꞌeg imumeꞌu har kwehe arer ukweraw wi maꞌe kwer romo hekon aꞌe, iꞌi amo newe wà, iꞌi hemimuꞌe izupe wà."
42,9,20,"— Pe no ty wà, maꞌe peze herehe pezeꞌeg pà pe no ty wà, iꞌi wanupe, wanehe upuranu pà. Uzeꞌeg Pet izupe kury. — Ne ureruwihawete urepyro har Tupàn hemimur karer Mexi her maꞌe romo ereiko ne, iꞌi izupe kury."
42,9,21,"Zezuz umumeꞌu umàno àwàm ukweraw pàwàm aꞌe kury— Pemumeꞌu zo aꞌe maꞌe teko wanupe nehe, iꞌi Zezuz wanupe."
42,9,22,"— Ihe Awa taꞌyr romo aiko ihe, apuraraw putar maꞌerahy teteaꞌu ihe nehe. Zutew waneruzeꞌegar aꞌe wà nehe, xaxeto wanuwihaw aꞌe wà nehe no, zeꞌeg kwehe arer rehe upurumuꞌe maꞌe aꞌe wà nehe no, nuzeruzar kwaw hezeꞌeg rehe aꞌe wà nehe. Hezuka kar putar aꞌe wà nehe. Akweraw wi putar hemàno re nehe, iꞌi wanupe."
42,9,23,"Naꞌe uzeꞌeg Zezuz wanupe aꞌe. — Aze teko iho wer herupi nehe, tuwe heharaz uzewi nehe, tuwe oho heraikweromo nehe. Aruzar putar heru zeꞌeg ihe nehe, te ywyra kanetar rehe amàno putar ihe nehe. Aze peneko wer heremiruzeꞌeg romo nehe, pezeꞌeg nezewe nehe. — Azapo putar ikatu haw Tupàn zeꞌeg heruzar pà ihe nehe. Wyzài maꞌerahy apuraraw putar nehe, izeꞌeg heruzar pà nehe, peze izupe nehe."
42,9,24,"Aze teko izepyro wer nehe, umàno putar nehe. Aze teko umàno herehe uzeruzar haw rehe nehe, uzepyro putar nehe."
42,9,25,"Aze awa upyhyk maꞌe ko ywy rehe har teteaꞌu uzeupe nehe, aze heta hemetarer teteaꞌu izupe nehe, aze umàno aꞌe re nehe, imaꞌe ukàzym putar izuwi paw rupi nehe. Nuwereko kwaw nehe."
42,9,26,"Aze amo teko imaranugar amogwer wanuwa rupi nehe, herehe nehe, hepurumuꞌe haw rehe nehe, aꞌe mehe hemaranugar putar hehe teko wanuwa rupi ihe nehe no. Amo ꞌar mehe nehe, aiko putar ikàg weraꞌu maꞌe romo ihe nehe. Heru umur putar ukàgaw upuràgaw ihewe nehe. Heko haw pe har umur putar ukàgaw ihewe aꞌe wà nehe no. Aꞌe ꞌar mehe hemaranugar putar aꞌe awa wi ihe nehe, amogwer wanuwa rupi nehe."
42,9,27,"Pemaꞌenukwaw katu ko maꞌe rehe nehe. Teko ko ꞌar rehe wikuwe maꞌe aꞌe wà, numàno kwaw paw rupi aꞌe wà nehe, Tupàn pureruzeꞌegaw tur ꞌym mehe aꞌe wà nehe."
42,9,28,"Moizez aꞌe, Eri aꞌe no, ur Zezuz pe uzeꞌeg pà aꞌe wà kuryNaꞌe 7 ꞌar pawire oho Zezuz ywytyr rehe Tupàn pe uzeꞌeg pà aꞌe kury. Weraha naꞌiruz wemimuꞌe uzeupi wà no. Pet, Zuàw, Xiak."
42,9,29,"Izeꞌeg mehe huwa uzeapo amo ae maꞌe romo kury. Ikamir henyenyahy, xigatu kury."
42,9,30,"Tàritykaꞌi Moizez uhem aꞌe pe ipyr aꞌe, izupe uzeꞌeg pà aꞌe. Uhem Eri aꞌe no. Tupàn zeꞌeg imumeꞌu har kwehe arer umàno maꞌe kwer romo wanekon aꞌe wà."
42,9,31,"Heny katu aꞌe wà no, taꞌe Tupàn huwake har heny katu nezewe aꞌe wà xe. Uzeꞌeg Zezuz pe wà. — Naꞌiàrew kwaw neho àwàm Zeruzarez pe nehe, iꞌi izupe wà. — Eremàno putar aꞌe pe nehe, taꞌe Tupàn uputar nezewe haw aꞌe nehe xe, iꞌi izupe wà."
42,9,32,"Pet aꞌe, hehe we har aꞌe wà no, uker upà ywy rehe aꞌe wà. Naꞌe umeꞌe aꞌe wà kury. Wexak Zezuz henyahy haw wà. Wexak aꞌe mokoz awa Zezuz huwake har wà no."
42,9,33,"Aꞌe mokoz awa uhem oho Zezuz wi aꞌe wà kury. Waho ꞌym mehe we Pet uzeꞌeg Zezuz pe aꞌe. — Hezar, iꞌi izupe. — Uruiko xe ure kury. Ikatu xe urereko haw kury. Uruzapo putar naꞌiruz tàpuz pew ure nehe. Ereiko putar amo tàpuz pupe nehe. Moizez wiko putar amo tàpuz pupe nehe. Eri wiko putar inugwer pupe aꞌe nehe no, iꞌi izupe. Uzeꞌeg e izupe aꞌe, umaꞌenukwaw katu ꞌym pà uzeꞌeg rehe aꞌe."
42,9,34,Izeꞌeg mehe we uhem amo ywàkun wà aꞌe pe aꞌe kury. Ywàkun iꞌàg ukwaw wanehe kury. Zezuz hemimuꞌe ukyze ywàkun hexak mehe wà.
42,9,35,"Naꞌe amo uzeꞌeg ywàkun rehe aꞌe kury. — Ko awa aꞌe, heraꞌyr romo hekon aꞌe. Aexak ihe, amuigo kar putar tuwihawete romo ihe nehe. Pezeapyaka katu izeꞌeg rehe nehe, iꞌi aꞌe zeꞌeg ywàkun pupe har."
42,9,36,"Izeꞌeg pawire Zezuz aꞌe zutykaꞌi aꞌe pe hekon aꞌe. Taꞌe aꞌe mokoz awa oho izuwi aꞌe wà xe. Hemimuꞌe numumeꞌu kwaw wemixak kwer aꞌe pe uzeapo maꞌe kwer aꞌe wà, teko wanupe aꞌe wà. Umukatu Zezuz amo kwarer aꞌeIkuꞌem kury. Wezyw Zezuz oho ywytyr wi aꞌe wà kury. Teko teteaꞌu ur Zezuz huwàxi pà wà."
42,9,38,"Amo awa aꞌe pe har aꞌe, uhapukaz ꞌàm Zezuz pe aꞌe pe aꞌe. — Purumuꞌe maꞌe, iꞌi izupe. — Emeꞌe heraꞌyr rehe nehe, iꞌi izupe. — Pitài zo heraꞌyr aꞌe. Naheta kwaw amo, iꞌi izupe."
42,9,39,"— Wereko tekwe ikatu ꞌym maꞌe uzehe aꞌe. Tuweharupi hekwe ikatu ꞌym maꞌe uzàmàtyryꞌym iko aꞌe. Aꞌe re kwarer uhapukaz aꞌe, uzepyho aꞌe no. Henyzuz no. Tuweharupi tekwe ikatu ꞌym maꞌe upuraraw kar maꞌerahy kwer izupe. Naꞌihem wer kwaw izuwi, iꞌi izupe, Zezuz pe."
42,9,40,"— Emuhem kar tekwe ikatu ꞌym maꞌe heraꞌyr wi nehe, aꞌe neremimuꞌe wanupe. Nupuner kwaw wà, iꞌi izupe."
42,9,41,"— Napekwaw katu kwaw Tupàn zeꞌeg pe, iꞌi Zezuz teko wanupe. — Napezeruzar kwaw herehe. Kwehe aiko pepyr, iꞌi wanupe. — Aipo napezeruzar pixik kwaw herehe nehe, iꞌi wanupe. — Erur neraꞌyr xe ty, iꞌi tu pe."
42,9,42,"Herur mehe we hekwe ikatu ꞌym maꞌe weityk kwarer ywy rehe kury. Heꞌo weraꞌu kury. Naꞌe uzeꞌeg Zezuz tekwe ikatu ꞌym maꞌe pe, imuhem kar pà kwarer wi. Ikatu kwarer kury. Zezuz umuzewyr kar tu pe."
42,9,43,Teko ipytuhegatu Tupàn ikàgaw hexak pà wà.Teko umumeꞌu tuwe Zezuz hemiapo kwer uzeupeupe wà. Wazeꞌeg mehe we Zezuz uzeꞌeg wemimuꞌe wanupe aꞌe.
42,9,44,"Uzeꞌeg wi Zezuz umàno àwàm rehe aꞌe— Amumeꞌu putar maꞌe peme ihe nehe kury. — Peneharaz zo ko hezeꞌeg àwàm wi nehe. Amo hemono putar tuwihaw wanupe nehe. Uzapo putar ikatu ꞌym maꞌe ihewe wà nehe. Taꞌe Tupàn numupytuꞌu kar kwaw iapo re aꞌe wà nehe xe, iꞌi wanupe."
42,9,45,"Hemimuꞌe nukwaw kwaw izeꞌeg wà. Zezuz nukwaw kar kwaw uzeꞌeg wanupe. Nupuranu kwaw hehe wà, taꞌe ukyze izuwi wà xe. — Mo ikàg weraꞌu amo wanuwi aꞌe, iꞌi hemimuꞌe Zezuz pe wà."
42,9,46,"— Mo ikàg weraꞌu amo wanuwi aꞌe, iꞌi hemimuꞌe Zezuz pe wàUzypyrog hemimuꞌe uzeꞌezeꞌeg ahyahy pà uzeupeupe wà. — Aiko putar penuwihaw romo ihe nehe, Tupàn pureruzeꞌeg mehe ihe nehe, iꞌi amo. — Nan kwaw pa, ihe aiko weraꞌu putar pewi ihe nehe, iꞌi amo no. Nezewegatete uzeꞌeg amogwer wà no."
42,9,47,Ukwaw Zezuz wamaꞌenukwaw paw aꞌe. Upyhyk kwarer imuwà. Umupuꞌàm uzeake kury.
42,9,48,"Uzeꞌeg wanupe. — Aze amo uzapo ikatu maꞌe ko kwarer pe nehe, ihewe ikatu maꞌe iapo har ài hekon putar aꞌe nehe no. Ihewe ikatu maꞌe iapo har zàwenugar aꞌe nehe no, hemur kar har pe ikatu maꞌe iapo har ài hekon aꞌe nehe no. Pepyr har ikàg weraꞌu ꞌym maꞌe aꞌe, ikatuahy maꞌe romo hekon Tupàn huwa rupi aꞌe, ikàg maꞌe ài hekon Tupàn huwa rupi aꞌe."
42,9,49,"Zuàw uzeꞌeg Zezuz pe aꞌe kuryNaꞌe Zuàw uzeꞌeg aꞌe kury. — Purumuꞌe maꞌe. Uruexak amo awa kwez ure kury. Umuhem kar tekwe ikatu ꞌym maꞌe puruwi nerer rehe aꞌe. Epytuꞌu nezewe haw iapo re ty, uruꞌe izupe, taꞌe nuiko kwaw urerehe we har romo aꞌe xe, taꞌe nuiko kwaw neremimuꞌe romo aꞌe xe."
42,9,50,"— Pemupytuꞌu kar zo nehe, iꞌi Zezuz izupe. — Aze teko napeàmàtyryꞌym kwaw aꞌe wà nehe, pemyrypar romo wanekon aꞌe wà nehe, iꞌi wemimuꞌe wanupe."
42,9,51,"Xamari ywy rehe har nuzeruzar kwaw Zezuz rehe aꞌe wàUhem eteaꞌi Zezuz ꞌar aꞌe kury, ywate iho àwàm ꞌar aꞌe kury. — Kutàri aha putar Zeruzarez pe ihe kury, iꞌi uzeupe. Uzypyrog Zeruzarez piarupi wata pà kury."
42,9,52,"Xamari ywy rehe wata oho waiko wà. Omono kar amo teko wenataromo amo taw pe wà. — Pekar zaneker àwàm peho wi taw pe nehe, iꞌi wanupe."
42,9,53,"Taw pe har numuixe kar kwaw Zezuz aꞌe wà. — Oho putar Zeruzarez tawhu pe aꞌe nehe, zaneàmàtyryꞌymar wapyr aꞌe nehe, iꞌi uzeupeupe wà. Aꞌe rupi numuixe kar kwaw wà."
42,9,54,"Hemimuꞌe Xiak her maꞌe aꞌe, hemimuꞌe Zuàw her maꞌe aꞌe no, wexak Zezuz imuixe kar ꞌymaw wà. Uzeꞌeg izupe wà. Aze ereputar nehe, urupuner tata imuꞌar kar haw rehe ywak wi ure nehe, kwez teko wazuka pà ure nehe, iꞌi izupe wà."
42,9,55,"Umeꞌe Zezuz wanehe. — Nan kwaw ty wà, iꞌi wanupe."
42,9,56,"Wata wi oho wà, te uhem amo ae taw pe wà."
42,9,57,"Amo teko heko wer Zezuz hemimuꞌe romo aꞌe wà kuryWaho mehe uzeꞌeg awa wà Zezuz pe aꞌe. — Aha putar nerupi nehe, wyzài ywy rehe nehe, wyzài taw pe nehe, iꞌi izupe."
42,9,58,"Uzeꞌeg Zezuz izupe. — Awara uker oho ywykwar pupe aꞌe wà. Wiràmiri uker oho waity pe aꞌe wà no. Ihe Awa taꞌyr ihe, naheta kwaw heker haw ihewe ihe, naheta kwaw tàpuz hepytuꞌu haw ihewe ihe, iꞌi izupe."
42,9,59,"Naꞌe uzeꞌeg Zezuz amo awa pe kury. — Ezur herupi nehe ty, heremimuꞌe romo nereko pà nehe ty, iꞌi izupe. Uzeꞌeg aꞌe awa Zezuz pe kury. — Aha putar nerupi nehe, iꞌi izupe. — Xo pitài maꞌe zo azapo putar nerupi heho zanune ihe nehe. Nerupi heho ꞌym mehe we azutym putar heru aha ihe nehe, iꞌi izupe. Umàno eteaꞌi ruꞌu tu aꞌe."
42,9,60,"— Tuwe umàno maꞌe kwer utym umàno maꞌe kwer aꞌe wà nehe, iꞌi Zezuz izupe. Emumeꞌu Tupàn zeꞌeg eho purupe nehe kury, iꞌi izupe."
42,9,61,"Amo ae awa uzeꞌeg izupe aꞌe no. Azeꞌeg putar aha heànàm wanupe ihe kury. Xo aꞌe re zo aha putar nerupi nehe, iꞌi izupe."
42,9,62,"Uzeꞌeg Zezuz izupe. Aze awa uzypyrog oko ràm iapo pà nehe, aze upytuꞌu imumaw ꞌym mehe we nehe, naheta kwaw temiꞌu ipurumuzàmuzàg wanupe nehe. Nezewegatete aze amo uzypyrog Tupàn pureruzeꞌegaw imumeꞌu pà aꞌe wà nehe, aze aꞌe re ipytuꞌu wer aꞌe wà nehe, teko teteaꞌu nuenu kwaw zeꞌeg puràg aꞌe wà nehe."
42,10,1,"Zezuz omono kar 72 wemimuꞌe taw nàn aꞌe wà kuryAmo ꞌar mehe Zezuz Zanezar aꞌe, wexaexak amo 72 awa aꞌe wà. Omono kar mokoz amo taw pe wà, omono kar amo mokoz amo ae taw pe wà no, nezewe omono kar paw rupi wà, taw nànàn wà, wenataromo wà. Wamono kar ꞌym mehe we uzeꞌeg wanupe. — Teko ko ywy rehe har aꞌe wà, nuzawy kwaw aroz ipoꞌo pyràm ko pe har aꞌe wà. Naheta tete kwaw ipoꞌo har wà. Aroz teteaꞌu ihyk mehe ko zar umur kar umaꞌereko maꞌe ko pe aꞌe wà, aroz ipoꞌo kar pà wanupe aꞌe wà. Nezewegatete pezeꞌeg Tupàn pe nehe. Aꞌe mehe umur kar putar uzeꞌeg imumeꞌu har xe aꞌe wà nehe. Aꞌe rupi teko ukwaw putar Tupàn zeꞌeg puràg aꞌe wà nehe. Uzeruzar putar hehe wà nehe. Peho nehe ty wà. Naꞌikatuahy kwaw peme nehe. Zawaruhu umeꞌegatu àràpuhàràn wanehe. Nezewegatete teko aꞌe wà nehe, umeꞌegatu putar penehe aꞌe wà nehe. Apomono kar putar zawaruhu zàwenugar wainuromo ihe, àràpuhàràn ài ihe."
42,10,4,"Peraha zo temetarer hyru nehe, ni maꞌe hyru, ni pexapat nehe no. Pepytuꞌu zo pe rupi nehe, amo pe pezeꞌeg pà nehe."
42,10,5,"Tàpuz me peixe mehe nehe, peze nezewe nehe. — Tuwe zeàmàtyryꞌym ꞌymaw upyta ꞌàg tàpuz me aꞌe nehe, peze aꞌe pe har wanupe nehe."
42,10,6,"Aze awa ikatu maꞌe tàpuz me hekon nehe, aze puràmàtyryꞌym ꞌym maꞌe romo hekon aꞌe nehe, tuwe pezeꞌegatu hehe nehe. — Tuwe Tupàn uzapo ikatu maꞌe newe nehe, peze izupe nehe. Aze puràmàtyryꞌym maꞌe romo hekon aꞌe nehe, pezoꞌok wi pezeꞌegatu haw izuwi nehe."
42,10,7,"Peiko aꞌe awa ikatu maꞌe hàpuz me nehe, peꞌu temiꞌu peme imur pyràm nehe, taꞌe aze teko umaꞌereko aꞌe wà nehe, upuner hekuzar ipyhykaw rehe aꞌe wà nehe xe. Peker zo amo ae tàpuz me aꞌe taw pe peneko mehe nehe."
42,10,8,"Aze pehem peho amo taw pe nehe, aze aꞌe pe har pemuixe kar wà nehe, peꞌu temiꞌu peme imur pyràm nehe."
42,10,9,"Pemukatu imaꞌeahy maꞌe aꞌe taw pe har pe wà nehe. — Tupàn pureruzeꞌegaw uhem eteaꞌi peme aꞌe kury, peze aꞌe taw pe har wanupe nehe."
42,10,10,"Aze pehem amo taw pe nehe, aze aꞌe pe har napemuixe kar kwaw aꞌe pe wà nehe, peata peho taw mytepe nehe, nezewe pezeꞌeg pà wanupe nehe."
42,10,11,"— Te ywy kuꞌi kwer urepy pe har uruityk putar peme ure kury, peze aꞌe pe har wanupe nehe. Pemaꞌenukwaw katu ko zeꞌeg rehe nehe. — Uhem eteaꞌi Tupàn pureruzeꞌegaw peme kury, peze wanupe nehe."
42,10,12,"Amo ꞌar mehe nehe, Tupàn uzepyk putar ikatu ꞌym maꞌe iapo har wanehe nehe. Aꞌe ꞌar mehe uzepyk putar aꞌe taw pe har wanehe azeharomoete nehe. Kwehe mehe Tupàn uzepyk Xotom taw pe har wanehe aꞌe wà, taꞌe ikatu ꞌym maꞌe uzapo aꞌe wà xe. Uzepyk weraꞌu putar aꞌe taw pe har wanehe nehe, taꞌe napemuixe kar kwaw aꞌe wà xe."
42,10,13,"Amo taw pe har nuzeruzar kwaw Zezuz rehe wàUzeꞌeg wi Zezuz wemimuꞌe wanupe. — Korazi taw pe har wà. Metexaz taw pe har iaiw aꞌe wà no. Tupàn uzepyk putar wanehe nehe, taꞌe naꞌipurenu wer kwaw Tupàn pureruzeꞌegaw rehe zeꞌegaw aꞌe wà xe. Aze mo azapo agwer purumupytuhegatu kar haw Xir taw pe har wanuwa rupi, Xitom taw pe har wanuwa rupi, aꞌe mehe mo uzemumikahy mo wemiapo kwer rehe wà, uzewyr mo Tupàn pe wà."
42,10,14,"Tupàn uzepyk putar Xir pe har wanehe nehe, Xitom pe har wanehe nehe. Tupàn uzepyk weraꞌu putar tuwe Korazi pe har wanehe nehe, Pexaz pe har wanehe nehe no, taꞌe ukwaw katu izeꞌeg aꞌe wà xe. Taꞌe Xiro pe har aꞌe wà xe, Xitom pe har aꞌe wà xe, nukwaw kwaw izeꞌeg aꞌe wà xe."
42,10,15,Kapanau taw pe har wà no. Izeupir wer zepe ywate. Tupàn weityk putar aꞌe taw pe har tatahu pe aꞌe wà nehe.
42,10,16,"Naꞌe uzeꞌeg wi wemimuꞌe wanupe kury. — Aze amo uzeapyaka katu pezeꞌeg rehe aꞌe wà nehe, hezeꞌeg rehe uzeapyaka maꞌe romo wanekon aꞌe wà nehe no. Aze amo nuzekaiw kwaw pezeꞌeg rehe aꞌe wà nehe, herehe uzekaiw ꞌym maꞌe romo wanekon aꞌe wà nehe no. Aze amo nuzekaiw kwaw herehe aꞌe wà nehe, hemur kar har rehe uzekaiw ꞌym maꞌe romo wanekon aꞌe wà nehe no."
42,10,17,"Akwez 72 hemimuꞌe uzewyr Zezuz pe aꞌe wà kuryOho aꞌe 72 awa taw nàn aꞌe ywy rehe aꞌe wà. Uzewyr Zezuz pe wà kury. Hurywete wà. — Urezar, iꞌi izupe wà. — Te tekwe ikatu ꞌym maꞌe weruzar urezeꞌeg aꞌe wà, taꞌe uruzeꞌeg nerer ikàgaw rupi wanupe ure xe, iꞌi izupe wà."
42,10,18,Uwazar Zezuz wazeꞌeg wanupe. — Aexak Zurupari ywak wi iꞌar mehe. Iꞌar awer nuzawy kwaw àmàn iweraw paw aꞌe.
42,10,19,"Pezeapyaka katu hezeꞌeg rehe nehe, amono hekàgaw peme. Aꞌe rupi pepuner putar pepyrogaw rehe mozaiw rehe nehe, zawazyr rehe nehe no. Napepi kwaw wà nehe. Pekàg weraꞌu peàmàtyryꞌymar wanuwi nehe. Aꞌe mehe napemyapi kwaw aꞌe wà nehe. Nupuner kwaw ikatu ꞌym maꞌe iapo kar haw rehe peme wà nehe."
42,10,20,"Penurywete zo tekwe ikatu ꞌym maꞌe pezeꞌeg heruzar haw rehe nehe. Penurywete pener imuapykaw rehe nehe, taꞌe Tupàn umuapyk pener upape rehe ywate aꞌe xe."
42,10,21,"Hurywete Zezuz aꞌe kuryAꞌe ꞌar mehe we Tekwe Puràg umurywete kar Zezuz aꞌe kury. Uzeꞌeg Zezuz u pe kury. — O heru, ywate har ywy rehe har wazar romo ereiko ne. Maꞌe kwaw par ꞌym ukwaw nezeꞌeg aꞌe wà kury, taꞌe eremumeꞌu wanupe ne xe. Maꞌe kwaw par nukwaw kwaw nezeꞌeg aꞌe wà, taꞌe neremumeꞌu kwaw wanupe ne xe. Eremumeꞌu nezeꞌeg maꞌe kwaw par ꞌym wanupe ne, taꞌe nepurumumeꞌu wer hehe wanupe ne xe, taꞌe nezewe mehe nerurywete ne xe."
42,10,22,"Maꞌe paw wazar romo aiko ihe, teko paw wanuwihaw romo aiko ihe, taꞌe hemuigo kar pe nezewe har romo ne xe. Teko nukwaw kwaw neraꞌyr romo hereko haw aꞌe wà. Xo ne zo erekwaw ne. Teko nukwaw kwaw heru romo nereko haw aꞌe wà. Xo ihe zo akwaw ihe. Aze hepurukwaw kar wer hehe amo pe nehe, aꞌe mehe ukwaw putar aꞌe wà nehe, iꞌi Zezuz u pe Tupàn pe."
42,10,23,"Naꞌe uzeꞌeg Zezuz wemimuꞌe wanupe kury. Xo aꞌe zo wenu izeꞌeg wà. — Penurywete tuwe kury, taꞌe pexak heremiapo kwer tuweharupi kury xe, taꞌe peinu hezeꞌeg tuweharupi kury xe."
42,10,24,"Tupàn zeꞌeg imumeꞌu har teteaꞌu aꞌe wà, tuwihaw teteaꞌu aꞌe wà no, ipurexak wer zepe agwer maꞌe rehe aꞌe wà. Nuexak kwaw aꞌe wà. Pexak aꞌe maꞌe peiko kury. Ipurenu wer zepe agwer maꞌe rehe wà no. Nuenu kwaw wà. Xo pe zo peinu kury."
42,10,25,"Zezuz umumeꞌu Xamari ywy rehe har ikatu maꞌe hemiapo kwer aꞌe kuryNaꞌe uhem amo awa wà aꞌe pe ipyr kury. Zeꞌeg kwehe arer rehe upurumuꞌe maꞌe romo hekon aꞌe. Uzeagaw zepe Zezuz izeꞌeg iawy kar pà izupe. Amuzeꞌeg zemueteahy kar putar Zezuz Tupàn rehe ihe kury, iꞌi uzeupe. — Purumuꞌe maꞌe, iꞌi Zezuz pe. — Aze hereko wer Tupàn pyr tuweharupi nehe, tatahu pe heho ꞌym pà nehe, maꞌe azapo putar ko ꞌar rehe ihe nehe, iꞌi izupe, hehe upuranu pà."
42,10,26,"Iꞌi Zezuz izupe. — Maꞌin Tupàn zeꞌeg kwehe arer pape rehe imuapyk pyrer aꞌe, maꞌe uzapo kar newe aꞌe, iꞌi izupe."
42,10,27,"— Ezamutar katu Tupàn nezar nehe, nepyꞌa pupe paw rupi nehe, nerekwe rehe paw rupi nehe no, nekàgaw rupi paw rupi nehe no, nemaꞌenukwaw paw rehe paw rupi nehe no. Ezamutar katu nezeake har nehe no, nezeamutar haw ài nehe no."
42,10,28,"Uzeꞌeg Zezuz izupe. — Azeharomoete nezeꞌeg ne, eruzar tuwe aꞌe zeꞌeg nehe, aꞌe mehe ereiko putar Tupàn pyr tuweharupi nehe, iꞌi izupe."
42,10,29,"Izeꞌeg naꞌikatu kwaw aꞌe purumuꞌe maꞌe pe aꞌe, taꞌe ukwaw wemiapo kwer aꞌe xe. Aze ruꞌu nuzamutar kwaw uzeake har aꞌe wà. Aꞌe rupi upuranu wi Zezuz rehe.— Mon aipo heruwake har romo wanekon wà, iꞌi izupe."
42,10,30,"Uzeꞌeg Zezuz izupe kury, umaꞌemumeꞌu pà izupe kury. — Kwehe mehe uzeapo nezewe. Amo awa uhem oho Zeruzarez tawhu wi aꞌe, Zeriko taw pe wata pà aꞌe. Naꞌe amo maꞌe rehe imunar maꞌe aꞌe wà, uwàxi aꞌe awa iata mehe aꞌe wà. Upyhyk wà, ikamir henuhem pà izuwi wà. Upetepetek wà no. Te umàno eteaꞌi. Naꞌe uhem oho izuwi wà."
42,10,31,"Naꞌe amo xaxeto wata oho aꞌe pe rupi aꞌe ꞌar mehe aꞌe. Wexak aꞌe awa ywy rehe tuz mehe. Ukwaw oho kwe rupi kury, izywyr kury, ipytywà ꞌym pà kury."
42,10,32,"Naꞌe amo awa wata aꞌe pe rupi aꞌe no. Erewi haikwerupi har romo hekon aꞌe, xaxeto wapytywà har romo hekon aꞌe. Uhem oho huwake kury, hexak pà kury. Nupytuꞌu kwaw. Nupytywà kwaw. Oho aꞌe wi izuwi aꞌe no, izywyr aꞌe no."
42,10,33,"Wata amo Xamari ywy rehe har oho aꞌe pe aꞌe kury. Xamari ywy rehe har naꞌiakatuwawahy kwaw Zutew wanehe aꞌe wà. Naꞌe aꞌe Xamari ywy rehe har oho aꞌe awa ipetek pyrer huwake kury, awa umàno eteaꞌi maꞌe huwake kury. Hexak mehe upuhareko katu upyꞌa pe."
42,10,34,"Uhem huwakeaꞌi. Omono muhàg win inuromo iperew rehe. Aꞌe re uwàuwàn iperew pàn pupe no. Upir imono weimaw kuꞌaz kury. Weraha amo tàpuz me kury, wata maꞌe waker haw pe kury. Aꞌe pe uzekaiw hehe."
42,10,35,"Ikuꞌegwepe omono mokoz temetarer tàtà maꞌe hekuzar katu maꞌe tàpuz zar pe aꞌe. — Ezekaiw katu hehe nehe, iꞌi izupe. — Ko rupi hezewyr mehe nehe, amono putar hekuzar kurer newe nehe, iꞌi izupe. Naꞌe Zezuz upuranu zeꞌeg kwehe arer rehe upurumuꞌe maꞌe rehe aꞌe kury. — Naꞌiruz awa wexak maꞌe rehe imunar maꞌe wanemipetepetek kwer aꞌe wà. Maꞌenugar awa naꞌiruz wanehe arer wiko aꞌe awa huwake har romo aꞌe, iꞌi Zezuz izupe. Aꞌe purumuꞌe maꞌe uzeꞌeg Zezuz pe kury. — Akwez ipytywà har aꞌe, huwake har ài hekon aꞌe, iꞌi izupe. — Ezapo maꞌe eho iko aꞌe awa ài ne nehe no, iꞌi Zezuz izupe kury."
42,10,38,"Zezuz oho mokoz kuzà wapyr aꞌe kuryNaꞌe Zezuz aꞌe, hemimuꞌe aꞌe wà no, wata oho waiko pe rupi aꞌe wà. Uhem wà amo taw pe wà. Kuzà aꞌe pe har umuixe kar wàpuz me aꞌe wà. Mart tàpuz izar her romo aꞌe."
42,10,39,"Mari ikypyꞌyr her romo aꞌe. Amo ae Mari aꞌe. Wapyk Mari oho Zanezar ipy huwake kury, ipurumuꞌe haw rehe uzeapyaka katu pà kury."
42,10,40,"Naꞌe Mart aꞌe, nahurywete kwaw aꞌe, taꞌe heta teteaꞌu imaꞌereko haw izupe aꞌe xe. Aꞌe rupi uzeꞌeg wà Zezuz pe kury. — Hezar, hekypyꞌyr nahepytywà kwaw hemaꞌereko mehe aꞌe. Aipo nerezekaiw kwaw hepytywà ꞌymaw rehe ne. Emur kar ihewe nehe. Emumaꞌereko kar nehe, iꞌi Mart Zezuz pe."
42,10,41,"Zanezar Zezuz uzeꞌeg izupe. — Mart, Mart, màràzàwe tuwe erezemumikahy maꞌe teteaꞌu rehe ne, iꞌi izupe. — Pitài zo maꞌe rehe ezekaiw nehe. Mari ukwaw aꞌe. Uzekaiw katu aꞌe maꞌe rehe aꞌe. Ni amo nueraha pixik kwaw aꞌe maꞌe izuwi aꞌe wà nehe, iꞌi Zezuz izupe, Mart pe."
42,11,1,"Zezuz zanemuꞌe u pe zanezeꞌegaw rehe aꞌe kuryAmo ꞌar mehe Zezuz uzeꞌeg in Tupàn pe amo taw huwake aꞌe. Izeꞌeg pawire amo hemimuꞌe uzeꞌeg izupe. — Urezar, uremuꞌe pe Tupàn pe zeꞌegaw rehe nehe, Zuàw ài nehe, taꞌe aꞌe umuꞌe wemimuꞌe nezewe aꞌe xe, iꞌi izupe."
42,11,2,"Naꞌe uzeꞌeg Zezuz wemimuꞌe wanupe.— Nezewe pezeꞌeg Tupàn pe nehe.nerer aꞌe wà nehe.Tuwe teko paw neremiruzeꞌeg romo wanekon wà nehe, taꞌe wanuwihawete romo ereiko ne xe."
42,11,3,Tuweharupi emur ureremiꞌu ràm urewe nehe.
42,11,4,
42,11,5,"Naꞌe uzeꞌeg wi Zezuz wemimuꞌe wanupe. — Aze peho pemyrypar hàpuz me pyhaw nehe, pyaze mehe nehe, aze penoz maꞌe izupe nehe, pezeꞌeg putar nezewe nehe. — Emur naꞌiruz typyꞌak urewe nehe ty, taꞌe uhem amo uremyrypar wà kwez aꞌe kury xe. Imaꞌuhez aꞌe xe. Wata iko aꞌe. Uker ureràpuz me. Naheta kwaw temiꞌu izupe ureràpuz me, peze putar ruꞌu izupe nehe."
42,11,7,"Naꞌe pemyrypar uzeꞌeg putar ruꞌu nezewe peme nehe. — Kwa, nan kwaw ty, aker tupà ty, hepurumuzàmuzàg uker upà aꞌe wà no. Awàpytym ukenaw no. Napuner kwaw hemeꞌe haw rehe ihe, temiꞌu newe imono pà ihe, iꞌi putar ruꞌu peme nehe. Aꞌe mehe nezewe pezapo nehe. Penoz wiwi nehe. Pemyrypar romo hekon aꞌe. Aze ruꞌu numeꞌe kwaw temiꞌu imur pà peme. Aze penoz wiwi nehe, aꞌe mehe umur putar peme nehe, taꞌe penoz wiwi pe nehe xe, taꞌe napemaranugar kwaw izuwi pe no xe."
42,11,9,"Aꞌe rupi aꞌe peme kury. Aze penoz maꞌe Tupàn pe nehe, umur putar peme nehe. Aze pekar maꞌe nehe, pexak putar nehe. Aze penoz peneixe àwàm nehe, uken uzewàpytymawok putar peme nehe."
42,11,10,"Taꞌe aze awa wenoz maꞌe nehe, Tupàn umur putar izupe nehe. Aze awa wekar maꞌe nehe, wexak putar nehe. Aze awa wenoz wixe àwàm nehe, uken uzewàpytymawok putar izupe nehe."
42,11,11,"Apuranu putar awa wanehe kury. Aze neraꞌyr wenoz ipira newe nehe, aipo eremono putar moz izupe nehe."
42,11,12,"Aze wenoz zapukaz hupiꞌa newe nehe, aipo eremono putar zawazyr izupe nehe."
42,11,13,"Napeiko kwaw ikatu maꞌe romo Tupàn ài. Pekwaw ikatuahy maꞌe imono haw penaꞌyr wanupe. Nezewegatete zaneru ywate har umur putar Wekwe Puràg teko wanupe aꞌe nehe no, aze teko wenoz izupe aꞌe wà nehe."
42,11,14,"— Pezepu hemiruzeꞌeg romo hekon Zezuz aꞌe, iꞌi amo wàAmo ꞌar mehe amo tekwe ikatu ꞌym maꞌe hereko har ur Zezuz pyr kury, uzemukatu kar pà izupe kury. Nupuner kwaw uzeꞌegaw rehe aꞌe, taꞌe hekwe ikatu ꞌym maꞌe numuzeꞌeg kar kwaw aꞌe xe. Umuhem kar Zezuz izuwi, imukatu pà. Uzypyrog awa uzeꞌeg pà kury. Teko ipytuhegatu hexak mehe wà."
42,11,15,"Iꞌi amo wà. — Pezepu aꞌe, tekwe ikatu ꞌym maꞌe wanuwihaw aꞌe, aꞌe ae omono ukàgaw Zezuz pe aꞌe. Aꞌe rupi upuner tekwe ikatu ꞌym maꞌe puruwi wamuhem kar haw rehe aꞌe, iꞌi muaꞌu uzeupeupe wà. Pezepu her aꞌe, meru wanuwihaw iꞌi zanezeꞌeg rupi aꞌe. — Zurupari, zaꞌe izupe."
42,11,16,"Amo aꞌe pe har ipurawy kar wer Zezuz pe izeꞌeg rehe aꞌe wà. — Ezapo amo maꞌe hexak pyr ꞌym nehe, purumupytuhegatu kar pà nehe, aꞌe mehe erexak kar putar Tupàn nerehe heko haw urewe nehe, iꞌi muaꞌu izupe wà."
42,11,17,"Ukwaw Zezuz wamaꞌenukwaw paw aꞌe. Uzeꞌeg wanupe. — Teko amo ywy rehe har aꞌe wà, aze uzemuzaꞌazaꞌak aꞌe wà nehe, aze amo uzemonoꞌog xe aꞌe wà nehe, aze amogwer uzemonoꞌog pe pe aꞌe wà nehe, wànàm wàmàtyryꞌym pà aꞌe wà nehe, aꞌe mehe uzemumaw putar paw rupi aꞌe wà nehe, uzezukazuka pà aꞌe wà nehe. Aze teko uzàmàtyryꞌym wànàm wà nehe, uhàuhàz putar wà nehe. Aꞌe rupi aze Zurupari hemiruzeꞌeg uzeàmàtyryꞌym wà nehe, aꞌe mehe uzemumaw putar wà nehe. — Eremuhem kar tekwe ikatu ꞌym maꞌe puruwi ne, taꞌe Pezepu umur ukàgaw newe aꞌe xe, peze peiko ihewe. Penemuꞌem nezewe, taꞌe Zurupari numuhem kar pixik kwaw wemiruzeꞌeg puruwi aꞌe wà xe, taꞌe aꞌe ae omono kar purehe aꞌe wà xe. Penemimuꞌe aꞌe wà no, umuhem kar tekwe ikatu ꞌym maꞌe puruwi aꞌe wà no. Mo ikàgaw rupi umuhem kar tekwe ikatu ꞌym maꞌe puruwi aꞌe wà. Penemimuꞌe aꞌe ae ukwaw kar penemuꞌemaw teko wanupe nezewe aꞌe wà."
42,11,20,"Nan kwaw nezewe. Tupàn umur ukàgaw ihewe, aꞌe rupi amuhem kar tekwe ikatu ꞌym maꞌe puruwi ihe. Aꞌe rupi pekwaw Tupàn ikàgaw pepyr ihemaw pe kury. Pekwaw ipureruzeꞌegaw ihemaw no."
42,11,21,"Awa ikàg maꞌe aꞌe, umeꞌegatu iko wàpuz rehe, uzekaiw katu umaꞌe rehe. Aꞌe mehe amo naꞌimunar kwaw imaꞌe rehe izuwi aꞌe wà nehe."
42,11,22,"Aze ur awa ikàg weraꞌu maꞌe aꞌe nehe, aze uzàmàtyryꞌym tàpuz izar heityk pà nehe, aꞌe awa ikàg weraꞌu maꞌe weraha putar imaꞌe izuwi aꞌe nehe."
42,11,23,"Aze teko nuiko kwaw heremiruzeꞌeg romo aꞌe wà nehe, wiko heàmàtyryꞌymar romo aꞌe wà nehe. Aze nahepytywà kwaw poromonoꞌog mehe aꞌe wà nehe, aꞌe mehe upurumuhàmuhàz maꞌe romo wanekon aꞌe wà nehe. — Tekwe iaiw maꞌe upuner nerehe uzewyr haw rehe aꞌe nehe, iꞌi Zezuz aꞌe kury."
42,11,24,"Tekwe ikatu ꞌym maꞌe weko awer pe izewyr hawUzeꞌeg wi wanupe. — Aze tekwe ikatu ꞌym maꞌe uhem amo awa wi nehe, wata oho ywy rehe ꞌy heta ꞌymaw rehe nehe, weko àwàm ipyahu maꞌe hekar pà nehe. Aze nuexak kwaw nehe, uzeꞌeg putar uzeupe nehe, — Hà, azewyr putar hereko awer pe ihe nehe kury, aꞌe heremizarer pe ihe nehe kury, iꞌi putar uzeupe nehe."
42,11,25,"Naꞌe uzewyr putar oho weko awer pe nehe. — Hà, amo upeir katu xe ihewe aꞌe, iꞌi putar uzeupe nehe."
42,11,26,"Naꞌe uhem wi putar oho amo 7 tekwe ikatu ꞌym maꞌe iaiw weraꞌu maꞌe wanekar pà nehe. Weruzewyr waneruwà weko haw pe wà kury, uzepyr wamuigo kar pà wà kury. Aꞌe rupi aꞌe awa aꞌe nehe, aꞌe tekwe ikatu ꞌym maꞌe wanereko har aꞌe nehe, imaꞌeahy weraꞌu putar aꞌe nehe kury, heꞌo weraꞌu putar aꞌe nehe no."
42,11,27,"— Hurywete Tupàn zeꞌeg henu har aꞌe wà, iꞌi Zezuz aꞌe kuryIzeꞌeg pawire amo kuzà aꞌe pe har uzeꞌeg izupe kury. — Hurywete kuzà nemuzexak kar arer ꞌy, nemukamu kar arer ꞌy, iꞌi izupe."
42,11,28,"— Hurywete weraꞌu Tupàn zeꞌeg henu har aꞌe wà, heruzar har aꞌe wà, iꞌi Zezuz izupe, kuzà pe. — Ezapo maꞌe Tupàn ikàgaw hexak kar pà urewe, iꞌi teko Zezuz pe wà."
42,11,29,"— Ezapo maꞌe Tupàn ikàgaw hexak kar pà urewe, iꞌi teko Zezuz pe wàTeko uzemonoꞌog Zezuz izywyr wà. Aꞌe rupi uzeꞌeg wanupe. — Azeharomoete teko ko ꞌar rehe har aꞌe wà, ikatu ꞌym maꞌe iapo har romo wanekon aꞌe wà. Uzapo kar hexak pyr ꞌym waiko ihewe wà, taꞌe ipurexak wer Tupàn ikàgaw rehe wà xe. Nuexak kwaw wà nehe. Zon pe uzeapo maꞌe kwer zutykaꞌi wexak putar wà nehe. Zon aꞌe, naꞌiruz ꞌar umumaw ipirahu rie pe upyta pà aꞌe."
42,11,30,"Uhem ipirahu rie wi naꞌiruz ꞌar paw ire. Wexak kar Tupàn ikàgaw oho Nin taw pe har wanupe. Aꞌe rupi uzeruzar hehe wà. Nezewegatete ihe Awa taꞌyr ihe nehe no, aexak kar putar Tupàn ikàgaw teko ko ꞌar rehe har wanupe ihe nehe no. Taꞌe akweraw wi putar hemàno re ihe nehe no xe, naꞌiruz ꞌar paw ire ihe nehe no xe."
42,11,31,"Amo ꞌar mehe nehe, Tupàn umumeꞌu putar teko wanemiapo kwer ikatu ꞌym maꞌe purupe aꞌe nehe. Aꞌe ꞌar mehe nehe, amo tuwihaw kuzà aꞌe nehe, amo ywy rehe har wanuwihaw aꞌe nehe, upuꞌàm putar aꞌe nehe, umumeꞌu putar ko ꞌar rehe har wanemiapo kwer ikatu ꞌym maꞌe aꞌe nehe. Taꞌe kwehe mehe aꞌe kuzà aꞌe xe, muiteaꞌu wata oho Xàrumàw zeꞌeg henu pà aꞌe. Ihe aiko xe ihe. Hekàg weraꞌu Xàrumàw wi ihe."
42,11,32,"Aꞌe ꞌar mehe nehe, Nin taw pe har umàno maꞌe kwer ukweraw putar aꞌe wà nehe, umumeꞌu putar penemiapo kwer aꞌe wà nehe, taꞌe upytuꞌu ikatu ꞌym maꞌe iapo re aꞌe wà xe, Zon zeꞌeg henu mehe aꞌe wà xe. Ihe aiko xe ihe. Hekàg weraꞌu Zon wi ihe."
42,11,33,"Naximono kwaw tatainy kawaw iwy pe zaneUzeꞌeg wi wanupe. — Aze amo umunyk tatainy nehe, numim kwaw nehe, nomono kwaw kawaw iwy pe nehe. Omono ywate nehe, aꞌe rupi teko wexak putar tàpuz me wixe maꞌe aꞌe wà nehe."
42,11,34,"Peneha nuzawy kwaw tatainy penetekwer pe. Aze heta tatainy, pexak katu maꞌe. Aze ikatu peneha, pexak katu maꞌe. Nezewegatete aze pepurapo wer tuwe Tupàn hemiapo putar haw rehe nehe, pezapo putar nehe. — Hepurapo wer hehe ihe, aze peze muaꞌu nehe, aze napepurapo wer kwaw hehe nehe, napezapo kwaw nehe. Hehàpyhà ꞌym maꞌe ài peiko putar nehe. Aꞌe rupi pemeꞌegatu peneko haw rehe nehe. Nezewe mehe tatainy penehe har nuwew kwaw aꞌe nehe. Aze peiko hehàpyhàgatu maꞌe ài nehe, aze pepurapo wer tuwe ikatuahy maꞌe rehe nehe, pezapo putar nehe."
42,11,37,Uzeꞌeg Zezuz parizew wanupe aꞌe kuryUpytuꞌu Zezuz uzeꞌeg ire kury. Naꞌe amo zeꞌeg kwehe arer kwaw par parizew her maꞌe ur Zezuz pe uzeꞌeg pà wàpuz me imaiꞌu haw rehe aꞌe kury.
42,11,38,Zezuz nuzepuez kwaw umaiꞌu zanune. Aꞌe parizew wexak izepuez ꞌymaw. Ipytuhegatu hexak mehe.
42,11,39,"Naꞌe Zezuz uzeꞌeg izupe kury, hapi har wanupe no. — Pe zeꞌeg kwehe arer kwaw par pe, pepyez katu pekawaw. Xo pepyꞌa zo naꞌikatu kwaw pe. Taꞌe ikatu ꞌym maꞌe rehe pemaꞌenukwaw pe xe, puràmàtyryꞌymaw rehe pemaꞌenukwaw pe no xe."
42,11,40,"Heꞌo maꞌe ài wà. Tupàn aꞌe, penekwe iapo arer romo penetekwer iapo arer romo hekon aꞌe. Penie iapo har pepirer iapo har romo hekon aꞌe no."
42,11,41,"Aze pemono pekawaw por maꞌe hereko ꞌymar wanupe nehe, aꞌe mehe pepyꞌa ikatu putar Tupàn huwa rupi nehe, pekawaw ài nehe."
42,11,42,"Pe zeꞌeg kwehe arer kwaw par pe. Pezemumikahy nehe, taꞌe Tupàn uzepyk putar penehe aꞌe nehe xe. Pemono pemaꞌe kurer Tupàn pe, te temiꞌu inuromo har no. Napezapo kwaw ikatu maꞌe teko wanupe. Napezamutar katu kwaw Tupàn. Ikatu penemiꞌu kurer imono haw Tupàn pe. Aze pezapo ikatu maꞌe purupe nehe, aze pezamutar tuwe Tupàn nehe, pekatu weraꞌu putar izupe nezewe mehe nehe."
42,11,43,"Pe zeꞌeg kwehe arer kwaw par pe, pezemumikahy nehe, taꞌe Tupàn uzepyk putar penehe aꞌe nehe xe. Zemonoꞌogaw pe har pemuapyk kar tenaw ikatu weraꞌu maꞌe rehe aꞌe wà. Ikatuahy nezewe mehe peme. Teko pemuawate katu maꞌe meꞌegaw pe aꞌe wà no. Penurywete tuwe nezewe mehe no."
42,11,44,Tupàn uzepyk putar penehe nehe. Purutym awer hexak pyr ꞌym ikwaw pyr ꞌym ài peiko. Teko upyrog watym awer ꞌaromo ikwaw ꞌym mà wà. Nezewegatete teko nukwaw kwaw ikatu ꞌym maꞌe rehe pemaꞌenukwaw paw aꞌe wà no.
42,11,45,"Amo zeꞌeg kwehe arer rehe upurumuꞌe maꞌe uzeꞌeg Zezuz pe aꞌe kury. — Purumuꞌe maꞌe, iꞌi izupe. — Nezewe nezeꞌeg mehe erezeꞌeg zemueteahy iko urerehe ne, iꞌi izupe."
42,11,46,"Uzeꞌeg Zezuz izupe. — Pe zeꞌeg kwehe arer rehe purumuꞌe maꞌe pe, pezemumikahy nehe, taꞌe Tupàn uzepyk putar penehe aꞌe nehe no xe, taꞌe maꞌe ipuhuz katu maꞌe purupe heraha kar har ài peiko xe. Zawaiw katu maꞌe pezapo kar teko wanupe. Nupuner kwaw iapo haw rehe wà. Napepytywà kwaw iapo mehe pe wà."
42,11,47,"Pezemumikahy nehe. Tupàn uzepyk putar penehe nehe. Penàmuzgwer uzuka Tupàn zeꞌeg imumeꞌu har aꞌe wà. Pe pezapo tàpuz ipuràg eteahy maꞌe watym awer ꞌaromo. Aꞌe rupi ikatu wazuka awer peme, taꞌe uzuka Tupàn zeꞌeg imumeꞌu har aꞌe wà xe, taꞌe pezapo tàpuz ipuràg eteahy maꞌe watym awer ꞌaromo pe no xe."
42,11,49,"Aꞌe rupi kwehe mehe Tupàn uzeꞌeg nezewe uzeupe aꞌe. — Amono kar putar hezeꞌeg imumeꞌu har aꞌe teko wanupe ihe wà nehe, amono kar putar hezeꞌeg heraha har ihe wà nehe no, iꞌi uzeupe. — Teko uzuka putar amo aꞌe wà nehe, upuraraw kar putar maꞌerahy amo ae wanupe aꞌe wà nehe no."
42,11,50,"Aꞌe rupi azepyk putar teko aꞌe ꞌar rehe har wanehe ihe nehe, taꞌe uzuka hezeꞌeg imumeꞌu har aꞌe wà xe, izypy mehe, ywy iapo mehe te ko ꞌar rehe aꞌe wà xe, iꞌi uzeupe. Penàmuzgwer aꞌe wà, uzuka Apew izypy mehe aꞌe wà. Uzuka amo Tupàn zeꞌeg imumeꞌu har teteaꞌu aꞌe wà no. Iahykaw rehe uzuka Zakari tàpuzuhu pupe aꞌe wà no, maꞌeaꞌyr zuka haw huwake Tupàn rekwe huwake aꞌe wà no. Azeharomoete Tupàn uzepyk putar teko ko ꞌar rehe har wanehe aꞌe nehe, taꞌe wanàmuzgwer uzuka aꞌe Tupàn zeꞌeg imumeꞌu har kwehe arer paw rupi aꞌe wà xe, taꞌe wiko wàmuz wazàwe aꞌe wà xe."
42,11,52,"Pe zeꞌeg kwehe arer rehe upurumuꞌe maꞌe pe. Pezemumikahy nehe, taꞌe Tupàn uzepyk putar penehe aꞌe nehe no xe. Penemimuꞌe nukwaw kwaw Tupàn zeꞌeg aꞌe wà. Napemuꞌe kwaw zepe hehe pe wà. Tupàn zeꞌeg kwaw paw aꞌe, nuzawy kwaw tàpuz aꞌe. Pewàpytym ukenaw. Teko nupuner kwaw wixe haw rehe ipupe wà. Napeneixe wer kwaw aꞌe tàpuz me. Aze amo heixe wer ipupe wà, napemuixe kar kwaw ipupe pe wà."
42,11,53,"Uhem Zezuz oho aꞌe wi aꞌe kury. Naꞌe aꞌe zeꞌeg kwehe arer rehe upurumuꞌe maꞌe aꞌe wà, parizew aꞌe wà no, wata oho hupi aꞌe wà no, hehe uzeꞌeg zemueteahy pà aꞌe wà, hehe upuranuranu pà aꞌe wà. Upuranu hehe wà, zawaiw katu maꞌe imumeꞌu kar pà izupe wà. — Aze ruꞌu uzawy putar uzeꞌeg aꞌe nehe. Aze uzeꞌeg zemueteahy Tupàn rehe aꞌe nehe, aꞌe mehe xiuka kar putar tuwihaw wanupe zane nehe, iꞌi uzeupeupe wà, izupe uzeꞌeg ꞌym pà wà."
42,12,1,"Zezuz uzeꞌeg typyꞌak imuapiruru kar haw wemimuꞌe wanupe aꞌe kuryTeko teteaꞌu uzemonoꞌog aꞌe pe Zezuz zeꞌeg henu pà aꞌe wà. Utyrytyryk waiko uzehezehe wà, upyropyrog pà uzehezehe wà. Uzypyrog Zezuz wemimuꞌe wanupe uzeꞌeg pà aꞌe kury. — Aze xiapo typyꞌak nehe, ximono imuapiruru kar haw inuromo nehe. Aꞌe mehe iapiruru typyꞌak zanewe. Imuapiruru kar haw pixikaꞌi maꞌe umuapiruru kar typyꞌak teteaꞌu aꞌe. Zeꞌeg kwehe arer kwaw par parizew her maꞌe aꞌe wà, naꞌikatu kwaw Tupàn pe aꞌe wà. — Ureruzar katu zeꞌeg kwehe arer ure, iꞌi teko wanupe. Wapyꞌa pe imaꞌenukwaw ikatu ꞌym maꞌe rehe wà. Uzapo ikatu ꞌym maꞌe ikwaw kar ꞌym pà purupe wà. Wanemiapo kwer ikatu ꞌym maꞌe aꞌe, nuzawy kwaw typyꞌak imuapiruru kar haw aꞌe. Naꞌarewahy teko teteaꞌu uzapo putar ikatu ꞌym maꞌe wazàwe aꞌe wà nehe no."
42,12,2,Maꞌe imim pyrer uzexak kar putar paw rupi nehe. Maꞌe ikwaw pyr ꞌym uzekwaw kar putar nehe no.
42,12,3,"Pezeꞌeg awer ipytun mehe arer uzenu kar putar ꞌar romo aꞌe nehe. Maꞌe penemimumeꞌu kwer tàpuz me arer penewowo mehe arer uzemumeꞌu kar putar taw mytepe aꞌe nehe. Teko uhapukaz putar aꞌe maꞌe imumeꞌu pà wà nehe, tàpuz ꞌaromo upuꞌàm putar uhapukaz pà wà nehe."
42,12,4,"Pekyze Tupàn wi neheUzeꞌeg wi teko wanupe. — Ko maꞌe amumeꞌu putar peme kury hemyrypar wà. Pekyze zo penetekwer izuka har wanuwi nehe. Taꞌe nupuner kwaw amo ae maꞌe peme iapo haw rehe aꞌe wà nehe xe. Nupuner kwaw penekwe izuka haw rehe wà nehe. Pekyze katu Tupàn wi nehe, taꞌe pezuka re aꞌe nehe, upuner pemono kar haw rehe tatahu pe aꞌe nehe xe. Azeharomoete pekyze izuwi nehe, aꞌe peme."
42,12,6,Pixikaꞌi wiràmiri aꞌe wà. Nahekuzar katu kwaw wà. Tupàn naheharaz kwaw wanuwi. Ni pitài wiràmiri wi naheharaz kwaw aꞌe.
42,12,7,"Te peꞌaw peàkàg rehe har Tupàn upapar aꞌe. Pekyze zo nehe, taꞌe pekatu weraꞌu wiràmiri wanuwi Tupàn pe pe xe."
42,12,8,"Tuwe Zezuz hemimuꞌe umumeꞌu hemiruzeꞌeg romo weko haw wà neheUzeꞌeg wi teko wanupe. — Ihe Awa taꞌyr romo aiko ihe. Aze amo uzeꞌeg nezewe teko wanuwa rupi nehe, — Aiko Zezuz hemiruzeꞌeg romo ihe, aze iꞌi nehe, nezewegatete amumeꞌu putar heremiruzeꞌeg romo heko haw ihe nehe no, Tupàn heko haw pe har wanuwa rupi ihe nehe no."
42,12,9,"— Naiko kwaw Zezuz hemiruzeꞌeg romo ihe, aze amo iꞌi teko wanuwa rupi nehe, nezewegatete amumeꞌu putar heremiruzeꞌeg ꞌym romo heko haw ihe nehe no, Tupàn heko haw pe har wanuwa rupi ihe nehe no."
42,12,10,"Aze amo uzeꞌeg zemueteahy herehe nehe, Tupàn umunàn putar izeꞌeg awer izuwi nehe, aze aꞌe teko izewyr wer Tupàn pe nehe. Aze uzeꞌeg zemueteahy Tekwe Puràg rehe nehe, Tupàn numunàn kwaw izuwi nehe. Naheharaz kwaw izeꞌeg awer wi nehe. Uzepyk putar hehe nehe."
42,12,11,"Aze teko peneraha zemonoꞌogaw pe wà nehe, penemiapo kwer imumeꞌu muaꞌu pà tuwihaw wanupe nehe, pezemumikahy zo nehe. — Maꞌe aꞌe putar wanupe nehe, peze zo pezeupe nehe. Pekyze zo wanuwi nehe."
42,12,12,"Taꞌe Tekwe Puràg uhem putar pepyꞌa pe aꞌe ꞌar mehe aꞌe nehe xe, pemuzeꞌeg kar pà aꞌe nehe xe."
42,12,13,"— Peiko zo maꞌe teteaꞌu iputar har romo nehe, iꞌi Zezuz aꞌe kuryUzeꞌeg awa aꞌe pe har Zezuz pe aꞌe kury. — Purumuꞌe maꞌe, iꞌi izupe. — Ezeꞌeg herykyꞌyr pe nehe. Ureru umàno kwez kury. Wezar umaꞌe paw kwez herykyꞌyr pe kury. Wezar uiwy izupe no. Naheta kwaw maꞌe ihewe. — Emono nemaꞌe kurer nerywyr pe nehe, ere izupe nehe, iꞌi aꞌe awa Zezuz pe."
42,12,14,"Uzeꞌeg Zezuz izupe kury. — Ne ty, mo umur ukàgaw ihewe, mo umumeꞌu kar agwer maꞌe ihewe, iꞌi izupe."
42,12,15,"Naꞌe uzeꞌeg wi teko nànàn kury. — Pemeꞌegatu pepyꞌa rehe kury. Peiko zo maꞌe teteaꞌu iputar har romo nehe. Amo awa uzeꞌeg ruꞌu nezewe uzeupe aꞌe. — Hemetarer katu maꞌe romo aiko ihe, aꞌe rupi hereko haw ikatuahy ihewe kury. Namàno kwaw ko ꞌar rehe ihe kury, iꞌi ruꞌu uzeupe. Hemuꞌem uzeupe aꞌe."
42,12,16,"Umumeꞌu ko maꞌemumeꞌu haw wanupe aꞌe kury. — Amo hemetarer katu maꞌe iziwy rehe iꞌa teteaꞌu hemitygwer izupe. Uzypyrog nezewe uzeꞌeg pà uzeupe aꞌe. — Kwa, naheta kwaw tàpuz heremiꞌu ràm imonokatu haw ihewe, iꞌi uzeupe. — Maꞌe azapo putar nehe. Pixikaꞌi hemaꞌe hyru kury, heràpuz kury. Aꞌe rupi aityk putar hemaꞌe hyru nehe, amo tàpuz uhuaꞌu maꞌe iapo pà nehe, hemaꞌe paw imonokatu àwàm romo nehe."
42,12,19,"Naꞌe aꞌe putar hezeupe nehe. — Kwa, maꞌe paw ikatuahy ihewe kury, aꞌe putar hezeupe nehe, iꞌi uzeupe. — Uhyk tuwe maꞌe ihewe kury. Kwehe naputar kwaw amo maꞌe ihe nehe. Apytuꞌu putar hemaꞌereko re nehe. Amaiꞌu putar nehe, win iꞌu pà nehe no, ikatuahy putar hereko àwàm ihewe nehe, iꞌi uzeupe."
42,12,20,"Naꞌe uzeꞌeg Tupàn wà izupe kury. — Heꞌo maꞌe romo ereiko ne. Kutàri pyhaw eremàno putar nehe kury. Mo upyhyk putar nemaꞌe neremimonokatu kwer uzeupe nehe, iꞌi Tupàn izupe."
42,12,21,"— Hemetarer katu maꞌe uzeꞌeg nezewe aꞌe wà. — Kwa, areko maꞌe teteaꞌu ihe kury. Apyhyk wi amo nehe, iꞌi uzeupe wà. Tupàn iꞌi putar izupe. — Nerereko pixik kwaw maꞌe ne. Hemetarer ꞌym maꞌe ài ereiko heruwa rupi ne, iꞌi putar Tupàn izupe nehe. — Taꞌe tàritykaꞌi eremàno putar nehe xe, iꞌi putar izupe."
42,12,22,"— Pezeruzar Tupàn rehe nehe, iꞌi Zezuz aꞌe kuryNaꞌe uzeꞌeg Zezuz wemimuꞌe wanupe kury. — Aꞌe rupi amumeꞌu putar ko maꞌe peme kury. — Maꞌe aꞌu putar nehe. Naheta kwaw temiꞌu ihewe nehe, peze zo nehe. — Maꞌe amunehew putar nehe. Naheta kwaw heropoz hekamir ihewe nehe, peze zo nehe."
42,12,23,Taꞌe nazaiko kwaw temiꞌu rehe zutykaꞌi xe. Zanereko haw ikatu weraꞌu zaneremiꞌu wi. Zaneretekwer ikatu weraꞌu zanekamir wi.
42,12,24,Pemeꞌe wiràmiri wanehe nehe. Nuzutym kwaw maꞌeàꞌyz aꞌe wà. Nomonoꞌog kwaw maꞌeꞌa kwer wà. Nuzapo kwaw tàpuz wemiꞌu ràm imonokatu àwàm romo wà. Tupàn opoz aꞌe wà. Pekatu weraꞌu Tupàn pe wiràmiri wanuwi.
42,12,25,Maꞌenugar teko upuner weko haw imupukuaꞌu haw rehe aꞌe. Ni amo nupuner kwaw aꞌe. Aꞌe rupi naxikwaw kwaw zanereko haw ꞌar nànàgatu har zane. Napepuner kwaw ni pezemuigo kar haw rehe. Pemaꞌenukwawahy zo amo ae maꞌe rehe nehe. Taꞌe napepuner pixik kwaw agwer maꞌe iapo haw rehe nehe xe.
42,12,27,Pemeꞌe maꞌeputyr rehe nehe. Hezuz e aꞌe. Numaꞌereko kwaw. Nuzapo kwaw ukamir uzeupe. Xàrumàw heta kamir ipuràg eteahy maꞌe aꞌe. Ikamir naꞌipuràg eteahy kwaw maꞌe putyr zàwe aꞌe. Hemetarer katu maꞌe romo Xàrumàw aꞌe. Maꞌe putyr ipuràg eteahy weraꞌu ikamir wi.
42,12,28,"Kaꞌakyr hezuz xe kutàri. Pyhewe ximonohok putar zaha nehe, heityk pà tata pupe nehe. Tupàn ae aꞌe, uzekaiw kaꞌakyr rehe aꞌe, ipuràg eteahy maꞌe romo iapo pà iputyr pupe aꞌe. Aipo nuzekaiw kwaw penehe nehe, pemaꞌe ràm imono pà peme nehe. Pixikaꞌi hehe pezeruzar haw."
42,12,29,"Aꞌe rupi pemaꞌenukwaw teteaꞌu zo pemaꞌe rehe nehe. — Maꞌe aꞌu putar nehe, maꞌe amunehew putar nehe, peze zo nehe. — Naheta kwaw temiꞌu ihewe nehe, naheta kwaw kamir ihewe nehe, peze zo nehe. Taꞌe Tupàn rehe uzeruzar ꞌym maꞌe imaꞌenukwaw teteaꞌu agwer maꞌe rehe tuweharupi aꞌe wà. Naheta kwaw agwer maꞌe peme. Nuhyk kwaw peme. Penu ywate har ukwaw aꞌe maꞌe ihyk ꞌymaw aꞌe. Aꞌe rupi, ezapo Tupàn hemiapo putar haw ràgypy izupe nehe, amo maꞌe iapo haw wi nehe, aꞌe re umur putar maꞌe neremimutar newe upaw rupi aꞌe nehe kury."
42,12,32,"Pemonokatu temetarer ywate har neheUzeꞌeg wi teko wanupe. — Pekyze zo maꞌe wi nehe, heremiruzeꞌeg wà. Taꞌe penu ywate har ipurumur wer ukàgaw rehe peme aꞌe xe."
42,12,33,"Pemeꞌeg pemaꞌe paw peho amogwer wanupe nehe. Pemono hekuzar amo wanupe nehe, maꞌe hereko ꞌymar wanupe nehe. Pemonokatu zo temetarer ko ywy rehe har pezeupe nehe. Pemonokatu temetarer ywate har zàwenugar pezeupe nehe. Heta teteaꞌu putar nezewe mehe nehe, taꞌe naꞌimunar kwaw amo hehe nehe xe, taꞌe hahok nupuner kwaw imuaiw paw rehe aꞌe wà nehe xe. Aze pereko temetarer teteaꞌu ko ywy rehe nehe, pemaꞌenukwaw teteaꞌu putar hehe nehe. Aꞌe rupi napepurapo wer kwaw Tupàn hemiapo putar haw rehe nehe. Pemaꞌenukwaw tuwe Tupàn hemiapo putar haw rehe nehe. Nuzawy kwaw temetarer ywak rehe har zàwenugar peme aꞌe nehe."
42,12,35,Zezuz umumeꞌu umaꞌereko maꞌe umeꞌegatu maꞌe wanehe maꞌemumeꞌu haw aꞌe kuryUzeꞌeg wi teko wanupe.
42,12,36,"Aze awa hemetarer katu maꞌe oho zereko haw pe maiꞌu haw pe aꞌe nehe, wezar putar wemiruzeꞌeg umaꞌereko maꞌe wàpuz me aꞌe wà nehe. Aze hemiruzeꞌeg ikatu maꞌe romo wanekon wà nehe, upyta putar hàpuz me wà nehe, uzar hàro pà wà nehe."
42,12,37,"Uhem mehe wazar uhapukaz putar wanupe nehe. Naꞌarewahy hemiruzeꞌeg uwàpytymawok putar uken izupe wà nehe, taꞌe wàrogatu uzar aꞌe wà nehe xe, uker ꞌym pà aꞌe wà nehe xe. Hurywete putar uzar izewyr haw rehe aꞌe wà nehe, taꞌe wazar aꞌe ae uzapo putar ikatu maꞌe wanupe aꞌe nehe xe. -Peapyk ty wà, azapo putar temiꞌu peme ihe nehe, iꞌi putar wanupe nehe, taꞌe wàrogatu aꞌe wà xe. Pyhaw pyaze mehe uhem putar ruꞌu wà aꞌe nehe. Hemiruzeꞌeg wàrogatu putar uker ꞌym pà aꞌe wà. Aꞌe rupi ikatu putar uzar pe aꞌe wà nehe. Wazar uzapo putar ikatu maꞌe wanupe nehe. Hurywete putar aꞌe wà nehe no. Peiko aꞌe umaꞌereko maꞌe wazàwe pe nehe ty wà. Ihe Awa taꞌyr romo aiko ihe. Peàrogatu hezur àwàm nehe, heremiapo putar haw iapo pà tuweharupi nehe. Pemaꞌenukwaw katu ko maꞌe rehe nehe. Aze tàpuz zar ukwaw maꞌe rehe imunar maꞌe tur àwàm ꞌar aꞌe nehe, numuixe kar pixik kwaw wàpuz me aꞌe nehe. Numumunar kar kwaw umaꞌe rehe nehe. Pe nehe no ty wà, pezemuàgyꞌygatu nehe no ty wà, taꞌe azewyr putar tuwà ihe nehe xe. Napekwaw kwaw hezur àwàm ꞌar. Peàrogatu hezur àwàm nehe. Aze amo ꞌar mehe peze nezewe nehe. — Nur kwaw kutàri nehe, aze peze nehe, aze ruꞌu azur putar aꞌe ꞌar mehe ihe nehe."
42,12,41,"Zezuz umumeꞌu mokoz umaꞌereko maꞌe wanehe maꞌemumeꞌu haw aꞌe kuryNaꞌe Pet upuranu Zezuz rehe aꞌe kury. — Urezar, iꞌi izupe. — Mo pe eremumeꞌu ko maꞌemumeꞌu haw ne. Aze ruꞌu eremumeꞌu neremimuꞌe wanupe. Aze ruꞌu eremumeꞌu teko nànàn ne, iꞌi izupe."
42,12,42,"Naꞌe uzeꞌeg Zanezar izupe. — Mo wiko umaꞌereko maꞌe ikatu maꞌe romo aꞌe. Aze ikatu aꞌe nehe, izar umuzekaiw kar putar wàpuz rehe aꞌe nehe. — Emono temiꞌu amogwer umaꞌereko maꞌe wanupe nehe, aze imaꞌuhez aꞌe wà nehe, iꞌi putar izar izupe nehe."
42,12,43,"Aze uzapo aꞌe maꞌe nehe, uzar maꞌe rehe uzekaiw katu pà nehe, hurywete putar uzar tur mehe nehe."
42,12,44,"Izar aꞌe nehe, umuzekaiw kar putar umaꞌe rehe paw rupi azeharomoete nehe, uiwy rehe paw rupi nehe no."
42,12,45,"Aze aꞌe umaꞌereko maꞌe iꞌi uzeupe nehe: Kwa, iàrew tuwe hezar tur àwàm aꞌe, aze iꞌi uzeupe nehe, aze uzypyrog amo umaꞌereko maꞌe wapetek pà nehe, aze upetek awa wà nehe, aze upetek te kuzà wà nehe no, aze umaiꞌu teteaꞌu nehe, aze uꞌu win ukaꞌu pà nehe, aꞌe mehe nuàro kwaw uzar tur àwàm nehe."
42,12,46,"Izar uhem putar wà aꞌe nehe. Umaꞌereko maꞌe nukwaw kwaw iꞌar aꞌe. Izar uzuka putar aꞌe awa aꞌe nehe, ipeiꞌàiꞌàg pà aꞌe nehe, izeꞌeg heruzar ꞌymar ài aꞌe nehe."
42,12,47,"Umaꞌereko maꞌe aꞌe, aze ukwaw uzar hemiapo putar haw aꞌe nehe, aze nuzemuàgàꞌym kwaw nehe, aze nuzapo kwaw kwez uzar hemiapo putar haw nehe, izar uzepyk putar hehe aꞌe nehe, ipetepetek pà aꞌe nehe."
42,12,48,"Amo ae umaꞌereko maꞌe aꞌe, aze nukwaw kwaw uzar hemiapo putar haw aꞌe nehe, aze uzapo ikatu ꞌym maꞌe nehe, izar nupetepetekahy kwaw nehe. Mewe katu zo upetepetek putar nehe. Umaꞌereko maꞌe aꞌe, aze izar omono maꞌe teteaꞌu izupe nehe, maꞌe teteaꞌu wenoz putar izupe nehe. Aze nomono kwaw maꞌe teteaꞌu izupe nehe. Nuenoz kwaw maꞌe teteaꞌu izupe nehe."
42,12,49,"Azemumikahy ihe kury, iꞌi Zezuz aꞌe kuryUzeꞌeg wi teko wanupe. Azur ko ywy rehe ihe, tata imunyk pà ywy rehe ihe. Aze mo ukaz paw kury, ikatu mo ihewe."
42,12,50,"Azemumikahy tuweharupi ihe kury, taꞌe apuraraw putar maꞌerahy ihe nehe xe. Aze awa uzemuzahazahak kar aꞌe, wixe ꞌy pupe aꞌe. Nezewegatete aixe putar aꞌe maꞌerahy pupe ihe nehe no."
42,12,51,"— Erezur puràmàtyryꞌym ꞌymaw herur pà ne, aipo peze peiko. Nan kwaw pa. Puràmàtyryꞌymaw arur ihe."
42,12,52,"Aze 5 teko heta uzeànàm romo wà nehe, uzemuzaꞌazaꞌak putar wà nehe. Naꞌiruz uzemonoꞌog putar xe aꞌe wà nehe. Mokoz uzemonoꞌog putar pe pe aꞌe wà nehe no. Aꞌe mokoz teko uzàmàtyryꞌym putar aꞌe naꞌiruz teko aꞌe wà nehe. Aꞌe naꞌiruz teko uzàmàtyryꞌym putar aꞌe mokoz teko aꞌe wà nehe no."
42,12,53,Awa uzàmàtyryꞌym putar waꞌyr aꞌe wà nehe. Wanaꞌyr uzàmàtyryꞌym putar u aꞌe wà nehe no. Kuzà uzàmàtyryꞌym putar umemyr aꞌe wà nehe no. Wamemyr uzàmàtyryꞌym putar uhy aꞌe wà nehe no. Kuzàgwer uzàmàtyryꞌym putar umemytaty aꞌe wà nehe no. Wamemytaty uzàmàtyryꞌym putar umehy aꞌe wà nehe no.
42,12,54,"Napekwaw kwaw maꞌe ko ꞌar rehe uzeapo maꞌe kwer, iꞌi ZezuzUzeꞌeg Zezuz teko wanupe aꞌe. — Ywàkun tur haw hexak mehe, — Àmàn ukyr putar nehe kury, peze izupe. Ukyr tuwe."
42,12,55,"Ywytu kwarahy hemaw awyze haw wi ihem mehe, — Haku putar nehe, peze izupe. Haku tuwe aꞌe re."
42,12,56,Tupàn zeꞌeg heruzar muaꞌu har romo peiko. Pekwaw maꞌe uzeapo àwàm ywak rehe ywy rehe pemeꞌe mehe. Màràzàwe tuwe napekwaw kwaw maꞌe ko ꞌar rehe har uzeapo maꞌe kwer. Màràzàwe tuwe napekwaw kwaw Tupàn hemiapo kwer ko ꞌar rehe har.
42,12,57,"Pezemuawyze kar Tupàn pe nehe, iꞌi ZezuzUzeꞌeg wi teko wanupe. Màràzàwe tuwe napekwaw kwaw ikatu maꞌe iapo haw."
42,12,58," Aze pezapo ikatu ꞌym maꞌe amo awa pe nehe, aꞌe awa iꞌi putar peme nehe,Amumeꞌu putar neremiapo kwer aha tuwihaw pe nehe. Aꞌe mehe tuwihaw nemono putar zauxiapekwer wanupe nehe. Zauxiapekwer nemunehew kar putar zemunehew paw pe aꞌe wà nehe. — Aze eremur temetarer ihewe nehe, xo aꞌe mehe zo urumuhem kar putar zemunehew paw wi ihe nehe, iꞌi putar aꞌe awa peme nehe. Maꞌe peze putar izupe nehe. Kwa, nan kwaw pa, amono putar temetarer newe tàritykaꞌi ihe nehe kury, peze putar izupe nehe, taꞌe napeho wer kwaw zemunehew paw pe nehe xe, iꞌi Zezuz wanupe. Nezewegatete teko uzemuawyze kar putar Tupàn pe wà nehe. Aꞌe mehe Tupàn nuzepyk kwaw wanehe nehe. Nomono kar kwaw tatahu pe wà nehe."
42,13,1,"— Pezewyr ikatu ꞌygwer wi nehe, iꞌi ZezuzAꞌe ꞌar mehe teko uhem wà Zezuz pyr aꞌe wà. Umumeꞌu maꞌe izupe wà. — Amo ꞌar mehe amo Karirez ywy rehe har aꞌe wà, uzuka maꞌeaꞌyr oho Tupàn hàpuzuhu pe aꞌe wà. Karirez ywy rehe har naꞌikatu kwaw tuwihaw Pirat pe aꞌe wà, aꞌe rupi Pirat omono kar zauxiapekwer aꞌe pe aꞌe wà. — Pezuka aꞌe Karirez ywy rehe har pe wà nehe, iꞌi wanupe. Aꞌe rupi uzuka oho wà, iꞌi teko Zezuz pe wà."
42,13,2,Uzeꞌeg Zezuz wanupe kury. — Màràzàwe tuwe umàno nezewe wà. Aipo iaiw weraꞌu amogwer Karirez rehe har wanuwi aꞌe wà.
42,13,3,"Nan kwaw ty wà. Aze napezewyr kwaw penemiapo kwer ikatu ꞌygwer wi nehe, pemàno putar wazàwe pe nehe no."
42,13,4,"Amo 18 teko umàno kwez aꞌe wà no, taꞌe tàpuz aiha katu maꞌe uꞌar waꞌaromo aꞌe xe, Xirue taw pe aꞌe xe. Aipo iaiw weraꞌu amo Zeruzarez tawhu pe har wanuwi aꞌe wà."
42,13,5,"Nan kwaw pa. Aze napezewyr kwaw penemiapo kwer ikatu ꞌym maꞌe wi nehe, pemàno putar wazàwe pe nehe no."
42,13,6,"Zezuz umumeꞌu maꞌywa ꞌyw iꞌa ꞌym maꞌe rehe maꞌemumeꞌu haw aꞌe kuryNaꞌe Zezuz uzeꞌeg wà wanupe kury, maꞌemumeꞌu haw imumeꞌu pà kury. — Heta maꞌywa ꞌyw amo awa ko pe aꞌe. Opoꞌo zepe iꞌa kwer oho aꞌe pe. Naꞌiꞌa kwaw. Naꞌe iꞌi oko rehe uzekaiw maꞌe pe kury. — Naꞌiruz kwarahy amumaw xe hezur pà iꞌa kwer hekar pà ihe. Naexak pixik kwaw. Ezuhaw imugwaw pà nehe, taꞌe maꞌywa ꞌyw oꞌok ikatu haw ywy wi aꞌe xe, iꞌi izupe."
42,13,8,"Naꞌe uzeꞌeg imaꞌe rehe uzekaiw maꞌe izupe aꞌe. — Tuwe rihi, tuwe umumaw amo kwarahy uꞌàz pà nehe. Amuapirupiru putar ywy izypy pe nehe, amono putar maꞌerepuxi kuꞌi kwer imuꞌa kar har izypy pe nehe no."
42,13,9,"Aze iꞌa uꞌar mehe nehe, ikatu nezewe mehe nehe. Aze naꞌiꞌa kwaw nehe, ezuhaw kar nehe, iꞌi uzar pe."
42,13,10,"Zezuz umukatu kuzà wata ꞌym maꞌe aꞌe kuryMytuꞌu haw ꞌar mehe upurumuꞌe Zezuz ꞌàm aꞌe, zutew wazemonoꞌogaw pe aꞌe. Amo kuzà aꞌe pe hekon aꞌe. 18 kwarahy wereko umaꞌeahy romo. Tuweharupi imaꞌeahy. Taꞌe wereko tekwe ikatu ꞌym maꞌe uzehe aꞌe xe. Wata iko uzepepog mà, upuꞌàm ꞌym mà. Hexak mehe Zezuz uhapukaz aꞌe. — Uhem nemaꞌeahy haw kwez newi kury, iꞌi izupe."
42,13,13,Opokok hehe. Naꞌarewahy upuꞌàm kury. Uzeꞌegatu Tupàn rehe.
42,13,14,"Zemonoꞌogaw pe pureruzeꞌeg maꞌe wikwahy Zezuz pe aꞌe, taꞌe upurumukatu mytuꞌu haw ꞌar mehe aꞌe xe. — Umaꞌereko kwez mytuꞌu haw ꞌar mehe aꞌe, zeꞌeg kwehe arer heruzar ꞌym pà aꞌe, iꞌi uzeupe. Naꞌe uzeꞌeg aꞌe tuwihaw teko wanupe kury. — Ximumaw 6 ꞌar zanemaꞌereko pà zane. Xo aꞌe ꞌar mehe pezur xe pezemukatu pà nehe. Pezur zo mytuꞌu haw ꞌar mehe nehe, iꞌi wanupe."
42,13,15,"Naꞌe Zanezar uzeꞌeg wanupe kury. — Tupàn zeꞌeg heruzar muaꞌu har romo peiko pe. Pemumeꞌu amo maꞌe penemiapo ràm. Pezapo amo ae maꞌe. Peraha peneimaw ꞌy pe mytuꞌu haw ꞌar mehe, wamuiꞌu kar pà. Ko kuzà aꞌe, Àmàrààw izuapyr romo hekon aꞌe. Zurupari umumaw 18 kwarahy maꞌerahy ipuraraw kar pà izupe aꞌe. Aipo naꞌikatu kwaw mytuꞌu haw ꞌar mehe imukatu haw Tupàn pe aꞌe, iꞌi ahyahy wanupe."
42,13,17,"Iàmàtyryꞌymar imaranugar izeꞌeg henu mehe wà. Amogwer teko aꞌe wà, hurywete aꞌe wà, taꞌe uzapo ikatu maꞌe aꞌe xe."
42,13,18,Zezuz umumeꞌu maꞌeàꞌyz rehe maꞌemumeꞌu haw aꞌe kuryUzeꞌeg wi teko wanupe. — Maꞌe nuzawy kwaw Tupàn pureruzeꞌegaw aꞌe. Tupàn pureruzeꞌegaw nuzawy kwaw maꞌeàꞌyz pixikaꞌi maꞌe mutar her maꞌe aꞌe wà. Awa utym oho oko pe. Hezuz kury. Iꞌyw ituaꞌu kury. Wiràmiri uzapo waity hàkà rehe wà.
42,13,20,Uzeꞌeg Zezuz typyꞌak imuapiruru kar haw rehe aꞌe kuryUpuranu wi Zezuz teko wanehe. — Maꞌe nuzawy kwaw Tupàn pureruzeꞌegaw aꞌe. Pixikaꞌi izypy mehe. Uhuaꞌu amo ꞌar ipawire.
42,13,21,"Kuzàgwer aꞌe wà, omono typyꞌak imuapiruru kar haw pixikaꞌi maꞌe typyꞌak inuromo aꞌe wà. Iapiruru tuwe typyꞌak teteaꞌu."
42,13,22,"Uzeꞌeg Zezuz uken pixikaꞌi maꞌe rehe aꞌe kuryNaꞌe wata Zezuz oho taw nàn aꞌe, upurumuꞌe pà aꞌe. Wata oho Zeruzarez tawhu kutyr kury. Amo upuranu hehe. — Urezar, iꞌi izupe. — Màràn teko Tupàn upyro putar aꞌe wà nehe. Aze ruꞌu xo màràn teko zo upyro putar aꞌe wà nehe, iꞌi izupe. Naꞌe uzeꞌeg Zezuz izupe."
42,13,24,Ezeagaw nereixe pà uken pixikaꞌi maꞌe rupi nehe. Taꞌe teko teteaꞌu uzeagaw putar hupi wixe pà wà nehe xe. Nupuner kwaw wà nehe.
42,13,25,"Tàpuz zar upuꞌàm putar nehe, uwàpytym putar uken nehe. — Urereixe wer ty, peze putar zepe izupe nehe. — Ewàpytymawok uken nehe ty, peze putar zepe izupe nehe. — Napukwaw kwaw ihe, maꞌe wi pezur, iꞌi putar peme nehe."
42,13,26,"— Kwa, urumaiꞌu nepyr ure, peze putar zepe izupe nehe, — Erepurumuꞌe urereko haw pe ne, peze putar zepe izupe nehe."
42,13,27,"— Napukwaw kwaw ihe, napeiko kwaw heremiruzeꞌeg romo pe, iꞌi putar peme nehe. — Petyryk ihewi nehe, taꞌe ikatu ꞌym maꞌe iapo har romo peiko pe xe, iꞌi putar peme nehe."
42,13,28,"Aꞌe ꞌar mehe nehe, pexak putar penàmuz pe wà nehe: Àmàrààw, Izak, Zako. Pexak putar Tupàn zeꞌeg imumeꞌu har kwehe arer paw rupi pe wà nehe no. Wiko putar Tupàn heko haw pe aꞌe wà nehe. Napeixe kwaw wapyr nehe. Katu pe pezaiꞌo katu putar penàzgyrygyryz pà nehe."
42,13,29,"Teko ywy nànànar aꞌe wà nehe, oho putar Tupàn pyr wà nehe. Wiko putar heko haw pe wà nehe."
42,13,30,Taikwepe har wiko putar tenataromo har romo aꞌe nehe. Tenataromo har wiko putar taikwepe har romo aꞌe nehe.
42,13,31,"Uzemumikahy Zezuz Zeruzarez tawhu pe har wanehe aꞌe kuryAꞌe ꞌar mehe amo zeꞌeg kwehe arer kwaw par parizew her maꞌe ur Zezuz pyr aꞌe wà, izupe uzeꞌeg pà aꞌe wà. — Eho xe wi nehe ty, taꞌe Ero ipuruzuka wer nerehe aꞌe xe, iꞌi izupe wà."
42,13,32,"Uzeꞌeg Zezuz wanupe. — Ero aꞌe, awara ài hekon aꞌe. Pezeꞌeg peho izupe nehe. — Zezuz umuhem kar tekwe ikatu ꞌym maꞌe puruwi aꞌe wà, upurumukatu oho iko aꞌe wà no. Kutàri umaꞌereko iko aꞌe. Pyhewe umaꞌereko putar aꞌe nehe no. Naꞌiruz ꞌar pawire umumaw putar umaꞌereko haw aꞌe nehe, peze peho Ero pe nehe, hezeꞌeg imumeꞌu pà nehe."
42,13,33,"Ata wiwi putar aha nezewe heata awer zàwegatete nehe: kutàri, pyhewe, pyhegwepe nehe no. Naꞌikatu kwaw Tupàn zeꞌeg imumeꞌu har zuka haw amo ae taw pe. Xo Zeruzarez pe izuka haw ikatu teko wanupe."
42,13,34,"Pe Zeruzarez tawhu pe har pe ty wà, pe Zeruzarez tawhu pe har pe ty wà, pezuka Tupàn zeꞌeg imumeꞌu har pe wà, pezapizapi izeꞌeg herur har ita teteaꞌu pupe pe wà no, wazuka pà pe wà no. Tuweharupi hepuruàzuwàn wer zepe penehe ihe. Zapukaz omonokatu umemyr upepo iwy pe. Nezewegatete ihe no, heporomonokatu wer zepe penehe ihe no. Naheputar kwaw pe."
42,13,35,"Iaiw putar peneko haw. Aha putar pewi ihe nehe. Kwehe naherexak kwaw pe nehe. Amo ꞌar mehe pezeꞌeg putar nezewe nehe, — Tuwe Tupàn uzapo ikatu maꞌe izupe nehe, Zanezar her rehe ur maꞌe pe nehe, peze putar nehe. Aꞌe ꞌar mehe herexak wi putar pe nehe."
42,14,1,"Zezuz umukatu amo imaꞌeahy maꞌe aꞌe kuryMytuꞌu haw ꞌar mehe Zezuz umaiꞌu oho amo tuwihaw hàpuz me aꞌe kury. Zeꞌeg kwehe arer kwaw par parizew her maꞌe wanuwihaw romo hekon aꞌe. Teko aꞌe pe har umeꞌegatu Zezuz rehe wà. Naꞌe ur amo awa Zezuz pyr aꞌe kury. Izywa hezun aꞌe. Hetymà hezun aꞌe no. Uzeꞌeg Zezuz zeꞌeg kwehe arer kwaw par wanupe, zeꞌeg kwehe arer rehe upurumuꞌe maꞌe wanupe no. — Maꞌin zeꞌeg kwehe arer aꞌe, iꞌi wanupe. — Aipo teko upuner upurumukatu haw rehe mytuꞌu haw ꞌar mehe aꞌe wà, iꞌi wanupe, wanehe upuranu pà."
42,14,4,Nuzeꞌeg kwaw izupe wà. Aꞌe rupi Zezuz umukatu aꞌe awa. Omono kar aꞌe wi.
42,14,5,"Aze peneimaw uꞌar ꞌyzygwar pupe mytuꞌu haw ꞌar mehe nehe, aipo napemuhem kar kwaw aꞌe wi nehe, ꞌyzygwar wi nehe, iꞌi wanupe."
42,14,6,"Nuzeꞌeg kwaw izupe wà, taꞌe izeꞌeg azeharomoete aꞌe xe. —"
42,14,7,"Peiko ikàg ꞌym maꞌe ài nehe, iꞌi Zezuz aꞌe kuryUmaiꞌu zanune amo henoz pyr aꞌe wà, wexaexak wapyk àwàm ikatu weraꞌu maꞌe uzeupe aꞌe wà. Naꞌe Zezuz umaꞌemumeꞌu wanupe, aꞌe pe har nànàn."
42,14,8,"Aze amo penenoz zereko haw pe maiꞌu haw pe wà nehe, peapyk zo apykaw ikatu weraꞌu maꞌe rehe nehe. Taꞌe ur ruꞌu amo henoz pyr ikàg weraꞌu maꞌe aꞌe nehe xe."
42,14,9,"Aꞌe mehe tàpuz zar uzeꞌeg putar wà peme aꞌe nehe. Taꞌe penenoz tar romo hekon aꞌe xe, taꞌe inugwer awa henoz tar romo hekon aꞌe no xe. Epuꞌàm eho ꞌàg apykaw wi nehe, taꞌe tuwihaw wapyk putar hehe aꞌe nehe xe, iꞌi putar peme aꞌe nehe. Aꞌe rupi pemaranugar putar nezewe mehe nehe. Peapyk putar apykaw ikatu ꞌym maꞌe rehe peho nehe."
42,14,10,"Aze amo nerenoz maiꞌu haw pe nehe, eapyk apykaw ikatu ꞌym maꞌe rehe nehe. Aꞌe mehe tàpuz zar uzeꞌeg putar wà newe nehe. — Kwa, eapyk eho pe pe nehe ty, apykaw ikatu maꞌe rehe nehe ty, iꞌi putar newe nehe. Aꞌe rupi tàpuz izar nemuawate katu putar amogwer henoz pyr wanuwa rupi nehe."
42,14,11,"Tuwihaw ikàg maꞌe romo aiko ihe, aze iꞌi amo uzeupe aꞌe wà nehe, — Ikàg ꞌym maꞌe romo ereiko ne, iꞌi putar Tupàn aꞌe teko wanupe aꞌe nehe. Ikàg ꞌym maꞌe romo aiko ihe, aze iꞌi amo uzeupe aꞌe wà nehe, — Tuwihaw ikàg maꞌe romo ereiko ne, iꞌi putar Tupàn aꞌe teko wanupe aꞌe nehe."
42,14,12,"Naꞌe Zezuz uzeꞌeg tàpuz zar pe kury. — Aze maiꞌu haw pezapo nehe, penoz zo pemyrypar pe wà nehe, penoz zo penywyr pe wà nehe no, penoz zo peànàm pe wà nehe no. Penoz zo penapi har hemetarer katu maꞌe pe wà nehe no. Taꞌe aꞌe penenoz wi putar amo ꞌar mehe aꞌe wà nehe xe. Aꞌe rupi pepyhyk putar hekuzar nehe."
42,14,13,"Aze maiꞌu haw pezapo nehe, penoz maꞌe hereko ꞌymar pe wà nehe, penoz wata ꞌym maꞌe pe wà nehe no, penoz hetymà aikwer maꞌe pe wà nehe no, penoz hehàpyhà ꞌym maꞌe pe wà nehe no."
42,14,14,"Aꞌe mehe Tupàn aꞌe, uzapo putar ikatu maꞌe newe aꞌe nehe. Taꞌe amogwer nupuner kwaw imekuzar haw rehe peme aꞌe wà nehe xe. Amo ꞌar mehe nehe, teko ikatu maꞌe wakweraw mehe wà nehe, Tupàn umekuzar putar peme aꞌe nehe."
42,14,15,"Zezuz umumeꞌu maiꞌu haw uhuaꞌu maꞌe rehe maꞌemumeꞌu haw aꞌe kuryAmo awa aꞌe pe wapyk maꞌe mez huwake wapyk maꞌe uzeꞌeg Zezuz pe aꞌe kury. — Teko Tupàn hemiruzeꞌeg wapyr mez huwake wapyk maꞌe ràm aꞌe wà nehe, hurywete putar aꞌe wà nehe, iꞌi izupe."
42,14,16,Iꞌi Zezuz izupe. — Amo awa uzapo maiꞌu haw aꞌe. Wenoz teko teteaꞌu wamuwà aꞌe pe aꞌe wà.
42,14,17,"Maiꞌu haw ꞌar mehe uzeꞌeg umaꞌereko maꞌe pe kury. — Ezeꞌeg eho hereminozgwer wanupe nehe ty, iꞌi izupe. — Pezur ureràpuz me maiꞌu haw pe nehe ty wà, uhyk kwez kury, uhyk kwez kury, ere wanupe nehe, iꞌi izupe."
42,14,18,"Henoz pyr naꞌiho wer kwaw maiꞌu haw pe wà. Uzeꞌeg aꞌe awa pe wà. — Ameꞌeg kar heko kwez kury. Aexak putar aha nehe kury, aꞌe rupi napuner kwaw heho haw rehe maiꞌu haw pe kury, iꞌi amo izupe."
42,14,19,"Ameꞌeg kar 10 tapiꞌak kwez ihe wà kury, aexak putar aha ihe wà kury. Aze ruꞌu umaꞌereko katu wà, aha putar wamaꞌereko haw hexak pà ihe nehe kury, aꞌe rupi napuner kwaw heho haw rehe mynykaw pe kury, iꞌi amo henoz pyrer izupe no."
42,14,20,"Heremireko kwez kury, aꞌe rupi napuner kwaw heho haw rehe kury, iꞌi amo izupe no."
42,14,21,"Aꞌe rupi aꞌe umaꞌereko maꞌe uzewyr oho uzar heko haw pe kury, uzeꞌeg pà izupe kury. Wikwahy tuwe izar aꞌe. — Eho taw mytepe nehe kury ty, emur kar wyzài teko xe ne wà nehe kury ty. Erur maꞌe hereko ꞌymar ne wà nehe, erur imaꞌeahy tuwe maꞌe ne wà nehe no, erur hehàpyhà ꞌym maꞌe ne wà nehe no, erur wata ꞌym maꞌe ne wà nehe no. Aꞌe paw erur xe wamumaiꞌu kar pà ne wà nehe kury, iꞌi izar izupe."
42,14,22,"Nan kwehe tete umaꞌereko maꞌe uzewyr uzar pe kury. — Aruzar nezeꞌeg kwez kury. Heta we tenaw amo wanupe, heta we temiꞌu no, iꞌi izupe."
42,14,23,"— Ehem eho taw wi nehe ty, pe rupi nehe ty. Emur kar teko aꞌe pe har wà nehe. Aze tynehem heràpuz nehe, xo aꞌe mehe zo epytuꞌu nehe, iꞌi izar izupe. — Hereminozgwer izypy mehe arer aꞌe wà, nuꞌu pixik kwaw maꞌe heràpuz me aꞌe wà nehe, numaiꞌu pixik kwaw xe aꞌe wà nehe, iꞌi izupe. — Tuwe heremimuꞌe heamutar katu aꞌe wà nehe, iꞌi Zezuz aꞌe kury."
42,14,25,"Tuwe heremimuꞌe heamutar katu aꞌe wà nehe, iꞌi ZezuzTeko teteaꞌu wata oho waiko Zezuz haikweromo aꞌe wà kury. Uwak Zezuz teko wakutyr aꞌe kury, wanupe uzeꞌeg pà aꞌe kury."
42,14,26,"Aze amo heko wer heremimuꞌe romo nehe, tuwe heamutar katu weraꞌu u wi nehe, uhy wi nehe no, upurumuzàmuzàg wanuwi nehe no, wywyr wanuwi nehe no, wykyꞌyr wanuwi nehe no, weinyr wanuwi nehe no, uzewi nehe no. Aze nuiko kwaw nezewe nehe, nupuner kwaw heremimuꞌe romo weko haw rehe nehe."
42,14,27,"Aze amo nueraha kwaw ywyra kanetar nehe, aze noho kwaw heraikweromo nehe, nupuner kwaw heremimuꞌe romo weko haw rehe nehe."
42,14,28,"— Aze nepurapo wer neràpuz iaiha katu maꞌe ràm rehe nehe, nemaꞌenukwaw putar hekuzar rehe nehe, iapo ꞌym mehe nehe. — Kwa, màràn temetarer amono putar iapo har wanupe nehe, ere putar nezeupe nehe. Aze hekuzar katu nehe, aze heta teteaꞌu neremetarer newe nehe, erezapo putar nehe."
42,14,29,"Aze naheta tete kwaw neremetarer newe nehe, nerepuner kwaw imuhykaw rehe nehe. Aꞌe rupi, aze erezypyrog iapo pà nehe, neremumaw kwaw nehe. Teko upuka putar hexak mehe aꞌe wà nehe. Kwa, uzypyrog wàpuz iapo pà aꞌe, nupuner kwaw imumaw paw rehe aꞌe, iꞌi putar newe wà, uzeꞌeg uryw ahyahy pà nerehe aꞌe wà nehe."
42,14,31,"Aze tuwihaw uzàmàtyryꞌym amo tuwihaw oho aꞌe nehe, aze  zauxiapekwer uzeupi aꞌe wà nehe, aze amo ae tuwihaw  zauxiapekwer aꞌe pe aꞌe wà nehe, aꞌe mehe tuwihaw ipy uzepyꞌamugeta putar uzeupe nehe. Hereityk putar nehe, iꞌi putar zepe uzeupe aꞌe nehe. Ikàg weraꞌu ihewi aꞌe, aꞌe rupi amono kar putar awa hezeꞌeg heraha har aꞌe tuwihaw pe ihe wà nehe. — Naꞌurepuràmàtyryꞌym wer kwaw penehe ure, iꞌi putar izupe wà nehe, aꞌe tuwihaw pe wà nehe. — Maꞌe xiapo putar nehe, iꞌi putar izupe wà nehe. — Oromono putar temetarer teteaꞌu newe ure nehe, aze naꞌureàmàtyryꞌym kwaw pe pe nehe, iꞌi putar izupe wà nehe, iꞌi putar tuwihaw ipy uzeupe nehe."
42,14,33,"Nezewegatete pe nehe no ty wà. Aze peneko wer heremiruzeꞌeg romo nehe, pezar pemaꞌe paw rupi nehe, pezar penemetarer paw rupi nehe no."
42,14,34,"Uzeꞌeg Zezuz xa rehe aꞌe kuryUzeꞌeg wi teko wanupe. Xa ikatu aꞌe. Aze ximono xa temiꞌu inuromo, aꞌe temiꞌu ikatu weraꞌu zanewe iꞌu mehe aꞌe. Nezewegatete aze peiko teko wainuromo nehe, aꞌe teko ukwaw putar Tupàn ikatu haw aꞌe wà nehe no. Aze heta ywy xa inuromo nehe, naꞌikatu kwaw temiꞌu rehe imono haw nehe. Ni amo nupuner kwaw ikatu haw imuzewyr kar pà izupe wà nehe. Aze xityk xa ywy rehe nehe, naꞌikatu kwaw ni ywy pe aꞌe. Ni zanereimaw hepuxi heta haw rehe naxityk kwaw agwer xa ikatu ꞌym maꞌe zane. Xityk e aꞌe xa zane. Aze heta peapyakwar nehe, pezeapyaka katu nehe."
42,15,1,"Zezuz umumeꞌu àràpuhàràn ukàzym maꞌe kwer rehe maꞌemumeꞌu haw aꞌe kuryAmo ꞌar mehe ur amo teko Zezuz pyr aꞌe wà kury. Amo ur maꞌe kwer aꞌe wà, tuwihaw hemetarer imonoꞌogar romo wanekon aꞌe wà. Amogwer aꞌe wà, hemetarer ꞌym maꞌe romo wanekon aꞌe wà."
42,15,2,"Zeꞌeg kwehe arer kwaw par parizew her maꞌe aꞌe pe har aꞌe wà, zeꞌeg kwehe arer rehe upurumuꞌe maꞌe aꞌe wà no, uzypyrog uzeꞌeg zemueteahy pà Zezuz rehe aꞌe wà kury, uzeupeupe aꞌe wà kury. — Zezuz aꞌe, umur kar ikatu ꞌym maꞌe iapo har wamuwà uzepyr aꞌe wà. Te umaiꞌu wapyr, iꞌi uzeupeupe wà."
42,15,3,Naꞌe umumeꞌu Zezuz maꞌemumeꞌu haw wanupe aꞌe kury.
42,15,4,"— Aze 100 àràpuhàràn erereko ne wà nehe, aze ukàzym pitài oho newi aꞌe nehe, maꞌe erezapo putar nehe. Erezar putar amogwer 99 nereimaw aꞌe pe ne wà nehe, ereho putar aꞌe nereimaw ukàzym maꞌe kwer hekar pà ne nehe."
42,15,5,"Aze erexak nehe, nerurywete putar nehe. Ereupir putar imono neaxiꞌi rehe nehe."
42,15,6,"Ereruzewyr putar heraha nereko haw pe nehe. Eremonoꞌog putar nemyrypar wamuwà ne wà nehe, eremonoꞌog putar nerapi har ne wà nehe no. — Herurywete hereimaw hexak awer rehe ihe. Penurywete nehe no ty wà, ere putar wanupe nehe."
42,15,7,"Nezewegatete amumeꞌu ko maꞌe peme ihe kury. Ikatu ꞌym maꞌe iapo ꞌymar nuzemumikahy kwaw wemiapo kwer rehe wà. Xo ikatu ꞌym maꞌe iapo har zo uzemumikahy wemiapo kwer rehe Tupàn huwa rupi aꞌe wà. Aze heta 99 ikatu ꞌym maꞌe iapo ꞌymar aꞌe wà nehe, Tupàn heko haw pe har hurywete putar aꞌe wà nehe. Aze pitài ikatu ꞌym maꞌe iapo har uzemumikahy tuwe wemiapo kwer rehe nehe, aze heko wer tuwe Tupàn hemiruzeꞌeg romo nehe, Tupàn heko haw pe har hurywete weraꞌu putar aꞌe wà nehe."
42,15,8,"Zezuz umumeꞌu temetarer ukàzym maꞌe kwer rehe maꞌemumeꞌu haw aꞌe kuryUzeꞌeg wi teko wanupe. — Kuzà aꞌe, aze 10 temetarer hekuzar katu maꞌe wereko aꞌe nehe, aze ukàzym pitài izuwi aꞌe nehe, maꞌe uzapo putar aꞌe nehe. Umunyk putar tatainy nehe. Upeir putar wàpuz nehe no. Wekar katu putar tuwe aꞌe pe, te wexak nehe."
42,15,9,"Hexak mehe omonoꞌog putar umyrypar wamuwà wà nehe, wapi har wà nehe no. — Herurywete heremetarer ukàzym maꞌe kwer hexak awer rehe ihe. Penurywete pe nehe no kyn wà, iꞌi putar wanupe nehe."
42,15,10,"Nezewegatete Tupàn heko haw pe har hurywete putar aꞌe wà nehe no, aze pitài ikatu ꞌym maꞌe iapo har uzewyr Tupàn pe aꞌe nehe, aze uzemumikahy wemiapo kwer ikatu ꞌym maꞌe rehe aꞌe nehe."
42,15,11,"Zezuz umumeꞌu taꞌyr ukàzym maꞌe kwer rehe maꞌemumeꞌu haw aꞌe kuryUzeꞌeg wi teko wanupe. — Amo awa aꞌe, heta mokoz taꞌyr izupe aꞌe wà."
42,15,12,"Tywyr uzeꞌeg oho u pe. — Nemàno ꞌym mehe emur neremetarer ikurer ihewe nehe, nemaꞌe ikurer ihewe nehe no, neywy ikurer nehe no. Emur aꞌe maꞌe ihewe tàritykaꞌi paw rupi nehe kury, iꞌi izupe u pe. — Heꞌe, iꞌi tu izupe. Naꞌe tu umuzaꞌak umaꞌe kury, uiwy no, tàpuz no, taꞌe heta teteaꞌu imaꞌe aꞌe xe. Omono ikurer waꞌyr pe."
42,15,13,"Nan kwehe tete tywyr umeꞌeg aꞌe maꞌe u hemimono kwer kury, amo pe kury. Uhem oho weko haw wi kury, aꞌe temetarer heraha pà uzeupi kury. Muiteaꞌu ihon, amo ae ywy rehe. Tuweharupi wemetarer umukàzym iko, wemiꞌu rehe, kàwiahy rehe no, ikatu ꞌym maꞌe rehe no."
42,15,14,"Te upaw imumaw wemetarer kury, imukàzym mà uzewi kury. Naꞌe aꞌe ꞌar mehe upaw temiꞌu puruwi aꞌe ywy rehe aꞌe kury. Imaꞌuhez teteaꞌu aꞌe ywy rehe har wà. Aꞌe awa imaꞌuhez aꞌe no. Naheta kwaw maꞌe izupe, taꞌe upaw hemetarer izuwi aꞌe pe xe."
42,15,15,"Naꞌe wekar amo heko haw maꞌe aꞌe ywy rehe aꞌe. Naꞌe aꞌe ywy rehe har aꞌe, aꞌe awa izar romo hekon aꞌe kury. Umumaꞌereko kar. — Ezekaiw hereimaw tàzàhuràn wanehe nehe ty, iꞌi izar izupe kury."
42,15,16,Tuweharupi tàzàhuràn uꞌu wemiꞌu wà. Imaꞌuhez tuwe aꞌe awa. Ipuruꞌu wer zepe tàzàhuràn wanemiꞌu rehe. Ni amo nomono kwaw izupe wà.
42,15,17,"Kwehe hekon nezewe aꞌe. Imaꞌuhez tuweharupi. Naꞌe iꞌi uzeupe kury. — Umaꞌereko maꞌe heru heko haw pe har aꞌe wà, heta teteaꞌu temiꞌu wanupe aꞌe wà. Nupuner kwaw imumaw paw rehe wà, iꞌi uzeupe. — Xe hemaꞌuhez tuweharupi ihe. Àmàno eteaꞌi hemaiꞌu ꞌym pà, iꞌi uzeupe."
42,15,18,"— Aha putar heru ipyr kury. — Ikatu ꞌym maꞌe azapo kwez, Tupàn huwa rupi ihe, neruwa rupi ihe no, aꞌe putar izupe nehe, iꞌi uzeupe."
42,15,19,"— Aꞌe rupi naiko kwaw neraꞌyr romo ihe nehe, aꞌe putar izupe. — Heraꞌyr, ere zo ihewe, aꞌe putar izupe nehe. — Umaꞌereko maꞌe romo aiko putar xe nepyr nehe, aꞌe putar izupe nehe, iꞌi uzeupe."
42,15,20,"Uzypyrog oho pà u ipyr. Wata oho iko, te uhem eteaꞌi u heko haw pe kury. Muite tur mehe we tu wexak waꞌyr aꞌe. Upuhareko katu waꞌyr. Uzàn oho ikutyr kury. Uzàzuwàn. Uzurupyter no."
42,15,21,"— Heru, iꞌi taꞌyr izupe. — Ikatu ꞌym maꞌe azapo kwez Tupàn huwa rupi, neruwa rupi no, iꞌi izupe. — Naiko kwaw neraꞌyr romo ihe nehe kury, aꞌe rupi — Heraꞌyr, ere zo ihewe nehe, iꞌi izupe."
42,15,22,Naꞌe tu wenoz wemiruzeꞌeg wamuwà uzeupe aꞌe wà kury. — Pezàn peho kamir ikatu weraꞌu maꞌe herur pà imunehew kar pà heraꞌyr pe nehe kury. Pemono kwàkuꞌaw har ikwà rehe nehe no. Pemunehew kar xapat ipy rehe nehe no.
42,15,23,"Aꞌe re pepyhyk tapiꞌakaꞌyr ikyra katu weraꞌu maꞌe peho nehe no, pezuka heruwà. Xiapo maiꞌu haw uhuaꞌu maꞌe nehe, iꞌi wanupe."
42,15,24,"— Taꞌe ko heraꞌyr aꞌe xe, umàno maꞌe kwer ài wiko maꞌe aꞌe xe, ukweraw wi maꞌe romo hekon aꞌe kury xe, iꞌi wanupe. — Ukàzym aꞌe, hexakaw wi kwez kury, iꞌi wanupe. Umaꞌereko maꞌe uzapo temiꞌu teteaꞌu oho aꞌe wà. Naꞌe tu aꞌe, taꞌyr aꞌe no, amogwer aꞌe wà no, uzypyrog umaiꞌu pà aꞌe wà. Hurywete wà."
42,15,25,"Tykyꞌyr aꞌe, ko pe hekon aꞌe ꞌar mehe aꞌe. Uzewyr mehe tàpuz huwake uhem mehe wenu wazegar mehe wà, wapynyk mehe wà no. Wenoz umaꞌereko maꞌe uzeupe kury. Upuranu hehe. — Maꞌe uzeapo iko kury, iꞌi izupe, hehe upuranu pà."
42,15,27,"— Nerywyr uzewyr wà kwez kury, iꞌi izupe. — Neru uzuka kar tapiꞌakaꞌyr ikyra katu weraꞌu maꞌe aꞌe, taꞌe taꞌyr uzewyr wà aꞌe xe, taꞌe numàno kwaw aꞌe xe, taꞌe naꞌimaꞌeahy kwaw aꞌe no xe, iꞌi izupe."
42,15,28,"Wikwahy tykyꞌyr kury. Nuixe kwaw tàpuz me. Aꞌe rupi tu uhem wà izupe. — Eixe ty, eixe ty, iꞌi izupe. Uzeꞌeg tykyꞌyr u pe. — Kwehe amaꞌereko teko newe ihe, umaꞌereko e maꞌe ài ihe, màràn kwarahy amumaw xe hemaꞌereko pà. Tuweharupi aruzar nezeꞌeg. Maꞌe eremur ihewe. Ni àràpuhàràn neremur kwaw ihewe. Aꞌe rupi napuner pixik kwaw maiꞌu haw iapo haw rehe hemyrypar wanupe ihe. Aꞌe neraꞌyr aꞌe, herywyr aꞌe, neremetarer paw umukàzym aꞌe, kuzà wyzài wapuhe aꞌe. Tapiꞌakaꞌyr ikyra katu maꞌe erezuka kwez izupe tur ire ne kury, iꞌi u pe."
42,15,31,"Heraꞌyr, iꞌi tu izupe. — Tuweharupi ereiko heràpuz me. Hemaꞌe paw amono putar newe nehe. Azapo kar maiꞌu haw kutàri, taꞌe nerywyr umàno maꞌe kwer ài hekon aꞌe xe, ukweraw wi maꞌe kwer ài hekon kwez kury xe. Ukàzym aꞌe, hexak wi haw aꞌe kury, iꞌi tu izupe."
42,16,1,"Zezuz umumeꞌu tuwihaw imunar maꞌe rehe maꞌemumeꞌu haw aꞌe kuryUmumeꞌu Zezuz amo maꞌemumeꞌu haw wemimuꞌe wanupe aꞌe kury. — Amo awa hemetarer katu maꞌe aꞌe, omono wemetarer amo awa pe aꞌe, hehe imuzekaiw kar pà aꞌe. Amo ꞌar mehe amo teko uzeꞌeg wà izar pe aꞌe wà. — Akwez awa nuzekaiw katu kwaw neremetarer rehe aꞌe, iꞌi izupe wà. Umeꞌeg kar e maꞌe iko uzeupe, iꞌi izupe wà."
42,16,2,"Naꞌe izar wenoz aꞌe wemetarer rehe uzekaiw maꞌe imuwà uzeupe aꞌe kury. — Teko umumeꞌu neremiapo kwer ihewe aꞌe wà, iꞌi izar izupe. Epapar katu heremetarer nehe. Emumeꞌu maꞌe neremimeꞌeg karer ihewe paw rupi nehe no. Taꞌe nerezekaiw katu kwaw hemaꞌe rehe xe, aꞌe rupi nereiko kwaw hehe uzekaiw maꞌe romo nehe kury, iꞌi izupe."
42,16,3,"Hà, hezar upuir putar hewi aꞌe nehe kury, iꞌi aꞌe awa uzeupe. — Maꞌe azapo putar nehe. Nahekàg kwaw ihe, napuner kwaw ko pe hemaꞌereko haw rehe. Hemaranugar ihe, aꞌe rupi nainoz kwaw temetarer amogwer wanupe nehe, hehàpyhà ꞌym maꞌe ài nehe, iꞌi uzeupe."
42,16,4,"Azapo putar nezewe nehe kury, iꞌi uzeupe. — Teko teteaꞌu unewer temetarer hezar pe aꞌe wà. Aꞌe rupi amunàn putar wanewer haw ikurer wanuwi ihe nehe, aꞌe mehe hemyrypar romo wanekon putar aꞌe wà nehe, hemuixe kar putar wàpuz me aꞌe wà nehe, temetarer hereko ꞌymar romo hereko mehe aꞌe wà nehe, iꞌi uzeupe."
42,16,5,"Naꞌe wenoz aꞌe teko wamuwà uzeupe aꞌe wà kury. Ur ipyr wà. Uzeꞌeg nezewe awa ipy pe kury. — Màràn temetarer rehe erenewer hezar pe, iꞌi izupe hehe upuranu pà."
42,16,6,"— Anewer 100 zany tykwer hyruhu por rehe izupe, iꞌi izupe. — Aiko nepape, iꞌi uzekaiw maꞌe izupe. — Eapyk pe pe ty, emuapyk 50 pape rehe nehe kury. Xo 50 hyruhu por eremono putar izupe nehe, iꞌi izupe."
42,16,7,"Uzeꞌeg amo pe kury. — Màràn rehe erenewer izupe, iꞌi izupe. —  kok ipor anewer izupe, iꞌi izupe. — Aiko nepape ty, emuapyk 800 hehe nehe kury ty. Xo 800 kok por eremono putar izupe nehe, iꞌi uzekaiw maꞌe izupe."
42,16,8,"Naꞌe izar uhem ipyr aꞌe kury. Kwa, erekwaw katu maꞌe iapo haw ne, iꞌi izupe. Taꞌe heta teteaꞌu nemyrypar aꞌe wà kury xe, iꞌi izupe.Naꞌe uzeꞌeg wi wi Zezuz aꞌe. — Ko ywy rehe har ukwaw katu weraꞌu temetarer imaꞌe haw aꞌe wà, heremiruzeꞌeg wanuwi aꞌe wà."
42,16,9,"Ko maꞌe amumeꞌu putar peme ihe kury. Aze pereko temetarer pe nehe, pepytywà hemetarer ꞌym maꞌe pe wà nehe no. Amo ꞌar mehe pemàno putar nehe. Napepuner kwaw penemetarer heraha haw rehe Tupàn heko haw pe nehe, peneko àwàm me nehe. Pemono penemetarer ko ywy rehe har wanupe nehe, pemyrypar romo wamuigo kar pà nehe. Nezewe mehe Tupàn pemuixe katu kar putar weko haw pe aꞌe nehe no."
42,16,10,"Aze amo uzekaiw katu maꞌe pixikaꞌi maꞌe rehe aꞌe nehe, uzekaiw katu putar maꞌe uhuaꞌu maꞌe rehe aꞌe nehe no. Aze pixikaꞌi maꞌe rehe imunar aꞌe nehe, uhuaꞌu maꞌe rehe imunar putar aꞌe nehe no, iꞌi wanupe."
42,16,11,"Aꞌe rupi aze napezekaiw katu kwaw temetarer ko ywy rehe har rehe nehe, màràzàwe tuwe pezekaiw putar ikatuahy maꞌe Tupàn hemimur ràm rehe nehe."
42,16,12,"Aze napezekaiw kwaw amo ae teko wamaꞌe rehe nehe, mo umur putar nemaꞌe ràm newe nehe, iꞌi wanupe."
42,16,13,"Awa nupuner kwaw mokoz awa hemiruzeꞌeg romo weko haw rehe aꞌe. Uzamutar katu putar uzarete aꞌe nehe. Naꞌiakatuwawahy kwaw inugwer rehe nehe. Weruzar putar uzarete nehe, nuzekaiw kwaw inugwer rehe nehe. Aze neremetarer nezar romo hekon nehe, Tupàn nuiko kwaw nezar romo nehe. Aze Tupàn nezar romo hekon nehe, neremetarer nuiko kwaw nezar romo nehe."
42,16,14,"Uzeꞌeg Zezuz Moizez zeꞌeg rehe aꞌe kuryZeꞌeg kwehe arer kwaw par parizew her maꞌe aꞌe wà, wenu izeꞌeg mehe aꞌe wà. Uzeꞌeg urywahy hehe wà, taꞌe uputar temetarer teteaꞌu aꞌe wà xe."
42,16,15,"Uzeꞌeg Zezuz wanupe. — Peiko muaꞌu ikatuahy maꞌe romo teko wanuwa rupi tuweharupi pe. Tupàn ukwaw tuwe pepyꞌa aꞌe. Naꞌimaꞌenukwaw kwaw maꞌe rehe teko wazàwe aꞌe. Teko nukwaw kwaw amogwer wamaꞌenukwaw paw aꞌe wà. — Kwa, ikatuahy kwez awa aꞌe, iꞌi teko izupe. — Naꞌikatu pixik kwaw aꞌe, iꞌi Tupàn izupe aꞌe, taꞌe ukwaw ipyꞌa aꞌe xe, ukwaw imaꞌenukwaw paw aꞌe xe."
42,16,16,"Zeꞌeg Moizez pe imur pyrer aꞌe, Tupàn zeꞌeg imumeꞌu har wazeꞌeg awer imuapyk pyrer aꞌe no, uzapo kar maꞌe teko wanupe aꞌe wà, Zuàw purumuzahazahak maꞌe tur ꞌym mehe aꞌe wà. Amumeꞌu Tupàn pureruzeꞌegaw rehe zeꞌeg puràg teko ihe kury, ko ꞌar rehe ihe kury. Teko teteaꞌu ipureruzar wer hezeꞌeg rehe aꞌe wà kury. Heko wer Tupàn hemiruzeꞌeg romo aꞌe wà kury."
42,16,17,"Amo ꞌar mehe ywak ukàzym putar aꞌe nehe, ywy ukàzym putar aꞌe nehe no. Tupàn numukàzym pixik kwaw ni pitài zeꞌeg kwehe arer pehegwer aꞌe nehe."
42,16,18,"Aze awa upuir wemireko wi aꞌe nehe, aze aꞌe re hemireko wi aꞌe nehe, amo ae kuzà hereko pà aꞌe nehe, naꞌikatu kwaw Tupàn huwa rupi aꞌe. Aze amo ae awa wereko aꞌe kuzà aꞌe nehe, aꞌe heityk pyrer aꞌe nehe, naꞌikatu kwaw Tupàn huwa rupi aꞌe nehe no. Ikatu ꞌym maꞌe iapo har romo wanekon Tupàn pe wà nehe."
42,16,19,Zezuz umumeꞌu iperew maꞌe Arazar her maꞌe rehe maꞌemumeꞌu haw aꞌe kuryZezuz umumeꞌu ko maꞌemumeꞌu haw wanupe aꞌe kury. — Kwehe mehe amo awa hemetarer katu maꞌe umunehew ukamir hekuzar katu maꞌe tuweharupi aꞌe. Maꞌe hekuzar katu maꞌe teteaꞌu umeꞌeg kar oho iko uzeupe tuweharupi aꞌe no. Uꞌu temiꞌu hekuzar katu maꞌe teteaꞌu aꞌe no.
42,16,20,"Amo hemetarer ꞌym maꞌe aꞌe taw pe hekon aꞌe no. Ipereperew aꞌe. Arazar her romo aꞌe. Tuweharupi teko werur Arazar aꞌe wà, hemetarer katu maꞌe hàpuz hukenaw pe aꞌe wà."
42,16,21,"Imaꞌuhez aꞌe. Ipuruꞌu wer zepe temiꞌu ywyrapew wi uꞌar maꞌe kwer rehe aꞌe. Te zawar aꞌe wà, uwerew iperew wà aꞌe wà."
42,16,22,"Amo ꞌar mehe umàno hemetarer ꞌym maꞌe aꞌe. Tupàn heko haw pe har weraha hekwe Àmàrààw pyr aꞌe wà, maiꞌu haw ywate har pe aꞌe wà. Hemetarer katu maꞌe aꞌe no, umàno aꞌe re aꞌe no. Iànàm utym aꞌe wà."
42,16,23,Upuraraw maꞌerahy teteaꞌu tatahu pe wiko mehe. Umeꞌe ywate. Wexak Àmàrààw aꞌe pe. Wexak Arazar Àmàrààw huwake iapyk mehe no. Muite aꞌu wanekon izuwi wà.
42,16,24,"Uhapukaz wanupe. — Heru Àmàrààw, iꞌi izupe. — Hepuhareko katu pe ne ty, iꞌi izupe. — Emur kar Arazar xe nehe. Aze umuàkym ukwà ꞌy pupe nehe, heapeku rehe opokok pà nehe, aꞌe mehe hemuixàgahy kar putar aꞌe nehe. Taꞌe hakuahy tata ihewe aꞌe xe, iꞌi Àmàrààw pe, uhapukaz pà."
42,16,25,"Uzeꞌeg Àmàrààw izupe kury. — Nemaꞌenukwaw ywy rehe nereko awer rehe nehe ty, heraꞌyr. Aꞌe pe nereko mehe erereko maꞌe ikatuahy maꞌe paw rupi ne. Ikatu ꞌym maꞌe iaiw maꞌe zutykaꞌi Arazar wereko aꞌe. Xe hekon kury, ikatu haw rehe hekon. Maꞌerahy ipuraraw paw rehe ereiko ne kury."
42,16,26,"Heta ywykwar ipuku maꞌe zanemyter romo. Ohoete tuwe aꞌe. Aze amo xe har ipurahaw wer hehe nehe, nupuner kwaw nehe. Aze nepyr har tur wer xe aꞌe wà no, nupuner kwaw hahaw paw rehe aꞌe wà no, iꞌi Àmàrààw hemetarer katu maꞌe kwer pe."
42,16,27,"Naꞌe iꞌi hemetarer katu maꞌe kwer Àmàrààw pe kury. — Heru, ainoz tuwe amo maꞌe newe ihe kury, iꞌi izupe. — Emono kar Arazar heru heko haw pe nehe,"
42,16,28,"taꞌe heta we 5 herywyr aꞌe pe aꞌe wà xe, wikuwe maꞌe aꞌe wà xe. Tuwe uzeꞌeg oho wanupe, tatahu haku haw imumeꞌu pà wanupe nehe. Aꞌe rupi nur kwaw xe aꞌe wà nehe, iꞌi izupe."
42,16,29,"Uzeꞌeg Àmàrààw izupe. — Nerywyr aꞌe wà, ukwaw Moizez zeꞌeg kwehe arer aꞌe wà. Ukwaw Tupàn zeꞌeg imumeꞌu arer wazeꞌeg aꞌe wà no. Tuwe uzekaiw aꞌe zeꞌeg kwehe arer rehe wà nehe, tuwe weruzar katu wà nehe, iꞌi izupe."
42,16,30,"Hemetarer katu maꞌe kwer uzeꞌeg wi izupe. — Nuhyk kwaw nezewe haw wanupe. Nuweruzar kwaw zeꞌeg kwehe arer wà. Aze umàno maꞌe kwer ukweraw wi aꞌe nehe, aze umumeꞌu ko maꞌe oho herywyr wanupe aꞌe nehe, xo aꞌe mehe zo uzeruzar putar aꞌe wà nehe. Uzemumikahy putar ikatu ꞌym maꞌe wemiapo kwer rehe aꞌe wà nehe, iꞌi izupe."
42,16,31,"Iꞌi Àmàrààw izupe kury. — Nuzekaiw kwaw Moizez zeꞌeg kwehe arer rehe wà, nuzeruzar kwaw Tupàn zeꞌeg imumeꞌu har wazeꞌeg rehe wà nehe, aꞌe mehe nuzeruzar pixik kwaw ukweraw wi maꞌe kwer zeꞌeg rehe wà nehe, iꞌi izupe."
42,17,1,"Uzeꞌeg Zezuz ikatu ꞌygwer rehe aꞌe kuryUzeꞌeg Zezuz wemimuꞌe wanupe kury. — Tuweharupi teko uzapo maꞌe aꞌe wà, ikatu ꞌym maꞌe iapo kar pà amo ae teko wanupe aꞌe wà. Tupàn uzepyk putar aꞌe ikatu ꞌym maꞌe iapo kar har wanehe aꞌe wà nehe."
42,17,2,"Aze amo awa uzawy kar Tupàn rape amo kwarer pe aꞌe nehe, iaiw tuwe aꞌe awa aꞌe nehe. Tupàn uzepyk putar tuwe aꞌe awa rehe aꞌe nehe. Aze mo xiàpixi itahu iazuromo heityk pà yryhu pytepe izuka kar pà, ikatu weraꞌu mo nezewe mehe aꞌe Tupàn rape iawy kar har pe. Aꞌe rupi nupuner iwer mo ikatu ꞌym maꞌe iapo kar haw rehe kwarer pe aꞌe."
42,17,3,"Petyryk ikatu ꞌym maꞌe wi nehe. Aze nerywyr uzapo ikatu ꞌym maꞌe nehe, emumeꞌu hemiapo kwer izupe nehe. Aze uzemumikahy wemiapo kwer rehe nehe, aꞌe mehe nereharaz hemiapo kwer wi nehe, imunàn pà nehe."
42,17,4,"Aze 7 haw uzapo ikatu ꞌym maꞌe newe nehe, pitài ꞌar mehe nehe, aze nezewe iꞌi newe nehe, — Nazapo wi kwaw nehe, azemumikahy tuwe heremiapo kwer rehe ihe, aze iꞌi newe aꞌe re nehe, emunàn izuwi nehe. Nereharaz hemiapo kwer wi nehe, emekuzar kar zo izupe nehe."
42,17,5,"Uzeꞌeg Zezuz zanezeruzar haw rehe aꞌe kuryUzeꞌeg hemimono kar izupe aꞌe wà. — Uremuzeruzar kar weraꞌu pe nerehe nehe, iꞌi izupe wà."
42,17,6,"Uzeꞌeg wi teko wanupe. — Aze mo pixikaꞌi pezeruzar haw, aze mo nuzawy iwer maꞌeàꞌyz pixikaꞌi maꞌe mutar her maꞌe, aꞌe mehe mo pepuner nezewe pezeꞌegaw rehe ywyra pe. — Ezezoꞌok ywy wi nehe, ezetym eho yryhu pe nehe, pepuner mo peze haw rehe. Weruzar mo pezeꞌeg."
42,17,7,"— Maꞌe ere putar newe umaꞌereko maꞌe pe nehe, iꞌi Zezuz aꞌe kuryUzeꞌeg wi teko wanupe. — Aze neremiruzeꞌeg umaꞌereko iko ko pe nehe, aze uzekaiw nereimaw rehe nehe, maꞌe ere putar izupe nehe, ko wi tur mehe nehe. Emaiꞌu eho ty, aipo ere putar izupe nehe."
42,17,8,"Nan kwaw pa. — Emuhyk heremiꞌu ràm nehe ty, ezekaiw herehe nehe, hemaiꞌu mehe nehe, ere putar izupe nehe. — Xo hemaiꞌu re zo erepuner nemaiꞌu haw rehe nehe, ere putar izupe nehe."
42,17,9,"Umaꞌereko nerehe aꞌe, taꞌe ne izar romo ereiko ne xe. — Ikatuahy neremiapo kwer ty, nere kwaw izupe nehe, taꞌe newe umaꞌereko maꞌe romo hekon aꞌe xe."
42,17,10,"Nezewegatete pe no ty wà. Peiko Tupàn hemiapo putar haw iapo har romo pe no ty wà. — Ure ure, newe umaꞌereko maꞌe romo uruiko ure. Uruzapo neremiapo putar haw ure, peze putar Tupàn pe nehe."
42,17,11,"Zezuz umukatu 10 iperewàtà maꞌe aꞌe wà kuryZeruzarez kutyr oho mehe we rihi, Zezuz wahaw Xamari ywy aꞌe. Aꞌe re uzypyrog Karirez ywy hahaw pà kury."
42,17,12,Uhem eteaꞌi amo taw pe kury. Uwàxi 10 awa aꞌe pe wà. Iperewàtà maꞌe romo wanekon aꞌe wà. Pepaꞌu upyta wà. Nur kwaw Zezuz huwake wà.
42,17,13,"Uhapukaz Zezuz pe wà. — Zezuz, iꞌi izupe wà. — Purumuꞌe maꞌe, iꞌi izupe wà. — Urepuhareko pe ne nehe, iꞌi izupe wà."
42,17,14,"Wexak Zezuz iperewàtà maꞌe aꞌe wà. Uzeꞌeg wanupe. — Peho xaxeto wapyr nehe, pezexak kar pà wanupe nehe, iꞌi wanupe. Aꞌe rupi oho izuwi wà kury. Pe rupi wata mehe tàritykaꞌi ikatu wà kury. Taꞌe Zezuz umukatu aꞌe wà xe."
42,17,15,"Amo wanehe we har Xamari ywy rehe har romo hekon aꞌe, wexak umukatu awer kury. Uzewyr oho uzegar pà Zezuz pe kury. Tupàn imuwete katu pà kury."
42,17,16,"Uzemomor uzeamumew pà Zezuz ipy huwake, ikatu haw imumeꞌu pà izupe."
42,17,17,"Uzeꞌeg Zezuz izupe. — Màràzàwe tuwen aipo pa. 10 awa amukatu kwez ihe wà. Maꞌe pe amo 9 awa wahon aꞌe wà, iꞌi izupe. — Màràzàwe tuwe nuzewyr kwaw Tupàn ikatu haw rehe uzeꞌegatu pà aꞌe wà, iꞌi izupe. — Pitài zo ur kwez xe aꞌe. Ni nuiko kwaw ko ywy rehe har romo aꞌe, xo aꞌe zo umumeꞌu Tupàn ikatu haw wà ihewe aꞌe, iꞌi izupe. — Epuꞌàm eho xe wi nehe ty, erezeruzar katu herehe, aꞌe rupi urumukatu ihe, iꞌi izupe."
42,17,20,"Uhem putar Tupàn pureruzeꞌegaw aꞌe neheAmo zeꞌeg kwehe arer kwaw par parizew her maꞌe aꞌe wà, upuranu Zezuz rehe aꞌe wà. — Maꞌe ꞌar mehe Tupàn pureruzeꞌegaw ur putar aꞌe nehe, iꞌi izupe wà. — Teko nuexak kwaw tur mehe aꞌe wà nehe, iꞌi Zezuz wanupe. — Uhem kwez kury, pemeꞌe hehe nehe ty wà, niꞌi kwaw teko aꞌe wà nehe. — Nàꞌàg aꞌe kury, niꞌi kwaw wà nehe. Taꞌe Tupàn pureruzeꞌegaw peinuromo hekon aꞌe xe, iꞌi wanupe."
42,17,22,"Uzeꞌeg wemimuꞌe wanupe kury. — Awa taꞌyr romo aiko ihe. Amo ꞌar mehe nehe, pepurexak wer putar herehe nehe. Peneko wer putar xe nehe, xe hereko mehe nehe. Napexak kwaw nehe."
42,17,23,"— Pemeꞌe pezuwà xe ty wà, iꞌi putar amo teko peme aꞌe wà nehe. — Pemeꞌe pe pe peho nehe ty wà, iꞌi putar amo peme aꞌe wà nehe no. — Peho zo hekar pà nehe, aꞌe peme kury."
42,17,24,"Aze àmàn uweraw aꞌe nehe, uhyape katu ywak paw rupi aꞌe. Nezewegatete ihe nehe no, hezur mehe nehe no."
42,17,25,"Aꞌe ꞌym mehe we apuraraw putar maꞌerahy teteaꞌu ihe nehe. Teko ko ywy rehe har upuir putar hewi aꞌe wà nehe. Aꞌe re, amo ꞌar mehe nehe, azewyr wi putar tuwà ihe nehe."
42,17,26,"Pemaꞌenukwaw Noe heko awer rehe. Teko paw umaiꞌu teteaꞌu waiko aꞌe wà, ꞌaromo aꞌe wà, pyhaw aꞌe wà,"
42,17,27,"kàwiahy teteaꞌu iꞌu pà aꞌe wà no. Awa kwer wà, kuzàgwer wà no, uzerekoreko wà. Naꞌe Noe wixe kanuhu pupe aꞌe, wànàm wanupi aꞌe. Àmàn ukyr teteaꞌu. Typyaꞌu ꞌy. Aꞌe rupi uzuka teko paw aꞌe wà. Teko wiko putar nezewegatete hezurete mehe aꞌe wà nehe no."
42,17,28,"Kwehe mehe Iro wiko ywy rehe aꞌe. Nezewegatete teko wiko aꞌe ꞌar mehe aꞌe wà no. Teko paw umaiꞌu waiko tuweharupi wà, kàwiahy iꞌu pà wà. Umaꞌemeꞌeg waiko wà, umaꞌemeꞌeg kar waiko aꞌe ꞌar rehe wà no. Umaꞌetym waiko wà no. Uzeàpuzapo waiko wà no. Nezewegatete wiko putar hezur eteaꞌi mehe aꞌe wà nehe no."
42,17,29,"Iro uhem Xotom taw wi aꞌe. Ihem ire tàritykaꞌi tata uꞌar kwaw pà ywak wi aꞌe, aꞌe pe har wazuka pà paw rupi aꞌe."
42,17,30,"Nezewegatete heꞌar mehe nehe no, purupe hezexak kar eteaꞌi mehe nehe no."
42,17,31,"Aze awa wàpuz ꞌaromo hekon aꞌe ꞌar mehe nehe, tuwe nuixe kwaw wàpuz me umaꞌe ipyhyk pà nehe. Nezewegatete aze awa oko pe umaꞌereko aꞌe nehe, tuwe nuzewyr kwaw weko haw pe nehe. Taꞌe naꞌikatuahy kwaw izupe aꞌe ꞌar mehe nehe xe."
42,17,32,Pemaꞌenukwaw katu Iro hemireko rehe maꞌemumeꞌu haw rehe pe.
42,17,33,"Aze amo izepyro wer nehe, umàno putar nehe. Aze amo heharaz uzewi nehe, uzepyro putar nehe."
42,17,34,"Aꞌe ꞌar mehe nehe, pyhaw nehe, mokoz teko uker putar upà upaw rehe wà. Tupàn heko haw pe har weraha putar pitài awa aꞌe wà nehe, inugwer upyta putar aꞌe nehe."
42,17,35,"Mokoz kuzà umukuꞌi putar awaxi aꞌe ꞌar mehe aꞌe wà nehe. Tupàn heko haw pe har weraha putar pitài kuzà aꞌe wà nehe, inugwer upyta putar aꞌe nehe. Mokoz awa ko pe wanekon putar wà nehe. Tupàn heko haw pe har weraha putar pitài awa aꞌe wà nehe, inugwer upyta putar aꞌe nehe."
42,17,37,"Naꞌe hemimuꞌe upuranu hehe wà kury. — Maꞌe pe agwer maꞌe uzeapo putar nehe, urezar, iꞌi izupe wà. — Aze heta hetekwer umàno maꞌe kwer amo me aꞌe nehe, aꞌe mehe apitaw uzemonoꞌog putar aꞌe pe aꞌe wà nehe, iꞌi wemimuꞌe wanupe."
42,18,1,"Zezuz umumeꞌu kuzà maꞌerenoz tar rehe maꞌemumeꞌu haw aꞌe kuryNaꞌe umumeꞌu Zezuz ko maꞌe aꞌe, teko wamuꞌe pà aꞌe. — Pezeꞌeg Tupàn pe tuweharupi nehe, penuryꞌar zo nehe, iꞌi wanupe."
42,18,2,Amo ꞌar mehe amo pureruzeꞌeg maꞌe amo taw pe hekon aꞌe. Nukyze kwaw Tupàn wi aꞌe. Nuzeruzeꞌeg kwaw amo rehe no.
42,18,3,"Amo kuzà imen umàno maꞌe kwer aꞌe taw pe hekon aꞌe no. Tuweharupi aꞌe kuzà wenoz maꞌe aꞌe tuwihaw pe aꞌe. Wenoz wiwi iko izupe. — Hepytywà pe heàmàtyryꞌymar wi hepyro pà nehe ꞌy, iꞌi izupe tuweharupi."
42,18,4,"Naꞌipurupytywà wer kwaw hehe. Kuzà wenoz wiwi maꞌe izupe. Te amo ꞌar mehe nezewe iꞌi uzeupe aꞌe. — Nakyze kwaw Tupàn wi ihe. Nazeruzeꞌeg kwaw amo rehe no. Apytywà putar ꞌaw kuzà ihe nehe, taꞌe wenoz maꞌe teteaꞌu ihewe tuweharupi aꞌe xe, iꞌi uzeupe. — Aze nazapo kwaw maꞌe izupe nehe, heputupyk putar maꞌerenorenoz pà ihewe nehe, iꞌi uzeupe aꞌe."
42,18,6,Pemaꞌenukwaw katu aꞌe pureruzeꞌeg maꞌe ikatu ꞌym maꞌe izeꞌeg rehe nehe.
42,18,7,"Nezewegatete Tupàn aꞌe nehe no, upytywà putar wemiruzeꞌeg aꞌe wà nehe no, aze wenoenoz maꞌe izupe aꞌe wà nehe, tuweharupi aꞌe wà nehe, aze ruꞌu ꞌaromo aꞌe wà nehe, aze ruꞌu pyhaw aꞌe wà nehe. Aipo iàrew putar wapytywà haw rehe nehe. Nan kwaw pa. Naꞌarewahy upytywà putar aꞌe wà nehe. Ihe Awa taꞌyr romo aiko ihe. Hezewyr mehe nehe, aipo heta putar teko herehe uzeruzar maꞌe aꞌe wà nehe."
42,18,9,"Zezuz umumeꞌu mokoz awa wanehe maꞌemumeꞌu haw aꞌe kuryAmo teko aꞌe pe Zezuz pyr wanekon aꞌe wà. — Kwa aiko ikatuahy maꞌe romo Tupàn huwa rupi ihe, nazapo pixik kwaw ikatu ꞌym maꞌe ihe, iꞌi muaꞌu uzeupe wà. — Amogwer nuiko kwaw hezàwe aꞌe wà. Ikatu ꞌym maꞌe iapo har romo wanekon tuwe aꞌe wà, iꞌi muaꞌu uzeupe wà. Naꞌe Zezuz umumeꞌu ko maꞌemumeꞌu haw agwer teko wanupe aꞌe kury."
42,18,10,"Mokoz awa oho Tupàn hàpuzuhu pe aꞌe wà, Tupàn pe uzeꞌeg pà aꞌe wà. Awa ipy aꞌe, zeꞌeg kwehe arer kwaw par parizew her maꞌe romo hekon aꞌe. Inugwer awa aꞌe, tuwihaw hemetarer imonoꞌogar romo hekon aꞌe."
42,18,11,"Zeꞌeg kwehe arer kwaw par aꞌe, uzeꞌeg ꞌàm aꞌe pe Tupàn hàpuzuhu pe aꞌe. — Nekatuahy Tupàn, taꞌe naiko kwaw hewyrowyroahy maꞌe romo ihe xe, taꞌe naiko kwaw maꞌe rehe imunar maꞌe romo ihe xe, taꞌe naiko kwaw ikatu ꞌym maꞌe iapo har romo ihe xe, taꞌe naiko kwaw amogwer wazàwe ihe xe. Taꞌe naiko kwaw ꞌaw awa ài ihe xe, ꞌaw temetarer imonoꞌogar ài ihe xe, iꞌi izupe. — Xemàn nànàn amumaw mokoz ꞌar hemaiꞌu ꞌym pà ihe, hezekwaku pà ihe. Heremetarer ikurer amono newe tuweharupi. Aze temetarer apyhyk, pitài amono newe, iꞌi izupe, Tupàn pe."
42,18,13,"Tuwihaw hemetarer imonoꞌogar aꞌe, xe ràn iꞌàz aꞌe. Ni numeꞌe kwaw ywak rehe. Ukwaukwar upuxiꞌa rehe, taꞌe imaranugar Tupàn wi aꞌe xe. — O Tupàn, iꞌi Tupàn pe. — Hepuhareko pe nehe ty, taꞌe ikatu ꞌym maꞌe iapo har romo aiko ihe xe, iꞌi izupe."
42,18,14,"Aꞌe awa imaranugar maꞌe aꞌe, uzemukatu Tupàn huwa rupi aꞌe ꞌar mehe aꞌe, wàpuz me oho ꞌym mehe aꞌe. Zeꞌeg kwehe arer kwaw par parizew her maꞌe aꞌe, naꞌimaranugar kwaw Tupàn huwa rupi aꞌe, aꞌe rupi nuzemukatu kwaw Tupàn huwa rupi aꞌe, iꞌi Zezuz wanupe. — Aze amo awa ikàg maꞌe romo uzeapo aꞌe nehe, Tupàn umuigo kar putar aꞌe awa ikàg ꞌym maꞌe romo aꞌe re aꞌe nehe. Aze awa uzeapo ikàg ꞌym maꞌe romo nehe, Tupàn umuigo kar putar aꞌe awa ikàg maꞌe romo aꞌe nehe, iꞌi wanupe."
42,18,15,"Zezuz wenoz kwarer uzeupe aꞌe wà kuryNaꞌe teko werur upurumuzàmuzàg Zezuz pe aꞌe wà kury. — Epokok wanehe nehe, iꞌi izupe wà. Hemimuꞌe aꞌe wà, wexak wanerur mehe wà. Uzeꞌeg ahyahy wanu wanupe wà. — Peraha zo pepurumuzàmuzàg izupe pe wà nehe ty wà, iꞌi ahyahy wanupe wà."
42,18,16,Wenoz Zezuz kwarer wamuwà uzeupe aꞌe wà kury. Uzeꞌeg wi teko wanupe. — Tuwe ur ihewe wà nehe. Pemupytuꞌu kar zo wanur ire nehe. Taꞌe Tupàn hemiruzeꞌeg wiko ko kwareraꞌi wazàwe aꞌe wà xe.
42,18,17,"Pemaꞌenukwaw katu ko hezeꞌeg rehe nehe ty wà. Aze teko nuiko kwaw kwarer ài aꞌe wà nehe, nuiko kwaw Tupàn hemiruzeꞌeg romo aꞌe wà nehe."
42,18,18,"Uzeꞌeg Zezuz hemetarer katu maꞌe pe aꞌe kuryNaꞌe uzeꞌeg amo awa wà Zezuz pe aꞌe kury. Zutew wanuwihaw romo hekon aꞌe. — Purumuꞌe maꞌe ikatu maꞌe ne ty, iꞌi izupe. — Hereko wer tuweharupi Tupàn pyr ihe nehe, hemàno re ihe nehe. Maꞌe azapo putar ihe nehe kury, iꞌi izupe, hehe upuranu pà."
42,18,19,"Uzeꞌeg Zezuz izupe. — Ikatu maꞌe, ere kwez ihewe. Màràzàwe tuwe nezewe erezeꞌeg ihewe. Tupàn aꞌe, aꞌe zutykaꞌi ikatuahy aꞌe."
42,18,20,"Erekwaw katu Tupàn zeꞌeg purupe imur pyrer ne. Peho zo penemireko ꞌym wapuhe nehe, peho zo pemen ꞌym wapuhe nehe. Pepuruzuka zo nehe, pemunar zo maꞌe rehe nehe, penemuꞌem zo nehe, pezeruzeꞌegatu penu rehe nehe, pezeruzeꞌegatu pehy rehe nehe no, iꞌi aꞌe zeꞌeg kwehe arer aꞌe, iꞌi Zezuz izupe."
42,18,21,"Uzeꞌeg aꞌe awa Zezuz pe kury. — Hekwarer mehe te ko ꞌar rehe aha teko aꞌe zeꞌeg rupi ihe, heruzar pà ihe, iꞌi izupe."
42,18,22,"Izeꞌeg henu mehe uzeꞌeg Zezuz izupe. — Heta we pitài maꞌe neremiapo ràm nehe, iꞌi izupe. — Emeꞌeg nemaꞌe paw amogwer wanupe nehe. Emono e hekuzar eho maꞌe hereko ꞌymar wanupe nehe. Taꞌe hemetarer katu maꞌe ài ereiko putar ywate ne nehe xe. Nemaꞌe imeꞌeg paw ire, neremetarer amo pe imono e paw ire, ezur herupi nehe, iꞌi izupe."
42,18,23,"Aꞌe awa uzemumikahy izeꞌeg henu mehe aꞌe, taꞌe hemetarer katu maꞌe romo hekon tuwe aꞌe xe."
42,18,24,Wexak Zezuz izemumikahy mehe. Uzeꞌeg izupe. — Zawaiw katu hemetarer katu maꞌe Tupàn hemiruzeꞌeg romo heko haw aꞌe.
42,18,25,Zawaiw katu kawaru kupewaꞌa heixe haw aguz kwar rupi aꞌe. Zawaiw katu weraꞌu hemetarer katu maꞌe Tupàn hemiruzeꞌeg romo heko haw aꞌe.
42,18,26,"Wenu teko izeꞌeg mehe wà. — Mo upuner tatahu wi uzepyro haw rehe aꞌe wà nehe, iꞌi izupe wà."
42,18,27,"Uzeꞌeg Zezuz wanupe. — Aze zawaiw katu maꞌe teko wanupe nehe, nazawaiw kwaw Tupàn pe aꞌe nehe. Xo aꞌe zo upuner aꞌe maꞌe iapo haw rehe aꞌe nehe, iꞌi wanupe."
42,18,28,"Uzeꞌeg Pet izupe kury. — Urezar urereko haw ure, nerupi ureho haw rehe ure. Urupuir ureànàm wanuwi ure no, iꞌi izupe."
42,18,29,"Aze ty, iꞌi Zezuz izupe. Ko maꞌe amumeꞌu putar peme ihe nehe kury. Aze awa wezar wàpuz nehe, aze wezar wemireko nehe no, aze wezar wywyr wà nehe no, aze wezar u nehe no, aze wezar uhy nehe no, aze wezar waꞌyr nehe no, aze wezar wazyr nehe no, Tupàn hemiruzeꞌeg romo wiko pà nehe, Tupàn omono putar amo ae maꞌe teteaꞌu izupe aꞌe nehe, ko ꞌar rehe aꞌe nehe. Aꞌe wiko putar tuwe tuweharupi Tupàn pyr aꞌe nehe no, umàno re ukweraw ire aꞌe nehe no."
42,18,31,"Zezuz umumeꞌu wi umàno àwàm aꞌe kuryNaꞌe Zezuz wenoz aꞌe 12 wemimuꞌe wamuwà uzeupe aꞌe wà kury, amogwer wi wamunyryk kar pà aꞌe wà kury. Uzeꞌeg wanupe kury. — Pezeapyaka katu hezeꞌeg rehe nehe. Zaha Zeruzarez tawhu pe kury. Ihe Awa taꞌyr romo aiko ihe. Kwehe mehe Tupàn zeꞌeg imumeꞌu har wà, umumeꞌu maꞌe ihewe uzeapo maꞌe ràm aꞌe wà. Nan kwehe tete uzeapo putar aꞌe maꞌe wanemimumeꞌu kwer ihewe aꞌe nehe kury, Zeruzarez pe hereko mehe aꞌe nehe kury."
42,18,32,Tuwihaw hemono putar Zutew ꞌym wanupe aꞌe wà nehe. Zutew ꞌym uzeꞌezeꞌeg urywahy putar herehe aꞌe wà nehe. Uzeꞌeg zemueteahy putar herehe wà nehe no. Uzenymon putar herehe wà nehe no.
42,18,33,Hepetepetek putar wà nehe. Hezuka putar wà nehe no. Naꞌiruz ꞌar pawire akweraw wi putar hemàno re nehe.
42,18,34,"Hemimuꞌe nuenu katu kwaw izeꞌeg wà. Maꞌe rehe uzeꞌeg aꞌe, iꞌi uzeupe wà."
42,18,35,"Zezuz umukatu hehàpyhà ꞌym maꞌe aꞌe kuryUhem Zezuz Zeriko tawhu huwake aꞌe wà kury. Wapyk awa in pe izywyr aꞌe, maꞌe renoz pà wata maꞌe wanupe aꞌe. Hehàpyhà ꞌym maꞌe romo hekon aꞌe."
42,18,36,"Wenu teko teteaꞌu uzeiwyr wakwaw mehe aꞌe wà. — Maꞌe uzeapo iko, iꞌi wanupe."
42,18,37,"— Zezuz Nazare taw pe har ko oho iko ko rupi aꞌe, iꞌi teko izupe wà."
42,18,38,"Uhapukaz in Zezuz pe. — Zezuz, iꞌi izupe. — Tawi hemimino iꞌi izupe. — Hepuhareko pe nehe ty, iꞌi izupe."
42,18,39,"Teko Zezuz henataromo har uzeꞌeg ahyahy izupe aꞌe wà. — Ezeꞌeg zo nezewe izupe ty, iꞌi izupe wà. Uhapukaz weraꞌu wiwi in izupe no. — Tawi hemimino iꞌi ahyahy izupe. — Hepuhareko pe nehe ty, iꞌi izupe."
42,18,40,"Upytuꞌu Zezuz aꞌe pe wata re. — Perur hehàpyhà ꞌym maꞌe xe ihewe nehe kury ty wà, iꞌi wanupe. Werur izupe wà. Upuranu Zezuz hehe kury."
42,18,41,"— Maꞌe rehe nepurapo kar wer ihewe, iꞌi izupe. — Hezar ne ty, iꞌi Zezuz pe. — Herehàpyhà wi wer ihe ty, iꞌi izupe."
42,18,42,"— Nerehàpyhàgatu putar nehe kury, taꞌe erezeruzar katu herehe kury xe, iꞌi Zezuz izupe."
42,18,43,"Aꞌe ꞌar mehe we upuner maꞌe hexak katu haw rehe. Oho Zezuz hupi kury. Uzeꞌegatu Tupàn rehe, umukatu haw rehe. Hexak mehe teko uzeꞌegatu waiko Tupàn rehe aꞌe wà no."
42,19,1,Zezuz uzeꞌeg Zakew pe aꞌe kuryUhem Zezuz oho Zeriko tawhu pe kury. Wahaw eteaꞌi taw kury.
42,19,2,Wiko amo awa aꞌe pe aꞌe. Tuwihaw hemetarer imonoꞌogar wanuwihaw romo hekon aꞌe. Zakew her romo aꞌe. Hemetarer katu aꞌe.
42,19,3,"Ipurexak wer zepe Zezuz rehe aꞌe. Iapewaꞌi aꞌe. Aꞌe rupi nupuner kwaw hexakaw rehe, taꞌe teko teteaꞌu aꞌe pe wanekon aꞌe wà xe."
42,19,4,"Aꞌe rupi uzàn teko wanenataromo kury. Uzeupir oho ywyra rehe, Zezuz hexak pà. — Zezuz ukwaw putar ko rupi nehe, iꞌi uzeupe."
42,19,5,"Uhem Zezuz ywyra huwake. Umeꞌe ywate ywyra rehe. Uzeꞌeg Zakew pe kury. — Ewezyw tàritykaꞌi nehe ty, Zakew, taꞌe aker putar neràpuz me kutàri ihe nehe xe, iꞌi izupe."
42,19,6,"Uwezyw naꞌarewahy aꞌe. — Aze ty, eker ezuwà heràpuz me ty, iꞌi izupe. Hurywete aꞌe kury."
42,19,7,"Teko aꞌe pe har aꞌe wà, Zakew hexakar aꞌe wà, uzypyrog uzeꞌezeꞌeg zemueteahy pà uzeupeupe Zezuz rehe aꞌe wà. — Zezuz uker putar oho ikatu ꞌym maꞌe iapo har ipyr aꞌe, iꞌi uzeupeupe wà. — Umaiꞌu putar aꞌe pe nehe no, iꞌi uzeupeupe wà. Oho Zezuz Zakew hàpuz me kury."
42,19,8,"Upuꞌàm Zakew aꞌe pe kury, wàpuz me kury. Uzeꞌeg Zezuz pe. — Amono e putar hemaꞌe kurer ihe nehe, maꞌe hereko ꞌymar wanupe ihe nehe. Hemunar teko wamaꞌe rehe ihe. Amuzewyr putar wanemetarer wanupe nehe. Wyzài temetarer rehe hemunar awer amuzewyr putar izar pe nehe. Amono putar zeirugatu temetarer izupe nehe, pitài temetarer hekuzaromo nehe, iꞌi Zezuz pe."
42,19,9,"Uzeꞌeg Zezuz izupe. — Purupyro haw uhem kwez ꞌàg tàpuz me kutàri kury. Tupàn nepyro putar tatahu wi aꞌe nehe, taꞌe erezeruzar herehe ne kury xe. Àmàrààw hemiminoete romo ereiko kury, taꞌe ereruzar Tupàn zeꞌeg ne xe. Azur ko ywy rehe ihe, teko ukàzym maꞌe wanekar pà ihe, ikatu ꞌym maꞌe iapo har wapyro pà ihe."
42,19,11,"Uzeꞌeg Zezuz 10 temetarer tàtà maꞌe rehe aꞌe kuryUmumeꞌu Zezuz maꞌemumeꞌu haw aꞌe kury, uzeupi wata maꞌe wanupe aꞌe kury, taꞌe uzeapyaka katu izeꞌeg rehe aꞌe mehe aꞌe wà xe. Uhem eteaꞌi oho Zeruzarez tawhu pe aꞌe wà kury, wata pà aꞌe wà kury. — Tupàn pureruzeꞌegaw uhem eteaꞌi aꞌe nehe kury, taꞌe zahem eteaꞌi Zeruzarez pe zane kury xe, iꞌi uzeupe wà. Nukwaw kwaw maꞌe uzeapo maꞌe ràm aꞌe wà."
42,19,12,Naꞌe Zezuz uzypyrog umaꞌemumeꞌu pà wanupe aꞌe kury.
42,19,13,"— Nezewe amo tuwihaw hekon aꞌe. Amo ꞌar mehe wenoz wemiruzeꞌeg uzeupe aꞌe wà kury. — Aha putar amo ae ywy rehe ihe nehe kury, taꞌe teko aꞌe ywy rehe har naꞌiakatuwawahy kwaw uwihaw rehe aꞌe wà xe."
42,19,14,"Aꞌe rupi umur kar uzeꞌeg heraha har ywy rehe wà kury. Taꞌe aꞌe tuwihaw ur putar ko ywy rehe aꞌe xe. — Nuruputar kwaw aꞌe awa ureruwihaw romo ure, iꞌi aꞌe teko ihewe wà, uzeꞌeg imumeꞌu kar pà ihewe wà. Aꞌe rupi aha putar wanuwihaw romo hereko pà ihe nehe kury, iꞌi wanupe. Oho ꞌym mehe we wenoz 10 wemiruzeꞌeg uzeupe aꞌe wà kury. Omono temetarer tàtà maꞌe hekuzar katu maꞌe wanupe pitàitàigatu aꞌe. — Pemonoꞌog amo ae temetarer ihewe nehe, ko rehe nehe, iꞌi wanupe. Uhem oho aꞌe wi kury."
42,19,15,"Inugwer ywy rehe har umuigo kar aꞌe awa uwihaw romo aꞌe wà. Naꞌe tuwihaw uzewyr wà weko haw ipy pe kury. Uhem mehe wenoz aꞌe umaꞌereko maꞌe wamuwà uwa rupi aꞌe wà kury. Upuranu wanehe. — Màràn temetarer pemonoꞌog ihewe, iꞌi wanupe."
42,19,16,"Umaꞌereko maꞌe ipy uhem wà huwa rupi uzeꞌeg pà aꞌe kury. Eremur pitài temetarer ihewe ne. Amonoꞌog amo 10 temetarer kwez newe ihe, ihewe neremimur kwer rehe ihe, iꞌi izupe."
42,19,17,"Ikatuahy ty, umaꞌereko maꞌe ikatuahy maꞌe romo ereiko ne ty, iꞌi izar izupe. — Erezekaiw katu maꞌe pixikaꞌi maꞌe rehe ne, aꞌe rupi urumuzekaiw kar putar 10 tawhu wanehe ihe nehe kury, iꞌi izupe."
42,19,18,"Naꞌe ur amo ae umaꞌereko maꞌe huwa rupi aꞌe kury. Eremur pitài temetarer ihewe ne. Amo 5 temetarer amonoꞌog neremimur kwer rehe ihe, iꞌi izupe."
42,19,19,"— Urumuzekaiw kar putar 5 tawhu wanehe ihe nehe kury, iꞌi izar izupe."
42,19,20,"Naꞌe ur amo umaꞌereko maꞌe huwa rupi aꞌe kury. — Hezar, iꞌi izupe, — Aiko neremetarer ihewe neremimur kwer kury, iꞌi zepe izupe. — Amonokatu pàn pupe izuwàn pà ihe. Azumim tuwe ihe, iꞌi izupe."
42,19,21,"— Akyze newi ihe, taꞌe erepureruzeꞌegahy ne xe. Erepyhyk maꞌe nemaꞌe ꞌym amogwer wanuwi. Erepoꞌo amo wanemitygwer iꞌa kwer wanuwi no, iꞌi zepe izupe."
42,19,22,"Naꞌe uzeꞌeg izar izupe. — Ne ty, umaꞌereko maꞌe ikatu ꞌym maꞌe romo ereiko ne ty. Amumeꞌu wi putar nezeꞌeg newe kury, nekatu ꞌymaw imumeꞌu pà newe kury, iꞌi ahyahy izupe. — Apureruzeꞌegahy teko ihe. Apyhyk hemaꞌe ꞌym amogwer wanuwi. Apoꞌo amo wanemitygwer iꞌa kwer wanuwi ihe no. Màràzàwe tuwe neremono kwaw aꞌe heremetarer amo temetarer imaꞌe har pe ne. Aze mo eremono izupe, aꞌe mehe mo aꞌe temetarer imaꞌe har umuzewyr mo newe aꞌe, amo ae temetarer rehe we aꞌe, hezewyr mehe aꞌe, iꞌi izupe."
42,19,24,"Naꞌe uzeꞌeg izar amogwer wanupe. — Pezoꞌok aꞌe temetarer izuwi kury. Pemono aꞌe pitài temetarer aꞌe 10 temetarer hereko har pe nehe kury, iꞌi wanupe."
42,19,25,"— Kwa, wereko 10 aꞌe. Màràzàwe tuwe eremono putar amo ae temetarer izupe nehe, iꞌi izupe wà."
42,19,26,"Naꞌe iꞌi tuwihaw wanupe kury. — Aze amo wereko maꞌe nehe, Tupàn omono putar amo ae maꞌe izupe nehe. Aze amo nuwereko kwaw maꞌe nehe, aze pixikaꞌi imaꞌe nehe, aꞌe mehe Tupàn oꞌok putar imaꞌe izuwi nehe."
42,19,27,"Amo xe har naheputar kwaw uwihaw romo aꞌe wà. Perur aꞌe heàmàtyryꞌymar xe heruwa rupi pe wà nehe, pezuka heruwa rupi pe wà nehe. Upaw imaꞌemumeꞌu haw kury."
42,19,28,Wixe Zezuz Zeruzarez tawhu pe aꞌe kuryNezewe uzeꞌeg ire oho Zezuz Zeruzarez tawhu kutyr aꞌe kury.
42,19,29,"Metewaze taw pe Metàn taw pe uhem eteaꞌi mehe, ywytyr Uri tyw her maꞌe pe uhem mehe uzeꞌeg mokoz wemimuꞌe wanupe kury. — Peho pe taw pe kury, penenataromo har pe kury. Aꞌe pe pehem mehe pexak putar zumenaꞌyr iàpixi pyrer nehe. Ni amo teko noho kwaw ikuꞌaz aꞌe wà rihi, iꞌi wanupe. — Pekwaraw heruwà ihewe nehe, iꞌi wanupe."
42,19,31,"— Aze teko upuranu penehe nehe. — Màràzàwe mehe pekwaraw putar zumenaꞌyr pe, aze iꞌi peme nehe. — Zanezar uputar aꞌe, peze izupe nehe, iꞌi wanupe."
42,19,32,"Naꞌe oho wà. Wexak zumenaꞌyr wà, Zezuz hemimumeꞌu kwer zàwegatete wà. Ikwaraw mehe, izar upuranu wà wanehe. — Màràzàwe mehe pekwaraw putar zumenaꞌyr heraha pe, iꞌi wanupe wà."
42,19,34,"— Zanezar uputar aꞌe, iꞌi izar pe wà. Peraha izupe nehe, iꞌi izar wanupe."
42,19,35,"Werur zumenaꞌyr Zezuz pe wà kury. Omono ukamir ikupepaw romo wà, Zezuz iapyk àwàm me wà. Upytywà imono pà ikuꞌaz wà."
42,19,36,"Upupirar ukamir imono pe rupi wà, Zezuz iho àwàm rupi izupe wà."
42,19,37,"Uhem eteaꞌi Zeruzarez pe kury. Wezyw ywytyr wi. Pe rupi iata mehe hemimuꞌe teteaꞌu wata hupi wà. Uzypyrog oho uzeꞌegatu pà Tupàn rehe wà, maꞌe wemixak kwer rehe uzeꞌegatu pà wà. — Ikatuahy Zanezar Tupàn aꞌe, iꞌi oho waiko wà. — Tuwe Tupàn Zanezar uzapo ikatuahy maꞌe ko awa pe nehe, ko wemimur pe nehe, iꞌi oho waiko wà. — Ywate har paw hurywete aꞌe wà kury, iꞌi oho waiko wà. — Tuwe teko paw wexak ikàgaw ipuràgaw aꞌe wà nehe, iꞌi oho waiko wà."
42,19,39,"Naꞌe zeꞌeg kwehe arer kwaw par parizew her maꞌe aꞌe wà, Zezuz rupi wata maꞌe aꞌe wà, uzeꞌeg izupe aꞌe wà, teko wamytepe wata mehe aꞌe wà. — Purumuꞌe maꞌe, iꞌi izupe wà. — Emupytuꞌu kar neremimuꞌe wazeꞌeg ire ne wà nehe, taꞌe uzeꞌeg zemueteahy Tupàn rehe aꞌe wà xe, iꞌi izupe wà."
42,19,40,"Naꞌe uzeꞌeg Zezuz wanupe kury. — Aze mo ꞌaw teko nuzeꞌeg iwer aꞌe wà, aꞌe mehe mo ꞌàg ita xe har uzeꞌegatu mo herehe aꞌe wà, uhapukaz pà mo aꞌe wà, iꞌi wanupe."
42,19,41,Uzaiꞌo Zezuz tawhu pe har wanehe aꞌe kuryUhem tawhu huwake kury. Hexak mehe uzaiꞌo Zezuz taw pe har wanehe kury. Uzeꞌeg wanupe.
42,19,42,"— A, Zeruzarez, aze mo pekwaw ikatu haw ipyhykaw kutàri, ikatu mo peme. Napexak kwaw aꞌe maꞌe pe kury."
42,19,43,"— Amo ꞌar mehe ur putar peàmàtyryꞌymar peneko haw pe aꞌe wà nehe. Uzapo putar ywykwar taw izywyr wà nehe, pemàmàn pà wà nehe. Peàmàtyryꞌym putar wà nehe. Napepuner kwaw pehemaw rehe taw wi aꞌe ꞌar mehe nehe."
42,19,44,"Pemumaw paw putar aꞌe wà nehe, pezuka pà aꞌe wà nehe. Weityk putar tàpuz paw rupi wà nehe, pàrirogaw paw rupi wà nehe no, taꞌe napekwaw kwaw Tupàn ikatu haw ko ꞌar rehe pe kury xe. Tupàn ur pepyr aꞌe kury, ipurupyro wer zepe penehe aꞌe kury. Napexak kwaw tur haw."
42,19,45,Wixe Zezuz Tupàn hàpuzuhu pupe aꞌe kuryUhem Zeruzarez pe aꞌe wà kury. Wixe Zezuz oho Tupàn hàpuzuhu pupe kury. Umuhem kar maꞌemeꞌegar wamono aꞌe wi wà.
42,19,46,"Uzeꞌeg wanupe. — Nezewe iꞌi Tupàn zeꞌeg kwehe arer pape rehe imuapyk pyrer aꞌe. — Heràpuz, iꞌi Tupàn, — Tupàn pe zeꞌegaw her romo aꞌe nehe, iꞌi Tupàn. Pe kury, pezapo Tupàn hàpuz maꞌe rehe imunar maꞌe waneko haw romo pe kury, wazemimaw romo pe kury, iꞌi ahyahy wanupe."
42,19,47,"Tuweharupi Zezuz umuꞌe tàpuzuhu pe har oho aꞌe kury. Xaxeto wanuwihaw aꞌe wà, zeꞌeg kwehe arer rehe upurumuꞌe maꞌe aꞌe wà no, teko wanuwihaw aꞌe wà no, ipuruzuka wer zepe Zezuz rehe aꞌe wà kury."
42,19,48,"Nupuner kwaw wà, taꞌe teko wenu katu izeꞌeg aꞌe wà xe. Uzeapyaka katu waiko izeꞌeg rehe tuweharupi wà, taꞌe ipurenu wer tuwe izeꞌeg rehe paw rupi katete aꞌe wà xe."
42,20,1,"Tàpuzuhu pe har upuranu Zezuz rehe aꞌe wà kuryAmo ꞌar mehe tàpuzuhu pupe ipurumuꞌe mehe Tupàn zeꞌeg puràg imumeꞌu mehe xaxeto wanuwihaw aꞌe wà, upurumuꞌe maꞌe aꞌe wà no, tàmuzgwer aꞌe wà no, ur aꞌe pe Zezuz pe uzeꞌeg pà aꞌe wà."
42,20,2,"— Màràzàwe tuwe nezewe haw erezapo iko ne, iꞌi izupe wà. — Mo nemur kar xe aꞌe, iꞌi izupe wà."
42,20,3,"— Ihe apuranu penehe ihe no, iꞌi Zezuz wanupe kury."
42,20,4,"— Mo umur kar Zuàw xe aꞌe, mo umuzahazahak kar teko izupe aꞌe wà, iꞌi wanupe. — Aipo Tupàn umur kar Zuàw aꞌe. Aipo amo awa umur kar xe aꞌe, iꞌi wanupe, wanehe upuranu pà."
42,20,5,"Uzypyrog uzeꞌeg ahyahy pà uzeupeupe aꞌe wà kury. — Maꞌe zaꞌe putar izupe kury, iꞌi uzeupeupe wà. — Tupàn, aze zaꞌe nehe, — Màràzàwe tuwe napezeruzar kwaw Zuàw zeꞌeg rehe pe, iꞌi putar zanewe nehe. — Amo awa, aze zaꞌe izupe nehe, aꞌe mehe teko xe har zaneapi putar ita pupe zanezuka pà aꞌe wà nehe, taꞌe Zuàw aꞌe xe, Tupàn zeꞌeg imumeꞌu har romo hekon teko wanupe aꞌe xe, iꞌi ahyahy zepe uzeupeupe wà."
42,20,7,"Aꞌe rupi nezewe uzeꞌeg izupe wà. — Nurukwaw kwaw imur kar arer ure, iꞌi izupe wà."
42,20,8,"— Aꞌe rupi namumeꞌu kwaw hemur kar har her peme ihe no, iꞌi wanupe."
42,20,9,"Zezuz umumeꞌu ko rehe uzekaiw maꞌe wanehe maꞌemumeꞌu haw aꞌe kuryNaꞌe umumeꞌu amo maꞌemumeꞌu haw teko wanupe aꞌe kury. — Nezewe awa aꞌe, utym maꞌywaꞌyw teteaꞌu oko pe. Naꞌe umuzekaiw kar amo teko oko rehe aꞌe wà kury. Naꞌe oho aꞌe wi wanuwi. Kwehe hekon amo ywy rehe."
42,20,10,"Maꞌywa ipoꞌo haw ꞌar mehe omono kar amo wemiruzeꞌeg oko rehe uzekaiw maꞌe wanupe kury. — Erur ipoꞌo pyrer imuzaꞌak pà ihewe nehe, erur hemaꞌe ihewe nehe, iꞌi izupe. Ko rehe uzekaiw maꞌe upetepetek hemiruzeꞌeg aꞌe wà, imuzewyr kar pà uzar pe aꞌe wà. Naꞌe ko zar omono kar amo ae umaꞌereko maꞌe aꞌe pe wanupe aꞌe. Upetepetek wi wà no. Maranugar haw uzapo izupe wà. Omono kar wi aꞌe wi uzewi wà, uzar pe temetarer imono ꞌym mà wà."
42,20,12,Naꞌiruz haw ko zar omono kar wemiruzeꞌeg aꞌe pe wanupe wà. Upetepetek nezewegatete aꞌe imono kar pà wà no.
42,20,13,"Naꞌe ko zar upuranu uzehe kury. — Maꞌe azapo putar ihe nehe kury, iꞌi uzeupe. Amono kar putar heraꞌyr heremiamutar ihe nehe, ko pe har wanupe ihe nehe. Umuawate katu putar aꞌe wà nehe, taꞌe heraꞌyr romo hekon aꞌe xe, iꞌi zepe ko izar uzeupe aꞌe."
42,20,14,"Naꞌe omono kar kury. Ko pe har wexak tur mehe wà. Uzeꞌeg uzeupeupe wà. — Aikwez ko izar taꞌyr ty wà, iꞌi uzeupeupe wà. — Xiuka nehe, aꞌe re zaiko putar ko izar romo zane nehe, iꞌi uzeupeupe wà."
42,20,15,"Naꞌe weityk taꞌyr imono ko wi wà. Uzuka wà. Upuranu Zezuz teko wanehe kury. — Maꞌe ko izar uzapo putar oko rehe uzekaiw maꞌe wanupe nehe, iꞌi Zezuz wanupe, wanehe upuranu pà. Nuzeꞌeg kwaw izupe wà. Aꞌe rupi Zezuz umumeꞌu wanupe."
42,20,16,"— Uzuka putar oho aꞌe wà nehe, umuzekaiw kar putar amo ae teko oko rehe aꞌe wà nehe, iꞌi wanupe. — Tuwe Tupàn nuzapo kar kwaw nezewe haw nehe, iꞌi teko izupe wà. Taꞌe ukwaw uzehe Zezuz izeꞌeg awer aꞌe wà xe. Naꞌikatu kwaw wanupe xe."
42,20,17,"Umeꞌe Zezuz wanehe. Maꞌin aꞌe zeꞌeg kwehe arer pape rehe imuapyk pyrer aꞌe, iꞌi wanupe. Tàpuz iapo har weityk ꞌaw ita imono aꞌe wà. — Naꞌikatu kwaw zanewe, iꞌi wà. Aꞌe ita aꞌe nehe kury, upyta putar tàpuz iwy pe aꞌe nehe kury."
42,20,18,"Aze teko uꞌar aꞌe ita ꞌaromo nehe, uzekazeka putar uzepeheꞌàg pà nehe. Aze aꞌe ita uꞌar kwaw pà teko wanehe nehe, uzuka putar aꞌe wà nehe, iꞌi wanupe."
42,20,19,"Amo awa uzeꞌeg Zezuz pe aꞌe kuryUpurumuꞌe maꞌe aꞌe wà, xaxeto wanuwihaw aꞌe wà no, ipurupyhyk wer zepe Zezuz rehe aꞌe ꞌar mehe we aꞌe wà, taꞌe uzeꞌeg wanehe aꞌe xe. Nupyhyk kwaw wà, taꞌe ukyze teko wanuwi wà xe."
42,20,20,"— Amo ꞌar mehe nehe, zapuner ipyhykaw rehe nehe, iꞌi uzeupeupe wà. Uzeꞌeg oho amo awa wanupe wà kury. — Oromono putar temetarer peme ure nehe kury. Peho Zezuz pe pezeꞌegatu muaꞌu pà nehe. Pepuranu hehe nehe, maꞌe zawaiw katu maꞌe imumeꞌu pà izupe nehe. Pezeagaw izeꞌeg iawy kar pà izupe nehe. Aze uzeꞌeg zemueteahy Tupàn rehe nehe, urupyhyk putar nehe, imono pà tuwihaw pe nehe. Tuwihaw uzepyk putar hehe aꞌe nehe, iꞌi wanupe wà."
42,20,21,"Uhem aꞌe awa Zezuz pe aꞌe wà kury. Uzeꞌeg izupe wà. — Nezeꞌeg azeharomoete aꞌe, nepurumuꞌe haw azeharomoete aꞌe no. Urukwaw nekatu haw, iꞌi muaꞌu izupe wà. — Neremeꞌe kwaw teko wanemetarer rehe. Erepurumuꞌe Tupàn hemiapo putar haw rehe ne, teko wamono kar pà Tupàn hemimutar rupi ne, iꞌi muaꞌu izupe wà."
42,20,22,"— Emumeꞌu maꞌe urewe nehe kury, iꞌi izupe wà. — Aipo zapuner zaneremetarer imono haw rehe tuwihawete pe zane, Hom tawhu pe har wanuwihawete Xez her maꞌe pe zane, iꞌi izupe wà. — Maꞌin zeꞌeg kwehe arer aꞌe, iꞌi izupe wà."
42,20,23,"Ukwaw Zezuz wamaꞌenukwaw paw aꞌe. — Ipurawy kar wer hezeꞌeg rehe ihewe aꞌe wà, iꞌi uzeupe."
42,20,24,"— Pexak kar temetarer tàtà maꞌe heruwà ihewe nehe, ty wà, iꞌi wanupe. Aꞌe rupi wexak kar heruwà izupe wà. Upuranu wanehe. — Mo hagapaw ꞌaw temetarer rehe tuz aꞌe, mo her hehe tuz aꞌe, iꞌi wanupe."
42,20,25,"— Hom tawhu pe har wanuwihawete Xez her maꞌe hagapaw hehe tuz aꞌe, her hehe tuz aꞌe no, iꞌi izupe wà. — Aꞌe mehe pemono tuwihawete hemetarer tuwihawete pe nehe. Pemono Tupàn imaꞌe Tupàn pe nehe, iꞌi wanupe."
42,20,26,"Nupuner kwaw izeꞌeg iawy kar haw rehe izupe wà, teko wanuwa rupi wà. Upytuꞌu uzeꞌeg ire wà, taꞌe ipytuhegatu izeꞌeg rehe wà xe."
42,20,27,"Amo xatuxew upuranu Zezuz rehe aꞌe wà kuryAmo awa ur Zezuz hexak pà aꞌe wà. Xaxeto romo wanekon wà. Akwez xaxeto xatuxew her maꞌe wà, nuzeruzar kwaw zanekweraw pàwàm rehe wà. — Purumuꞌe maꞌe. Nezewe iꞌi Moizez aꞌe, zaneràmuzgwer wanupe kwehe mehe aꞌe, uzeꞌeg imuapyk pà pape rehe aꞌe. — Aze awa naꞌipurumuzàmuzàg kwaw nehe, aze umàno nehe, aze naꞌimen kwaw wemireko kwer aꞌe nehe, aꞌe mehe tywyr wereko putar hemireko kwer aꞌe nehe, upurumuzàg pà wykyꞌyr rekuzar romo aꞌe nehe, iꞌi Moizez zeꞌeg."
42,20,29,Aꞌe mehe urepuranu wer nerehe ure kury. Heta 7 tywyr aꞌe wà. Wanykyꞌyr hemireko aꞌe. Umàno aꞌe re upurumuzàg ꞌym mà.
42,20,30,Tywyr ipy wereko wykyꞌyraty kwer aꞌe kury. Umàno upurumuzàg ꞌym mà wykyꞌyr ài aꞌe no.
42,20,31,"Amo tywyr nezewegatete no. Amogwer paw rupi aꞌe wà no, umàno wykyꞌyraty kwer hereko re aꞌe wà no, upurumuzàg ꞌym mà nezewegatete aꞌe wà no."
42,20,32,Umàno kuzà iahykaw rehe aꞌe no.
42,20,33,"Ukweraw wi putar paw rupi aꞌe wà nehe. Maꞌenugar awa wiko putar imen romo aꞌe ꞌar mehe, taꞌe aꞌe paw rupi aꞌe wà xe, imener romo wanekon aꞌe wà xe."
42,20,34,"Uzeꞌeg wi teko wanupe. Awa ko ꞌar rehe har aꞌe wà, hemireko aꞌe wà. Kuzà aꞌe wà no, imen aꞌe wà no."
42,20,35,"Awa ukweraw wi maꞌe ràm aꞌe wà nehe, Tupàn heko haw pe wiko maꞌe ràm aꞌe wà nehe, nahemireko kwaw aꞌe wà nehe. Kuzà naꞌimen kwaw aꞌe wà nehe no."
42,20,36,"Taꞌe Tupàn heko haw pe har ài wanekon putar aꞌe wà nehe xe. Numàno wi kwaw wà nehe. Tupàn taꞌyr romo wanekon putar aꞌe wà nehe, taꞌe Tupàn umugweraw wi kar uzeupe aꞌe wà nehe xe."
42,20,37,"Moizez aꞌe no, umumeꞌu teko wakweraw pàwàm zaneipy wanupe aꞌe. Amo ꞌar mehe Tupàn uzeꞌeg oho Moizez pe aꞌe, kaꞌakyr ukaz maꞌe zàwenugar pupe hin mehe aꞌe. Nukaz paw kwaw aꞌe kaꞌakyr. Nezewe iꞌi Tupàn Moizez pe aꞌe ꞌar mehe aꞌe. — Aiko Àmàrààw izar romo ihe, aiko Izak izar romo no, aiko Zako izar romo no, iꞌi Moizez pe. — Aiko Àmàrààw umàno maꞌe kwer izar kwer romo ihe, niꞌi kwaw izupe. Taꞌe Àmàrààw ukweraw wi putar aꞌe nehe xe, taꞌe hekwe wikuwe Tupàn pyr ko ꞌar rehe aꞌe xe. Aꞌe rupi Tupàn aꞌe, teko wikuwe maꞌe wazar romo hekon aꞌe, nuiko kwaw teko umàno maꞌe kwer wazar romo aꞌe. Taꞌe aꞌe paw rupi wikuwe aꞌe wà xe."
42,20,39,"Naꞌe upurumuꞌe maꞌe uzeꞌeg izupe wà kury. — Ikatuahy urezeꞌeg iwazar awer, purumuꞌe maꞌe, iꞌi izupe wà."
42,20,40,"Ukyze katu izuwi wà kury, hehe upuranu ꞌym pà wà kury. — Màràzàwe tuwe Tawi umuawate katu wemimono uzexak kar maꞌe ràm aꞌe, iꞌi Zezuz aꞌe kury."
42,20,41,"— Eapyk xe heawyze har rehe nehe ty, iꞌi Tupàn izupe, hezar pe."
42,20,43,iꞌi Tawi aꞌe.
42,20,44,"Aꞌe rupi Tawi aꞌe, — Hezar, iꞌi tuwihaw Purupyro Maꞌe pe aꞌe. Màràzàwe tuwe nezewe iꞌi aꞌe. Màràzàwe tuwe — Hezar, iꞌi wemimino pe aꞌe, Tupàn hemimur kàràm pe aꞌe. — Hezar, niꞌi pixik kwaw awa wemimino pe aꞌe wà, iꞌi Zezuz wanupe, wanehe upuranu pà. Nuzeꞌeg kwaw izupe wà."
42,20,45,"Pezemupyꞌa zeꞌeg kwehe arer rehe upurumuꞌe maꞌe wanehe nehe, iꞌi Zezuz aꞌe kuryTeko paw uzeapyaka katu hehe aꞌe wà. Uzeꞌeg Zezuz wemimuꞌe wanupe kury."
42,20,46,"— Pezemupyꞌa zeꞌeg kwehe arer rehe upurumuꞌe maꞌe wanehe nehe. Umunehew ukamir puku waiko wà. Wata waiko ko rupi nezewe wà. Aze teko umuawate katu wà, uzeꞌegatu pà maꞌemeꞌegaw pe wà, hurywete aꞌe upurumuꞌe maꞌe wà. Zemonoꞌogaw pe waho mehe wà, maiꞌu haw pe waho mehe wà no, wapyk tenaw ikatuahy maꞌe rehe wà no."
42,20,47,"Imunar kuzà imen umàno maꞌe kwer wamaꞌe rehe wà. Umumaw wamaꞌe wanuwi wà. Aꞌe re uzexak kar oho zemonoꞌogaw pe wà, Tupàn pe uzeꞌegatu haw hexak kar pà amogwer wanupe wà. Tupàn uzepyk weraꞌu putar wanehe azeharomoete aꞌe nehe."
42,21,1,"Amo kuzà imen umàno maꞌe kwer werur wemetarer pixikaꞌi maꞌe Tupàn pe aꞌe kuryUmeꞌe Zezuz aꞌe pe har wanehe aꞌe kury, tàpuzuhu pe har wanehe aꞌe kury. Hemetarer katu maꞌe werur wemetarer ikurer aꞌe pe Tupàn pe wà. Zezuz umeꞌe wanehe temetarer imono mehe hyru pupe aꞌe."
42,21,2,Ur amo kuzà aꞌe pe. Hemetarer ꞌym maꞌe romo hekon aꞌe. Omono mokoz temetarer tàtà maꞌe hyru pupe aꞌe kury. Pixikaꞌi aꞌe temetarer. Teko numekuzar kwaw maꞌe teteaꞌu ipupe wà.
42,21,3,"Naꞌe iꞌi Zezuz wemimuꞌe wanupe aꞌe kury. — Kwez kuzà hemimur kwer aꞌe, uhuaꞌu weraꞌu amogwer wanemimur kwer wanuwi aꞌe. Amogwer aꞌe wà, hemetarer katu maꞌe romo wanekon aꞌe wà, pixikaꞌi wanemimur kwer wà. Kwez kuzà aꞌe, nahemetarer katu kwaw aꞌe. Umur wemetarer paw rupi aꞌe, wemiꞌu ràm hekuzaragwer aꞌe, iꞌi Zezuz wanupe."
42,21,5,"Zezuz uzeꞌeg tàpuzuhu heityk àwàm rehe aꞌe kuryAmo aꞌe pe har uzeꞌeg waiko uzeupeupe wà. — Pemeꞌe Tupàn hàpuzuhu rehe ty wà, ipuràg eteahy aꞌe. Iapo mehe iapo har omono ita hekuzar katu maꞌe teteaꞌu hehe aꞌe wà, tàpuzuhu rehe aꞌe wà. Tuweharupi teko werur wemetarer imono pà Tupàn pe aꞌe wà no, iꞌi uzeupeupe wà."
42,21,6,"Naꞌe Zezuz uzeꞌeg wanupe kury. — Pemeꞌe ko maꞌe rehe kury. Amo ꞌar mehe nehe, teko weityk putar ꞌàg tàpuzuhu aꞌe wà nehe. Nupyta kwaw ni pitài ita amo ita ꞌar romo nehe, iꞌi wanupe."
42,21,7,"Zezuz uzeꞌeg maꞌerahy ipuraraw pàwàm rehe aꞌe kury— Purumuꞌe maꞌe, iꞌi izupe wà. — Màràn mehe uzeapo putar agwer maꞌe nehe, iꞌi izupe wà. — Maꞌe uzeapo putar aꞌe ꞌar ihem eteaꞌi haw hexak kar pà teko wanupe nehe, iꞌi izupe wà."
42,21,8,"— Pemeꞌegatu peiko nehe. Pezeruzar zo temuꞌemaw rehe nehe. Ur putar awa teteaꞌu ko rupi aꞌe wà nehe. — Aiko tuwihawete Tupàn hemimur karer romo ihe, iꞌi muaꞌu putar wà teko wanupe wà nehe. — Uhem heꞌar kwez kury, iꞌi muaꞌu putar purupe wà nehe. Peho zo wanupi nehe, pezeruzar zo wazeꞌeg rehe nehe."
42,21,9,"Peinu putar puràmàtyryꞌymaw nehe, peinu putar teko uwihaw waàmàtyryꞌymaw nehe no. Pekyze zo henu mehe nehe. Uzeapo putar ꞌagwer maꞌe paw nehe, iahykaw ihem ꞌym mehe we nehe."
42,21,10,Teko uzàmàtyryꞌym putar amo teko aꞌe wà nehe. Tuwihaw uzàmàtyryꞌym putar amo tuwihaw aꞌe wà nehe no.
42,21,11,"Ywy uryryz putar aꞌe nehe, teko wazuka pà aꞌe nehe. Teko teteaꞌu imaꞌuhez putar aꞌe wà nehe, wemiꞌu hexak ꞌym mà aꞌe wà nehe. Teko teteaꞌu imaꞌeahy putar aꞌe wà nehe no. Teko teteaꞌu upuraraw putar maꞌerahy aꞌe wà nehe no. Ikatu ꞌym maꞌe purumupytuhegatu kar haw hexak pyr ꞌym uzeapo putar aꞌe nehe no. Teko wexak putar maꞌe ywak rehe aꞌe wà nehe. Aꞌe maꞌe ukwaw kar putar iahykaw ihem eteaꞌi haw wanupe nehe."
42,21,12,"Aꞌe ꞌar ꞌym mehe we, teko pepyhyk putar aꞌe wà nehe, maꞌerahy ipuraraw kar pà peme aꞌe wà nehe. Umumeꞌu putar penemiapo kwer tuwihaw wanuwa rupi wà nehe. Peneraha putar zemonoꞌogaw pe wà nehe no, pemunehew kar pà zemunehew paw pe wà nehe no. Peneraha putar tuwihaw wanuwa rupi wà nehe no, taꞌe pezeruzar herehe pe xe."
42,21,13,"Aꞌe ꞌar mehe pepuner Tupàn zeꞌeg puràg imumeꞌu haw rehe nehe, teko wanuwa rupi tuwihaw wanuwa rupi nehe."
42,21,14,"Aze pepyhyk wà nehe, aze tuwihaw upuranu penehe wà nehe, pekyze zo nehe. — Maꞌe aꞌe putar nehe, peze zo nehe. Taꞌe amono putar hezeꞌeg peme aꞌe ꞌar mehe ihe nehe xe."
42,21,15,"Maꞌe kwaw katu har ài pezeꞌeg putar wanupe nehe. Uzeruzar putar pezeꞌeg rehe wà nehe. — Hemuꞌem maꞌe, niꞌi kwaw peme wà nehe, taꞌe azeharomoete pezeꞌeg nehe xe."
42,21,16,"— Te penu aꞌe wà, te pehy aꞌe wà nehe no, pemono putar tuwihaw wanupe aꞌe wà nehe no, pemunehew kar pà wà nehe no. Penykyꞌyr wà nehe, penywyr wà nehe no, peànàm wà nehe no, pemyrypar wà nehe no, pemono putar tuwihaw wanupe wà nehe no. Pezuka putar wà nehe no. Napezuka kwaw paw rupi aꞌe wà nehe."
42,21,17,"Naꞌiakatuwawahy kwaw penehe wà nehe, taꞌe heremiruzeꞌeg romo peiko pe no xe."
42,21,18,Ni pitài peꞌaw peàkàg rehe har nukàzym kwaw nehe.
42,21,19,Pepytuꞌu zo pezeruzar ire nehe. Pepytuꞌu zo hezeꞌeg imumeꞌu re nehe. Aꞌe mehe pezepyro putar nehe.
42,21,20,"Uzeꞌeg Zezuz tawhu heityk àwàm rehe aꞌe kuryUzeꞌeg wi teko wanupe. — Amo ꞌar mehe nehe, zauxiapekwer teteaꞌu aꞌe wà nehe, uzemonoꞌog putar Zeruzarez tawhu huwake aꞌe wà nehe, aꞌe pe har wàmàtyryꞌym mà aꞌe wà nehe. Aꞌe ꞌar mehe pekwaw putar taw imumaw pàwàm nehe. Naꞌarewahy weityk putar aꞌe wà nehe."
42,21,21,"Zutez ywy rehe har aꞌe wà nehe, tuwe uzàn oho ywytyr rehe aꞌe wà nehe. Taw pe har aꞌe wà nehe no, tuwe oho aꞌe wi aꞌe wà nehe no. Aze teko ko pe wanekon wà nehe, tuwe nuzewyr kwaw Zeruzarez tawhu pe wà nehe. Taꞌe maꞌerahy ipuraraw paw ꞌar uhem putar aꞌe mehe aꞌe nehe xe. Tupàn zeꞌeg kwehe arer umumeꞌu aꞌe maꞌe uzeapo maꞌe ràm aꞌe."
42,21,23,"Aze kuzà ipuruꞌa aꞌe ꞌar mehe nehe, uzemumikahy putar nehe. Aze kuzà imemyr nehe, aze naꞌituaꞌu kwaw imemyr nehe, uzemumikahy putar aꞌe nehe no. Taꞌe ko ywy rehe har upuraraw putar maꞌerahy iaiw maꞌe aꞌe wà nehe xe. Wikwahy putar Tupàn aꞌe teko wanupe aꞌe nehe. Uzepyk putar wanehe nehe no. Zauxiapekwer aꞌe wà nehe, uzuka putar amo ko ywy rehe har aꞌe wà nehe, weraha putar amogwer amo ae ywy rehe aꞌe wà nehe no, wamuhàmuhàz pà aꞌe wà nehe no. Naꞌe Tupàn rehe uzeruzar ꞌym maꞌe wixe putar taw pe aꞌe wà nehe kury. Upyropyrog putar tàpuzgwer rehe wà nehe, uꞌar tàpuz paw nehe."
42,21,25,"Zezuz uzeꞌeg uzewyr àwàm rehe aꞌe kuryUzeꞌeg wiwi wanupe. — Teko umeꞌe putar kwarahy rehe zahy rehe zahytata rehe aꞌe wà nehe, wexak putar amo ae maꞌe romo uzeapo mehe aꞌe wà nehe. — Kwa, uhem eteaꞌi ywy iahykaw, iꞌi putar uzeupeupe wà nehe. Teko ywy rehe har uzemumikahy putar wà nehe, ukyze putar yryhu ànoànogaw wi wà nehe, ꞌy penopenogaw wi wà nehe no. Iàkàzym putar teko aꞌe wà nehe, maꞌe wi ukyze haw rehe wà nehe, maꞌe uzeapo maꞌe ràm hàro mehe wà nehe. Taꞌe maꞌe ywate har ikàg maꞌe aꞌe wà nehe xe, utyryk putar wenaw wi aꞌe wà nehe xe."
42,21,27,"Naꞌe ihe Awa taꞌyr ihe nehe, azexak kar putar teko wanupe aꞌe ꞌar mehe ihe nehe. Ywàkun rehe azur putar nehe, hekàgaw hepuràgaw herur pà nehe."
42,21,28,"Aꞌe maꞌe uzeapo mehe nehe, pepuꞌàm nehe, peupir peàkàg nehe, taꞌe uhem eteaꞌi pepyro àwàm aꞌe ꞌar mehe aꞌe nehe xe."
42,21,29,Zezuz upurumuꞌe maꞌywa ꞌyw rehe aꞌe kuryNaꞌe umumeꞌu Zezuz ko maꞌemumeꞌu haw teko wanupe kury. — Pemaꞌenukwaw maꞌywa ꞌyw pi her maꞌe rehe nehe.
42,21,30,"Huweramukyr mehe, naꞌarewahy iꞌa aꞌe."
42,21,31,"Nezewegatete agwer maꞌe izeapo haw hexak mehe nehe, pekwaw putar Tupàn pureruzeꞌegaw ihem eteaꞌi haw nehe no."
42,21,32,Pemaꞌenukwaw ko maꞌe rehe nehe. Ko maꞌe paw uzeapo putar ko ꞌar rehe har wamàno ꞌym mehe we aꞌe nehe. Xo amo zo umàno putar aꞌe ꞌym mehe wà nehe. Amogwer wikuwe putar aꞌe ꞌar mehe wà nehe.
42,21,33,Ywak ukàzym putar nehe. Ywy ukàzym putar nehe no. Hezeꞌeg nukàzym pixik kwaw nehe.
42,21,34,"— Pemeꞌegatu nehe, iꞌi Zezuz aꞌe kuryUzeꞌeg wiwi teko wanupe. — Pemeꞌegatu penemiapo ràm rehe nehe. Peiko zo umaiꞌu e maꞌe romo nehe, peiko zo kàwiahy iꞌu har romo nehe. Pemaꞌenukwawahy zo maꞌe ko ywy rehe har rehe nehe, penemetarer rehe nehe. Taꞌe naꞌarewahy uhem putar aꞌe ꞌar peme aꞌe nehe xe."
42,21,35,"Miar uzezuka oho uzepyhykaw pupe tàritykaꞌi aꞌe, taꞌe nuexak kwaw aꞌe xe. Nezewegatete teko ywy rehe har upuraraw putar maꞌerahy aꞌe ꞌar mehe aꞌe wà nehe no."
42,21,36,"Peàrogatu aꞌe ꞌar nehe. Pezeꞌeg Tupàn pe tuweharupi nehe. Aꞌe mehe umur putar ukàgaw peme aꞌe nehe. Aꞌe mehe napepuraraw kwaw maꞌerahy aꞌe ꞌar mehe nehe. Aze peruzar ko hezeꞌeg nehe, pepuꞌàm putar peho heruwa rupi nehe, amo ꞌar mehe nehe. Aiko Awa taꞌyr romo ihe."
42,21,37,Aꞌe ꞌar mehe Zezuz upurumuꞌe iko aꞌe pe tàpuzuhu pe aꞌe. ꞌAromo hekon aꞌe pe. Pyhaw uker oho ywytyr Uri tyw her maꞌe rehe.
42,21,38,"Teko paw oho Tàpuzuhu pe pyaze mehe wà, henu pà wà."
42,22,1,"Tuwihaw ipuruzuka wer Zezuz rehe aꞌe wàUhem eteaꞌi teko wazemonoꞌogaw ꞌar aꞌe kury. Typyꞌak iapiruru ꞌym maꞌe iꞌu haw aꞌe ꞌar her romo aꞌe. — Zaneraꞌyr wazuka ꞌym awer, iꞌi teko aꞌe mynykaw pe wà."
42,22,2,"Xaxeto wanuwihaw aꞌe wà, zeꞌeg kwehe arer rehe upurumuꞌe maꞌe aꞌe wà no, ipuruzuka wer zepe Zezuz rehe aꞌe wà. Nupuner kwaw wà, taꞌe ukyze teko wanuwi wà xe."
42,22,3,"Zut Kario pe har uzeꞌeg oho tuwihaw wanupe aꞌe kury, Zezuz ipyhyk àwàm rehe aꞌe kuryNaꞌe Zurupari hekwe wixe oho Zut Kario pe har ipyꞌa pe aꞌe kury. Zut aꞌe, Zezuz hemimuꞌe romo hekon aꞌe. Naꞌe oho Zut xaxeto wanuwihaw wapyr aꞌe kury, zauxiapekwer aꞌe pe har wanuwihaw wapyr aꞌe no. Umumeꞌu Zezuz ipyhyk àwàm wanupe aꞌe kury."
42,22,5,Hurywete tuwihaw izeꞌeg henu mehe wà. Umumeꞌu temetarer izupe wà.
42,22,6,"Ikatu Zut pe nezewe mehe. — Aze apuner nehe, amono putar Zezuz peme ihe nehe, iꞌi Zut tuwihaw wanupe. — Pepuner ipyhykaw rehe nehe, taꞌe amumeꞌu putar iho àwàm peme ihe nehe xe. Aze teko nuexak kwaw ipyhyk mehe aꞌe wà nehe, ikatu weraꞌu nezewe mehe nehe, iꞌi wanupe."
42,22,7,"Zezuz uzapo kar maiꞌu haw wemimuꞌe wanupe aꞌe kuryTypyꞌak iapiruru ꞌym maꞌe iꞌu haw rehe uzemonoꞌog mehe wà, teko uzuka àràpuhàrànaꞌyr Tupàn pe imono e pà wà. Uhem aꞌe ꞌar aꞌe, waneimaw zuka haw ꞌar aꞌe."
42,22,8,"Uzeꞌeg Zezuz Pet pe kury, Zuàw pe no. — Pezapo zaneremiꞌu ràm peho nehe kury, iꞌi wanupe."
42,22,9,"— Maꞌe pe uruzapo putar nehe, iꞌi izupe wà."
42,22,10,"Tawhu pe pehem mehe peàwàxi putar awa ꞌyꞌa heraha har nehe. Peho hupi hàpuz me nehe. Pezeꞌeg tàpuz zar pe nehe. Nezewe upuranu purumuꞌe maꞌe nerehe aꞌe ty. — Maꞌe pe amaiꞌu putar ihe nehe, maꞌe pe heremimuꞌe umaiꞌu putar aꞌe wà nehe, àràpuhàràn roꞌo kwer iꞌu pà aꞌe wà nehe, iꞌi purumuꞌe maꞌe newe aꞌe, peze izupe nehe."
42,22,12,"Naꞌe wexak kar putar zanemaiꞌu àwàm peme aꞌe nehe, tàpuz pupyaikaw pyrer aꞌe nehe. Heta putar mez aꞌe pe nehe, imuhyk pyrer nehe. Pezapo zaneremiꞌu ràm aꞌe pe nehe, iꞌi Zezuz wemimuꞌe wanupe."
42,22,13,Naꞌe hemimuꞌe oho tawhu pe wà kury. Wexak maꞌe paw Zezuz hemimumeꞌu kwer zàwegatete wà. Uzapo temiꞌu oho aꞌe pe wà.
42,22,14,"Zezuz uꞌu àràpuhàrànaꞌyr hoꞌo kwer wemimuꞌe wanehe we aꞌe kuryNaꞌe oho Zezuz aꞌe pe kury, inugwer wemimuꞌe wanupi kury. Uhem maiꞌu haw ꞌar wanupe kury. Wapyk Zezuz mez huwake wemimuꞌe wanuwake."
42,22,15,"Uzeꞌeg wanupe kury. — Apuraraw putar maꞌerahy ihe nehe kury. Hepuruꞌu wer tuwe ko temiꞌu pepyr ihe, maꞌerahy pe heho zanune ihe, iꞌi wanupe. — Taꞌe naꞌu wi kwaw ko ꞌar rehe ihe nehe kury xe. Ko temiꞌu iꞌu haw aꞌe, amo ae maꞌe uzeapo maꞌe ràm hekuzaromo tuz aꞌe. Uzeapo putar aꞌe maꞌe paw rupi nehe. Xo aꞌe re zo aꞌu wi putar nehe, Tupàn ikàgaw hexak kar pà purupe nehe, iꞌi wanupe."
42,22,17,"Naꞌe upyhyk Zezuz kanek kury. Uzeꞌeg Tupàn pe ikatu haw rehe. Uzeꞌeg wemimuꞌe wanupe no. — Pepyhyk ko kanek nehe ty wà, peꞌu kar ipor imono pezeupeupe nehe."
42,22,18,"Taꞌe nezewe aꞌe peme ihe kury xe, — Naꞌu wi kwaw ko win ko ꞌar rehe ihe kury. Xo Tupàn pureruzeꞌegaw tur ire zo aꞌu wi putar agwer win ihe nehe, iꞌi wanupe."
42,22,19,"Naꞌe upyhyk typyꞌak imuwà kury. Uzeꞌeg Tupàn pe ikatu haw rehe. Naꞌe uzaikaikaw typyꞌak ipehegweraꞌi imono pà wemimuꞌe wanupe no. — Ko typyꞌak aꞌe, nuzawy kwaw heretekwer peme imur pyràm aꞌe, iꞌi wanupe. — Peꞌu peho peiko nezewe nehe, pemaꞌenukwaw pà herehe tuweharupi nehe, iꞌi wanupe."
42,22,20,"— Nezewegatete uꞌu kar maꞌywa tykwer kanek por win her maꞌe wemimuꞌe wanupe no, wamaiꞌu re no. Uzeꞌeg wanupe. — Ko maꞌywa tykwer aꞌe, nuzawy kwaw Tupàn zeꞌeg ipyahu maꞌe imumeꞌu pyrer aꞌe. Azuhen putar heruwy kwer penemiapo kwer ikatu ꞌym maꞌe hekuzaromo ihe nehe kury. Aꞌe rupi Tupàn weruzar kar uzeꞌeg ipyahu maꞌe purupe aꞌe kury, iꞌi wanupe."
42,22,21,Pexak tuwe ty wà. Tuwihaw wanupe hemono àràm hezuka kar àràm xe hekon aꞌe. ꞌÀg mez huwake wapyk in aꞌe.
42,22,22,"Taꞌe ihe ihe xe, Awa taꞌyr ihe, àmàno putar Tupàn hemimutar rupi ihe nehe. Tupàn uzepyk putar hezuka kar àràm rehe azeharomoete aꞌe nehe, iꞌi wanupe."
42,22,23,"Naꞌe hemimuꞌe uzypyrog uzehezehe upuranuranu pà aꞌe wà kury. Mo omono putar Zezuz tuwihaw wanupe aꞌe nehe, izuka kar pà wanupe aꞌe nehe, iꞌi uzeupeupe wà kury. Nukwaw kwaw wà."
42,22,24,"— Maꞌenugar neremimuꞌe wiko putar amogwer wanuwihaw romo aꞌe nehe, iꞌi hemimuꞌe Zezuz pe aꞌe wà kuryNaꞌe hemimuꞌe uzeꞌeg ahyahy uzeupeupe wà kury. — Ihe aiko putar peneruzeꞌegar romo ihe nehe, taꞌe hekatu weraꞌu Zezuz pe ihe xe, pewi ihe xe, iꞌi amo. — Nan kwaw pa, ihe aiko putar peneruzeꞌegar romo ihe nehe, taꞌe hekatu weraꞌu Zezuz pe ihe xe, pewi ihe xe, iꞌi amo, amogwer wanupe aꞌe no. Nezewegatete iꞌi amogwer aꞌe wà no."
42,22,25,"Naꞌe uzeꞌeg Zezuz wanupe aꞌe kury. — Tuwihaw ko ywy rehe har aꞌe wà, ikàg tuwe aꞌe wà. Weruzeꞌeg tuwe wemiruzeꞌeg waiko wà. — Teko wamyrypar, iꞌi teko uwihaw wanupe wà."
42,22,26,"Nan kwaw nezewe peneko àwàm pezehezehe nehe. Ikàg weraꞌu maꞌe pepyr har aꞌe nehe, kwareraꞌi ài hekon putar aꞌe nehe. Peneruzeꞌegar aꞌe nehe no, penemiruzeꞌeg ài hekon putar aꞌe nehe no."
42,22,27,"Maꞌenugar pepyr har ikàg weraꞌu pewi aꞌe. Aipo umaiꞌu maꞌe wiko weraꞌu temiꞌu iapo har wi aꞌe. Aze pa. Umaiꞌu maꞌe aꞌe, temiꞌu iapo har izar romo hekon aꞌe. Ihe aiko pepyr ihe kury, penehe uzekaiw maꞌe ài ihe kury."
42,22,28,"Peiko hepyr tuweharupi pe, maꞌerahy ipuraraw mehe pe. Aꞌe rupi nezewe azapo putar peme ihe nehe kury. Heru hemuigo kar pureruzeꞌeg maꞌe romo aꞌe. Nezewegatete apumuigo kar putar pureruzeꞌeg maꞌe romo ihe nehe no."
42,22,30,"Pemaiꞌu putar hepyr nehe, tuwihaw romo hereko mehe nehe. Peapyk putar tuwihaw henaw rehe nehe no, Izaew zuapyr waneruzeꞌeg pà paw rupi nehe no, wanemiapo kwer imumeꞌu pà nehe no. Kwehe mehe heta 12 Izaew taꞌyr aꞌe wà. Wazuapyr aꞌe wà kury, 12 uzemuzaꞌak maꞌe kwer romo wanekon aꞌe wà kury. 12 awa peneta haw pe. Pitàitàigatu peruzeꞌeg putar aꞌe Izaew wazuapyr uzemuzaꞌak maꞌe kwer pe wà nehe."
42,22,31,"— Zurupari neagaw putar aꞌe nehe, iꞌi Zezuz Pet pe aꞌe kuryNaꞌe uzeꞌeg Zezuz Ximàw pe kury. Ximàw, Ximàw, einu katu hezeꞌeg nehe ty. Nezewe iꞌi Tupàn iko Zurupari pe aꞌe kury. — Eagaw Ximàw eho nehe kury, eagaw amogwer Zezuz hemimuꞌe ne wà nehe no, iꞌi Tupàn izupe, iꞌi Zezuz izupe. — Maꞌe tymar umuzaꞌak aroz iapirer wi aꞌe. Nezewegatete Zurupari penagaw putar aꞌe nehe no, hezeꞌeg heruzar katu har wamunyryk kar pà hezeꞌeg heruzar ꞌymar wanuwi aꞌe nehe no, pekatu haw hexak pà aꞌe nehe, pekatu ꞌymaw hexak pà aꞌe nehe no, iꞌi izupe."
42,22,32,"— Ihe ihe, azeꞌeg kwez Tupàn pe nerehe ihe. — Emupytuꞌu kar zo Ximàw nehe, herehe izeruzar ire nehe, Tupàn, aꞌe kwez izupe. — Aꞌe rupi nezewyr mehe ihewe nehe, eremukàg kar putar amogwer herehe uzeruzar maꞌe ne wà nehe no. Aꞌe mehe uzeruzar putar tuwe herehe aꞌe wà nehe."
42,22,33,"Naꞌe uzeꞌeg Pet izupe kury. Hezar, iꞌi izupe. — Aze nemunehew zemunehew paw pe aꞌe wà nehe, aha putar nerupi ihe nehe. Aze nezuka wà nehe, tuwe hezuka aꞌe wà nehe no, iꞌi izupe."
42,22,34,"— Pet, iꞌi Zezuz izupe. — Naꞌiruz haw eremumeꞌu putar heremimuꞌe romo nereko ꞌymaw amo wanupe kutàri nehe, zapukaz izeꞌeg ꞌym mehe we nehe, iꞌi izupe. — Nakwaw kwaw Zezuz ihe pa, ere putar naꞌiruz haw nehe, iꞌi izupe."
42,22,35,"— Puruzuka maꞌe ài hekon aꞌe, iꞌi putar ihewe wà nehe, iꞌi Zezuz wemimuꞌe wanupe aꞌe kuryAꞌe re Zezuz upuranu amogwer wanehe kury. Amo ꞌar mehe apomono kar hezeꞌeg imumeꞌu kar pà peme ihe. Peho taw nànàn pe. Nezewe azeꞌeg peme. — Peata mehe peraha zo temetarer hyru nehe, peraha zo maꞌeryru nehe no, peraha zo pexapat nehe no, aꞌe peme. — Heta maꞌe peme aꞌe ꞌar mehe. Uhyk penemiꞌu peme aꞌe ꞌar mehe no, iꞌi wanupe, wanehe upuranu pà. — Kwa, heta teteaꞌu uremaꞌe ureremiꞌu urewe, aꞌe ꞌar mehe ureata mehe, iꞌi izupe wà."
42,22,36,"Naꞌe Zezuz uzeꞌeg wanupe kury. — Ko ꞌar rehe kury, temetarer hyru hereko har aꞌe wà kury, maꞌeryru hereko har aꞌe wà no, tuwe upyhyk wemetarer aꞌe wà nehe kury, tuwe upyhyk umaꞌeryru aꞌe wà nehe no. Takihe puku hereko ꞌymar aꞌe wà nehe no, tuwe umeꞌeg ukamir aꞌe wà nehe, tuwe umeꞌeg kar takihe ukamir hekuzarer pupe aꞌe wà nehe."
42,22,37,"Taꞌe nezewe iꞌi Tupàn zeꞌeg kwehe arer pape rehe imuapyk pyrer aꞌe xe. Upuruzuka maꞌe ài hekon aꞌe, iꞌi putar teko tuwihawete rehe aꞌe wà nehe, iꞌi Tupàn zeꞌeg. Aꞌe maꞌe uzeapo putar ihewe aꞌe kury. Azeharomoete uzeapo putar aꞌe maꞌe paw rupi aꞌe nehe kury, herehe zeꞌeg pape rehe imuapyk pyrer rupi aꞌe nehe kury."
42,22,38,"Naꞌe hemimuꞌe uzeꞌeg izupe wà kury. — Urezar, heta mokoz takihepuku xe zanewe kury, iꞌi izupe wà. — Uhyk aipo ty wà, iꞌi wanupe."
42,22,39,"Oho Zezuz ywytyr Uri tyw her maꞌe rehe aꞌe kuryNaꞌe uhem Zezuz oho taw wi aꞌe kury, ywytyr Uri tyw her maꞌe rehe aꞌe kury, taꞌe tuweharupi uker aꞌe pe aꞌe xe. Hemimuꞌe oho hupi aꞌe wà no."
42,22,40,"Uhem uker haw pe wà. Uzeꞌeg Zezuz wanupe. — Pezeꞌeg tuwe Tupàn pe kury, aꞌe rupi Zurupari nahemuꞌem kwaw peme aꞌe nehe, aꞌe rupi nuzapo kar kwaw ikatu ꞌym maꞌe peme aꞌe nehe no, iꞌi wanupe."
42,22,41,"Naꞌe Zezuz oho pepaꞌu wanuwi kury. Wapyk upenàràg rehe aꞌe pe kury, Tupàn pe uzeꞌeg pà kury."
42,22,42,"— Heru, iꞌi izupe. — Emunyryk ko kanek por ihewi nehe, iꞌi izupe. — Nazapo kwaw heremiapo putar haw ihe nehe. Xo neremiapo putar haw zo azapo putar nehe. Aze ereputar, aꞌu putar kanek por ihe nehe, iꞌi izupe. Maꞌerahy ipuraraw paw rehe uzeꞌeg aꞌe."
42,22,43,"Naꞌe uhem amo Tupàn heko haw pe har aꞌe pe ipyr aꞌe kury, imurywete kar pà aꞌe kury."
42,22,44,Uzemumikahy zepe Zezuz. Uzeꞌeg wiwi tuwe Tupàn pe kury. Ipirakorer huwykwer zàwenugar utykytykyr ywy rehe izuwi kury.
42,22,45,"Uzeꞌeg ire, upuꞌàm kury. Uzewyr oho wemimuꞌe wapyr kury. Wexak waker we mehe wà. Taꞌe wazemumikahy haw uhuaꞌu tuwe aꞌe wà xe."
42,22,46,"— Màràzàwe tuwe peker we pezupà, iꞌi wanupe. — Pepuꞌàm ty wà, pezeꞌeg Tupàn pe ty wà, aꞌe rupi Zurupari nupuner kwaw ikatu ꞌym maꞌe iapo kar haw rehe peme aꞌe nehe kury, iꞌi wanupe."
42,22,47,"Zauxiapekwer upyhyk Zezuz aꞌe wà kuryIzeꞌeg mehe we, uhem teko teteaꞌu wà aꞌe pe aꞌe wà kury. Zut aꞌe, inugwer 11 hemimuꞌe wamytepe har aꞌe, werur aꞌe teko aꞌe pe aꞌe wà. Uhem Zezuz huwake kury, izurupyter pà kury."
42,22,48,"Uzeꞌeg Zezuz izupe aꞌe. Zut, iꞌi izupe. — Aipo hezurupyter haw rupi erezuka kar Awa taꞌyr ne, iꞌi izupe, hehe upuranu pà."
42,22,49,"Naꞌe hemimuꞌe ukwaw uzeapo maꞌe ràm aꞌe wà kury. Uzeꞌeg Zezuz pe wà. Urezar, aipo erepyhyk kar putar uretakihe puku urewe nehe kury, aipo eremugaz kar putar ꞌaw teko urewe ne wà nehe kury, iꞌi izupe wà."
42,22,50,"Naꞌe amo hemimuꞌe aꞌe kury, umugaz xaxeto hemiruzeꞌeg aꞌe kury, inami iawyze har imonohok pà aꞌe kury."
42,22,51,"— Pepytuꞌu kury ty wà, pemugaz zo amo pe wà nehe, iꞌi Zezuz wanupe. Naꞌe opokok inami rehe kury, imukatu pà kury."
42,22,52,"Naꞌe uzeꞌeg xaxeto wanuwihaw wanupe kury, zauxiapekwer Tupàn hàpuzuhu pe har wanuwihaw wanupe no, Zutew wanuwihaw wanupe no. Taꞌe ur ipiaromo aꞌe wà xe. Perur petakihe kwez kury, perur peywyràihàg kwez kury, hepyhyk pà kury. Aipo maꞌe rehe imunar maꞌe romo aiko ihe, iꞌi wanupe."
42,22,53,"Aiko pepyr tuweharupi ihe, Tupàn hàpuzuhu pe ihe. Nahepyhyk kwaw pe aꞌe pe. Nan kwaw pa. Ipytunahy kury, teko nuexak kwaw penemiapo kwer aꞌe wà kury. Aꞌe rupi hepyhyk putar pe tàritykaꞌi nehe kury, iꞌi wanupe."
42,22,54,"— Naiko kwaw Zezuz hemimuꞌe romo ihe, iꞌi muaꞌu Pet aꞌe kuryNaꞌe upyhyk zauxiapekwer Zezuz wà kury. Weraha xaxeto hàpuz me wà. Pet wata oho iko wanaikweromo aꞌe. Muite weraꞌi hekon wanuwi wata pà aꞌe."
42,22,55,Amo teko uzatapy tata katu pe wà. Pet wapyk oho tata huwake har wapyr kury.
42,22,56,"Amo kuzà aꞌe pe umaꞌereko maꞌe aꞌe, wexak Pet tata huwake iapyk mehe aꞌe. Umeꞌegatu hehe. Ko awa Zezuz rupi wata maꞌe romo hekon aꞌe, iꞌi amogwer wanupe."
42,22,57,"— Kuzà, nakwaw kwaw Zezuz ihe, iꞌi Pet kuzà pe."
42,22,58,"Nan kwehe tete amo awa wexak Pet wà aꞌe pe no. Ne ereiko amo Zezuz hemiruzeꞌeg romo ne ty, iꞌi izupe. Nan, naiko kwaw ihe, iꞌi Pet izupe."
42,22,59,"Nan kwehe tete amo awa uzeꞌeg wi izupe aꞌe no. Azeharomoete ereiko hupi wata maꞌe kwer romo ne ty. Taꞌe Karirez ywy rehe har romo ereiko ne no xe, iꞌi izupe. Taꞌe uzeꞌeg Karirez ywy rehe har wazàwe aꞌe xe."
42,22,60,"— Nan kwaw ty. Maꞌe rehe erezeꞌeg iko ne. Nakwaw kwaw ihe ty, iꞌi izupe. Tàritykaꞌi, izeꞌeg mehe we aꞌe, uzeꞌeg zapukaz."
42,22,61,"Naꞌe Zanezar Zezuz aꞌe kury, uwak Pet rehe umeꞌe pà aꞌe kury. Imaꞌenukwaw Pet izeꞌeg awer rehe kury. Taꞌe — Zapukaz izeꞌeg ꞌym mehe we, naꞌiruz haw eremumeꞌu putar hekwaw ꞌymaw ne nehe ty, iꞌi izupe aꞌe ꞌym mehe aꞌe xe."
42,22,62,Naꞌe Pet uhem oho aꞌe wi kury. Uzaiꞌo tuwe aꞌe. Uzemumikahy tuwe aꞌe.
42,22,63,"Zauxiapekwer ukwaukwar Zezuz rehe aꞌe wà kuryZauxiapekwer Zezuz pyhykar aꞌe wà, uzeꞌeg uryw ahyahy hehe aꞌe wà, hehe ukwaukwar pà aꞌe wà. Upyk heha izuwi pàn pupe wà. Naꞌe amo ukwar hehe. — Aipo erekwaw nerehe ukwar maꞌe ne, iꞌi izupe wà."
42,22,65,Uzeꞌezeꞌeg zemueteahy hehe wà.
42,22,66,"Tuwihaw upuranu Zezuz rehe aꞌe wà kuryUzekwa oho kury. Zutew wanuwihaw aꞌe wà, xaxeto wanuwihaw aꞌe wà no, zeꞌeg kwehe arer rehe upurumuꞌe maꞌe aꞌe wà no, uzemonoꞌog wà aꞌe pe aꞌe wà. Naꞌe umur kar Zezuz tuwihaw wanuwa rupi wà kury."
42,22,67,"Tuwihaw upuranu hehe wà. — Aipo ne Tuwihawete Tupàn hemimur kar romo ereiko ne, iꞌi izupe wà.Uzeꞌeg Zezuz wanupe. — Heꞌe, aze aꞌe peme nehe, napezeruzar kwaw herehe nehe. Aze apuranu penehe nehe, napewazar kwaw hezeꞌeg ihewe nehe."
42,22,69,"Ihe Awa taꞌyr romo aiko ihe. Azeharomoete ko ꞌar rehe kury, tuweharupi nehe no, apyk putar Tupàn Ikàg Weraꞌu Maꞌe awyze har rehe ihe nehe kury."
42,22,70,"Naꞌe aꞌe paw upuranu hehe aꞌe wà kury. — Aipo Tupàn taꞌyr romo ereiko ne, iꞌi izupe wà. — Aze pa. Pe ae pemumeꞌu kwez kury, iꞌi wanupe."
42,22,71,"— Naxirur kwaw amo hemiapo kwer imumeꞌu har zane wà nehe kury. Zane tuwe xinu izeꞌeg kwez zane kury, iꞌi uzeupe wà. -Tupàn taꞌyr romo aiko ihe, iꞌi kwez aꞌe kury, iꞌi uzeupeupe wà."
42,23,1,Tuwihaw Pirat upuranu Zezuz rehe aꞌe kuryNaꞌe tuwihaw upuꞌàm paw rupi wà kury. Weraha Zezuz Pirat pe wà.
42,23,2,"Uzypyrog hemiapo kwer imumeꞌu pà huwa rupi wà kury. — Urenu tuwe teko wanupe hemuꞌem mehe ure, iꞌi muaꞌu izupe wà. — Pemono zo temetarer zutew ꞌym wanuwihaw pe nehe, iꞌi teko wanupe, iꞌi muaꞌu izupe wà. — Aiko Tupàn hemimur karer romo ihe, aiko Tuwihawete romo ihe, iꞌi wanupe no, iꞌi muaꞌu izupe wà."
42,23,3,"Naꞌe Pirat upuranu Zezuz rehe kury. — Aipo Zutew wanuwihawete romo ereiko ne, iꞌi izupe. — Ne ae eremumeꞌu kwez kury, iꞌi Zezuz izupe."
42,23,4,"Naꞌe Pirat uzeꞌeg xaxeto wanuwihaw wanupe aꞌe kury, teko wanupe aꞌe no. — Nuzapo kwaw ikatu ꞌym maꞌe aꞌe. Aꞌe rupi nazuka kar kwaw ihe nehe, iꞌi wanupe."
42,23,5,"— Nan kwaw pa, naꞌikatu kwaw nezewe haw urewe aꞌe, iꞌi izupe wà. — Uzapo kar ikatu ꞌym maꞌe teko wanupe aꞌe, Zutez ywy rehe har wanupe aꞌe. Uzypyrog upurumuꞌe pà Karirez ywy rehe aꞌe. Uhem wà xe kury, iꞌi muaꞌu izupe wà. Tuwihaw Ero upuranu Zezuz rehe aꞌe kury."
42,23,6,"Zezuz Pirat henataromoWazeꞌeg henu mehe Pirat upuranu wanehe aꞌe. Aipo ko awa Karirez ywy rehe har romo hekon aꞌe, iꞌi wanupe. — Heꞌe, iꞌi izupe wà. — Naiko kwaw Karirez ywy rehe har wanuwihaw romo ihe, iꞌi Pirat wanupe. — Peraha ko awa Ero pe nehe, taꞌe aꞌe ae Karirez ywy rehe har wanuwihaw romo hekon aꞌe xe, iꞌi wanupe. Ero Zeruzarez pe hekon aꞌe ꞌar mehe aꞌe. Hurywete Ero Zezuz hexak pà aꞌe. Taꞌe wenu hehe zeꞌegaw aꞌe xe. Kwehe ipurexak wer hehe. Ipurexak wer purumupytuhegatu kar haw iapo haw rehe."
42,23,9,Werur Zezuz izupe wà. Upuranuranu teteaꞌu hehe kury. Nuzeꞌeg kwaw Zezuz izupe.
42,23,10,"Xaxeto wanuwihaw aꞌe wà, zeꞌeg kwehe arer rehe upurumuꞌe maꞌe aꞌe wà no, ur Ero huwa rupi aꞌe wà kury, Zezuz hemiapo kwer imumeꞌu muaꞌu pà aꞌe wà kury, ikatu ꞌym maꞌe teteaꞌu imumeꞌu muaꞌu pà aꞌe wà kury."
42,23,11,"Ero aꞌe, hemiruzeꞌeg zauxiapekwer aꞌe wà no, uzeꞌeg uryw ahyahy hehe aꞌe wà, uzeꞌeg zemueteahy pà hehe aꞌe wà. Umunehew kar kamir hekuzar katu maꞌe hehe aꞌe wà. Aꞌe re umuzewyr kar Pirat pe aꞌe wà kury."
42,23,12,"Ero aꞌe, Pirat aꞌe no, aꞌe ꞌym mehe uzeàmàtyryꞌym maꞌe romo wanekon aꞌe wà. Uzemyrypar wi wà kury."
42,23,13,"Tuwihaw umumeꞌu tuwe Zezuz izuka àwàm aꞌe wà kuryPirat wenoz xaxeto wanuwihaw wamuwà uzeupe aꞌe wà kury, wenoz Zutew wanuwihaw aꞌe wà no, wenoz teko aꞌe wà no. Uzeꞌeg nànàn kury."
42,23,14,"— Perur ko awa kwez kury, ikatu ꞌym maꞌe hemiapo kwer imumeꞌu pà heruwa rupi kury, iꞌi wanupe. — Apuranu hehe kwez ihe, penuwa rupi paw rupi ihe. Azeharomoete nuzapo pixik kwaw ikatu ꞌym maꞌe aꞌe, iꞌi wanupe."
42,23,15,"— Nuzapo kwaw ikatu ꞌym maꞌe aꞌe, iꞌi Ero peme aꞌe no. Aꞌe rupi umuzewyr kar imuwà kwez ihewe. Azeharomoete ko awa nuzapo kwaw ikatu ꞌym maꞌe aꞌe, aꞌe rupi nazuka kar kwaw ihe nehe."
42,23,16,"Apetepetek kar putar ihe nehe kury, aꞌe re amono kar putar xe wi ihe nehe kury, iꞌi wanupe."
42,23,17,Kwarahy nànàgatu teko wazemonoꞌog mehe Pirat umuhem kar amo awa zemunehew paw wi teko wanupe aꞌe.
42,23,18,"Uzypyrog teko heiheihem pà wà. — Ezuka nehe, emuhem kar Hapa taꞌyr urewe nehe, iꞌi ahyahy izupe wà."
42,23,19,Aꞌe ꞌym mehe amo teko uzàmàtyryꞌym tuwihaw oho wà. Aꞌe ꞌar mehe Hapa taꞌyr uzuka amo awa. Aꞌe rupi tuwihaw umunehew kar Hapa taꞌyr aꞌe.
42,23,20,"Pirat ipurumuhem kar wer zepe Zezuz rehe aꞌe. Naꞌipuruzuka wer kwaw hehe aꞌe. Aꞌe rupi uzeꞌeg wi teko wanupe. — Amuhem kar putar nehe, iꞌi wanupe. Naꞌikatu kwaw izeꞌeg wanupe."
42,23,21,"Aꞌe rupi uhapukaz wiwi izupe wà. — Ezuka kar nehe ty, ezuka kar nehe ty, ywyra kanetar rehe ty, iꞌi izupe wà. Naꞌe Pirat uzeꞌeg wi wanupe kury. — Maꞌenugar ikatu ꞌym maꞌe uzapo aꞌe, iꞌi wanupe, wanehe upuranu pà. — Nuzapo kwaw ikatu ꞌym maꞌe aꞌe, aꞌe rupi nazuka kar kwaw ihe nehe. Apetepetek kar putar ihe nehe. Aꞌe re amuhem kar putar nehe, iꞌi wanupe."
42,23,23,"Uhapukaz wiwi azeharomoete wà kury. — Ezuka kar ty, ezuka kar ty, ywyra kanetar rehe ty, iꞌi ahyahy izupe wà. Aꞌe rupi Pirat uzuka kar zauxiapekwer wanupe kury, tuwihaw wazeꞌeg rupi aꞌe kury."
42,23,24,"Umumeꞌu Zezuz zuka àwàm izupe kury, wanuwa rupi kury, taꞌe uputar aꞌe wà xe."
42,23,25,"Naꞌe umuhem kar aꞌe awa Hapa taꞌyr her maꞌe zemunehew paw wi aꞌe kury, taꞌe teko uputar imuhem kar haw aꞌe wà xe. Hapa taꞌyr aꞌe, aꞌe puràmàtyryꞌym awer rehe imunehew pyrer romo hekon aꞌe, puruzuka awer rehe imunehew pyrer romo hekon aꞌe. Omono Zezuz zauxiapekwer wanupe kury, taꞌe teko ipuruzuka wer hehe aꞌe wà xe."
42,23,26,"Zauxiapekwer uzywàzywà Zezuz ywyra kanetar rehe aꞌe wà kuryNaꞌe zauxiapekwer weraha Zezuz aꞌe wi aꞌe wà kury. Pe rupi wata mehe we uwàxi amo awa Ximàw her maꞌe aꞌe wà. Xiren taw pe har romo hekon aꞌe. Uhem wà iko oho awer wi aꞌe ꞌar mehe. Naꞌe zauxiapekwer upyhyk wà kury. Omono ywyra kanetar iaxiꞌi rehe wà, heraha kar pà izupe wà, imuata kar pà Zezuz haikwer romo wà. Taꞌe Zezuz huwy tuwe aꞌe xe, aꞌe rupi nupuner kwaw ywyra kanetar hupir haw rehe aꞌe."
42,23,27,"Teko teteaꞌu oho haikwer romo wà no. Amo kuzà aꞌe wà no, oho waiko teko wanupi aꞌe wà no, uzaiꞌo pà aꞌe wà no. Uzemumikahy aꞌe wà. — Uzuka putar Zezuz aꞌe wà nehe kury, iꞌi uzeupeupe wà."
42,23,28,"Uwak Zezuz wanehe umeꞌe pà, wanupe uzeꞌeg pà. — Pe kuzàgwer Zeruzarez tawhu pe har pe zàkwà wà, pezaiꞌo zo herehe pe zàkwà wà. Pezehe zutykaꞌi pezaiꞌo nehe, pememyr wanehe zutykaꞌi pezaiꞌo nehe."
42,23,29,"Taꞌe uhem putar amo ꞌar aꞌe nehe xe. Teko uzeꞌeg putar nezewe aꞌe ꞌar mehe aꞌe wà nehe. — Kuzà imemyr ꞌym maꞌe aꞌe wà, imemyrhem pixik ꞌym maꞌe aꞌe wà no, kwarer wamukamu pixik ꞌymar aꞌe wà no, hurywete weraꞌu putar aꞌe wà nehe, aꞌe ꞌar mehe aꞌe wà nehe. Taꞌe uhem putar maꞌerahy uhuaꞌu maꞌe aꞌe nehe xe. Taꞌe umemyr pixikaꞌi maꞌe hereko har uzemumikahy putar aꞌe maꞌerahy hexak mehe wà nehe xe."
42,23,30,"Uhem putar aꞌe ꞌar aꞌe nehe. Aꞌe ꞌar mehe teko paw nezewe iꞌi putar ywytyruhu pe wà nehe, — Peꞌar kwaw pà ureꞌaromo nehe, iꞌi putar ywytyruhu pe wà nehe. — Uremim pe nehe, iꞌi putar ywytyr pe wà nehe no."
42,23,31,"— Aze zepeꞌaw izywyr maꞌe ukaz aꞌe nehe, maꞌe uzeapo putar ixinig mehe izupe aꞌe nehe, iꞌi putar aꞌe wà nehe. — Zezuz nuzapo kwaw ikatu ꞌym maꞌe aꞌe. Upuraraw maꞌerahy teteaꞌu aꞌe. Zutew uzapo ikatu ꞌym maꞌe teteaꞌu aꞌe wà. Aꞌe rupi upuraraw putar tuwe maꞌerahy aꞌe wà nehe, iꞌi putar aꞌe wà nehe."
42,23,32,"Naꞌe zauxiapekwer weruata amo mokoz awa waneraha uzeupi aꞌe wà no, pe rupi aꞌe wà no. Ikatu ꞌym maꞌe iapo har romo wanekon wà. — Zezuz izuka mehe xiuka ko awa zane wà nehe no, iꞌi wanupe wà."
42,23,33,"Uhem wà Kauar her maꞌe pe wà. — Àkàg apekwer, iꞌi her zanezeꞌeg rupi. Omono Zezuz ywyra kanetar rehe aꞌe pe wà, izywàzywà pà wà. Mewe katu umàno putar aꞌe nehe, iꞌi izupe wà. Uzuka amo mokoz awa nezewegatete aꞌe wà no, Zezuz huwake aꞌe wà no. Pitài awa Zezuz iawyze har rehe iꞌàz aꞌe. Inugwer iahur rehe iꞌàz no."
42,23,34,"Naꞌe iꞌi Zezuz Tupàn pe kury. — Heru, nereharaz ko teko ikatu ꞌym maꞌe wanemiapo kwer wi nehe, imunàn pà nehe. Taꞌe nukwaw kwaw wemiapo kwer aꞌe wà xe. Naꞌe zauxiapekwer omomor itaꞌi Zezuz kamir izar ràm hexaexak pà aꞌe wà kury. Umuzaꞌazaꞌak imaꞌe uzeupeupe nezewe wà."
42,23,35,"Amo teko aꞌe pe wanekon aꞌe wà no. Zutew wanuwihaw uzeꞌeg uryw ahyahy Zezuz rehe aꞌe wà. Teko wenu wazeꞌeg mehe wà. Nezewe iꞌi wà. — Upyro amogwer aꞌe wà. Tuwe uzepyro aꞌe nehe, aze Tuwihawete Tupàn hemimur karer romo hekon tuwe aꞌe, iꞌi izupe wà."
42,23,36,"Zauxiapekwer aꞌe wà no, uzeꞌeg uryw ahyahy hehe aꞌe wà no. Uhem Zezuz huwake wà. — Aiko win xe ty, eꞌu ty, iꞌi izupe. Nahekuzar kwaw aꞌe maꞌywa tykwer aꞌe."
42,23,37,"— Aze ereiko Zutew wanuwihawete romo, ezepyro nehe, iꞌi ahyahy zauxiapekwer izupe wà."
42,23,38,"Omomog kar amo pape ywyra kanetar rehe wà, Zezuz iꞌaromo wà. ꞌAw awa aꞌe, Zutew wanuwihawete romo hekon aꞌe, iꞌi aꞌe zeꞌeg pape rehe ikaikair pyrer aꞌe."
42,23,39,"Pitài ikatu ꞌym maꞌe iapo har aꞌe pe ywyra kanetar rehe har uzeꞌeg zemueteahy Zezuz rehe aꞌe no. — Ereiko Tupàn hemimur karer romo ne, urepyro har romo ne, iꞌi uzeꞌeg uryw ahyahy pà hehe wà. — Ezepyro nehe ty, urepyro pe nehe no ty, iꞌi izupe."
42,23,40,"Inugwer ywyra kanetar rehe har uzeꞌeg nezewe aꞌe. — Ezeꞌeg zo nezewe ty, iꞌi izupe. — Aipo nerekyze kwaw Tupàn wi ne, Tupàn uzepyk putar zanerehe paw rupi aꞌe nehe, iꞌi izupe. — Ikatu ko maꞌerahy ipuraraw paw zanewe, taꞌe ikatu ꞌym maꞌe xiapo kwez zane xe. ꞌAw awa aꞌe, nuzapo pixik kwaw ikatu ꞌym maꞌe aꞌe, iꞌi izupe, Zezuz rehe uzeꞌeg pà aꞌe."
42,23,42,"Naꞌe uzeꞌeg aꞌe awa Zezuz pe kury. — Zezuz, nezur wi mehe nehe, Tuwihawete romo nereko mehe nehe, nemaꞌenukwaw herehe nehe, iꞌi izupe."
42,23,43,"— Kutàri ereiko putar Tupàn heko haw pe hepyr azeharomoete ne nehe kury, iꞌi Zezuz izupe."
42,23,44,"Umàno Zezuz aꞌe kuryKwarahy wapytepe hin mehe. Upytuꞌu kwarahy weny re. Ipytunahy tuwe kury, te kwarahy iapararaꞌu mehe."
42,23,45,"Pànuhu Tupàn hàpuz me izaiko maꞌe aꞌe kury, uzemuꞌi mokoz ipehegwer romo uzeapo pà aꞌe."
42,23,46,"Heiheihem tuwe Zezuz aꞌe kury. — Heru, nepo pe amono kar putar herekwe ihe kury, iꞌi Tupàn pe kury. Uzeꞌeg ire, umàno kury."
42,23,47,"Amo zauxiapekwer wanuwihaw aꞌe pe hekon aꞌe. Wexak aꞌe maꞌe izeapo mehe. Uzeꞌegatu Tupàn rehe kury. — Azeharomoete ꞌaw awa nuzapo kwaw ikatu ꞌym maꞌe aꞌe, iꞌi izupe kury."
42,23,48,"Teko aꞌe pe uzemonoꞌog maꞌe aꞌe wà, aꞌe paw wexak aꞌe maꞌe uzeapo mehe aꞌe wà. Uzewyr oho weko haw pe wà, uzemumikahy pà wà, ukwaukwar pà upuxiꞌa rehe wà."
42,23,49,"Zezuz imyrypar paw rupi aꞌe wà, kuzàgwer Karirez ywy wi wata maꞌe kwer aꞌe wà no, muite upyta ꞌàm aꞌe wà, aꞌe maꞌe paw hexak pà aꞌe wà."
42,23,50,"Zuze Arimatez taw pe har weraha Zezuz hetekwer itakwaruhu pupe imono pà aꞌe kury Amo awa aꞌe pe hekon aꞌe. Zuze her romo aꞌe. Arimatez taw pe har Zutez ywy rehe har romo hekon aꞌe. Ikatuahy aꞌe. Ikatuahy maꞌe iapo har romo hekon aꞌe. Tuweharupi wàro Tupàn pureruzeꞌeg àwàm aꞌe. Zutew wanuwihaw wapyr har romo hekon aꞌe, taꞌe tuwihaw romo hekon aꞌe xe. Amogwer tuwihaw uzuka kar Zezuz aꞌe wà. Naꞌikatu pixik kwaw izuka kar awer Zuze Arimatez pe har pe aꞌe."
42,23,52,"Naꞌe oho Pirat ipyr kury. — Emur Zezuz hetekwer umàno maꞌe kwer ihewe nehe. Azutym putar nehe, iꞌi izupe. — Aze ty, iꞌi Pirat izupe."
42,23,53,Umuezyw kar hetekwer ywyra kanetar wi kury. Uwàuwàn pàn pupe. Aꞌe re omono heraha itakwar pupe. Teko nutym pixik kwaw amo ae umàno maꞌe kwer aꞌe ita kwar pupe aꞌe wà.
42,23,54,Uzeapo aꞌe maꞌe 6 haw ꞌar rehe aꞌe. Uhem eteaꞌi mytuꞌu haw ꞌar kury.
42,23,55,"Naꞌe kuzàgwer Zezuz rupi wata maꞌe kwer aꞌe wà, Karirez ywy wi ur maꞌe kwer aꞌe wà, oho Zuze hupi aꞌe wà kury, itakwar hexak pà aꞌe wà kury. Wexak Zezuz hetekwer aꞌe pe wà."
42,23,56,"Aꞌe re uzewyr oho wàpuz me wà. Umuhyk kàpuhàg wà kury, maꞌe kawer wà no, Zezuz hetekwer rehe imono pyràm wà. Nuzapo kwaw maꞌe aꞌe ꞌar mehe wà rihi, taꞌe mytuꞌu haw ꞌar uhem wanupe aꞌe xe. Zeꞌeg kwehe arer nupurumumaꞌereko kar kwaw mytuꞌu haw ꞌar mehe aꞌe. Aꞌe rupi kuzàgwer upytuꞌu aꞌe ꞌar mehe wà."
42,24,1,"Ukweraw wi Zezuz aꞌe kuryꞌAr ipy mehe iziꞌitahy kury, kuzàgwer oho Zezuz itym awer pe wà kury, kàpuhàg imuhyk pyrer heraha pà wà kury."
42,24,2,Wexak ita imunyryk awer itakwar uken wi wà. Kuzàgwer wexak ita huken heta ꞌymaw hehe wà.
42,24,3,Wixe oho wà kury. Nuexak kwaw Zanezar Zezuz hetekwer aꞌe pe wà.
42,24,4,"— Màràzàwe tuwe aipo ma, iꞌi amo. — Heruwà, iꞌi amo. Naꞌarewahy mokoz awa uzexak kar wà wanupe wà, wanenataromo wà. Heny katu wakamir wà."
42,24,5,"Kuzàgwer ukyze wanuwi wà. Aꞌe rupi uzeamumew wanuwa rupi wà. Naꞌe aꞌe awa uzeꞌeg wanupe wà. — Màràzàwe tuwe pekar wikuwe maꞌe xe pe, umàno maꞌe kwer wapyr pe."
42,24,6,"Nuiko kwaw xe aꞌe, zàkwà wà. Ukweraw wi umàno re aꞌe. Pemaꞌenukwaw katu izeꞌeg awer Karirez rehe arer rehe pe. — Ihe Awa taꞌyr ihe, azemono kar putar ikatu ꞌym maꞌe iapo har wanupe ihe nehe. Hezuka putar ywyra kanetar rehe aꞌe wà nehe. Akweraw wi putar naꞌiruz ꞌar pawire ihe nehe no, iꞌi peme aꞌe."
42,24,8,Naꞌe kuzàgwer imaꞌenukwaw aꞌe izeꞌeg awer rehe wà kury.
42,24,9,"Uzewyr oho aꞌe wi wà, aꞌe maꞌe paw imumeꞌu pà aꞌe 11 Zezuz hemimuꞌe wanupe wà. Umumeꞌu oho amogwer hemimuꞌe wanupe wà no."
42,24,10,"Aiꞌaw waner wà. Mari Matar pe har, Zuwàn, Mari Xiak ihy. Aꞌe kuzà aꞌe wà, amo kuzà wà no, umumeꞌu agwer maꞌe oho Zezuz hemimuꞌe wanupe aꞌe wà kury."
42,24,11,Nuweruzar kwaw wazeꞌeg wà.
42,24,12,"Pet aꞌe kury, upuꞌàm oho uzàn pà Zezuz hupawer hexak pà aꞌe kury. Naꞌe uzeaiwyk umeꞌe pà kury, itakwar rupi kury. Xo pàn iwàiwàn awer zo wexak, nuexak kwaw Zezuz hetekwer aꞌe pe. Uzewyr weko haw pe. — Màràzàwe tuwen aipo pa, iꞌi uzeupe."
42,24,13,"Hemimuꞌe wexak Zezuz Emau taw piar rupi wata mehe aꞌe wà kuryAꞌe ꞌar mehe we mokoz hemimuꞌe wata oho pe rupi aꞌe wà kury, Emau taw kutyr aꞌe wà kury. Aze teko wata Zeruzarez wi aꞌe taw pe wà, umumaw 10 kirom wata pà wà."
42,24,14,"Wata mehe we, uzeꞌeg uzeupeupe wà kury, Zezuz imàno awer rehe wà kury."
42,24,15,"Wazeꞌeg mehe we Zezuz uhem oho wapyr kury, wata pà wanupi kury."
42,24,16,Nukwaw kwaw aꞌe wà.
42,24,17,"Uzeꞌeg wanupe aꞌe kury. — Maꞌe rehe pezeꞌeg peiko pe, iꞌi wanupe. Upyta ꞌàm aꞌe pe wà. Uzemumikahy wà."
42,24,18,"Naꞌe awa Kereo her maꞌe aꞌe kury, uzeꞌeg Zezuz pe aꞌe kury. — Ne ty, aipo nerekwaw kwaw maꞌe uzeapo maꞌe kwer, Zeruzarez pe har ne, iꞌi izupe. Ne zutykaꞌi nerekwaw kwaw ne. Teko paw rupi ukwaw aꞌe wà, iꞌi izupe."
42,24,19,"Naꞌe Zezuz upuranu wanehe kury. — Maꞌe uzeapo aꞌe pe, iꞌi wanupe. — Maꞌe teteaꞌu uzeapo Zezuz Nazare pe har pe aꞌe pe aꞌe, iꞌi izupe wà. Tupàn zeꞌeg rehe uzekaiw maꞌe romo hekon aꞌe, maꞌe ikatuahy maꞌe uzapo tuweharupi aꞌe. Uzeꞌeg katuahy no, Tupàn henataromo, teko wanenataromo no."
42,24,20,"Xaxeto wanuwihaw aꞌe wà, zaneruwihaw aꞌe wà no, uzuka kar Zezuz ywyra kanetar rehe aꞌe wà. Kwa, aze ruꞌu aꞌe Zutew wanuwihawete romo hekon tuwe aꞌe, uruꞌe zepe urezeupeupe ure. Naꞌiruz ꞌar ximumaw imàno re zane."
42,24,22,"Amo kuzà urerupi wata maꞌe aꞌe wà, oho iziꞌitahy aꞌe pe wà, Zezuz hetekwer hupaw hexak pà aꞌe wà."
42,24,23,"Nuexak kwaw wà. Uzewyr wà. Kwa, uruexak amo Tupàn heko haw pe har aꞌe pe hin mehe ure wà, iꞌi urewe wà. Ukweraw wi Zezuz aꞌe, iꞌi urewe wà."
42,24,24,"Amo awa urerupi wata maꞌe aꞌe wà no, oho hetekwer hexak pà aꞌe wà no. Aꞌe rupi katete umumeꞌu aꞌe wà no, nuexak kwaw Zezuz aꞌe pe aꞌe wà no."
42,24,25,"Naꞌe Zezuz uzeꞌeg wanupe aꞌe kury. — O, napekwaw pixik kwaw tuwe maꞌe pe, iꞌi wanupe. — Napezeruzar kwaw tuwe Tupàn zeꞌeg imumeꞌu har wazeꞌeg kwehe arer rehe, iꞌi wanupe. Nezewe iꞌi zeꞌeg kwehe arer. — Tuwihawete Tupàn hemimur kar upuraraw putar maꞌerahy aꞌe nehe. Umàno re nehe, ukweraw ire nehe, oho putar u heko haw pe nehe, Tuwihawete ikàg weraꞌu maꞌe romo wiko pà aꞌe nehe, iꞌi zeꞌeg kwehe arer. Naꞌe Zezuz umumeꞌu zeꞌeg kwehe arer uzehe uzeꞌeg maꞌe kwer paw rupi aꞌe kury, aꞌe awa wanupe aꞌe kury. Umumeꞌu Moizez zeꞌeg wanupe. Umumeꞌu amogwer zeꞌeg kwehe arer nànàn no."
42,24,28,"Naꞌe uhem oho taw pe wà kury, oho àwàm me wà kury. -Aha putar ihe, iꞌi wanupe kury. — Kwa, nan kwaw ty, iꞌi izupe wà. — Epyta xe urepyr nehe ty, iꞌi izupe wà. — Karuk oho kwez ty, iꞌi izupe wà. Aꞌe rupi wixe oho tàpuz me kury, wapyr upyta pà kury."
42,24,30,"Umaiꞌu aꞌe pe wà. Upyhyk Zezuz typyꞌak kury. Uzeꞌeg Tupàn pe u pe kury. Aꞌe re uzaikaikaw typyꞌak wemimuꞌe wanupe imono pà, wanupe iꞌu kar pà."
42,24,31,Aꞌe ꞌar mehe we hehazawok wà kury. Tàritykaꞌi ukwaw Zezuz wà kury. Naꞌe Zezuz ukàzym wanuwi kury.
42,24,32,"Uzeꞌeg uzeupe wà. — Kwa, ꞌa pe pe rupi uzeꞌeg kwez zanewe aꞌe. Izeꞌeg mehe zanepyꞌa hurywete tuwe zane, iꞌi uzeupe wà."
42,24,33," Naꞌe uzewyr wà Zeruzarez pe wà kury. Wexak amogwer Zezuz hemimono karer oho aꞌe pe wà kury, wexak hupi wata maꞌe kwer aꞌe wà no. Aꞌe hemimono karer uzeꞌeg wanupe wà. — Kwa, Zaneruwihawete aꞌe, ukweraw umàno re azeharomoete aꞌe, iꞌi wanupe wà. — Ximàw Pet aꞌe no, wexak Zezuz aꞌe no, iꞌi wanupe wà."
42,24,35,"Naꞌe aꞌe awa aꞌe wà no, Zezuz pe rupi hexak arer aꞌe wà no, umumeꞌu hexak awer amogwer wanupe aꞌe wà no. — Typyꞌak iaikaikaw mehe, urukwaw tuwe ure, iꞌi wanupe wà."
42,24,36,Uhem Zezuz wemimuꞌe wamyter pe aꞌe kuryWazeꞌeg mehe we uhem Zezuz wà wamytepe aꞌe kury. Nuexak kwaw ihem mehe wà.
42,24,37,"Ipytuhegatu hexak pà wà. Ukyze izuwi wà. — Kwa, maꞌe pa, iꞌi uzeupeupe wà, ikwaw ꞌym mà wà."
42,24,38,"Naꞌe uzeꞌeg wanupe kury. — Màràzàwe tuwe pekyze ihewi, iꞌi wanupe. — Màràzàwe tuwe napezeruzar kwaw herehe, iꞌi wanupe."
42,24,39,"— Pemeꞌe hepo rehe nehe, hepy rehe nehe no, iꞌi wanupe. — Ihe Zezuz romo aiko ihe, pepokok herehe nehe. Naiko kwaw àzàg romo ihe, iꞌi wanupe. — Àzàg nahoꞌo kwer kwaw aꞌe wà, iꞌi wanupe. — Naꞌikagwer kwaw wà, iꞌi wanupe. — Ihe heta heroꞌo kwer ihe, heta hekàgwer ihe no, iꞌi wanupe."
42,24,40,"Aꞌe maꞌe imumeꞌu mehe wexak kar opo wanupe kury, wexak kar upy wanupe no."
42,24,41,"— Kwa, aipo Zezuz romo hekon tuwe aꞌe, iꞌi uzeupeupe wà. Hurywete wà kury. Ipytuhegatu wà no. Naꞌe uzeꞌeg wanupe kury. — Aipo heta temiꞌu xe, iꞌi wanupe."
42,24,42,Omono ipira pehegwer imihir pyrer izupe wà.
42,24,43,Upyhyk iꞌu pà wanenataromo aꞌe.
42,24,44,"Naꞌe uzeꞌeg wanupe kury. — Hemàno ꞌym mehe we azeꞌeg nezewe peme ihe, iꞌi wanupe. — Uzeapo putar maꞌe Tupàn zeꞌeg rupi katete aꞌe nehe, aꞌe peme, iꞌi wanupe. — Moizez aꞌe, amogwer Tupàn zeꞌeg imumeꞌu har aꞌe wà no, Tuwihaw Tawi aꞌe no, umumeꞌu maꞌe ihewe uzeapo maꞌe ràm aꞌe wà, pape rehe imuapyk pà aꞌe wà, iꞌi wanupe. — Uzeapo tuwe aꞌe maꞌe paw rupi katete aꞌe kury, iꞌi wanupe."
42,24,45,"Naꞌe umumeꞌu aꞌe zeꞌeg kwehe arer wanupe kury, ikwaw kar pà wanupe kury."
42,24,46,"— Zaneràmuzgwer uzeꞌeg nezewe aꞌe wà, uzeꞌeg pape rehe imuapyk pà aꞌe wà, iꞌi wanupe. — Tuwihawete ur maꞌe ràm aꞌe nehe, upuraraw putar maꞌerahy aꞌe nehe. Naꞌiruz ꞌar pawire ukweraw wi putar umàno re nehe. Aꞌe mehe omono kar putar wemimuꞌe taw nànàn aꞌe wà nehe, ywy nànàn aꞌe wà nehe no. Pepurumuꞌe peho nehe, iꞌi putar wemimuꞌe wanupe nehe. — Pepytuꞌu ikatu ꞌym maꞌe iapo re nehe, iꞌi putar hemimuꞌe teko wanupe aꞌe wà nehe. — Aꞌe mehe Tupàn nuzepyk kwaw penehe aꞌe nehe kury, iꞌi putar wanupe wà nehe. — Tuwihawete umunàn putar penemiapo kwer ikatu ꞌym maꞌe pewi aꞌe nehe, iꞌi putar wanupe wà nehe no, iꞌi zeꞌeg kwehe arer zanewe aꞌe. Pe pexak heremiapo kwer pe, pexak hemàno awer no, pexak hekweraw pawer no. Pemumeꞌu putar peho amo teko wanupe nehe kury."
42,24,49,"Tupàn umur kar putar Wekwe Puràg peme aꞌe nehe. Pepyta xe taw pe nehe, tur àwàm hàro pà nehe. Tupàn umur putar ukàgaw peme nehe, aꞌe rupi pepuner putar maꞌe teteaꞌu iapo haw rehe nehe kury."
42,24,50,"Uzeupir Zezuz oho ywate aꞌe kuryNaꞌe Zezuz weraha wemimuꞌe aꞌe wi aꞌe wà kury, Metàn taw pe aꞌe wà kury, uzeꞌegatu imono pà wanupe kury."
42,24,51,"Tuwe uzapo Tupàn ikatuahy maꞌe peme aꞌe nehe, iꞌi wanupe. Aꞌe mehe oho wanuwi kury, uzeupir pà ywak rehe kury."
42,24,52,"— Ikatuahy zanewe aꞌe, iꞌi hemimuꞌe uzeupeupe wà. Uzewyr Zeruzarez tawhu pe wà. Hurywete tuwe wà."
42,24,53,"Aꞌe re oho Tupàn hàpuzuhu pe tuweharupi wà. — Nekatuahy, Tupàn, iꞌi oho waiko izupe tuweharupi wà. Upaw hemaꞌemumeꞌu haw kwez kury. Iruk."
43,1,1,"Zuàw— Tupàn zeꞌeg, zaꞌe Zezuz pe zaneYwy iapo ꞌym mehe we Zaneruwihawete wiko aꞌe. — Tupàn zeꞌeg, zaꞌe izupe, taꞌe ukwaw kar Tupàn zaneru imaꞌenukwaw paw zanewe aꞌe xe. Tupàn zaneru ipyr hekon izypy mehe aꞌe, taꞌe nur kwaw ywy rehe aꞌe rihi xe. Tupàn romo hekon aꞌe no."
43,1,2,Izypy mehe we wiko Tupàn zaneru ipyr aꞌe.
43,1,3,"Tupàn zaneru uzapo kar maꞌe paw rupi katete izupe aꞌe. Xo Zaneruwihawete zo uzapo maꞌe ywy rehe har aꞌe wà, uzapo maꞌe ywak rehe har aꞌe wà no. Ni amo ae teko nuzapo kwaw maꞌe izypy mehe aꞌe wà. Aze mo Zaneruwihawete nuzapo iwer ywy, aꞌe mehe mo naheta iwer mo ywy."
43,1,4,"Aze teko uzeruzar Zaneruwihawete rehe aꞌe wà nehe, wiko putar Tupàn pyr tuweharupi aꞌe wà nehe. Aze xiraha tatainy pe rupi pyhaw nehe, xixak zaneho àwàm nehe. Zaneruwihawete aꞌe, tatainy zàwenugar romo hekon purupe aꞌe, u hape hexak kar pà purupe aꞌe. Tatainy pyhaw har ài hekon aꞌe. Aꞌe tatainy uhyape katu pyhaw. Ipytunaw numuwew pixik kwaw ihyape haw."
43,1,6,"Amo ꞌar mehe Zaneruwihawete tur ꞌym mehe Tupàn umur kar amo awa aꞌe, ko ywy rehe har wapyr aꞌe. — Emumeꞌu hezeꞌeg eho teko wanupe nehe, iꞌi izupe. Zuàw aꞌe awa her romo aꞌe."
43,1,7,"Ur aꞌe tatainy zàwenugar imumeꞌu pà purupe, Tupàn taꞌyr romo heko haw imumeꞌu pà wanupe. Aꞌe rupi teko wenu izeꞌeg wà. Aze teko izeruzar wer aꞌe tatainy zàwenugar rehe wà nehe, upuner hehe uzeruzar haw rehe paw rupi wà nehe."
43,1,8,"Zuàw nuiko kwaw aꞌe tatainy zàwenugar romo aꞌe. Ur aꞌe tatainy imumeꞌu pà purupe aꞌe. — Aiko aꞌe tatainy zàwenugar romo ihe, niꞌi pixik kwaw purupe."
43,1,9,"Uzeꞌeg oho iko purupe aꞌe. — Tatainy ikatu maꞌe uhyape katu zanerehe. Nezewegatete aꞌe tatainy zàwenugar ur maꞌe ràm aꞌe nehe no, ko ywy rehe har wapyr tur mehe aꞌe nehe no, ukwaw kar putar tuwe Tupàn hape teko wanupe aꞌe nehe, iꞌi oho iko purupe aꞌe."
43,1,10,"Kwehe mehe Zaneruwihawete uzapo ywy aꞌe. Ko ꞌar rehe ur ko ywy rehe aꞌe. Ywy rehe har ko ꞌar rehe har nukwaw kwaw ywy iapo arer romo heko haw aꞌe wà. Uzexak kar ko ywy rehe, tuaꞌu ko ywy rehe no. Umumeꞌu Tupàn zeꞌeg oho iko wànàm wanupe. Nuzeruzar kwaw hehe aꞌe wà. — Nereiko kwaw ureruwihawete romo, iꞌi izupe wà."
43,1,12,"Xo màràn zo uzeruzar hehe wà. Xo màràn zo umuigo kar uwihawete romo wà. — Tupàn taꞌyr romo hekon aꞌe, iꞌi aꞌe teko izupe wà. Aꞌe rupi Tupàn uzeꞌeg nezewe aꞌe teko wanupe aꞌe. — Pezeruzar heraꞌyr rehe, aꞌe rupi peiko putar hepurumuzàmuzàg zàwenugar romo nehe, iꞌi wanupe."
43,1,13,"Aꞌe rupi Tupàn ipurumuzàmuzàg zàwenugar romo wanekon wà. Aze awa ipurumuzàg wer amo waꞌyr rehe nehe, wereko kuzà wemireko romo nehe. Aꞌe re uzexak kar putar taꞌyr aꞌe nehe. Tupàn nupurumuzàg kwaw nezewe aꞌe. — Peiko hepurumuzàmuzàg romo nehe, taꞌe hepurumuigo kar wer penehe hepurumuzàmuzàg romo ihe xe, iꞌi putar teko wanupe nehe, aze aꞌe teko uzeruzar Zaneruwihawete rehe aꞌe wà nehe."
43,1,14,Aꞌe Tupàn zeꞌeg uzexak kar awa romo aꞌe. Zezuz her romo aꞌe. Wiko urepyr. Tupàn taꞌyr romo hekon aꞌe. Naheta kwaw amo ae taꞌyr Tupàn pe aꞌe. Wereko u ikàgaw uzehe aꞌe. Wereko ipuràg eteahy haw uzehe no. Uruexak ikàgaw ipuràg eteahy haw ure. Upurupuhareko katu tuwe aꞌe. Ipurupyro wer tuwe teko wanehe ikatu ꞌym maꞌe wi tatahu wi aꞌe. Umumeꞌu tuwe zeꞌeg azeharomoete har oho iko purupe aꞌe no.
43,1,15,"Zuàw purumuzahazahak maꞌe aꞌe, umumeꞌu Tupàn taꞌyr romo heko haw oho iko purupe aꞌe. Nezewe iꞌi wanupe aꞌe.— Aikwez aꞌe awa aꞌe kury, peme heremimumeꞌu kwer aꞌe kury. — Ur putar amo ae heraikweromo aꞌe nehe, aꞌe peme ihe. Ikàg weraꞌu tuwe ihewi aꞌe, taꞌe hezexak kar ꞌym mehe we wikuwe Tupàn zaneru ipyr aꞌe xe, aꞌe peme ihe."
43,1,16,"Upurupuhareko katu tuwe aꞌe, upuruamutar aꞌe no, aꞌe rupi ikatuahy maꞌe teteaꞌu uzapo zanewe paw rupi aꞌe. Nupytuꞌu kwaw iapo re aꞌe. Tupàn umur zeꞌeg kwehe arer Moizez inuromo teko wanupe. Aꞌe rupi puruamutar haw azeharomoete har ur Zezuz Zaneruwihawete inuromo zanewe aꞌe no."
43,1,18,"Ni amo teko nuexak pixik kwaw Tupàn aꞌe wà. Pitài zo taꞌyr aꞌe. Taꞌyr aꞌe, nuzawy pixik kwaw u aꞌe. Izàwegatete hekon aꞌe. Aꞌe taꞌyr aꞌe, u ipyr wiko maꞌe aꞌe, xo aꞌe zo ukwaw kar u purupe aꞌe."
43,1,19,"iꞌi Izai.Aiko aꞌe awa romo ihe. Aiko Zaneruwihawete henataromo ur maꞌe kwer romo ihe, iꞌi Zuàw tuwihaw wanupe. Naꞌe akwez parizew hemimur kwer upuranu wi hehe wà kury. — Nereiko kwaw Tuwihawete Purupyro Maꞌe romo ne. Nereiko kwaw Eri ukweraw wi maꞌe kwer romo. Nereiko kwaw amo ae Tupàn zeꞌeg imumeꞌu har ur maꞌe ràm romo, iꞌi izupe wà. — Màràzàwe tuwe erepurumuzahazahak eho iko ne, iꞌi izupe wà. Uzeꞌeg wanupe.— Apurumuzahazahak ꞌy pupe ihe. Amo awa wiko xe zanepyr aꞌe kury. Penemigwaw ꞌym romo hekon aꞌe. Aꞌe awa umumeꞌu putar Tupàn zeꞌeg wà purupe aꞌe nehe, heraikweromo aꞌe nehe, hepytuꞌu re aꞌe nehe. Tuwihaw ikàg weraꞌu maꞌe romo hekon aꞌe. Maꞌe hereko ꞌymar romo ikàg ꞌym maꞌe romo aiko huwa rupi ihe. Ko maꞌe paw uzeapo Metàn taw pe. Metàn taw aꞌe, Zotàw yrykaw waz rehe tuz aꞌe, kwarahy ihemaw kutyr aꞌe. Zuàw umuzahazahak teko teteaꞌu aꞌe pe wà."
43,1,29,"Àràpuhàrànaꞌyr zàwenugar rehe zeꞌegaw xe aꞌe kuryIkuꞌegwepe Zezuz ur Zuàw ipyr aꞌe kury. Wexak tur mehe aꞌe. Uzeꞌeg teko wanupe.— Aikwez àràpuhàrànaꞌyr zàwenugar teko wakatu ꞌygwer iꞌokar aꞌe, iꞌi wanupe."
43,1,30,"Azeꞌeg ko awa rehe ihe. — Amo awa umumeꞌu putar Tupàn zeꞌeg wà purupe aꞌe nehe, heraikweromo nehe, hepytuꞌu re nehe, aꞌe peme. — Ikàg weraꞌu ihewi aꞌe, taꞌe wikuwe Tupàn zaneru ipyr hezexak kar ꞌym mehe we aꞌe rihi xe, aꞌe peme, hehe hezeꞌeg pà."
43,1,31,"Karumehe nakwaw kwaw Tupàn hemimur karer romo heko haw ihe, hexak mehe ihe. Kutàri akwaw kury. Azur xe teko wamuzahazahak pà ꞌy pupe ihe, ko awa tur àwàm imumeꞌu pà purupe ihe. Aꞌe rupi Izaew izuapyapyr aꞌe wà nehe, wexak putar uwihaw aꞌe wà nehe, ukwaw putar upyro har aꞌe wà nehe no. Ko awa aꞌe, wanuwihawete romo hekon aꞌe, wapyro har romo hekon aꞌe. Aexak Tupàn rekwe tur mehe ihe. Pykahu ài wezyw ywak wi aꞌe, ko awa rehe upyta pà aꞌe. Nakwaw kwaw Tupàn hemimur kar romo heko haw hexak mehe ihe. Kutàri akwaw heko haw kury, iꞌi wanupe. Tupàn aꞌe, purumuzahazahak maꞌe romo hemuigo kar aꞌe, hemur kar xe aꞌe. — Emuzahazahak teko ꞌy pupe ne wà nehe, iꞌi ihewe. Uzeꞌeg ihewe. — Erexak putar herekwe iwezyw mehe amo awa rehe nehe, hehe ipyta mehe nehe. Aꞌe awa omono kar putar herekwe Puràg purehe aꞌe nehe, iꞌi ihewe. Aze zazahak ꞌy pupe nehe, naheta kwaw toꞌom zanepir rehe nehe. Nezewegatete, aze ko awa umur wekwe zanepyꞌa pe aꞌe nehe, zanemukatu putar zaneremiapo kwer ikatu ꞌym maꞌe wi aꞌe nehe. Aexak tuwe Tupàn rekwe tur mehe ihe. Amumeꞌu tuwe kwez peme kury. Ko awa aꞌe, Tupàn taꞌyr romo hekon tuwe aꞌe."
43,1,35,"Mokoz awa oho Zezuz hupi aꞌe wà kuryIkuꞌegwepe Zuàw wiko aꞌe pe mokoz wemimuꞌe wapyr aꞌe. Wexak wi Zezuz aꞌe, aꞌe pe iata mehe aꞌe.— Aikwez Tupàn hemimur karer aꞌe, aikwez àràpuhàrànaꞌyr zàwenugar umàno maꞌe ràm aꞌe, iꞌi wanupe."
43,1,37,"Aꞌe mokoz hemimuꞌe wenu izeꞌeg mehe wà. Aꞌe rupi wezar Zuàw wà kury, Zezuz rupi oho pà wà kury. Uwak Zezuz waikweromo har wata maꞌe wanehe umeꞌe pà. Wexak aꞌe mokoz awa aꞌe wà. — Maꞌe pekar peiko, maꞌe peputar, iꞌi wanupe. Uzeꞌeg izupe wà. — Hawi, iꞌi izupe wà. — Purumuꞌe maꞌe, iꞌi zanezeꞌeg rupi. — Maꞌe pe nereko haw, iꞌi izupe wà. — Pezur herupi hereko haw hexak pà nehe ty wà, iꞌi wanupe. Oho hupi wà. Wexak heko haw wà. Karuk eteaꞌi aꞌe pe wahem mehe aꞌe. Upyta ipyr wà. Kwarahy heixe re oho izuwi wà. Amo aꞌe Zuàw hemimuꞌe kwer Zezuz rupi oho maꞌe kwer Anere her maꞌe aꞌe, Ximàw Pet tywyr romo hekon aꞌe."
43,1,41,"Naꞌe wekar wykyꞌyr oho aꞌe kury, izupe uzeꞌeg pà aꞌe kury. Wexak kury. — Uruexak Mexi kwez ure, iꞌi izupe huwàxi mehe. — Zaneruwihawete Zanepyro har, iꞌi Mexi zanezeꞌeg rupi."
43,1,42,"Naꞌe werur wykyꞌyr Zezuz pe kury. Zezuz umeꞌe hehe. — Ximàw Zuàw taꞌyr nerer romo ne, iꞌi izupe. — Ko ꞌar rehe Xew nerer romo kury. — Pet, iꞌi aꞌe her kere ywy rehe har wazeꞌeg rupi aꞌe. — Ita, iꞌi zanezeꞌeg rupi."
43,1,43,"Zezuz uzeꞌeg Natanaew pe kuryIkuꞌegwepe kury. Uzeꞌeg Zezuz wemimuꞌe wanupe. — Karirez ywy rehe aha putar ihe nehe kury, iꞌi wanupe. Naꞌe Zezuz wekar Piri oho. Wexak kury. — Eho herupi nehe ty, eiko heremimuꞌe romo nehe ty, iꞌi izupe. Piri aꞌe, Metexaz taw pe har romo hekon aꞌe. Anere aꞌe, Pet aꞌe no, Metexaz pe har romo wanekon aꞌe wà no."
43,1,45,"Naꞌe Piri wekar umyrypar Natanaew oho aꞌe kury, wexak kury. Uzeꞌeg izupe. — Uruexak awa Moizez hemimumeꞌu kwer ure kury, iꞌi izupe. Uruexak amogwer Tupàn zeꞌeg imumeꞌu har hemimumeꞌu kwer ure.— Kwehe mehe Moizez umumeꞌu heko àwàm aꞌe, Tupàn zeꞌeg pape rehe imuapyk mehe aꞌe. Amogwer Tupàn zeꞌeg imumeꞌu har kwehe arer aꞌe wà no, umumeꞌu tur àwàm aꞌe wà no, iꞌi izupe. — Zezuz her romo aꞌe, Zuze taꞌyr romo hekon aꞌe, Nazare taw pe har romo hekon aꞌe, iꞌi Piri Natanaew pe."
43,1,46,"Naꞌe Natanaew upuranu hehe kury.— Aipo heta teko ikatu maꞌe Nazare taw pe aꞌe wà, iꞌi izupe. — Aipo Zaneruwihawete ur putar aꞌe wi aꞌe nehe, iꞌi izupe.— Eho herupi hexak pà nehe ty, iꞌi Piri izupe."
43,1,47,"Naꞌe Natanaew oho Zezuz kutyr kury. Wexak Zezuz tur mehe aꞌe. Uzeꞌeg amogwer wanupe kury, Natanaew rehe kury. — Aikwez amo Izaew izuapyr ikatu maꞌe aꞌe. Nahemuꞌem kwaw purupe aꞌe. Naheta kwaw temuꞌemaw hehe aꞌe, iꞌi wanupe, Natanaew rehe uzeꞌeg pà."
43,1,48,"Wenu Natanaew izeꞌeg mehe. Aꞌe rupi upuranu hehe.— Màràzàwe mehe tuwe hekwaw pe ne. Naherexak pixik kwaw pe ne, iꞌi izupe. — Piri nerenoz ꞌym mehe uruexak kwez ihe, maꞌywaꞌyw iwy pe nereko mehe ihe, iꞌi Zezuz izupe."
43,1,49,"— Purumuꞌe maꞌe, iꞌi Natanaew izupe.— Tupàn taꞌyr romo ereiko ne, Izaew izuapyr wanuwihawete romo ereiko ne, iꞌi izupe."
43,1,50,"Iꞌi Zezuz izupe. — Uruexak kwez xe muite wi nereko mehe ihe, maꞌywaꞌyw iwy pe nereko mehe ihe. Naiko kwaw neruwake nerexak mehe. Aꞌe rupi erezeruzar herehe kury. Azapo putar amo ae purumupytuhegatu kar haw teteaꞌu ihe nehe no. Erexak putar aꞌe maꞌe iapo mehe nehe no. Naꞌe uzeꞌeg amogwer wemimuꞌe wanupe no. — Azeharomoete ko hezeꞌeg ihe. Amo ꞌar mehe pexak putar ywak izewàpytymawok mehe nehe. Heru heko haw pe har wezyw putar ihewe wà nehe, uzeupir putar oho ihewi wà nehe no. Pexak putar wawezyw mehe waho mehe pe wà nehe no."
43,2,1,Oho Zezuz zereko haw pe aꞌeMokoz ꞌar pawire heta zereko haw Kana taw pe kury. Karirez ywy rehe tuz aꞌe taw aꞌe.
43,2,2,Zereko haw izar wenoz Zezuz imuwà aꞌe pe aꞌe. Wenoz hemimuꞌe aꞌe wà no. Wenoz ihy zereko haw pe aꞌe no. Aꞌe rupi oho maiꞌu haw pe aꞌe wà.
43,2,3,"Wamaiꞌu mehe henoz pyrer umumaw win aꞌe wà. Uzeꞌeg Zezuz ihy oho umemyr pe.— Upaw maꞌywa tykwer kwez kury ꞌy, iꞌi ihy izupe."
43,2,4,"Iꞌi Zezuz uhy pe kury.— Nereiko kwaw hezar romo ko ꞌar rehe, zàkwà. Ezapo kar zo maꞌe ihewe nehe kury, zàkwà, iꞌi uhy pe. Nuhem kwaw aꞌe ꞌar aꞌe rihi, iꞌi uhy pe."
43,2,5,"Ihy nuzekaiw kwaw izeꞌeg rehe. Uzeꞌeg oho umaꞌereko maꞌe wanupe. — Pezapo maꞌe izeꞌeg rupi nehe, iꞌi wanupe."
43,2,6,"Heta 6 itaywyꞌa aꞌe pe zepuez taw romo henoz pyrer wanupe. Taꞌe Zutew uzepuepuez tuweharupi aꞌe wà xe, wàmuzgwer wazeꞌeg awer heruzar pà aꞌe wà xe. Pitàitài aꞌe ywyꞌa wereko 100 zutahykyꞌa por aꞌe."
43,2,7,"Uzeꞌeg Zezuz umaꞌereko maꞌe wanupe kury.— Pemynehem ꞌàg ywyꞌa ꞌy pupe nehe ty wà, iꞌi wanupe. Umynehem tuwe oho wà."
43,2,8,"Naꞌe iꞌi wanupe.— Penuhem kanek por heraha maiꞌu haw izar pe nehe ty wà, iꞌi wanupe. Weraha izupe wà."
43,2,9,"Wagaw pixikaꞌi iꞌu pà. Aꞌe ꞌy uzeapo maꞌywa tykwer romo aꞌe. — Maꞌe wi perur ko win, iꞌi wanupe, taꞌe nukwaw kwaw aꞌe xe. Umaꞌereko maꞌe ukwaw aꞌe wà. Naꞌe maiꞌu haw izar wenoz aꞌe awa hemireko romo maꞌe kwer uzeupe kury, izupe uzeꞌeg pà kury."
43,2,10,"— Kwa, amogwer teko paw rupi aꞌe wà, izypy mehe omono maꞌywa tykwer ikatuahy maꞌe weminozgwer wanupe aꞌe wà. Uiꞌu maꞌywa tykwer teteaꞌu pupe wà. Aꞌe re omono maꞌywa tykwer ikatu weraꞌu ꞌym maꞌe weminozgwer wanupe aꞌe. Ne kury, iahykaw rehe ikatuahy weraꞌu maꞌe eremur kwez urewe kury, iꞌi izupe. Nukwaw kwaw Zezuz ikàgaw aꞌe."
43,2,11,"Nezewe Kana taw pe Karirez ywy rehe Zezuz uzypyrog purumupytuhegatu kar haw iapo pà aꞌe, ukàgaw hexak kar pà teko wanupe aꞌe. Aꞌe rupi hemimuꞌe uzeruzar hehe aꞌe wà."
43,2,12,"Aꞌe re Zezuz aꞌe, ihy aꞌe no, tywyr aꞌe wà no, hemimuꞌe aꞌe wà no, oho Kapanau taw pe paw rupi katete aꞌe wà. Umumaw màràn ꞌar aꞌe pe upyta pà wà."
43,2,13,"Zezuz oho Tupàn hàpuzuhu pe aꞌe kuryAꞌe ꞌar rehe teko teteaꞌu uzemonoꞌog oho Zeruzarez tawhu pe wà, maiꞌu haw uhuaꞌu maꞌe iapo pà wà. Aꞌe rupi Zezuz oho aꞌe pe aꞌe no. Kwarahy nànàgatu Zutew uzapo aꞌe maiꞌu haw aꞌe wà, taꞌe kwehe mehe tàmuzgwer uhem Ezit ywy wi aꞌe wà xe. Zutew uzapo maiꞌu haw wàmuzgwer wanurywete awer rehe umaꞌenukwaw pà kwarahy nànàn wà. — Zaneraꞌyr wazuka ꞌym awer, iꞌi aꞌe maiꞌu haw pe wà."
43,2,14,"Wixe Zezuz oho Tupàn hàpuzuhu pupe. Wixe mehe wexak maꞌe meꞌegar teteaꞌu aꞌe pe wà. Tapiꞌak imeꞌegar wà, àràpuhàràn imeꞌegar wà no, pykahu imeꞌegar wà no. Wexak temetarer maꞌe har aꞌe pe mez huwake wapyk mehe wà no."
43,2,15,"Naꞌe uzapo kyhàhàm purupetekaw romo kury. Upetepetek aꞌe maꞌemeꞌegar oho wà, waneimaw wà no, wamuzàn kar pà tàpuzuhu wi paw rupi wà. Umuzàn kar àràpuhàràn wà, umuzàn kar tapiꞌak wà no. Weruwak mez imugwaw pà temetarer imaꞌe har wanuwi no, wanemetarer tàtà maꞌe imuhàmuhàz pà ywy rehe no."
43,2,16,"Uzeꞌeg pykahu meꞌegar wanupe no. — Peraha pykahu xe wi nehe ty wà. — Pemeꞌeg maꞌe peiko xe. Heru hàpuzuhu nuzawy kwaw maꞌe meꞌegaw peme. Pepytuꞌu maꞌe imeꞌeg ire xe nehe, iꞌi wanupe."
43,2,17,"Naꞌe hemimuꞌe imaꞌenukwaw Zezuz rehe zeꞌeg rehe aꞌe wà kury, kwehe arer pape rehe imuapyk pyrer rehe aꞌe wà kury. — Uzapo ikatu ꞌym maꞌe waiko ꞌàg neràpuzuhu pupe aꞌe wà, aꞌe rupi aikwahy tuwe teko ihe pa. Hekwahy haw ukaz hepyꞌa pupe tata ài aꞌe, iꞌi tuwihawete Tupàn pe aꞌe, iꞌi zeꞌeg kwehe arer."
43,2,18,"Naꞌe zutew wanuwihaw upuranu hehe aꞌe wà kury. — Màràzàwe tuwe erezapo agwer maꞌe ne. Aipo Tupàn umur ukàgaw newe aꞌe, agwer maꞌe iapo kar pà newe aꞌe, iꞌi izupe wà.— Ezapo amo maꞌe hexak pyr ꞌym nehe, purumupytuhegatu kar pà nehe. Aꞌe mehe urukwaw putar Tupàn hemimur karer romo nereko haw ure nehe, iꞌi izupe wà."
43,2,19,"Uzeꞌeg Zezuz tuwihaw wanupe. — Aze pemuhàmuhàz ꞌàg tàpuzuhu nehe, aꞌe mehe amumaw putar xo naꞌiruz ꞌar iapo wi pà ihe nehe, iꞌi wanupe."
43,2,20,"Iꞌi izupe wà kury.— Teko umumaw 46 kwarahy umaꞌereko pà tuweharupi wà, ꞌàg tàpuzuhu iapo pà wà. Nerepuner kwaw iapo wi haw rehe xo naꞌiruz ꞌar mehe nehe, iꞌi ahyahy izupe wà."
43,2,21,Nuzeꞌeg kwaw tàpuzuhuete rehe aꞌe. Wetekwer rehe izeꞌeg.
43,2,22,Aꞌe rupi imàno re ikweraw wi re hemimuꞌe imaꞌenukwaw ꞌaw izeꞌeg awer rehe aꞌe wà. Uzeruzar Tupàn zeꞌeg pape rehe imuapyk pyrer rehe aꞌe wà. Uzeruzar Zezuz zeꞌeg awer aꞌe ꞌar mehe arer rehe aꞌe wà no.
43,2,23,"Zezuz ukwaw teko wapyꞌa aꞌeZutew uzapo maiꞌu haw aꞌe ꞌar mehe wà. — Zaneraꞌyr wazuka ꞌym awer aꞌe maiꞌu haw her romo aꞌe. Typyꞌak iapiruru ꞌym maꞌe iꞌu haw inugwer her romo aꞌe. Aꞌe maiꞌu haw ꞌar mehe Zezuz Zeruzarez tawhu pe heko mehe, teko teteaꞌu uzeruzar hehe aꞌe wà, taꞌe wexak purumupytuhegatu kar haw iapo mehe aꞌe wà xe. Omogwemogwer uzeruzar wewer hehe wà, — Uruzeruzar katu nerehe ure, iꞌi muaꞌu izupe wà."
43,2,24,"Zezuz nuzeruzar kwaw wazeꞌeg rehe aꞌe, taꞌe ukwaw wapyꞌa aꞌe xe. 25 — Maꞌin teko herehe aꞌe wà, upyꞌa pe aꞌe wà, niꞌi kwaw amo pe. Taꞌe aꞌe ae ukwaw wapyꞌa aꞌe xe. — Maꞌin teko herehe aꞌe wà, upyꞌa pe aꞌe wà, niꞌi kwaw amo pe. Taꞌe aꞌe ae ukwaw wapyꞌa aꞌe xe."
43,3,1,"Zezuz uzeꞌeg Nikunem pe aꞌe kuryAmo awa Zeruzarez tawhu pe har aꞌe, Nikunem her maꞌe aꞌe, zutew wanuwihaw romo hekon aꞌe, amogwer tuwihaw wainuromo aꞌe. Moizez zeꞌeg kwaw par romo hekon aꞌe."
43,3,2,"Amo ꞌar mehe, pyhaw ur Nikunem Zezuz pyr kury. Uzeꞌeg izupe.— Hawi, iꞌi izupe. — Purumuꞌe maꞌe, iꞌi izupe. — Ereiko upurumuꞌe maꞌe Tupàn hemimur karer romo ne. Ihe ihe, amogwer Zutew aꞌe wà no, urukwaw nereko haw ure, iꞌi izupe. — Taꞌe aze Tupàn numur kwaw ukàgaw amo awa pe, aꞌe awa nupuner kwaw maꞌe iapo haw rehe aꞌe xe, Tupàn ikàgaw hexak kar pà purupe aꞌe xe, iꞌi izupe. — Erezapo agwer maꞌe, aꞌe rupi Tupàn ikàgaw hereko har romo ereiko ne, iꞌi izupe."
43,3,3,"— Azeharomoete ko hezeꞌeg ihe, iꞌi Zezuz izupe.— Aze teko nuzexak kar zuapyr wi kwaw wà nehe, nupuner kwaw Tupàn hemiruzeꞌeg romo weko haw rehe wà nehe, iꞌi izupe."
43,3,4,"Naꞌe Nikunem upuranu wi hehe no.— Màràzàwe tuwe awa tuaꞌu maꞌe uzexak kar zuapyr wi putar nehe, iꞌi Zezuz pe, hehe upuranu pà. — Taꞌe azeharomoete nupuner kwaw wixe haw rehe uhy rie pe xe, nupuner kwaw uzexak kar haw rehe mokoz haw xe, iꞌi izupe."
43,3,5,"Uzeꞌeg Zezuz izupe.— Azeharomoete ko hezeꞌeg ihe. Ni amo nupuner kwaw Tupàn hemiruzeꞌeg romo weko haw rehe aꞌe nehe, aze nuzexak kar zuapyr wi kwaw mokoz haw aꞌe nehe. Teko uzexak kar uhy rie wi pitài haw aꞌe wà. — ꞌY pupe wazexak kar haw, zaꞌe izupe. Aze aꞌe teko heko wer Tupàn hemiruzeꞌeg romo wà nehe, Tupàn rekwe wixe wapyꞌa pe aꞌe nehe. Amo ae teko ài wanekon putar wà nehe. Aꞌe rupi — Uzexak kar zuapyr wi aꞌe wà, zaꞌe wanupe. — Tupàn rekwe pupe wazexak kar haw, zaꞌe izupe. Kuzà hie wi nezexak kar mehe, neru ipurumuzàg romo ereiko ne. Aze Tupàn rekwe wixe nepyꞌa pe nehe, nuzawy kwaw nezexak kar zuapyr wi haw newe nehe. Tupàn hemiruzeꞌeg romo ereiko putar nehe, ipurumuzàg zàwenugar romo ereiko putar nehe no."
43,3,7,"— Ezexak kar wi nehe, aꞌe kwez newe. Nepytuhegatu zo ko hezeꞌeg rehe nehe."
43,3,8,"Ywytu upurupy wemimutar rupi aꞌe, aze ruꞌu ko rupi, aze ruꞌu kwe rupi. Teko wenu iànoànog mehe. Maꞌe wi tur aꞌe. Maꞌe pe ihon putar nehe. Nerekwaw kwaw. Nezewegatete Tupàn rekwe aꞌe. Nerexak kwaw. Màràzàwe tuwe hekwe umuigo kar teko Tupàn ipurumuzàmuzàg romo aꞌe wà. Nerekwaw kwaw."
43,3,9,"— Màràzàwe tuwe nezewe hekon aꞌe, iꞌi Nikunem izupe, hehe upuranu pà."
43,3,10,"Uzeꞌeg Zezuz izupe. Kwa, ne ereiko Izaew izuapyapyr wamuꞌe har ikàg maꞌe romo ne. Màràzàwe tuwe nerekwaw kwaw agwer maꞌe ne."
43,3,11,"Azeharomoete ko hezeꞌeg ihe. Tuweharupi amumeꞌu maꞌe heremigwaw teko ihe, neànàm Zutew wanupe ihe. Amumeꞌu maꞌe heremixak kwer wanupe no. Naꞌizeruzar wer kwaw hezeꞌeg rehe wà."
43,3,12,"Aze napezeruzar kwaw ko ywy rehe har maꞌe imumeꞌu mehe pe, màràzàwe tuwe pezeruzar putar ywate har maꞌe imumeꞌu mehe nehe no."
43,3,13,"Ni amo teko nuzeupir pixik kwaw ywak rehe aꞌe wà. Ihe Awa taꞌyr ihe, ihe zutykaꞌi aiko aꞌe pe ihe. Azur aꞌe wi."
43,3,14,"Kwehe mehe Moizez upir mozaiw hagapaw ywyra rehe teko wanuwa rupi aꞌe, ywyxig heta haw pe aꞌe. Teko moz hemixiꞌu kwer aꞌe wà, umeꞌe moz hagapaw ywyra rehe har rehe aꞌe wà, aꞌe rupi numàno kwaw aꞌe wà. Nezewegatete ihe Awa taꞌyr ihe no. Zauxiapekwer herupir putar ywyra kanetar rehe hezuka pà aꞌe wà nehe. Aꞌe rupi aze teko uzeruzar herehe aꞌe wà nehe, Tupàn nuzepyk kwaw wanehe nehe. Aze uzeruzar herehe wà nehe, wiko putar Tupàn pyr tuweharupi wà nehe. Noho kwaw tatahu pe wà nehe."
43,3,16,"Taꞌe Tupàn uzamutar katu tuwe teko ywy rehe har paw aꞌe wà xe. Aꞌe rupi umur kar waꞌyr ko ywy rehe aꞌe. Pitài zo taꞌyr. Ihe aiko taꞌyr romo ihe. Aze teko uzeruzar taꞌyr rehe wà nehe, Tupàn nuzepyk kwaw wanehe nehe. Aꞌe teko wiko putar tuweharupi Tupàn pyr wà nehe tatahu pe oho ꞌym pà wà nehe."
43,3,17,"— Eho ywy rehe nehe, emumeꞌu aꞌe pe har wanemiapo kwer ikatu ꞌym maꞌe nehe, ezepyk tàritykaꞌi wanehe nehe, niꞌi kwaw heru ihewe aꞌe, ywak rehe hereko mehe aꞌe. — Eho teko wapyro pà tatahu wi ne wà nehe, wanemiapo kwer ikatu ꞌym maꞌe wi ne wà nehe, iꞌi ihewe aꞌe, aꞌe ꞌar mehe aꞌe."
43,3,18,"Aze teko uzeruzar taꞌyr rehe aꞌe wà nehe, Tupàn numumeꞌu kwaw aꞌe teko wanemiapo kwer ikatu ꞌym maꞌe wanupe nehe, nuzepyk kwaw wanehe nehe. Aze teko nuzeruzar kwaw taꞌyr rehe wà nehe, Tupàn umumeꞌu putar tuwe aꞌe teko wanemiapo kwer ikatu ꞌym maꞌe wanupe aꞌe nehe. — Azepyk putar penehe nehe, iꞌi wanupe. Aze xiraha ikatu ꞌym maꞌe tatainy huwake nehe, xixak putar ikatu ꞌymaw nehe. Aiko tatainy zàwenugar romo ihe. Ahem tuwà ko ywy rehe. Nahekatu kwaw teko wanupe. Nuputar kwaw tatainy wà. Uputar ipytunaw wà, taꞌe ikatu ꞌym maꞌe iapo har romo wanekon wà xe. Aꞌe rupi Tupàn uzepyk putar wanehe nehe."
43,3,20,Ikatu ꞌym maꞌe iapo har naꞌipurexak kar wer kwaw wemiapo kwer ikatu ꞌym maꞌe rehe purupe aꞌe wà. Aꞌe rupi nur kwaw tatainy zàwenugar huwake wà. Naꞌiakatuwawahy kwaw tatainy zàwenugar rehe wà.
43,3,21,"Zeꞌeg azeharomoete har heruzar har aꞌe wà, ur tatainy zàwenugar pe aꞌe wà. Aꞌe rupi tatainy zàwenugar uzeꞌeg nezewe wanupe aꞌe. — Pezapo ikatu maꞌe peho peiko Tupàn zeꞌeg heruzar pà nehe, iꞌi wanupe."
43,3,22,"Zuàw uzeꞌeg Zezuz rehe aꞌe kuryAmo ꞌar mehe Zezuz oho Zutez ywy rehe aꞌe, wemimuꞌe wanupi aꞌe. Umumaw màràn ꞌar aꞌe pe wiko pà wapyr, teko aꞌe ywy rehe har wamuzahazahak kar pà."
43,3,23,"Zuàw aꞌe no, umuzahazahak En ywy rehe har aꞌe wà no. Xàri taw huwakeaꞌu hekon. Taꞌe heta teteaꞌu ꞌy aꞌe pe aꞌe xe. Oho teko aꞌe pe wà, uzemuzahazahak kar pà izupe wà. Tuwihaw numunehew kar kwaw Zuàw zemunehew paw pe aꞌe ꞌar mehe aꞌe wà rihi."
43,3,25,"Naꞌe amo Zuàw hemimuꞌe aꞌe wà, uzeꞌeg amo Zutew pe aꞌe wà, purumuzahazahakaw rehe aꞌe wà. — Xo Zuàw zutykaꞌi umuzahazahak teko aꞌe wà, Tupàn hemiruzeꞌeg romo wamuigo kar pà aꞌe wà, iꞌi aꞌe Zutew pe wà. — Nan kwaw pa, xo Zezuz zutykaꞌi umuzahazahak teko aꞌe wà, Tupàn hemiruzeꞌeg romo wamuigo kar pà aꞌe wà, iꞌi aꞌe Zutew aꞌe, Zuàw hemimuꞌe wanupe aꞌe."
43,3,26,"Aꞌe rupi aꞌe Zuàw hemimuꞌe uzewyr oho umuꞌe har pe wà kury. — Hawi, iꞌi izupe wà. — Purumuꞌe maꞌe, iꞌi izupe wà. — Aipo nemaꞌenukwaw aꞌe awa rehe ne. Oho Zotàw yrykaw waz nepyr aꞌe. Eremumeꞌu heko haw urewe, iꞌi izupe wà, hehe upuranu pà wà. — Upurumuzahazahak oho iko aꞌe kury. Teko teteaꞌu oho uzemuzahazahak kar pà izupe aꞌe wà kury, iꞌi umuꞌe har pe wà."
43,3,27,"Naꞌe uzeꞌeg Zuàw wanupe kury.— Ikatuahy nezewe ty wà. Taꞌe Tupàn uzapo aꞌe awa purumuzahazahak maꞌe romo aꞌe xe. Aze mo nuzapo iwer, aꞌe mehe mo nuiko iwer mo purumuzahazahak maꞌe romo aꞌe. Pe peinu ko zeꞌeg imumeꞌu mehe pe. — Naiko kwaw aꞌe tuwihaw ur maꞌe ràm romo ihe, naiko kwaw aꞌe Purupyro Maꞌe romo ihe, aꞌe peme. — Tupàn hemur kar ko ywy rehe aꞌe, aꞌe tuwihaw henataromo aꞌe, aꞌe peme."
43,3,29,"Aze awa hemireko aꞌe nehe, aꞌe awa imyrypar oho putar zereko haw pe aꞌe nehe. Imyrypar nuwereko kwaw hemireko aꞌe nehe. Hemireko maꞌe ràm wereko putar wemireko aꞌe nehe. Imyrypar oho zereko haw pe. Hurywete putar hemireko maꞌe ràm izeꞌeg henu mehe nehe. Nezewegatete ihe. Aiko Zezuz imyrypar romo ihe. Hemireko maꞌe ràm ài hekon aꞌe. Teko teteaꞌu uzeruzar putar hehe aꞌe wà nehe, hemiruzeꞌeg romo wiko pà aꞌe wà nehe. Nuiko kwaw heremiruzeꞌeg romo aꞌe wà nehe. Herurywete putar ihe nehe, hemiruzeꞌeg teteaꞌu wanexak pà ihe nehe. Hemiruzeꞌeg aꞌe wà, Zezuz hemireko ài wanekon aꞌe wà. Nuiko kwaw heremiruzeꞌeg romo wà."
43,3,30,Izypy mehe teko teteaꞌu ur hepyr aꞌe wà. Uzeapo heremimuꞌe romo wà. Ko ꞌar rehe Zezuz uhem ko ywy rehe aꞌe kury. Teko teteaꞌu oho putar izupe aꞌe wà nehe kury. Te heremimuꞌe oho putar izupe aꞌe wà nehe no.
43,3,31,"Wiko putar hemiruzeꞌeg romo wà nehe kuryUzeꞌeg wi Zuàw wemimuꞌe wanupe kury. — Ywate wi ur maꞌe kwer aꞌe, ikàg weraꞌu amogwer wanuwi paw rupi aꞌe. Zezuz aꞌe, ywate wi ur maꞌe kwer romo hekon aꞌe. Ywy rehe har romo aiko ihe. Nakwaw kwaw maꞌe ywate har ihe. Xo maꞌe ywy rehe har rehe zo azeꞌeg peme ihe. Ywate wi ur maꞌe kwer uzeꞌeg iko maꞌe ywate har rehe aꞌe. Ikàg weraꞌu amogwer wanuwi paw rupi aꞌe."
43,3,32,Umumeꞌu wemixak kwer weminu kwer purupe. Xo màràn teko zo uzeruzar hehe aꞌe wà. Teko teteaꞌu nuzeruzar kwaw izeꞌeg rehe wà.
43,3,33,"Tupàn umumeꞌu zeꞌeg azeharomoete har aꞌe. Amo teko uzeruzar Zezuz zeꞌeg rehe wà. Amogwer wexak uzeruzar maꞌe wà. Wanexak mehe ukwaw Tupàn zeꞌeg azeharomoete har wà. — Azeharomoete izeꞌeg, iꞌi izupe wà."
43,3,34,"Zezuz aꞌe, Tupàn hemimur kar romo hekon aꞌe. Umumeꞌu Tupàn zeꞌeg oho iko purupe aꞌe kury, taꞌe Tupàn umur tuwe wekwe ipyꞌa pe aꞌe xe. Tupàn uzamutar katu waꞌyr aꞌe. Aꞌe rupi umur ukàgaw izupe paw rupi aꞌe. Aꞌe rupi taꞌyr wiko putar teko wazar romo paw rupi aꞌe nehe. Wiko putar maꞌe wazar romo paw rupi aꞌe nehe no."
43,3,36,"Aze amo uzeruzar taꞌyr rehe aꞌe wà nehe, aꞌe teko wiko putar tuweharupi Tupàn pyr aꞌe wà nehe. Noho pixik kwaw tatahu pe wà nehe. Taꞌyr heruzar ꞌymar nuiko pixik kwaw Tupàn pyr aꞌe wà nehe. Tupàn wikwahy putar wanupe tuweharupi aꞌe nehe, uzepyk putar wanehe upytuꞌu ꞌym aꞌe nehe."
43,4,1,"Kuzà Xamari ywy rehe har uzeꞌeg Zezuz pe aꞌe kuryZuàw umumeꞌu Tupàn zeꞌeg oho iko purupe aꞌe. Amo teko uzeruzar hehe wà, uzemuzahazahak kar pà izupe wà. Zezuz aꞌe no, amo ae ywy rehe amo ae taw pe wata oho iko aꞌe no, Tupàn zeꞌeg imumeꞌu pà purupe aꞌe no. Amo teko uzeruzar hehe aꞌe wà no. Hemimuꞌe umuzahazahak hehe uzeruzar maꞌe oho waiko aꞌe wà no. Zezuz aꞌe, nupurumuzahazahak kwaw aꞌe. Uzeruzar maꞌe Zezuz rupi wata maꞌe aꞌe wà, heta weraꞌu Zuàw rupi wata maꞌe wanuwi aꞌe wà. Naꞌe teko umumeꞌu Zezuz hemiruzeꞌeg waneta haw oho aꞌe wà, zeꞌeg kwehe arer kwaw par parizew her maꞌe wanupe aꞌe wà. Zezuz hemimuꞌe heta teteaꞌu weraꞌu Zuàw hemimuꞌe wanuwi aꞌe wà, iꞌi wanupe wà. Zezuz naꞌipurexak wer kwaw aꞌe zeꞌeg kwehe arer kwaw par wanehe aꞌe. Aꞌe rupi uhem oho Zutez ywy wi aꞌe kury."
43,4,4,"Karirez ywy kutyr wata mehe wahaw Xamari ywy oho kury, wemimuꞌe wanupi kury. Xamari ywy rehe wata mehe uhem Xikar taw huwake wà kury. Kwehe mehe Zako omono e aꞌe ywy pegwer waꞌyr Zuze pe aꞌe. Xikar namuite kwaw aꞌe wi aꞌe. Zako yzygwar aꞌe pe hin aꞌe no. Ikeneꞌo Zezuz wata re aꞌe. Wapyk oho yzygwar huwake kury, kwarahy wapytepe hin mehe kury. Naꞌe uhem amo kuzà Xamari ywy rehe har wà aꞌe pe kury, ꞌy piaromo aꞌe kury. — Emur ꞌy ihewe zàkwà, heiwez katu ihe, iꞌi Zezuz izupe. Ure hemimuꞌe ure, oroho taw pe ure kury, temiꞌu imeꞌeg kar pà ure kury."
43,4,9,"Xamari ywy rehe har aꞌe wà, nuzekwaku kwaw Zutew wazàwe aꞌe wà. Aꞌe rupi Zutew iꞌi wanupe wà. — Naperuzar katu kwaw Tupàn zeꞌeg pe, aꞌe rupi pemaꞌe iaiw paw rupi aꞌe wà. Aze oropokok pemaꞌe rehe nehe, naꞌurekatu kwaw Tupàn pe ure nehe no, iꞌi wanupe. Aꞌe rupi Zutew numaiꞌu kwaw wakawaw pupe wà. Aꞌe rupi kuzà upuranu hehe aꞌe kury, — Zutew romo ereiko ne ꞌy, ihe Xamari ywy rehe har romo aiko ihe ꞌy, màràzàwe tuwe erenoz ꞌy ihewe, iꞌi izupe."
43,4,10,"Uzeꞌeg Zezuz izupe.— Tupàn umur e maꞌe purupe aꞌe. Aze mo erekwaw Tupàn hemimur kwer ne, aꞌe mehe mo erekwaw mo ko ꞌy henoz tar ne. Aꞌe mehe mo erenoz mo ꞌy purumuigo kar maꞌe ihewe ne, iꞌi izupe."
43,4,11,"— Hezar, iꞌi kuzà izupe.— Naheta kwaw maꞌe ꞌy henuhemaw newe ꞌy. ꞌY ꞌyzygwar pupe har muiteaꞌu hin newi ꞌy. Maꞌe wi erenuhem putar ꞌy purumuigo kar maꞌe nehe."
43,4,12,"Zaneipy Zako aꞌe, ikàg maꞌe romo hekon tuwe aꞌe, hemetarer katu maꞌe romo no. Umur ꞌàg ꞌyzygwar zaneipy wanupe aꞌe. Zako aꞌe, taꞌyr aꞌe wà no, heimaw àràpuhàràn aꞌe wà no, heimaw tapiꞌak aꞌe wà no, paw rupi katete wiꞌu waiko xe kwehe mehe aꞌe wà ꞌy. Aipo nekàg weraꞌu Zako wi ne."
43,4,13,"Uzeꞌeg Zezuz izupe.— Aꞌe ꞌy iꞌu arer aꞌe wà nehe, naꞌarewahy iziwez wi putar aꞌe wà nehe."
43,4,14,"Aze teko uꞌu ꞌy heremimono aꞌe wà nehe, naꞌiziwez pixik kwaw aꞌe wà nehe. Taꞌe aꞌe ꞌy heremimono ràm aꞌe nehe xe, nuzawy kwaw ytyzuzàmaw aꞌe teko wanupe aꞌe nehe xe. Aꞌe ꞌy umuigo kar putar aꞌe teko tuweharupi aꞌe wà nehe, iꞌi izupe."
43,4,15,"— Tuwihaw, iꞌi kuzà izupe. — Emur aꞌe ꞌy ihewe ꞌy. Aꞌe rupi naheiwez pixik kwaw nehe, aꞌe rupi nazewyr pixik kwaw xe ꞌy piaromo nehe, iꞌi izupe."
43,4,16,"— Enoz nemen eho nehe, xe herur pà nehe, iꞌi Zezuz izupe."
43,4,17,"— Nahemen kwaw ihe ꞌy, iꞌi izupe."
43,4,18,"— Azeharomoete nezeꞌeg ne, iꞌi Zezuz izupe. — Taꞌe heta 5 nemener aꞌe wà xe. Amo ae awa ipyr ereiko ko ꞌar rehe no. Nuiko kwaw nemen romo aꞌe. Azeharomoete nezeꞌeg ne, iꞌi izupe."
43,4,19,"— Azeharomoete ereiko Tupàn zeꞌeg imumeꞌu har romo ne ꞌy. Ereiko maꞌe ikwaw pyr ꞌym imumeꞌu har romo no, iꞌi kuzà izupe."
43,4,20,"— Heipy Xamari ywy rehe har, umuwete katu Tupàn aꞌe wà, wi ywytyr rehe aꞌe wà. Neànàm Zutew aꞌe wà, nezewe iꞌi aꞌe wà ꞌy,— Zeruzarez tawhu pe zutykaꞌi ximuwete katu Tupàn zane, iꞌi waiko aꞌe wà ꞌy, iꞌi kuzà izupe."
43,4,21,"Uzeꞌeg Zezuz izupe.— Ezeruzar ko hezeꞌeg rehe nehe. Amo ꞌar mehe nehe, teko numuwete kwaw Tupàn ꞌàg ywytyr rehe zutykaꞌi aꞌe wà nehe, ni Zeruzarez pe zutykaꞌi aꞌe wà nehe no. Neànàm Xamari ywy rehe har aꞌe wà, nukwaw katu kwaw Tupàn aꞌe wà. Heànàm Zutew aꞌe wà, ukwaw katu Tupàn aꞌe wà. Kwehe mehe Tupàn iꞌi ureipy wanupe aꞌe. — Amo ꞌar mehe amo peànàm upyro putar teko teteaꞌu aꞌe wà nehe, ikatu ꞌym maꞌe wi aꞌe wà nehe, iꞌi Tupàn ureipy wanupe aꞌe. Aꞌe rupi Zutew ukwaw katu Tupàn aꞌe wà."
43,4,23,"Amo ꞌar mehe nehe, aze teko ipurumuwete katu wer Tupàn rehe aꞌe wà nehe, aꞌe mehe umuwete katu putar upyꞌa pe wekwe pupe aꞌe wà nehe.— Aputar tuwe agwer teko hemuwete katu har romo ihe wà, iꞌi Tupàn wanupe."
43,4,24,"Tupàn heru aꞌe, nahetekwer kwaw aꞌe. Napepuner kwaw hexakaw rehe. Tekwe romo hekon aꞌe. Aꞌe rupi napeiko kwaw ni ꞌàg ywytyr rehe ni Zeruzarez tawhu pe imuwete katu pà nehe. Pepyꞌa pe penekwe pupe pemuwete katu tuwe pe nehe."
43,4,25,"Iꞌi kuzà izupe kury. — Akwaw tuwihawete Mexi her maꞌe tur àwàm ihe. Tur mehe nehe, umumeꞌu putar maꞌe paw rupi katete zanewe aꞌe nehe, iꞌi izupe."
43,4,26,"Iꞌi Zezuz izupe. — Ihe ihe, newe uzeꞌeg maꞌe ihe, aiko aꞌe Tuwihawete romo ihe, aiko aꞌe Purupyro Maꞌe romo ihe, iꞌi izupe."
43,4,27,"Ure hemimuꞌe ure kury, aꞌe ꞌar mehe we uruzewyr izupe ure kury. Urepytuhegatu kuzà pe izeꞌegaw henu pà ure. — Maꞌe ereputar, nuruꞌe kwaw kuzà pe. — Màràzàwe tuwe erezeꞌeg iko izupe, nuruꞌe kwaw Zezuz pe."
43,4,28,"Naꞌe kuzà wezar yꞌa aꞌe pe kury, tawhu pe uzewyr pà oho pà kury. Uzeꞌeg taw pe har wanupe kury. — Pezur herupi nehe ma, awa hexak pà nehe ma. Umumeꞌu heremiapo kwer paw rupi aꞌe, hexak ꞌym pà aꞌe. Aipo Zaneruwihawete zanepyro har romo hekon aꞌe, iꞌi wanupe."
43,4,30,"Aꞌe rupi teko uhem taw wi wà, Zezuz hexak pà wà."
43,4,31,"Kuzà taw pe heko mehe we uruzeꞌeg Zezuz pe ure. — Purumuꞌe maꞌe, emaiꞌu ty, uruꞌe izupe."
43,4,32,"Uzeꞌeg Zezuz urewe. — Naputar kwaw ko temiꞌu ihe. Amo ae temiꞌu penemigwaw ꞌym heta ihewe ihe, iꞌi urewe."
43,4,33,"— Aipo amo werur temiꞌu izupe, uruꞌe urezeupeupe, urezehezehe urepuranu pà. Taꞌe nurukwaw katu kwaw hemimumeꞌu kwer ure xe."
43,4,34,"Uzeꞌeg Zezuz urewe.— Aze azapo hemur kar har hemiapo putar haw ihe, iapo haw nuzawy kwaw temiꞌu ihewe. Uzapo kar aꞌe maꞌe ihewe aꞌe. Aze azapo aꞌe maꞌe nehe, iapo haw nuzawy kwaw temiꞌu ihewe nehe. Aze amaiꞌu nehe, ikatu ihewe nehe. Nezewegatete aze azapo hemur kar har hemiapo putar haw ihe nehe, herurywete putar tuwe ihe nehe."
43,4,35,Peze wekatu nezewe pe. 4 zahy ipawire heta putar maꞌeꞌa kwer ipoꞌo haw nehe. Pemeꞌe nehe. Pexak katu ko nehe. Maꞌe ko pe ity myrer aꞌe. Tyàro aꞌe wà kury. Ikatu ipoꞌo haw kury.
43,4,36,"Maꞌe ꞌa kwer poꞌo har upyhyk putar umaꞌereko haw hekuzar aꞌe wà nehe, taꞌe opoꞌo maꞌe ꞌa kwer aꞌe wà xe. Nezewegatete herehe purumuzeruzar kar har aꞌe wà nehe, upyhyk putar ikatuahy maꞌe Tupàn hemimur ràm aꞌe wà nehe, taꞌe aꞌe uzeruzar maꞌe wiko putar Tupàn pyr tuweharupi aꞌe wà nehe xe. Maꞌeàꞌyz tymar aꞌe wà, iꞌa kwer poꞌo har aꞌe wà no, hurywete paw rupi aꞌe wà. Nezewegatete Tupàn zeꞌeg puràg imumeꞌu har ipy aꞌe wà, herehe teko wamuzeruzar kar har aꞌe wà no, hurywete paw rupi aꞌe wà no."
43,4,37,"Teko nezewe iꞌi aꞌe wà. — Amo teko utym maꞌeàꞌyz aꞌe wà, amo ae teko opoꞌo iꞌa kwer aꞌe wà. Azeharomoete aꞌe zeꞌeg aꞌe."
43,4,38,"Amo umumeꞌu Tupàn zeꞌeg puràg oho waiko purupe aꞌe wà, hereko haw imumeꞌu pà purupe aꞌe wà. Amo ae umuzeruzar kar aꞌe teko oho waiko herehe aꞌe wà. Pemuzeruzar kar putar teko teteaꞌu herehe pe wà nehe, taꞌe amo ae awa umumeꞌu Tupàn zeꞌeg hereko haw aꞌe teko wanupe aꞌe wà xe, amo ꞌar rehe aꞌe wà xe."
43,4,39,Naꞌe aꞌe taw pe har aꞌe kuzà heko haw pe har uhem wà ipyr aꞌe wà kury.
43,4,40,"Uzeꞌeg izupe wà. — Epyta xe urereko haw pe nehe, iꞌi izupe wà. Aꞌe rupi upyta aꞌe pe wà. Aꞌe pe har teteaꞌu aꞌe wà, amo Xamari ywy rehe har teteaꞌu aꞌe wà no, uzeruzar hehe aꞌe wà kury, taꞌe aꞌe kuzà nezewe iꞌi wanupe aꞌe xe, — Umumeꞌu heremiapo kwer paw rupi aꞌe, hexak pixik ꞌym pà aꞌe, iꞌi wanupe aꞌe xe."
43,4,41,"Teko teteaꞌu uzeruzar hehe wà, izeꞌeg henu pà wà."
43,4,42,"Uzeꞌeg aꞌe kuzà pe wà kury.— Nuruzeruzar kwaw hehe nezeꞌeg rupi ure. Ure ae urenu izeꞌeg ure kury. Aꞌe rupi uruzeruzar hehe ure kury. Azeharomoete teko ywy rehe har wapyro har romo hekon. Tuwihawete romo hekon aꞌe, iꞌi izupe wà."
43,4,43,"Zezuz umukatu tuwihaw taꞌyr aꞌe kuryUmumaw Zezuz mokoz ꞌar aꞌe pe uker pà aꞌe. Aꞌe re uhem oho aꞌe wi kury, Karirez ywy kutyr kury. Wahaw Karirez ywy oho iko kury."
43,4,44,"Amo ae ꞌar mehe aꞌe ꞌar ꞌym mehe we Karirez ywy rehe wiko mehe aꞌe ywy rehe har nuzeruzar kwaw Zezuz rehe aꞌe wà. Aꞌe rupi Zezuz uzeꞌeg wemimuꞌe wanupe aꞌe ywy rehe har wanehe aꞌe kury. — Aze Tupàn zeꞌeg imumeꞌu har oho weko hawete pe aꞌe nehe, teko aꞌe pe har nuzekaiw kwaw hehe aꞌe wà nehe, iꞌi wanupe. Ko ꞌar rehe kury, nan kwaw nezewe kury. Karirez ywy rehe har umuixe katu kar Zezuz aꞌe wà kury, taꞌe wexak Zezuz Zeruzarez tawhu pe zemonoꞌogaw pe heko mehe aꞌe wà xe. Wexak hemiapo kwer paw rupi wà no, taꞌe aꞌe ae oho purumuzemonoꞌogaw pe wà no xe."
43,4,46,Naꞌe uzewyr Zezuz oho Kana taw Karirez ywy rehe har pe aꞌe kury. Aꞌe ꞌym mehe uzapo ꞌy maꞌywa tykwer romo aꞌe pe aꞌe. Amo tuwihaw aꞌe pe hekon aꞌe ꞌar rehe aꞌe kury. Kapanau taw pe har romo hekon aꞌe. Heta amo taꞌyr imaꞌeahy maꞌe hàpuz me aꞌe.
43,4,47,"Aꞌe tuwihaw wenu Zezuz Zutez ywy wi tur awer imumeꞌu haw aꞌe, Karirez ywy rehe tur awer imumeꞌu haw aꞌe. Aꞌe rupi oho ipyr kury. Uzeꞌeg izupe.— Eho Kapanau taw pe herupi rihi ty, heraꞌyr imaꞌeahy maꞌe imukatu pà nehe, taꞌe umàno eteaꞌi aꞌe xe, iꞌi izupe."
43,4,48,"Erezeruzar herehe xo purumupytuhegatu kar haw hexak mehe zo ne, iꞌi izupe."
43,4,49,"— Hezar, iꞌi aꞌe tuwihaw Zezuz pe aꞌe.— Ezur herupi tàritykaꞌi nehe, heraꞌyr imàno ꞌym mehe nehe, iꞌi izupe."
43,4,50,"Iꞌi Zezuz izupe. — Ezewyr eho nehe ty, neraꞌyr wikuwe aꞌe, ikatu kury, iꞌi izupe. Uzeruzar aꞌe awa Zezuz zeꞌeg rehe aꞌe. Oho izuwi kury."
43,4,51,"Ikuꞌegwepe weko haw kutyr iho mehe umaꞌereko maꞌe uwàxi wà aꞌe wà kury.— Neraꞌyr wikuwe aꞌe, ikatu kury, iꞌi izupe wà."
43,4,52,"— Maꞌe pe kwarahy hin ikatu mehe raꞌe, iꞌi wanupe, wanehe upuranu pà. — Karumehe kwarahy iapararaꞌu mehe hakuir aꞌe, iꞌi izupe wà."
43,4,53,"Imaꞌenukwaw Zezuz rehe aꞌe kury.— Kwa, aꞌe ꞌar mehe tuwe Zezuz umumeꞌu heraꞌyr ikatu wi haw ihewe aꞌe, iꞌi wanupe. Aꞌe rupi aꞌe tuwihaw uzeruzar tuwe Zezuz rehe aꞌe kury. Hàpuz me har aꞌe wà no, paw rupi uzeruzar hehe aꞌe wà no."
43,4,54,"Nezewe mokoz haw Zezuz wexak kar ukàgaw Karirez ywy rehe har wanupe aꞌe, purumupytuhegatu kar haw iapo pà aꞌe, Zutez ywy wi ur ire aꞌe."
43,5,1,"Zezuz umukatu awa ꞌy monoꞌogaw huwake har aꞌe kuryAmo ꞌar mehe Zutew uzemonoꞌonoꞌog oho Zeruzarez tawhu pe aꞌe wà, amo ae maiꞌu haw uhuaꞌu maꞌe iapo pà Tupàn pe aꞌe wà. Oho Zezuz aꞌe pe aꞌe no."
43,5,2,"Amo ꞌy monoꞌogaw imuàtà pyrer aꞌe taw pe tuz aꞌe, Àràpuhàràn Heixe haw huwake aꞌe. — Metez, iꞌi her zutew wazeꞌeg rupi. — Purupuhareko haw heta haw, iꞌi her zanezeꞌeg rupi. Heta 5 tàpuz imaꞌeahy maꞌe waker haw aꞌe pe ꞌy huwake. Teko imaꞌeahy maꞌe teteaꞌu aꞌe wà, hehàpyhà ꞌym maꞌe teteaꞌu aꞌe wà no, ipàri maꞌe teteaꞌu aꞌe wà no, uzemumyz ꞌym maꞌe teteaꞌu aꞌe wà no, aꞌe 5 tàpuz pupe wanekon aꞌe wà. Wàro Tupàn heko haw pe har tur haw aꞌe wà."
43,5,4,"Taꞌe tuweharupi Tupàn heko haw pe har ur aꞌe pe ꞌy inuromo aꞌe xe, ꞌy imokotokotok pà aꞌe xe. Wyzài imaꞌeahy maꞌe aꞌe, aze aꞌe ràgypy uhem oho ꞌy pupe imokotokotok mehe aꞌe, Tupàn umukatu aꞌe imaꞌeahy maꞌe aꞌe. Uhem imaꞌeahy haw izuwi aꞌe ꞌar mehe aꞌe."
43,5,5,"Amo awa aꞌe ꞌy monoꞌogaw huwake tuz aꞌe. Wereko 38 kwarahy umaꞌeahy romo. Wexak Zezuz aꞌe awa aꞌe pe tuz mehe aꞌe. Ukwaw kwehe imaꞌeahy awer. Uzeꞌeg izupe. — Aipo nekatu wer ne, iꞌi izupe."
43,5,7,"— Hezar, iꞌi Zezuz pe aꞌe. — ꞌY imokotokotok mehe naheta kwaw ꞌy pe hereraha har aꞌe wà. Mewe katu ata ꞌy kutyr ihe. ꞌY kutyr heata mehe we, amo ae imaꞌeahy maꞌe uhem herenataromo aꞌe, iꞌi izupe."
43,5,8,"Iꞌi Zezuz izupe. — Epuꞌàm ty, epyhyk nerupaw ty, eata eho nehe, iꞌi izupe."
43,5,9,Naꞌarewahy ikatu kury. Upyhyk upaw mihaw. Wata oho aꞌe wi kury. Aꞌe maꞌe uzeapo mytuꞌu haw ꞌar mehe.
43,5,10,"Aꞌe rupi Zutew wanuwihaw aꞌe wà kury, uzeꞌeg imukatu pyrer pe aꞌe wà kury. — Kutàri mytuꞌu haw ꞌar aꞌe ty. — Pemaꞌereko zo mytuꞌu haw ꞌar mehe nehe, iꞌi Tupàn zeꞌeg kwehe arer aꞌe. Ereupir nerupaw heraha iko ne, aꞌe rupi eremaꞌereko iko kutàri ne, aꞌe rupi erezuhaw Tupàn zeꞌeg kwehe arer iko ne, iꞌi ahyahy izupe wà."
43,5,11,"Uzeꞌeg wanupe. — Akwez awa hemukatu har aꞌe, nezewe uzeꞌeg ihewe aꞌe. — Epyhyk nerupaw nehe ty, eata nehe ty, iꞌi kwez ihewe, iꞌi wanupe."
43,5,12,"Naꞌe tuwihaw upuranu hehe wà.— Maꞌenugar awa uzapo kar nezewe haw newe aꞌe, iꞌi izupe wà."
43,5,13,"Teko teteaꞌu aꞌe pe wanekon aꞌe wà. Awa uzemukatu romo maꞌe kwer aꞌe, nukwaw kwaw umukatu arer aꞌe, taꞌe Zezuz ukàzym teko wamytepe aꞌe xe, uzekwaw kar ꞌym pà izupe aꞌe xe."
43,5,14,"Amo ꞌar mehe Zezuz wexak aꞌe awa Tupàn hàpuzuhu pe. Uzeꞌeg izupe. — Ne ty, nekatu kury ty. Epytuꞌu ikatu ꞌym maꞌe iapo re nehe ty. Aze nerepytuꞌu kwaw nehe, aꞌe mehe amo ae maꞌe iaiw weraꞌu maꞌe uzeapo putar newe aꞌe nehe, iꞌi izupe."
43,5,15,"Naꞌe uhem aꞌe awa oho aꞌe wi aꞌe kury. — Hemukatu har aꞌe, Zezuz her romo aꞌe, iꞌi oho Zutew wanuwihaw wanupe kury."
43,5,16,"Aꞌe rupi Zutew wanuwihaw uzeꞌeg zemueteahy oho Zezuz pe aꞌe wà kury. Ipuruzuka wer hehe wà, taꞌe umukatu imaꞌeahy maꞌe mytuꞌu haw ꞌar mehe aꞌe xe."
43,5,17,"Aꞌe rupi uzeꞌeg Zezuz wanupe. — Heru uzapo ikatuahy maꞌe tuweharupi aꞌe. Ihe ihe no, azapo ikatuahy maꞌe tuweharupi ihe no. Nurupytuꞌu kwaw ure, iꞌi wanupe."
43,5,18,"Aꞌe zeꞌeg henu re Zutew wanuwihaw ipuruzuka wer tuwe hehe aꞌe wà kury, taꞌe mytuꞌu haw ꞌar mehe nuzekwaku kwaw aꞌe xe, taꞌe — Tupàn heru romo hekon aꞌe, iꞌi aꞌe no xe, taꞌe — Hekàgaw nuzawy kwaw ikàgaw ihe, aiko Tupàn zàwegatete ihe, iꞌi aꞌe no xe."
43,5,19,"— Tupàn taꞌyr romo aiko ihe, iꞌi Zezuz aꞌe kuryNaꞌe Zezuz iꞌi aꞌe tuwihaw wanupe kury.— Azeharomoete ko hezeꞌeg ihe. Ihe Tupàn taꞌyr ihe, nazapo kwaw maꞌe heremimutar rupi zutykaꞌi ihe. Aze aexak heru amo maꞌe iapo mehe nehe, xo aꞌe mehe zo azapo putar aꞌe maꞌe ihe nehe. Heremiapo kwer nuzawy kwaw heru hemiapo kwer ihe."
43,5,20,"Taꞌe heru heamutar katu aꞌe xe. Wexak kar wemiapo kwer ihewe paw rupi aꞌe. Amo ae wemiapo ràm zawaiw katu weraꞌu maꞌe wexak kar putar ihewe nehe no.— Ezapo agwer maꞌe ne nehe no, iꞌi ihewe aꞌe. Aꞌe rupi pepytuhegatu putar heremiapo ràm hexak pà nehe."
43,5,21,"Heru umugweraw kar putar teko umàno maꞌe kwer aꞌe wà nehe, uzepyr wamuigo kar pà aꞌe wà nehe. Ihe Tupàn taꞌyr ihe no, aze hepurumugweraw kar wer amo teko wanehe ihe nehe, amugweraw kar putar ihe wà nehe no, heru ipyr wamuigo kar pà ihe wà nehe no."
43,5,22,"Heru aꞌe, numumeꞌu kwaw teko wanemiapo kwer ikatu ꞌym maꞌe aꞌe nehe, nuzepyk kwaw wanehe aꞌe nehe. — Ne nehe ty, iꞌi ihewe, — Emumeꞌu teko wanemiapo kwer ne nehe ty, ezepyk nereruzar ꞌymar wanehe nehe ty, iꞌi ihewe."
43,5,23,"Teko umuwete katu Tupàn aꞌe wà. — Emumeꞌu teko wanemiapo kwer ne nehe, iꞌi Tupàn ihewe. Aꞌe rupi teko paw hemuawate katu putar aꞌe wà nehe no. Taꞌe Tupàn taꞌyr romo aiko ihe xe. Hemur kar ko ywy rehe aꞌe. Aze amo teko numuawate katu kwaw Tupàn taꞌyr aꞌe wà nehe, aꞌe mehe aꞌe teko nuiko kwaw Tupàn imuwete katu har romo aꞌe wà nehe."
43,5,24,"Azeharomoete ko hezeꞌeg ihe. Aze teko wenu hezeꞌeg aꞌe wà nehe, aze uzeruzar hemur kar har rehe aꞌe wà nehe, wiko putar Tupàn pyr tuweharupi aꞌe wà nehe. Namumeꞌu kwaw wanemiapo kwer ihe nehe. Nazepyk kwaw wanehe nehe. Noho kwaw tatahu pe wà nehe. Wiko putar Tupàn pyr hepyr tuweharupi wà nehe. Azeharomoete ko hezeꞌeg ihe. Ihe Tupàn taꞌyr ihe, azur wi putar ko ywy rehe amo ꞌar mehe ihe nehe. Aꞌe ꞌar mehe teko umàno maꞌe kwer wenu putar hezeꞌeg aꞌe wà nehe. Henu mehe ukweraw wi putar wà nehe. Te ko ꞌar rehe amo wenu hezeꞌeg wà. Wikuwe tuwe wà."
43,5,26,Tupàn wikuwe tuwe aꞌe. Ni amo teko numuigo kar kwaw Tupàn wikuwe maꞌe romo aꞌe wà. Aꞌe ae wikuwe tuwe aꞌe. Aꞌe ae umuikuwe teko aꞌe wà. Umur ukàgaw ihewe aꞌe no. Aꞌe rupi ihe ae aikuwe ihe no. Ni amo teko nahemuigo kar kwaw wikuwe maꞌe romo aꞌe wà. Ihe amuikuwe kar teko ihe wà.
43,5,27,"— Amo ꞌar mehe eremumeꞌu putar teko wanemiapo kwer nehe, erezepyk putar wanehe nehe no, iꞌi Tupàn ihewe aꞌe. Taꞌe Awa taꞌyr romo aiko ihe xe."
43,5,28,Pepytuhegatu zo ko hezeꞌeg henu mehe nehe. Amo ꞌar mehe teko umàno maꞌe kwer itym pyrer wenu putar hezeꞌeg paw rupi katete aꞌe wà nehe.
43,5,29,Uhem putar utym awer wi henu mehe wà nehe. Ikatu maꞌe iapo arer ukweraw wi putar Tupàn pyr oho pà wà nehe. Ikatu ꞌym maꞌe iapo arer ukweraw wi putar tatahu pe oho pà wà nehe no.
43,5,30,"— Heru uzapo kar maꞌe ihewe aꞌe, iꞌi Zezuz aꞌe kuryUzeꞌeg wi Zezuz wanupe. — Ihe nazapo kwaw heremiapo putar haw ihe. Heru uzapo kar maꞌe ihewe paw rupi aꞌe. Amumeꞌu katu teko wanemiapo kwer ihe, taꞌe nazapo kwaw heremiapo putar haw ihe xe. Xo hemur kar har hemiapo putar haw zo azapo teko ihe."
43,5,31,"Aze mo ihe zutykaꞌi amumeꞌu Tupàn taꞌyr romo hereko haw teko wanupe ihe, aꞌe mehe mo, — Hemuꞌem maꞌe romo ereiko ne, peze mo ihewe. Napezeruzar iwer mo hezeꞌeg rehe."
43,5,32,Amo ae awa umumeꞌu hereko haw aꞌe. Izeꞌeg azeharomoete tuwe aꞌe.
43,5,33,"Amo ꞌar mehe pemono kar amo awa Zuàw pe pe wà. — Pepuranu peho Zuàw rehe pe nehe, peze wanupe. Aꞌe rupi aꞌe awa oho ipyr wà, hehe upuranu pà wà. — Aipo Zezuz Tupàn taꞌyr romo hekon aꞌe, aipo Zaneruwihawete Zanepyro har romo hekon aꞌe, iꞌi izupe wà. — Heꞌe, iꞌi wanupe aꞌe. Azeharomoete Zuàw zeꞌeg aꞌe. Ni amo awa numumeꞌu kar kwaw aꞌe maꞌe Zuàw pe aꞌe wà. Tupàn umumeꞌu kar izupe aꞌe. Agwer maꞌe amumeꞌu teko peme ihe, aꞌe rupi aze pezeruzar herehe nehe, Tupàn pepyro putar ikatu ꞌym maꞌe wi tatahu wi aꞌe nehe. Pyhaw tatainy ihyape katu mehe teko hurywete aꞌe wà. Zuàw nuzawy kwaw tatainy aꞌe. Tupàn zeꞌeg imumeꞌu mehe pepyta ipyr, penurywete pà izeꞌeg henu mehe. Zuàw umumeꞌu hereko haw oho purupe aꞌe. Màràmàràn teko uzeruzar herehe izeꞌeg henu mehe wà. Tupàn uzapo kar maꞌe purumupytuhegatu kar haw ihewe aꞌe. Azapo aꞌe maꞌe teko ihe. Aꞌe rupi teko teteaꞌu weraꞌu uzeruzar herehe aꞌe wà kury. — Azeharomoete Tupàn umur kar Zezuz xe aꞌe, iꞌi ihewe wà. Heru hemur kar har aꞌe, umumeꞌu hereko haw purupe aꞌe no. Napeinu pixik kwaw izeꞌeg. Napexak pixik kwaw huwa no."
43,5,38,"Napereko kwaw izeꞌeg pepyꞌa pe, taꞌe napezeruzar kwaw hemimur karer rehe pe xe, napezeruzar kwaw herehe pe xe."
43,5,39,"Tuweharupi pemugeta Tupàn zeꞌeg kwehe arer. — Aze ximugeta Tupàn zeꞌeg nehe, zaiko putar ipyr tuweharupi nehe, peze zepe peiko pezeupeupe. Tupàn zeꞌeg kwehe arer umumeꞌu taꞌyr romo hereko haw aꞌe. Napeinu katu kwaw aꞌe zeꞌeg kwehe arer. Napezeruzar wer kwaw herehe pe, Tupàn pyr peho àwàm imekuzar pà pe. Aꞌe rupi napeiko kwaw Tupàn pyr tuweharupi nehe. Uzepyk putar penehe nehe."
43,5,41,"Teko numur kwaw hekàgaw ihewe aꞌe wà. Tupàn umur ukàgaw ihewe aꞌe, tuwihaw romo hemuigo kar pà aꞌe. Aꞌe rupi, — Hemuigo kar pe penuwihaw romo nehe, naꞌe kwaw purupe ihe."
43,5,42,"Apukwaw ihe. Napezamutar katu kwaw Tupàn. Aꞌe rupi — Tuwihawete, napeze kwaw ihewe."
43,5,43,"Heru umur ukàgaw ihewe aꞌe, hemur kar pà xe pepyr aꞌe. Napezeruzar kwaw herehe pe. — Ureruwihawete, napeze kwaw ihewe. Aze amo awa ur e ukàgaw rupi aꞌe nehe, pezeruzar putar aꞌe rehe nehe."
43,5,44,"Tupàn aꞌe, pitài zo aꞌe, naheta kwaw amo. Napezekaiw kwaw hehe. — Aze Tupàn hemuigo kar tuwihaw romo nehe, ikatu putar ihewe nehe, napeze kwaw pe. — Tuwe amogwer teko hemuigo kar tuwihaw romo aꞌe wà nehe, peze zepe peiko. Napeputar kwaw Tupàn ikàgaw, aꞌe rupi napezeruzar kwaw herehe kury."
43,5,45,"— Uruata oroho uruiko Moizez zeꞌeg rupi ure, peze zepe pezeupeupe. — Aꞌe rupi uruiko putar Tupàn pyr tuweharupi ure nehe, peze zepe pezeupeupe. Naperuzar katu kwaw Moizez zeꞌeg. Aꞌe rupi, aze mo namumeꞌu iwer ikatu ꞌym maꞌe penemiapo kwer, aꞌe mehe mo Moizez wiko mo imumeꞌu har ài aꞌe. Taꞌe izeꞌeg umumeꞌu Tupàn taꞌyr romo Tuwihawete romo purupyro maꞌe romo hereko haw aꞌe xe. Aze mo pezeruzar katu izeꞌeg rehe, aꞌe mehe mo pezeruzar mo herehe no."
43,5,47,"Aze napezeruzar kwaw izeꞌeg imuapyk pyrer rehe, màràzàwe tuwe pezeruzar putar hemaꞌemumeꞌu haw rehe nehe no."
43,6,1,"Zezuz omono temiꞌu teko teteaꞌu wanupe aꞌe kury Uhem eteaꞌi Zutew wazemonoꞌogaw ꞌar aꞌe kury. — Zaneraꞌyr wazuka ꞌym awer, iꞌi aꞌe maiꞌu haw pe wà. Umumaw Zezuz maꞌe imumeꞌu haw aꞌe tuwihaw wanupe aꞌe kury. Wahaw Karirez yryhu oho kury, ꞌywaz uzewyr pà kury. — Xiweri, iꞌi aꞌe yryhu pe wà. Teko teteaꞌu oho haikweromo aꞌe wà, taꞌe wexak ikàgaw aꞌe wà xe, taꞌe wexak hemiapo kwer aꞌe wà no xe, taꞌe wexak imaꞌeahy maꞌe wamukatu awer aꞌe wà no xe. Naꞌe uzeupir Zezuz oho ywytyr rehe kury. Ure 12 hemimuꞌe ure no, oroho hupi ure no. Wapyk ywytyr rehe ureruwake kury. Naꞌe uwak kury. Wexak teko teteaꞌu uzepyr wanur mehe wà. Aꞌe rupi iꞌi Piri pe kury. — Maꞌe pe ximeꞌeg kar putar temiꞌu kwez teko wanupe zane nehe, iꞌi izupe. Taꞌe heta teteaꞌu teko aꞌe pe aꞌe wà xe. Zezuz uzeꞌeg nezewe izupe aꞌe, taꞌe ipuràgaw wer Piri rehe aꞌe xe. Ukwaw tuwe wemiapo ràm aꞌe."
43,6,7,"Iꞌi Piri izupe. — 200 temetarer tàtà uhyk wanupe temiꞌu imeꞌeg kar haw romo aꞌe, nezewe mehe umaiꞌu putar upaw rupi aꞌe wà nehe, iꞌi izupe."
43,6,8,Naꞌe amo hemimuꞌe Anere her maꞌe uzeꞌeg izupe kury. Ximàw Pet tywyr romo hekon aꞌe.
43,6,9,"— Aw kwarer aꞌe, heta 5 typyꞌak aꞌe, werur mokoz pira kwez aꞌe no. Xo aꞌe zo heta xe. Naheta kwaw amo. Nuhyk kwaw kwez teko wanupe nehe, taꞌe heta teteaꞌu aꞌe wà xe, iꞌi izupe."
43,6,10,"Uzeꞌeg Zezuz urewe. — Pemuapyk kar teko ywy rehe pe wà nehe, iꞌi urewe. Heta teteaꞌu kaꞌapiꞌi aꞌe pe. Aꞌe rupi teko wapyk hehe paw rupi wà.  awa aꞌe pe wà. Heta teteaꞌu kuzà aꞌe pe wà no, kwarearer wà no, kuzàtàigwer wà no."
43,6,11,"Naꞌe Zezuz upyhyk aꞌe typyꞌak aꞌe kury. Uzeꞌeg Tupàn pe kury.— Nekatuahy Tupàn, taꞌe eremur ko temiꞌu urewe ne xe, iꞌi izupe. Aꞌe re umur aꞌe typyꞌak urewe kury. Imono mehe umueta teteaꞌu kar aꞌe typyꞌak urepo pe kury. Heta teteaꞌu tuwe kury. Oromono typyꞌak oroho teko wanupe kury. Oromono pira wanupe no. Nezewegatete no. Tàritykaꞌi heta teteaꞌu pira urepo pe no. Oromono pira teko wanupe no. Uꞌu wà. Te uhyk wanupe kury."
43,6,12,"Hewykàtà wà kury. Naꞌe iꞌi Zezuz urewe kury. — Pemonoꞌog temiꞌu kurer peho nehe, iꞌi urewe. — Naxityk kwaw ikurer nehe, iꞌi urewe."
43,6,13,Aꞌe rupi oromonoꞌog oroho. Urumynehem 12 kokuhu typyꞌak ikurer pupe. Taꞌe teko nuꞌu paw kwaw wà xe.
43,6,14,"Aꞌe teko wexak typyꞌak imueta teteaꞌu haw wà. Wexak ikàgaw wà. — Kwa, iꞌi izupe wà. — Azeharomoete ko awa Tupàn zeꞌeg imumeꞌu har ywy rehe ur maꞌe kwer romo hekon aꞌe, iꞌi izupe wà."
43,6,15,"Aꞌe rupi uzeꞌeg uzeupeupe wà kury.— Xipyhyk kwez awa zaha nehe, xiraha tawhu pe nehe. Ximuigo kar Zaneruwihawete romo nehe, iꞌi uzeupeupe wà. Zezuz ukwaw wazeꞌeg. Naꞌiho wer kwaw wanupi, aꞌe rupi oho aꞌe zutykaꞌi aꞌe wi wanuwi ywytyr rehe kury."
43,6,16,Zezuz wata ꞌy ꞌaromo aꞌe kuryKaruketeaꞌi mehe oroho ꞌy pe ure.
43,6,17,"Nuhem kwaw Zezuz aꞌe pe rihi. Ipytun omogatu kury, aꞌe rupi nuruàro kwaw ure. Uruixe kanuhu pupe. Uruꞌyahaw oroho Kapanau taw kutyr."
43,6,18,"Ywytu uhuaꞌu maꞌe uhem wà aꞌe pe urewe kury, ꞌy imupenopenog pà kury."
43,6,19,"Uruꞌypykuz oroho uruiko kanu pupe. 6 kirom imumaw ire uruexak Zezuz. Wata iko ꞌy ꞌaromo. Ur kanu kutyr. Urukyze katu izuwi, taꞌe nurukwaw kwaw ure xe. — Màràzàwe tuwe nukàzym kwaw ꞌy pupe aꞌe, uruꞌe izupe. — Mo romo hekon aꞌe, aze ruꞌu àzàg romo hekon aꞌe, uruꞌe izupe."
43,6,20,"Uzeꞌeg Zezuz urewe. — Pekyze zo ihewi nehe. Ihe aiko Zezuz romo ihe, iꞌi urewe."
43,6,21,Izeꞌeg henu mehe urukwaw tuwe ure. Aꞌe rupi urumuixe kar kanu pupe kury. Tàritykaꞌi kanu uhem ureho àwàm me kury.
43,6,22,"Teko wekar Zezuz aꞌe wà kuryIkuꞌegwepe teko ꞌywaz upyta maꞌe kwer aꞌe wà, wekar Zezuz oho aꞌe wà. Nuexak kwaw wà. — Maꞌe pe hekon aꞌe, iꞌi uzeupeupe wà.— Karumehe heta pitài kanu xe aꞌe. Zezuz nuixe kwaw aꞌe kanu pupe. Xo hemimuꞌe zo wixe ipupe wà, iꞌi uzeupeupe wà. — Aꞌe ae nuixe kwaw aꞌe, taꞌe xixak hemimuꞌe waneixe mehe zane wà xe, iꞌi uzeupeupe wà. — Maꞌe pe ihon, iꞌi uzeupeupe wà. Uzeꞌeg waiko aꞌe typyꞌak iꞌu awer huwake wà, Zezuz Tupàn pe izeꞌeg awer huwake wà. Wazeꞌeg mehe uhem amo ae teko kanu pupe har aꞌe pe aꞌe wà no. Xiwer taw wi uꞌyahaw wà aꞌe wà. Wekar Zezuz wà wà. Nuexak kwaw aꞌe pe wà. — Nuiko kwaw xe aꞌe, iꞌi ywy rehe har wà, kanu pupe har wanupe wà. — Hemimuꞌe nuiko kwaw xe aꞌe wà no, iꞌi wanupe wà. Aꞌe rupi ywy rehe har wixe kanu pupe paw rupi wà kury. Oho Kapanau taw pe wà, Zezuz hekar pà wà."
43,6,25,"Temiꞌu zàwenugar romo aiko ihe, iꞌi Zezuz aꞌeUhem oho ꞌy izywyr wà. Wexak Zezuz aꞌe pe wà. Uzeꞌeg wà izupe wà. — Purumuꞌe maꞌe, màràn mehe erehem ezuwà xe, iꞌi izupe wà, hehe upuranu pà wà. — Uruata teteaꞌu nerekar pà ure, iꞌi izupe wà."
43,6,26,"Uzeꞌeg Zezuz wanupe.— Azeharomoete ko hezeꞌeg ihe. Karumehe peꞌu typyꞌak. Penewykàtà aꞌe temiꞌu heremiapo kwer iꞌu re. Azapo purumupytuhegatu kar haw ihe, taꞌe Tupàn umur ukàgaw ihewe aꞌe xe. Pexak ikàgaw aꞌe maꞌe iapo mehe. Aꞌe rupi herekar pe kutàri kury. Azapo purumupytuhegatu kar haw ihe, taꞌe apuputar heremiruzeꞌeg romo ihe xe. Naheputar kwaw pe pezar romo. Penemiꞌu ràm iapo har romo zo heputar pe."
43,6,27,"— Xo temiꞌu ko ywy rehe har aekar putar ihe nehe, peze zo nehe. Xo ko ywy rehe peneko mehe peꞌu putar agwer temiꞌu nehe. Aze napeꞌu kwaw nehe, ipuga nehe. Aze pemàno nehe, pepytuꞌu putar iꞌu re nehe. Ihe Awa taꞌyr ihe. Aze peruzar hezeꞌeg nehe, aꞌe mehe heruzar haw nuzawy kwaw amo ae temiꞌu peme aꞌe nehe. Aze peiko aꞌe temiꞌu zàwenugar iꞌu har zàwenugar romo nehe, peiko putar tuweharupi Tupàn pyr nehe, taꞌe Tupàn heru aꞌe xe, umur ukàgaw ihewe aꞌe xe. Umumeꞌu waꞌyr romo hereko haw iko purupe aꞌe."
43,6,28,"Upuranu teko Zezuz rehe wà. — Aze urepurapo wer Tupàn hemiapo putar haw rehe ure nehe, maꞌe uruzapo putar ure nehe, iꞌi izupe wà."
43,6,29,"Iꞌi Zezuz wanupe. — Nezewe iꞌi Tupàn purupe aꞌe. — Pezeruzar heremimono kar rehe nehe, iꞌi purupe aꞌe, iꞌi Zezuz wanupe. — Ihe Tupàn hemimur kar romo aiko ihe. Aze pezeruzar herehe nehe, nezewe mehe Tupàn hemiapo putar haw iapo har romo peiko putar nehe, iꞌi wanupe. Naꞌe teko uzeꞌeg Zezuz pe wà kury.— Kwehe mehe zaneràmuz uꞌu temiꞌu ywak wi uꞌar maꞌe kwer tuweharupi aꞌe wà, temiꞌu heta ꞌymaw rehe wiko mehe wà. Nezewe iꞌi zeꞌeg kwehe arer aꞌe. — Moizez umuꞌar kar temiꞌu ywak wi aꞌe, teko wanupe iꞌu kar pà aꞌe, iꞌi zeꞌeg kwehe arer. Moizez upuner nezewe iapo haw rehe aꞌe, taꞌe Tupàn umur ukàgaw izupe aꞌe xe. Uruzeruzar Moizez zeꞌeg rehe ure, taꞌe wexak kar Tupàn ikàgaw purupe aꞌe xe. Ne kury, nerezapo kwaw agwer maꞌe urewe. Maꞌe erezapo putar ureruwa rupi kury, Tupàn ikàgaw hexak kar pà urewe kury, iꞌi teko Zezuz pe wà. — Aze Tupàn umur ukàgaw newe nehe, aze aꞌe mehe erezapo maꞌe purumupytuhegatu kar haw urewe nehe, aꞌe mehe uruzeruzar putar tuwe nerehe ure nehe."
43,6,32,"Uzeꞌeg Zezuz wanupe.— Azeharomoete ko hezeꞌeg ihe. Kwehe mehe Moizez umuꞌar kar temiꞌu ywak wi aꞌe, penàmuz wanupe iꞌu kar pà aꞌe. Uꞌu wà. Ikuꞌegwepe imaꞌuhez wi wà. Moizez numur kwaw temiꞌu purumuigo kar maꞌeete purupe aꞌe. Ko ꞌar rehe Tupàn aꞌe, aꞌe ae umur kar temiꞌu purumuigo kar maꞌeete aꞌe, ywak wi ur maꞌe kwer, purupe aꞌe."
43,6,33,"Taꞌe aꞌe temiꞌu Tupàn hemimur kwer aꞌe xe, awa ywak wi ur maꞌe kwer romo hekon aꞌe xe. Umuigo kar putar tuwe teko ko ywy rehe har aꞌe wà nehe, Tupàn pyr tuweharupi aꞌe wà nehe."
43,6,34,"Aꞌe rupi teko iꞌi izupe wà kury.— Tuwihaw, emur agwer temiꞌu urewe tuweharupi nehe, iꞌi izupe wà kury."
43,6,35,"Uzeꞌeg Zezuz wanupe.— Ihe aiko aꞌe temiꞌu purumuigo kar maꞌe romo ihe. Aze amo ur ihewe nehe, naꞌimaꞌuhez pixik kwaw nehe. Aze amo uzeruzar herehe nehe, naꞌiziwez pixik kwaw nehe."
43,6,36,"Karumehe azeꞌeg peme ihe. — Herexak pe kwez, napezeruzar kwaw herehe, aꞌe peme."
43,6,37,"Amo uzeruzar putar herehe wà nehe. Tupàn umur putar aꞌe herehe uzeruzar maꞌe ihewe aꞌe wà nehe, heremiruzeꞌeg romo wamuigo kar pà aꞌe wà nehe. — Napeiko kwaw heremiruzeꞌeg romo pe, naꞌe pixik kwaw herehe uzeruzar maꞌe wanupe nehe."
43,6,38,"Azur ywak wi ihe, ywy rehe ihe. Nazur kwaw xe heremiapo putar haw iapo pà ihe. Azur xe hemur kar har hemiapo putar haw iapo pà ihe."
43,6,39,Azekaiw katu teko heremiruzeꞌeg wanehe ihe. Aꞌe rupi nupytuꞌu kwaw herehe uzeruzar ire wà nehe. Taꞌe nezewe hemur kar har uputar aꞌe xe. Pitàitàigatu heremiruzeꞌeg umàno putar aꞌe wà nehe. Nupyta kwaw tywypaw pe wà nehe. Iahykaw rehe amugweraw wi kar putar paw rupi ihe wà nehe.
43,6,40,"Tupàn taꞌyr romo aiko ihe. Aze amo herexak aꞌe nehe, aze uzeruzar herehe aꞌe nehe, wiko putar tuweharupi Tupàn pyr aꞌe nehe, taꞌe nezewe haw Tupàn uputar aꞌe xe. Amugweraw wi kar putar aꞌe uzeruzar maꞌe ihe wà nehe, iahykaw rehe ihe wà nehe, wamuigo wi kar pà ihe wà nehe."
43,6,41,"Zutew wanuwihaw wenu aꞌe maꞌe imumeꞌu mehe paw rupi aꞌe wà. Naꞌikatu kwaw izeꞌeg wanupe, taꞌe — Temiꞌu ywak wi ur maꞌe kwer romo aiko ihe, iꞌi wanupe aꞌe xe. — Uzeꞌeg zemueteahy iko Tupàn rehe aꞌe, hemuꞌem aꞌe, taꞌe uzeapo Tupàn romo zanewe aꞌe xe, iꞌi uzeupeupe wà, Zezuz rehe wà. — Zezuz her romo aꞌe. Zuze taꞌyr romo hekon aꞌe. Xikwaw tu zane, xikwaw ihy zane no. Màràzàwe tuwe ywak rehe har romo weko haw umumeꞌu iko aꞌe, iꞌi uzeupeupe wà, uzeꞌeg ahyahy pà wà."
43,6,43,Uzeꞌeg Zezuz wanupe.— Pezeꞌeg zemueteahy zo herehe ty wà.
43,6,44,"Aze heru numur kwaw aꞌe teko ihewe aꞌe wà nehe, aze numuzeruzar kar kwaw herehe aꞌe wà nehe, aꞌe teko nupuner kwaw heremiruzeꞌeg romo weko haw rehe aꞌe wà nehe. Amugweraw wi kar putar aꞌe herehe uzeruzar maꞌe paw rupi katete ihe wà nehe, iahykaw rehe ihe wà nehe."
43,6,45,"Nezewe uzeꞌeg Tupàn zeꞌeg imumeꞌu har kwehe arer aꞌe wà. — Tupàn umuꞌe putar teko paw rupi aꞌe wà nehe, iꞌi zeꞌeg kwehe arer. Aze teko wenu Tupàn zeꞌeg aꞌe wà nehe, Tupàn umuꞌe putar aꞌe teko aꞌe wà nehe. Aꞌe teko uzeruzar putar herehe wà nehe, wiko putar heremiruzeꞌeg romo wà nehe."
43,6,46,"Xo pitài awa zo wexak heru aꞌe. Amogwer nuexak pixik kwaw wà. Ihe Tupàn hemimur karer ihe, xo ihe zo aexak Tupàn kwehe mehe ihe."
43,6,47,"Azeharomoete ko hezeꞌeg ihe. Aze teko uzeruzar herehe wà nehe, wiko putar tuweharupi Tupàn pyr wà nehe, umàno re ukweraw wi re wà nehe."
43,6,48,Temiꞌu purumuigo kar maꞌe romo aiko ihe.
43,6,49,"Kwehe mehe penàmuz uꞌu temiꞌu ywak wi uꞌar maꞌe kwer oho waiko aꞌe wà, temiꞌu heta ꞌymaw pe wiko mehe aꞌe wà. Umàno tuaꞌuhez mehe wà. Akwez temiꞌu numuigo kar kwaw teko Tupàn pyr tuweharupi aꞌe wà. Ukàzym amo ae maꞌe iꞌu har ài aꞌe wà."
43,6,50,"Temiꞌu ywak wi ur maꞌe kwer iꞌu àràm aꞌe wà, wiko putar tuweharupi Tupàn pyr aꞌe wà nehe, tatahu pe oho pixik ꞌym pà wà nehe."
43,6,51,"Ihe aꞌe temiꞌu ywak wi ur maꞌe kwer purumuigo kar maꞌe romo aiko ihe. Aze teko uꞌu ko temiꞌu ywak wi ur maꞌe kwer aꞌe wà nehe, wiko putar Tupàn pyr tuweharupi aꞌe wà nehe. Amono putar heroꞌo kwer wanemiꞌu ràm romo nehe."
43,6,52,"Zutew wanuwihaw wikwahy aꞌe zeꞌeg henu mehe aꞌe wà. Aꞌe rupi upuranu uzehezehe wà. — Màràzàwe tuwen aipo pa, iꞌi uzeupeupe wà. — Aipo umur putar oꞌo kwer zanewe aꞌe nehe, iꞌu kar pà zanewe aꞌe nehe, iꞌi uzeupeupe wà."
43,6,53,"Uzeꞌeg Zezuz wanupe. — Azeharomoete ko hezeꞌeg ihe. Awa taꞌyr romo aiko ihe. Aze napeꞌu kwaw heroꞌo kwer nehe, napeiko kwaw Tupàn pyr tuweharupi nehe. Aze napeꞌu kwaw heruwy kwer nehe, napezepyro kwaw tatahu wi nehe. Aze teko uꞌu heroꞌo kwer wà nehe, aze uꞌu heruwy kwer wà nehe, wiko putar tuweharupi wà nehe. Amugweraw wi kar putar aꞌe herehe uzeruzar maꞌe ihe wà nehe, wamàno re ihe wà nehe, iahykaw ꞌar rehe ihe wà nehe."
43,6,55,"Heroꞌo kwer aꞌe, uzawy temiꞌuete aꞌe. Ikatu weraꞌu izuwi. Heruwy kwer aꞌe no, uzawy temiꞌu ko ywy rehe har aꞌe no. Aze teko uꞌu heroꞌo kwer wà nehe, aze uꞌu heruwy kwer wà nehe, wiko putar tuwe tuweharupi wà nehe."
43,6,56,"Aze teko uꞌu heroꞌo kwer wà nehe, aze uꞌu heruwy kwer wà nehe no, wiko putar heinuromo aꞌe wà nehe. Aiko putar wainuromo ihe nehe no. Wereko putar hekàgaw aꞌe wà nehe, taꞌe herekwe upyta putar wapyꞌa pupe nehe xe."
43,6,57,"Heru aꞌe, wikuwe maꞌe romo hekon aꞌe. Hemur kar xe aꞌe. Aikuwe ihe no, taꞌe hemuiguwe kar aꞌe no xe. Aꞌe rupi aze teko uꞌu heroꞌo kwer wà nehe, wiko putar tuweharupi wà nehe, taꞌe azapo putar ikatuahy maꞌe ihe nehe xe."
43,6,58,"Aiko temiꞌu ywak wi ur maꞌe kwer romo ihe. Kwehe mehe penàmuz uꞌu amo ae temiꞌu ywak wi uꞌar maꞌe kwer aꞌe wà. Umàno tuaꞌuhez mehe wà. Naiko kwaw aꞌe temiꞌu ài ihe. Aze teko uzeruzar herehe wà nehe, wiko putar tuweharupi Tupàn pyr tatahu pe oho ꞌym pà wà nehe, umàno re ukweraw wi re wà nehe."
43,6,59,"Ko maꞌe paw Zezuz umumeꞌu Zutew wanupe aꞌe, wazemonoꞌogaw pe aꞌe, Kapanau taw pe wiko mehe aꞌe."
43,6,60,"— Xo ne zo eremumeꞌu zeꞌeg purumuigo kar haw ne, iꞌi Pet Zezuz pe aꞌeHemimuꞌe teteaꞌu wenu aꞌe maꞌe imumeꞌu mehe aꞌe wà. Aꞌe rupi iꞌi nezewe uzeupeupe wà. — Zawaiw katu imaꞌemumeꞌu haw aꞌe. Mo umuawyze putar ipurumuꞌe haw nezewe mehe aꞌe wà nehe, iꞌi izupe wà."
43,6,61,"Zezuz ukwaw tuwe wazeꞌeg zemueteahy haw aꞌe. Ni amo numumeꞌu kwaw izupe wà. Uzeꞌeg wanupe.— Napezeruzar kwaw herehe pe kury, taꞌe hemaꞌemumeꞌu haw naꞌikatu kwaw peme aꞌe xe, taꞌe zawaiw katu peme xe. Aipo pepytuꞌu wer heremiruzeꞌeg romo peneko re pe."
43,6,62,"Aze mo pexak awa taꞌyr izeupir mehe weko awer izypy mehe arer pe, maꞌe mo uzeapo aꞌe, iꞌi wanupe."
43,6,63,"Teko aꞌe zutykaꞌi nupuner kwaw oho haw rehe Tupàn pyr aꞌe wà. Tupàn rekwe umuigo kar teko Tupàn pyr aꞌe wà. Aze pezeruzar hezeꞌeg rehe nehe, Tupàn rekwe wixe putar pepyꞌa pe aꞌe nehe, pemuigo kar pà Tupàn pyr aꞌe nehe, tatahu wi pepyro pà aꞌe nehe no."
43,6,64,"Màràmàràn xe pepyr har nuzeruzar kwaw herehe aꞌe wà. Izypy mehe arer we Zezuz ukwaw uzehe uzeruzar ꞌym maꞌe ràm aꞌe wà. Ukwaw wàmàtyryꞌymar aꞌe no. — Kwez awa hemono putar tuwihaw wanupe aꞌe nehe. Aꞌe tuwihaw hezuka kar putar aꞌe wà nehe, iꞌi uzeupe izypy mehe."
43,6,65,"Aꞌe rupi iꞌi wanupe kury. — Aze heru numur kwaw teko ihewe aꞌe wà nehe, aꞌe teko nuzeruzar kwaw herehe aꞌe wà nehe, iꞌi wanupe."
43,6,66,Izeꞌeg naꞌikatu kwaw hemimuꞌe teteaꞌu wanupe aꞌe. Aꞌe rupi aꞌe hemimuꞌe upuir izuwi wà kury. Upytuꞌu hupi wata re wà kury.
43,6,67,"Naꞌe Zezuz uzeꞌeg urewe aꞌe kury. Ure aꞌe 12 hemimuꞌe romo uruiko ure. — Aipo pepuir putar hewi pe nehe no. Aipo pepytuꞌu putar herehe pezeruzar ire nehe no, iꞌi urewe."
43,6,68,"Uzeꞌeg Ximàw Pet izupe. — Tuwihaw, iꞌi izupe. — Aze oroho newi nehe, mo hemiruzeꞌeg romo uruiko putar nehe, iꞌi izupe. — Naheta kwaw amo. Xo ne zo eremumeꞌu zeꞌeg purumuigo kar haw purupe ne. Xo nerehe uzeruzar maꞌe wiko putar Tupàn pyr tuweharupi aꞌe wà nehe. Xo aꞌe zo noho kwaw tatahu pe wà nehe. Uruzeruzar tuwe nerehe ure. Xo ne zo Tupàn hemimur kar romo ereiko ne. Xo ne zo nerezapo pixik kwaw ikatu ꞌym maꞌe ne, iꞌi Ximàw Pet izupe."
43,6,70,"Iꞌi Zezuz urewe. — Izypy mehe apuexaexak ihe, penenonenoz pà 12 heremimuꞌeete romo ihe. Xo pitài pepyr har zo nuiko kwaw heremiruzeꞌegete romo aꞌe. Zurupari hemiruzeꞌeg romo hekon aꞌe, iꞌi urewe."
43,6,71,"Numumeꞌu kwaw wàmàtyryꞌymar her urewe. Zut rehe izeꞌeg aꞌe. Ximàw Kario pe har taꞌyr rehe izeꞌeg. — Amo ꞌar mehe Zut hemono putar tuwihaw wanupe nehe. Tuwihaw hezuka kar putar aꞌe wà nehe, iꞌi Zezuz uzeupe aꞌe, urewe uzeꞌeg ꞌym pà aꞌe."
43,7,1,"Zezuz uzeꞌeg wywyr wanupe aꞌe kuryAꞌe maꞌe imumeꞌu re wata Zezuz oho iko Karirez ywy rehe aꞌe kury. Naꞌiata wer kwaw Zutez ywy rehe, taꞌe Zutew wanuwihaw aꞌe pe har ipuruzuka wer hehe aꞌe wà xe."
43,7,2,"Uhem eteaꞌi amo ae Zutew wazemonoꞌogaw ꞌar aꞌe kury. Ipeok tàpuz pupe zanereko awer aꞌe maiꞌu haw her romo aꞌe. Naꞌe Zezuz tywyr uzeꞌeg wà izupe aꞌe wà kury.— Eho xe wi nehe ty, eho Zutez ywy rehe Zeruzarez tawhu pe nehe ty, taꞌe teko teteaꞌu uzemonoꞌog putar aꞌe pe aꞌe wà nehe xe. Ezapo purumupytuhegatu kar haw aꞌe pe teko wanuwa rupi nehe, aꞌe rupi wexak putar nekàgaw aꞌe wà nehe."
43,7,4,"Aze erepyta xe nezeàmim pà nehe, teko nanekwaw kwaw aꞌe wà nehe. Aze erereko Tupàn ikàgaw nerehe nehe, exak kar nekàgaw eho teko wanupe nehe, iꞌi izupe wà, uzeꞌeg urywahy pà wà."
43,7,5,"Te tywyr nuzeruzar kwaw hehe aꞌe ꞌar rehe aꞌe wà. — Nuiko kwaw Tuwihawete Purupyro Maꞌe romo aꞌe, iꞌi uzeupeupe wà."
43,7,6,"Uzeꞌeg Zezuz wanupe.— Naha kwaw ko ꞌar rehe ihe nehe, taꞌe nuhem kwaw heꞌar aꞌe rihi xe. Pe pepuner peho haw rehe wyzài ꞌar mehe pe, taꞌe tuwihaw ywy rehe har naꞌipuruzuka wer kwaw penehe aꞌe wà xe. Naꞌiakatuwawahy kwaw herehe aꞌe wà. Taꞌe amumeꞌu wanemiapo kwer ikatu ꞌym maꞌe teko wanupe ihe xe."
43,7,8,"Peho aꞌe maiꞌu haw pe nehe. Naha kwaw kutàri ihe rihi, taꞌe heꞌar nuhem kwaw aꞌe rihi xe. Aꞌe rupi upyta Karirez ywy rehe."
43,7,10,Zezuz maiꞌu haw pe ihon aꞌe kuryTywyr oho maiꞌu haw pe wà kury. Amo ꞌar ipaw ire Zezuz oho aꞌe pe aꞌe no. Numumeꞌu kwaw oho haw teko wanupe. Uzeàmim teko wamyter pe. Teko nukwaw kwaw ihemaw wà.
43,7,11,"Zutew wanuwihaw wekar Zezuz aꞌe wà, teko wazemonoꞌogaw pe aꞌe wà. Upuranuranu teko wanehe wà. — Aipo pexak Zezuz, iꞌi oho waiko teko wanupe wà. Nuexak kwaw wà. Teko paw uzeꞌeg Zezuz rehe aꞌe wà.— Ikatuahy aꞌe, iꞌi amo wà. — Nan, hemuꞌem teko wanupe aꞌe, iꞌi amogwer wà. Teko nuzeꞌegatu kwaw hehe tuwihaw wanuwa rupi wà, taꞌe ukyze wanuwi wà xe.— Uzuka putar Zezuz aꞌe wà nehe. Aze azeꞌegatu hehe ihe nehe, hezuka putar aꞌe wà nehe no, iꞌi uzeupe wà."
43,7,14,Amo maiꞌu haw ꞌar pawire Zezuz oho Tupàn hàpuzuhu pe aꞌe kury. Uzypyrog upurumuꞌe pà kury. Teko teteaꞌu wenu izeꞌeg mehe wà.
43,7,15,"Zutew wanuwihaw ipytuhegatu tuwe izeꞌeg henu mehe aꞌe wà. — Kwez awa nuzemuꞌe pixik kwaw xe Tupàn zeꞌeg rehe aꞌe, nur pixik kwaw xe purumuꞌe haw pe aꞌe. Màràzàwe tuwe ukwaw katu maꞌe teteaꞌu aꞌe, iꞌi uzeupeupe wà."
43,7,16,Aꞌe rupi uzeꞌeg Zezuz wanupe aꞌe kury.— Namumeꞌu kwaw hezeꞌeg teko purupe ihe. Tupàn hemur kar har zeꞌeg zo amumeꞌu teko purupe ihe.
43,7,17,"Aze pepurapo wer tuwe Tupàn hemimutar rehe nehe, aꞌe mehe nezewe pezeꞌeg putar ihewe nehe. — Azeharomoete neremumeꞌu kwaw nezeꞌeg purupe ne. Xo Tupàn neru zeꞌeg eremumeꞌu iko purupe, peze putar ihewe nehe."
43,7,18,"Amo upurumuꞌe maꞌe upurumuꞌe waiko uzeꞌeg rupi aꞌe wà. Naꞌikatu kwaw nezewe mehe wà. — Azeharomoete upurumuꞌe maꞌe ikatuahy maꞌe romo ereiko ne, iꞌi putar teko ihewe wà nehe, iꞌi aꞌe upurumuꞌe maꞌe waiko uzeupe wà. Naꞌikatu kwaw nezewe mehe. Aze amo upurumuꞌe hemur kar har zeꞌeg rehe aꞌe wà nehe, ikatuahy aꞌe wà nehe, taꞌe nezewe mehe umuwete katu Tupàn waiko aꞌe wà xe. Agwer upurumuꞌe maꞌe nuiko kwaw hemuꞌem maꞌe romo wà."
43,7,19,"Moizez umur Tupàn zeꞌeg kwehe arer peipy wanupe aꞌe. Naperuzar kwaw aꞌe zeꞌeg pe. — Eruzar Moizez zeꞌeg nehe, peze ihewe pe. Màràzàwe tuwe pezeꞌeg nezewe ihewe. Pepuruzuka wer herehe. Aze hezuka pe nehe, napeiko kwaw Moizez zeꞌeg heruzar har romo nehe."
43,7,20,"Uzeꞌeg teko izupe wà. — Nereꞌo ty. Erereko tekwe ikatu ꞌym maꞌe nezehe, aꞌe rupi erezeꞌeg nezewe urewe. Ni amo naꞌipuruzuka wer kwaw nerehe aꞌe wà, iꞌi ahyahy izupe wà."
43,7,21,"Uzeꞌeg Zezuz wanupe.— Amo ꞌar mehe amaꞌereko mytuꞌu haw ꞌar mehe ihe, awa imukatu pà ihe. Pepytuhegatu hexak mehe. Moizez omonohok kar penaꞌyr wapireraꞌi peme aꞌe. — Penaꞌyr izexak kar ire 8 ꞌar pawire pemonohok wapireraꞌi wanuwi nehe, iꞌi Moizez peipy wanupe. Aꞌe ꞌym mehe peipy omonohok waꞌyr wapireraꞌi aꞌe wà no. Aze imonohokaw ꞌar uhem mytuꞌu haw ꞌar mehe nehe, aꞌe mehe pemonohok putar wapireraꞌi mytuꞌu haw ꞌar mehe nehe. Nezewe mehe pemaꞌereko mytuꞌu haw ꞌar mehe. Ihe ihe no, amukatu imaꞌeahy maꞌe mytuꞌu haw ꞌar mehe ihe no. Nezewe mehe amaꞌereko mytuꞌu haw ꞌar mehe ihe no. Ikatuahy nezewe. Màràzàwe tuwe pezeꞌeg zemueteahy herehe."
43,7,24,"Pemaꞌenukwaw katu ko hezeꞌeg rehe nehe. — Ikatu ꞌym maꞌe erezapo iko ne, peze zo tàritykaꞌi amo pe nehe, hemiapo kwer hexak mehe nehe. — Maꞌin putar Tupàn neremiapo kwer rehe aꞌe nehe, peze izupe nehe. Taꞌe Tupàn naꞌimaꞌenukwaw kwaw maꞌe rehe teko wazàwe aꞌe xe."
43,7,25,"— Aipo Zezuz Tuwihawete Purupyro Maꞌe romo hekon aꞌe, iꞌi teko wàAmo teko Zeruzarez tawhu pe har iꞌi uzeupeupe wà kury.— Kwa, tuwihaw ipuruzuka wer kwez awa rehe aꞌe wà."
43,7,26,"Upurumuꞌe iko xe teko wanuwa rupi aꞌe. Tuwihaw nuzeꞌeg kwaw hehe aꞌe wà, numumeꞌu kwaw hemiapo kwer ikatu ꞌym maꞌe zanewe aꞌe wà. Aipo wiko tuwe Tuwihawete Purupyro Maꞌe romo aꞌe. Aipo tuwihaw xe har ukwaw Tuwihawete Purupyro Maꞌe romo heko haw aꞌe wà. Màràzàwe tuwe nupyhyk kar kwaw aꞌe wà."
43,7,27,"Nan, nuiko kwaw Tuwihawete Purupyro Maꞌe romo aꞌe. Taꞌe Tuwihawete tur mehe naxikwaw kwaw izexak kar awer zane nehe xe. Xikwaw katu ko awa izexak kar awer. Xikwaw heko awer. Aꞌe rupi nuiko kwaw aꞌe Tuwihawete Purupyro Maꞌe ur maꞌe ràm romo aꞌe."
43,7,28,Tàpuzuhu pe upurumuꞌe mehe Zezuz uzeꞌeg wahyhaw rupi aꞌe. -Azeharomoete hekwaw pe pe. Pekwaw hezexak kar awer no. Nazur e kwaw ko ywy rehe ihe. Amo hemur kar xe aꞌe. Azeharomoete har romo hemur kar har hekon aꞌe. Napekwaw kwaw hemur kar har.
43,7,29,"Akwaw katu Tupàn ihe, taꞌe kwehe mehe aiko ipyr ihe xe. Hemur kar xe pepyr aꞌe."
43,7,30,"Naꞌe tuwihaw uzeagaw ipyhyk pà aꞌe wà kury. Nupuner kwaw ni opokokaw rehe hehe wà, taꞌe nuhem kwaw iꞌar aꞌe rihi xe. Taꞌe Tupàn nupyhyk kar kwaw wanupe aꞌe xe."
43,7,31,"Teko teteaꞌu tàpuzuhu pe har uzeruzar hehe aꞌe wà kury. — Aze Tuwihawete Purupyro Maꞌe ur aꞌe nehe, aze ruꞌu uzapo putar purumupytuhegatu kar haw uhu weraꞌu maꞌe ko awa hemiapo kwer wi aꞌe nehe kury, iꞌi uzeupeupe wà."
43,7,32,"Zauxiapekwer oho Zezuz ipyhyk pà wà kuryZeꞌeg kwehe arer kwaw par parizew her maꞌe aꞌe wà, wenu teko wazeꞌeg aꞌe wà. Uzemonoꞌog oho xaxeto wanuwihaw wanehe aꞌe wà kury. Wenoz zauxiapekwer wanuwihaw uzeupe wà kury.— Pepyhyk Zezuz peho nehe ty wà, imunehew pà nehe ty wà, iꞌi wanupe wà. Uhem oho Zezuz huwake wà kury. Nupyhyk kwaw wà."
43,7,33,Uzeꞌeg Zezuz teko wanupe.— Xo màràn ꞌar zo amumaw putar xe pepyr hereko pà ihe nehe. Aꞌe re aha putar hemur kar har ipyr ihe nehe.
43,7,34,Herekar putar zepe pe nehe. Naherexak kwaw pe nehe. Napepuner kwaw heho àwàm me peho haw rehe pe nehe.
43,7,35,"Izeꞌeg henu mehe upuranu zutew wanuwihaw uzehezehe aꞌe wà kury. — Maꞌe pe oho putar aꞌe nehe. Aipo amo ae ywy rehe oho putar nehe. Aipo umuꞌe putar zutew amo ae taw pe har wà nehe. Aipo zutew ꞌym umuꞌe putar oho wà nehe no. — Herekar putar pe nehe, naherexak kwaw pe nehe. Napepuner kwaw peho haw rehe hereko àwàm me nehe, iꞌi kwez zanewe. Màràzàwe tuwe nezewe uzeꞌeg zanewe."
43,7,37,"Ytyzuzàmaw rehe izeꞌeg aꞌe kuryNaꞌe maiꞌu haw upaw eteaꞌi kury. ꞌAr ipaw eteaꞌi mehe teko heta teteaꞌu weraꞌu wà kury. Uzeꞌeg wi Zezuz oho teko tàpuzuhu pe har wanupe kury, wahyhaw rupi kury.— Aze teko iziwez wà nehe, oho putar ytyzuzàmaw pe wà nehe. Nezewegatete aze teko hurywete wer wà nehe, tuwe uzeruzar herehe wà nehe."
43,7,38,"Nezewe iꞌi Tupàn zeꞌeg kwehe arer aꞌe. — Aze teko uzeruzar herehe aꞌe wà nehe, wapyꞌa nuzawy kwaw ytyzuzàmaw wà nehe. ꞌY purumuigo kar maꞌe uhem putar ipyꞌa wi nehe, iꞌi zeꞌeg kwehe arer aꞌe."
43,7,39,"Tupàn rekwe Puràg rehe izeꞌeg aꞌe, taꞌe Tupàn rekwe Puràg wixe putar zanepyꞌa pe aꞌe nehe xe, Zezuz rehe zanezeruzar mehe aꞌe nehe xe. Nuhem kwaw Tupàn rekwe Puràg purupe aꞌe ꞌar mehe aꞌe rihi, taꞌe Zezuz nuzewyr kwaw ywate u ipyr aꞌe rihi xe. Nuzeapo kwaw Tuwihawete ikàg maꞌe romo aꞌe ꞌar mehe aꞌe rihi."
43,7,40,"Amo uzeruzar hehe wà, amogwer nuzeruzar kwaw hehe wàTeko teteaꞌu wenu izeꞌeg mehe aꞌe wà.— Azeharomoete ko awa wiko aꞌe Tupàn zeꞌeg imumeꞌu har romo aꞌe, Tuwihawete Purupyro Maꞌe henataromo ur maꞌe romo hekon aꞌe, iꞌi amo wà."
43,7,41,"— Tuwihawete Purupyro Maꞌe romo hekon tuwe aꞌe, iꞌi amo wà. — Aipo Tuwihawete Purupyro Maꞌe ràm ur putar Karirez wi aꞌe nehe, iꞌi amo wà. — Tupàn zeꞌeg kwehe arer umumeꞌu Tuwihawete izexak kar àwàm Merez taw pe aꞌe. Wiko putar tuwihaw Tawi hemimino romo nehe. Tawi izexak kar awer pe uzexak kar putar aꞌe nehe, iꞌi amo wà."
43,7,43,"Aꞌe rupi amo uzeruzar Zezuz rehe wà, amogwer nuzeruzar kwaw hehe wà."
43,7,44,Amo ipurupyhyk wer hehe aꞌe wà. Ni amo nopokok kwaw hehe wà.
43,7,45,"Tuwihaw nuzeruzar kwaw hehe wàAꞌe zauxiapekwer uzewyr oho omono kar har wanupe aꞌe wà kury, xaxeto wanuwihaw wanupe wà kury, zeꞌeg kwehe arer kwaw par wanupe wà kury. Nueraha kwaw Zezuz uzeupi wà. Naꞌe aꞌe tuwihaw upuranu zauxiapekwer wanehe wà kury. — Màràzàwe tuwe naperur kwaw Zezuz xe urewe, iꞌi ahyahy wanupe wà."
43,7,46,"— Ni amo nuzeꞌeg pixik kwaw kwez awa zàwe aꞌe wà, iꞌi tuwihaw wanupe wà."
43,7,47,"Aꞌe zeꞌeg kwehe arer kwaw par uzeꞌeg zauxiapekwer wanupe wà kury. — Aipo pezeruzar hemuꞌemaw rehe pe no, iꞌi wanupe wà, uzeꞌeg uryw ahyahy pà wà. — Aipo amo tuwihaw amo parizew uzeruzar hehe aꞌe wà, iꞌi wanupe. Teko uzeruzar hehe aꞌe wà, taꞌe nukwaw kwaw Moizez zeꞌeg aꞌe wà xe. Aꞌe rupi Tupàn uzepyk putar wanehe aꞌe nehe, iꞌi muaꞌu zauxiapekwer wanupe wà."
43,7,50,"Nikunem wiko aꞌe pe wapyr aꞌe no, tuwihaw wapyr aꞌe no. Amo ꞌar mehe aꞌe ꞌym mehe Nikunem oho Zezuz pe uzeꞌeg pà aꞌe. Pemaꞌenukwaw hehe. Nikunem uzeꞌeg tuwihaw wanupe kury. — Nazapuner kwaw izuka haw rehe zane nehe, aze amo teko numumeꞌu kwaw hemiapo kwer ikatu ꞌym maꞌe zaneruwa rupi aꞌe wà nehe, iꞌi wanupe. — Moizez zeꞌeg kwehe arer nuzuka kar kwaw teko nezewe zanewe aꞌe, iꞌi wanupe. Aze amo umumeꞌu hemiapo kwer iaiw maꞌe nehe, xo aꞌe mehe zo zapuner izuka haw rehe nehe, iꞌi wanupe."
43,7,52," Aꞌe Tuwihaw uzeꞌeg Nikunem pe wà kury. — Aipo Karirez ywy rehe har romo ereiko ne no, iꞌi izupe wà. — Ezemuꞌe eho zeꞌeg kwehe arer pape rehe imuapyk pyrer rehe nehe. Aꞌe mehe erekwaw putar maꞌe nehe. Zeꞌeg kwehe arer numumeꞌu pixik kwaw Tuwihawete Purupyro Maꞌe Karirez ywy wi tur haw aꞌe, iꞌi izupe wà."
43,8,1,"Tuwihaw werur kuzà Zezuz huwa rupi wà[Naꞌe tuwihaw uhem oho aꞌe wi paw rupi wà kury, pitàitàigatu weko haw pe oho pà aꞌe wà kury. Upaw zemonoꞌogaw kury. Aꞌe rupi teko paw uzewyr oho Zeruzarez tawhu wi aꞌe wà kury, weko haw pe aꞌe wà kury. Zezuz oho ywytyr Uri tyw her maꞌe rehe aꞌe kury."
43,8,2,Ikuꞌegwepe iziꞌitahy uzewyr oho Tupàn hàpuzuhu pe kury. Teko uzemonoꞌog huwake paw rupi aꞌe wà. Wapyk in aꞌe pe aꞌe kury. Uzypyrog wamuꞌe pà kury.
43,8,3,"Zeꞌeg kwehe arer rehe upurumuꞌe maꞌe aꞌe wà, zeꞌeg kwehe arer kwaw par parizew her maꞌe aꞌe wà no, werur amo kuzà aꞌe pe Zezuz huwake aꞌe wà kury, taꞌe uker umen ꞌym puhe aꞌe xe. Teko upyhyk ipuhe iker mehe wà. Umupuꞌàm kar aꞌe kuzà teko wanuwa rupi wà kury. — Purumuꞌe maꞌe, iꞌi Zezuz pe wà. — Urupyhyk ko kuzà kwez umen ꞌym puhe iker mehe ure kury, iꞌi izupe wà."
43,8,5,"— Nezewe iꞌi zeꞌeg kwehe arer Moizez pe imur pyrer aꞌe. — Aze kuzà uker oho umen ꞌym puhe aꞌe nehe, pepyhyk aꞌe kuzà nehe, peraha katu pe nehe, pezapizapi ita teteaꞌu pupe nehe, izuka pà nehe, iꞌi zeꞌeg kwehe arer aꞌe. Aꞌe rupi urupuranu nerehe ure kury. — Maꞌe ere putar urewe ko kuzà rehe nehe, iꞌi izupe wà."
43,8,6,"Ipuruzuka wer zepe Zezuz rehe aꞌe wà.— Aze uzeꞌeg zemueteahy Tupàn rehe aꞌe nehe, zapuner izuka kar haw rehe zane nehe, iꞌi uzeupeupe wà. Zezuz nuzeꞌeg kwaw wanupe. Wapyk aꞌe pe ywy ikaikair pà ukwà pupe."
43,8,7,"Upuranu wi wi hehe wà. Upuꞌàm Zezuz uzeꞌeg pà wanupe kury.— Aze amo naheta kwaw ikatu ꞌygwer hehe nehe, tuwe uzapi aꞌe ràgypy pe kuzà aꞌe nehe. Mo ràgypy omomor putar ita hehe nehe, iꞌi wanupe. Uzeamumew wi wapyk pà ywy ikaikair pà kury."
43,8,9,"Izeꞌeg henu mehe pitàitàigatu oho aꞌe wi izuwi wà. Tuaꞌuete maꞌe ràgypy uhem oho aꞌe wi izuwi wà. Aꞌe re amogwer oho aꞌe wà no. Paw rupi katete wanon aꞌe wi izuwi wà, kuzà iapi ꞌym pà wà. Zezuz zutykaꞌi aꞌe pe hin. Kuzà aꞌe no, uꞌàm aꞌe pe aꞌe no."
43,8,10,"Upuꞌàm Zezuz kuzà pe uzeꞌeg pà aꞌe kury. — Maꞌe pe wahon wà, zàkwà. Aipo nupyta kwaw ni pitài neremiapo kwer imumeꞌu har aꞌe. Aipo naheta kwaw ni pitài nerehe uzepyk maꞌe aꞌe wà, iꞌi izupe."
43,8,11,"— Ni pitài, ꞌy, tuwihaw, iꞌi izupe. — Ihe ihe no, zàkwà, namumeꞌu kwaw neremiapo kwer ihe no, zàkwà. Nazepyk kwaw nerehe ihe. Ehem eho nereko haw pe kury, zàkwà. Epytuꞌu ikatu ꞌym maꞌe iapo re nehe kury, zàkwà, iꞌi izupe."
43,8,12,"— Tatainy ài aiko ihe, iꞌi Zezuz teko wanupeUzeꞌeg wi Zezuz teko tàpuzuhu pe har wanupe kury. — Tatainy zàwenugar romo aiko ko ywy rehe har wanupe ihe. Aze xiraha tatainy pe rupi pyhaw nehe, xixak putar zaneho àwàm nehe. Nezewegatete aze teko uzeruzar herehe aꞌe wà nehe, nuzapo kwaw ikatu ꞌym maꞌe oho waiko aꞌe wà nehe. Wiko putar tuweharupi Tupàn pyr aꞌe wà nehe."
43,8,13,"Naꞌe zeꞌeg kwehe arer kwaw par parizew her maꞌe aꞌe wà kury, uzeꞌeg izupe aꞌe wà kury. — Xo ne zo eremumeꞌu Tupàn hemimur karer romo nereko haw urewe kury. Naheta kwaw amo ae imumeꞌu har aꞌe, aꞌe rupi nuruzeruzar kwaw nezeꞌeg rehe ure. Aze ruꞌu neremuꞌem iko urewe, iꞌi izupe wà."
43,8,14,"Uzeꞌeg Zezuz wanupe.— Nan kwaw nezewe pa. Azeharomoete hezeꞌeg ihe. Taꞌe akwaw hereko awer ihe xe. Akwaw heho àwàm ihe no. Napekwaw kwaw hereko awer, napekwaw kwaw heho àwàm no."
43,8,15,"Teko romo peiko, aꞌe rupi teko ài pemaꞌenukwaw. Napemaꞌenukwaw kwaw Tupàn ài. Aꞌe rupi napemaꞌenukwaw kwaw teko wanemiapo kwer rehe Tupàn ài. Ihe ihe, namumeꞌu kwaw teko wanemiapo kwer ikatu ꞌym maꞌe ko ꞌar rehe ihe. Nazepyk kwaw iapo arer wanehe ko ꞌar rehe."
43,8,16,"Aze mo amumeꞌu wanemiapo kwer, azeharomoete mo hezeꞌeg. Taꞌe heru hemur kar har herehe we hekon aꞌe xe, hemuzeꞌeg kar iko aꞌe xe."
43,8,17,"Nezewe iꞌi zeꞌeg kwehe arer aꞌe.— Aze mokoz teko uzeꞌeg pitài uzeꞌegaw rupi aꞌe wà nehe, aze zuawygatu wanemimumeꞌu wà nehe, wazeꞌeg azeharomoete putar nehe. Pepuner hehe pezeruzar haw rehe nehe, iꞌi zeꞌeg kwehe arer."
43,8,18,"Amumeꞌu Tupàn hemimur karer romo hereko haw purupe ihe. Heru hemur kar har aꞌe no, umumeꞌu hereko haw iko purupe aꞌe no. Aꞌe rupi mokoz romo uruiko ure, aꞌe maꞌe imumeꞌu har romo ure. Aꞌe rupi urezeꞌeg azeharomoete ure. Pepuner hehe pezeruzar haw rehe nehe."
43,8,19,"— Maꞌe pe neru hekon aꞌe, iꞌi izupe wà.— Nahekwaw kwaw pe, ni heru napekwaw kwaw no, iꞌi wanupe. — Aze mo hekwaw pe, aꞌe mehe mo pekwaw mo heru, iꞌi wanupe."
43,8,20,Agwer maꞌe Zezuz umumeꞌu iko tàpuzuhu pupe upurumuꞌe mehe aꞌe. Temetarer hyru huwake heko mehe aꞌe. Ni amo nupyhyk kwaw aꞌe wà. Ni amo nueraha kwaw tuwihaw wanupe wà. Taꞌe nuhem kwaw iꞌar aꞌe rihi xe. Taꞌe Tupàn nupyhyk kar kwaw aꞌe ꞌar mehe aꞌe xe.
43,8,21,"— Napepuner kwaw peho haw rehe heho àwàm me nehe, iꞌi Zezuz teko wanupeUzeꞌeg wi Zezuz tuwihaw wanupe aꞌe kury. — Aha putar xe wi ihe nehe. Herekar putar pe nehe. Naherexak kwaw pe nehe. Pemàno putar nehe. Ni amo napepyro kwaw ikatu ꞌym maꞌe penemiapo kwer wi aꞌe nehe. Napepuner kwaw peho haw rehe heho àwàm me nehe, iꞌi wanupe. Aꞌe rupi uzeꞌeg tuwihaw uzeupeupe wà kury, — Napepuner kwaw peho haw rehe heho àwàm me nehe, iꞌi kwez zanewe kury. Aipo uzezuka putar nehe, iꞌi izupe wà, uzehezehe upuranu pà wà. Uzeꞌeg Zezuz wanupe.— Peiko ko ywy rehe har romo pe. Napeiko kwaw ywate har romo. Aiko ywate har romo ihe. Naiko kwaw ko ywy rehe har romo ihe. Aꞌe rupi — Pemàno putar nehe, aꞌe kwez peme ihe. — Ni amo napepyro kwaw penemiapo kwer ikatu ꞌym maꞌe wi aꞌe nehe, aꞌe kwez peme. Azeharomoete, pemàno putar pekatu ꞌygwer wi pezepyro ꞌym pà nehe, aze napezeruzar kwaw Tupàn romo hereko haw rehe nehe."
43,8,25,"— Mo romo ereiko ne, maꞌe romo ereiko ne, iꞌi izupe wà.— Tuweharupi amumeꞌu hereko haw teko peme ihe, izypy mehe arer we ihe."
43,8,26,"Heta teteaꞌu maꞌe heremimumeꞌu ràm peme ihe, penemiapo kwer rehe hezeꞌeg pà ihe. Hemur kar har aꞌe, azeharomoete izeꞌeg aꞌe. Umumeꞌu maꞌe teteaꞌu ihewe. Xo aꞌe izeꞌeg hereminu kwer zo amumeꞌu purupe ihe."
43,8,27,"U rehe Tupàn rehe uzeꞌeg iko aꞌe. Teko nukwaw katu kwaw izeꞌeg awer wà. — Uzeꞌeg Tupàn rehe aꞌe, niꞌi kwaw izupe wà."
43,8,28,"Aꞌe rupi Zezuz uzeꞌeg wanupe kury.— Tupàn hemimur kar awa romo uzeapo maꞌe kwer romo aiko ihe. Amo ꞌar mehe herupir kar putar aꞌe nehe. Aꞌe ꞌar mehe hekwaw putar pe nehe. Pezeꞌeg putar nezewe ihewe nehe.— Azeharomoete Tupàn romo hekon aꞌe, zaneipy wanupe uzeꞌeg maꞌe kwer romo hekon aꞌe, peze putar ihewe nehe. Ihe zutykaꞌi nazapo kwaw maꞌe ihe. Heru hemuꞌe maꞌe rehe aꞌe. Xo aꞌe maꞌe zo amumeꞌu peme ihe."
43,8,29,Hemur kar har herehe we hekon aꞌe. Nupuir kwaw ihewi. Taꞌe tuweharupi azapo hemiapo putar haw teko ihe xe.
43,8,30,Teko teteaꞌu aꞌe maꞌe henu mehe uzeruzar hehe aꞌe wà kury.
43,8,31,"— Zurupari penu romo hekon aꞌe, iꞌi Zezuz tuwihaw wanupe aꞌeAꞌe rupi nezewe iꞌi Zezuz Zutew wanupe aꞌe kury.— Aze pezeruzar hezeꞌeg rehe nehe, aꞌe mehe peiko putar tuwe heremimuꞌe romo nehe."
43,8,32,Pekwaw putar zeꞌeg azeharomoete har nehe. Zeꞌeg azeharomoete har penenuhem putar ikatu ꞌymaw wi aꞌe nehe.
43,8,33,"Uzeꞌeg Zutew Zezuz pe wà. — Àmàrààw izuapyapyr romo uruiko ure. Nuruiko pixik kwaw amo teko wanupe umaꞌereko e maꞌe romo. — Peiko putar teko izar ꞌym maꞌe ài nehe, ere urewe. Màràzàwe tuwe erezeꞌeg nezewe urewe, iꞌi izupe wà, hehe upuranu pà wà."
43,8,34,"Uzeꞌeg Zezuz wanupe.— Azeharomoete hezeꞌeg ihe. Ikatu ꞌym maꞌe iapo har aꞌe wà, umaꞌereko e maꞌe ài wanekon paw rupi katete aꞌe wà. Wanemiapo kwer ikatu ꞌym maꞌe aꞌe, wazar ài hekon aꞌe."
43,8,35,"Aze awa umaꞌereko e maꞌe romo hekon aꞌe nehe, nuiko kwaw uzar taꞌyr romo aꞌe nehe. Taꞌyr upyta putar u heko haw pe tuweharupi aꞌe nehe. Umaꞌereko e maꞌe oho putar ruꞌu aꞌe wi aꞌe nehe. Nupyta kwaw uzar heko haw pe tuweharupi nehe."
43,8,36,"Aze Tupàn taꞌyr pemuhem kar pezar wi nehe, ikatu ꞌym maꞌe wi nehe, pepuner tuwe izuwi pehemaw rehe nehe."
43,8,37,"Akwaw Àmàrààw izuapyapyr romo peneko haw ihe. Pezeagaw zepe peiko hezuka haw rehe, taꞌe hepurumuꞌe haw naꞌikatu kwaw peme ihe xe."
43,8,38,Heru wexak kar maꞌe teteaꞌu iko ihewe aꞌe. Amumeꞌu aꞌe maꞌe teko peme ihe. Pezapo xo penu ywy rehe har pemuꞌe awer zo peiko pe.
43,8,39,"— Àmàrààw ureru romo hekon aꞌe, iꞌi izupe wà. Uzeꞌeg wanupe.— Aze mo taꞌyr romo peiko, aꞌe mehe mo pepuner mo maꞌe hexak pyr ꞌym iapo haw rehe, Àmàrààw izàwe, iꞌi Zezuz wanupe. Tupàn umumeꞌu zeꞌeg azeharomoete har ihewe. Amumeꞌu aꞌe zeꞌeg azeharomoete har peme ihe no. Namumeꞌu kwaw amo ae zeꞌeg peme. Pezeagaw zepe hezuka pà. Àmàrààw nuzapo pixik kwaw agwer maꞌe aꞌe. Nuzuka pixik kwaw Tupàn hemimur karer aꞌe."
43,8,41,"Pezapo tuwe maꞌe peiko penu ài pe. Àmàrààw nuiko kwaw penu romo aꞌe.— Pitài zo ureru aꞌe, Tupàn ureru romo hekon aꞌe. Uruiko taꞌyrete romo ure, iꞌi izupe wà."
43,8,42,"Uzeꞌeg wanupe.Aze mo Tupàn penu romo hekon, aꞌe mehe mo heamutar katu mo pe. Taꞌe azur izuwi ihe xe. Aiko xe ihe kury. Nazur e kwaw ihe. Hemur kar aꞌe. Màràzàwe tuwe napeinu katu kwaw hezeꞌeg. Màràzàwe tuwe napekwaw kwaw izeꞌeg. Napekwaw kwaw hezeꞌeg taꞌe naꞌikatu kwaw peme aꞌe xe, aꞌe rupi napepurenu wer kwaw hehe."
43,8,44,"Zurupari aꞌe, penu romo hekon aꞌe. Peiko taꞌyr romo. Pepurapo wer penu hemiapo putar haw rehe. Izypy mehe arer we puruzuka maꞌe romo hekon aꞌe. Izypy mehe arer we naꞌiakatuwawahy kwaw zeꞌeg azeharomoete har rehe aꞌe, taꞌe nukwaw pixik kwaw zeꞌeg azeharomoete har imumeꞌu haw aꞌe xe. Hemuꞌem aꞌe, taꞌe xo wemuꞌemaw ukwaw aꞌe xe. Taꞌe hemuꞌem maꞌe romo hekon aꞌe xe. Hemuꞌem maꞌe wanu romo hekon paw rupi no. Zeꞌeg azeharomoete har amumeꞌu peme ihe. Aꞌe rupi napezeruzar kwaw herehe. Taꞌe hemuꞌem maꞌe wanu aꞌe xe, penu romo hekon aꞌe xe."
43,8,46,"Nazapo pixik kwaw ikatu ꞌym maꞌe ihe. Aꞌe rupi — Ikatu ꞌym maꞌe iapo har romo hekon aꞌe, napepuner kwaw peze haw rehe ihewe. Xo zeꞌeg azeharomoete har amumeꞌu purupe ihe. Màràzàwe tuwe napezeruzar kwaw hezeꞌeg rehe. Tupàn hemiruzeꞌeg aꞌe wà, uzeapyaka katu izeꞌeg rehe aꞌe wà. Napeiko kwaw hemiruzeꞌeg romo. Aꞌe rupi napezeapyaka katu kwaw izeꞌeg rehe."
43,8,48,"— Àmàrààw izexak kar ꞌym mehe we aikuwe ihe, iꞌi Zezuz teko wanupe aꞌeUzeꞌeg Zutew Zezuz pe aꞌe wà kury.— Amo ꞌar mehe uruzeꞌeg zemueteahy nerehe ure. — Xamari ywy rehe har romo hekon aꞌe, tekwe ikatu ꞌym maꞌe hereko har romo hekon aꞌe, uruꞌe teko wanupe ure, nerehe urezeꞌeg pà ure. Azeharomoete aꞌe urezeꞌeg awer aꞌe ꞌar mehe arer ure, iꞌi izupe wà."
43,8,49,Uzeꞌeg wanupe.— Nareko kwaw tekwe ikatu ꞌym maꞌe herehe ihe. Azeruzeꞌegatu heru rehe ihe. Napezeruzeꞌeg kwaw herehe pe. Pezeꞌeg zemueteahy peiko herehe.
43,8,50,— Naekar kwaw hezehe teko wamuzeꞌegatu kar haw ihe. Heta amo herehe teko wamuzeꞌegatu kar har aꞌe. Tuwihaw teko wanemiapo kwer imumeꞌu àràm romo hekon aꞌe.
43,8,51,"Azeharomoete ko hezeꞌeg ihe. Aze teko weruzar hezeꞌeg aꞌe wà nehe, numàno pixik kwaw aꞌe wà nehe."
43,8,52,"Uzeꞌeg zutew izupe wà kury.— Azeharomoete tekwe ikatu ꞌym maꞌe hereko har romo ereiko ne, iꞌi izupe wà. Umàno Àmàrààw. Tupàn zeꞌeg imumeꞌu har umàno aꞌe wà no. Màràzàwe tuwe nezewe erezeꞌeg ne, iꞌi izupe wà. — Numàno pixik kwaw aꞌe wà nehe, ere kwez urewe. — Màràzàwe tuwe erezeꞌeg nezewe."
43,8,53,Umàno ureru Àmàrààw. Aipo nekàg weraꞌu izuwi ne. Tupàn zeꞌeg imumeꞌu har umàno aꞌe wà no. Mo romo ereiko ne. Aipo nekàg weraꞌu wanuwi.
43,8,54,"Uzeꞌeg Zezuz wanupe.— Aze mo ihe zutykaꞌi azeꞌegatu hezehe ihe, teko nuzeruzar iwer mo herehe aꞌe wà. Heru wiko herehe uzeꞌegatu maꞌe romo aꞌe. — Ureru romo hekon aꞌe, peze kwez izupe. Uzeꞌegatu iko herehe aꞌe, hekàgaw imumeꞌu pà purupe aꞌe."
43,8,55,"Napekwaw pixik kwaw pe. Ihe akwaw ihe.— Nakwaw kwaw ihe, aze mo aꞌe peme, hemuꞌem maꞌe romo mo aiko ihe, pezàwe ihe. Nan kwaw pa. Akwaw katu tuwe ihe. Aruzar tuwe izeꞌeg."
43,8,56,"Penu Àmàrààw aꞌe, hurywete aꞌe, taꞌe wexak ywy rehe hezur àwàm aꞌe xe. — Tupàn umur kar putar waꞌyr ywy rehe aꞌe nehe, Purupyro Maꞌe romo imuigo kar pà aꞌe nehe, iꞌi Àmàrààw."
43,8,57,"— Nerereko kwaw 50 kwarahy ne. Aipo erexak Àmàrààw ne, aipo erezeꞌeg izupe, iꞌi zutew izupe wà, hehe upuranu pà wà."
43,8,58,"— Azeharomoete ko hezeꞌeg ihe. Àmàrààw izexak kar ꞌym mehe we AIKO IHE, iꞌi wanupe."
43,8,59,"Naꞌe teko upyhyk ita oho aꞌe wà. Ipuruzuka wer zepe Zezuz rehe wà, taꞌe Tupàn romo uzemumeꞌu aꞌe xe. Nuzuka kwaw wà, taꞌe uzeàmim oho wanuwi aꞌe xe. Naꞌe uhem oho tàpuzuhu wi kury."
43,9,1,Zezuz umukatu hehàpyhà ꞌym maꞌe aꞌe kuryPe rupi wata mehe Zezuz wexak amo hehàpyhà ꞌym maꞌe aꞌe kury. Uzexak kar hehàpyhà ꞌym maꞌe romo.
43,9,2,"Hemimuꞌe upuranu Zezuz rehe aꞌe wà kury. — Purumuꞌe maꞌe, iꞌi izupe wà. — Mo uzapo ikatu ꞌym maꞌe aꞌe, ko awa imuigo kar pà hehàpyhà ꞌym maꞌe romo aꞌe. Aze ruꞌu aꞌe ae, aze ruꞌu tu, aze ruꞌu ihy, iꞌi izupe wà, hehe upuranu pà wà."
43,9,3,"Uzeꞌeg wanupe.— Ni aꞌe, ni tu ni ihy nuzapo kwaw ikatu ꞌym maꞌe hehàpyhà ꞌym maꞌe romo imuigo kar pà aꞌe wà. Nahehàpyhà kwaw aꞌe, taꞌe Tupàn wexak kar putar ukàgaw purupe aꞌe nehe xe, imukatu pà aꞌe nehe xe."
43,9,4," Zamaꞌereko ꞌaromo zane, hemur kar har imaꞌereko haw iapo pà zane. Pytunaw ihem mehe ni amo nupuner kwaw umaꞌereko haw rehe aꞌe nehe kury. Ko ywy rehe hereko mehe tatainy ài aiko ywy rehe har wanupe ihe."
43,9,6,"Aꞌe maꞌe imumeꞌu re uzenymon ywy rehe kury, toꞌom pixikaꞌi maꞌe iapo pà kury. Omono aꞌe toꞌom wemimuàkym kwer awa heha rehe kury. — Ezuhez nereha eho Xirue ꞌy pupe nehe ty, iꞌi izupe. Xirue aꞌe, maꞌe imur kar pyrer iꞌi zanezeꞌeg rupi aꞌe. Aꞌe rupi aꞌe awa uhez uwa oho aꞌe ꞌy pupe kury. Aꞌe ꞌar mehe ikatu kury, hehàpyhàgatu kury. Uzewyr wà tàpuzuhu pe kury."
43,9,8,"Imaꞌeahy maꞌe teteaꞌu wenoz temetarer teko wanupe tuweharupi aꞌe wà, aꞌe hehàpyhà ꞌym maꞌe huwake aꞌe wà. Wexak imukatu re wà kury. Upuranu uzehezehe wà kury. — Ko awa aꞌe, aipo nuiko kwaw xe wapyk maꞌe kwer romo aꞌe. Aipo nuiko kwaw temetarer henoz tarer zaneruwake wapyk maꞌe kwer romo aꞌe, iꞌi uzeupeupe wà. — Heꞌe aꞌe ty. Aikwez tuwe ty wà, iꞌi amo wà. — Nan kwaw pa. Amo ae aꞌe. Nuzawy kwaw aꞌe ty, iꞌi amo wà. Aꞌe rupi aꞌe awa aꞌe ae uzeꞌeg wanupe aꞌe kury. — Aiko tuwe aꞌe awa romo ihe, iꞌi wanupe."
43,9,10,"— Màràzàwe tuwe nerehàpyhàgatu ne kury, iꞌi izupe wà."
43,9,11,"— Amo awa aꞌe, Zezuz her maꞌe aꞌe, omono ywy imuàkym pyrer kwez hereha rehe aꞌe. — Ezuhez nereha eho Xiroe ꞌy pupe nehe ty, iꞌi kwez ihewe. Aꞌe rupi azuhez hereha kwez ihe. Izuhez re naꞌarewahy herehàpyhàgatu kwez kury, iꞌi wanupe."
43,9,12,"— Maꞌe pe hekon nemukatu arer aꞌe, iꞌi izupe wà. — Heruwà, iꞌi wanupe."
43,9,13,"Moizez zeꞌeg kwaw par upuranu hehàpyhà ꞌym maꞌe kwer rehe aꞌe wà kuryNaꞌe weraha hehàpyhà ꞌym maꞌe kwer wà kury, zeꞌeg kwehe arer kwaw par parizew her maꞌe wanupe wà kury. Taꞌe mytuꞌu haw ꞌar mehe Zezuz umukatu aꞌe awa heha aꞌe xe, ywy imuàkym pyrer imono pà heha rehe aꞌe xe."
43,9,15,"Aꞌe zeꞌeg kwehe arer kwaw par upuranu aꞌe awa rehe aꞌe wà kury. — Màràzàwe tuwe nerehàpyhàgatu e kury iꞌi izupe wà. — Zezuz omono ywy imuàkym pyrer kwez hereha rehe aꞌe, aꞌe re azuhez hereha kwez ihe. Herehàpyhàgatu ihe kury, iꞌi wanupe."
43,9,16,"Amo zeꞌeg kwehe arer kwaw par uzeꞌeg amogwer wanupe wà. — Imukatu arer nuiko kwaw Tupàn hemiruzeꞌeg romo aꞌe, nuzapo kwaw maꞌe Tupàn ikàgaw rupi aꞌe, taꞌe nuweruzar kwaw zeꞌeg kwehe arer aꞌe xe. Taꞌe umaꞌereko mytuꞌu haw ꞌar mehe aꞌe xe, iꞌi wanupe wà. Amogwer uzeꞌeg wanupe aꞌe wà kury. — Ikatu ꞌym maꞌe iapo har nuzapo kwaw agwer maꞌe aꞌe wà. Nupuner kwaw hehàpyhà ꞌym maꞌe wamukatu haw rehe aꞌe wà, iꞌi wanupe wà."
43,9,17,"Aꞌe rupi zeꞌeg kwehe arer kwaw par upuranu wi hehe wà kury. — Umukatu hereha, ere kwez urewe. Maꞌe ere nemukatu arer pe kury, iꞌi izupe wà. — Tupàn zeꞌeg imumeꞌu har romo hekon aꞌe, iꞌi wanupe."
43,9,18,"Zutew wanuwihaw aꞌe pe wiko maꞌe aꞌe wà, nuzeruzar kwaw imukatu awer rehe aꞌe wà, taꞌe nukwaw kwaw aꞌe awa hehàpyhà ꞌym mehe we aꞌe wà xe. Aꞌe rupi wenoz tu uzeupe wà, wenoz ihy wà no. Upuranu wanehe wà. — Aipo kwez awa neraꞌyr romo hekon aꞌe, aipo nememyr romo hekon aꞌe, iꞌi wanupe wà. -Heꞌe, iꞌi tu wanupe. Uzexak kar hehàpyhà ꞌym maꞌe romo, iꞌi wanupe. — Uzexak kar hehàpyhà ꞌym maꞌe romo, peze kwez urewe. Aze nezewe uzexak kar aꞌe, màràzàwe tuwe hehàpyhàgatu kury, iꞌi wanupe wà. Tu aꞌe, ihy aꞌe no, uzeꞌeg wanupe aꞌe wà kury. — Azeharomoete heraꞌyr romo hekon aꞌe, iꞌi tu wanupe. — Azeharomoete hememyr romo hekon aꞌe, iꞌi ihy wanupe. Azeharomoete hehàpyhà ꞌym maꞌe romo uzexak kar aꞌe, iꞌi wanupe wà."
43,9,21,"— Màràzàwe tuwe hehàpyhàgatu kury. Heruwà. Nurukwaw kwaw ure. Nurukwaw kwaw heha imukatu arer ure. Pepuranu hehe nehe, taꞌe tuaꞌu aꞌe kury xe, taꞌe awa romo hekon aꞌe kury xe. Aꞌe rupi aꞌe ae umumeꞌu putar umukatu arer peme aꞌe nehe kury, iꞌi tuwihaw wanupe wà."
43,9,22,"Tu aꞌe, ihy aꞌe no, nezewe iꞌi wanupe aꞌe wà, taꞌe ukyze Zutew wanuwihaw wanuwi aꞌe wà xe. Taꞌe tuwihaw nezewe uzeꞌeg teko wanupe aꞌe wà xe. — Zezuz Tuwihawete Purupyro Maꞌe romo hekon aꞌe, aze amo iꞌi aꞌe nehe, oromono kar putar aꞌe teko Tupàn pe zemonoꞌogaw wi ure nehe, iꞌi teko wanupe aꞌe wà."
43,9,23,"Aꞌe rupi — Tuaꞌu aꞌe kury, pepuranu hehe nehe kury, iꞌi tuwihaw wanupe wà."
43,9,24,"Wenoz wi aꞌe awa hehàpyhà ꞌym maꞌe romo uzexak kar maꞌe kwer aꞌe wà kury. Ur wi wanuwa rupi. — Aipo nemukatu arer aꞌe, ikatu ꞌym maꞌe iapo har romo hekon aꞌe, iꞌi muaꞌu izupe wà. — Emumeꞌu zeꞌeg azeharomoete har urewe Tupàn huwa rupi nehe kury ty, iꞌi izupe wà. — Mo umukatu nereha, iꞌi izupe wà."
43,9,25,"— Aze ruꞌu ikatu ꞌym maꞌe iapo har romo hekon aꞌe. Aze ruꞌu nuiko kwaw ikatu ꞌym maꞌe iapo har romo. Nakwaw kwaw heko haw ihe. Xo pitài maꞌe zo akwaw ihe. Naherehàpyhà kwaw zepe ihe. Herehàpyhàgatu ihe kury, iꞌi wanupe."
43,9,26,"— Maꞌe uzapo newe aꞌe, iꞌi izupe wà. — Maꞌe uzapo nereha imukatu pà aꞌe, iꞌi izupe wà."
43,9,27,"— Amumeꞌu kwez peme ihe kury, napezeapyaka katu kwaw hezeꞌeg rehe. Màràzàwe tuwe pepurenu wer wiwi imumeꞌu haw rehe. Aipo peneko wer hemimuꞌe romo pe no, iꞌi wanupe."
43,9,28,"Wikwahy izeꞌeg henu mehe wà. Uzeꞌeg ahyahy izupe wà kury. — Ne hemimuꞌe romo ereiko ne. Ure Moizez hemimuꞌe romo uruiko ure. Tupàn uzeꞌeg Moizez pe kwehe mehe. Urukwaw izeꞌeg awer. Nurukwaw kwaw aꞌe nemukatu arer ure. Nurukwaw kwaw ni heko awer, iꞌi izupe wà."
43,9,30,"— Màràzàwe tuwe aipo pa, iꞌi wanupe.— Napekwaw kwaw heko awer. Umukatu hereha kwez aꞌe. Tupàn nuzeapyaka kwaw ikatu ꞌym maꞌe iapo har wazeꞌeg rehe aꞌe. Xo umuwete katu har wazeꞌeg zo wenu aꞌe. Wenu wemimutar iapo har wazeꞌeg aꞌe."
43,9,32,"Ywy iapo mehe arer we te ko ꞌar rehe kury, teko nuenu pixik kwaw hehàpyhà ꞌym maꞌe romo uzexak kar maꞌe kwer imukatu haw imumeꞌu haw aꞌe wà. Aze mo kwez awa nur iwer Tupàn wi, aꞌe mehe mo nupuner iwer mo agwer maꞌe iapo haw rehe, iꞌi wanupe."
43,9,34,"Uzeꞌeg tuwihaw izupe wà kury. — Ikatu ꞌym maꞌe iapo har romo erezexak kar ne. Ikatu ꞌym maꞌe iapo har wapurumuzàg romo ereiko ne. Neru nanemuꞌe kwaw ikatu ꞌym maꞌe wi netyrykaw rehe aꞌe. Aꞌe rupi ezeagaw zo uremuꞌe pà nehe, iꞌi izupe wà. Aꞌe mehe omono kar aꞌe awa zemonoꞌogaw wi wà kury. — Eixe wi zo xe nehe ty, iꞌi ahyahy izupe wà."
43,9,35,"Azur hehàpyhà ꞌym maꞌe wamukatu pà ihe, iꞌi Zezuz awa pe aꞌeWenu Zezuz aꞌe awa zemonoꞌogaw wi imono kar awer aꞌe kury. Wekar oho. Te wexak kury. — Aipo erezeruzar Awa taꞌyr rehe ne, iꞌi izupe."
43,9,36,"— Hezar, mon aipo awa taꞌyr aꞌe, emumeꞌu ihewe nehe, aꞌe rupi apuner hehe hezeruzar haw rehe ihe nehe, iꞌi izupe."
43,9,37,"— Erexak kwez kury ty. Aꞌe uzeꞌeg iko newe kury, iꞌi izupe."
43,9,38,"— Azeruzar nerehe ihe, hezar, iꞌi izupe. Uzeamumew upenàràg rehe wapyk pà Zezuz huwa rupi kury."
43,9,39,"Uzeꞌeg Zezuz izupe. — Azur ko ywy rehe ihe, ikatu ꞌym maꞌe imumaw pà ihe. Hehàpyhà ꞌym maꞌe wexak putar maꞌe wà nehe. Hehàpyhàgatu maꞌe wiko putar hehàpyhà ꞌym maꞌe romo wà nehe, iꞌi izupe."
43,9,40,"Amo zeꞌeg kwehe arer kwaw par parizew her maꞌe Zezuz huwake har aꞌe wà, wenu aꞌe maꞌe imumeꞌu mehe aꞌe wà. Aꞌe rupi upuranu hehe wà kury. — Aipo hehàpyhà ꞌym maꞌe romo urereko haw eremumeꞌu iko ne, iꞌi izupe wà."
43,9,41,"Uzeꞌeg Zezuz wanupe. — Hehàpyhà ꞌym maꞌe ài peiko, iꞌi wanupe. — Nurukwaw kwaw Tupàn zeꞌeg ure, urepurukwaw wer izeꞌeg rehe ure, aze mo peze ihewe, aꞌe mehe mo Tupàn nuzepyk iwer mo penehe aꞌe. — Urukwaw katu Tupàn zeꞌeg ure, peze muaꞌu ihewe. Naperuzar kwaw izeꞌeg. Aꞌe rupi napekatu kwaw Tupàn pe. Aꞌe rupi uzepyk putar penehe nehe."
43,10,1,"Àràpuhàràn monoꞌogaw rehe izeꞌeg aꞌe kuryNaꞌe Zezuz umaꞌemumeꞌu teko wanupe aꞌe kury. -Azeharomoete ko hezeꞌeg ihe. Aze awa nuixe kwaw uken rupi aꞌe nehe, àràpuhàràn monoꞌogaw pe wixe mehe aꞌe nehe, aꞌe awa àràpuhàràn rehe imunar maꞌe romo hekon aꞌe nehe. Àràpuhàràn wanehe uzekaiw maꞌe aꞌe, wixe uken rupi aꞌe."
43,10,3,"Uken rehe uzekaiw maꞌe aꞌe, tuweharupi uwàpytymawok uken àràpuhàràn wazar pe aꞌe, imuixe kar pà aꞌe. Àràpuhàràn wazar uzeꞌeg wanupe pitàitàigatu waner imumeꞌu pà. Heimaw wenu izeꞌeg wà. Tuweharupi weraha weimaw aꞌe wi wà."
43,10,4,"Aꞌe wi waneraha mehe wazar oho wanenataromo. Àràpuhàràn oho uzar haikweromo wà, taꞌe ukwaw izeꞌeg wà xe."
43,10,5,"Noho kwaw amo ae awa rupi wà. Aze amo ae awa ipureraha wer wanehe aꞌe nehe, àràpuhàràn uzàn putar izuwi wà nehe, taꞌe nukwaw kwaw izeꞌeg wà xe."
43,10,6,"Umumaw Zezuz aꞌe maꞌemumeꞌu haw kury. Teko wenu izeꞌeg wà. Nukwaw kwaw imaꞌenukwaw paw wà. — Maꞌe rehe izeꞌeg aꞌe, iꞌi zepe uzeupeupe wà. Nukwaw kwaw wà."
43,10,7,"— Àràpuhàràn wanehe uzekaiw katu maꞌe ài aiko ihe, iꞌi Zezuz teko wanupe aꞌeAꞌe rupi Zezuz uzeꞌeg wi wanupe kury.— Azeharomoete hezeꞌeg ihe. Ihe aiko aꞌe uken àràpuhàràn monoꞌogaw pe har zàwenugar romo ihe. Àràpuhàràn wixe omonoꞌogaw pupe uken rupi wà. Nezewegatete aze teko uzeruzar herehe wà nehe, aze heremiruzeꞌeg romo wanekon wà nehe, wixe putar Tupàn heko haw pe aꞌe wà nehe."
43,10,8,"Amogwer aꞌe wà, herenataromo ur maꞌe kwer paw rupi aꞌe wà, maꞌe rehe imunar maꞌe zàwenugar romo wanekon aꞌe wà. Àràpuhàràn nuzekaiw kwaw imunar maꞌe zeꞌeg rehe wà. Nezewegatete heremiruzeꞌeg hekwaw katu wà no."
43,10,9,"Ihe aiko aꞌe uken zàwenugar romo ihe. Àràpuhàràn wixe uken rupi wà, uhem oho hupi wà no, wemiꞌu ràm hekar pà wà. Amo nuzuka kwaw aꞌe àràpuhàràn wazemonoꞌogaw pe waneko mehe aꞌe wà. Nezewegatete ni amo nomono kar kwaw herehe uzeruzar maꞌe tatahu pe aꞌe wà nehe no."
43,10,10,"Maꞌe rehe imunar maꞌe aꞌe, ur maꞌe rehe imunar pà aꞌe, maꞌe izuka pà aꞌe, maꞌe imumaw pà aꞌe. Ihe azur ywy rehe ihe, aꞌe rupi teko wiko putar Tupàn pyr tuweharupi aꞌe wà nehe. Hurywete putar tuwe wà nehe, uzemumikahy ꞌym pà wà nehe, maꞌerahy ipuraraw ꞌym pà wà nehe."
43,10,11,"Zezuz àràpuhàràn wamonoꞌogar zàwenugar ikatuahy maꞌeÀràpuhàràn wanehe uzekaiw maꞌe ikatuahy maꞌe zàwenugar romo aiko ihe. Àràpuhàràn wanehe uzekaiw katu maꞌe aꞌe nehe, aze ikatuahy maꞌe romo hekon aꞌe nehe, umàno putar weimaw wanekuzaromo aꞌe nehe, wanehe uzekaiw mehe aꞌe nehe. Nezewegatete amàno putar teko wapyro pà tatahu wi ihe nehe no."
43,10,12,"Amo ae umaꞌereko maꞌe aꞌe, nuiko kwaw àràpuhàràn wazar romo aꞌe, aꞌe rupi nuzekaiw katu kwaw wanehe aꞌe. Aze zawaruhu ur aꞌe pe aꞌe nehe, aꞌe awa uzàn putar izuwi aꞌe nehe, àràpuhàràn wanezar pà aꞌe nehe. Aꞌe mehe zawaruhu upyhyk putar amo àràpuhàràn aꞌe wà nehe, omogwemogwer imuhàmuhàz kar pà aꞌe wà nehe. Aꞌe umaꞌereko maꞌe uzàn aꞌe wi wanuwi, taꞌe nuiko kwaw wazar romo xe. Nuzekaiw kwaw weimaw ꞌym wanehe."
43,10,14, Aiko àràpuhàràn wanehe uzekaiw maꞌe ikatuahy maꞌe zàwenugar romo ihe. Heru hekwaw katu aꞌe. Ihe akwaw katu heru ihe no. Àràpuhàràn wanehe uzekaiw maꞌe ukwaw katu weimaw aꞌe wà. Nezewegatete akwaw katu heremiruzeꞌeg ihe wà no. Hekwaw katu aꞌe wà no. Azemono putar hezezuka kar pà wapyro pà tatahu wi ihe nehe.
43,10,16,"Heta amo ae teko wà no, nuiko kwaw heremiruzeꞌeg romo aꞌe wà rihi. Amuigo kar putar aꞌe teko heremiruzeꞌeg romo ihe wà nehe no. Uzeapyaka katu putar hezeꞌeg rehe wà nehe. Aze aꞌe àràpuhàràn wanehe uzekaiw maꞌe umeꞌeg kar amo ae àràpuhàràn aꞌe wà nehe, omonoꞌog putar aꞌe àràpuhàràn amogwer weimaw wainuromo aꞌe wà nehe. Nezewegatete amonoꞌog putar aꞌe teko amogwer heremiruzeꞌeg wanehe ihe wà nehe no."
43,10,17,"Heru heamutar katu aꞌe, taꞌe heporomono wer heretekwer rehe tuwihaw wanupe ihe xe. Hezuka kar putar heremiruzeꞌeg wanekuzaromo wà nehe. Amo ꞌar mehe aikuwe wi putar hemàno re ihe nehe. Nahezuka e kwaw aꞌe wà nehe. Azemono putar wanupe hezezuka kar pà ihe nehe. Aze mo nazemono iwer, aꞌe mehe mo nupuner iwer mo hezuka haw rehe wà. Heru uzeꞌeg ihewe aꞌe. — Ezezuka kar wanupe nehe, iꞌi ihewe. — Nemàno re erekweraw wi putar nehe. Amo ꞌar mehe erehyk putar nehe. Xo aꞌe ꞌar mehe zo nezuka putar aꞌe wà nehe. Nupuner kwaw nezuka haw rehe nehyk ꞌym mehe aꞌe wà nehe."
43,10,19,"Aꞌe zeꞌeg henu mehe uzemuzaꞌazaꞌak wi teko wà. Amo uzeruzar Zezuz rehe aꞌe wà kury. Amogwer nuzeruzar kwaw hehe aꞌe wà. — Wereko tekwe ikatu ꞌym maꞌe uzehe aꞌe, heꞌo aꞌe, màràzàwe tuwe pezeapyaka katu izeꞌeg rehe pe, iꞌi teko teteaꞌu amogwer wanupe wà. — Tekwe ikatu ꞌym maꞌe hereko har nuzeꞌeg kwaw nezewe aꞌe wà. Nupuner kwaw hehàpyhà ꞌym maꞌe imukatu haw rehe aꞌe wà, iꞌi amogwer wà."
43,10,22,"Zezuz oho Zeruzarez tawhu pe aꞌe kuryHuwixàg mehe kury. Uhem eteaꞌi amo ae maiꞌu haw kury. — Tupàn hàpuzuhu imukatu wi haw, iꞌi teko aꞌe maiꞌu haw pe wà. Teko teteaꞌu oho Zeruzarez tawhu pe wà, maiꞌu haw pe uzemonoꞌog pà wà."
43,10,23,"Oho Zezuz aꞌe pe aꞌe no. Amo ꞌar mehe wata oho iko tàpuzuhu huwake kury. Ita imupuꞌàm pyrer Xàrumàw hemiapo kwer, iꞌi teko aꞌe tàpuz iaikaw pyrer pe wà."
43,10,24,"Uzemonoꞌog Zutew Zezuz huwake aꞌe wà kury, hehe upuranu pà aꞌe wà kury. — Mo romo ereiko ne, mo nemur kar xe aꞌe. Maꞌe ꞌar mehe eremumeꞌu putar nereko haw urewe nehe. Neremuꞌem zo urewe nehe. Emumeꞌu nereko haw zeꞌeg zawaiw katu ꞌym maꞌe rupi nehe. Aipo ne ereiko Tuwihawete Purupyro Maꞌe ur maꞌe ràm romo ne, iꞌi izupe wà."
43,10,25,Uzeꞌeg Zezuz wanupe.— Amumeꞌu peme ihe. Napezeruzar kwaw hezeꞌeg rehe. Heru uzapo kar maꞌe ihewe aꞌe. Azapo aꞌe maꞌe teko ihe. Pexak heremiapo kwer. Màràzàwe tuwe napezeruzar kwaw herehe.
43,10,26,"Àràpuhàràn noho kwaw uzar ꞌym pe aꞌe wà. Nezewegatete naperuzar kwaw herehe pe no, taꞌe napeiko kwaw heremiruzeꞌeg romo pe xe."
43,10,27,Àràpuhàràn uzeapyaka katu uzar zeꞌeg rehe wà. Wazar ukwaw weimaw wà no. Heimaw oho hupi wà. Nezewegatete heremiruzeꞌeg hekwaw aꞌe wà. Akwaw ihe wà no. Weruzar hezeꞌeg wà no.
43,10,28,"Amuigo kar putar heremiruzeꞌeg ihe wà nehe, heru ipyr tuweharupi ihe wà nehe. Noho pixik kwaw tatahu pe wà nehe. Ni amo nupuner kwaw heàmàtyryꞌymar romo wamuigo kar haw rehe aꞌe wà nehe. Heru ikàg weraꞌu amogwer wanuwi paw rupi katete aꞌe. Aꞌe ae umuzeruzar kar heremiruzeꞌeg herehe aꞌe wà. Uzekaiw katu wanehe no. Ni amo nupuner kwaw wamono kar haw rehe hewi aꞌe wà nehe. Ni amo nupuner kwaw tatahu pe wamono kar haw rehe wà nehe. Heru aꞌe, Tupàn romo hekon aꞌe. Ihe ihe no, Tupàn romo aiko ihe no. Pitài romo uruiko ure."
43,10,31,"Zutew upyhyk wi ita heruwà aꞌe wà kury. Ipurapi wer zepe hehe wà. Ipuruzuka wer hehe wà. — Xiuka nehe, taꞌe uzeꞌeg zemueteahy Tupàn rehe aꞌe xe, taꞌe Tupàn romo weko haw umumeꞌu kwez kury xe, iꞌi uzeupeupe wà."
43,10,32,"— Ikatuahy maꞌe teteaꞌu azapo kwez penuwa rupi ihe. Heru uzapo kar aꞌe maꞌe paw rupi ihewe aꞌe. Maꞌenugar heremiapo kwer hekuzaromo pepuruzuka wer herehe pe, iꞌi wanupe."
43,10,33,"— Naꞌurepuruzuka wer kwaw nerehe ikatuahy maꞌe neremiapo kwer rehe ure. Tupàn rehe nezeꞌeg zemueteahy awer rehe urepuruzuka wer nerehe ure. Awa romo ereiko ne. Tupàn romo nereko haw eremumeꞌu kwez urewe kury, iꞌi ahyahy izupe wà."
43,10,34," Iꞌi Zezuz wanupe.— Zeꞌeg kwehe arer uzeꞌeg peipy wanehe aꞌe. — Ikàg weraꞌu maꞌe romo peiko pe, Tupàn romo peiko pe, iꞌi aꞌe zeꞌeg. Teko romo wanekon peipy wà. Ikàg maꞌe romo wanekon Tupàn huwa rupi wà, taꞌe Tupàn omono uzeꞌeg wanupe aꞌe xe. Pekwaw katu aꞌe zeꞌeg kwehe arer.— Tupàn umumeꞌu aꞌe zeꞌeg teko wanupe. Napeikwahy kwaw izupe henu mehe. Heru hemur kar ko ywy rehe. — Tupàn taꞌyr romo aiko ihe, aꞌe kwez peme ihe. Màràzàwe tuwe peikwahy ihewe pe. Màràzàwe tuwe — Uzeꞌeg zemueteahy iko Tupàn rehe aꞌe, peze ihewe pe."
43,10,37,"— Aze nazapo kwaw heru hemiapo putar haw nehe, pezeruzar zo herehe nehe."
43,10,38,"Azapo heru hemiapo putar haw teko ihe. Napezeruzar kwaw herehe. Pezeruzar tuwe heremiapo kwer rehe nehe. Aꞌe rupi pekwaw putar tuwe heru herehe we heko haw nehe, pekwaw putar hehe we hereko haw nehe no, taꞌe pitài teko romo uruiko ure xe."
43,10,39,Tuwihaw uzeagaw wi zepe ipyhyk kar pà imunehew kar pà aꞌe wà kury. Nupuner kwaw wà. Uhem wi oho aꞌe wi wanuwi kury.
43,10,40,Wahaw wi Zotàw yrykaw oho kury. Uhem oho Zuàw purumuzahazahak maꞌe heko awer pe kury. Upyta aꞌe pe. Aꞌe ꞌym mehe Zuàw umuzahazahak teko teteaꞌu aꞌe pe wà.
43,10,41,"Teko teteaꞌu ur aꞌe pe ipyr wà. Uzeꞌeg izupe wà. — Zuàw aꞌe, naꞌikàg kwaw aꞌe, nuzapo kwaw purumupytuhegatu kar haw aꞌe. Uzeꞌeg ko awa rehe. Azeharomoete izeꞌeg aꞌe, iꞌi teko uzeupeupe wà. Aꞌe rupi teko teteaꞌu uzeruzar Zezuz rehe aꞌe pe wà kury."
43,11,1,"Arazar umàno aꞌe kuryAmo awa Metàn taw pe har imaꞌeahy aꞌe kury. Arazar her romo aꞌe. Mari heko haw aꞌe, ikypyꞌyr Mart heko haw aꞌe no, Metàn taw pe tuz aꞌe."
43,11,2,"Aꞌe Mari omono kàpuhàg Zanezar Zezuz ipy rehe aꞌe, uhyuhyw ipy uꞌaw pupe aꞌe. Ikywyr Arazar imaꞌeahy aꞌe."
43,11,3,"Naꞌe aꞌe kuzà omono kar amo awa Zezuz pe wà. — Emumeꞌu Arazar imaꞌeahy haw eho izupe nehe ꞌy, iꞌi izupe wà. Oho Zezuz pyr. Uzeꞌeg izupe. — Urezar, nemyrypar Arazar imaꞌeahy aꞌe, iꞌi izupe. Henu mehe uzeꞌeg Zezuz aꞌe pe har wanupe.— Arazar imaꞌeahy aꞌe. Umàno re nupyta kwaw tywypaw pe aꞌe nehe, Tupàn umur putar ukàgaw ihewe aꞌe nehe. Aꞌe mehe amugweraw kar putar ihe nehe. Aꞌe mehe teko umumeꞌu katu putar Tupàn ikàgaw aꞌe wà nehe.— Azeharomoete Tupàn taꞌyr ikatuahy aꞌe, ikàg tuwe aꞌe, iꞌi putar izupe wà nehe."
43,11,5,Zezuz uzamutar katu Mari aꞌe. Uzamutar katu ikypyꞌyr no. Uzamutar wakywyr Arazar no.
43,11,6,"Arazar imaꞌeahy haw imumeꞌu haw henu re, Zezuz noho kwaw aꞌe ꞌar mehe rihi. Upyta aꞌe pe weko haw pe rihi. Umumaw amo mokoz ꞌar aꞌe pe. Naꞌe iꞌi urewe kury. — Zazewyr zaha Zutez ywy rehe nehe ty wà, iꞌi urewe."
43,11,8,"— Purumuꞌe maꞌe, uruꞌe. — Nan kwehe kwaw tuwihaw ipuruzuka wer awer nerehe aꞌe wà. Ipurapi wer zepe nerehe ita pupe wà. Aipo erezewyr putar aꞌe pe tàritykaꞌi nehe kury, uruꞌe izupe."
43,11,9,"Uzeꞌeg urewe.— Tuweharupi kwarahy uhyape katu ywy rehe aꞌe. Aze awa wata ꞌaromo aꞌe nehe, nuꞌar kwaw aꞌe nehe, taꞌe kwarahy uhyape katu hape rupi izupe aꞌe xe. Nezewegatete Tupàn nahezuka kar kwaw tuwihaw wanupe aꞌe rihi. Ko ꞌar rehe hereko haw nuzawy kwaw ꞌaromo heata haw ihewe. Aꞌe rupi apuner heata haw rehe wyzài ywy rehe wyzài taw pe ihe. Taꞌe Tupàn hemonokatu aꞌe xe. Hemonokatu haw nuzawy kwaw ywy rehe ihyape katu haw. Aze awa wata pyhaw nehe, uꞌar putar nehe. Taꞌe naheta kwaw tatainy izupe aꞌe xe. Nezewegatete amo ꞌar mehe Tupàn hezuka kar putar wanupe aꞌe nehe. Aꞌe mehe apytuꞌu putar izeꞌeg imumeꞌu re ko ywy rehe har wanupe ihe nehe."
43,11,11,Zanemyrypar Arazar uker e aꞌe. Amumeꞌe kar putar aha ihe nehe kury.
43,11,12,"— Urezar. Aze uker e upà aꞌe nehe, aꞌe rupi ikatu putar aꞌe nehe, uruꞌe izupe. Uzeꞌeg Zezuz urewe imàno haw rehe. Nuzeꞌeg kwaw iker haw rehe. Nurukwaw kwaw imàno haw rehe izeꞌeg awer ure. — Iker haw rehe izeꞌeg aꞌe, uruꞌe izupe."
43,11,14,"Aꞌe rupi umumeꞌu tuwe imàno awer urewe aꞌe kury. — Umàno tuwe Arazar aꞌe, iꞌi urewe kury. — Naiko kwaw ipyr imàno mehe ihe. Ikatu nezewe. Taꞌe pezeruzar weraꞌu putar herehe pe nehe kury. Zaha itym awer pe nehe kury ty wà, iꞌi urewe."
43,11,16,"Tume aꞌe, uzexak kar mokoz maꞌe kwer her maꞌe aꞌe, uzeꞌeg urewe aꞌe kury. — Zane paw zaha purumuꞌe maꞌe hupi zane kury ty wà, aꞌe rupi aze tuwihaw uzuka Zezuz aꞌe wà nehe, tuwe zanezuka aꞌe wà nehe no. Nezewe mehe zapuner hehe we zanemàno haw rehe zane nehe no, iꞌi Tume urewe."
43,11,17,"— Herehe uzeruzar maꞌe wikuwe wi putar aꞌe wà nehe, iꞌi Zezuz aꞌe kuryUhem Arazar heko awer pe kury. Aꞌe pe har umumeꞌu imàno awer izupe aꞌe wà.— Wereko 4 ꞌar itym ire aꞌe, iꞌi izupe wà. Metàn taw namuite kwaw Zeruzarez tawhu wi aꞌe. Xo naꞌiruz kirom zo muite haw aꞌe wi aꞌe."
43,11,19,"Aꞌe rupi Zutew teteaꞌu ur Mart ipyr Mari ipyr aꞌe wà kury, wamurywete kar pà aꞌe wà kury. Taꞌe uzemumikahy ukywyr imàno awer rehe aꞌe wà xe."
43,11,20,"Teko uzeꞌeg Mart pe wà.— Zezuz ur iko, iꞌi izupe wà. Aꞌe rupi oho Mart huwàxi pà kury. Upyta Mari wàpuz me."
43,11,21,"Hexak mehe uzeꞌeg Mart Zezuz pe kury.— Aze mo ereiko xe, numàno iwer mo hekywyr aꞌe, iꞌi izupe. Uzeꞌeg wi izupe. — Aze erenoz maꞌe Tupàn pe nehe, umur putar aꞌe maꞌe newe aꞌe nehe, uzapo putar aꞌe maꞌe newe aꞌe nehe. Akwaw ikàgaw ihe. Upuner hekywyr imugweraw kar haw rehe aꞌe, iꞌi Zezuz pe."
43,11,23,"— Ukweraw wi putar nekywyr aꞌe nehe, iꞌi Zezuz izupe."
43,11,24,"— Azeharomoete iahykaw rehe ukweraw wi putar aꞌe nehe, akwaw ikweraw pàwàm ihe, iꞌi izupe."
43,11,25,"Uzeꞌeg Zezuz izupe.— Teko wamugweraw kar har romo aiko ihe, teko wamuigo kar har romo kury. Herehe uzeruzar maꞌe ràm umàno putar aꞌe wà nehe. Ukweraw wi putar aꞌe re wà nehe. Wiko putar tuweharupi Tupàn pyr wà nehe. Numàno wi pixik kwaw wà nehe. Noho kwaw tatahu pe wà nehe. Aipo erezeruzar ko hezeꞌeg rehe ne."
43,11,27,"— Azeharomoete azeruzar nerehe ihe ꞌy, tuwihaw. Azeruzar Tuwihawete Purupyro Maꞌe romo nereko haw rehe ihe, azeruzar Tupàn taꞌyr romo ko ywy rehe ur maꞌe kwer romo nereko haw rehe ihe, iꞌi izupe."
43,11,28,"Zezuz uzaiꞌo aꞌe kuryAꞌe maꞌe imumeꞌu re Mart uzewyr oho weko haw pe kury. Wenoz ukypyꞌyr Mari imuwà kury. — Purumuꞌe maꞌe uhem wà kwez kury. Izeꞌeg wer newe aꞌe, iꞌi izupe."
43,11,29,"Izeꞌeg henu mehe tàritykaꞌi Mari upuꞌàm oho huwàxi pà kury. Nuhem kwaw Zezuz wà taw pe aꞌe rihi. Upyta Mart huwàxi awer pe aꞌe rihi. Zutew Mari hàpuz me har aꞌe wà, imyrypar aꞌe wà, wexak Mari ipuꞌàm mehe iho mehe aꞌe wà. Oho haikweromo wà. — Uzaiꞌo putar oho itym awer pe aꞌe nehe kury, iꞌi uzeupeupe wà."
43,11,32,"Mari uhem Zezuz ipyta haw pe kury. Hexak mehe, uzeamumew ipy huwake kury.— Hezar, iꞌi izupe. — Aze mo ereiko xe, numàno iwer mo hekywyr aꞌe, iꞌi izupe. Zezuz wexak izaiꞌo mehe. Wexak Zutew Mari hupi ur maꞌe kwer wazaiꞌo mehe wà no. Upuhareko tuwe wà. Uzemumikahy."
43,11,34,"— Maꞌe pe pezutym raꞌe, iꞌi wanupe. — Ezur hexak pà nehe, iꞌi izupe wà."
43,11,35,Uzaiꞌo Zezuz kury.
43,11,36,"— Azeharomoete uzamutar katu Arazar aꞌe, iꞌi Zutew izupe wà."
43,11,37,"Amogwer iꞌi nezewe wà. — Umukatu hehàpyhà ꞌym maꞌe aꞌe. Màràzàwe tuwe nupyro kwaw Arazar imàno haw wi, iꞌi izupe wà."
43,11,38,"Zezuz umugweraw kar Arazar aꞌe kuryUpuhareko wi Zezuz wà kury. Oho itym awer pe kury. Omono hetekwer itakwar uhuaꞌu maꞌe pupe aꞌe wà. Omono itahu uken rehe wà, iwàpytymaw romo wà."
43,11,39,"— Pemunyryk kar itahu uken wi nehe ty wà, iꞌi Zezuz wanupe. Naꞌe Mart aꞌe, aꞌe umàno maꞌe kwer heinyr aꞌe, iꞌi izupe aꞌe kury. — Inemahy ꞌy, hezar, taꞌe umumaw 4 ꞌar itym ire aꞌe ꞌy. Uzetun aꞌe kury, iꞌi izupe."
43,11,40,"Uzeꞌeg Zezuz izupe. — Aze pezeruzar herehe nehe, pexak putar Tupàn ikàgaw nehe, aꞌe kwez peme ihe. Pezeruzar tuwe aꞌe hezeꞌeg rehe nehe, iꞌi wanupe."
43,11,41,"Aꞌe rupi aꞌe pe har umunyryk kar itahu itakwar huken wi aꞌe wà kury. Umeꞌe Zezuz ywak rehe. Uzeꞌeg Tupàn pe.— Nekatu heru, taꞌe tuweharupi erezeapyaka katu hezeꞌeg rehe xe. Tuweharupi erenu hezeꞌeg. Ko maꞌe amumeꞌu putar newe ihe kury, taꞌe hepurenu kar wer ko zeꞌeg rehe teko wanupe ihe xe. Aꞌe rupi uzeruzar putar nerehe wà nehe. Uzeruzar putar hemur kar arer romo nereko haw rehe wà nehe."
43,11,43,"Aꞌe maꞌe imumeꞌu re uhapukaz wahyhaw rupi kury. — Arazar, ehem ezuwà katu pe kury ty, iꞌi izupe."
43,11,44,"Naꞌe uhem Arazar wà utym awer wi aꞌe kury. Ipo ipy iwàiwànaw pàn pupe rihi, huwa no. — Pezuwànok ty wà, iꞌi Zezuz urewe.— Pemuhem kar izewànaw wi nehe ty wà, iꞌi urewe. Ureruzar izeꞌeg. Uruzuwànok pàn wi imuhem kar pà."
43,11,45,Tuwihaw ipurupyhyk wer zepe Zezuz rehe aꞌe wà kuryZutew Mari hàpuz me uker maꞌe kwer teteaꞌu wexak Zezuz hemiapo kwer aꞌe wà. Aꞌe rupi uzeruzar hehe wà.
43,11,46,"Amogwer uzewyr oho zeꞌeg kwehe arer kwaw par parizew her maꞌe wanupe aꞌe wà, hemiapo kwer imumeꞌu pà wanupe aꞌe wà."
43,11,47,"Aꞌe rupi zeꞌeg kwehe arer kwaw par aꞌe wà, xaxeto wanuwihaw aꞌe wà no, uzemonoꞌog amogwer tuwihaw wapyr aꞌe wà kury. — Maꞌe xiapo putar nehe. Taꞌe maꞌe purumupytuhegatu kar haw teteaꞌu uzapo aꞌe awa iko aꞌe xe. Ikàg maꞌe ài hekon aꞌe, Tupàn hemimur kar ài hekon aꞌe, iꞌi uzeupeupe wà. — Aze naximupytuꞌu kar kwaw iapo re zane nehe, teko paw rupi uzeruzar putar hehe aꞌe wà nehe. Aꞌe mehe tuwihaw Hom tawhu pe har umuaiw putar Tupàn hàpuzuhu aꞌe wà nehe, heityk pà wà nehe. Zanezuka putar paw rupi wà nehe no, iꞌi uzeupeupe wà."
43,11,49," Naꞌe xaxeto ikàg weraꞌu maꞌe Kaiwa her maꞌe aꞌe, uzeꞌeg amogwer tuwihaw wanupe aꞌe kury. — Napekwaw kwaw maꞌe pe. Aze pezuka pitài awa nehe, teko paw wanekuzaromo nehe, aze aꞌe mehe amogwer numàno kwaw wà nehe, ikatu weraꞌu nezewe mehe nehe, iꞌi wanupe. Aꞌe ae numumeꞌu kwaw aꞌe maꞌe aꞌe. Tupàn rekwe umuzeꞌeg kar aꞌe. Xaxeto wanuwihaw ikàg weraꞌu maꞌe romo hekon aꞌe, aꞌe kwarahy mehe aꞌe. Aꞌe rupi Tupàn rekwe umumeꞌu kar Zezuz zutew wanekuzaromo imàno àwàm izupe aꞌe. Numàno kwaw Zezuz zutew wanekuzaromo zutykaꞌi aꞌe. Umàno teko paw wanekuzaromo. Aꞌe rupi omonoꞌog wemiruzeꞌeg paw rupi katete uzehe pitài teko hetekwer ài."
43,11,53,"Aꞌe rupi aꞌe ꞌar mehe Zutew wanuwihaw uzypyrog Zezuz izuka àwàm rehe uzeꞌeg pà wà kury. — Maꞌe xiapo putar izuka pà zane nehe, iꞌi waiko uzeupeupe tuweharupi wà."
43,11,54,Aꞌe rupi Zezuz Zutez ywy rehe wata mehe numumeꞌu kwaw oho àwàm teko wanupe aꞌe kury. Uhem oho aꞌe wi. Oho Eparai taw pe. Tàpuz heta ꞌymaw huwake ywyxig heta haw huwake tuz aꞌe taw. Upyta Zezuz aꞌe pe wemimuꞌe wapyr.
43,11,55,"Uhem eteaꞌi Zutew wazemonoꞌogaw ꞌar aꞌe kury. Uzapo maiꞌu haw uhuaꞌu maꞌe wà. Zaneraꞌyr wazuka ꞌym awer, iꞌi teko aꞌe maiꞌu haw pe wà. Teko teteaꞌu aꞌe ywy rehe har oho Zeruzarez tawhu pe wà, uzekwaku pà uzemukatu pà Tupàn huwa rupi wà, aꞌe temiꞌu iꞌu zanune wà."
43,11,56,"Teko wekar Zezuz oho waiko wà, Tupàn hàpuzuhu pe uzemonoꞌonoꞌog pà wà. Upuranu uzehezehe wà. — Aipo ur putar maiꞌu haw pe aꞌe nehe no, taꞌe tuwihaw ipuruzuka wer hehe aꞌe wà xe, iꞌi uzeupeupe wà. Xaxeto wanuwihaw aꞌe wà, zeꞌeg kwehe arer kwaw par parizew her maꞌe aꞌe wà no, uzeꞌeg nezewe teko wanupe aꞌe wà. — Aze amo wexak Zezuz aꞌe wà nehe, tuwe umumeꞌu urewe aꞌe wà nehe. Aꞌe rupi zapuner ipyhykaw rehe zane nehe, iꞌi tuwihaw uzeupeupe wà."
43,12,1,"Mari omono kàpuhàg Zezuz ipy rehe aꞌe kuryHeta we 6 ꞌar kury, maiꞌu haw uhuaꞌu maꞌe iapo ꞌym mehe we kury. Oho Zezuz Metàn taw pe kury, Arazar heko haw pe kury. Arazar Zezuz hemimugweraw kwer romo hekon aꞌe."
43,12,2,Aꞌe pe har uzapo maiꞌu haw izupe aꞌe wà. Arazar umaiꞌu in Zezuz huwake. Heinyr Mart omono temiꞌu Zezuz pe iꞌu kar pà izupe.
43,12,3,Naꞌe Mari werur kàpuhàg hekuzar katu maꞌe zutahykyꞌa por Zezuz pe aꞌe kury. Omono ipy rehe. Uhyuhyw ipy uꞌaw pupe no. Kàpuhàg hyàkwegatuahy tàpuz pupe paw rupi aꞌe.
43,12,4,"Amo Zezuz hemimuꞌe aꞌe, Zut Kario pe har her maꞌe aꞌe, Zezuz tuwihaw wanupe imono àràm aꞌe uzeꞌeg ahyahy aꞌe pe har wanupe aꞌe kury. — Aze mo umeꞌeg kwez kàpuhàg aꞌe, aꞌe mehe mo upuner mo hekuzar imono e haw rehe maꞌe hereko ꞌymar wanupe aꞌe. 300 temetarer hekuzaromo aꞌe, iꞌi wanupe."
43,12,6,"Zut nuzamutar kwaw maꞌe hereko ꞌymar aꞌe wà. Maꞌe rehe imunar maꞌe romo hekon. Aꞌe rupi uzeꞌeg nezewe. Zezuz hemetarer rehe uzekaiw maꞌe romo hekon Zut aꞌe. Weraha temetarer hyru iko tuweharupi uzeupi wata mehe. Màràmàràn ꞌar mehe oꞌok amo uzeupe, hehe imunar pà."
43,12,7,"— Ezeꞌeg zo nezewe izupe ty, iꞌi Zezuz izupe. — Emupytuꞌu kar zo agwer maꞌe iapo re ty. Uzakook kwez kàpuhàg herehe, taꞌe hemuhyk kwez xe, hetym àwàm rehe aꞌe xe, iꞌi izupe. Taꞌe Zutew uzakook kàpuhàg umàno maꞌe kwer wanehe aꞌe wà xe, watym zanune aꞌe wà xe. Uzeꞌeg Zezuz amogwer wanupe. — Tuweharupi maꞌe hereko ꞌymar pepyr wanekon aꞌe wà. Naiko kwaw pepyr tuweharupi ihe nehe. Aꞌe rupi aze teko ipurapo wer ikatuahy maꞌe rehe ihewe ko ꞌar rehe aꞌe wà nehe, tuwe uzapo aꞌe wà nehe, iꞌi izupe."
43,12,9,"iꞌi oho waiko izupe wà. Wexak Zezuz amo zumen aꞌe. Wapyk oho ikuꞌaz kury, taꞌe nezewe iꞌi zeꞌeg kwehe arer aꞌe xe. iꞌi zeꞌeg kwehe arer aꞌe. Aꞌe ꞌar mehe we nurukwaw kwaw aꞌe maꞌe ure rihi. Zezuz ywate iho re uremaꞌenukwaw aꞌe zeꞌeg imuapyk pyrer rehe.— Azeharomoete teko uzapo aꞌe maꞌe zeꞌeg kwehe arer imuaze pà aꞌe wà, uruꞌe urezeupeupe aꞌe mehe kury. Amo teko Zezuz rehe we wanekon aꞌe wà, Arazar imugweraw kar mehe aꞌe wà. Aꞌe teko umumeꞌu imugweraw kar awer amogwer teko wanupe wà kury. Aꞌe rupi teko teteaꞌu uwàxi Zezuz oho wà, taꞌe wenu hemiapo kwer imumeꞌu haw aꞌe wà xe, taꞌe wenu ikàgaw imumeꞌu haw aꞌe wà xe. Zeꞌeg kwehe arer kwaw par parizew her maꞌe uzemonoꞌog aꞌe wà kury. Uzeꞌeg uzeupeupe wà. — Teko nuzekaiw kwaw zanezeꞌeg rehe aꞌe wà kury. Oho Zezuz haikweromo paw rupi wà, iꞌi ahyahy uzeupeupe wà."
43,12,20,"Amo Kere ywy rehe har ipurexak wer Zezuz rehe aꞌe wà kuryAmo Kere ywy rehe har aꞌe wà, oho Zeruzarez pe Tupàn imuwete katu pà maiꞌu haw ꞌar mehe aꞌe wà."
43,12,21,"Ur Piri pe uzeꞌeg pà wà kury. Piri aꞌe, Metexaz pe har Karirez ywy rehe har romo hekon aꞌe. — Urepurexak wer Zezuz rehe ure, iꞌi izupe wà."
43,12,22,"Oho Piri wazeꞌeg imumeꞌu pà Anere pe kury. Naꞌe Piri aꞌe, Anere aꞌe no, oho Zezuz pe imumeꞌu pà aꞌe wà no, Kere ywy rehe har wanur haw imumeꞌu pà izupe aꞌe wà kury."
43,12,23,Uzeꞌeg Zezuz wanupe.— Ihe Awa taꞌyr romo aiko ihe. Nan kwehe tete Tupàn hemuigo kar putar tuwihaw ikàg weraꞌu maꞌe romo aꞌe nehe.
43,12,24,"Azeharomoete ko hezeꞌeg ihe. Aze teko nuzutym kwaw aroz ꞌyz ywy rehe aꞌe wà nehe, nahezuz kwaw nehe, naꞌiꞌa kwaw nehe. Ywy rehe itym ire umàno aꞌe aroz ꞌyz aꞌe. Aze umàno nehe, aꞌe mehe iꞌa teteaꞌu putar nehe."
43,12,25,"— Xo heremiapo putar haw zo azapo putar tuweharupi nehe, aze iꞌi teko nehe, wiko e putar tuweharupi nehe. Umumaw e putar weko haw nehe. Nazapo kwaw heremiapo putar haw ihe nehe. Xo Tupàn hemiapo putar haw zo azapo putar nehe, aze iꞌi teko nehe, umurywete kar putar uzar Tupàn nezewe mehe nehe. Aꞌe ae wiko putar Tupàn pyr tuweharupi nehe. Tupàn umurywete kar putar aꞌe wemiruzeꞌeg tuweharupi aꞌe nehe no."
43,12,26,"Aze aꞌe Kere ywy rehe har heko wer heremiruzeꞌeg romo aꞌe wà nehe, tuwe weruzar hezeꞌeg aꞌe wà nehe. Taꞌe heremiruzeꞌeg weruzar hezeꞌeg aꞌe wà xe. Aze weruzar hezeꞌeg wà nehe, heru umuawate katu putar aꞌe teko aꞌe wà nehe no."
43,12,27,"Zezuz uzeꞌeg umàno àwàm rehe aꞌe kury— Azemumikahy ihe kury. Maꞌe aꞌe putar nehe. — Epuraraw kar zo aꞌe maꞌerahy ihewe nehe, aipo aꞌe putar heru pe nehe. Nan kwaw pa. Azur tuwe aꞌe maꞌerahy ipuraraw pà ihe, iꞌi urewe. Naꞌe uzeꞌeg Tupàn pe."
43,12,28,"— O heru, tuwe teko uzeꞌegatu nerehe aꞌe wà nehe, tuwe umumeꞌu nekàgaw nepuràg eteahy haw amogwer wanupe wà nehe, iꞌi izupe ureruwa rupi. Naꞌe iꞌi amo uzeꞌeg maꞌe ywate har aꞌe kury. Teko Zezuz huwake har wenu izeꞌeg mehe wà. — Amuzeꞌegatu kar teko hezehe ihe wà. Aꞌe teko umumeꞌu wi putar hekàgaw hepuràg eteahy haw amogwer wanupe aꞌe wà nehe no, iꞌi ywak rehe har aꞌe kury."
43,12,29,"Teko aꞌe pe har wenu izeꞌeg mehe wà.— Àmàn ànogaw aipo, iꞌi amo wà. — Tupàn heko haw pe har uzeꞌeg kwez izupe aꞌe, iꞌi amogwer wà."
43,12,30,"Uzeꞌeg Zezuz wanupe.— Naherehe kwaw aꞌe zeꞌeg tur ihewe aꞌe. Penehe tur ihewe aꞌe, iꞌi wanupe."
43,12,31,"Nan kwehe tete Tupàn uzepyk putar herehe aꞌe nehe, teko paw wanekuzaromo aꞌe nehe, taꞌe teko paw uzapo ikatu ꞌym maꞌe aꞌe wà xe. Aꞌe mehe Zurupari aꞌe, ikatu ꞌym maꞌe iapo har wanuwihaw aꞌe, nupuner kwaw teko wamono kar haw rehe tatahu pe aꞌe nehe. Nuiko kwaw teko wanuwihaw romo aꞌe nehe kury."
43,12,32,"Aze hemupuꞌàm ywy wi wà nehe, amunyryk putar teko paw hezeupe ihe wà nehe."
43,12,33,Nezewe umumeꞌu ywyra kanetar rehe umàno àwàm urewe aꞌe.
43,12,34,"Iꞌi teko izupe wà. — Zeꞌeg kwehe arer urewe imur pyrer aꞌe, nezewe uzeꞌeg urewe aꞌe. — Tuwihawete ur maꞌe ràm wiko putar tuweharupi aꞌe nehe, umàno ꞌym pà aꞌe nehe, iꞌi urewe aꞌe. — Uzuka putar Awa taꞌyr aꞌe wà nehe, ywyra kanetar rehe hupir pà aꞌe wà nehe, ere kwez urewe ne. Màràzàwe tuwe erezeꞌeg nezewe urewe ne, iꞌi izupe wà."
43,12,35,Iꞌi Zezuz wanupe.— Tatainy wiko pepyr ko ꞌar rehe aꞌe. Nan kwehe tete oho putar pewi nehe. Peiko tatainy rehe. Aꞌe rupi pexak peho àwàm. Ipytun mehe wata maꞌe nuexak kwaw oho àwàm aꞌe wà.
43,12,36,"Pezeruzar aꞌe tatainy rehe nehe, pepyr heko mehe we nehe, aꞌe rupi tatainy hereko har romo peiko putar nehe. Uzehe uzeꞌeg aꞌe. Taꞌe tatainy zàwenugar romo hekon aꞌe xe. Hemiruzeꞌeg oho putar Tupàn pyr aꞌe wà nehe. Tatainy hereko har wà, zaꞌe wanupe. Hemiruzeꞌeg ꞌym oho putar tatahu pe wà nehe. Ipytunaw rupi wata maꞌe wà, zaꞌe wanupe.Aꞌe maꞌe imumeꞌu re oho Zezuz aꞌe wi teko wanuwi aꞌe kury. Uzeàmim oho wanuwi."
43,12,37,Teko nuzeruzar kwaw Zezuz rehe aꞌe wà rihiWexak zepe Zezuz purumupytuhegatu kar haw iapo mehe wà. Nuzeruzar kwaw hehe wà.
43,12,38,"Kwehe mehe Izai umumeꞌu wanemiapo ràm aꞌe.Nuzeruzar kwaw hezeꞌeg rehe aꞌe wà.Erexak kar nekàgaw wanupe ne.Nuzeruzar kwaw nezeꞌeg rehe wà,"
43,12,39,Nuzeruzar kwaw hehe aꞌe wà. Amo ae Izai zeꞌeg nezewe iꞌi aꞌe.
43,12,40,"Tupàn aꞌe, numuehàpyhà kar kwaw waneha aꞌe wà.Nukwaw kar kwaw maꞌe wanupe aꞌe.iꞌi Tupàn wanupe, iꞌi Izai kwehe mehe."
43,12,41,"Nezewe iꞌi Izai aꞌe, taꞌe wexak Zezuz ikàgaw ipuràg eteahy haw aꞌe xe, upuahu pe aꞌe xe. Umumeꞌu aꞌe maꞌe pape rehe imuapyk pà aꞌe."
43,12,42,"Amo Zutew wanuwihaw uzeruzar Zezuz rehe aꞌe ꞌar mehe aꞌe wà. Numumeꞌu kwaw hehe uzeruzar haw amogwer wanupe wà. Taꞌe ukyze zeꞌeg kwehe arer kwaw par wanuwi wà xe.— Amogwer tuwihaw hemono kar putar zemonoꞌogaw wi aꞌe wà nehe, iꞌi uzeupeupe wà. — Tuwe teko uzeꞌegatu herehe wà nehe, iꞌi agwer teko uzeupe wà. — Tuwe hekatu Tupàn pe nehe, niꞌi kwaw uzeupe wà. Aꞌe rupi numumeꞌu kwaw Zezuz rehe uzeruzar haw wà."
43,12,44,"— Hezeꞌeg nuzawy kwaw purehe uzepyk maꞌe aꞌe, iꞌi Zezuz teko wanupe aꞌe kuryNaꞌe uzeꞌeg Zezuz oho wahyhaw rupi kury, teko wanupe kury.— Aze teko uzeruzar herehe wà nehe, uzeruzar putar hemur kar har rehe wà nehe no."
43,12,45,"Aze teko herexak wà nehe, wexak putar hemur kar har wà nehe no."
43,12,46,"Azur ywy rehe tatainy ài ihe, Tupàn zeꞌeg imumeꞌu pà purupe ihe. Aꞌe rupi herehe uzeruzar maꞌe nuiko kwaw ipytunaw rupi wata maꞌe ài aꞌe wà nehe, taꞌe ukwaw putar Tupàn zeꞌeg aꞌe wà nehe xe."
43,12,47,"Aze teko wenu hezeꞌeg aꞌe wà nehe, aze nuweruzar kwaw aꞌe wà nehe, nazepyk kwaw wanehe ko ꞌar rehe ihe nehe. Taꞌe nazur kwaw ko ywy rehe teko wanehe hezepyk pà ihe. Tatahu wi teko wapyro pà azur ihe."
43,12,48,"Hezeꞌeg nuzawy kwaw purehe uzepyk maꞌe aꞌe. Aze teko nuzeruzar kwaw hezeꞌeg rehe aꞌe wà nehe, aze naheko wer kwaw heremiruzeꞌeg romo aꞌe wà nehe, imaꞌenukwaw putar hezeꞌeg rehe aꞌe wà nehe, tatahu pe oho pà aꞌe wà nehe."
43,12,49,"Nazeꞌeg e kwaw ihe zutykaꞌi ihe. Heru hemur kar har umumeꞌu kar aꞌe maꞌe ihewe aꞌe. Aze pezeruzar izeꞌeg rehe nehe, peiko putar ipyr tuweharupi nehe, tatahu pe peho pixik ꞌym pà nehe. Heru hemuzeꞌeg kar aꞌe, umumeꞌu kar aꞌe maꞌe ihewe aꞌe."
43,13,1,"Zezuz uzuhez wemimuꞌe wapy aꞌe kuryUhem eteaꞌi aꞌe maiꞌu haw Zaneraꞌyr Wazuka ꞌym Awer her maꞌe aꞌe kury. — Pyhewe uzypyrog putar maiꞌu haw iapo pà aꞌe nehe kury, iꞌi teko uzeupeupe wà. Uzeꞌeg Zezuz uzeupe aꞌe. — Naꞌiàrew kwaw hemàno àwàm ihe nehe kury. Aha putar ko ywy wi heru pe ihe nehe kury. Azamutar katu tuwe heremimuꞌe ihe wà. Napytuꞌu kwaw wamutar katu re nehe, iꞌi uzeupe."
43,13,2,"Naꞌe Zezuz umaiꞌu wà urepyr aꞌe kury. Zut aꞌe, Ximàw Kario taw pe har taꞌyr aꞌe, umaiꞌu aꞌe pe urepyr aꞌe. Zurupari wixe Zut ipyꞌa pe aꞌe ꞌar mehe aꞌe kury. Uzeꞌeg izupe ipyꞌa pe kury. — Emumeꞌu Zezuz iho àwàm eho tuwihaw wanupe nehe. Aꞌe rupi tuwihaw umur kar putar zauxiapekwer izupe aꞌe wà nehe. Zauxiapekwer upyhyk putar heraha tuwihaw pe wà. Aꞌe mehe tuwihaw uzuka kar putar Zezuz aꞌe wà nehe, iꞌi Zurupari Zut pe, ipyꞌa pe."
43,13,3,Tupàn umur ukàgaw Zezuz pe aꞌe. Zezuz ukwaw ikàgaw uzehe heko haw kury. Ukwaw Tupàn wi ur awer no. Ukwaw Tupàn pe oho àwàm no.
43,13,4,Naꞌe Zezuz upuꞌàm mez wi utyryk pà kury. Wenuhem ukamir puku uzewi kury. Uzàpixi pàn pehegwer ukuꞌaw kury.
43,13,5,Omono ꞌy kawaw pupe kury. Uhez urepy nànàgatu iko. Uhyuhyw aꞌe pàn pehegwer ukuꞌaw har pupe.
43,13,6,"Uhem Ximàw Pet huwake kury. Uzeꞌeg Pet izupe. — Aipo erezuhez putar hepy nehe no, hezar, iꞌi izupe."
43,13,7,"Uzeꞌeg Zezuz izupe. — Màràzàwe tuwe nerekwaw kwaw ko heremiapo ne. Amo ꞌar mehe erekwaw putar nehe, iꞌi izupe."
43,13,8,"— Nan kwaw pa. Nerezuhez pixik kwaw hepy nehe, iꞌi Pet izupe. — Aze nazuhez kwaw nepy nehe, nereiko kwaw heremimuꞌe romo nehe, iꞌi izupe."
43,13,9,"— Hezar. Ezuhez hepy nehe, ezuhez hepo nehe no, ezuhez heàkàg nehe no, iꞌi izupe."
43,13,10,"— Aze amo uzahak nehe, ikatu nehe. Xo ipy izipiw aꞌe re nehe. Nezewegatete pe no. Peiko ikatu maꞌe romo paw rupi. Xo pitài xe har naꞌikatu kwaw aꞌe, iꞌi Zezuz izupe."
43,13,11,"— Amo ꞌar mehe amo xe har hezuka kar putar tuwihaw wanupe aꞌe nehe, iꞌi Zezuz upyꞌa pe. Ukwaw aꞌe maꞌe iapo àràm. Aꞌe rupi — Pitài xe har zo naꞌikatu kwaw aꞌe, iꞌi urewe aꞌe."
43,13,12,"Urepy izuhez pawire umunehew wi ukamir puku kury, wenaw pe uzewyr pà wapyk pà kury.— Aipo pekwaw katu peme heremiapo kwer. Màràzàwe tuwe azuhez pepy."
43,13,13," — Purumuꞌe maꞌe, peze peiko ihewe. — Urezar, peze peiko ihewe no. Ikatu nezewe peze haw, taꞌe aiko purumuꞌe maꞌe romo ihe xe. Aiko pezar romo ihe xe. Azuhez pepy kwez kury. Pe nehe no, aze pezuhez amogwer wapy nehe, pekatuahy putar ihewe nehe no."
43,13,15,Azapo maꞌe kwez penuwa rupi ihe kury. Pezapo aꞌe maꞌe hezàwegatete nehe no. Azeharomoete hezeꞌeg ihe. Ni amo umaꞌereko e maꞌe nuiko weraꞌu kwaw uzar wi aꞌe wà. Ni amo zeꞌeg imumeꞌu har nuiko weraꞌu kwaw omono kar har wi aꞌe wà.
43,13,17,"Pekwaw ko zeꞌeg azeharomoete har kury. Aze peruzar nehe, penurywete putar tuwe nehe. Azeꞌeg teko peme paw rupi ihe kury. Xo pitài xe har rehe zo azeꞌeg teko ihe kury. Apukwaw katu pitàitàigatu ihe. Pitài xe har heàmàtyryꞌymar romo hekon aꞌe. Akwaw aꞌe awa ihe. Nezewe iꞌi zeꞌeg kwehe arer aꞌe. — Amo awa uꞌu putar temiꞌu heremimono kwer aꞌe nehe. Aꞌe re heàmàtyryꞌymar romo uzeapo putar aꞌe nehe, iꞌi zeꞌeg kwehe arer hereko haw rehe aꞌe. Uzeapo putar maꞌe aꞌe zeꞌeg rupi katete aꞌe nehe kury."
43,13,19,"Amumeꞌu putar agwer maꞌe uzeapo maꞌe ràm peme ihe kury, izeapo ꞌym mehe we ihe kury. Aꞌe rupi izeapo mehe nehe, pezeruzar putar Tupàn romo hereko haw rehe nehe."
43,13,20,"Aze amo uzekaiw katu heremimono kar ràm rehe aꞌe nehe, herehe uzekaiw katu maꞌe ài hekon putar aꞌe nehe. Aze amo herehe uzekaiw katu aꞌe nehe, hemur kar arer rehe uzekaiw katu maꞌe ài hekon putar aꞌe nehe."
43,13,21,"Zezuz umumeꞌu wàmàtyryꞌymar aꞌe kuryAꞌe maꞌe imumeꞌu re uzemumikahy tuwe Zezuz kury. Umumeꞌu tuwe umàno àwàm urewe. — Azeharomoete ko hezeꞌeg ihe. Amo xe har penehe we har umumeꞌu putar heho àwàm oho tuwihaw wanupe aꞌe nehe. Tuwihaw umur kar putar zauxiapekwer aꞌe pe ihewe aꞌe wà nehe, hepyhyk kar pà wanupe aꞌe wà nehe, iꞌi urewe."
43,13,22,"Urumeꞌe urezehezehe ure kury.— Maꞌenugar xe har uzapo putar nezewe haw aꞌe nehe, uruꞌe urezeupeupe. Nurukwaw pixik kwaw ure."
43,13,23,"Ihe ihe, Zezuz hemiamutar katu ihe, apyk tenàꞌàg Zezuz huwake ihe kury."
43,13,24,"Ximàw Pet opo umuawawak ihewe aꞌe kury, ihewe uzeꞌeg pà aꞌe kury. — Epuranu hehe ty.— Mo rehe erezeꞌeg iko ne, ere izupe ty, iꞌi Pet ihewe."
43,13,25,"Aꞌe rupi atyryk Zezuz huwakeaꞌi ihe kury, hehe hepuranu pà ihe kury. — Mo rehe erezeꞌeg iko ne, hezar, aꞌe izupe."
43,13,26,"— Amuàkym putar ko typyꞌak kwez maꞌeroꞌo kwer tykwer inuromo ihe nehe kury. Aꞌe re amono kar putar heàmàtyryꞌymar pe ihe nehe kury, izupe iꞌu kar pà ihe nehe kury, iꞌi Zezuz ihewe. Umuàkym typyꞌak iaikaw pyrer maꞌe roꞌo kwer tykwer inuromo kury, imono pà Zut pe kury. Ximàw Kario pe har romo hekon aꞌe."
43,13,27,"Uꞌu typyꞌak aꞌe kury. Naꞌarewahy Zurupari wixe tuwe ipyꞌa pe aꞌe kury. Uzeꞌeg Zezuz Zut pe. — Tàritykaꞌi ezapo neremiapo ràm eho nehe ty, iꞌi izupe. Amogwer mez huwake har wenu izeꞌeg mehe wà. — Màràzàwe tuwe nezewe iꞌi izupe aꞌe, uruꞌe urezeupe. Nurukwaw kwaw. Zut aꞌe, Zezuz hemetarer rehe uzekaiw maꞌe romo hekon aꞌe. Aꞌe rupi amo hemimuꞌe nezewe uzeꞌeg uzeupe aꞌe wà. — Kwa, Zezuz omono kar Zut amo temiꞌu imeꞌeg kar pà izupe aꞌe kury. Aꞌe mehe uhyk putar zanemaiꞌu mehe nehe, iꞌi uzeupe wà. — Nan, iꞌi amogwer wà. — Emono e temetarer eho maꞌe hereko ꞌymar wanupe nehe ty, iꞌi Zezuz kwez izupe kury, iꞌi amogwer wà. Nukwaw kwaw aꞌe wà."
43,13,30,Aꞌe typyꞌak iꞌu re naꞌarewahy Zut oho aꞌe wi wanuwi aꞌe kury. Pyhaw kury.
43,13,31,"Zezuz umumeꞌu zeꞌeg pyahu maꞌe aꞌe kuryZut iho ire Zezuz uzeꞌeg urewe kury.— Awa taꞌyr romo aiko ihe. Uhem heꞌar kwez kury. Nan kwehe tete teko wexak putar hekàgaw aꞌe wà nehe. Wexak putar Tupàn ikàgaw aꞌe wà nehe no, taꞌe umur ukàgaw ihewe aꞌe xe."
43,13,32,Nan kwehe tete amumeꞌu putar Tupàn ikàgaw ipuràg eteahy haw purupe ihe nehe. Tupàn umumeꞌu putar hekàgaw hepuràg eteahy haw purupe aꞌe nehe no.
43,13,33,"Heremimuꞌe wà, hepurumuzàmuzàg ài peiko ihewe. Nan kwehe tete aha putar pewi ihe nehe kury. Herekar putar zepe pe nehe. Karumehe amumeꞌu maꞌe Zutew wanupe ihe. Amumeꞌu wi putar aꞌe maꞌe peme ihe nehe kury. — Napepuner kwaw peho haw rehe heho àwàm me nehe."
43,13,34,"Zeꞌeg ipyahu maꞌe amumeꞌu putar peme kury. Peruzar tuwe ko zeꞌeg nehe. — Pezeamutamutar katu tuwe nehe. Apuamutar katu ihe, nezewegatete pezeamutamutar katu hezàwegatete nehe no."
43,13,35,"Aꞌe rupi teko paw ukwaw putar heremimuꞌe romo peneko haw aꞌe wà nehe. Taꞌe pezeamutamutar katu putar nehe xe. Zezuz umumeꞌu Pet teko wanupe izeꞌeg àwàm aꞌe kury— Maꞌe pe ereho putar nehe kury, urezar, iꞌi Ximàw Pet izupe. — Napepuner kwaw heho àwàm me peho haw rehe pe. Amo ꞌar mehe peho putar aꞌe pe heraikweromo nehe, iꞌi Zezuz izupe."
43,13,37,"— Hezar, màràzàwe tuwe napuner kwaw neraikweromo heho haw rehe tàritykaꞌi ihe nehe kury, iꞌi Pet izupe. — Aze hezuka wà nehe, napytuꞌu kwaw neraikweromo heho re nehe, iꞌi izupe."
43,13,38,"— Aipo nezezuka kar wer tuwe heremiruzeꞌeg romo nereko haw rehe ne. Azeharomoete ko hezeꞌeg ihe. Naꞌiruz haw teko upuranu putar nerehe aꞌe wà nehe. — Aipo Zezuz hemiruzeꞌeg romo ereiko ne, iꞌi putar newe wà nehe. — Nakwaw kwaw Zezuz ihe ty, ere putar wanupe naꞌiruz haw nehe, zapukaz izeꞌeg ꞌym mehe nehe, iꞌi Zezuz Pet pe."
43,14,1,"— Aze pezeruzar herehe nehe, peho putar heru pyr nehe, iꞌi Zezuz wemimuꞌe wanupe aꞌe kuryUzeꞌeg wiwi Zezuz urewe aꞌe kury.— Pekyze zo tuwihaw wanuwi nehe, pezemumikahy zo nehe. Pezeruzar Tupàn rehe, pezeruzar herehe nehe no."
43,14,2,"Heta teteaꞌu tàpuz heru heko haw pe. Amuhyk putar aꞌe peneko àwàm aha aꞌe pe peme ihe nehe. Aze mo namuhyk iwer, aꞌe mehe mo namumeꞌu iwer mo imuhyk àwàm peme. Peneko àwàm imuhyk kar ire nehe, azewyr wi putar tuwà xe nehe no, pemonoꞌonoꞌog pà hezeupe nehe no. Aꞌe rupi peiko putar hepyr nehe."
43,14,4,Pekwaw aꞌe pe heho àwàm me pureraha maꞌe pe.
43,14,5,"Uzeꞌeg Tume izupe. — Urezar, nurukwaw kwaw neho àwàm ure. Màràzàwe urukwaw putar pe nehe, nepyr ureho àwàm nehe, iꞌi izupe."
43,14,6,"Iꞌi Zezuz izupe. — Teko amo taw pe oho mehe aꞌe wà, wata pe rupi aꞌe wà. Wanape zàwenugar romo aiko ihe. Aze teko iho wer Tupàn heko haw pe wà nehe, uzeruzar putar herehe wà nehe. Amumeꞌu zeꞌeg azeharomoete har purupe ihe no. Aze pezeruzar hezeꞌeg rehe nehe, peiko putar peho Tupàn pyr tuweharupi nehe. Aze teko heremiruzeꞌeg romo wanekon wà nehe, ukweraw wi putar wà nehe, wikuwe wi putar tuweharupi wà nehe. Ni amo nueraha kwaw teko Tupàn pe wà nehe. Xo ihe zo araha putar teko izupe ihe wà nehe, iꞌi Zezuz Tume pe."
43,14,7,"— Hekwaw pe pe, iꞌi urewe. — Aꞌe rupi pekwaw putar heru nehe no. Azeharomoete pekwaw heru kury. Azeharomoete pexak heru kury, iꞌi urewe."
43,14,8,"Uzeꞌeg Piri izupe. — Urezar, exak kar neru urewe nehe. Nurenoz kwaw amo ae maꞌe newe ure nehe, aze erexak kar neru urewe nehe, iꞌi izupe."
43,14,9,"Uzeꞌeg Zezuz izupe.— Kwehe aiko pepyr ihe. Aipo nahekwaw kwaw pe ne rihi, Piri. Aze amo wiko herexakar romo aꞌe nehe, wiko heru hexakar romo aꞌe nehe no. Herexak mehe erexak heru iko ne.— Exak kar neru urewe nehe, ere ihewe. Màràzàwe tuwe erezeꞌeg nezewe."
43,14,10,"— Aipo nerezeruzar kwaw heru inuromo hereko haw rehe ne, Piri. Aipo nerezeruzar kwaw heru heinuromo heko haw rehe ne. Namumeꞌu e kwaw ko hezeꞌeg newe ihe. Heru heinuromo har umumeꞌu kar iko ihewe aꞌe, uzapo kar maꞌe iko ihewe aꞌe no."
43,14,11,"Pezeruzar ko hezeꞌeg rehe nehe. Aiko heru inuromo ihe. Heru wiko heinuromo aꞌe no. Pemaꞌenukwaw heremiapo kwer rehe nehe, maꞌe purumupytuhegatu kar haw rehe nehe. Aꞌe mehe pezeruzar putar pitài romo hereko haw heru inuromo nehe."
43,14,12,"Azeharomoete ko hezeꞌeg ihe. Herehe uzeruzar maꞌe uzapo putar maꞌe hezàwegatete aꞌe wà nehe. Upurumupytuhegatu kar weraꞌu putar ihewi aꞌe wà nehe, taꞌe aha putar heru ipyr ihe nehe xe."
43,14,13,"Azapo putar wyzài maꞌe peme ihe nehe, aze penoz aꞌe maꞌe heru pe herer rehe nehe. Nezewe mehe aexak kar putar heru ikàgaw ipuràg eteahy haw purupe ihe nehe. Aze penoz wyzài maꞌe herer rehe nehe, azapo putar aꞌe maꞌe peme ihe nehe."
43,14,15,"— Tekwe Puràg upyta putar pepyr tuweharupi aꞌe nehe, iꞌi Zezuz wemimuꞌe wanupe aꞌe kuryUzeꞌeg wi urewe.— Aze heamutar katu pe nehe, peruzar putar hezeꞌeg nehe."
43,14,16,"Aenoz putar amo ae pepytywà har heru pe ihe nehe. Umur kar putar wekwe peme aꞌe nehe. Hekwe umumeꞌu xo zeꞌeg azeharomoete har purupe aꞌe. Upyta putar pepyr tuweharupi aꞌe nehe. Tupàn iàmàtyryꞌymar ywy rehe har nuexak kwaw Tupàn rekwe tur mehe aꞌe wà nehe, nukwaw kwaw aꞌe wà nehe. Aꞌe rupi nupuner kwaw hemiruzeꞌeg romo weko haw rehe aꞌe wà nehe. Pekwaw putar nehe, taꞌe upyta putar pepyr aꞌe nehe xe, taꞌe wiko putar pepyꞌa pe aꞌe nehe xe."
43,14,18,Napuezar kwaw ihe nehe. Azewyr wi putar tuwà peme nehe no.
43,14,19,Naꞌiàrew kwaw heho àwàm. Aꞌe re heàmàtyryꞌymar ywy rehe har naherexak kwaw aꞌe wà nehe. Pe herexak wi putar pe nehe. Taꞌe akweraw wi putar hemàno re ihe nehe xe. Aiko wi putar tuweharupi nehe. Aꞌe rupi pekweraw wi putar pemàno re nehe no. Peiko wi putar tuweharupi nehe no.
43,14,20,"Aꞌe ꞌar ihem mehe nehe, pekwaw putar heru inuromo hereko haw pe nehe. Pekwaw putar heinuromo peneko haw nehe no, peinuromo hereko haw zàwegatete nehe no."
43,14,21,"Aze amo uzeruzar hezeꞌeg rehe aꞌe nehe, aze weruzar hezeꞌeg aꞌe nehe no, aꞌe ae heamutar katu har romo hekon aꞌe nehe. Aze amo heamutar katu aꞌe nehe, heru uzamutar katu aꞌe teko aꞌe nehe no. Azamutar katu putar aꞌe heamutar katu har ihe nehe no. Azekwaw katu kar putar izupe ihe nehe no."
43,14,22,"Zut aꞌe nan Zut Kario pe har aꞌe, Zut inugwer aꞌe upuranu Zezuz rehe aꞌe kury.— Hezar, iꞌi izupe. — Erezekwaw katu kar putar urewe ne nehe. Màràzàwe tuwe nerezekwaw kar kwaw amogwer teko ywy rehe har wanupe nehe, iꞌi Zut izupe, hehe upuranu pà."
43,14,23,"Uzeꞌeg wi urewe. Aze teko heamutar katu aꞌe wà nehe, weruzar putar hezeꞌeg aꞌe wà nehe. Heru uzamutar katu putar aꞌe teko aꞌe wà nehe no. Heru aꞌe nehe, ihe ihe nehe no, uruzur putar wapyr urereko pà ure nehe no."
43,14,24,Heamutar ꞌymar nuweruzar kwaw hezeꞌeg aꞌe wà nehe. Peinu hezeꞌeg. Namumeꞌu kar kwaw aꞌe zeꞌeg hezeupe. Nan. Hemur kar har umumeꞌu kar aꞌe zeꞌeg ihewe aꞌe.
43,14,25,"Agwer maꞌe amumeꞌu peme ihe, pepyr hereko mehe we ihe."
43,14,26,"Heru umur kar putar Wekwe Puràg purupytywà maꞌe pepyr aꞌe nehe, taꞌe peiko heremiruzeꞌeg romo pe xe. Pemuꞌe putar maꞌe rehe paw rupi aꞌe nehe. Pemumaꞌenukwaw kar putar hezeꞌeg rehe paw rupi aꞌe nehe no."
43,14,27,"Heho re, aze mo napupytywà putar iwer ihe, aꞌe mehe mo pekyze mo heàmàtyryꞌymar wanuwi pe, pekyze mo maꞌe wi pe. Hekàg ihe. Nakyze kwaw wanuwi ihe, maꞌe wi ihe. Aꞌe rupi amukàg putar pepyꞌa ihe nehe. Aꞌe rupi napekyze kwaw nehe no. Teko napemukàg kar kwaw hezàwe aꞌe wà. Xo ihe zo akwaw tuwe pemukàg kar haw ihe. Aꞌe rupi pezemumikahy zo heho àwàm rehe nehe. Pekyze zo heàmàtyryꞌymar wanuwi nehe. Pekyze zo wyzài maꞌe wi nehe."
43,14,28,"— Aha putar pewi ihe nehe, azewyr wi putar peme ihe nehe no, aꞌe kwez peme. Peinu imumeꞌu mehe pe. Aze mo heamutar katu pe, aꞌe mehe mo penurywete mo heru ipyr heho àwàm rehe pe, taꞌe heru ikàg weraꞌu ihewi aꞌe xe."
43,14,29,"Amumeꞌu heho àwàm kwez peme ihe kury, heho ꞌym mehe we ihe rihi. Aꞌe rupi ywak rehe heho àwàm hexak mehe pezeruzar putar tuwe hezeꞌeg rehe nehe, herehe nehe."
43,14,30,"Napuner kwaw kweheaꞌu peme hezeꞌegaw rehe kury, taꞌe heàmàtyryꞌymar ko ywy rehe har wanuwihaw aꞌe xe, umur kar wemiruzeꞌeg xe aꞌe wà xe: hepyhyk putar aꞌe wà nehe. Aze mo nazezuka kar iwer mo wanupe, aꞌe mehe mo nupuner iwer mo hezuka haw rehe wà. Azamutar katu heru ihe. Aꞌe rupi azapo wi putar hemiapo putar haw paw rupi ihe nehe. Aꞌe rupi teko ukwaw putar heru iamutar katu haw aꞌe wà nehe. Azamutar katu heru ihe. Uzeꞌeg wi urewe kury. — Zaha ty wà, zahem zaha xe wi nehe kury ty wà, iꞌi urewe kury."
43,15,1,"— Maꞌywa ꞌyw ài aiko ihe, iꞌi Zezuz wemimuꞌe wanupe aꞌe kuryAmo ae tàpuz me uzeꞌeg wi Zezuz urewe aꞌe kury.— Maꞌywa ꞌyw ài aiko ihe. Heru aꞌe, maꞌywa ꞌyw rehe uzekaiw maꞌe ài hekon aꞌe."
43,15,2,"Herehe uzeruzar maꞌe aꞌe wà, hàkàgwer ài wanekon aꞌe wà. Aze amo hàkà naꞌiꞌa kwaw nehe, aꞌe mehe hehe uzekaiw maꞌe omonohok putar aꞌe nehe. Weityk hàkàgwer iꞌa ꞌym maꞌe kwer aꞌe. Aꞌe rupi maꞌywa ꞌyw ikatu weraꞌu putar aꞌe nehe, iꞌa katu weraꞌu putar aꞌe nehe no."
43,15,3,"Heru pemukatu kwez kury, akwez maꞌywa ꞌyw ài kury, taꞌe peruzar izeꞌeg heremimumeꞌu kwer pe xe."
43,15,4,"Aze izar omonohok hàkà iꞌyw wi nehe, aꞌe hàkàgwer nupuner kwaw iꞌa haw rehe nehe. Nezewegatete aze napeiko kwaw heremiruzeꞌeg romo nehe, naperuzar kwaw hezeꞌeg nehe. Peiko tuwe heremiruzeꞌeg romo nehe. Nezewe mehe peiko putar iꞌa katu maꞌe ài nehe."
43,15,5,"Maꞌywa ꞌyw ài aiko ihe. Hàkàgwer ài peiko pe. Aze hàkà upyta uꞌyw ikatu maꞌe rehe nehe, iꞌa katu putar nehe. Nezewegatete aze peiko heremiruzeꞌeg romo nehe, peruzar putar hezeꞌeg nehe, ikatuahy maꞌe teteaꞌu iapo pà nehe."
43,15,6,"Aze amo upytuꞌu heremiruzeꞌeg romo wiko re nehe, hàkàgwer iꞌok pyrer ài hekon putar aꞌe nehe. Uxinig putar nehe. Hehe uzekaiw maꞌe omonoꞌog putar agwer hàkàgwer uxinig maꞌe kwer aꞌe nehe, tata pupe hapy pà aꞌe nehe."
43,15,7,"Aze pepyta heinuromo nehe, aze hezeꞌeg upyta peinuromo nehe, pepuner wyzài maꞌe henoz taw rehe ihewe nehe. Amono putar aꞌe maꞌe peme ihe nehe."
43,15,8,"Aze maꞌywa ꞌyw iꞌa katu nehe, — Ikatu maꞌe, iꞌi teko iꞌyw pe wà nehe. Nezewegatete aze peruzar hezeꞌeg nehe, peiko putar heremimuꞌe romo nehe. Aꞌe mehe teko ukwaw putar heru ikàgaw ipuràg eteahy haw aꞌe wà nehe, penehe umeꞌe pà aꞌe wà nehe."
43,15,9,Heru peamutar katu aꞌe. Nezewegatete apuamutar katu ihe no. Peiko wi wi heremiruzeꞌeg romo nehe. Aꞌe mehe napytuꞌu kwaw peamutar katu re ihe nehe.
43,15,10,Aruzar heru zeꞌeg ihe. Aꞌe rupi heamutar katu aꞌe. Nezewegatete peruzar hezeꞌeg nehe. Aꞌe mehe napytuꞌu kwaw peamutar katu re ihe nehe.
43,15,11,"Amumeꞌu agwer maꞌe kwez peme ihe, taꞌe hepurumurywete kar wer penehe ihe xe. Penurywete putar tuwe nehe. Penurywete haw uhyk putar peme nehe."
43,15,12,Peruzar ko hezeꞌeg nehe. Apuamutar katu ihe. Nezewegatete pezeamutamutar katu nehe no.
43,15,13,"Aze awa uzezuka kar umyrypar hekuzaromo aꞌe nehe, azeharomoete wiko umyrypar iamutar katu har romo aꞌe nehe."
43,15,14,"Aze peruzar hezeꞌeg nehe, peiko putar hemyrypar romo nezewegatete nehe no."
43,15,15,"— Ihewe umaꞌereko maꞌe, naꞌe kwaw peme ihe kury. Taꞌe umaꞌereko maꞌe nukwaw kwaw uzar hemiapo ràm aꞌe wà xe. Umaꞌereko e izupe wà. — Hemyrypar, aꞌe peme kury. Taꞌe amumeꞌu maꞌe heru hemimumeꞌu kwer paw peme ihe kury xe."
43,15,16,"Naherexak kwaw pe. Apuexaexak ihe. — Peruzar hezeꞌeg nehe, pemumeꞌu Tupàn taꞌyr romo hereko haw purupe nehe, aꞌe peme. Teko teteaꞌu uzeruzar herehe aꞌe wà kury, taꞌe wenu pezeꞌeg aꞌe wà xe. Penemiapo kwer nuzawy kwaw maꞌeꞌa kwer upaw ꞌym maꞌe aꞌe, ipuga ꞌym maꞌe aꞌe. Aꞌe rupi aze penoz maꞌe heru pe nehe, herer rehe nehe, umur putar aꞌe maꞌe peme aꞌe nehe."
43,15,17,Peruzar ko hezeꞌeg nehe. Pezeamutamutar katu nehe.
43,15,18,"— Teko ywy rehe har naꞌiakatuwawahy kwaw penehe aꞌe wà nehe, iꞌi Zezuz wemimuꞌe wanupe aꞌe kuryUzeꞌeg wi urewe.— Teko ywy rehe har heremiruzeꞌeg ꞌym aꞌe wà, naꞌiakatuwawahy kwaw penehe aꞌe wà. Pemaꞌenukwaw ko maꞌe rehe nehe. Herehe ràgypy naꞌiakatuwawahy kwaw aꞌe wà."
43,15,19,"Ikatu uzeupeupe wà. Aze mo peiko wazàwe, aꞌe mehe mo pekatu mo wanupe. Peiko mo wamyrypar romo. Apuexaexak ihe, ko ywy rehe har wamyter wi ihe. Aꞌe rupi napeiko kwaw wazàwe kury. Aꞌe rupi naꞌiakatuwawahy kwaw penehe aꞌe wà kury."
43,15,20,Pemaꞌenukwaw aꞌe hezeꞌeg amo ꞌar mehe heremimumeꞌu kwer rehe. Awa naꞌikàg weraꞌu kwaw uzar wi aꞌe. Heàmàtyryꞌymar upuraraw kar maꞌerahy ihewe aꞌe wà. Upuraraw kar putar maꞌerahy peme aꞌe wà nehe no. Amo teko weruzar hezeꞌeg aꞌe wà. Weruzar putar pezeꞌeg wà nehe no.
43,15,21,"Heàmàtyryꞌymar upuraraw kar putar maꞌerahy peme aꞌe wà nehe, taꞌe peiko heremiruzeꞌeg romo pe xe, taꞌe nukwaw kwaw hemur kar har aꞌe wà xe."
43,15,22,"Aze mo nazur iwer wanupe hezeꞌeg pà ihe, aꞌe mehe mo — Ikatu ꞌym maꞌe iapo har wà, niꞌi wer mo Tupàn heàmàtyryꞌymar wanupe aꞌe. Ukwaw hezeꞌeg aꞌe wà kury, aꞌe rupi ukwaw ikatu ꞌym maꞌe iapo har romo weko haw aꞌe wà kury."
43,15,23,"Aze amo naꞌiakatuwawahy kwaw herehe aꞌe nehe, naꞌiakatuwawahy kwaw heru rehe aꞌe nehe no."
43,15,24,"Azapo purumupytuhegatu kar haw aꞌe teko wamytepe ihe. Ni amo nuzapo pixik kwaw agwer maꞌe wanuwa rupi aꞌe wà. Aze mo nazapo iwer aꞌe maꞌe wanuwa rupi ihe, aꞌe mehe mo — Ikatu ꞌym maꞌe iapo har wà, niꞌi iwer mo Tupàn aꞌe teko wanupe. Wexak heremiapo kwer wà. Aꞌe rupi naꞌiakatuwawahy kwaw herehe wà kury, heru rehe wà no."
43,15,25,"Iꞌi zeꞌeg kwehe arer aꞌe. — Nazapo pixik kwaw ikatu ꞌym maꞌe wanupe ihe. Nezewe rehe we naꞌiakatuwawahy kwaw herehe aꞌe wà, iꞌi zeꞌeg kwehe arer. Heàmàtyryꞌym e waiko aꞌe wà."
43,15,26,Ur putar purupytywà maꞌe aꞌe nehe. Tupàn zeꞌeg azeharomoete har imumeꞌu har romo hekon aꞌe. Tupàn umur kar putar nehe. Wiko Tupàn pyr kury. Amur kar putar peme ihe nehe. Aꞌe Tekwe uzeꞌeg putar peme herehe aꞌe nehe no.
43,15,27,"Pezeꞌeg putar herehe teko wanupe nehe no, taꞌe izypy mehe arer we peiko herehe we xe, taꞌe peata herupi tuweharupi xe."
43,16,1,"Uzeꞌeg wi urewe. Agwer maꞌe amumeꞌu kwez peme ihe, taꞌe naputar kwaw herehe pezeruzar ire pepytuꞌu haw ihe xe."
43,16,2,"Zutew wanuwihaw pemono kar putar uzemonoꞌogaw wi aꞌe wà nehe. Amo ꞌar mehe nehe, nezewe iꞌi putar aꞌe wà nehe. — Aze azuka Zezuz hemiruzeꞌeg ihe wà nehe, ikatuahy maꞌe azapo putar nezewe Tupàn pe ihe nehe, iꞌi muaꞌu putar uzeupe aꞌe wà nehe."
43,16,3,"Uzapo putar agwer maꞌe peme aꞌe wà nehe, taꞌe nukwaw kwaw heru aꞌe wà xe, taꞌe nahekwaw kwaw aꞌe wà no xe."
43,16,4,"Agwer maꞌe amumeꞌu kwez peme ihe. Aꞌe rupi aꞌe maꞌe peme iapo mehe wà nehe, pemaꞌenukwaw putar ko hezeꞌeg rehe nehe.Namumeꞌu kwaw aꞌe maꞌe izypy mehe ihe, taꞌe aikuwe pepyr aꞌe ꞌar mehe ihe xe. Tàritykaꞌi aha putar pewi ihe nehe kury."
43,16,5,"— Amur kar putar pepytywà àràm pepyr ihe nehe, iꞌi Zezuz wemimuꞌe wanupe aꞌe kuryAha putar hemur kar arer ipyr ihe nehe kury. Napepuranu kwaw herehe. — Maꞌe pe ereho putar nehe, napeze kwaw ihewe. Amumeꞌu heho àwàm kwez peme kury. Aꞌe rupi pezemumikahy kury."
43,16,7,"Azeharomoete ko hezeꞌeg ihe. Aze aha pewi nehe, ikatu weraꞌu nezewe haw peme nehe. Aze mo naha iwer pewi ihe, aꞌe mehe mo pepytywà àràm nur iwer mo pepyr aꞌe. Aze aha nehe, amur kar putar pepytywà àràm pepyr nehe."
43,16,8," Teko ipurapo wer ikatu ꞌym maꞌe rehe aꞌe wà, taꞌe nuzeruzar kwaw herehe aꞌe wà xe. Tur mehe nehe pepytywà har ukwaw kar putar wanemiapo kwer ikatu ꞌym maꞌe teko wanupe aꞌe nehe. Ikatu maꞌe iapo haw rehe upurumuꞌe putar nehe no. — Teko ikatu ꞌym maꞌe iapo har oho putar tatahu pe wà nehe, iꞌi putar teko wanupe nehe, wamuꞌe pà nehe. Taꞌe Tupàn omono kar putar agwer teko tatahu pe aꞌe wà nehe xe. Aha putar heru ipyr ihe nehe. Naherexak kwaw pe nehe. Amur kar putar purupytywà maꞌe ihe nehe. Aꞌe rupi teko ukwaw putar ikatu maꞌe iapo haw aꞌe wà nehe. — Amono kar putar Zurupari tatahu pe ihe nehe, iꞌi tuwe heru ihewe. Purupytywà maꞌe pepyr tur mehe nehe, umumeꞌu putar Zurupari tatahu pe iho àwàm purupe aꞌe nehe no. Aꞌe mehe teko ukwaw putar tuwe ikatu ꞌym maꞌe iapo har tatahu pe waho àwàm aꞌe wà nehe no."
43,16,12,"Hepurumumeꞌu wer zepe amo ae maꞌe teteaꞌu rehe ihe. Namumeꞌu kwaw peme ihe nehe kury. Aze mo amumeꞌu peme, aꞌe mehe mo pezemumikahy tuwe mo pe."
43,16,13,Tupàn rekwe umumeꞌu xo zeꞌeg azeharomoete har purupe aꞌe. Tur mehe ukwaw kar putar aꞌe zeꞌeg azeharomoete har peme aꞌe nehe. Nuzeꞌeg e kwaw peme aꞌe nehe. Weminu kwer umumeꞌu putar peme nehe. Maꞌe uzeapo maꞌe ràm umumeꞌu putar peme nehe no.
43,16,14,"Ukwaw kar putar hekàgaw hepuràg eteahy haw peme nehe, taꞌe umumeꞌu putar hezeꞌeg peme nehe xe. Heru umur ukàgaw upuràg eteahy haw ihewe paw rupi aꞌe. Aꞌe rupi — Hekwe umumeꞌu putar hezeꞌeg peme aꞌe nehe, aꞌe kwez peme ihe."
43,16,16,"— Penurywete putar nehe, iꞌi Zezuz wemimuꞌe wanupe aꞌe kury— Nan kwehe tete aha putar pewi nehe. Naherexak kwaw pe aꞌe ꞌar mehe nehe. Aꞌe re nehe, nan kwehe tete nehe, herexak wi putar pe nehe no, iꞌi urewe. Amo hemimuꞌe iꞌi urewe aꞌe wà.— Màràzàwe tuwe umumeꞌu oho àwàm uzewyr àwàm zanewe aꞌe, màràzàwe tuwe umumeꞌu u ipyr oho àwàm zanewe aꞌe. Maꞌe rehe uzeꞌeg iko aꞌe, iꞌi urewe wà. Nurukwaw kwaw ure."
43,16,19,"— Ipuranu wer herehe wà, iꞌi Zezuz uzeupe. Aꞌe rupi uzeꞌeg urewe kury.— Pepuranu peiko pezehezehe pe,— Màràzàwe tuwe uzeꞌeg iko oho àwàm rehe aꞌe, uzewyr àwàm rehe aꞌe, peze peiko pezeupe."
43,16,20,Azeharomoete ko hezeꞌeg ihe. Pezaiꞌo putar nehe. Teko heremiruzeꞌeg ꞌym hurywete putar azeharomoete aꞌe wà nehe. Pezemumikahy putar nehe. Amo ꞌar ipaw ire penurywete wi putar nehe.
43,16,21,"Kuzà aꞌe, umemyr izexak kar eteaꞌi mehe uzemumikahy aꞌe, taꞌe uhem maꞌerahy ipuraraw paw izupe aꞌe xe. Imemyr izexak kar ire heharaz maꞌerahy kwer wi. Hurywete umemyr izexak kar awer rehe."
43,16,22,Nezewegatete peiko putar nehe no. Pezemumikahy kury. Apuexak wi putar ihe nehe. Penurywete putar tuwe nehe. Ni amo nupuner kwaw pemuzemumikahy kar wi haw rehe aꞌe wà nehe.
43,16,23,"Aꞌe ꞌar mehe nehe, napenoz kwaw maꞌe ihewe nehe. Azeharomoete ko hezeꞌeg ihe. Aze penoz wyzài maꞌe heru pe herer rehe nehe. Umur putar peme aꞌe nehe."
43,16,24,Ko ꞌar rehe napenoz kwaw maꞌe izupe herer rehe. Penoz tuwe maꞌe izupe nehe ty wà. Aꞌe rupi penurywete putar tuwe nehe.
43,16,25,"— Heremiruzeꞌeg upuraraw putar maꞌerahy aꞌe wà nehe, iꞌi Zezuz wemimuꞌe wanupe aꞌe kuryUzeꞌeg wi urewe.— Agwer maꞌe rehe apumuꞌe kwez ihe, maꞌemumeꞌu haw imumeꞌu pà peme ihe. Amo ꞌar mehe napumuꞌe kwaw maꞌemumeꞌu haw rupi ihe nehe. Azeꞌeg putar peme heru rehe ihe nehe. Pekwaw katu putar hemaꞌenukwaw paw nehe. Nazumim kwaw hemaꞌenukwaw paw pewi nehe."
43,16,26,"Aꞌe ꞌar mehe pe ae penoz putar maꞌe izupe herer rehe nehe. Aꞌe rupi nainoz kwaw penemimutar izupe aꞌe ꞌar mehe nehe. Taꞌe heru peamutar katu aꞌe xe. Peamutar katu aꞌe, taꞌe heamutar katu pe no xe, taꞌe pezeruzar izuwi hezur awer rehe xe."
43,16,28,"Azur tuwe heru wi ihe, ywy rehe ihe. Ahem putar aha ywy wi nehe kury, heru pe heho pà nehe kury."
43,16,29,"Uruzeꞌeg izupe ure kury. — Azeharomoete nazawaiw katu kwaw nezeꞌeg urewe kury. Urenu katu nezeꞌeg kury. Naꞌuremuꞌe kwaw pe iko maꞌemumeꞌu haw imumeꞌu pà ne kury. Aꞌe rupi urukwaw katu weraꞌu nemaꞌenukwaw paw ure kury. Azeharomoete erekwaw maꞌe paw rupi ne. Eremumeꞌu tuwe maꞌe iko urewe kury. Nurupuranu kwaw nerehe ure kury. Azeharomoete uruzeruzar Tupàn hemimur karer romo nereko haw rehe ure kury, uruꞌe izupe."
43,16,31,"Uzeꞌeg Zezuz urewe.— Aipo pezeruzar tuwe herehe kury. Tàritykaꞌi pehàpehàz putar nehe, pitàitàigatu peneko haw pe peho pà nehe. Pepuir putar ihewi nehe. Pepytuꞌu putar herehe pezeruzar ire nehe. Azeharomoete naiko kwaw xe ihe zutykaꞌi ihe nehe. Nan. Heru herehe we hekon putar aꞌe nehe."
43,16,33,Teko heremiruzeꞌeg ꞌym upuraraw kar putar maꞌerahy peme aꞌe wà nehe. Hekàg weraꞌu aꞌe teko wanuwi ihe. Amono kar putar aꞌe teko tatahu pe ihe wà nehe. Aꞌe rupi pekyze zo wanuwi nehe. Amumeꞌu agwer maꞌe kwez peme ihe kury. Aꞌe rupi napekyze kwaw tuwihaw wanuwi nehe. Penurywete putar nehe.
43,17,1,"— Zezuz uzeꞌeg Tupàn pe wemimuꞌe wanehe aꞌe kuryAꞌe maꞌe imumeꞌu pawire umeꞌe Zezuz ywate aꞌe kury. Uzeꞌeg Tupàn pe kury.— Heru, uhem aꞌe ꞌar kwez kury. Ihe neraꞌyr romo aiko ihe. Exak kar hekàgaw hepuràg eteahy haw purupe nehe. Aꞌe rupi aexak kar putar nekàgaw nepuràg eteahy haw purupe ihe nehe no."
43,17,2,"Taꞌe hemuigo kar pe teko paw wanuwihaw romo ne xe. Aꞌe rupi amuigo kar putar heremiruzeꞌeg nepyr tuweharupi ihe wà nehe no, tatahu pe wamono kar ꞌym pà ihe wà nehe no, taꞌe eremur aꞌe heremiruzeꞌeg ihewe ne wà xe."
43,17,3,"Ne Tupàn romo ereiko ne. Naheta kwaw amo. Ihe Zezuz Tuwihawete Purupyro Maꞌe romo aiko ihe, neremimur karer romo ihe. Aze teko nekwaw aꞌe wà nehe, aze hekwaw aꞌe wà nehe, aꞌe mehe wiko putar tuweharupi zanepyr aꞌe wà nehe, tatahu pe oho ꞌym pà aꞌe wà nehe."
43,17,4,Aexak kar nekàgaw nepuràg eteahy haw purupe ko ywy rehe ihe. Azapo neremiapo putar haw paw rupi katete ihe.
43,17,5,"Izypy mehe ywy ywak iapo ꞌym mehe we tuwihaw ikàg weraꞌu maꞌe romo aiko ihe. Tàritykaꞌi azewyr putar nepyr ihe nehe. Aꞌe mehe hemuigo kar wi pe tuwihaw ikàg weraꞌu maꞌe romo nehe kury, izypy mehe arer zàwegatete nehe kury."
43,17,6,"Eremur amo teko ihewe ne wà, heremiruzeꞌeg romo wamuigo kar pà ne wà. Amumeꞌu nezeꞌeg kwez wanupe ihe. Aꞌe rupi nekwaw aꞌe wà kury. Neremiruzeꞌeg romo wanekon wà. Eremur ihewe ne wà kury. Taꞌe weruzar nezeꞌeg aꞌe wà xe."
43,17,7,"Hekàgaw paw rupi, heremiruzeꞌeg paw rupi wà, hemaꞌe paw rupi neremimur kwer romo wanekon aꞌe wà. Heremiruzeꞌeg ukwaw katu ko zeꞌeg aꞌe wà kury. — Tupàn umur maꞌe paw Zezuz pe aꞌe, iꞌi uzeupe wà kury. Eremumeꞌu nezeꞌeg ihewe ne. Amumeꞌu nezeꞌeg wanupe ihe. Uzeruzar aꞌe zeꞌeg rehe aꞌe wà. — Azeharomoete izeꞌeg aꞌe, iꞌi nezeꞌeg rehe aꞌe wà. — Azeharomoete Zezuz ur Tupàn wi aꞌe, azeharomoete Tupàn umur kar Zezuz ywy rehe aꞌe, iꞌi uzeupeupe zanerehe wà."
43,17,9,"— Epytywàgatu ne wà nehe, aꞌe newe kury. Nazeꞌeg kwaw newe teko heremiruzeꞌeg ꞌym wanehe ihe. Heremiruzeꞌeg neremimur kwer wanehe azeꞌeg newe ihe kury, taꞌe neremiruzeꞌeg romo wanekon aꞌe wà no xe."
43,17,10,Heremiruzeꞌeg paw neremiruzeꞌeg romo wanekon aꞌe wà. Neremiruzeꞌeg paw heremiruzeꞌeg romo wanekon aꞌe wà no. Wanexak mehe teko wexak putar hekàgaw hepuràgaw aꞌe wà nehe no.
43,17,11,"Aha putar nepyr ihe nehe kury, Heru. Aezar putar ko ywy ihe nehe. Naikuwe kwaw ywy rehe nehe. Heremimuꞌe wiko putar ywy rehe aꞌe wà nehe. O Heru, nekatuahy ne. Emonokatu heremimuꞌe ne wà nehe, taꞌe nekàg weraꞌu ne xe. Eremur nekàgaw ihewe ne. Zaiko pitài teko ài zane. Tuwe heremiruzeꞌeg wiko pitài teko ài aꞌe wà nehe no, zanezàwegatete aꞌe wà nehe no."
43,17,12,"Wapyr hereko mehe amonokatu wanereko ihe wà, taꞌe eremur nekàgaw ihewe ne xe. Nazuka kar kwaw tuwihaw wanupe ihe wà. Numàno kwaw herupi wata mehe wà. Xo pitài zo uhem ihewi aꞌe, taꞌe zeꞌeg kwehe arer umumeꞌu heàmàtyryꞌymar romo heko àwàm aꞌe xe."
43,17,13,"Tàritykaꞌi aha putar nepyr ihe nehe kury. Amumeꞌu ko maꞌe teko newe ihe, wanuwa rupi ihe. Aꞌe rupi hurywete putar tuwe upyꞌa pe henu mehe aꞌe wà nehe."
43,17,14,"Naiko kwaw teko ko ywy rehe har ài ihe, taꞌe aruzar nezeꞌeg ihe xe. Heremiruzeꞌeg aꞌe wà no, wiko ihe ài aꞌe wà no, nuiko kwaw neàmàtyryꞌymar ko ywy rehe har wazàwe aꞌe wà no. Taꞌe weruzar nezeꞌeg aꞌe wà xe. Aꞌe rupi teko naꞌiakatuwawahy kwaw wanehe aꞌe wà."
43,17,15,"— Eraha ywy wi nepyr tàritykaꞌi ne wà nehe, naꞌe kwaw newe, Tupàn. — Emonokatu ikatu ꞌym maꞌe iapo har wazar wi ne wà nehe, aꞌe newe."
43,17,16,"Naiko kwaw neàmàtyryꞌymar ywy rehe har wazàwe ihe. Heremiruzeꞌeg aꞌe wà no, wiko ihe ài aꞌe wà no. Nuiko kwaw amogwer teko wazàwe wà."
43,17,17,"Nezeꞌeg azeharomoete ne. Emuꞌe heremiruzeꞌeg nezeꞌeg rehe ne wà nehe. Aꞌe mehe weruzar putar nezeꞌeg aꞌe wà nehe, neremiruzeꞌeg romo wiko pà aꞌe wà nehe."
43,17,18,"Hemur kar pe ywy rehe ne. — Emumeꞌu hezeꞌeg teko wanupe nehe, ere ihewe. Nezewegatete ihe amono kar putar heremiruzeꞌeg taw nànàgatu ihe wà nehe no. Aruzar katu nezeꞌeg ihe. Wexak heremiapo kwer aꞌe wà. Aꞌe rupi weruzar katu putar nezeꞌeg aꞌe wà nehe no."
43,17,20,"Azeꞌeg newe heremiruzeꞌeg wanehe ihe. Umumeꞌu nezeꞌeg oho amo teko wanupe aꞌe wà. Omogwemogwer aꞌe teko uzeruzar herehe aꞌe wà no, taꞌe wenu heremiruzeꞌeg wazeꞌeg aꞌe wà no xe. Azeꞌeg newe aꞌe teko wanehe ihe no. Tuwe wiko uzeinuinuromo paw rupi aꞌe wà nehe. O Heru. Ereiko heinuromo ne. Aiko neinuromo ihe. Tuwe wiko zaneinuromo nezewegatete aꞌe wà nehe no. Aꞌe rupi wiko putar zanezàwe aꞌe wà nehe. Aꞌe rupi amogwer teko iꞌi putar aꞌe wà nehe, — Azeharomoete Tupàn umur kar Zezuz xe zanepyr aꞌe, iꞌi putar aꞌe wà nehe."
43,17,22,"Eremur nekàgaw nepuràg eteahy haw ihewe ne. Nezewegatete amono hekàgaw hepuràgaw kwez wanupe ihe no. Aꞌe rupi wiko putar uzeinuinuromo pitài romo aꞌe wà nehe no, pitài romo zanereko haw ài aꞌe wà nehe no."
43,17,23,"Aiko wainuromo ihe. Ereiko heinuromo ne. Aꞌe rupi wiko putar tuwe uzeinuinuromo pitài romo aꞌe wà nehe no. Aꞌe rupi — Azeharomoete Tupàn umur kar Zezuz xe aꞌe, iꞌi putar teko aꞌe wà nehe. — Tupàn uzamutar katu Zezuz aꞌe, zaneamutar katu nezewegatete aꞌe no, iꞌi putar aꞌe wà nehe."
43,17,24,"O Heru. Eremur heremiruzeꞌeg ihewe ne wà. Tuwe wiko hepyr aꞌe wà nehe. Aꞌe rupi wexak putar hekàgaw hepuràg eteahy haw aꞌe wà nehe. Kwehe mehe eremur aꞌe nekàgaw nepuràgaw ihewe ne, taꞌe ywy iapo ꞌym mehe we heamutar katu pe ne xe."
43,17,25,"Ne Heru ikatuahy maꞌe ne. Teko heremiruzeꞌeg ꞌym nanekwaw kwaw aꞌe wà. Urukwaw katu ihe.— Azeharomoete Tupàn umur Zezuz xe aꞌe, iꞌi ko heremiruzeꞌeg newe aꞌe wà."
43,17,26,"Amumeꞌu nezeꞌeg wanupe ihe, nekwaw kar pà wanupe ihe. Amumeꞌu wi wi putar wanupe ihe nehe kury. — Heru heamutar katu aꞌe, aꞌe wanupe ihe. Aꞌe rupi uzeamutamutar katu putar aꞌe wà nehe no. Aꞌe rupi aiko putar wainuromo ihe nehe no."
43,18,1,Zauxiapekwer upyhyk Zezuz aꞌe wà kuryAꞌe maꞌe Tupàn pe imumeꞌu re uhem Zezuz oho aꞌe wi urerupi aꞌe kury. Uruahaw Xer yrykaw oroho. Maꞌeputyr rupaw aꞌe pe tuz. Uruixe aꞌe pe.
43,18,2,Zut ukwaw aꞌe maꞌeputyr rupaw aꞌe. Taꞌe tuweharupi Zezuz oho aꞌe pe urerupi aꞌe xe.
43,18,3,"Aꞌe rupi Zut oho aꞌe pe aꞌe kury, zauxiapekwer waneraha pà aꞌe kury, zauxiapekwer tàpuzuhu pe har waneraha pà aꞌe no. Taꞌe tuwihaw aꞌe wà xe, Moizez zeꞌeg kwaw par parizew her maꞌe aꞌe wà no xe, umur kar aꞌe zauxiapekwer aꞌe pe Zut hupi aꞌe wà xe, Zezuz ipyhyk kar pà wanupe aꞌe wà xe. Weraha takihepuku aꞌe pe oho mehe wà, weraha tatainy wà no."
43,18,4," Zut aꞌe, Zezuz iàmàtyryꞌymar aꞌe, oho aꞌe pe zauxiapekwer wanupi aꞌe no. Ukwaw Zezuz uzeupe uzeapo maꞌe ràm paw rupi aꞌe. Aꞌe rupi oho wakutyr kury, wanupe uzeꞌeg pà kury.— Mon aipo pekar peiko, iꞌi wanupe.— Uruekar Zezuz Nazare pe har uruiko ure, iꞌi izupe wà. — Aihe ihe, iꞌi wanupe."
43,18,6,"Henu mehe zauxiapekwer uzewyr izuwi wà, ywy rehe uꞌar pà wà."
43,18,7,"Upuranu wi wanehe. — Mon aipo pekar peiko, iꞌi wanupe. — Zezuz Nazare pe har, iꞌi izupe wà."
43,18,8,"— Aihe ihe, aꞌe kwez peme. Herekar pe. Herexak pe kwez kury. Pepyhyk zo ko heremiruzeꞌeg pe wà nehe. Tuwe oho wà nehe, iꞌi wanupe."
43,18,9,"Nezewe iꞌi wanupe aꞌe, taꞌe nezewe iꞌi u pe aꞌe ꞌym mehe aꞌe xe. — Heru, zauxiapekwer nueraha kwaw ni pitài heremiruzeꞌeg aꞌe wà nehe. Ni pitài heremiruzeꞌeg nupytuꞌu kwaw herehe uzeruzar ire aꞌe wà nehe, iꞌi izupe."
43,18,10,"Ximàw Pet wereko takihe aꞌe. Umutyk kury, zauxiapekwer Maw her maꞌe imugaz pà kury, inami awyze har iaikaw pà izuwi kury. Akwez zauxiapekwer aꞌe, xaxeto pe umaꞌereko maꞌe romo hekon aꞌe."
43,18,11,"Iꞌi Zezuz Pet pe kury.— Emuzewyr wi netakihe iapirer pupe ty. Apuraraw putar tuwe maꞌerahy kwer aha ihe nehe kury, taꞌe heru upuraraw kar ihewe aꞌe xe. Nerepuner kwaw maꞌe iapo haw rehe hepyro pà aꞌe maꞌerahy wi nehe, iꞌi izupe."
43,18,12,"Weraha Zezuz Anaz huwa rupi wàZauxiapekwer aꞌe wà, wanuwihaw aꞌe wà no, zauxiapekwer zutew aꞌe wà no, upyhyk Zezuz aꞌe wà kury, iàpixi pà aꞌe wà kury. Weraha Anaz pe wà kury. Anaz aꞌe, Kaipa tatyw aꞌe, xaxeto ikàg weraꞌu maꞌe romo hekon aꞌe kwarahy rehe aꞌe. Aꞌe Kaipa aꞌe, aꞌe ꞌym mehe iꞌi teko wanupe aꞌe. — Aze pitài awa umàno teko wanekuzaromo paw rupi aꞌe nehe, ikatuahy putar nehe. Nezewe mehe amogwer teko numàno kwaw aꞌe wà nehe, iꞌi wanupe."
43,18,15,"— Naiko kwaw hemimuꞌe romo ihe, iꞌi Pet aꞌe kuryXimàw Pet aꞌe, ihe ihe no, oroho Zezuz haikweromo ure kury. Xaxeto wanuwihaw hekwaw katu aꞌe. Aꞌe rupi aixe aha tuwihaw heko haw pe ihe kury, hàpuz huwake ihe kury. Upyta Pet katu pe uken huwake aꞌe. Naꞌe ahem wi aha tuwihaw hàpuz wi ihe kury. Azeꞌeg amo kuzàwaza uken huwake har pe kury. Naꞌe araha Pet tàpuz me kury. Aꞌe kuzàwaza uken huwake har uzeꞌeg Pet pe aꞌe kury. — Ereiko aꞌe awa hemimuꞌe romo ne, iꞌi izupe. — Nan kwaw zàkwà, naiko kwaw hemimuꞌe romo ihe zàkwà, iꞌi muaꞌu Pet izupe."
43,18,18,"Huwixàgahy kury. Aꞌe rupi umaꞌereko maꞌe aꞌe wà, zauxiapekwer aꞌe wà no, umunyk tata aꞌe pe aꞌe wà kury. Upuꞌàm tata huwake wà, uzemuaku pà wà. Uꞌàm Pet oho wanuwake aꞌe no, uzemuaku pà aꞌe no."
43,18,19,"Tuwihaw upuranu Zezuz rehe aꞌe kuryXaxeto wanuwihaw upuranu Zezuz rehe aꞌe kury.— Maꞌe rehe erepurumuꞌe ne, iꞌi izupe. — Mo neremimuꞌe romo wanekon aꞌe wà, iꞌi izupe. Uzeꞌeg Zezuz izupe. — Tuweharupi amumeꞌu Tupàn zeꞌeg aha teko nànàn ihe. Apurumuꞌe aha tuweharupi wazemonoꞌogaw pe, Tupàn hàpuzuhu pe no, Zutew paw wazemonoꞌogaw pe no. Nazeàmim kwaw izeꞌeg rehe hepurumuꞌe mehe ihe. Aꞌe rupi màràzàwe tuwe erepuranu herehe ne. Epuranu eho herenu arer wanehe nehe ty. — Maꞌe Zezuz umumeꞌu peme aꞌe, ere wanupe nehe. Ukwaw hezeꞌeg awer aꞌe wà, aꞌe heremimumeꞌu kwer aꞌe wà, iꞌi izupe."
43,18,22,"Naꞌikatu kwaw Zezuz zeꞌeg amo zauxiapekwer pe aꞌe. Aꞌe rupi aꞌe zauxiapekwer ukwar Zezuz huwa pe aꞌe kury. — Emuawate katu ko tuwihaw ty, iꞌi Zezuz pe. — Ezeꞌeg zo nezewe izupe ty, iꞌi izupe."
43,18,23,"Iꞌi Zezuz izupe. — Aze ikatu ꞌym maꞌe amumeꞌu aipo ihe, emumeꞌu xe har nànàn ty, iꞌi Zezuz izupe. — Ikatuahy hezeꞌeg. Naheremuꞌem pixik kwaw ihe. Màràzàwe tuwe erekwar heruwa pe ne, iꞌi izupe. Zezuz iàpixi haw we aꞌe rihi. Naꞌe Anaz omono kar Zezuz Kaipa pe aꞌe kury. Amo ae xaxeto romo hekon aꞌe."
43,18,25,"Zapukaz uzeꞌeg aꞌe kuryPet aꞌe pe hekon uzemuaku pà. Aꞌe rupi amogwer uzeꞌeg izupe aꞌe wà kury. — Aipo ereiko aꞌe awa hemimuꞌe romo ne, iꞌi izupe wà. — Nan, naiko kwaw ihe ty wà, iꞌi muaꞌu wanupe."
43,18,26,"Amo xaxeto pe umaꞌereko maꞌe aꞌe, aꞌe awa Pet hemimugaz kwer iànàm aꞌe, uzeꞌeg Pet pe aꞌe kury. — Uruexak kwez Zezuz rehe we nereko mehe maꞌe tymaw pe ihe, iꞌi izupe."
43,18,27,"— Nan, iꞌi wi Pet kury. Tàritykaꞌi uzeꞌeg zapukaz aꞌe kury."
43,18,28,"Weraha Zezuz Pirat huwa rupi wà kuryZauxiapekwer weraha Zezuz Kaipa hàpuz wi tuwihawete hàpuzuhu pe aꞌe wà kury. Aꞌe tuwihaw nuiko kwaw Zutew romo aꞌe. Iziꞌitahy kury. Zutew nuixe kwaw tàpuz me wà, taꞌe aze mo wixe aꞌe pe wà, aꞌe mehe mo uhaw mo uzekwaku haw wà xe. Aꞌe rupi nupuner iwer mo aꞌe maiꞌu haw iꞌu haw rehe aꞌe wà."
43,18,29,"Pirat tuwihawete her romo aꞌe. Uhem oho wàpuz wi wanuwàxi pà aꞌe kury. — Maꞌe uzapo ko awa raꞌe, maꞌenugar hemiapo kwer ikatu ꞌym maꞌe pemumeꞌu putar heruwa rupi nehe kury, iꞌi wanupe, wanehe upuranu pà."
43,18,30,"— Aze mo nuzapo iwer mo ikatu ꞌym maꞌe aꞌe, aꞌe mehe mo nurerur iwer mo neruwa rupi ure, iꞌi muaꞌu izupe wà."
43,18,31,"— Aze amo umumeꞌu hemiapo kwer wà nehe, — Ko awa nuweruzar kwaw zeꞌeg kwehe arer aꞌe, aze iꞌi amo wà nehe, aꞌe mehe pe ae pezepyk hehe pe nehe, iꞌi Pirat Zutew wanupe. Iꞌi Zutew izupe wà. — Nurupuner kwaw teko izuka haw rehe ure, iꞌi muaꞌu izupe wà."
43,18,32,"Aꞌe ꞌym mehe Zezuz uzeꞌeg wemimuꞌe wanupe aꞌe. — Zauxiapekwer hezuka putar ywyra kanetar rehe aꞌe wà nehe, iꞌi wanupe. Zutew nuzuka kwaw puruzuka maꞌe nezewe aꞌe wà. Xo Zutew ꞌym nezewe uzuka ikatu ꞌym maꞌe iapo har aꞌe wà. Aꞌe rupi ywyra kanetar rehe izuka haw uzeapo izeꞌeg awer rupi katete aꞌe."
43,18,33,"Wixe wi Pirat oho wàpuzuhu pe kury.— Aipo ereiko Zutew wanuwihaw romo ne, iꞌi Zezuz pe."
43,18,34,"— Aipo ne ae erepuranu herehe ne. Aze ruꞌu amogwer uzeꞌeg nezewe herehe aꞌe wà, iꞌi Zezuz izupe. — Naiko kwaw zutew romo ihe, iꞌi Pirat izupe. — Neànàm aꞌe wà, wanuwihaw aꞌe wà no, aꞌe ae nererur kwez xe ihewe aꞌe wà. Maꞌe erezapo raꞌe, iꞌi izupe. Iꞌi Zezuz izupe. — Naiko kwaw tuwihaw xe har romo ihe, ywy rehe har romo ihe. Teko nahemuigo kar kwaw uwihaw romo aꞌe wà. Aze mo tuwihaw ywy rehe har romo aiko, aꞌe mehe mo heremiruzeꞌeg nahezuka kar iwer mo Zutew wanupe aꞌe wà, iꞌi izupe."
43,18,37,"— A, aipo tuwihawete romo ereiko ne, iꞌi izupe, Zezuz pe. Iꞌi Zezuz izupe. — Eremumeꞌu tuwihawete romo hereko haw kwez kury. Azexak kar ihe, azur ko ywy rehe ihe, zeꞌeg azeharomoete har imumeꞌu pà ihe. Xo aꞌe maꞌe rehe azur xe ihe. Aze teko weruzar hezeꞌeg azeharomoete har aꞌe wà nehe, wiko putar heremiruzeꞌeg romo aꞌe wà nehe, iꞌi izupe."
43,18,38,"— Mo umumeꞌu zeꞌeg azeharomoete har aꞌe wà. Ni amo teko nukwaw kwaw zeꞌeg azeharomoete har aꞌe wà, iꞌi Pirat izupe.Naꞌe uzewyr wi Pirat oho katu pe Zutew wanuwa rupi kury, wanupe uzeꞌeg pà kury.— Nuiko kwaw ikatu ꞌym maꞌe iapo har romo aꞌe. Aꞌe rupi nazepyk kwaw hehe ihe nehe, iꞌi wanupe. Umumeꞌu Zezuz izuka àwàm aꞌe kury— Kwarahy nànàn pezapo maiꞌu haw Zaneraꞌyr Wazuka ꞌym Awer her maꞌe pe. Amuhem kar amo awa zemunehew paw wi ihe, ko pezemonoꞌogaw ꞌar nànàn ihe. Aze ikatu peme nehe, amuhem kar putar ko zutew wanuwihawete peme ihe nehe kury. Aꞌe rupi nupyta kwaw zemunehew paw pe aꞌe nehe, iꞌi wanupe."
43,18,40,"Uhapukaz izupe wà. — Nan kwaw ty, emuhem kar zo ty, iꞌi izupe wà. — Emuhem kar amo ae zemunehew paw pe har urewe nehe. Emuhem kar Hapa taꞌyr urewe nehe ty, iꞌi izupe wà. Hapa taꞌyr aꞌe, maꞌe rehe imunar maꞌe romo hekon aꞌe, puruzuka maꞌe romo hekon aꞌe."
43,19,1,Naꞌe Pirat upetepetek kar Zezuz zauxiapekwer wanupe aꞌe kury.
43,19,2,"Uzapo xu iàkàg rehe har romo wà no, iàkàg rehe imunehew kar pà wà. Umunehew kar kamir puku ipiràg pihun wewer maꞌe izupe wà no, taꞌe tuwihawete ikàg maꞌe aꞌe wà xe, ukamir puku piràg pihun wewer maꞌe umunehew aꞌe wà xe."
43,19,3,"Uzeꞌeg wà izupe wà. — Tuwe Zutew wanuwihawete wikuwe kwehe aꞌe nehe, iꞌi izupe wà, uzeꞌeg uryw ahyahy pà wà. Ukwar oho hehe wà."
43,19,4,"Uhem wi Pirat oho teko wanupe uzeꞌeg pà no. — Arur putar Zezuz xe peme ihe nehe kury. Azeharomoete nahepuruzuka kar wer kwaw hehe ihe, taꞌe nuiko kwaw ikatu ꞌym maꞌe iapo har romo aꞌe xe, iꞌi wanupe. Aꞌe rupi oho Zezuz katu pe Zutew wanuwa rupi aꞌe kury, xu wàkàg iàpixi haw imunehew pà aꞌe kury, kamir ipiràg pihun wewer maꞌe imunehew pà aꞌe no. Uzeꞌeg Pirat teko wanupe. — Pexak ty wà. Aikwez aꞌe awa aꞌe ty wà, iꞌi wanupe."
43,19,6,"Xaxeto wanuwihaw aꞌe wà, zauxiapekwer aꞌe wà no, hexak mehe uhapukaz aꞌe wà kury. — Ezuka kar nehe ty, ezuka kar nehe ty, ywyra kanetar rehe ezywà kar nehe ty, iꞌi ahyahy izupe wà. Iꞌi Pirat wanupe. — Pepuruzuka wer hehe. Pe ae pezywàzywà heraha ywyra kanetar rehe nehe ty wà. Nuiko kwaw ikatu ꞌym maꞌe iapo har romo aꞌe, aꞌe rupi nazuka kar kwaw ihe nehe, iꞌi wanupe."
43,19,7,"Iꞌi Zutew izupe wà. — Uzeꞌeg zemueteahy Tupàn rehe aꞌe, taꞌe — Tupàn taꞌyr romo aiko ihe, iꞌi muaꞌu aꞌe xe. Zeꞌeg kwehe arer uzuka kar agwer teko urewe aꞌe, iꞌi izupe wà."
43,19,8,"Ukyze tuwe Pirat aꞌe kury, aꞌe wazeꞌeg henu mehe aꞌe kury. Wixe wi oho wàpuzuhu pupe kury. Maꞌe wi erezur ne, iꞌi Zezuz pe. Nuzeꞌeg kwaw Zezuz aꞌe."
43,19,10,"— Aipo nerezeꞌeg kwaw ihewe nehe, iꞌi Pirat izupe. — Aiko tuwihaw xe har romo ihe. Aze hepurumuhem kar wer nerehe zemunehew paw wi nehe, apuner putar nehe. Aze hepuruzywàzywà kar wer nerehe ywyra kanetar rehe nehe, apuner putar nehe, iꞌi izupe."
43,19,11,"Iꞌi Zezuz izupe. — Tupàn nemuigo kar tuwihaw romo aꞌe. Aze mo nanemuigo kar iwer tuwihaw romo, aꞌe mehe mo nereiko iwer mo tuwihaw romo. Xo aꞌe rupi zo erepuner hezuka kar haw rehe ne. Taꞌe Tupàn nanemupytuꞌu kar kwaw hezuka ꞌym mehe aꞌe nehe xe. Tupàn uzepyk putar nerehe aꞌe nehe. Uzepyk weraꞌu putar aꞌe awa newe hemur kar har rehe aꞌe nehe, iꞌi izupe."
43,19,12,"Izeꞌeg henu mehe Pirat ipurumuhem kar wer zepe Zezuz rehe aꞌe kury. Uhapukaz wi zutew izupe wà. — Tuwihawete romo aiko ihe, iꞌi kwez awa iko purupe aꞌe. Aꞌe rupi naꞌikatu kwaw Hom tawhu pe har wanuwihaw ikàg weraꞌu maꞌe pe aꞌe nehe, nezar pe aꞌe nehe. Aꞌe rupi aze nerezuka kwaw nehe, nezar wikwahy putar newe aꞌe nehe, taꞌe eremuhem kar iàmàtyryꞌymar ne xe, iꞌi muaꞌu izupe wà."
43,19,13,"Wazeꞌeg henu mehe Pirat weraha Zezuz katu pe kury. Wapyk tuwihaw henaw rehe kury. Ita teko wata haw iapo pyrer aꞌe pe her romo aꞌe. Kapata her romo zutew wazeꞌeg rupi. Uhem eteaꞌi maiꞌu haw ꞌar Zaneraꞌyr Wazuka ꞌym Awer her maꞌe kury. — Pyhewe xiapo maiꞌu haw zane nehe, iꞌi teko uzeupeupe wà. Kwarahy wapytepe hin eteaꞌi mehe uzeꞌeg Pirat Zutew wanupe aꞌe kury. — Aikwez penuwihawete, iꞌi wanupe."
43,19,15,"Uhapukaz wi izupe wà. — Ezuka kar ty, ezuka kar ty, ezywà kar ywyra kanetar rehe ty, iꞌi ahyahy izupe wà. — Màràzàwe tuwe pepuruzuka wer tuwihawete rehe, iꞌi wanupe. Xaxeto wanuwihaw uzeꞌeg izupe wà kury. — Pitài zo ureruwihaw aꞌe. Hom tawhu pe har wanuwihawete aꞌe, neruwihaw aꞌe, aꞌe ae ureruwihaw romo hekon aꞌe no, naheta kwaw amo, iꞌi muaꞌu izupe wà."
43,19,16,"Naꞌe Pirat omono Zezuz zauxiapekwer wanupe kury, izywàzywà kar pà ywyra kanetar rehe kury.Naꞌe zauxiapekwer upyhyk Zezuz heruata pà aꞌe wà kury."
43,19,17,"Zauxiapekwer uzywàzywà Zezuz ywyra kanetar rehe aꞌe wà kuryWeraha kar ywyra kanetar izupe pe rupi wà. Te uhem oho amo ae katu haw pe wà. Àkàgàpe kwer aꞌe pe her romo aꞌe. Kokota, iꞌi aꞌe her Zutew wazeꞌeg rupi. Zauxiapekwer umupuꞌàm kar Zezuz ywyra kanetar huwake aꞌe wà kury. Aꞌe mehe uzywàzywà ipo ipy ywyra rehe wà. Uzywàzywà amo mokoz awa amo ywyra kanetar rehe aꞌe pe aꞌe wà no. Amo upyta Zezuz iawyze har rehe aꞌe, ywyra kanetar rehe aꞌe. Inugwer upyta iahur rehe aꞌe no. Zezuz wamytepe iꞌàz."
43,19,19,"Umuapyk Pirat uzeꞌeg pape rehe aꞌe, imomog kar pà ywyra kanetar rehe Zezuz iꞌaromo aꞌe. — Aiꞌaw Zezuz Nazare pe har aꞌe, Zutew wanuwihaw romo hekon aꞌe, iꞌi aꞌe zeꞌeg imuapyk pyrer aꞌe. Zutew teteaꞌu umugeta izeꞌeg aꞌe wà. Taꞌe Zezuz ywyra kanetar rehe izywà awer namuite kwaw tawhu wi aꞌe xe. Pirat umuapyk aꞌe her zutew wazeꞌeg rupi, umuapyk her Hom tawhu pe har wazeꞌeg rupi no, umuapyk her Kere ywy rehe har wazeꞌeg rupi no."
43,19,21,"Xaxeto wanuwihaw uzeꞌeg oho Pirat pe aꞌe wà kury, taꞌe aꞌe zeꞌeg naꞌikatu kwaw wanupe aꞌe xe.— Zutew wanuwihawete romo hekon aꞌe, ere kwez ne, nezeꞌeg imuapyk pà aꞌe pape rehe ne. Nuiko kwaw ureruwihawete romo aꞌe. Aꞌe rupi aze eremuapyk amo ae zeꞌeg hehe nehe, ikatu weraꞌu urewe nehe. Emuapyk nezewe haw ne nehe. — Aiko Zutew wanuwihawete romo ihe, iꞌi muaꞌu ko awa aꞌe, ere nehe, imuapyk pà pape rehe nehe, iꞌi izupe wà."
43,19,22,"Iꞌi Pirat wanupe. — Nan kwaw pa. Amuapyk aꞌe zeꞌeg kwez ihe. Upyta putar aꞌe pape ywyra kanetar rehe aꞌe nehe. Namuapyk kwaw amo ae zeꞌeg ihe nehe, iꞌi wanupe."
43,19,23,"Zezuz ywyra kanetar rehe izywà re wà, zauxiapekwer upyhyk ikamir imaꞌe wà. Umuzaꞌazaꞌak 4 haw, taꞌe 4 zauxiapekwer aꞌe pe wanekon aꞌe wà xe. Pitàitàigatu upyhyk imaꞌe kwer heraha uzeupe wà. Upyhyk ikamir puku wà no. Iapo mehe teko uzapo pitài pàn pehegwer aꞌe kamir romo aꞌe wà. Naheta kwaw imuwywyk awer hehe."
43,19,24,"— Ximuꞌi zo nehe, iꞌi uzeupeupe wà. — Ximomor itaꞌi izar ràm hexaexak pà zane nehe ty wà, iꞌi uzeupeupe wà. Nezewe uzapo aꞌe wà, taꞌe zeꞌeg kwehe arer imuapyk pyrer umumeꞌu nezewe haw aꞌe xe. Nezewe iꞌi aꞌe zeꞌeg aꞌe.iꞌi aꞌe zeꞌeg. Aꞌe rupi nezewe uzapo zauxiapekwer aꞌe wà kury."
43,19,25,"Zezuz ihy aꞌe, ikypyꞌyr aꞌe no, Mari Koro hemireko aꞌe no, Mari Matar pe har aꞌe no, aꞌe paw rupi uꞌàm oho Zezuz huwake aꞌe wà, ywyra kanetar huwake aꞌe wà."
43,19,26,"Zezuz wexak uhy aꞌe pe aꞌe. Herexak aꞌe pe aꞌe no, taꞌe aiko aꞌe pe ihe no xe. Aꞌe rupi uzeꞌeg uhy pe kury. — Kuzà, ꞌaipe nememyr aꞌe kury, iꞌi izupe. Naꞌe uzeꞌeg Zezuz ihewe aꞌe no. — ꞌAipe nehy ty, iꞌi ihewe. Aꞌe ꞌar mehe araha ihy heràpuz me ihe. Wiko aꞌe pe heràpuz me aꞌe, hehy agaw romo aꞌe."
43,19,28,"Zezuz umàno aꞌe kury— Uhyk eteaꞌi kury, iꞌi Zezuz aꞌe kury. Xo pitài maꞌe nuzeapo kwaw zeꞌeg kwehe arer rupi. Aꞌe rupi — Heiwez, iꞌi aꞌe kury. Nezewe mehe uzeapo maꞌe zeꞌeg kwehe arer rupi paw rupi aꞌe kury."
43,19,29,"Heta amo kawaw aꞌe pe. Tynehem maꞌywa tykwer hekuzar katu ꞌym maꞌe pupe aꞌe. Teko omono maꞌe ipirupiru maꞌe maꞌywa tykwer inuromo wà kury, win inuromo wà kury, ywyraꞌi apyr imono pà hupir pà heraha izuru rehe wà. — Ixop, iꞌi aꞌe teko agwer ywyraꞌi pe wà."
43,19,30,"Wiꞌu maꞌywa tykwer pupe kury.— Upaw kwez kury, iꞌi aꞌe re kury. Uzeaiwyk kury. Umàno kury."
43,19,31,"Zauxiapekwer ukutuk Zezuz ipehegwer rehe aꞌe kuryNaꞌe zutew wenoz maꞌe oho Pirat pe aꞌe wà. — Ezuhaw kar wanetymà nehe ty. Aꞌe rupi umàno putar naꞌarewahy aꞌe wà nehe, iꞌi izupe wà. — Emuezyw kar ywyra kanetar wi ne wà nehe no. Taꞌe pyhewe uruzekwaku putar tuwe ure nehe xe. Naꞌikatu kwaw wapyta haw ywyra kanetar rehe zekwaku haw ꞌar mehe nehe xe, iꞌi izupe wà."
43,19,32,"— Heꞌe, iꞌi Pirat wanupe. Aꞌe rupi zauxiapekwer uhaw awa Zezuz huwake har hetymà oho wà. Aꞌe re uhaw inugwer awa Zezuz huwake uzezuka kar maꞌe kwer hetymà wà no."
43,19,33,"Uhem Zezuz pe wà kury. Nuikuwe kwaw aꞌe. — Umàno tuwe kwez aꞌe, iꞌi uzeupeupe wà. Aꞌe rupi nuhaw kwaw hetymà wà. Uzeapo nezewe aꞌe, taꞌe nezewe iꞌi zeꞌeg kwehe arer aꞌe xe. — Ni pitài ikagwer nupen kwaw aꞌe nehe. Amo zauxiapekwer ukutuk Zezuz ipehegwer rehe kury, uꞌyw puku pupe kury. Naꞌarewahy uzeen huwykwer izuwi kury, ꞌy no. Amo ae zeꞌeg kwehe arer nezewe iꞌi aꞌe no. — Teko umeꞌe putar hehe aꞌe wà nehe, wemikutuk karer rehe aꞌe wà nehe. Aexak tuwe Zezuz izuka awer paw rupi ihe. Amumeꞌu heremixak kwer teko ihe kury, teko aꞌe pe wiko ꞌym maꞌe wanupe ihe kury. Azeharomoete hezeꞌeg ihe. Aꞌe rupi pepuner hezeꞌeg rehe pezeruzar haw rehe nehe."
43,19,38,"Utym hetekwer aꞌe wà kuryNaꞌe Zuze Arimatez taw pe har wenoz Zezuz hetekwer oho Pirat pe aꞌe kury. Hemimuꞌe romo hekon aꞌe. Numumeꞌu kwaw hemimuꞌe romo weko haw amo wanupe aꞌe, taꞌe ukyze Zutew wanuwihaw wanuwi aꞌe xe.— Eraha hetekwer nehe ty, iꞌi Pirat izupe. Aꞌe rupi weraha aꞌe wi kury."
43,19,39,"Nikunem aꞌe, aꞌe pyhaw Zezuz hexak arer aꞌe, oho Zuze hupi aꞌe no, kàpuhàg teteaꞌu heraha pà aꞌe no. Aroe kàpuhàg her romo aꞌe. Mir inugwer kàpuhàg her romo aꞌe."
43,19,40,"Aꞌe mokoz awa weraha hetekwer aꞌe wi wà. Uwàuwàn pàn pupe wà, kàpuhàg inuromo wà. Taꞌe nezewe Zutew umuhyk umàno maꞌe kwer hetekwer aꞌe wà xe, itym zanune aꞌe wà xe."
43,19,41,Amo maꞌeputyr rupaw Zezuz imàno awer huwake tuz. Tywypaw aꞌe pe hin aꞌe no. Ipyahu aꞌe. Ni amo nomono pixik kwaw amo ae teko hetekwer aꞌe pe wà.
43,19,42,"— Tywypaw muite xe wi aꞌe, pyhewe mytuꞌu haw ꞌar mehe nazapuner kwaw hetekwer heraha haw rehe aꞌe pe nehe. Ximuzàpàriràg hetekwer heraha ꞌàg itakwar pupe zane nehe ty, iꞌi uzeupeupe wà. Aꞌe rupi wezar hetekwer aꞌe itakwar pupe wà."
43,20,1,"— Weraha hetekwer, iꞌi Mari Matar pe har aꞌe kuryIziꞌitahy ꞌar ipy mehe ipytun we mehe Mari Matar pe har oho Zezuz itym awer pe aꞌe kury. Uhem aꞌe pe. Wexak itakwar izewàpytymawok mehe aꞌe."
43,20,2,"Uzàn oho imumeꞌu pà Pet pe aꞌe, ihewe aꞌe no. — Wenuhem Zanezar hetekwer heraha itakwar wi aꞌe wà. Maꞌe pe weraha wà, iꞌi urewe."
43,20,3,"— Zaha ty, iꞌi Pet ihewe. Uruhem oroho itym awer pe ure kury."
43,20,4,"Uruzàn oroho ure. Heàkwen weraꞌu Pet wi ihe, aꞌe rupi ihe ràgypy ahem itakwar pe ihe. Naixe kwaw ipupe."
43,20,5, Uhem Pet heraikweromo aꞌe kury. Naꞌarewahy wixe tupawer pupe aꞌe. Wexak pàn Zezuz iwàiwàn awer aꞌe pe tuz mehe. Wexak pàn Zezuz àkàg iwàn awer aꞌe pe aꞌe no. Aꞌe pàn nue kwaw inugwer pàn huwake aꞌe. Uzeapuapuar in xe ràn aꞌe.
43,20,8," Naꞌe aixe tupaw pupe ihe no. Aexak aꞌe pe tuz ꞌymaw ihe. Azeruzar tuwe hehe ihe, hexak mehe ihe.— Azeharomoete ukweraw wi aꞌe, aꞌe izupe. Taꞌe aꞌe ꞌym mehe nuruzeruzar kwaw ikweraw pàwàm rehe ure xe. Xo aꞌe pàn hexak ire azeruzar hehe ihe."
43,20,10,Naꞌe uruzewyr oroho urereko haw pe ure kury.
43,20,11,Zezuz uzexak kar Mari Matar pe har pe aꞌe kuryOho wi Mari Matar pe har tupaw huwake aꞌe kury. Uzaiꞌo ꞌàm aꞌe pe. Uzaiꞌo mehe we uzeamumew itakwar pupe umeꞌe pà kury.
43,20,12,Wexak mokoz Tupàn heko haw pe har aꞌe pe wà. Xigatu wakamir wà. Wapyk in Zezuz tupawer rehe wà. Amo iàkàg rupawer huwake hin aꞌe. Inugwer ipy rupawer huwake hin aꞌe no.
43,20,13,"— Kuzà, iꞌi izupe wà. — Màràzàwe tuwe erezaiꞌo iko ne, iꞌi izupe wà. — Taꞌe weraha hezar aꞌe wà ꞌy. Maꞌe pe weraha wà raꞌe, iꞌi kuzà wanupe."
43,20,14,Naꞌe Mari uwak amo awa rehe umeꞌe pà kury. Wexak Zezuz aꞌe pe. Nukwaw kwaw hexak mehe.
43,20,15,"— Kuzà, màràzàwe tuwe erezaiꞌo iko ne, iꞌi izupe. — Mo erekar iko ne, iꞌi izupe.— Maꞌetymaw rehe uzekaiw maꞌe ruꞌu aꞌe, iꞌi Mari uzeupe aꞌe. Aꞌe rupi iꞌi izupe. — Aze ne heraha arer romo ereiko ne, emumeꞌu tupaw ihewe ꞌy. Maꞌe pe ereraha hetekwer ne. Aze eremumeꞌu ihewe nehe, aha putar hetekwer piaromo ihe nehe ꞌy, iꞌi izupe."
43,20,16,"— Mari, iꞌi Zezuz izupe. Uwak Mari hehe umeꞌegatu pà kury. Uzeꞌeg izupe kury.— Hawoni, iꞌi izupe. Purumuꞌe maꞌe, iꞌi izupe."
43,20,17,"— Epokok zo herehe zàkwà, iꞌi izupe.— Taꞌe naha kwaw ywate heru ipyr ihe rihi xe. Emumeꞌu hezeꞌeg eho herywyr wanupe nehe. — Uzewyr putar oho ywate u ipyr uzar ipyr aꞌe nehe kury. Penu romo hekon aꞌe. Pezar romo hekon aꞌe no, ere eho wanupe nehe zàkwà, iꞌi izupe."
43,20,18,Aꞌe rupi Mari Matar pe har umumeꞌu uzar hexak awer wà urewe aꞌe kury. Umumeꞌu aꞌe izeꞌeg awer urewe aꞌe no.
43,20,19,"Zezuz uzexak kar wemimuꞌe wanupe aꞌe kuryNumig mehe ipytun omogatu mehe uruzemonoꞌog oroho amo tàpuz me ure kury. Uruwàpytym tuwe uken, taꞌe urukyze Zutew wanuwihaw wanuwi ure xe. Naꞌe uhem Zezuz wà uremytepe aꞌe kury. — Tuwe zeàmàtyryꞌym ꞌymaw wiko peinuromo aꞌe nehe, iꞌi urewe."
43,20,20,"Uzeꞌeg ire wexak kar opo urewe, ukutuk awer upehegwer rehe har hexak kar pà urewe no. Urerurywete hexak mehe ure.— Azeharomoete Zanezar romo hekon aꞌe, uruꞌe izupe"
43,20,21,"Naꞌe iꞌi wi Zezuz urewe kury.— Tuwe zeàmàtyryꞌym ꞌymaw wiko peinuromo aꞌe nehe, iꞌi urewe. — Heru hemur kar xe aꞌe. Nezewegatete apomono kar putar amo taw pe ihe nehe, amo ywy rehe ihe nehe no, iꞌi urewe."
43,20,22,"Nezewe uzeꞌeg ire uzupy urerehe aꞌe kury. — Herekwe Puràg wixe putar pepyꞌa pe aꞌe nehe kury. Wiko putar peinuromo nehe no, iꞌi urewe."
43,20,23,"— Aze pemunàn ikatu ꞌym maꞌe amo teko wanuwi nehe, Tupàn naꞌimaꞌenukwaw kwaw wanemiapo kwer rehe aꞌe nehe. Aze napemunàn kwaw nehe, imaꞌenukwaw putar wanemiapo kwer rehe nehe. Uzepyk putar wanehe nehe, iꞌi urewe."
43,20,24,"Zezuz Tume rehe we hekon aꞌe kuryTume aꞌe, uzexak kar mokoz maꞌe her maꞌe aꞌe, nuiko kwaw aꞌe pe urepyr Zezuz ihem mehe aꞌe. Xo Zezuz iho re uhem aꞌe pe urepyr aꞌe. — Uruexak Zanezar kwez ure kury, uruꞌe izupe. Iꞌi Tume urewe. — Aze naexak kwaw izywà awer iperew ipo rehe har ihe nehe, aze namono kwaw hekwà izywà awer ikwar rupi ihe nehe, aze namono kwaw hepo ikutuk awer ipehegwer rehe har rupi ihe nehe, nazeruzar kwaw pezeꞌeg rehe ihe nehe, iꞌi urewe."
43,20,26,"Naꞌe 7 ꞌar pawire uruzemonoꞌog wi amo tàpuz me ure kury. Tume wiko urepyr aꞌe kury. Uruwàpytym wi uken. Uhem Zezuz urepyr. Uꞌàm uremytepe. — Tuwe zeàmàtyryꞌym ꞌymaw wiko peinuromo aꞌe nehe, iꞌi urewe."
43,20,27,"Naꞌe iꞌi Tume pe kury. — Emeꞌe hepo rehe. Epokok hezywà awer rehe nekwà pupe. Epokok hekutuk awer hepehegwer rehe har rehe no. Epytuꞌu uzeruzar ꞌym maꞌe romo nereko re kury. Ezeruzar tuwe herehe nehe kury, iꞌi izupe."
43,20,28,"— Azeharomoete Tupàn romo ereiko ne. Azeharomoete hezar romo ereiko ne, iꞌi izupe."
43,20,29,"Iꞌi Zezuz izupe. — Erezeruzar herehe ne kury, taꞌe herexak pe kwez ne kury. Teko teteaꞌu uzeruzar putar herehe herexak ꞌym pà aꞌe wà nehe. Hurywete putar tuwe aꞌe wà nehe, iꞌi izupe."
43,20,30,"Namumeꞌu kwaw amogwer Zezuz hemiapo kwer aꞌe, iꞌi Zuàw aꞌe kuryAmo ae maꞌe teteaꞌu Zezuz uzapo aꞌe, ukàgaw hexak kar pà wemimuꞌe wanupe aꞌe. Namumeꞌu kwaw aꞌe hemiapo kwer peme ihe. Namuapyk kwaw ko pape rehe ihe."
43,20,31,"Xo ko hemiapo kwer amumeꞌu xe peme ihe. Uhyk peme. Taꞌe imugeta mehe pezeruzar putar Zezuz rehe nehe xe. Tuwihawete Purupyro Maꞌe romo hekon aꞌe. Tupàn taꞌyr romo hekon aꞌe no. Aze pezeruzar hehe nehe, peiko putar hemiruzeꞌeg romo nehe. Pemàno re peiko putar peho Tupàn pyr tuweharupi nehe, tatahu pe peho ꞌym pà nehe."
43,21,1,"Zezuz uzexak kar oho wemimuꞌe wanupe aꞌe kuryAꞌe re uzexak kar wi Zezuz wà urepyr aꞌe kury, Karirez yryhu huwake aꞌe kury."
43,21,2,"Ximàw Pet aꞌe, Tume uzexak kar mokoz maꞌe kwer aꞌe no, Natanaew Kana pe har Karirez ywy rehe har aꞌe no, Zepetew taꞌyr aꞌe wà no, amo mokoz Zezuz hemimuꞌe aꞌe wà no, uzemonoꞌog aꞌe pe herehe we aꞌe wà."
43,21,3,"Iꞌi Ximàw Pet urewe aꞌe kury. — Aha putar ipira pyhyk pà ihe nehe kury, iꞌi urewe. — Oroho putar nerupi ure nehe no, uruꞌe izupe. Aꞌe rupi uruixe oroho kanuhu pupe. Pyhaw te pyaze mehe uruzeagaw zepe ipira ipyhyk pà kyhapari pupe. Nurupyhyk kwaw ni pitài."
43,21,4,Uzekwaromogatu mehe Zezuz yryhu izywyr hekon aꞌe. Uruexak ure. Nurukwaw kwaw.
43,21,5,"— Kwàkwàmo wà, aipo pepyhyk ipira, iꞌi urewe. — Ni pitài nurupyhyk kwaw ure, uruꞌe izupe."
43,21,6,"— Peityk kyhapari imono pekanu wi nehe kury, iawyze har rehe nehe kury. Aꞌe mehe pepyhyk putar ipira pe wà nehe kury, iꞌi urewe. Naꞌe uruityk kyhapari izeꞌeg rupi katete ure kury. Nurupuner kwaw henuhemaw rehe kury, taꞌe heta teteaꞌu ipira kyhapari pupe aꞌe wà kury xe."
43,21,7,"Naꞌe aꞌe Pet pe ihe. — Zanezar romo hekon aꞌe, aꞌe izupe. Hezeꞌeg mehe Ximàw Pet uzewàn ukamir puku pupe kury taꞌe wenuhem umaꞌe uzewi aꞌe ꞌym mehe aꞌe xe. Uzemomor kanu wi oho kury, ꞌy pupe kury."
43,21,8,"Ure oroho ywy izywyr kanu pupe ure, kyhapari tynehem maꞌe heraha pà ure. Ywy namuite kwaw urewi."
43,21,9,"Ywy rehe urehem mehe, uruexak tata aꞌe pe imunyk pyrer. Ipira tata rehe imihir pyrer no. Heta typyꞌak no."
43,21,10,"Iꞌi Zezuz urewe. — Perur ipira ipyhyk romo pyrer xe ty wà, iꞌi urewe."
43,21,11,Wixe Ximàw Pet oho kanu pupe aꞌe kury. Weraha kyhapari ywy izywyr kury. Tynehem ipira uhuaꞌu maꞌe pupe aꞌe. 153 ipira waneta haw wà. Heta teteaꞌu wà. Nowok kwaw kyhapari.
43,21,12,"— Pemaiꞌu pezuwà, iꞌi Zezuz urewe. Nurupuranu kwaw hehe ure, taꞌe urukyze izuwi ure xe. — Mo romo ereiko ne, nuruꞌe kwaw izupe, taꞌe urukwaw Zanezar romo heko haw ure xe."
43,21,13,"Aꞌe rupi uhem Zezuz tata huwake typyꞌak ipyhyk pà. Umur urewe pitàitàigatu aꞌe kury. Nezewegatete umur ipira urewe no, iꞌu kar pà urewe no. Nezewe naꞌiruz haw Zezuz uzexak kar wemimuꞌe wanupe aꞌe, umàno re ukweraw ire aꞌe."
43,21,15,"Zezuz uzeꞌeg Pet pe aꞌe kuryWamaiꞌu re uzeꞌeg Zezuz Ximàw Pet pe aꞌe kury. — Ne Ximàw, Zuàw taꞌyr ne. Aipo heamutar katu pe amogwer heremimuꞌe wanuwi ne, iꞌi izupe. — Hezar, azeharomoete uruamutar katu ihe, iꞌi izupe. — Àràpuhàràn wazar uzekaiw katu weimaw wanehe aꞌe wà. Nezewegatete ezekaiw katu herehe uzeruzar romo maꞌe wanehe nehe no, iꞌi izupe."
43,21,16,"Nan kwehe tete upuranu wi hehe no.— Ne Ximàw Zuàw taꞌyr ne, aipo heamutar katu pe ne, iꞌi izupe. — Hezar, azeharomoete uruamutar katu ihe, iꞌi izupe. — Ezekaiw katu herehe uzeruzar maꞌe wanehe nehe, iꞌi Zezuz izupe."
43,21,17,"Naꞌe upuranu wi hehe no. — Ximàw Zuàw taꞌyr ne, aipo heamutar katu pe ne, iꞌi izupe. Uzemumikahy Pet aꞌe kury, taꞌe naꞌiruz haw Zezuz nezewe upuranu hehe aꞌe xe. — Hezar erekwaw katu maꞌe paw rupi ne. Erekwaw katu neamutar katu haw no, iꞌi izupe. — Ezekaiw katu heremiruzeꞌeg wanehe nehe, iꞌi Zezuz izupe."
43,21,18,"— Azeharomoete ko hezeꞌeg ihe. Nekwarer mehe erezemuàgàꞌym wyzài taw pe wyzài ywy rehe neho pà ne. Netuaꞌuete mehe erepyho putar nepo nehe. Amo awa uzàpixi putar nepo aꞌe wà nehe, nereraha pà neho putar ꞌymaw pe aꞌe wà nehe. Nezewe Zezuz umumeꞌu Pet imàno àwàm aꞌe. — Nezewe erexak kar putar Tupàn ikàgaw ipuràg eteahy haw purupe nehe, iꞌi Pet pe. Naꞌe iꞌi wi izupe kury. — Eruzar tuwe hezeꞌeg eho nehe ty, iꞌi izupe. Zezuz uzeꞌeg herehe aꞌe kuryUwak Pet aꞌe kury, herexak pà aꞌe kury. Herexak mehe uzeꞌeg Zezuz pe kury. — Hezar, maꞌe uzeapo putar ꞌaw neremimuꞌe pe nehe, iꞌi izupe, herehe uzeꞌeg pà. Iꞌi Zezuz izupe, — Namumeꞌu kwaw newe ihe nehe. Aze ruꞌu numàno kwaw aꞌe nehe. Aze ruꞌu umàno putar nehe. Nerekwaw kwaw ne, taꞌe nahepurukwaw kar wer kwaw hehe newe ihe xe, iꞌi izupe. Amogwer hemimuꞌe nuenu katu kwaw izeꞌeg aꞌe wà, aꞌe rupi nezewe iꞌi uzeupeupe wà.— Akwez numàno pixik kwaw aꞌe nehe, iꞌi uzeupeupe herehe wà. Zezuz nuzeꞌeg pixik kwaw nezewe. — Numàno kwaw nehe, niꞌi pixik kwaw. — Aze ruꞌu numàno kwaw nehe, iꞌi ihewe. Zezuz hemimuꞌe romo aiko ihe, hemiapo kwer imumeꞌu har romo ihe. Azeharomoete ko hezeꞌeg paw rupi katete ihe."
43,21,25,"Iahykaw kuryHeta teteaꞌu amo ae Zezuz hemiapo kwer no. Aze mo zanepurumuapyk wer hemiapo kwer imumeꞌu haw rehe pape rehe paw rupi zane, aꞌe mehe mo nuhyk iwer mo pape ko ywy rehe har aꞌe.Upaw hemaꞌemumeꞌu haw kwez kury.Zuàw."
44,1,1,"Wanemiapo kwerTuwihaw Teo, ko amo hepape amono kar putar newe ihe nehe kury. Amo ꞌar mehe amumeꞌu Zezuz hemiapo kwer newe, amumeꞌu hemimumeꞌu kwer newe no, aꞌe maꞌe paw pape rehe imuapyk pà. Amono kar aꞌe pape newe. Amumeꞌu heko awer izypy mehe arer. Amumeꞌu te ywate imuzeupir kar awer no, pape rehe imuapyk pà newe imono kar pà no. Ywate izeupir ꞌym mehe we Tekwe Puràg omono ukàgaw izupe aꞌe. Aꞌe rupi umumeꞌu wemimono karer wemixamixak kwer wanemiapo ràm wanupe aꞌe."
44,1,3,"Upuraraw maꞌerahy kwer teteaꞌu aꞌe, ko ywy rehe wiko mehe aꞌe. Umàno. Ukweraw wi umàno re. Ukweraw ire oho aꞌe wemiruzeꞌeg wanupe uzexak kar pà no. Uzeꞌeg wanupe. — Pepokok herehe, iꞌi wanupe. — Azeharomoete aikuwe ihe kury, azeharomoete akweraw wi hemàno re ihe, iꞌi wanupe. Umumaw 40 ꞌar uzexazexak kar pà wanupe tuweharupi. Umumeꞌu Tupàn ikàgaw wanupe. — Umumeꞌu ipureruzeꞌegaw rehe zeꞌeg wanupe no."
44,1,4,"Amo ꞌar mehe, wapyr wiko mehe, umumeꞌu ko zeꞌeg wanupe. — Peho zo Zeruzarez tawhu wi ko ꞌar rehe nehe, iꞌi wanupe. — Heru umur putar ikatuahy maꞌe peme aꞌe nehe. Umumeꞌu imur àwàm. Peàro imur àwàm nehe, iꞌi wanupe. — Azeꞌeg peme ihe no, aꞌe maꞌe imur àwàm rehe ihe no, iꞌi wanupe."
44,1,5,"— Zuàw aꞌe, upurumuzahazahak ꞌy pupe aꞌe. Nan kwehe tete Tekwe Puràg ur putar pepyr aꞌe nehe. Tur haw nuzawy kwaw pemuzahazahakaw peme aꞌe nehe, iꞌi wanupe."
44,1,6,"Uzeupir Zezuz ywak rehe aꞌe kuryHemimono karer uzemonoꞌog huwake amo ꞌar mehe aꞌe wà. Upuranu hehe wà. — Urezar, iꞌi izupe wà. — Aipo ereiko putar Izaew izuapyapyr wanuwihawete romo ko ꞌar rehe nehe kury, tuwihaw ikàgaw imumaw pà nehe kury, iꞌi izupe hehe upuranu pà wà."
44,1,7,Uzeꞌeg wanupe. — Nan kwaw pa. Amo ꞌar mehe Tupàn heru hemuigo kar putar tuwihawete romo aꞌe nehe. Napekwaw kwaw heꞌar. Numumeꞌu kwaw heꞌar peme aꞌe.
44,1,8,"Tekwe Puràg ur putar pepyr aꞌe nehe. Umur putar ukàgaw peme aꞌe nehe no. Aꞌe re pemumeꞌu putar hereko haw peho nehe, Zeruzarez tawhu pe har wanupe nehe, Zutez ywy rehe har wanupe nehe no, Xamari ywy rehe har wanupe nehe no, ywy nànànar wanupe nehe no, iꞌi wanupe. Upytuꞌu uzeꞌeg ire wanupe kury."
44,1,9,"Naꞌe Tupàn umuzeupir kar waꞌyr ywate aꞌe, hemimono karer wanuwi aꞌe Wexak imuzeupir kar mehe wà. Wixe Zezuz oho ywàkun pupe ukàzym pà wanuwi aꞌe kury. Umeꞌegatu wi wi ywak rehe wà, iho mehe wà. Tàritykaꞌi mokoz awa upuꞌàm wà wanuwake wà. Xigatu wakamir wà. — Karirez ywy rehe har wà. Màràzàwe tuwe pemeꞌegatu peiko ywak rehe, iꞌi wanupe wà. — Zezuz uzeupir kwez pewi kury. Pexak iho mehe. Amo ꞌar mehe uzewyr putar wà nezewegatete aꞌe nehe no, iꞌi wanupe."
44,1,12,"Wexaexak Maxi aꞌe wà kuryZezuz hemimono karer wiko ywytyr Uri tyw her maꞌe rehe wà, Zezuz izeupir awer rehe uzeꞌeg mehe wà. Naꞌe uzewyr ywytyr wi wà kury, Zeruzarez tawhu pe oho pà wà kury. Pitài kirom ruꞌu muite haw tawhu wi."
44,1,13,"Uhem mehe wixe uker haw pe wà. Naꞌaw waner xe wà: Pet, Zuàw, Xiak, Anere, Piri, Tume, Toromew taꞌyr, Matew, Xiak Awpew taꞌyr, Ximàw Zero, Zut Xiak taꞌyr."
44,1,14,"Uzemonoꞌog Tupàn pe uzeꞌeg pà wà. Kuzàgwer aꞌe wà, Mari Zezuz ihy aꞌe no, Zezuz tywyr aꞌe wà no, paw rupi uzypyrog uzemonoꞌog pà tuweharupi Tupàn pe uzeꞌeg pà aꞌe wà, Zezuz hemimono karer wapyr aꞌe wà."
44,1,15,"Amo ꞌar mehe Pet aꞌe, upuꞌàm uzeruzar maꞌe wazemonoꞌogaw pe aꞌe. Heta 120 teko aꞌe pe wà."
44,1,16,"Uzeꞌeg wanupe. — Herywyr wà, herykyꞌyr wà, hereinyr wà. Zut aꞌe, weraha zauxiapekwer Zezuz rehe aꞌe wà. Upyhyk kar wanupe. Aꞌe re tuwihaw uzuka kar Zezuz aꞌe wà. Naꞌikatu pixik kwaw Zut hemiapo kwer."
44,1,17,"Izypy mehe zanemyrypar romo hekon aꞌe, Zezuz hemimuꞌe romo hekon aꞌe no. Kwehe mehe Tekwe Puràg umumeꞌu kar Zut hemiapo ràm aꞌe, Tuwihaw Tawi pe aꞌe. Tawi umuapyk aꞌe zeꞌeg pape rehe aꞌe. Azeharomoete aꞌe zeꞌeg kwehe arer aꞌe. Uzapo tuwe Zut aꞌe maꞌe imumeꞌu pyrer aꞌe."
44,1,18,"Tuwihaw omono temetarer Zut pe wà, Zezuz ipyhyk kar awer hekuzaromo wà, hemiapo kwer ikatu pixik ꞌym maꞌe hekuzaromo wà. Zut aꞌe, umeꞌeg kar amo ywy pegwer oho aꞌe. Naꞌe uꞌar oho aꞌe pe. Opok hie izupe. Hie kwer paw uhem izuwi. Umàno kury."
44,1,19,"Teko Zeruzarez tawhu pe har paw wenu imàno awer rehe zeꞌegaw aꞌe wà. Aꞌe rupi omono her aꞌe ywy pegwer pe wà. — Axenàm, iꞌi izupe, wazeꞌeg rupi wà. — Tuwy kwer izeen awer, zaꞌe izupe zanezeꞌeg rupi."
44,1,20,"Nezewe iꞌi aꞌe zeꞌeg kwehe arer aꞌe.iꞌi zeꞌeg kwehe arer.iꞌi zeꞌeg kwehe arer. Tupàn pe zegar haw, zaꞌe aꞌe pape pe zane, Tawi zeꞌeg kwehe arer pe zane."
44,1,21," Uzeꞌeg wi Pet aꞌe pe har wanupe. Umàno Zut zanewi aꞌe. Aꞌe rupi xikar amo awa zane nehe, hekuzaromo zane nehe, zeꞌeg kwehe arer heruzar pà zane nehe. Màràmàràn awa aꞌe wà, wata waiko zanerupi tuweharupi aꞌe wà, Zanezar Zezuz zanerupi iata mehe aꞌe wà. Izypy mehe Zuàw aꞌe, upurumuzahazahak kar oho iko aꞌe, Tupàn zeꞌeg imumeꞌu pà aꞌe. Aꞌe awa wiko zanepyr aꞌe ꞌar mehe wà no. Tupàn umuzeupir kar Zezuz ywate aꞌe, ko ꞌar rehe aꞌe. Aꞌe awa wiko zanepyr aꞌe ꞌar mehe aꞌe wà no. Xixak pitài awa aꞌe awa wanuwi nehe, Zezuz hemimono karer zàwenugar romo imuigo kar pà Zut hekuzaromo nehe. Aꞌe awa zaneremixak ràm aꞌe nehe, wiko putar Zezuz ikweraw pawer imumeꞌu har romo aꞌe nehe no, zanerehe we aꞌe nehe no."
44,1,23,"Aꞌe rupi amogwer umumeꞌu mokoz awa waner aꞌe wà kury, Zut hekuzaromo imono pyràm romo aꞌe wà kury. Aiꞌaw waner wà: Maxi, Zuze Xawa taꞌyr. — Zu, her inugwer aꞌe."
44,1,24,"Naꞌe uzeꞌeg Tupàn pe wà kury. — Urezar. Erekwaw katu urepyꞌa paw rupi katete ne. Maꞌenugar awa ereputar Zut hekuzaromo ne. Maꞌenugar wiko putar Zezuz hemimono karer romo hekuzaromo nehe. Taꞌe Zut aꞌe xe, umàno kwez aꞌe xe. Oho kwez weko hawete pe aꞌe xe, oho kwez zepykaw pe aꞌe xe."
44,1,26,"Naꞌe omomor itaꞌi ywy rehe wà kury, Tupàn hemimutar hexak pà wà kury. Wexak Maxi nezewe wà. Aꞌe rupi Maxi wiko amogwer 11 Zezuz hemimono karer wapyr aꞌe kury. Heta wi 12 aꞌe wà kury, izypy mehe arer zàwegatete aꞌe wà kury."
44,2,1,"Uhem Tekwe Puràg wà aꞌe kuryUhem amo maiꞌu haw ꞌar kury. — Penteko, iꞌi aꞌe ꞌar pe wazeꞌeg rupi wà. 50 haw ꞌar, zaꞌe zanezeꞌeg rupi. Uzemonoꞌog uzeruzar maꞌe paw rupi katete wà, amo tàpuz me wà. Tàritykaꞌi wenu wànoànog maꞌe ywytuaiw zàwenugar wà. Ywak wi tur aꞌe. Umynehem tàpuz wà aꞌe kury, aꞌe pe waneko mehe aꞌe kury. Wexak amo maꞌe tata zàwenugar aꞌe wà no. Wezyw wà aꞌe pe wanupe, uzemuzaꞌazaꞌak pà wàkàg waꞌaromo pitàitàigatu. Tekwe Puràg uhem wà wapyr paw rupi katete aꞌe. Wixe wapyꞌa pe aꞌe, wamynehemar ài tur aꞌe. Umuzeꞌeg kar wyzài zeꞌeg rupi aꞌe wà no, amo ae ywy rehe har zeꞌeg rupi aꞌe wà no. Aꞌe ꞌar rehe zutew aꞌe wà, ywy nànànar aꞌe wà, uzekytyar wà Zeruzarez tawhu pe aꞌe wà. Tupàn hemiruzeꞌegete romo wanekon wà. Aꞌe zutew amo ae ywy rehe har wenu aꞌe maꞌe iànoànog mehe wà. Uzemonoꞌog wà wà.— Màràzàwe tuwen aipo pa, iꞌi uzeupeupe wà. Taꞌe pitàitàigatu wenu katu wazeꞌeg mehe wà xe. — Uzeꞌeg waiko hezeꞌeg rupi wà, iꞌi amo ywy rehe har wà. — Uzeꞌeg waiko hezeꞌeg rupi wà no, iꞌi amo ae ywy rehe har wà no. Nezewe pitàitàigatu wenu uiwy rehe har zeꞌeg aꞌe wà. Ipytuhegatu tuwe azeharomoete wà. — Ko awa uzeꞌeg maꞌe aꞌe wà, Karirez ywy rehe har romo wanekon paw rupi katete aꞌe wà. Màràzàwe tuwe zane pitàitàigatu xinu zaneywy rehe har zeꞌeg zane. Taꞌe zaiko ywy nànànar romo zane xe. Pitàitàigatu zazeꞌeg amo ae zeꞌeg rupi zane. Aiko Par ywy rehe har romo ihe. Ereiko Me ywy rehe har romo ne. Kwez Eràm ywy rehe har romo hekon aꞌe. Heta Mezopotàm ywy rehe har xe wà no, heta Zutez ywy rehe har wà no, heta Kapanoz ywy rehe har wà no, heta Pon ywy rehe har wà no, heta Az ywy rehe har wà no, heta Pirizi ywy rehe har wà no, heta Pampir ywy rehe har wà no, heta Ezit ywy rehe har wà no, heta Irim ywy rehe har Xiren taw huwake har wà no, heta Hom tawhu pe har wà no, heta zutewete wà, heta zutew romo wiko romo maꞌe wà no, heta Kereta ywy rehe har wà no, heta Araw ywy rehe har wà no. Zane paw rupi katete xinu katu wazeꞌeg zane. Xikwaw wazeꞌeg. Umumeꞌu Tupàn hemiapo kwer teteaꞌu ikatuahy maꞌe zanewe aꞌe wà, zanezeꞌeg rupi katete pitàitàigatu aꞌe wà. Ipytuhegatu tuwe wà.— Màràzàwe tuwen aipo pà, iꞌi uzeupeupe wà. — Mo umumeꞌu putar agwer maꞌe zanewe nehe, iꞌi uzeupeupe wà. Amogwer uzeꞌeg uryw ahyahy wanehe wà, uzeruzar maꞌe wanehe wà. — Ukaꞌu waiko aꞌe wà, iꞌi wanupe."
44,2,14,"Pet uzeꞌeg teko wanupe aꞌe kuryPet aꞌe kury, upuꞌàm oho aꞌe pe amogwer wapyr aꞌe kury, amogwer Zezuz hemimono karer wapyr aꞌe kury. Umumeꞌu ko zeꞌeg aꞌe pe har nànàn. -Pe zutew hezàwenugar pe, pe Zeruzarez tawhu pe uzekytyar maꞌe pe no. Tuwe rihi, amumeꞌu putar ko maꞌe peme ihe nehe kury. Pezeapyaka katu ko hezeꞌeg rehe nehe."
44,2,15,"— Pekaꞌu peiko aipo ty wà, peze peiko urewe. Nan kwaw pa. Kuꞌem romo oho kwez ty wà. Teko nukaꞌu kwaw kuꞌem mehe wà."
44,2,16,Nan. Nezewe iꞌi Zuew kwehe mehe aꞌe: Tupàn zeꞌeg imumeꞌu har romo hekon aꞌe.
44,2,17,"— Ko ywy ipawete mehe nehe,Amono kar putar herekwe Puràg purupe nehe, iꞌi Tupàn:— Aꞌe rupi penaꞌyr aꞌe wà nehe, Penazyr aꞌe wà nehe no,Umumeꞌu putar hezeꞌeg aꞌe wà nehe,Kwàkwàmo pepyr har aꞌe wà nehe, wexak putar hexak pyr ꞌym aꞌe wà nehe,Awa kwer tuaꞌuhez maꞌe pepyr har aꞌe wà nehe no, wexak putar maꞌe upuahu pe aꞌe wà nehe no. Amono kar putar tuwe herekwe Puràg aꞌe ꞌar mehe nehe,heremiruzeꞌeg wanupe nehe, awa kwer wanupe nehe, kuzàgwer wanupe nehe no.Umumeꞌu putar hezeꞌeg wà nehe no."
44,2,19,"Teko wanupe hexak kar pà nehe,Azapo putar maꞌe ywy rehe nehe no.Aꞌe mehe teko ukwaw putar hekàgaw wà nehe no.Wexak putar tuwy kwer wà nehe,Wexak putar tata wà nehe no,Wexak putar tàtàxin teteaꞌu wà nehe no. Kwarahy ipytunahy putar puruwi neheZahy nehe no, nuzawy kwaw maꞌe huwykwer nehe no,Pezar Ikàg Maꞌe Ipuràg eteahy Maꞌe tur eteaꞌi mehe nehe."
44,2,21,"Aze iꞌi ihewe wà nehe,Apyro putar wyzài teko aꞌe ꞌar mehe ihe wà nehe,iꞌi Tupàn aꞌe, uzeꞌeg imuapyk kar pà pape rehe aꞌe, Zuew pe aꞌe."
44,2,22,"Pe Izaew izuapyapyr pe ty wà, pezeapyaka katu ko zeꞌeg rehe nehe. Zezuz Nazare taw pe har aꞌe, awa Tupàn hemimur karer romo hekon aꞌe. Tupàn umur kar ukàgaw izupe. Aꞌe rupi uzapo purumupytuhegatu kar haw penuwa rupi, ko ywy rehe wiko mehe. Uzapo hexak pyr ꞌym no. Uzapo maꞌe Tupàn ikàgaw hexak kar pà peme no. Tupàn uzapo kar izupe. Pekwaw agwer maꞌe pe no. Amo awa umur kar Zezuz penuwihaw wanupe aꞌe. Penuwihaw uzuka kar wà. Tupàn ukwaw nezewe uzeapo maꞌe ràm aꞌe. — Tuwe nezewe uzeapo nehe, iꞌi aꞌe. Pe no ty wà, pezuka aꞌe awa, ywyra kanetar rehe izywàzywà pà. Amo awa ikatu ꞌym maꞌe pepytywà izuka mehe wà no."
44,2,24,"Tupàn aꞌe, umugweraw kar imàno re aꞌe. Upyro imàno haw wi, maꞌerahy ipuraraw haw wi. Taꞌe ni amo nupuner kwaw tywypaw pe imupyta kar haw rehe aꞌe wà xe."
44,2,25,"Kwehe mehe nezewe uzeꞌeg Tawi hehe aꞌe, uzeꞌeg imuapyk pà pape rehe aꞌe.Nakyze pixik kwaw maꞌe wi ihe.Taꞌe hepytywà har romo hekon aꞌe xe."
44,2,26,Nazemumikahy kwaw hemàno àwàm rehe ihe.Taꞌe àrogatu Tupàn hemiapo ràm ihe xe.Ihewe hemiapo ràm ihe xe.Ikatu ꞌym maꞌe iapo pixik ꞌymar ihe.Neremupuga kar pixik kwaw heretekwer nehe.
44,2,28,iꞌi Tawi zeꞌeg kwehe arer imumeꞌu pà aꞌe.
44,2,29,"Herywyr wà, herykyꞌyr wà, hereinyr wà. Ko maꞌe amumeꞌu tuwe peme ihe, taꞌe akwaw tuwe ihe xe. Tawi umàno aꞌe, uzetym kar pà aꞌe. Itym awer xe tuz ko ꞌar rehe aꞌe."
44,2,30,"Tupàn zeꞌeg imumeꞌu har romo hekon aꞌe. Tupàn umumeꞌu tuwe uzeꞌeg izupe. -Azeharomoete amo neremimino wiko putar tuwihawete romo aꞌe nehe, taꞌe amuigo kar putar tuwe tuwihawete romo ihe nehe xe, iꞌi tuwe Tupàn Tawi pe. Tawi umuapyk izeꞌeg pape rehe. Taꞌe wexak maꞌe uzeapo maꞌe ràm kwehe aꞌe xe. Wexak Zaneruwihawete tywypaw wi ikweraw pàwàm aꞌe xe. Umumeꞌu aꞌe maꞌe pape rehe imuapyk pà.numupyta kar kwaw tywypaw pe nehe.Hetekwer naꞌipuga kwaw nehe,iꞌi aꞌe."
44,2,32,"Tupàn umugweraw kar Zezuz imàno re aꞌe, imuigo wi wi kar pà aꞌe. Ure paw uruexak agwer maꞌe ure, uruexak Zezuz imàno re ikweraw ire no."
44,2,33,"Aꞌe re Tupàn umuzeupir kar waꞌyr uzepyr aꞌe, imuapyk kar pà uzeake aꞌe, wawyze har rehe aꞌe. Taꞌe Tuwihawete romo hekon aꞌe kury xe. Tupàn omono Wekwe Puràg izupe aꞌe no, taꞌe aꞌe ꞌym mehe we umumeꞌu tuwe imono àwàm aꞌe xe. Umur tuwe Wekwe kwez zanewe no. Pexak peiko kury. Peinu peiko no. Tawi nuzeupir kwaw ywate kwehe mehe. Màràzàwe tuwe nezewe iꞌi aꞌe.iꞌi Tupàn izupe."
44,2,36,"Aꞌe rupi, pe Izaew izuapyapyr pe. Pezeruzar tuwe ko zeꞌeg rehe nehe. Pezuka Zezuz pe, ywyra kanetar rehe izywàzywà pà pe. Tupàn umuigo kar Zezuz teko wazar romo kury. Tuwihawete romo hekon kury."
44,2,37,"Aꞌe pe har aꞌe wà kury, aꞌe zeꞌeg henu re aꞌe wà kury, hahy tuwe wapyꞌa wanupe aꞌe wà kury. Uzeꞌeg Pet pe wà, amogwer Zezuz hemimono karer wanupe no. -Urerykyꞌyr wà, iꞌi wanupe wà. — Maꞌe uruzapo putar ure nehe kury, iꞌi wanupe wà."
44,2,38,"Uzeꞌeg Pet aꞌe zutew wanupe kury. -Pe pitàitàigatu pezemumikahy penemiapo kwer ikatu ꞌym maꞌe rehe nehe. Pepytuꞌu iapo re nehe no. Pezemuzahazahak kar Zezuz hemiruzeꞌeg romo peneko haw rehe nehe no. Aꞌe rupi Tupàn umunàn putar penemiapo kwer ikatu ꞌym maꞌe pewi nehe, izuwi heharaz pà nehe. Aꞌe re umur e putar Wekwe Puràg pepyꞌa pe nehe."
44,2,39,"Tupàn umumeꞌu Wekwe imur àwàm peme aꞌe, pepurumuzàmuzàg wanupe aꞌe no, Tupàn kwaw par ꞌym nànàn aꞌe no, Zanezar Zaneruwihawete heminoz ràm nànàn aꞌe no."
44,2,40,"Uzeꞌeg wi wi wanupe, umumeꞌu uzeꞌeg teteaꞌu wanupe. -Ko ꞌar rehe wiko maꞌe aꞌe wà, uzapo ikatu ꞌym maꞌe teteaꞌu waiko aꞌe wà. Tupàn uzepyk putar wanehe nehe. Pepytuꞌu ikatu ꞌym maꞌe iapo re nehe. Pepytuꞌu wazàwe peneko re nehe. Aꞌe mehe Tupàn pepyro putar zepykaw wi nehe, iꞌi wanupe."
44,2,41,Teko teteaꞌu uzeruzar izeꞌeg rehe aꞌe wà. Uzemuzahazahak kar wà. Heta teteaꞌu Zezuz rehe uzeruzar maꞌe aꞌe ꞌar mehe wà. 3.000 waneta haw wà.
44,2,42,"Aꞌe re uzemonoꞌog uzeruzar maꞌe uzehezehe oho tuweharupi wà, Zezuz hemimono karer wazeꞌeg rehe uzemuꞌe pà wà, temiꞌu iꞌu pà wà no, Tupàn pe uzeꞌeg pà wà no."
44,2,43,"Iruk umumeꞌu Zezuz rehe uzeruzar maꞌe aꞌe ꞌar mehe arer waneko haw xe aꞌe kuryIpytuhegatu tuwe paw rupi wà, taꞌe nuexak pixik kwaw agwer maꞌe aꞌe wà xe. Zezuz hemimono karer uzapo maꞌe purumupytuhegatu kar haw teteaꞌu wà, uzapo hexak pyr ꞌym teteaꞌu wà no, Tupàn ikàgaw hexak kar pà purupe wà. Teko wexak iapo mehe wà. Ipytuhegatu wà."
44,2,44,"Uzeruzar maꞌe paw uzemonoꞌog uzehe tuweharupi wà. Aze nuhyk kwaw temiꞌu amo pe, amogwer omono maꞌe izupe wà. Omono kamir uzeupeupe wà no, omono wyzài maꞌe uzeupeupe wà no. Aze nuhyk kwaw maꞌe amo wanupe, amogwer umeꞌeg umaꞌe wà, maꞌe hereko ꞌymar wanupe imono pà wà."
44,2,46,Tuweharupi uzemonoꞌonoꞌog oho Tupàn hàpuzuhu renaw pe wà. Umaiꞌu oho amo hàpuz me amo ꞌar mehe wà. Umaiꞌu oho amo ae hàpuz me amo ae ꞌar mehe wà no. Tuweharupi umaiꞌu oho amo ae hàpuz me wà. Hurywete tuwe tuweharupi wà. Urywete haw rupi omono temiꞌu uzeupeupe wà no.
44,2,47,"Tuweharupi uzeꞌegatu Tupàn rehe wà. Ikatu amogwer teko nànàgatu wà. Tuweharupi amo uzeruzar Zezuz rehe wà no, tatahu wi uzepyro pà wà no."
44,3,1,"Zezuz hemimono karer umukatu amo wata ꞌym maꞌe aꞌe wà kuryAmo ꞌar mehe karumehe, Pet aꞌe, Zuàw aꞌe no, wata oho Tupàn hàpuzuhu kutyr aꞌe wà. Taꞌe tuweharupi zutew aꞌe wà xe, uzemonoꞌog karukaꞌu mehe Tupàn pe uzeꞌeg pà aꞌe wà xe. Amo awa tàpuzuhu huken huwake hin aꞌe pe aꞌe. Wata ꞌym maꞌe romo hekon aꞌe, uzexak kar mehe arer we nezewe aꞌe. Ipytywà har upir heraha aꞌe pe wà. — Puràgete, aꞌe uken her romo aꞌe. Tuweharupi weraha aꞌe pe imuapyk pà wà. Tuweharupi wenoz temetareraꞌi aꞌe pe ur maꞌe wanupe. — Pemur temetareraꞌi ihewe ty wà, napuner kwaw heata haw rehe ihe ty wà, iꞌi hin aꞌe pe, Tupàn hàpuzuhu pupe wixe maꞌe wanupe."
44,3,3,"Pet aꞌe, Zuàw aꞌe no, wixe eteaꞌi tàpuzuhu pupe aꞌe wà kury. Aꞌe wata ꞌym maꞌe wexak waneixe mehe wà. Wenoz temetarer wanupe."
44,3,4,"Umeꞌegatu Pet hehe. Umeꞌegatu Zuàw hehe no. Naꞌe uzeꞌeg Pet izupe. -Emeꞌe urerehe ty, iꞌi izupe."
44,3,5,"Aꞌe rupi umeꞌe wanehe. — Aipo umur putar temetarer ihewe wà nehe, iꞌi zepe uzeupe."
44,3,6,"— Naheta kwaw temetarer ihewe ty, iꞌi Pet izupe. Amo maꞌe heta ihewe. Amono putar aꞌe maꞌe newe kury, iꞌi izupe. — Zezuz Tuwihawete Nazare taw pe har her ikàgaw rehe. Epuꞌàm ty, eata eho nehe kury ty, iꞌi izupe."
44,3,7,"Naꞌe Pet upyhyk ipo awyze har rehe, imupuꞌàm pà kury. Tàritykaꞌi ipy ikàg tuwe, ipyakaza ikàg no."
44,3,8,"Opor tuwe upuꞌàm pà, uzypyrog wata pà kury. Wixe oho Pet wanupi kury, tàpuzuhu pupe kury. Wata oho wanupi opoopor pà, Tupàn pe uzeꞌezeꞌegatu pà. — Ikatuahy Tupàn ihewe, iꞌi izupe."
44,3,9,"Teko paw wexak iata mehe wà, Tupàn pe izeꞌegatu mehe wà. — Màràzàwe tuwen aipo pa, iꞌi tuwe uzeupeupe wà. — Temetarer henoz tarer romo hekon aꞌe, tàpuzuhu huken Puràgete her maꞌe huwake wapyk maꞌe kwer romo hekon aꞌe, iꞌi uzeupeupe wà. Ipytuhegatu hexak mehe wà. — Mo umukatu aꞌe, iꞌi uzeupeupe wà."
44,3,11,"Pet uzeꞌeg teko tàpuzuhu pe har wanupe aꞌe kuryAꞌe temetarer henoz tarer wiko Pet huwake Zuàw huwake aꞌe kury. Nutyryk kwaw wanuwi. Wanupi iata mehe teko teteaꞌu uzàn wà wanupe wà. — Xàrumàw hàpuz, iꞌi aꞌe tàpuz her romo aꞌe."
44,3,12,"Pet wexak wazàn mehe wà, wanur mehe wà. Uzeꞌeg wanupe. -Izaew izuapyapyr wà. Màràzàwe tuwe pepytuhegatu imukatu haw hexak mehe. Màràzàwe tuwe pemeꞌegatu urerehe. Nurumuata kar kwaw ko awa urekàgaw pupe ure. Nan. Nurumuata kar kwaw ko awa urekatu haw pupe ure."
44,3,13,"Tupàn aꞌe, Àmàrààw izar aꞌe, Izak izar aꞌe, Zako izar aꞌe, zaneràmuzgwer wazar aꞌe, aꞌe ae umuigo kar wemiruzeꞌeg Zezuz tuwihawete romo aꞌe kury, tuwihawete ikàg maꞌe romo ipuràg eteahy maꞌe romo aꞌe kury. Pe pemono Zezuz tuwihaw wanupe pe, izuka kar pà wanupe. — Nuiko kwaw ureruwihawete romo aꞌe, peze Pirat pe. Pirat naꞌipuruzuka wer kwaw hehe aꞌe ꞌar mehe aꞌe. Umuhem kar eteaꞌi zepe aꞌe."
44,3,14,"— Ezuka nehe, peze izupe. Nuzapo pixik kwaw ikatu ꞌym maꞌe aꞌe. Tuweharupi uzemonokatu Tupàn pe aꞌe, ikatuahy maꞌe romo wiko pà aꞌe. — Nuiko kwaw ureruwihawete romo aꞌe, peze izupe. — Emuhem kar puruzuka maꞌe Hapa taꞌyr urewe nehe, peze izupe."
44,3,15,— Nezewe pezuka tekuwe haw izar pe. Tupàn umugweraw kar wi imàno re aꞌe. Uruexak aꞌe maꞌe izeapo mehe ure. Uruexak ikweraw ire ure no.
44,3,16,"Zezuz ikàg aꞌe, aꞌe rupi umukàg ko wata ꞌym maꞌe kwer kwez aꞌe kury, ko wata ꞌym maꞌe penemixak penemigwaw kwez aꞌe kury. Zezuz ikàg tuwe aꞌe. Uruzeruzar tuwe hehe ure. Aꞌe rupi ko awa ikatu kury, wata penenataromo kury."
44,3,17,"Herywyr wà. Pe pe, penuwihaw aꞌe wà no, pezuka Zezuz pe, taꞌe napekwaw kwaw Tupàn taꞌyr romo heko haw pe xe."
44,3,18,"Nezewe Tupàn uzapo kar maꞌe kwehe mehe imumeꞌu pyrer aꞌe. Tuwihawete Tupàn taꞌyr romo Zezuz hekon aꞌe. Kwehe mehe izeꞌeg imumeꞌu har aꞌe wà, umumeꞌu Zezuz izuka àwàm aꞌe wà, umumeꞌu maꞌerahy ipuraraw pàwàm aꞌe wà. Taꞌe Tupàn umumeꞌu kar wanupe aꞌe xe. Ko ꞌar rehe uzapo kar aꞌe maꞌe peme aꞌe. Aꞌe rupi pepuraraw kar maꞌerahy tuwihawete pe."
44,3,19,"Pezemumikahy penemiapo kwer ikatu ꞌym maꞌe rehe nehe, iapo re pepytuꞌu pà nehe. Peruzar Tupàn zeꞌeg nehe, peiko hemiruzeꞌeg romo nehe. Nezewe mehe umunàn putar penemiapo kwer ikatu ꞌym maꞌe aꞌe nehe, izuwi heharaz pà nehe. Nuzepyk kwaw penehe nehe."
44,3,20,"Aꞌe rupi Zanezar wiko putar pepyꞌa pe nehe. Aꞌe rupi pekàg putar nehe, ikatu maꞌe iapo pà nehe, ikatu ꞌym maꞌe iapo ꞌym pà nehe. Aꞌe rupi Tupàn umur putar Zaneruwihawete peme aꞌe nehe no, taꞌe kwehe mehe Tupàn wexaexak Zezuz aꞌe xe, peme imur pyràm romo aꞌe xe."
44,3,21,Upyta ywate ko ꞌar rehe aꞌe. Amo ꞌar mehe Tupàn uzapokatu putar maꞌe paw rupi katete aꞌe nehe. Aꞌe ꞌar mehe Zezuz uzewyr putar nehe. Kwehe mehe Tupàn umumeꞌu kar aꞌe maꞌe uzeꞌeg imumeꞌu har wanupe. Umuapyk aꞌe zeꞌeg pape rehe wà. Amo ꞌar mehe Tupàn uzapo putar maꞌe uzeꞌeg kwehe arer rupi katete aꞌe nehe.
44,3,22,"Taꞌe Moizez iꞌi kwehe mehe aꞌe xe. — Amo ꞌar mehe Tupàn pezar aꞌe nehe, wexak putar amo awa pepyr har aꞌe nehe, uzeꞌeg imumeꞌu har romo imuigo kar pà aꞌe nehe. Hezàwe hekon putar nehe. Pezeapyaka katu izeꞌeg rehe paw rupi katete nehe."
44,3,23,"Aze amo nuzekaiw kwaw izeꞌeg rehe nehe, upytuꞌu putar hemiruzeꞌeg romo wiko re nehe. Tupàn uzepyk putar hehe nehe."
44,3,24,"Xamuew aꞌe, Tupàn zeꞌeg imumeꞌu har kwehe arer aꞌe, umumeꞌu ko ꞌar rehe uzeapo maꞌe kwer aꞌe. Amogwer Tupàn zeꞌeg imumeꞌu har Xamuew haikwerupi har paw rupi aꞌe wà no, umumeꞌu aꞌe maꞌe aꞌe wà no."
44,3,25,"Tupàn zeꞌeg imumeꞌu har kwehe arer wà, umuapyk izeꞌeg pape rehe wà. Peiko aꞌe zeꞌeg kwaw par romo. Peiko aꞌe Tupàn hemimur kwer ipyhykar romo. Umumeꞌu tuwe Zezuz tur àwàm aꞌe, penàmuzgwer wanupe aꞌe. Ur peme aꞌe. Uzeꞌeg Tupàn Àmàrààw pe aꞌe. — Amo ꞌar mehe amo nezuapyr uzapo putar ikatuahy maꞌe teko ywy nànànar wanupe aꞌe nehe, iꞌi Tupàn Àmàrààw pe. Uzeꞌeg Zezuz tur àwàm rehe aꞌe."
44,3,26,"Aꞌe rupi umur kar wemiruzeꞌeg Zezuz peme aꞌe, awa romo imuzexak kar pà peme aꞌe. Peme ràgypy imur kar. Taꞌe ipurapo wer ikatuahy maꞌe rehe peme aꞌe xe, pemupytuꞌu kar pà pitàitàigatu ikatu ꞌym maꞌe iapo re aꞌe xe."
44,4,1,"Tuwihaw upuranu Pet wanehe aꞌe wà kuryPet aꞌe, Zuàw aꞌe no, uzeꞌeg wi wi teko wanupe aꞌe wà. Wazeꞌeg mehe amo xaxeto aꞌe wà, amo zauxiapekwer wanuwihaw aꞌe no, amo xaxeto purumugweraw pàwàm rehe uzeruzar ꞌym maꞌe xatuxew her maꞌe aꞌe wà no, ur Pet wapyr aꞌe wà kury."
44,4,2,"Taꞌe Zezuz hemimono karer wazeꞌeg naꞌikatu kwaw wanupe aꞌe xe. -Umumeꞌu Zezuz ikweraw pawer waiko purupe aꞌe wà, iꞌi uzeupeupe wà. — Zezuz ukweraw umàno re aꞌe, aꞌe rupi teko paw ukweraw putar umàno re aꞌe wà nehe, iꞌi Pet iko teko wanupe, iꞌi aꞌe tuwihaw uzeupeupe wà."
44,4,3,"Aꞌe rupi upyhyk Pet oho wà, upyhyk Zuàw oho wà no. Weraha zemunehew paw pe wà. Karuketeaꞌi kury, aꞌe rupi umuger kar zemunehew paw pe wà."
44,4,4,Amogwer teko nuiko kwaw tuwihaw wazàwe wà. Tuwihaw nuzeruzar kwaw wà. Teko Zezuz rehe zeꞌeg henu har teteaꞌu uzeruzar hehe wà. Awa uzeruzar maꞌe aꞌe wà kury. 5.000 ruꞌu waneta haw aꞌe wà kury.
44,4,5,"Ikuꞌegwepe tuwihaw aꞌe wà, tàmuzgwer aꞌe wà no, zeꞌeg kwehe arer rehe upurumuꞌe maꞌe aꞌe wà no, uzemonoꞌog wà Zeruzarez tawhu pe aꞌe wà."
44,4,6,"Anaz aꞌe, xaxeto aꞌe, aꞌe pe ihon aꞌe no. Kaiwa aꞌe, Zuàw aꞌe no, Àrexàn aꞌe no, tuwihaw iànàm aꞌe wà no, aꞌe pe uzemonoꞌog oho aꞌe wà no."
44,4,7,"— Perur Pet ureruwa rupi nehe, perur Zuàw nehe no, iꞌi zauxiapekwer wanupe wà. Werur aꞌe wà. Naꞌe upuranu wanehe wà. — Mo umur ukàgaw peme aꞌe, agwer maꞌe iapo kar pà peme aꞌe, iꞌi wanupe wà."
44,4,8,"Naꞌe Tekwe Puràg umynehem Pet ipyꞌa kury. Aꞌe rupi uzeꞌeg tuwihaw wanupe. -Pe teko wanuwihaw romo peiko pe. Peiko wanàmuz romo no. Uruzapo ikatuahy maꞌe wata ꞌym maꞌe pe ure, taꞌe urupuhareko katu ure xe. Aꞌe rupi uremur kar pe xe. — Mo umur ukàgaw peme aꞌe, agwer maꞌe iapo kar pà peme aꞌe, peze kwez urewe."
44,4,10,"Amumeꞌu putar peme ihe nehe kury, Izaew ywy rehe har nànàn ihe nehe no. Zezuz Zaneruwihawete Nazare taw pe har umur ukàgaw ihewe aꞌe, agwer maꞌe iapo kar pà ihewe aꞌe. Pezuka aꞌe Zezuz pe, ywyra kanetar rehe izywàzywà pà. Tupàn umugweraw kar Zezuz imàno re aꞌe. Zezuz uzapo kar agwer maꞌe urewe. Aꞌe rupi ko awa upuꞌàm xe penuwa rupi aꞌe. Ikàg tuwe kury. Wata kury."
44,4,11,"Nezewe iꞌi zeꞌeg kwehe arer Zezuz rehe aꞌe.Taꞌe naꞌikatu kwaw wanupe xe.Aꞌe ita aꞌe kury,Tàpuz iwy pe tuz aꞌe kury,"
44,4,12,"Ni amo nupuner kwaw teko wapyro haw rehe tatahu wi aꞌe wà. Aze pezeruzar amo ae awa rehe nehe, aꞌe awa napepyro kwaw tatahu wi nehe. Tupàn umur Zezuz purupe. Xo Zezuz rehe zanezeruzar haw rupi zo zazepyro putar nehe."
44,4,13,"Tuwihaw uzeapyaka katu Pet zeꞌeg rehe wà. Umeꞌe Zuàw rehe wà no. — Nuiko kwaw pape kwaw par romo wà. Umaꞌereko maꞌe romo wanekon wà, iꞌi uzeupeupe wà. Ipytuhegatu wà. — Zezuz umàno maꞌe kwer rupi wata maꞌe kwer romo wanekon wà. Màràzàwe tuwe nukyze kwaw zanewi wà, iꞌi uzeupeupe wà. Taꞌe xiuka wanuwihaw zane xe, iꞌi uzeupeupe wà."
44,4,14,"Wata ꞌym maꞌe kwer imukatu pyrer aꞌe pe hekon aꞌe no, Pet wanuwake no. Tuwihaw wexak aꞌe awa aꞌe pe wà. Aꞌe rupi numumeꞌu kwaw maꞌe wanupe wà. Nupuner kwaw wanehe uzepykaw rehe aꞌe ꞌar mehe wà."
44,4,15,"Aꞌe rupi uzeꞌeg nezewe wanupe wà. — Pehem peho xe wi nehe, iꞌi wanupe wà. Pet aꞌe, Zuàw aꞌe no, uhem oho aꞌe wi tuwihaw wazemonoꞌogaw wi wà kury. Naꞌe tuwihaw uzeꞌezeꞌeg uzeupeupe wà kury. — Maꞌe xiapo putar kwez awa wanupe zane nehe, iꞌi uzeupeupe wà. — Teko Zeruzarez tawhu pe har paw rupi katete wà, ukwaw wata ꞌym maꞌe imukatu awer wà. — Azeharomoete Pet uzapo purumupytuhegatu kar hawete kwez aꞌe kury, iꞌi teko waiko wà, iꞌi uzeupeupe wà. — Nuzapo kwaw purumupytuhegatu kar haw aꞌe, nazapuner kwaw zaneꞌe haw rehe wanupe nehe. — Uzapo tuwe aꞌe, iꞌi putar teko wà nehe, iꞌi uzeupeupe wà."
44,4,17,"— Aze naximupytuꞌu kar kwaw agwer maꞌe iapo re zane wà nehe, teko ko ywy rehe har paw ukwaw putar ikàgaw aꞌe wà nehe, iꞌi uzeupeupe wà. — Aꞌe rupi ximupytuꞌu kar zane wà nehe, iꞌi uzeupeupe wà. — Pepytuꞌu Zezuz heko haw imumeꞌu re teko wanupe nehe, zaꞌe putar wanupe nehe, iꞌi uzeupeupe wà."
44,4,18,"Umuzewyr kar wi Pet wamuwà uzepyr wà, umuzewyr kar Zuàw wà no. — Pemumeꞌu zo Zezuz zeꞌeg teko wanupe nehe, pepurumuꞌe zo izeꞌeg rehe nehe, iꞌi wanupe wà."
44,4,19,"— Nan kwaw pa, iꞌi Pet wanupe wà. — Tupàn umumeꞌu kar uzeꞌeg urewe. Pe pepurumupytuꞌu kar wer urerehe. Maꞌenugar zeꞌeg ureruzar putar ure. Aze ruꞌu pezeꞌeg. Aze ruꞌu Tupàn zeꞌeg. Mo heruzar haw ikatu weraꞌu Tupàn pe nehe. Nurupuner kwaw ureremixak kwer urereminu kwer imumeꞌu re urepytuꞌu haw rehe ure, iꞌi Pet tuwihaw wanupe wà."
44,4,21,"— Aze napepytuꞌu kwaw nehe, uruzepyk putar penehe nehe, iꞌi tuwihaw, Pet wanupe wà. Naꞌe tuwihaw umuhem kar Pet aꞌe wi wà kury. Uhem wazemonoꞌogaw wi wà. Tuwihaw upyta aꞌe pe wà. Teko paw uzeꞌegatu Tupàn rehe wà, wata maꞌe kwer imukatu awer imumeꞌu pà uzeupeupe wà. — Maꞌe xiapo putar wanupe nehe, wanehe zanezepyk pà nehe, iꞌi zepe tuwihaw uzeupeupe wà. Wata ꞌym maꞌe kwer imukatu pyrer aꞌe, 40 kwarahy ruꞌu wereko aꞌe."
44,4,23,"Uzeruzar maꞌe uzeꞌeg Tupàn pe aꞌe wà kuryNaꞌe Pet aꞌe wà, tuwihaw wazemonoꞌogaw wi uhem ire aꞌe wà, uzewyr oho uzeruzar maꞌe wapyr aꞌe wà. Umumeꞌu xaxeto wanuwihaw wazeꞌeg wanupe wà, tàmuz wazeꞌeg wanupe wà no."
44,4,24,"Henu mehe aꞌe paw rupi aꞌe wà, uzeꞌeg tuwe Tupàn pe aꞌe wà. Aiꞌaw Tupàn pe wazeꞌeg awer xe kury. -Urezar ikàg weraꞌu maꞌe ne. Maꞌe paw erezapo: ywak, ywy, yryhu, ywak rehe har paw rupi katete wà, ywy rehe har paw rupi katete wà, yryhu rehe har paw rupi katete wà no."
44,4,25,"Kwehe mehe nerekwe Puràg uzeꞌeg ureràmuz Tawi pe aꞌe, aꞌe zeꞌeg imuapyk kar pà pape rehe aꞌe. Tawi aꞌe, neremiruzeꞌeg kwehe arer romo hekon aꞌe. Nezewe iꞌi aꞌe zeꞌeg.ikatu ꞌym maꞌe iapo àwàm rehe uzeꞌeg pà wà,"
44,4,27,"Azeharomoete Zezuz imàno ꞌym mehe we Tuwihaw Ero aꞌe, Tuwihaw Pon Pirat aꞌe no, uzemonoꞌog aꞌe wà, zutew ꞌym wapyr aꞌe wà, Izaew ipurumuzàmuzàg wapyr aꞌe wà no. Uzemonoꞌog taw pe wà, Zezuz neremiruzeꞌeg ikatuahy maꞌe izuka àwàm rehe uzeꞌezeꞌeg pà aꞌe wà. Eremuigo kar neraꞌyr Zezuz Tuwihawete romo ne."
44,4,28,"Nezewe uzeapo putar nehe, ere kwehe mehe ne. Azeharomoete uzeapo nezewe izupe."
44,4,29,"O, urezar, erenu tuwihaw wazeꞌeg awer kwez ne. Umumeꞌu urerehe uzepyk àwàm kwez aꞌe wà. Urepytywà pe nehe, emur nekàgaw urewe nehe, aꞌe rupi nurukyze kwaw wanuwi ure nehe, aꞌe rupi urumumeꞌu putar nezeꞌeg purupe ure nehe."
44,4,30,"Emukatu imaꞌeahy maꞌe teteaꞌu ne wà nehe. Ezapo maꞌe purumupytuhegatu kar haw teteaꞌu ne nehe no, maꞌe hexak pyr ꞌym teteaꞌu ne nehe no. Neremiruzeꞌeg ikatuahy maꞌe Zezuz aꞌe, ikàg aꞌe. Emur ikàgaw urewe nehe. Aꞌe mehe urupuner agwer maꞌe iapo haw rehe ure nehe no."
44,4,31,"Tupàn pe uzeꞌeg ire wazemonoꞌogaw uryryryryz aꞌe kury. Tekwe Puràg umynehem tuwe wapyꞌa aꞌe kury. Umumeꞌu Tupàn zeꞌeg oho wà, tuwihaw wi ukyze ꞌym pà wà."
44,4,32,"Uzeruzar maꞌe omono umaꞌe uzeupeupe aꞌe wà kuryUzeruzar maꞌe aꞌe pe har paw rupi katete aꞌe wà, uzemonoꞌonoꞌog uzeakeake aꞌe wà, uzemuryparypar wà. Pitài wazeꞌeg wà. Nuzeàmàtyryꞌym kwaw wà. Omono wemetarer Zezuz hemimono karer wanupe wà, omono umaꞌe wanupe wà no. Hemimono karer umuzaꞌazaꞌak wanemetarer wà, maꞌe hereko ꞌymar wanupe imono pà wà. — Namono kwaw heremetarer amogwer wanupe ihe nehe, niꞌi kwaw wà. Upytywà tuwe maꞌe hereko ꞌymar wà."
44,4,33,"Zezuz hemimono karer umumeꞌu Zanezar Zezuz ikweraw pawer waiko purupe wà, maꞌe iapo pà Zezuz ikàgaw hexak kar pà wanupe wà. Tupàn uzapo ikatuahy maꞌe teteaꞌu wanupe paw rupi. Hurywete paw rupi katete wà."
44,4,34,"Naheta kwaw maꞌe hereko ꞌymar wà kury, aꞌe uzeruzar maꞌe wapyr wà kury. Wyzài ꞌar mehe ywy izar aꞌe wà, umeꞌeg uiwy oho aꞌe wà."
44,4,35,"Werur hekuzar Zezuz hemimono karer wanupe wà. Tàpuz teteaꞌu izar aꞌe wà no, nezewegatete uzapo aꞌe wà no. Zezuz hemimono karer umuzaꞌazaꞌak wanemetarer wà, imono pà imaꞌuhez maꞌe wanupe wà."
44,4,36,"Amo awa aꞌe pe hekon aꞌe, uzeruzar maꞌe wapyr aꞌe. Zuze her romo aꞌe. Erewi haikwerupi har romo hekon. Xip yrypypoꞌo rehe arer romo hekon. — Nape taꞌyr, iꞌi Zezuz hemimono karer izupe wà. — Purumurywete kar maꞌe, iꞌi her zanezeꞌeg rupi."
44,4,37,"Aze amo heta iziwy pegwer aꞌe, umeꞌeg oho aꞌe. Werur hekuzar Zezuz hemimono karer wanupe."
44,5,1,"Anani wenuxi wemetarer aꞌe kuryAmo ꞌar mehe amo awa Anani her maꞌe aꞌe, hemireko Xapir aꞌe no, umeꞌeg uiwy oho aꞌe wà."
44,5,2,"— Namono kwaw hekuzar paw Zezuz hemimono karer wanupe ihe nehe, iꞌi Anani wemireko pe. — Aze ꞌy, iꞌi hemireko izupe. Aꞌe rupi omonokatu hekuzar ikurer uzeupe wà. Weraha inugwer ikurer hemimono karer wanupe wà."
44,5,3,"Uzeꞌeg Pet izupe. — Anani, iꞌi izupe. — Azeharomoete Zurupari wiko nepyꞌa pe aꞌe. Aꞌe rupi neremuꞌem kwez Tekwe Puràg pe kury. Eremonokatu neywy hekuzar ikurer kwez nezeupe. Neywy imeꞌeg zanune ereiko izar romo ne. Imeꞌeg ire ereiko hekuzar izar romo no. Màràzàwe tuwe neremuꞌem nezewe. Neremuꞌem purupe. — Teko nukwaw kwaw ikurer heremipyhyk kwer aꞌe wà, ere zepe kwez nezeupe. Erezeagaw neremuꞌem pà Tupàn pe no, iꞌi Pet izupe."
44,5,5,"Izeꞌeg henu re naꞌarewahy uꞌar ywy rehe kury. Umàno kury. Aꞌe maꞌe imumeꞌu haw henu har paw rupi wà, ukyze tuwe Tupàn wi wà."
44,5,6,"Naꞌe kwàkwàmogwer wixe aꞌe pe wà. Uwàn hetekwer wà, heraha pà aꞌe wi wà. Utym oho wà kury."
44,5,7,Naꞌiruz ꞌor paw ire hemireko ur aꞌe pe aꞌe no. Nukwaw kwaw umen imàno awer.
44,5,8,"Upuranu Pet hehe kury. -Ko temetarer aꞌe, peywy hekuzar aꞌe. Aipo nemen werur hekuzar urewe paw rupi aꞌe, iꞌi izupe, hehe upuranu pà. — Heꞌe, iꞌi muaꞌu kuzà izupe."
44,5,9,"— Ne, nemen aꞌe no, màràzàwe tuwe peagaw Zanezar rekwe pe, iꞌi izupe. Kwàkwàmogwer nemen itym arer aꞌe wà, uzewyr kwez wà kury, uhem kwez wà kury. Weraha putar neretekwer tàritykaꞌi wà nehe no, iꞌi izupe."
44,5,10,"Aꞌe ꞌar mehe we uꞌar aꞌe kuzà Pet ipy huwake kury. Umàno aꞌe no. Kwàkwàmogwer wixe aꞌe ꞌar mehe wà. Wexak hetekwer umàno maꞌe kwer wà. Weraha wà, imen umàno maꞌe kwer huwake itym pà wà."
44,5,11,"Uzeruzar maꞌe paw rupi wà, amogwer aꞌe pe har aꞌe maꞌe imumeꞌu haw henu har aꞌe wà no, ukyze tuwe Tupàn wi aꞌe wà."
44,5,12,"Zezuz hemimono karer uzapo purumupytuhegatu kar haw aꞌe wà kuryTuweharupi Zezuz hemimono karer uzapo purumupytuhegatu kar haw waiko wà, maꞌe hexak pyr ꞌym teteaꞌu iapo pà wà no, teko wanuwa rupi wà. Uzeruzar maꞌe paw uzemonoꞌog tuweharupi Xàrumàw hemiapo kwer tàpuzuhu pupe wà."
44,5,13,"Uzeruzar ꞌym maꞌe ukyze wanuwi wà, aꞌe rupi noho kwaw wazemonoꞌogaw pe wà. Nuzeꞌeg zemueteahy kwaw wanehe wà. — Azeharomoete ikatuahy aꞌe wà, iꞌi teko wà, uzeruzar maꞌe wanupe wà. Tuweharupi amogwemogwer teko uzeruzar Zanezar rehe wà, aꞌe uzeruzar maꞌe wapyr uzemonoꞌog pà wà. Amo awa uzeruzar wà. Amo kuzà uzeruzar wà no."
44,5,15,"— Zezuz hemimono karer ikàg aꞌe wà, umukatu imaꞌeahy maꞌe aꞌe wà, iꞌi taw pe har wà. Aꞌe rupi umuapyk imaꞌeahy maꞌe waneraha pe izywyr wà, wanupaw mihaw rehe wà. Nezewe iꞌi imaꞌeahy maꞌe wà. — Aze Pet ukwaw xe nehe, iꞌàg uꞌar putar herehe nehe, iꞌi imaꞌeahy maꞌe wà. — Aꞌe rupi heruhàg wi putar ihe nehe, iꞌi uzeupeupe wà."
44,5,16,"Naꞌe teko teteaꞌu ur amo taw teteaꞌu wi wà kury, taw Zeruzarez huwake har wi wà kury, wànàm imaꞌeahy maꞌe wanerur pà wà kury, tekwe ikatu ꞌym maꞌe hereko har wanerur pà wà no. Umukatu paw rupi katete wà."
44,5,17,"— Tuwihaw upetepetek kar Zezuz hemimono karer aꞌe wà kuryNaꞌe xaxeto xatuxew her maꞌe wanuwihaw aꞌe, imyrypar paw rupi aꞌe wà no, hewyrowyroahy Zezuz hemimono karer wanehe aꞌe wà, taꞌe aꞌe tuwihaw aꞌe wà xe, purumugweraw kar àwàm rehe uzeruzar ꞌym maꞌe romo wanekon aꞌe wà xe. Aꞌe rupi upyhyk kar Zezuz hemimono karer wà, zauxiapekwer wanupe wà. — Pemunehew zemunehew paw pe pe wà nehe, iꞌi wanupe. Weruzar zauxiapekwer wazeꞌeg wà."
44,5,19,"Pyhaw Zanezar umur kar amo weko haw pe har aꞌe pe aꞌe kury, zemunehew paw pe aꞌe kury. Ewàpytymawok uken nehe, iꞌi izupe. Uwàpytymawok Tupàn heko haw pe har uken oho kury. Zezuz hemimono karer uhem oho aꞌe wi wà kury."
44,5,20,"Tupàn heko haw pe har uzeꞌeg wanupe. — Pezeꞌeg peho Tupàn hàpuzuhu pupe nehe, Tupàn zeꞌeg imumeꞌu pà teko wanupe nehe, iꞌi wanupe. — Tupàn zanepyro tatahu wi aꞌe, taꞌe Zezuz umàno zanerekuzaromo xe, peze wanupe nehe, iꞌi wanupe. — Aze pezeruzar hehe nehe, peneko haw uzeapo putar peneko haw ipyahu maꞌe romo peme nehe, peze wanupe nehe, iꞌi wanupe."
44,5,21,"Kwarahy uhem eteaꞌi mehe wixe oho tàpuzuhu pe wà. Taꞌe Tupàn heko haw pe har omono kar aꞌe pe aꞌe wà xe. Uzypyrog teko wamuꞌe pà Tupàn zeꞌeg rehe wà. Xaxeto wanuwihaw aꞌe, imyrypar aꞌe wà no, uhem wà aꞌe pe wà kury. Omonoꞌog amogwer tuwihaw wamuwà wà kury. Izaew izuapyapyr wanuwihaw paw uzemonoꞌog wà aꞌe pe wà. — Perur aꞌe awa zemunehew paw pe har xe pe wà nehe, iꞌi zauxiapekwer wanupe."
44,5,22,"Zauxiapekwer oho zemunehew paw pe wà. Nuexak kwaw Zezuz hemimono karer aꞌe pe wà. — Màràzàwe tuwen aipo pa, iꞌi uzeupeupe wà. Aꞌe rupi uzewyr oho tuwihaw wazemonoꞌogaw pe wà. — Nuiko kwaw zemunehew paw pe wà, iꞌi wanupe wà."
44,5,23,"— Zemunehew paw uken uzewàpytygatu tuwe aꞌe. Zauxiapekwer aꞌe pe har umeꞌegatu uken rehe wà. Aꞌe mehe uruwàpytymawok uken ure kury. Nuruexak kwaw ni amo teko ipupe ure wà, iꞌi zauxiapekwer wà, tuwihaw wanupe wà."
44,5,24,"Zauxiapekwer tàpuzuhu pe har wanuwihaw aꞌe, xaxeto wanuwihaw aꞌe wà no, upuranu uzehezehe aꞌe wà kury, henu mehe aꞌe wà kury. — Màràzàwe tuwe nuiko kwaw aꞌe pe wà. Maꞌe uzeapo putar nehe kury, iꞌi uzeupeupe wà."
44,5,25,"Naꞌe amo aꞌe pe har uzeꞌeg wà wanupe kury. -Pemeꞌe pe pe nehe ty wà. Awa zemunehew paw pe penemimono kwer aꞌe wà, wiko Tupàn hàpuzuhu pupe aꞌe wà kury, teko wamuꞌe pà aꞌe wà kury, iꞌi wanupe."
44,5,26,"Henu mehe, zauxiapekwer wanuwihaw aꞌe, amogwer zauxiapekwer wanuwihaw aꞌe wà no, oho Zezuz hemimono karer wanexak pà aꞌe wà kury. — Peho urerupi tuwihaw wapyr nehe, ty wà, iꞌi wanupe wà. Nupyhyk kwaw wà, taꞌe ukyze teko wanuwi ita teteaꞌu pupe wapiapi haw wi wà xe."
44,5,27,Weraha Zezuz hemimono karer tuwihaw wanupe wà. Tuwihaw ikàg weraꞌu maꞌe upuranu wanehe.
44,5,28,"— Pepytuꞌu Zezuz zeꞌeg imumeꞌu re nehe, uruꞌe tuwe peme. — Naperuzar kwaw urezeꞌeg. Pemuꞌe Zeruzarez tawhu pe har peiko paw rupi aꞌe zeꞌeg rehe pe wà, iꞌi wanupe wà. — Ikatuahy Zezuz aꞌe. Penuwihaw naꞌikatu kwaw aꞌe wà, taꞌe uzuka kar Zezuz aꞌe wà xe, peze peho peiko teko wanupe, urerehe pezeꞌeg zemueteahy pà, iꞌi wanupe wà."
44,5,29,"Pet aꞌe, amogwer Zezuz hemimono karer aꞌe wà no, uzeꞌeg tuwihaw wanupe aꞌe wà kury. — Ureruzar Tupàn ure, nureruzar kwaw teko ure wà, iꞌi wanupe wà."
44,5,30,"— Tupàn aꞌe, zaneràmuzgwer wazar aꞌe, umugweraw kar Zezuz imàno re aꞌe. Pezuka kar aꞌe Zezuz pe, ywyra kanetar rehe izywàzywà kar pà pe, iꞌi wanupe wà. — Ikweraw ire Tupàn umuzeupir kar ywate aꞌe, Tuwihawete romo imuigo kar pà aꞌe, Purupyro Maꞌe romo imuigo kar pà aꞌe no. Aꞌe rupi aze Izaew izuapyapyr upytuꞌu ikatu ꞌym maꞌe iapo re wà nehe, aze uzeruzar hehe wà nehe, Tupàn umunàn putar wanemiapo kwer ikatu ꞌym maꞌe wanuwi nehe, heharaz putar wanemiapo kwer wi nehe. Nuzepyk kwaw wanehe nehe, iꞌi wanupe wà."
44,5,32,"— Ure uruexak hemiapo kwer paw ure, aꞌe rupi urumumeꞌu teko wanupe ure. Tekwe Puràg aꞌe no, umumeꞌu teko wanupe aꞌe no. Tupàn umur kar Wekwe Puràg aꞌe, uzeꞌeg heruzar har wanupe aꞌe, iꞌi wanupe wà."
44,5,33,"Tuwihaw wà, wanenu mehe wikwahy wà. Ipuruzuka wer wanehe wà."
44,5,34,"Amo tuwihaw aꞌe pe hekon aꞌe. Moizez zeꞌeg kwaw par parizew her maꞌe romo hekon aꞌe, Kamariew her romo aꞌe. Teko paw uzeruzeꞌegatu aꞌe tuwihaw rehe wà. Upuꞌàm tuwihaw wanuwa rupi kury. Uzeꞌeg zauxiapekwer wanupe. — Peraha ko awa katu pe pe wà nehe kury. Pepyta aꞌe pe wanehe we nehe. Naꞌiàrew kwaw urezeꞌegaw nehe, iꞌi zauxiapekwer wanupe."
44,5,35,"Naꞌe uzeꞌeg amogwer tuwihaw wanupe kury. -Pe Izaew ywy rehe har pe ty wà, iꞌi wanupe. — Pezemupyꞌa katu kwez awa wanehe nehe. Pezuka kar zo nehe, iꞌi wanupe."
44,5,36,"— Aipo pemaꞌenukwaw aꞌe awa Tew her maꞌe rehe. -Tuwihawete romo aiko ihe, iꞌi teko wanupe. 400 awa ruꞌu hemiruzeꞌeg romo wanekon wà. Amo ꞌar mehe amo awa uzuka Tew aꞌe. Hemiruzeꞌeg uhàuhàz oho wà. Ni amo nuzeruzar kwaw Tew rehe ko ꞌar rehe wà kury, iꞌi Kamariew tuwihaw wanupe."
44,5,37,"— Amo ae ꞌar mehe amo ae awa uhem wà no. Zut Karirez ywy rehe har her romo aꞌe. Teko wapapar haw ꞌar rehe uhem wà. Teko teteaꞌu oho hupi wà, tuwihaw Hom tawhu pe har iàmàtyryꞌym pà wà. Zauxiapekwer uzuka Zut aꞌe wà no. Imyrypar uhàuhàz oho aꞌe wà no. Ni amo nuzeruzar kwaw hehe ko ꞌar rehe wà kury."
44,5,38,"Aꞌe rupi nezewe azeꞌeg peme ihe kury. Pezuka kar zo Zezuz hemiruzeꞌeg pe wà nehe. Pemuhem kar wi wamono pe wà nehe. Wanuwihaw umàno maꞌe kwer aꞌe, aze awa romo hekon aꞌe nehe, hemiruzeꞌeg upytuꞌu putar izeꞌeg heruzar ire wà nehe. Aze Tupàn wiko wanuwihaw romo nehe, napepuner pixik kwaw wamupytuꞌu kar haw rehe pe wà nehe. Aze pezàmàtyryꞌym Tupàn hemiruzeꞌeg pe wà nehe, Tupàn iàmàtyryꞌymar romo peiko putar nehe, iꞌi Kamariew tuwihaw wanupe."
44,5,40,"— Azeharomoete nezeꞌeg, iꞌi izupe wà. — Perur Zezuz hemimono karer xe ureruwa rupi pe wà nehe, iꞌi tuwihaw wà, zauxiapekwer wanupe wà. Naꞌe upetepetek kar wà. — Pemumeꞌu zo Zezuz rehe zeꞌegaw purupe nehe, iꞌi wanupe wà. Naꞌe umuhem kar wamono wà kury."
44,5,41,"Zezuz hemimono karer uhem oho tuwihaw wanuwi wà kury. Hurywete wà, taꞌe upuraraw maꞌerahy Zezuz rehe uzeruzar haw rehe wà xe, taꞌe tuwihaw uzeꞌeg zemueteahy wanehe Zezuz rehe wazeruzar haw rehe wà xe."
44,5,42,"Nupytuꞌu kwaw izeꞌeg imumeꞌu re wà. Tuweharupi oho tàpuzuhu pe wà, oho tàpuz taw pe har nànàn wà no, Zezuz rehe zeꞌeg imumeꞌu pà wà, teko wamuꞌe pà hehe wà. — Zezuz wiko Zaneruwihawete romo aꞌe, iꞌi oho waiko purupe wà."
44,6,1,"Uzeruzar maꞌe wexaexak temetarer rehe uzekaiw maꞌe aꞌe wà kuryAꞌe ꞌar mehe teko teteaꞌu uzypyrog Zezuz hemiruzeꞌeg romo wiko pà aꞌe wà. Amo zutew Kere ywy rehe har zeꞌeg kwaw par uzeruzar hehe aꞌe wà. Amo zutew Zutez ywy rehe har zeꞌeg kwaw par uzeruzar hehe aꞌe wà no. Uzemonoꞌog paw rupi wà. Zezuz hemimono karer umuzaꞌazaꞌak temiꞌu tuweharupi wà, temiꞌu hereko ꞌymar wanupe imono pà pitàitàigatu wà. Naꞌe Kere ywy rehe har zeꞌeg kwaw par uzeꞌeg Zezuz hemimono karer wanupe wà kury. — Pemono temiꞌu kwez amogwer wanupe. Napemur kwaw ureànàm kuzà imen umàno maꞌe kwer wanupe, iꞌi wanupe wà."
44,6,2,"Aꞌe rupi aꞌe 12 Zezuz hemimono karer omonoꞌog wemimuꞌe paw wà kury. -Tupàn zeꞌeg rehe upurumuꞌe maꞌe romo uruiko ure. Ko ꞌar rehe nurupurumuꞌe katu kwaw ure, taꞌe tuweharupi urumuzaꞌazaꞌak temiꞌu ure xe, temiꞌu hereko ꞌymar wanupe imono pà ure xe."
44,6,3,"Aꞌe rupi, urerywyr wà, pexaexak amo 7 awa pe wà nehe, Tekwe Puràg hereko harete pe wà nehe, Tupàn zeꞌeg heruzar harete pe wà nehe. — Aꞌe ae wiko putar temiꞌu temetarer imuzaꞌazaꞌakar romo wà nehe."
44,6,4,"Ure urupytuꞌu putar temetarer imaꞌe re nehe, urupytuꞌu putar temiꞌu imaꞌe re nehe. Uruzeꞌeg putar Tupàn pe nehe, teko wamuꞌe pà izeꞌeg rehe nehe."
44,6,5,"Ikatuahy Zezuz hemimono karer wazeꞌeg amogwer nànàn wà. Aꞌe rupi wexak Awa Etew her maꞌe aꞌe wà. Uzeruzar tuwe maꞌe romo hekon aꞌe. Weruzar tuwe Tekwe Puràg aꞌe no. Aiꞌaw amogwer wanemixamixak kwer waner aꞌe wà no: Piri, Poro, Nikanor, Ximon, Paramen, Nikuraw Àxioki pe har Zutew romo wiko romo maꞌe romo hekon aꞌe."
44,6,6,"— Nako ureremixamixak kwer wà, iꞌi uzeruzar maꞌe wà, Zezuz hemimono karer wanupe wà. Zezuz hemimono karer opokok wanehe wà, Tupàn pe uzeꞌeg pà wanehe wà. — Epytywà ko awa nemaꞌereko haw iapo mehe ne wà nehe, iꞌi izupe wà."
44,6,7,"Tuweharupi umumeꞌu Tupàn zeꞌeg oho waiko amo ae teko wanupe wà. Tuweharupi amo teko Zeruzarez pe har uzeruzar wà, Zezuz hemiruzeꞌeg romo wiko pà wà. Xaxeto teteaꞌu uzeruzar Zezuz rehe aꞌe wà no."
44,6,8,"Tuwihaw umunehew kar Ete aꞌe wà kuryEtew aꞌe, Tupàn ikatu haw hereko har aꞌe, ikàgaw hereko har aꞌe, uzapo purumupytuhegatu kar haw teteaꞌu teko wanupe aꞌe, uzapo maꞌe hexak pyr ꞌym teteaꞌu wanupe aꞌe no."
44,6,9,"Zutew teteaꞌu wiko Zeruzarez tawhu pe wà. Xiren taw pe har wà, Àrexàn taw pe har wà no, Xiri ywy rehe har wà no, Az ywy rehe har wà no. Uzemonoꞌog waiko amo tàpuz me paw rupi wà. — Teko wemiapo putar haw iapo har wanàpuz, iꞌi tàpuz her. Naꞌe Etew aꞌe, naꞌikatu kwaw aꞌe zutew wanupe aꞌe. Aꞌe rupi uzeꞌeg ahyahy oho izupe wà."
44,6,10,"Etew aꞌe, ukwaw katu Tupàn zeꞌeg aꞌe. Tekwe Puràg upytywà izeꞌeg mehe aꞌe no. Aꞌe rupi ukwaw weraꞌu maꞌe wanuwi aꞌe. Izeꞌeg ikàg weraꞌu wazeꞌeg wi."
44,6,11,"Nupuner kwaw iawy kar haw rehe wà. Aꞌe rupi wenoz amo awa uzeupe wà. Uzeàmim oho teko wanuwi aꞌe awa wanupe uzeꞌeg pà wà. — Ete uzeꞌeg zemueteahy Moizez rehe aꞌe, Tupàn rehe aꞌe no, peze peho tuwihaw wanupe nehe. Aze pezeꞌeg nezewe wanupe, oromono putar temetarer peme nehe, iꞌi wanupe wà. Taꞌe zutew uzuka Tupàn rehe uzeꞌeg zemueteahy maꞌe aꞌe wà xe."
44,6,12,"Aꞌe rupi aꞌe awa hemuꞌem oho nezewe tuwihaw wanupe aꞌe, zeꞌeg kwehe arer rehe upurumuꞌe maꞌe wanupe aꞌe no. Wikwahy paw rupi katete henu mehe wà. Upyhyk teko Etew oho wà, tuwihaw wanupe heraha pà wà."
44,6,13,"Werur hemuꞌem maꞌe wanuwa rupi wà no. -Ko awa uzeꞌeg zemueteahy Tupàn hàpuzuhu rehe tuweharupi aꞌe. Uzeꞌeg zemueteahy Tupàn zeꞌeg Moizez pe imur pyrer rehe tuweharupi no. Nupytuꞌu kwaw uzeꞌeg zemueteahy re, iꞌi muaꞌu wanupe wà."
44,6,14,"— Zezuz Nazare taw pe har umumaw putar ꞌaw Tupàn hàpuzuhu aꞌe nehe, umupytuꞌu kar putar teko Moizez hemiapo putar haw iapo re aꞌe wà nehe no, iꞌi ꞌaw awa oho iko teko wanupe aꞌe, iꞌi muaꞌu tuwihaw wanupe wà. — Urenu nezewe haw rehe izeꞌeg mehe ure, iꞌi muaꞌu wanupe wà."
44,6,15,"Tuwihaw aꞌe pe wapyk maꞌe paw aꞌe wà, umeꞌegatu Ete rehe aꞌe wà. Wexak huwa wà. Huwa nuzawy kwaw Tupàn heko haw pe har huwa aꞌe."
44,7,1,"Etew umumeꞌu uzeruzar haw aꞌe kuryNaꞌe xaxeto upuranu hehe kury, Etew rehe kury. -Azeharomoete erezeꞌeg nezewe ne, iꞌi izupe."
44,7,2,"Uzeꞌeg Etew izupe. Naꞌaw izeꞌeg awer xe aꞌe kury. — Herywyr wà, herykyꞌyr wà. Teko wanu wà. Kwehe mehe Tupàn aꞌe, uzexak kar oho zaneru Àmàrààw pe aꞌe. Heny katu uzexak kar mehe. Àmàrààw wikuwe Mezuputàm ywy rehe aꞌe ꞌar mehe. Noho kwaw Àrà ywy rehe wiko pà aꞌe ꞌar mehe. — Ezar neywy nehe, ezar neànàm ne wà nehe no, iꞌi Tupàn izupe. — Eata eho nehe. Amuàgàꞌym putar amo ywy newe ihe nehe, nereko àwàm romo newe ihe nehe, iꞌi izupe."
44,7,4,"Aꞌe rupi uhem oho Kawrez ywy wi. Wiko oho Àrà ywy rehe. Tu imàno re Tupàn umur kar xe ko ywy rehe aꞌe, peneko haw pe aꞌe."
44,7,5,"— Ereiko ko ywy izar romo kury, niꞌi kwaw izupe. Ni ipehegwer pixikaꞌi maꞌe numur kwaw izupe. Uzeꞌeg izupe. — Ne, nepurumuzàmuzàg aꞌe wà no, amo ꞌar mehe peiko putar ko ywy izar romo nehe, iꞌi izupe. Aꞌe ꞌar mehe nataꞌyr kwaw aꞌe. Nezewe uzeꞌeg Tupàn izupe. — Nezuapyapyr wà, wiko putar oho amo ae ywy rehe wà nehe, weko haw ꞌym me wà nehe, iꞌi izupe. — Tuwihaw aꞌe ywy rehe har umumaꞌereko kar ahyahy putar uzeupe aꞌe wà nehe, iꞌi izupe. — Upuraraw kar putar maꞌerahy wanupe nehe no, iꞌi izupe. -Nezuapyapyr umumaw putar 400 kwarahy aꞌe pe wiko pà wà nehe, iꞌi izupe."
44,7,7,"— Azepyk putar wanehe ihe nehe, wanupe maꞌerahy ipuraraw kar har wanehe ihe nehe, iꞌi izupe. — Aꞌe re nehe, nezuapyapyr uhem putar wà aꞌe ywy wi wà nehe, hemuwete katu pà xe ko ywy rehe nehe, iꞌi izupe. 8 — Amo maꞌe azapo kar putar newe nehe, nezuapyapyr wanupe nehe, iꞌi izupe. — Penaꞌyr wazexak kar ire wà nehe,"
44,7,8,"ꞌar ipaw ire wà nehe, pemonohok wapireraꞌi wanuwi pe wà nehe. Nezewe mehe akwaw putar tuwe heremiruzeꞌeg romo peneko haw ihe nehe, iꞌi Tupàn Àmàrààw pe. Naꞌe uzexak kar Àmàrààw taꞌyr aꞌe. Izak her romo aꞌe. 8 ꞌar pawire omonohok ipireraꞌi izuwi, Tupàn zeꞌeg heruzar katu pà. Kwarahy tete ipaw ire Izak aꞌe no, umuzàg Zako aꞌe no. Omonohok ipireraꞌi aꞌe no. Zako umuzàg amo 12 waꞌyr aꞌe wà no. Omonohok wapireraꞌi aꞌe no. Penàmuzgwer kwehe arer romo wanekon aꞌe wà."
44,7,9,Zuze tykyꞌyr hewyrowyroahy hehe wà. Aꞌe rupi umeꞌeg heraha amo wata maꞌe wanupe wà. Aꞌe wata maꞌe weraha Zuze Ezit ywy rehe wà. Wata maꞌe umeꞌeg Zuze heraha amo tuwihaw aꞌe pe har pe wà. Tupàn nupuir kwaw izuwi. Upytywà tuweharupi.
44,7,10,"Omonokatu paw rupi maꞌerahy ipuraraw paw wi no. Ukwaw kar maꞌe teteaꞌu izupe no. Aꞌe rupi Zuze ikatu tuwihaw Parao her maꞌe pe aꞌe. Wiko Ezit ywy rehe har paw wanuwihaw romo. -Azeharomoete erekwaw katu maꞌe ne, iꞌi tuwihaw Zuze pe. — Aꞌe rupi ereiko putar hepytywà har romo nehe, Ezit ywy rehe har wanuwihaw romo herekuzaromo nehe. Ereiko putar heràpuzuhu pe har wanuwihaw romo herekuzaromo nehe no, iꞌi izupe. Wiko tuwe tuwihaw romo Parao ipyr."
44,7,11,"— Amo kwarahy mehe nuhyk kwaw temiꞌu Ezit ywy rehe har wanupe kury. Nuhyk kwaw Kànàà ywy rehe har wanupe no. Imaꞌuhez tuwe teko wà. Zaneràmuzgwer aꞌe wà no, nuexak pixik kwaw temiꞌu uiwy rehe aꞌe wà."
44,7,12,"Zako aꞌe, Kànàà ywy rehe wiko wi wi aꞌe ꞌar mehe. — Heta temiꞌu Ezit ywy rehe, iꞌi amo izupe wà. Aꞌe rupi omono kar waꞌyr inugwer Ezit pe wà. Taꞌyr zaneràmuz romo wanekon wà. Oho Ezit pe temiꞌu hekar pà wà. Wexak aꞌe pe wà. Werur weko haw pe wà. Amo ꞌar mehe upaw wi temiꞌu wanuwi no. Oho wi Ezit pe temiꞌu piaromo wà. Aꞌe ꞌar mehe Zuze aꞌe, umumeꞌu wanywyr romo weko haw wanupe kury. -Nerykyꞌyr uhem wà kwez wà kury, iꞌi Parao izupe. — Neru wikuwe Kànàà ywy rehe aꞌe, iꞌi izupe."
44,7,14,"Aꞌe rupi Zuze omono kar wykyꞌyr weko awer pe wà. — Perur penu Zako xe hepyr nehe, peànàm paw wanerur pà nehe no. Perur heànàm paw xe Ezit pe pe wà nehe, iꞌi wanupe. 75 waneta haw wà."
44,7,15,"Naꞌe Zako oho tuwe Ezit pe wà. Wiko tuwe aꞌe pe waꞌyr wapyr wà. Aꞌe ae aꞌe, taꞌyr aꞌe wà no, umàno aꞌe ywy rehe wà. Zaneràmuzgwer romo wanekon wà."
44,7,16,"Kwarahy tete pawire wanemimino werur wanetekwer xe wà. Xikez taw huwake ko ywy rehe utym wi wànàm wanetekwer umàno maꞌe kwer wà. Aꞌe ꞌym mehe we Àmàrààw umeꞌeg kar aꞌe tywypaw aꞌe, Emor taꞌyr wanuwi aꞌe."
44,7,17,"Amo ae ꞌar mehe Àmàrààw hekuwe mehe Tupàn umumeꞌu tuwe wemiapo ràm izupe. Uhem eteaꞌi aꞌe ꞌar zanewe kury. Zaneràmuzgwer upurumuzàmuzàgatu Ezit ywy rehe wà. Heta teteaꞌu wà kury. Aꞌe Ezit ywy rehe har wanuwihaw Parao her maꞌe aꞌe, umàno aꞌe. Umàno Zuze aꞌe no. Amo ae tuwihaw weruzeꞌeg aꞌe ywy rehe har aꞌe wà kury. Nukwaw kwaw Zuze aꞌe. Ni amo numumeꞌu kwaw heko awer izupe wà. Uzapo ikatu ꞌym maꞌe zaneràmuzgwer wanupe. Upuraraw kar maꞌerahy wanupe. Weruzeꞌegahy wà. Uzuka kar wanaꞌyr wanuwi wà. — Peityk penaꞌyr penàpuz wi pe wà nehe, iꞌi wanupe. Aꞌe rupi umàno kwarer teteaꞌu wà."
44,7,20,"Aꞌe ꞌar mehe uzexak kar Moizez aꞌe. Ipuràg eteahy aꞌe. Tu aꞌe, ihy aꞌe no, uzekaiw katu hehe wàpuz me wà. Umumaw 3 zahy uzekaiw pà hehe wà."
44,7,21,Umim imonokatu pà wà. Tuwihaw Parao her maꞌe tazyr uhem aꞌe pe imim awer pe aꞌe. Wexak kwarer. Weraha tuwe umemyragaw romo. Uzekaiw katu hehe umemyrete ài.
44,7,22,"Purumuꞌe maꞌe umuꞌe tuwe Moizez aꞌe wà, Ezit ywy rehe har wanemigwaw paw imumeꞌu pà izupe wà. Uzemuꞌe tuwe hehe. Ukwaw katu tuwe uzeꞌegatu haw. Ukwaw katu tuwe maꞌemumeꞌu haw. Ukwaw katu tuwe maꞌe iapo haw."
44,7,23,"Te, tuaꞌu kury. 40 kwarahy wereko kury. Amo ꞌar mehe uzeꞌeg uzeupe kury. — Aexak putar heànàmete ihe wà nehe kury, Izaew izuapyapyr ihe wà nehe kury, iꞌi uzeupe."
44,7,24,"Wexak oho wà. Aꞌe ꞌar mehe amo Ezit ywy rehe har aꞌe, upetepetek e amo iànàm hereko aꞌe. — Apytywà putar heànàm ihe kury, iꞌi Moizez izupe. Aꞌe rupi uzuka Moizez aꞌe Ezit ywy rehe har."
44,7,25,"— Tupàn uzuka kar izupe aꞌe, zanepyro kar pà izupe nezewe aꞌe, iꞌi putar heànàm wà nehe, iꞌi Moizez wanupe. Nuzeꞌeg kwaw nezewe wà. Naꞌikatu kwaw Moizez iànàm wanupe."
44,7,26,"Ikuꞌegwepe mokoz Izaew izuapyapyr uzeàmàtyryꞌym waiko wà. Moizez wexak wazeàmàtyryꞌym mehe wà. Ipurumupytuꞌu kar wer zepe wanehe. — Pepytuꞌu ty wà, iꞌi wanupe. — Màràzàwe tuwe pezeàmàtyryꞌym peiko nezewe, iꞌi wanupe."
44,7,27,"Iàmàtyryꞌymar nuweruzar kwaw izeꞌeg. Umuàzàn Moizez uzewi. — Mo nemuigo kar ureruwihaw romo aꞌe, iꞌi ahyahy izupe."
44,7,28,"— Aipo hezuka putar akwez Ezit ywy rehe har izuka awer ài nehe, karumehe arer ài nehe, iꞌiahy izupe."
44,7,29,"Aꞌe zeꞌeg henu re uzàn Moizez aꞌe wi kury, Mizià ywy kutyr kury. Upyta aꞌe ywy rehe. Nuiko kwaw aꞌe ywy rehe harete romo. Hemireko aꞌe pe. Umuzàg mokoz waꞌyr aꞌe pe wà."
44,7,30,"Te, umumaw 40 kwarahy aꞌe pe. Amo ꞌar mehe Moizez wata tàpuz heta ꞌymaw rehe kury, ywyxig heta haw rehe kury, ywytyr Xinaz her maꞌe huwake kury. Amo Tupàn heko haw pe har uzexak kar wi wà izupe kury. Kaꞌa kyr ukaz maꞌe pupe izexak kar izupe. Hexak mehe ipytuhegatu. — Maꞌe zepe pe pe aꞌe no pa, iꞌi uzeupe. Oho huwake hexak pà. Wenu Tupàn izeꞌeg mehe."
44,7,32,"— Aiko neràmuzgwer wazar romo ihe, aiko Àmàrààw izar romo, aiko Izak izar romo no, aiko Zako izar romo no, iꞌi izupe. Uryryryryz Moizez ukyze pà. Numeꞌe kwaw hehe kury. Naꞌe Izar uzeꞌeg wi izupe. -Enuhem nexapat nehe. Taꞌe ywy puràg rehe erepyrog ꞌàm ne xe, iꞌi izupe. Ezit ywy rehe har upuraraw kar maꞌerahy teteaꞌu heremiruzeꞌeg wanupe aꞌe wà, wamumaꞌereko ahyahy kar pà aꞌe wà. Akwaw wanemiapo kwer ihe. Uzaiꞌo waiko wà. Aenu wazaiꞌo mehe wà. Awezyw tuwà kwez kury, wapyro pà kury. Eruzar hezeꞌeg nehe. Oromono kar putar Ezit ywy rehe ihe nehe kury, iꞌi Tupàn Moizez pe."
44,7,35,"Pemaꞌenukwaw iànàm wazeꞌeg awer rehe. — Mo nemuigo kar ureruwihaw romo aꞌe, iꞌi izupe aꞌe ꞌym mehe wà. Tupàn aꞌe, aꞌe ae omono kar Moizez aꞌe, iànàm wanuwihaw romo imuigo kar pà aꞌe, wapyro har romo imuigo kar pà aꞌe. Aꞌe Tupàn heko haw pe har aꞌe, aꞌe kaꞌa kyr ukaz maꞌe pupe uzexak kar maꞌe kwer aꞌe, umumeꞌu Tupàn zeꞌeg izupe aꞌe."
44,7,36,"Weraha wànàm Ezit ywy wi aꞌe wà. Uzapo purumupytuhegatu kar haw aꞌe no, maꞌe hexak pyr ꞌym Tupàn ikàgaw hexak kar haw aꞌe no, Ezit rehe wiko mehe aꞌe no. Weraha wànàm ywyxig heta haw rehe wà, àmàn ikyr ꞌymaw rehe wà. Umumaw 40 kwarahy aꞌe ywyxig heta haw rehe wà."
44,7,37,"Naꞌe Moizez uzeꞌeg nezewe wànàm wanupe aꞌe kury. Tupàn umur kar putar amo uzeꞌeg imumeꞌu har hezàwenugar aꞌe nehe, peme aꞌe nehe. Peànàm romo hekon putar nehe, iꞌi wanupe. Moizez wiko zaneràmuzgwer wapyr aꞌe, ywyxig heta haw rehe wazemonoꞌog mehe aꞌe. Wiko aꞌe Tupàn heko haw pe har Xinaz ywytyr rehe uzeꞌeg maꞌe kwer huwake no. Tupàn umumeꞌu uzeꞌeg purumuigo kar har izupe aꞌe no. Umumeꞌu zaneipy wanupe aꞌe no, taꞌe Tupàn umumeꞌu kar izupe aꞌe xe."
44,7,39,Zaneràmuzgwer nuweruzar kwaw wà. Nuzeruzar kwaw Tupàn rehe wà. Izewyr wer Ezit pe wà.
44,7,40,"Uzeꞌeg Àràw pe wà. — Ezapo amo ae tupàn wanagapaw urewe ne wà nehe, iꞌi izupe wà. — Akwez tupàn aꞌe wà nehe, zanereraha wi putar Ezit pe aꞌe wà nehe, iꞌi izupe wà. — Moizez aꞌe, Ezit wi zanererur har aꞌe, maꞌe pe ihon aꞌe. Nuiko kwaw xe, iꞌi izupe wà. Taꞌe uzeupir oho ywytyruhu rehe aꞌe xe, Tupàn pe uzeꞌeg pà aꞌe xe."
44,7,41,"Aꞌe rupi Àràw uzapo tapiꞌakaꞌyr hagapaw aꞌe, tupàn aꞌuaꞌu hagapaw romo aꞌe. Werur temiꞌu izupe wà, werur temetarer wà no, imuwete katu pà wà. Uzapo maiꞌu hawhu wà, upynyk wà no, aꞌe wemiapo kwer tapiꞌakaꞌyr hagapaw imuwete katu pà wà."
44,7,42,"Aꞌe rupi Tupàn upuir wanuwi kury. — Tuwe umuwete katu zahytata aꞌe wà nehe, iꞌi tuwe Tupàn. Nezewe iꞌi amo Tupàn zeꞌeg imumeꞌu har kwehe arer aꞌe, uzeꞌeg imuapyk pà pape rehe aꞌe.40 kwarahy imumaw mehe tàpuz heta ꞌymaw rehe peata mehe."
44,7,43,"Muite Mawiron tawhu wi peho putar nehe.iꞌi Tupàn aꞌe, Moizez iànàm wanupe aꞌe."
44,7,44,"Zaneipy wereko Tupàn hàpuz uzepyr wà, maꞌe pirer tàpuz ràn romo iapo pyrer uzepyr wà, àmàn ikyr ꞌymaw rehe wata mehe wà. Tupàn uzapo kar wàpuz Moizez pe. Wexak kar hagapaw izupe. Moizez uzapo kar tàpuz aꞌe, hagapaw zàwenugar aꞌe. Uzapo kar Moizez Tupàn hàpuz zaneipy wanupe. Imàno re amo tuwihaw Zuzue her maꞌe aꞌe, werur tàpuz uzeupi aꞌe, zaneipy wanerur pà ko ywy rehe aꞌe. Tupàn umuhem kar teko ko ywy rehe arer xe wi wà, zaneipy wanenatar wi wà. Hàpuz upyta ko ywy rehe. Kwarahy tete ipaw ire tuwihaw Tawi uzexak kar aꞌe."
44,7,46,"Ikatu Tawi Tupàn pe. -Hepurapo wer tàpuzuhu rehe nereko àwàm romo newe ihe nehe, iꞌi Tawi aꞌe, Tupàn Zako izar pe aꞌe. Tupàn nuzapo kar kwaw izupe. Xàrumàw aꞌe, Tawi taꞌyr aꞌe, uzapo tàpuzuhu aꞌe, Tupàn hàpuz romo aꞌe."
44,7,48,"Tupàn aꞌe, ikàg weraꞌu maꞌe aꞌe, nuiko kwaw tàpuz teko wanemiapo kwer pupe aꞌe. Nezewe iꞌi Tupàn kwehe mehe aꞌe, uzeꞌeg imuapyk kar pà amo pe aꞌe."
44,7,49,"— Ywak aꞌe, nuzawy kwaw heapykaw ihewe aꞌe.Ywy aꞌe no, nuzawy kwaw hepy rupaw ihewe aꞌe no.Maꞌenugar tàpuz erezapo putar ihewe nehe, iꞌi Zanezar.— Maꞌe pe aꞌaw putar nehe."
44,7,50,iꞌi Tupàn.
44,7,51,"Pe ty wà, Tupàn zeꞌeg rehe ipureruzar wer ꞌym maꞌe romo peiko pe. Peiko uzeruzar ꞌym maꞌe romo pepyꞌa pe. Napepurenu wer kwaw Tupàn zeꞌeg rehe. Peiko penàmuzgwer wazàwegatete. Taꞌe naperuzar kwaw Tekwe Puràg pe xe."
44,7,52,"Penàmuzgwer upuraraw kar maꞌerahy Tupàn zeꞌeg imumeꞌu har nànàgatu aꞌe wà. Uzuka amo wà. Uzuka amo Tupàn hemiruzeꞌeg ikatuahy maꞌe tur haw imumeꞌu har wà. Pe no, ko ꞌar rehe pemono Tupàn hemiruzeꞌeg ikatuahy maꞌe iàmàtyryꞌymar wanupe. Pezuka kar wanupe."
44,7,53,Tupàn heko haw pe har umur izeꞌeg peànàm wanupe. Pe ae naperuzar kwaw izeꞌeg.
44,7,54,"Teko uzuka Etew aꞌe wà kuryNaꞌe tuwihaw aꞌe wà kury, aꞌe zeꞌeg henu mehe wikwahy tuwe aꞌe wà kury. Wàzgyrygyryw izupe taꞌe ipuruzukaiw izupe wà xe."
44,7,55,"Etew aꞌe, wereko tuwe Tekwe Puràg upyꞌa pe aꞌe. Umeꞌe ywate kury. Wexak Tupàn ikàgaw ipuràg eteahy haw. Wexak Zezuz Tupàn iawyze har rehe iꞌàm mehe no."
44,7,56,"— Pemeꞌe nehe ty wà, iꞌi wanupe. -Aexak ywak ihe kury. Nuzawy kwaw maꞌe uzewàpytymawok maꞌe aꞌe. Aexak Tupàn hemimur kar awa romo uzeapo maꞌe kwer ihe no. Uꞌàm Tupàn iawyze har rehe aꞌe, iꞌi wanupe."
44,7,57,"Izeꞌeg henu mehe tuwihaw uzeapyakwapyk wà kury. Uhapukaz heiheihem pà wà. Uzàn paw oho Etew ipyhyk pà wà. — Uzeꞌeg zemueteahy kwez Tupàn rehe kury, iꞌi izupe wà. Weruzàn heraha katu pe tawhu waz wà. Uzypyrog iapiapi pà ita teteaꞌu pupe wà. Tuwihaw wanuwa rupi uzeꞌeg maꞌe kwer aꞌe wà, wezar ukamir amo kwàkwàmo Xawru her maꞌe huwake wà."
44,7,59,"Uzapi wi wi ita pupe wà. Umàno eteaꞌi mehe uzeꞌeg Ete Zezuz pe kury. -Zezuz Hezar, ezekaiw katu herekwe rehe nehe, Zezuz Hezar, iꞌi izupe."
44,7,60,"Naꞌe uꞌar upenàràg rehe kury. Uhapukaz kury. — Ezepyk zo hezuka har wanehe nehe, hezar, iꞌi Zezuz pe. Nezewe uzeꞌeg ire umàno tuwe kury. -Ikatuahy izuka awer pa, iꞌi Xawru izupe aꞌe, hexak mehe aꞌe."
44,8,1,"Xawru upuraraw kar maꞌerahy uzeruzar maꞌe wanupe aꞌe kuryAꞌe ꞌar mehe teko Zeruzarez tawhu pe har aꞌe wà, uzypyrog maꞌerahy ipuraraw kar haw rehe Zezuz rehe uzeruzar maꞌe wanupe aꞌe wà. Uzeruzar maꞌe paw uhàuhàz Zutez ywy rehe wà, Xamari ywy rehe wà no. Xo Zezuz hemimono karer zo upyta Zeruzarez tawhu pe wà. Xawru upuraraw kar maꞌerahy uzeruzar maꞌe wanupe aꞌeAmo Tupàn imuwete katu har aꞌe wà, utym Etew hetekwer heraha aꞌe wà. Uzaiꞌo tuwe hetekwer itym pyrer rehe wà. Xawru aꞌe, uzeagaw Zezuz rehe wazeruzar haw imumaw pà aꞌe. Oho tàpuz nànàn, uzeruzar maꞌe wapyhyk pà. Upyhyk kuzà wà, upyhyk awa wà no. Umunehew kar zemunehew paw pe wà."
44,8,4,"Uzeruzar maꞌe umumeꞌu zeꞌeg puràg oho Xamari ywy rehe har wanupe aꞌe wà kuryUzeruzar maꞌe uhàuhàz maꞌe kwer oho taw nànàn wà, Zezuz rehe zeꞌeg imumeꞌu pà wà."
44,8,5,"Piri aꞌe, Xamari taw pe ihon aꞌe. — Tuwihawete Tupàn hemimur karer aꞌe, umàno wà teko wapyro pà aꞌe, iꞌi oho iko aꞌe pe har wanupe. Aꞌe pe har teteaꞌu uzemonoꞌog henu pà wà. Uzeapyaka katu izeꞌeg rehe wà. Wenu izeꞌeg wà. Wexak purumupytuhegatu kar haw iapo mehe wà. Umuhem kar tekwe ikatu ꞌym maꞌe teko teteaꞌu wanuwi wà no. Uhapukaz tekwe ikatu ꞌym maꞌe wà, teko wanuwi uhem pà wà. Umukatu Piri uzemumyz ꞌym maꞌe teteaꞌu wà no, pàri maꞌe teteaꞌu wà no. Aꞌe rupi Xamari ywy rehe har hurywete tuwe paw rupi wà kury. Amo awa wiko aꞌe pe aꞌe. Ximàw her romo aꞌe. Kwehe uzapo purumupytuhegatu kar haw iko aꞌe pe har wanuwa rupi. — Aiko tuwihaw ikàg maꞌe romo ihe, iꞌi oho iko Xamari ywy rehe har wanupe. Aꞌe pe har paw wà, hemetarer katu maꞌe wà, hemetarer ꞌym maꞌe wà no, uzeapyaka katu izeꞌeg rehe wà. Omono her izupe wà. — Kàgawhuaꞌu, iꞌi izupe wà, taꞌe uzapo maꞌe hexak pyr ꞌym wanupe aꞌe xe. Kwehe umupytuhegatu kar aꞌe pe har iko wà, taꞌe teko nupuner kwaw agwer maꞌe iapo haw rehe aꞌe wà xe. Aꞌe rupi uzeapyaka katu hehe wà, izeꞌeg rehe wà. Piri tur mehe wà, Tupàn hemiruzeꞌeg wanehe zeꞌegatu imumeꞌu mehe wà, Zezuz tuwihawete rehe zeꞌeg imumeꞌu mehe wà no, awa teteaꞌu wà, kuzà teteaꞌu wà no, uzeruzar hehe wà kury, uzemuzahazahak kar pà wà kury."
44,8,13,"Ximàw uzeruzar Zezuz rehe aꞌe no. Uzemuzahazahak kar ire wata Piri hupi oho kury. Uzapo Piri purumupytuhegatu kar haw oho iko aꞌe, uzapo maꞌe hexak pyr ꞌym aꞌe no. Ximàw ipytuhegatu hexak mehe."
44,8,14,"Zezuz hemimono karer Zeruzarez pe har wà, wenu Xamari pe har Tupàn zeꞌeg rehe wazeruzar haw rehe zeꞌegaw wà. Aꞌe rupi omono kar Pet aꞌe pe wapyr wà. Omono kar Zuàw aꞌe pe wà no."
44,8,15,"Xamari pe uhem mehe wà, Pet aꞌe, Zuàw aꞌe no, uzeꞌeg Tupàn pe wà, uzeruzar maꞌe aꞌe pe har wanehe wà. — Emur nerekwe Puràg wapyꞌa pe nehe, iꞌi izupe wà. Taꞌe Tekwe Puràg aꞌe xe, nuhem kwaw wanupe aꞌe ꞌar mehe xe. Zanezar Zezuz hemiruzeꞌeg romo uzemuzahazahak kar wà. Naꞌe Pet aꞌe, Zuàw aꞌe no, opokok aꞌe uzeruzar maꞌe wanehe aꞌe wà kury. Uhem Tekwe Puràg wapyꞌa pe kury."
44,8,18,"Ximàw aꞌe, wexak Tekwe Puràg tur haw aꞌe, wanehe wapokok mehe aꞌe. Aꞌe rupi uzeꞌeg Pet wanupe kury. — Pemur pekàgaw ihewe nehe no. Aꞌe rupi aze apokok amo rehe nehe, Tekwe Puràg ur putar ipyr nehe no, iꞌi wanupe. — Aze pemur pekàgaw ihewe nehe, amono putar temetarer peme nehe, iꞌi wanupe."
44,8,20,"Uzeꞌeg Pet izupe. -Tuwe Tupàn weityk neremetarer tatahu pe nehe, tuwe nereityk aꞌe pe nehe no. Nerepuner kwaw Tupàn ikàgaw imekuzar haw rehe temetarer pupe ne. Nereiko kwaw Tupàn zeꞌeg imumeꞌu har romo ne, ure ài ne, taꞌe nepyꞌa naꞌikatu kwaw Tupàn pe ne xe. Ezemumikahy neremiapo putar haw rehe nehe. Epytuꞌu nezewe haw iputar ire nehe. Ezeꞌeg Tupàn pe nehe. — Azemumikahy ihe, taꞌe hepurapo wer ikatu ꞌym maꞌe rehe ihe xe. Emunàn heremiapo kwer nehe, nereharaz izuwi nehe, ezepyk zo herehe nehe, ere izupe nehe. Taꞌe nerewyrowyroahy urerehe ne xe. Nerewyrowyroahy haw nuzawy kwaw maꞌe ipyꞌa rupi arer iro haw aꞌe. Neremiapo kwer ikatu ꞌym maꞌe nepyhyk nerereko."
44,8,24,"Naꞌe aꞌe Ximàw uzeꞌeg Pet pe kury, Zuàw pe no. — Pezeꞌeg Tupàn pe herehe nehe. -Ezepyk zo hehe nehe, peze izupe nehe, iꞌi wanupe."
44,8,25,"Pet aꞌe, Zuàw aꞌe no, umumeꞌu Zezuz Zanezar heko awer purupe aꞌe wà, umumeꞌu ikweraw pawer aꞌe wà no, umumeꞌu izeꞌeg awer aꞌe wà no. Aꞌe re uzewyr oho Zeruzarez tawhu pe wà. Wata mehe umumeꞌu zeꞌeg puràg taw teteaꞌu pe har wanupe wà, taw Xamari ywy rehe har pe har teteaꞌu wanupe wà."
44,8,26,"Piri umumeꞌu Tupàn zeꞌeg tuwihaw Exio ywy rehe har pe aꞌe kuryAmo ꞌar mehe amo Tupàn heko haw pe har uzeꞌeg wà Piri pe kury. — Ezemuàgàꞌym nehe kury ty. Aze teko iho wer Zeruzarez wi Kaz taw kutyr wà nehe, oho putar pe Kaz taw kutyr har rupi wà nehe. Erekwaw aꞌe pe. Eho xe wi nehe, aꞌe pe rupi nehe, iꞌi izupe. Ko ꞌar rehe teko nuwata kwaw aꞌe pe rupi wà. Aꞌe rupi Piri uzemuàgàꞌym aꞌe kury, aꞌe pe rupi oho pà kury. Aꞌe ꞌar mehe amo tuwihaw Exio ywy rehe har aꞌe, wata oho iko weko haw kutyr aꞌe. Aꞌe tuwihaw ikàg aꞌe. Uzekaiw katu Tuwihaw kuzà Kanaz her maꞌe hemetarer rehe aꞌe, Exio ywy rehe har wanuwihaw hemetarer rehe aꞌe. Aꞌe ꞌym mehe oho Zeruzarez pe Tupàn imuwete pà. Uzewyr oho iko weko haw pe kury, ywyramawa kuꞌaz kury. Wata mehe umugeta Tupàn pape Izai hemimuapyk kwer oho iko aꞌe. Tupàn zeꞌeg imumeꞌu har kwehe arer romo Izai hekon aꞌe."
44,8,29,"Naꞌe Tekwe Puràg uzeꞌeg Piri pe kury. -Ehem eho aꞌe ywyramawa huwakeaꞌi nehe kury, iꞌi izupe."
44,8,30,"Uzàn oho huwakeaꞌi kury. Wenu awa Izai pape imugeta mehe. Aꞌe rupi upuranu hehe. — Aipo erenu katu zeꞌeg neremimugeta iko ne, iꞌi izupe.Uzuka haw pe heraha pyr ài hekon aꞌe.Àràpuhàrànaꞌyr uzeꞌeg ꞌym maꞌe ài hekon aꞌe.Hawer ipinar upin hawer izuwi wà,Nezewegatete aꞌe awa nuzeꞌeg kwaw aꞌe,Uzuka àràm wanupe aꞌe.taꞌyr waneko haw wà nehe.Taꞌe umàno aꞌe xe,iꞌi aꞌe zeꞌeg kwehe arer aꞌe."
44,8,34,"Aꞌe tuwihaw upuranu Piri rehe kury. -Mo rehe uzeꞌeg aꞌe Tupàn zeꞌeg imumeꞌu har aꞌe. Aipo uzehe uzeꞌeg. Aipo uzeꞌeg amo rehe. Emumeꞌu ihewe nehe ty, iꞌi izupe."
44,8,35,"Umumeꞌu Piri Zezuz rehe zeꞌeg puràg izupe. Umuꞌe aꞌe zeꞌeg rehe no. — Zezuz Zaneruwihawete rehe uzeꞌeg aꞌe, iꞌi izupe."
44,8,36,"Pe rupi wata mehe uhem wà ꞌy heta haw pe wà. Uzeꞌeg tuwihaw Piri pe. — Aipe ꞌy ty, iꞌi izupe. — Aipo apuner hezemuzahazahak kar haw rehe newe ihe, iꞌi izupe. — Aze erezeruzar tuwe Zezuz rehe nepyꞌa pe nehe, aꞌe mehe erepuner nezemuzahazahak kar haw rehe nehe, iꞌi izupe. — Azeruzar tuwe ihe, iꞌi izupe. — Azeruzar tuwe Zezuz tuwihawete rehe ihe. Azeharomoete wiko Tupàn taꞌyr romo aꞌe, iꞌi izupe. Naꞌe aꞌe tuwihaw umupytuꞌu kar ywyramawa kury. Naꞌe tuwihaw aꞌe, Piri aꞌe no, oho ꞌy pe wà. Umuzahazahak Piri tuwihaw aꞌe pe kury."
44,8,39,"ꞌY wi wahem ire Tupàn rekwe aꞌe, weraha tuwe Piri aꞌe wi aꞌe. Tàritykaꞌi ukàzym. Tuwihaw nuexak pixik kwaw aꞌe re. Wata wi oho iko kury. Hurywete tuwe kury."
44,8,40,"Piri aꞌe, tàritykaꞌi hekon Azo taw pe kury. Naꞌe wata oho iko taw nàn kury, zeꞌeg puràg imumeꞌu pà kury. Uhem Xezarez tawhu pe kury."
44,9,1,"Xawru uzeruzar Zezuz rehe aꞌe kuryAꞌe ꞌar mehe Xawru aꞌe, wikwahy wi wi Zanezar hemimuꞌe wanupe aꞌe. — Azuka putar tuwe ihe wà nehe, iꞌi oho iko uzeupe. Amo ꞌar mehe uzeꞌeg oho xaxeto pe kury. — Emuapyk nezeꞌeg pape rehe nehe, iꞌi izupe. — Pepytywàgatu Xawru nehe, Zezuz rehe uzeruzar maꞌe wapyhyk pà nehe, ere zutew wazemonoꞌogaw rehe uzekaiw maꞌe Namaz tawhu pe har wanupe nehe, iꞌi izupe. — Aꞌe mehe aze heta amo hehe uzeruzar maꞌe aꞌe pe wà nehe, apuner wapyhykaw rehe ihe nehe. Apyhyk putar kuzà ihe wà nehe, apyhyk putar awa ihe wà nehe no. Aꞌe mehe arur putar xe Zeruzarez pe ihe wà nehe, iꞌi Xawru tuwihaw pe."
44,9,3,"Uzapo tuwihaw upape aꞌe. Wata Xawru oho Namaz tawhu kutyr kury. Taw huwake ihem mehe, tàritykaꞌi tatainy ywak rehe har uwerawahy huwake kury."
44,9,4,"Uꞌar Xawru ywy rehe kury. Wenu amo izeꞌeg mehe. — Xawru, Xawru, màràzàwe tuwe erepuraraw kar maꞌerahy ihewe, iꞌi izupe."
44,9,5,"— Mo romo ereiko ne, tuwihaw, iꞌi Xawru izupe. — Aiko Zezuz romo ihe, neremiàmàtyryꞌym e romo ihe, iꞌi izupe."
44,9,6,"— Epuꞌàm ty, eho taw pe nehe kury ty, iꞌi izupe. — Aꞌe pe amo umumeꞌu putar maꞌe neremiapo ràm newe nehe, iꞌi izupe."
44,9,7,"Awa Xawru hupi wata maꞌe aꞌe wà, upytuꞌu wata re wà. Nuzeꞌeg kwaw wà. Wenu maꞌe izeꞌeg mehe wà. Nuexak kwaw uzeꞌeg maꞌe wà."
44,9,8,"Upuꞌàm Xawru ywy wi kury. Hehazawok kury. Nahehàpyhà kwaw kury. Aꞌe rupi hupi wata maꞌe opopyhyk heraha wà, imuata kar pà Namaz pe wà."
44,9,9,Umumaw naꞌiruz ꞌar maꞌe hexak ꞌym pà. Aꞌe ꞌar imumaw mehe numaiꞌu kwaw. Nuiꞌu kwaw no.
44,9,10,"Amo Zezuz hemimuꞌe Anani her maꞌe Namaz tawhu pe hekon aꞌe. Zanezar Zezuz aꞌe, uzeꞌeg wà Anani pe aꞌe, ipuahu pe aꞌe. — Anani, iꞌi izupe. — Aiko xe, tuwihaw, iꞌi Anani izupe."
44,9,11,"— Ezemuàgàꞌym nehe, iꞌi Zanezar izupe. -Eho taw myteromo nehe, neawyze har kutyr nehe, Zut hàpuz me nehe. Ekar amo awa aꞌe pe nehe. Xawru Tar tawhu pe har her romo aꞌe. Uzeꞌeg iko ihewe. Uker mehe nerexak aꞌe. Ereixe hàpuz me, erepokok hehe, heha imukatu pà, ipuahu pe, iꞌi Zezuz Anani pe."
44,9,13,"Uzeꞌeg Anani izupe. — Hezar. Teko teteaꞌu umumeꞌu aꞌe awa hemiapo kwer aꞌe wà. Upuraraw kar maꞌerahy teteaꞌu neremiruzeꞌeg wanupe aꞌe, Zeruzarez pe har wanupe aꞌe, iꞌi izupe."
44,9,14,"— Ur xe Namaz tawhu pe kury, tuwihaw pape herur pà kury. Umunehew kar putar nerehe uzeruzar maꞌe wà nehe kury, iꞌi izupe."
44,9,15,"Iꞌi Zanezar izupe. — Eho ipyr nehe ty. Taꞌe aexak ihe xe, heremiruzeꞌeg romo ihewe umaꞌereko maꞌe romo imuigo kar pà ihe xe. Umumeꞌu putar herehe zeꞌegaw zutew ꞌym wanupe nehe, tuwihaw wanupe nehe no, Izaew ywy rehe har wanupe nehe no, iꞌi izupe."
44,9,16,"— Upuraraw putar maꞌerahy teteaꞌu nehe no, hezeꞌeg imumeꞌu mehe nehe no. Ihe aexak kar putar aꞌe maꞌerahy hemipuraraw ràm izupe ihe nehe, iꞌi izupe."
44,9,17,"Aꞌe rupi oho Anani Zut hàpuz me kury. Opokok Xawru rehe. — Xawru herywyr, iꞌi izupe. — Zanezar Zezuz aꞌe, hemur kar xe newe aꞌe. Aꞌe ae uzexak kar newe, pe rupi xe kutyr neata mehe. Hemur kar kwez xe newe, nemukatu pà. Aꞌe rupi nerehàpyhàgatu putar kury. Tekwe Puràg ur putar tuwe nepyꞌa pe aꞌe nehe no, iꞌi izupe."
44,9,18,"Tàritykaꞌi amo maꞌe ipira pekwer zàwenugar aꞌe, uꞌar heha wi aꞌe. Hehàpyhàgatu kury. Upuꞌàm kury. Uzemuzahazahak kar kury."
44,9,19,"Umaiꞌu re ikàg wi wi no.Umumaw màràn ꞌar aꞌe pe, uzeruzar maꞌe Namaz pe har wapyr kury."
44,9,20,"Xawru umumeꞌu zeꞌeg puràg Namaz tawhu pe har wanupe aꞌe kuryNaꞌiàrew kwaw oho tuwe zutew wazemonoꞌogaw pe, Zezuz rehe zeꞌeg puràg imumeꞌu pà. — Tupàn taꞌyr romo hekon aꞌe, iꞌi aꞌe pe har wanupe."
44,9,21,"Henu har ipytuhegatu wà. — Ko awa aꞌe, Zeruzarez tawhu pe wiko mehe uzuka Zezuz rehe uzeruzar maꞌe aꞌe wà. Ur xe no, hehe uzeruzar maꞌe xe har wapyhyk kar pà no, xaxeto wanupe waneraha pà no, iꞌi izupe wà, hehe upytuhegatu pà wà."
44,9,22,"Umumeꞌu wi wi tuwe Zezuz rehe zeꞌegaw aꞌe pe har wanupe. -Azeharomoete Zezuz tuwihawete romo hekon aꞌe, Tupàn hemimur karer romo hekon aꞌe, iꞌi wanupe. Zeꞌeg kwehe arer umumeꞌu tuwihawete tur àwàm aꞌe. Xawru ukwaw katu zeꞌeg kwehe arer aꞌe. Umumeꞌu katu Namaz pe har wanupe. Aꞌe rupi — Zezuz nuiko kwaw tuwihawete Tupàn hemimur karer romo aꞌe, niꞌi kwaw izupe wà, taꞌe ukwaw weraꞌu wanuwi aꞌe xe."
44,9,23,"Umumaw màràn ꞌar Tupàn zeꞌeg imumeꞌu pà aꞌe pe har wanupe. Amo ꞌar mehe zutew uzemonoꞌog wà wà, Xawru izuka àwàm rehe uzeꞌeg pà wà, taꞌe izeꞌeg naꞌikatu kwaw wanupe xe. Amo uzeꞌeg wà izupe. — Nezuka putar wà nehe ty, iꞌi izupe. Tuweharupi zutew aꞌe wà, ꞌaromo pyhaw aꞌe wà, umeꞌe waiko pàrirogaw ruken huwake wà. — Aze ukwaw ko rupi nehe, xiuka nehe, iꞌi izupe wà."
44,9,25,"— Heràro waiko wà, taꞌe ipuruzuka wer herehe wà xe, iꞌi Xawru wanupe. Aꞌe rupi nuhem kwaw pàrirogaw ruken rupi. Hemiruzeꞌeg aꞌe wà, weraha Xawru pàrirogaw ikupe pe wà. Umuapyk kar kokuhu pupe wà. Upyhyk kokuhu ihàm wà, imuezyw kar pà katu pe wà. Wata oho aꞌe wi taw wi kury. Hehe ipuruzuka wer maꞌe nukwaw kwaw iho awer wà."
44,9,26,"Xawru oho Zeruzarez tawhu pe aꞌe kuryOho Zeruzarez pe. Uzeagaw amogwer uzeruzar maꞌe wapyr uzemonoꞌog pà. Ukyze tuwe izuwi wà. — Nuiko kwaw uzeruzar maꞌe romo aꞌe, iꞌi izupe wà."
44,9,27,"Naꞌe Panape upytywà aꞌe. Weraha Xawru Zezuz hemimono karer wanupe. — Wexak Xawru Zanezar aꞌe, pe rupi wata mehe aꞌe. Uzeꞌeg Zanezar izupe. Aꞌe rupi uzeruzar tuwe hehe. Aꞌe re umumeꞌu tuwe Zezuz rehe zeꞌeg puràg aꞌe pe har wanupe, Namaz pe har wanupe, tuweharupi, ukyze ꞌym pà, iꞌi wanupe. — Aze pa, iꞌi Zezuz hemimono karer izupe wà."
44,9,28,"Aꞌe rupi Xawru upyta wapyr kury. Oho tàpuz Zeruzarez pe har nànàn, Zanezar rehe zeꞌeg puràg imumeꞌu pà teko nànàn, ukyze ꞌym pà wà."
44,9,29,Uzeꞌeg oho zutew Kere ywy rehe har zeꞌeg kwaw par wanupe. Umumeꞌu Tupàn zeꞌeg wanupe. Naꞌikatu kwaw izeꞌeg wanupe. Aꞌe rupi uzeagaw izuka pà wà.
44,9,30,"Amogwer uzeruzar maꞌe ukwaw izuka eteaꞌi awer wà. Aꞌe rupi weraha Xezarez tawhu pe wà. — Eho nereko haw pe nehe ty, iꞌi izupe wà. Aꞌe rupi oho Tar tawhu pe weko haw pe kury."
44,9,31,"Aꞌe rupi aꞌe ꞌar mehe Zezuz iàmàtyryꞌymar upytuꞌu maꞌerahy ipuraraw kar ire wà, uzeruzar maꞌe Zutez ywy rehe har wanupe wà, Karirez ywy rehe har wanupe wà no, Xamari ywy rehe har wanupe wà no. Umumaw màràn zahy maꞌerahy ipuraraw kar ꞌym pà wà. Aꞌe rupi teko teteaꞌu uzypyrog Zezuz rehe uzeruzar pà wà. Uzemuꞌe izeꞌeg rehe wà no. Ikàg weraꞌu uzeruzar haw rehe wà. Taꞌe Tekwe Puràg upytywà aꞌe wà xe. Umuwete katu tuwe Zanezar waiko tuweharupi wà."
44,9,32,"Pet oho Iri tawhu pe aꞌe kury. Aꞌe re oho Zo tawhu pe aꞌe noPet aꞌe, wata oho taw nàn aꞌe. Amo ꞌar mehe oho Iri taw pe har Tupàn hemiruzeꞌeg wapyr kury."
44,9,33,Wexak amo awa Enez her maꞌe aꞌe pe. Ipàri maꞌe romo hekon aꞌe. 8 kwarahy wereko uhem ꞌym pà uker haw wi.
44,9,34,"— Enez, iꞌi Pet izupe. — Zezuz tuwihawete nemukatu kwez kury, iꞌi izupe. — Epuꞌàm nehe ty, ezapokatu nerupawer nehe ty, iꞌi izupe. Aꞌe ꞌar mehe we upuꞌàm aꞌe."
44,9,35,"Iri taw pe har paw aꞌe wà, Xaron taw pe har paw aꞌe wà no, wexak iata mehe aꞌe wà. Aꞌe rupi uzeruzar Zanezar rehe wà."
44,9,36,"Amo kuzà Tawir her maꞌe wiko Zo taw pe aꞌe. Uzeruzar maꞌe romo hekon aꞌe. — Nor iꞌi her Kere ywy rehe har zeꞌeg rupi aꞌe. — Arapuha, iꞌi aꞌe her zanezeꞌeg rupi. Tuweharupi uzapo ikatuahy maꞌe oho iko amogwer wanupe, hemetarer ꞌym maꞌe wapytywà pà."
44,9,37,"Aꞌe ꞌar mehe, Pet iata mehe, imaꞌeahy aꞌe kuzà aꞌe. Umàno kury. Umuzahak hapi har hetekwer wà, heraha pà iker haw tàpuz iꞌaromo har pupe wà, imuꞌaw pà aꞌe pe wà."
44,9,38,"Zo taw aꞌe, namuite kwaw Iri taw wi aꞌe. Zezuz hemimuꞌe Zo taw pe har wà, wenu Pet Iri taw pe heko haw imumeꞌu haw wà. Aꞌe rupi omono kar mokoz awa aꞌe pe wà. — Eho urerupi tàritykaꞌi rihi ty, peze izupe nehe, iꞌi wanupe wà. Umumeꞌu oho izupe wà."
44,9,39,"Aꞌe rupi Pet uzemuàgàꞌym wanupi oho pà kury. Ihem ire aꞌe pe har weraha iker haw pe wà. Kuzàgwer imen umàno maꞌe kwer aꞌe pe har wà, uhem Pet huwake wà, uzaiꞌo pà wà. Wexak kar kamir teteaꞌu izupe wà, kamir iànàgatu maꞌe izupe wà no. — Nor aꞌe, wikuwe mehe we umuwywyk ko kamir urewe aꞌe, iꞌi izupe wà."
44,9,40,"Omono kar Pet kuzàgwer paw aꞌe wi wà, iker haw wi wà. Wapyk upenàràg rehe kury, Tupàn pe uzeꞌeg pà kury. — Emukatu ꞌaw kuzà nehe, Tupàn, iꞌi izupe. Naꞌe oho hetekwer huwake kury. — Tawir, iꞌi izupe uzeꞌeg rupi. -Epuꞌàm zàkwà, iꞌi izupe. Hehazawok tuwe aꞌe. Pet hexak mehe uzurupuꞌàm kury."
44,9,41,"Upyhyk Pet ipo rehe, ipytywà pà imupuꞌàm pà. Naꞌe uzeꞌeg oho uzeruzar maꞌe wanupe kury, kuzà imen umàno maꞌe kwer wanupe no. Aiko kury, wikuwe kury, iꞌi wanupe."
44,9,42,Aꞌe pe har umumeꞌu imugweraw kar awer oho Zo ywy rehe har nànàn wà. Teko teteaꞌu uzeruzar Zanezar rehe aꞌe wà kury.
44,9,43,"Pet upyta Zo taw pe kury. Umumaw màràn ꞌar Ximàw ipyr wiko pà kury. Ximàw aꞌe, maꞌe pirer imaꞌe har romo hekon aꞌe."
44,10,1,"Pet oho Koronew ipyr aꞌe kuryAmo awa Koronew her maꞌe aꞌe, Xezarez tawhu pe hekon aꞌe. Zauxiapekwer teteaꞌu Hom tawhu pe har wanuwihaw romo hekon aꞌe. Zauxiapekwer Itar ywy rehe har, iꞌi teko aꞌe zauxiapekwer wanupe wà."
44,10,2,"Koronew aꞌe, iànàm aꞌe wà no, umuwete katu tuwe Tupàn aꞌe wà. Upytywàgatu zutew hemetarer ꞌym maꞌe tuweharupi wà. Uzeꞌeg Tupàn pe tuweharupi no."
44,10,3,"Amo ꞌar mehe kwarahy hakuiraꞌu mehe uzexak kar tuwe Tupàn heko haw pe har wà izupe aꞌe kury. Uzeꞌeg Koronew pe kury. -Koronew, iꞌi izupe."
44,10,4,"Umeꞌe tuwe hehe, ukyze izuwi. — Maꞌe, hezar, iꞌi izupe. Uzeꞌeg Tupàn heko haw pe har izupe. — Tuweharupi erezeꞌeg Tupàn pe. Tuweharupi erezapo ikatuahy maꞌe hemetarer ꞌym maꞌe wanupe. Ikatuahy nezeꞌeg Tupàn pe. Ikatuahy neremiapo kwer Tupàn pe no. Aꞌe rupi umur putar nereminozgwer newe nehe."
44,10,5,"Emono kar neremiruzeꞌeg Zo taw pe ne wà nehe. — Pekar amo awa Ximàw Pet her maꞌe aꞌe pe nehe, ere wanupe nehe."
44,10,6,"Wiko Ximàw maꞌe pirer imaꞌe har ipyr kutàri. Hàpuz yryhu iwyr hin aꞌe, iꞌi izupe."
44,10,7,"Naꞌe aꞌe Tupàn heko haw pe har oho izuwi kury. Koronew wenoz mokoz wàpuz me umaꞌereko maꞌe uzeupe wà, wenoz amo zauxiapekwer no. Aꞌe zauxiapekwer umuwete katu Tupàn aꞌe no. Wiko Koronew huwake tuweharupi."
44,10,8,"Huwake wahem mehe umumeꞌu Koronew wemixak kwer aꞌe, Tupàn heko haw pe har hexak awer aꞌe. — Peho taw Zo her maꞌe pe izeꞌeg rupi katete nehe ty wà, iꞌi wanupe."
44,10,9,"Wata oho Zo kutyr wà. Uhem eteaꞌi aꞌe pe wà. Aꞌe ꞌar mehe Pet aꞌe, uzeupir oho tàpuz ꞌaromo aꞌe, Tupàn pe uzeꞌeg pà aꞌe. Kwarahy wapytepe hin mehe kury."
44,10,10,Imaꞌuhez. Ipuruꞌu wer amo maꞌe rehe. Tàpuz me har uzapo temiꞌu oho izupe wà. Iapo mehe wexak Pet maꞌe aꞌe kury. Nuzawy kwaw ipuahu pe har izupe.
44,10,11,Wexak ywak uzewàpytymawok maꞌe ài. Wexak amo maꞌe pànuhu zàwenugar ywy kutyr wezyw mehe. Hemeꞌy rehe ipyhyk pyr ài.
44,10,12,"Heta teteaꞌu maꞌeaꞌyr ipupe wà. Miar teteaꞌu wà, moz wà, tezu wà, wiràmiri wà, wiràhu wà."
44,10,13,"Uzeꞌeg amo izupe. -Epuꞌàm, Pet. Ezuka nehe, eꞌu nehe, iꞌi izupe."
44,10,14,"— Nan kwaw tuwihaw. Naꞌu pixik kwaw agwer maꞌe iaiw maꞌe ihe, iꞌi izupe. — Naꞌu pixik kwaw zutew hemiꞌu ꞌym ihe, iꞌi izupe. — Peꞌu zo agwer maꞌe, iꞌi Tupàn zutew wanupe kwehe mehe aꞌe, iꞌi Pet izupe."
44,10,15,"Uzeꞌeg wi Pet pe. — Ikatu aꞌe, aze Tupàn iꞌi amo maꞌe pe nehe, — naꞌikatu kwaw, ere zo aꞌe maꞌe pe nehe."
44,10,16,Naꞌiruz haw umumeꞌu nezewe haw izupe. Aꞌe re uzeupir tuwe aꞌe pàn zàwenugar heraha pà ywate kury.
44,10,17,"— Maꞌin Tupàn ihewe, kwez maꞌe hexak kar pà ihewe, iꞌi Pet uzeupe. Aꞌe ꞌar mehe we Koronew hemimono karer wexak Ximàw hàpuz wà kury. Upytuꞌu uken huwake wà."
44,10,18,"Uhapukaz tàpuz me har wanupe wà. — Aipo Ximàw Pet uker iko xe aꞌe, iꞌi wanupe wà."
44,10,19,"— Maꞌin Tupàn ihewe, kwez maꞌe hexak kar pà ihewe, iꞌi wi wi Pet uzeupe. Aꞌe ꞌar mehe we Tekwe Puràg uzeꞌeg izupe. — Ur naꞌiruz awa kwez nerekar pà wà kury, iꞌi izupe."
44,10,20,"— Ezemuàgàꞌym ewezyw pà wanupe ty. Ipureraha wer nerehe uzeupi wà. Eho wanupi nehe. Taꞌe oromono kar wanupi ihe xe, iꞌi izupe."
44,10,21,"Aꞌe rupi Pet wezyw oho wanupe. — Aiko penemikar romo ihe. Maꞌe rehe pezur xe, iꞌi wanupe."
44,10,22,"— Tuwihaw Koronew uremur kar xe aꞌe, iꞌi izupe wà. — Ikatuahy aꞌe, umuwete katu Tupàn aꞌe no, iꞌi izupe wà. — Ikatuahy zutew wanupe no. Amo Tupàn heko haw pe har uzeꞌeg wà izupe. — Emono kar neremiruzeꞌeg Pet piaromo ne wà nehe, iꞌi aꞌe Tupàn heko haw pe har izupe. — Erur kar xe neràpuz me nehe. Aꞌe rupi erenu putar izeꞌeg nehe, iꞌi izupe, iꞌi aꞌe awa Pet pe wà."
44,10,23,"— Peixe ty wà, peker xe kutàri nehe ty wà, iꞌi Pet wanupe. Ikuꞌegwepe uzemuàgàꞌym wanupi oho pà. Amo uzeruzar maꞌe Zo taw pe har oho wanupi aꞌe wà no."
44,10,24,"Amo ikuꞌegwepe uhem oho Xezarez tawhu pe wà. Koronew aꞌe, iànàm aꞌe wà no, heminozgwer imyryparete aꞌe wà no, paw rupi wiko hàpuz me aꞌe wà, Pet wanàro pà aꞌe wà."
44,10,25,Uhem Pet hàpuz me wà. Heixe eteaꞌi mehe Koronew uwàxi oho. Uꞌar ipy huwake. Wapyk upenàràg rehe huwa rupi.
44,10,26,"— Epuꞌàm ty, naiko kwaw Tupàn heko haw pe har romo ihe, iꞌi Pet izupe. — Awa romo aiko ne ài ihe, iꞌi izupe."
44,10,27,Tàpuz me waneixe mehe uzeꞌeg Pet oho iko Koronew pe. Tàpuz pupe wiko mehe Pet wexak aꞌe pe uzemonoꞌog maꞌe kwer paw wà.
44,10,28,"Uzeꞌeg wanupe. — Zeꞌeg kwehe arer nezewe iꞌi aꞌe. — Peho zo zutew ꞌym hàpuz me nehe, peiko zo wamyrypar romo nehe, iꞌi zeꞌeg kwehe arer urewe aꞌe, zutew wanupe aꞌe. Pekwaw aꞌe zeꞌeg kwehe arer pe. Kutàri Tupàn umumeꞌu kar amo ae zeꞌeg kwez ihewe kury. -Ikatu ꞌym maꞌe, ere zo amo pe nehe, iꞌi ihewe. — Naha kwaw hàpuz me nehe, naiko kwaw imyrypar romo nehe, ere zo zutew ꞌym wanupe nehe, iꞌi Tupàn kwez ihewe, iꞌi Pet aꞌe pe har wanupe."
44,10,29,"— Aꞌe rupi herekar mehe azur tuwe pepyr ihe, iꞌi wanupe. -Naha kwaw zutew ꞌym wapyr nehe, naꞌe kwaw peme, iꞌi wanupe. — Maꞌe rehe herekar pe pe, iꞌi wanupe."
44,10,30,Uzeꞌeg Koronew izupe. -Amo ꞌar mehe naꞌiruz ꞌor mehe karukaꞌu mehe azeꞌeg Tupàn pe ihe. Naꞌarewahy amo awa kamir heny katu maꞌe imunehew par upuꞌàm wà heruwa rupi aꞌe.
44,10,31,"Uzeꞌeg ihewe. -Koronew, iꞌi ihewe. — Tupàn wenu nezeꞌeg kwez aꞌe. Ukwaw ikatu maꞌe hemetarer ꞌym maꞌe wanupe neremiapo kwer no, iꞌi ihewe."
44,10,32,"— Emono kar amo awa Zo taw pe ne wà nehe, awa Ximàw Pet her maꞌe hekar kar pà wanupe ne wà nehe. Uker iko Ximàw maꞌe pirer imaꞌe har hàpuz me aꞌe. Yryhu izywyr hàpuz hin aꞌe, iꞌi ihewe."
44,10,33,"Aꞌe rupi amono kar heremiruzeꞌeg aꞌe ꞌar mehe we ihe wà, nepiaromo ihe wà. Nekatuahy ihewe taꞌe erezur xe kwez ne xe. Ure xe har ure, uruiko xe Tupàn zeꞌeg heruzar pà ure. Wiko xe urepyr aꞌe no. Tupàn umumeꞌu kar maꞌe newe. Urepurenu wer hehe ure."
44,10,34,"Pet umumeꞌu Zezuz heko awer aꞌe kuryUzeꞌeg Pet wanupe. -Tupàn aꞌe, uzamutar katu zutew aꞌe wà, uzamutar katu zutew ꞌym aꞌe wà no. Uzamutar katu teko paw rupi wà. — Azapo putar ikatu maꞌe amo pe nehe, nazapo kwaw amo ae pe nehe, niꞌi kwaw Tupàn."
44,10,35,"Wyzài teko wà, zutew wà, zutew ꞌym wà no, aze ukyze izuwi wà nehe, aze weruzar izeꞌeg wà nehe, ikatu maꞌe iapo pà wà nehe, aꞌe mehe ikatu izupe wà nehe."
44,10,36,"Umumeꞌu kar uzeꞌeg puràg Izaew ywy rehe har wanupe. — Aze pezeruzar Zezuz Tuwihawete rehe nehe, teko paw wazar rehe nehe, nazepyk kwaw penehe ihe nehe, iꞌi wanupe. Pekwaw imumeꞌu awer."
44,10,37,"Zezuz aꞌe, wexak kar ukàgaw aꞌe, maꞌe teteaꞌu iapo pà Izaew ywy rehe wiko mehe aꞌe. Uzypyrog aꞌe maꞌe iapo pà Karirez ywy rehe. Zuàw umumeꞌu Tupàn zeꞌeg aꞌe, — Pepytuꞌu ikatu ꞌym maꞌe iapo re nehe. Pezemuzahazahak kar nehe, iꞌi oho iko teko wanupe. Zezuz uzemuzahazahak kar oho izupe. Aꞌe re uzypyrog zeꞌeg puràg imumeꞌu pà, purumupytuhegatu kar haw iapo pà no. Pekwaw iapo awer."
44,10,38,"Tupàn umur tuwe Wekwe Puràg Zezuz Nazare pe har pe. Umur tuwe ukàgaw no. Pekwaw imur awer. Wata Zezuz oho taw nàn, ikatu maꞌe iapo pà. Umukatu tekwe ikatu ꞌym maꞌe hereko har wà, taꞌe Tupàn upytywà aꞌe xe. Pekwaw wamukatu awer."
44,10,39,"Uruexak hemiapo kwer zutew waiwy rehe har paw ure, Zeruzarez tawhu pe har paw ure. Aꞌe pe har uzuka Zezuz aꞌe wà, ywyra kanetar rehe izywàzywà pà aꞌe wà. Naꞌiruz ꞌar pawire umugweraw kar Tupàn waꞌyr aꞌe. Wexak kar urewe."
44,10,41,"Nuexak kar kwaw teko nànàn. Tupàn urerexarexak aꞌe, Zezuz ukweraw maꞌe kwer hexak kar romo uremuigo kar pà aꞌe. Xo ure zo uruexak ure. Urumaiꞌu ipyr ikweraw ire ure. Ukweraw tuwe umàno re aꞌe."
44,10,42,"— Pemumeꞌu herehe zeꞌeg puràg peho teko nànàn nehe, iꞌi urewe. — Amo ꞌar mehe amumeꞌu putar teko wanemiapo kwer paw rupi katete ihe nehe. Amo wiko putar hepyr tuweharupi wà nehe. Azepyk putar amogwer wanehe nehe. Tupàn hemuigo kar wanemiapo kwer imumeꞌu har romo aꞌe. Pemumeꞌu hereko haw teko wanupe nehe, iꞌi urewe."
44,10,43,"Tupàn zeꞌeg kwehe arer imumeꞌu har paw umumeꞌu heko àwàm aꞌe wà. — Aze amo uzeruzar hehe wà nehe, Tupàn umunàn putar wanemiapo kwer aꞌe nehe, wanuwi aꞌe nehe. Heharaz putar wanemiapo kwer wi nehe. Nuzepyk kwaw wanehe nehe. Taꞌe ikàg tuwe Zezuz aꞌe xe."
44,10,44,"Tekwe Puràg ur uzeruzar maꞌe zutew ꞌym wapyꞌa pupe aꞌe kuryIzeꞌeg mehe we Tekwe Puràg uhem wà izeꞌeg henu har wanupe kury. Aꞌe zutew aꞌe wà, uzeruzar maꞌe Pet rupi ur maꞌe kwer aꞌe wà, Zo taw wi ur maꞌe kwer aꞌe wà, ipytuhegatu aꞌe wà kury. — Azeharomoete Tupàn umur Wekwe Puràg zutew ꞌym wanupe aꞌe no pa, iꞌi izupe wà. Taꞌe wenu wazeꞌeg wà xe. Uzeꞌeg waiko amo ae ywy rehe har wazeꞌeg rupi aꞌe wà. Umumeꞌu Tupàn ikàgaw waiko wà no. Naꞌe uzeꞌeg Pet wanupe."
44,10,47,"— ꞌAw teko wereko Tekwe Puràg upyꞌa pe aꞌe wà, zanezàwegatete aꞌe wà, iꞌi wanupe. — Ni amo nupuner kwaw wamupytuꞌu kar haw rehe wà nehe. Tuwe uzemuzahazahak kar wà nehe, iꞌi wanupe. Aꞌe rupi uzeꞌeg aꞌe pe har wanupe. -Pezemuzahazahak kar nehe, Zezuz Tuwihawete hemiruzeꞌeg romo nehe, iꞌi wanupe. Naꞌe aꞌe pe har uzeꞌeg izupe wà. — Emumaw màràn ꞌar xe urepyr nepyta pà nehe, ty, iꞌi izupe wà. Aꞌe rupi upyta wapyr."
44,11,1,"Pet umumeꞌu wemixak kwer aꞌe kuryZezuz hemimono karer aꞌe wà, uzeruzar maꞌe Zutez ywy nànànar aꞌe wà no, wenu aꞌe zutew ꞌym wazeruzar haw aꞌe wà, wenu Tupàn zeꞌeg rehe wazeruzar haw aꞌe wà."
44,11,2,"Oho Pet Zeruzarez pe kury. Aꞌe pe ihem ire amo zutew uzemonoꞌog aꞌe wà, izupe uzeꞌeg zemueteahy pà aꞌe wà. Aze amo zutew ꞌym uzeruzar Zezuz rehe nehe, tuwe omonohok kar upireraꞌi nehe, iꞌi aꞌe zutew wà."
44,11,3,"Naꞌe aꞌe zutew uzeꞌeg Pet pe wà kury. — Ereiko zutew ꞌym wapyr ne, pireraꞌi imonohok kar har ꞌym wapyr ne. Eremaiꞌu wapyr ne, iꞌi izupe wà. — Zeꞌeg kwehe arer nuzapo kar kwaw agwer maꞌe zanewe, iꞌi izupe wà."
44,11,4,"Aꞌe rupi Pet umumeꞌu maꞌe uzeapo maꞌe kwer paw aꞌe kury, maꞌe izypy mehe arer we uzeapo maꞌe kwer aꞌe kury, aꞌe zutew wanupe aꞌe kury."
44,11,5,"— Amo ꞌar mehe Zo taw pe hereko mehe azeꞌeg teko Tupàn pe ihe. Aexak maꞌe hepuahu pe har zàwenugar. Aexak maꞌe ywak wi wezyw maꞌe. Pànuhu zàwenugar aꞌe, hemeꞌymeꞌy rehe ipyhyk kar, wezyw wà heruwake upyta pà."
44,11,6,"Ameꞌegatu ipupe har wanehe. Aexak maꞌeaꞌyr teteaꞌu ihe wà: miar, tezu, moz, wiràmiri, wiràhu."
44,11,7,"Naꞌe ainu amo izeꞌeg mehe. — Epuꞌàm, Pet, ezuka amo nehe, eꞌu amo nehe, iꞌi ihewe."
44,11,8,"— Nan kwaw ty, tuwihaw, aꞌe izupe. — Naꞌu pixik kwaw iaiw maꞌe ihe. Zeꞌeg kwehe arer nuꞌu kar kwaw agwer maꞌe urewe, aꞌe rupi naꞌu pixik kwaw ihe, aꞌe izupe."
44,11,9,"Uzeꞌeg wi ihewe. -Ikatuahy, aze Tupàn iꞌi amo maꞌe pe nehe, -Naꞌikatu kwaw, ere zo aꞌe maꞌe pe nehe, iꞌi ihewe."
44,11,10,"Naꞌiruz haw uzeꞌeg nezewe ihewe. Naꞌe amo weraha aꞌe miar wanyru ywate kury. Aꞌe ꞌar mehe we naꞌiruz awa aꞌe wà, Xezarez tawhu pe har ihewe imur kar pyrer aꞌe wà, uhem tàpuz heker haw pe aꞌe wà."
44,11,12,"Tupàn rekwe uzeꞌeg ihewe. — Eho wanupi nehe ty, iꞌi ihewe. -Naha kwaw penupi nehe, ere zo wanupe nehe, iꞌi ihewe. Aꞌe 6 awa aꞌe wà no, Zezuz rehe uzeruzar maꞌe zanerywyr aꞌe wà no, oho herupi Xezarez tawhu pe aꞌe wà no. Ure paw oroho Koronew hàpuz me ure."
44,11,13,"— Aexak amo Tupàn heko haw pe har xe heràpuz me iꞌàm mehe ihe, iꞌi urewe. — Emono kar amo neremiruzeꞌeg Zo taw pe ne wà nehe, awa Ximàw Pet her maꞌe ipiaromo ne wà nehe, iꞌi ihewe, iꞌi Koronew urewe."
44,11,14,"— Umumeꞌu putar amo zeꞌeg peme nehe. Aze pezeruzar aꞌe zeꞌeg rehe nehe, Tupàn pepyro putar aꞌe nehe, iꞌi Tupàn heko haw pe har, iꞌi Koronew urewe."
44,11,15,"Aꞌe rupi azypyrog Zezuz rehe zeꞌeg puràg imumeꞌu pà ihe, Koronew hàpuz me har wanupe ihe. Aꞌe ꞌar mehe Tekwe Puràg wezyw wà wanupe aꞌe no, zanewe tur awer izypy mehe arer zàwegatete aꞌe no."
44,11,16,"Naꞌe hemaꞌenukwaw Zanezar zeꞌeg awer rehe ihe. — Zuàw upurumuzahazahak ꞌy pupe aꞌe. Pe pezemuzahazahak kar putar Tekwe Puràg pupe nehe, iꞌi Zanezar xe urepyr wiko mehe."
44,11,17,"Azeharomoete Tupàn umur Wekwe Puràg aꞌe zutew ꞌym wanupe aꞌe, zanewe imur awer zàwegatete aꞌe. Umur zanewe, taꞌe zazeruzar Zanezar Zezuz Tuwihawete rehe zane xe. Nezewegatete aꞌe zutew ꞌym aꞌe wà no. Namupytuꞌu kar pixik kwaw Tupàn Wekwe imur ire ihe, wyzài teko wanupe imur ire ihe."
44,11,18,"Izeꞌeg henu re upytuꞌu uzeꞌeg zemueteahy re hehe wà. Uzeꞌegatu Tupàn rehe wà. — Ikatuahy Tupàn aꞌe, taꞌe umuigo kar putar zutew ꞌym uzepyr aꞌe wà nehe no, tatahu wi wapyro pà aꞌe wà nehe, ikatu ꞌym maꞌe iapo re wamupytuꞌu kar pà aꞌe wà nehe no, iꞌi izupe wà."
44,11,19,"Teko Àxioki tawhu pe har teteaꞌu uzeruzar Zezuz rehe aꞌe wà kuryAꞌe ꞌar ꞌym mehe Ete izuka re uzeruzar maꞌe teteaꞌu uhàuhàz oho Zeruzarez wi aꞌe wà, taꞌe aꞌe pe har ipuruzuka wer wanehe aꞌe wà xe. Amo oho Peni ywy rehe wà. Amo oho Xip ywy rehe wà, amo oho Àxioki taw pe wà no, Zezuz rehe zeꞌeg puràg imumeꞌu pà zutew aꞌe pe har wanupe wà no."
44,11,20,"Naꞌe amo uzeruzar maꞌe Xip ywy rehe har wà, Xiren ywy rehe har wà no, oho Àxioki taw pe wà, zeꞌeg puràg imumeꞌu pà zutew ꞌym wanupe wà no, Zanezar Zezuz rehe zeꞌeg puràg imumeꞌu pà wanupe wà no."
44,11,21,"Zanezar umur ukàgaw wanupe. Aꞌe rupi teko teteaꞌu uzeruzar hehe wà, Zanezar hemiruzeꞌeg romo wiko pà wà."
44,11,22,"Amo umumeꞌu wazeruzar haw oho wà, uzeruzar maꞌe Zeruzarez tawhu pe har wanupe wà. Aꞌe rupi Zeruzarez pe har omono kar Panape aꞌe wà, Àxioki taw pe har wapyr aꞌe wà. Oho aꞌe pe aꞌe. Aꞌe pe uhem mehe wexak wanurywete haw. Taꞌe Tupàn umurywete kar aꞌe wà xe. Aꞌe rupi Panape hurywete aꞌe no. -Pezeruzar wi wi tuwe Zanezar rehe nehe, heruzar ire pepytuꞌu pixik ꞌym pà nehe, iꞌi wanupe. Awa ikatuahy maꞌe romo hekon Panape aꞌe. Ipyꞌa tynehem tuwe Tekwe Puràg pupe. Uzeruzar tuwe Zezuz rehe. Aꞌe rupi teko teteaꞌu aꞌe pe har aꞌe wà no, uzeruzar Zezuz rehe aꞌe wà no, izeꞌeg henu re aꞌe wà."
44,11,25,"Amo ꞌar mehe Panape oho Tar taw pe kury, Xawru hekar pà kury."
44,11,26,"Hexak mehe werur Àxioki taw pe kury. Aꞌe rupi Xawru aꞌe, Panape aꞌe no, umumaw pitài kwarahy aꞌe pe har wapyr uzemonoꞌog pà wà. Umuꞌe uzeruzar maꞌe teteaꞌu aꞌe pe wà. Uzeruzar ꞌym maꞌe aꞌe pe har ràgypy omono her wanupe wà. — Kiritàw, iꞌi wanupe uzeꞌeg rupi wà. — Zezuz hemiruzeꞌeg, iꞌi zanezeꞌeg rupi."
44,11,27,"Aꞌe ꞌar rehe amo Tupàn zeꞌeg imumeꞌu har aꞌe wà, oho Zeruzarez tawhu wi aꞌe wà, Àxioki taw pe aꞌe wà."
44,11,28,"Amo aꞌe pe oho maꞌe kwer aꞌe, Ak her maꞌe aꞌe, upuꞌàm uzeruzar maꞌe wamytepe aꞌe kury. -Kwarahy ur maꞌe ràm rehe nehe, nuhyk kwaw temiꞌu teko wanupe nehe, iꞌi wanupe. -Teko ywy nànànar imaꞌuhez tuwe putar wà nehe, iꞌi wanupe. Azeharomoete temiꞌu upaw izeꞌeg rupi katete aꞌe, Karaw tuwihaw romo heko mehe aꞌe. Naꞌe uzeruzar maꞌe Àxioki pe har aꞌe wà, imaꞌenukwaw uzeruzar maꞌe Zutez ywy rehe har wanehe aꞌe wà. — Nuhyk kwaw temiꞌu wanupe, iꞌi wanupe wà. — Aꞌe rupi aze uhyk heremetarer ihewe nehe, amonoꞌog putar ikurer nehe, wanupe imono kar pà nehe, iꞌi pitàitàigatu uzeupe wà. Aꞌe rupi omonoꞌog wemetarer ikurer wà, Panape pe Xawru pe imono pà wà. — Peraha zanerywyr Zutez ywy rehe har wanupe nehe, nuhyk kwaw zepe aipo wanupe nehe, iꞌi wanupe wà. Weraha wanupe wà."
44,12,1,"Tuwihaw Ero upuraraw kar maꞌerahy uzeruzar maꞌe wanupe aꞌe kuryAꞌe ꞌar mehe Zutez ywy rehe har wanuwihaw aꞌe, Ero her maꞌe aꞌe, uzypyrog amo uzeruzar maꞌe wàmàtyryꞌym pà aꞌe kury, maꞌerahy ipuraraw kar pà wanupe aꞌe kury."
44,12,2,"Uzuka kar Xiak aꞌe, Zuàw tykyꞌyr aꞌe. — Ezuka heraha nehe, ty, takihepuku pupe nehe ty. Ezakagok nehe ty, iꞌi Ero zauxiapekwer wanupe. Uzuka oho wà."
44,12,3,"Zutew hurywete izuka mehe wà. Umumeꞌu amo wanurywete haw oho wà, tuwihaw pe wà. Aꞌe rupi umunehew kar Pet aꞌe no. — Pemunehew zemunehew paw pe nehe ty wà, iꞌi zauxiapekwer wanupe. Zutew uzapo maiꞌu haw aꞌe ꞌar mehe wà. Typyꞌak imuapiruru pyr ꞌym aꞌe maiꞌu haw her romo aꞌe."
44,12,4,"Upyhyk zauxiapekwer Pet oho wà. Weraha zemunehew paw pe wà. Omono zauxiapekwer aꞌe pe har wanupe wà. — Pemeꞌegatu hehe nehe. Pemuhem kar zo nehe, iꞌi wanupe wà. Heta 16 zauxiapekwer aꞌe pe wà, hehe umeꞌe maꞌe romo wà. 4 zauxiapekwer umeꞌe hehe wà. Aꞌe re amo 4 umeꞌe hehe wà. Aꞌe re amo umeꞌe hehe wà. Nezewe tuweharupi heta hehe umeꞌe maꞌe wà. — Maiꞌu haw ꞌar ipaw ire nehe, arur kar putar Pet tuwihaw wanuwa rupi nehe, hemiapo kwer ikatu ꞌym maꞌe imumeꞌu kar pà wanupe nehe, iꞌi Ero uzeupe."
44,12,5,"Aꞌe rupi numuhem kar kwaw Pet aꞌe wi wà. Upyta zemunehew paw pe aꞌe ꞌar mehe. Uzeruzar maꞌe uzeꞌeg tuwe Tupàn pe wà, imuhem kar àwàm rehe wà."
44,12,6,"Tupàn heko haw pe har umuhem kar Pet zemunehew paw wi aꞌe kury— Pyhewe arur kar putar Pet teko wanuwa rupi ihe nehe, iꞌi Ero uzeupe. Aꞌe ꞌar mehe we, pyhaw, uker Pet mokoz zauxiapekwer wamyter pe. Uzàpixi mokoz kyhàhàm tàtà maꞌe pupe wà. Zauxiapekwer upuꞌàm uken huwake aꞌe wà no, umeꞌegatu pà aꞌe wà no."
44,12,7,"Naꞌarewahy uhem Tupàn heko haw pe har wà aꞌe pe aꞌe kury. Tatainy uhyape katu ipyhykaw pe. Tupàn heko haw pe har opokok Pet iaxiꞌi rehe, imumeꞌe kar pà. — Epuꞌàm tàritykaꞌi nehe ty, iꞌi izupe. Aꞌe ꞌar mehe we kyhàhàm tàtà maꞌe uꞌar e ipoapy wi aꞌe kury."
44,12,8,"Naꞌe iꞌi Tupàn heko haw pe har izupe. Ezapokatu nekuꞌawpixi haw nehe ty, emunehew nexapat nepy pe nehe ty, iꞌi izupe. Weruzar Pet izeꞌeg. — Emunehew nekamir puku imono nezehe nehe, ezur herupi nehe, iꞌi izupe."
44,12,9,"Oho Pet hupi zemunehew paw wi. — Aze ruꞌu apuahu iteko ihe, iꞌi uzeupe. — Azeharomoete Tupàn heko haw pe har hemuhem kar tuwe kwez zemunehew paw wi aꞌe kury, niꞌi kwaw izupe. — Aze ruꞌu apuahu iteko ihe, iꞌi uzeupe."
44,12,10,"Ukwaw oho zauxiapekwer iꞌàmaw huwake wà. Zauxiapekwer nuexak kwaw wakwaw mehe wà. Ukwaw oho amo zauxiapekwer iꞌàmaw huwake wà. Nuexak kwaw aꞌe wà no. Uhem pàrirogaw huken pe wà kury, taw pupe heixe haw pe wà kury. Uken uzewàpytymawok e wanupe aꞌe. Zauxiapekwer nuwàpytymawok kwaw wà. Wata oho pe rupi wà. Tàritykaꞌi Tupàn heko haw pe har ukàzym oho Pet wi kury."
44,12,11,"— Ameꞌe tuwe iteko raꞌe pa, hemuhem kar tuwe azeharomoete aꞌe pa, iꞌi uzeupe. — Umur kar tuwe Tupàn weko haw pe har kwez ihewe aꞌe, hepyro pà tuwihaw Ero wi aꞌe. Ipuruzuka wer herehe aꞌe. Zutew aꞌe wà no, aꞌe rupi katete aꞌe wà no. Tupàn hepyro kwez wanuwi. Nahezuka kwaw wà nehe, iꞌi Pet uzeupe."
44,12,12,"Ukwaw tuwe purumunehew paw wi uhem awer kury. Aꞌe rupi oho Mari hàpuz me kury, Zuàw Mak ihy hàpuz me kury. Uzeruzar maꞌe teteaꞌu aꞌe pe uzemonoꞌog waiko wà, Tupàn pe uzeꞌeg pà wà. Uhem tàpuz huwake. Ukwaukwar uken rehe. Kuzàwaza aꞌe pe umaꞌereko maꞌe aꞌe, Hoz her maꞌe aꞌe, ur iwàpytymawok pà izupe aꞌe. Wexak Pet aꞌe pe. Wenu izeꞌeg mehe. — Pet uhem kwez aꞌe kury, iꞌi uzeupe. Hurywete tuwe henu mehe. Aꞌe rupi heharaz izuwi. Numuixe kar kwaw tàpuz me, taꞌe izeꞌeg wer tàritykaꞌi amogwer tàpuz me har wanupe xe. Aꞌe rupi uzewyr oho tàpuz me uzàn pà kury. Ni nuwàpytymawok kwaw uken Pet pe. Taꞌe heharaz izuwi xe, taꞌe hurywete tuwe xe. — Pet uhem kwez kury ma. Katu pe hekon uken huwake kury ma, iꞌi wanupe."
44,12,15,"— Nereꞌo zàkwà, iꞌi izupe wà. — Azeharomoete kyn wà, iꞌi wanupe. — Kwa nan kwaw pa, iꞌi izupe wà. — Nerexak kwaw Pet ne. Erexak Tupàn heko haw pe har Pet rehe uzekaiw maꞌe ne, iꞌi izupe wà."
44,12,16,Naꞌe ukwaukwar wi wi Pet uken rehe. Aꞌe rupi tàpuz me har uwàpytymawok uken oho wà kury. Hexak mehe ipytuhegatu tuwe wà kury.
44,12,17,"Opoeꞌeg wanupe, — Pepytuꞌu pezeꞌeg ire, iꞌi wanupe. Upytuꞌu wà. Naꞌe umumeꞌu zemunehew paw wi upyro awer wanupe. — Pemumeꞌu peho Xiak pe nehe ty wà, amogwer uzeruzar maꞌe wanupe nehe no ty wà, iꞌi wanupe. Naꞌe uhem oho aꞌe wi kury, amo ae taw pe oho pà kury."
44,12,18,"Ikuꞌem mehe zauxiapekwer umeꞌe wà kury. — Màràzàwe tuwen aipo pa, iꞌi uzeupeupe wà. Wikwahy wà, uwihaw wi ukyze pà wà. — Mo umuhem kar aꞌe awa aꞌe, iꞌi uzeupeupe wà. — Maꞌe pe ihon, iꞌi uzeupeupe wà. Amo umumeꞌu oho Ero pe aꞌe."
44,12,19,"— Pekar peho nehe, iꞌi tuwihaw Ero amo zauxiapekwer wanupe. Wekar zepe oho wà. Nuexak kwaw wà. Aꞌe rupi Ero uzeꞌeg wanupe kury. — Pepuranu hehe umeꞌe maꞌe kwer wanehe nehe. Pemumeꞌu kar imuhem kar awer wanupe, iꞌi wanupe. — Imumeꞌu re pezuka pe wà nehe, iꞌi wanupe. Aꞌe maꞌe iapo kar pawire oho Ero Zutez ywy wi kury, Xezarez tawhu pe kury."
44,12,20,"Tuwihaw Ero umàno aꞌe kuryEro ipuruzukaiw Xir taw pe har wanehe aꞌe, Xitom taw pe har wanehe aꞌe no. Ukyze izuwi wà. — Zazeꞌeg zaha izupe nehe, iꞌi uzeupeupe wà. Izupe uzeꞌeg zanune uzeꞌeg oho awa Maraz her maꞌe pe wà. Ero hàpuzuhu rehe uzekaiw maꞌe romo hekon aꞌe. — Urepytywà pe nehe ty, iꞌi izupe wà. — Heꞌe pa, iꞌi wanupe. Naꞌe uzeꞌeg oho Ero pe wà kury. — Urezuka zo pe nehe, ureàmàtyryꞌym zo pe nehe, iꞌi izupe wà. Uzeꞌeg nezewe izupe wà, taꞌe Ero aꞌe xe, umur kar temiꞌu wanupe tuweharupi aꞌe xe. — Aze ureàmàtyryꞌym nehe, uremaꞌuhez putar tuwe nehe, iꞌi uzeupeupe wà."
44,12,21,Amo ꞌar mehe umunehew Ero ukamir puku ikatu weraꞌu maꞌe aꞌe kury. Wapyk oho wenawhu rehe. Uzeꞌeg teko aꞌe pe har wanupe.
44,12,22,"Izeꞌeg henu re uzeꞌegatu muaꞌuaꞌu izupe wà. — Kwa, ne urewe uzeꞌeg maꞌe ne, nereiko kwaw awa romo ne. Tupàn romo ereiko ne, iꞌi muaꞌu izupe wà. -Aze zazeꞌeg nezewe izupe nehe, umur putar ruꞌu temiꞌu zanewe nehe, iꞌi uzeupeupe wà."
44,12,23,"Aꞌe ꞌar mehe we Tupàn heko haw pe har umumaꞌeahy kar Ero wà aꞌe kury, taꞌe numuwete kwaw Tupàn aꞌe xe, taꞌe uzemuigo kar Tupàn romo aꞌe xe. — Naiko kwaw Tupàn romo ihe pa, awa romo tuwe aiko ihe pa, niꞌi kwaw teko wanupe. Imaꞌeahy tuwe Ero kury. Waxaaxaw amirikur hetekwer aꞌe wà kury. Umàno naꞌarewahy kury."
44,12,24,Zezuz hemimono karer umumeꞌu Tupàn zeꞌeg oho taw nàn wà. Teko teteaꞌu uzeruzar hehe wà.
44,12,25,"Panape aꞌe, Xawru aꞌe no, temetarer imuzaꞌazaꞌak pawire uzewyr Zeruzarez tawhu wi wà, Àxioki taw pe oho pà wà. Weraha Zuàw Mak uzeupi wà no."
44,13,1,"Panape, Xawru aꞌe no, uzypyrog wata pà Tupàn zeꞌeg imumeꞌu pà taw nàn aꞌe wàAmo Tupàn zeꞌeg imumeꞌu har aꞌe wà, izeꞌeg rehe purumuꞌe maꞌe aꞌe wà no, Àxioki taw pe wanekon aꞌe wà, uzeruzar maꞌe wapyr aꞌe wà. Aiꞌaw waner wà. Panape, Ximeàw Pàrànà amo her inugwer aꞌe, Iruz Xiren pe har, Mànàe Tuwihaw Ero taꞌyragaw, Xawru."
44,13,2,"Amo ꞌar mehe uzemonoꞌog Tupàn pe uzeꞌeg pà wà, imuwete katu pà wà. Uzekwaku umaiꞌu ꞌym pà imuwete katu pà aꞌe ꞌar mehe wà. Uzeꞌeg Tekwe Puràg wà wanupe. — Pemuzaꞌak Panape nehe, Xawru pezewi ihewe nehe, taꞌe ainoz amo maꞌereko haw iapo kar pà wanupe ihe xe, iꞌi wanupe."
44,13,3,"Aꞌe pe har uzekwaku wi wi umaiꞌu ꞌym pà wà. Uzeꞌeg wi wi Tupàn pe wà. Naꞌe opokok Panape rehe wà, Xawru rehe wà no. — Pemumeꞌu Zezuz rehe zeꞌeg puràg peho taw nàn nehe, iꞌi wanupe wà. Naꞌe oho aꞌe wi wanuwi wà kury."
44,13,4,"Oho Xawru Xip yrypypoꞌo pe aꞌe kuryPanape aꞌe, Xawru aꞌe no, wata oho Xerew tawhu pe wà, taꞌe Tekwe Puràg omono kar aꞌe pe aꞌe wà xe. Wexak kanuhu aꞌe pe wà. Wixe kanuhu pupe wà. Kanuhu weraha Xip yrypypoꞌo kutyr wà."
44,13,5,"Xaramin taw pe uhem mehe umumeꞌu Tupàn zeꞌeg oho zutew wanupe wà kury, wazemonoꞌogaw pe oho pà wà kury. Zuàw Mak wata iko wanupi aꞌe no, wapytywà pà Tupàn zeꞌeg imumeꞌu mehe aꞌe no. Wahaw aꞌe ywy oho wà. Uhem oho Pa taw pe wà. Wexak amo awa aꞌe pe wà. Zuzue taꞌyr her romo aꞌe. — Erim, iꞌi her Kere ywy rehe har wazeꞌeg rupi. Paze maꞌe romo hekon aꞌe. — Aiko Tupàn zeꞌeg imumeꞌu har romo ihe, iꞌi muaꞌu oho iko aꞌe pe har wanupe."
44,13,7,"Aꞌe ywy rehe har wanuwihaw aꞌe, Xer Pawru her maꞌe aꞌe, maꞌe kwaw katu har romo hekon aꞌe. Aꞌe paze maꞌe imyrypar romo hekon aꞌe no. Amo ꞌar mehe tuwihaw wenoz Panape uzeupe aꞌe, Xawru henoz pà uzeupe aꞌe no. — Pemumeꞌu Tupàn zeꞌeg ihewe nehe ty wà, iꞌi wanupe."
44,13,8,"Aꞌe paze maꞌe uzeꞌeg oho tuwihaw pe wanenataromo aꞌe kury. — Hemuꞌem maꞌe romo wanekon aꞌe wà, ezekaiw zo wazeꞌeg rehe nehe ty, iꞌi muaꞌu tuwihaw pe. — Ezeruzar zo aꞌe Zezuz rehe nehe ty, iꞌi muaꞌu izupe."
44,13,9,"Heta amo ae her Xawru pe aꞌe kury. — Pawru, iꞌi izupe wà kury. Naꞌe Pawru aꞌe kury, tynehem Tekwe Puràg pupe aꞌe kury. Umeꞌegatu aꞌe paze maꞌe rehe kury. — Ne Zurupari taꞌyr ne, maꞌe ikatuahy maꞌe paw iàmàtyryꞌymar romo ereiko ne, iꞌi ahyahy izupe. — Ikatu ꞌym maꞌe teteaꞌu erezapo iko, iꞌi izupe. — Aze amo umumeꞌu Tupàn zeꞌeg azeharomoete har amo pe, — Hemuꞌem maꞌe, ere muaꞌu izupe. — Azeharomoete Tupàn uzepyk putar nerehe nehe kury. Nanerehàpyhà kwaw nehe kury. Eremumaw putar màràn ꞌar kwarahy hexak ꞌym pà nehe, iꞌi izupe. Aꞌe ꞌar mehe we upytuꞌu maꞌe hexak ire kury. Wata oho amo awa hekar pà, upytywà har romo. — Aze ruꞌu amo hepyhyk putar nehe, hepytywà pà heata mehe nehe, iꞌi oho iko. Tuwihaw wexak hehàpyhà ꞌym mehe aꞌe. Aꞌe rupi uzeruzar Tupàn rehe. Ipytuhegatu Zanezar rehe zeꞌeg henu mehe."
44,13,13,"Oho Pawru Pixi ywy rehe aꞌe wà kuryPawru aꞌe, hupi wata maꞌe aꞌe wà no, oho Pa taw wi Pezi taw Pampir ywy rehe har pe wà. Kanuhu pupe wanon wà. Zuàw Mak aꞌe, uzewyr oho aꞌe wi wanuwi aꞌe, Zeruzarez tawhu pe aꞌe."
44,13,14,Uzypyrog wi wata pà Pezi taw wi wà kury. Amo ꞌar mehe uhem Àxioki taw Pixi ywy rehe har pe wà kury. Mytuꞌu ꞌar mehe oho zutew wazemonoꞌogaw pe wà. Wixe aꞌe pe wà wapyk pà wà.
44,13,15,"Aꞌe pe har waneruzeꞌegar umugeta Moizez zeꞌeg kwehe arer wà, amo Tupàn zeꞌeg imumeꞌu har zeꞌeg pape rehe imuapyk pyrer wà no. Aꞌe pe har uzeapyaka katu imugeta mehe wà. Imugeta pawire aꞌe pe har waneruzeꞌegar omono kar uzeꞌeg Pawru wanupe wà kury. — Urerywyr wà. Aze heta zeꞌeg xe har wamurywete kar har nehe, pemumeꞌu wanupe nehe, iꞌi wanupe."
44,13,16,"Upuꞌàm Pawru aꞌe kury. Opoeꞌeg wanupe. Uzypyrog wanupe uzeꞌeg pà. — Peiko Izaew izuapyapyr romo urezàwe pe. Pe zutew ꞌym pe no, Tupàn imuwete katu har romo peiko pe no. Pezeapyaka katu ko hezeꞌeg rehe nehe ty wà."
44,13,17,"Tupàn aꞌe, Izaew izuapyapyr wazar aꞌe, wexaexak wanàmuz kwehe mehe aꞌe wà. Aiko Izaew hemimino romo ihe no. Wiko oho Ezit ywy rehe wà. Nuiko kwaw Ezit ywy rehe harete romo wà. Amo ae ywy rehe har ài wanekon aꞌe pe wà. Upurumuzàmuzàg teteaꞌu aꞌe ywy rehe wiko mehe wà. Te, heta teteaꞌu wà kury. Amo ꞌar mehe Tupàn wexak kar ukàgaw wanupe, Ezit ywy rehe har wanupe. Aꞌe rupi wenuhem Izaew izuapyapyr waneraha aꞌe wi wà."
44,13,18,Wata oho waiko ywyxig heta haw rehe aꞌe ꞌar rehe wà. Umumaw 40 kwarahy nezewe ywyxig heta haw rehe wata pà wà. Tupàn uzekaiw katu wanehe wata mehe.
44,13,19,"Naꞌe 40 kwarahy pawire weraha Tupàn wemiruzeꞌeg amo ae ywy rehe wà kury. Kànàà aꞌe ywy her romo aꞌe. Amo teko aꞌe ywy rehe wanekon wà. Tupàn umumaw aꞌe teko wà. Amo ae teko wiko aꞌe pe wà no. Nezewegatete uzuka kar wà no. Umumaw 7 teko wazuapyapyr teteaꞌu aꞌe pe wà, Izaew izuapyapyr wanenataromo wà. — Peiko ko ywy izar romo kury, iꞌi wanupe."
44,13,20,"Aꞌe nezewe haw weraha 450 kwarahy aꞌe. Aꞌe re Tupàn umur kar amo awa wà, aꞌe ywy rehe har waneruzeꞌegar romo wà. Te Xamuew uzexak kar aꞌe pe wanupe kury. Tupàn zeꞌeg imumeꞌu har romo hekon aꞌe."
44,13,21,"Amo ꞌar mehe Izaew izuapyapyr uzeꞌeg Xamuew pe aꞌe wà kury. — Naheta kwaw tuwihaw ikàg maꞌe xe urewe, iꞌi izupe wà. Aꞌe rupi Tupàn aꞌe, umuigo kar Xau tuwihaw romo aꞌe, wanuwihaw romo aꞌe. Ki taꞌyr romo hekon aꞌe, Mezàmi hemimino romo hekon aꞌe. 40 kwarahy umumaw wanuwihaw romo wiko pà."
44,13,22,"Naꞌikatu kwaw Tupàn pe aꞌe. Aꞌe rupi Tupàn umupytuꞌu kar tuwihaw romo heko re aꞌe kury. Umuigo kar Tawi tuwihaw romo kury. Nezewe uzeꞌeg Tupàn teko wanupe aꞌe, Tawi rehe aꞌe. — Ikatuahy Tawi Zexe taꞌyr ihewe aꞌe, iꞌi wanupe. — Agwer awa ikatuahy ihewe aꞌe wà, taꞌe uzapo heremiapo putar haw paw aꞌe wà xe, iꞌi wanupe."
44,13,23,"Ko ꞌar rehe kury, Tupàn wexak Zezuz Tawi hemimino aꞌe kury, Izaew izuapyapyr wapyro har romo imuigo kar pà aꞌe kury. Taꞌe kwehe mehe umumeꞌu tuwe nezewe wemiapo ràm aꞌe xe."
44,13,24,"Zezuz tur ꞌym mehe we imaꞌereko haw iapo ꞌym mehe we Zuàw purumuzahak maꞌe umumeꞌu Tupàn zeꞌeg oho Izaew izuapyapyr nànàn aꞌe. — Pepytuꞌu ikatu ꞌym maꞌe iapo re nehe. Pezemuzahazahak kar nehe, iꞌi oho iko wanupe."
44,13,25,"Umumaw màràn zahy umaꞌereko pà nezewe. Imaꞌereko haw ipaw eteaꞌi mehe uzeꞌeg Zuàw nezewe teko wanupe. — Tupàn hemimur kar romo ereiko ne, peze ruꞌu peiko ihewe. — Tuwihawete ur maꞌe ràm Tupàn hemimumeꞌu kwer romo ereiko ne, peze ruꞌu ihewe, iꞌi wanupe. — Ihe naiko kwaw penemiàro romo. Ur putar heraikweromo nehe. Ikàg tuwe aꞌe, ikatuahy aꞌe. Napuner kwaw ixapat ihàm ikwaraw paw rehe izuwi ihe, iꞌi wanupe."
44,13,26,"Herywyr wà herykyꞌyr wà, Àmàrààw izuapyapyr wà. Pe zutew ꞌym pe no, pe Tupàn imuwete katu har pe no. Zanewe tuwe Tupàn umur ko zeꞌeg puràg aꞌe, tatahu wi purupyro haw rehe zeꞌeg puràg aꞌe."
44,13,27,"Taꞌe Zeruzarez tawhu pe har aꞌe wà xe, wanuwihaw aꞌe wà no xe, nukwaw kwaw Zezuz Purupyro Maꞌe romo heko haw aꞌe wà xe. Tuweharupi mytuꞌu haw ꞌar nànàn umugeta Tupàn zeꞌeg imumeꞌu har kwehe arer wanemimuapyk kwer wà. Nuenu katu kwaw wà. Nukwaw kwaw wà. — Teko uzuka putar tuwihaw ur maꞌe ràm aꞌe wà nehe, iꞌi zeꞌeg kwehe arer. Zeruzarez pe har ko ꞌar rehe har uzuka tuwe aꞌe wà, aꞌe zeꞌeg kwehe arer rupi katete aꞌe wà."
44,13,28,"Zezuz nuzapo pixik kwaw ikatu ꞌym maꞌe aꞌe. — Ikatu ꞌym maꞌe uzapo aꞌe, niꞌi kwaw izupe wà. Uzuka e wà. Uzuka kar e Pirat pe wà."
44,13,29,"Uzapo zeꞌeg kwehe arer hemimumeꞌu kwer paw rupi katete wà. Aꞌe re umuezyw kar hetekwer umàno maꞌe kwer ywyra kanetar wi wà, itakwar pupe imono pà wà."
44,13,30,Nupyta kwaw aꞌe pe. Tupàn umugweraw kar imàno re.
44,13,31,"Naꞌe uzexak kar Zezuz wà uzeupi wata maꞌe kwer wanupe kury, Karirez wi Zeruzarez pe uzeupi wata maꞌe kwer wanupe kury. Umumaw màràn ꞌar wanupe uzexazexak kar pà. Aꞌe teko aꞌe wà, hexak arer aꞌe wà, umumeꞌu ikweraw pawer oho waiko Izaew izuapyapyr wanupe aꞌe wà kury."
44,13,32,"Ure ure no, uruiko xe zeꞌeg puràg imumeꞌu pà peme ure no. Umumeꞌu Tupàn tuwihawete tur àwàm aꞌe, ureràmuràmuzgwer wanupe aꞌe. Umur kar tuwe aꞌe ꞌar rehe uzeꞌeg rupi katete. Umugweraw kar Zezuz imàno re, zanepyro pà uzeꞌeg rupi katete. Nezewe iꞌi Tawi zeꞌeg kwehe arer aꞌe, pape rehe imuapyk pyrer aꞌe Zegar haw mokoz haw, zaꞌe aꞌe pape pe zane.iꞌi Tawi kwehe mehe aꞌe."
44,13,34,"Amo ae Tupàn zeꞌeg kwehe arer aꞌe no, umumeꞌu imugweraw pàwàm aꞌe no, tywypaw pe iho wi pixik ꞌym àwàm aꞌe no. Nezewe iꞌi aꞌe zeꞌeg.nemurywete kar pà ihe nehe kury,"
44,13,35,"Amo ae zeꞌeg kwehe arer iꞌi nezewe aꞌe no.neremiruzeꞌeg ikatuahy maꞌe retekwer ne nehe,"
44,13,36,"Taꞌe Tawi aꞌe xe, wikuwe mehe weruzar Tupàn zeꞌeg aꞌe xe. Naꞌe umàno. Iànàm utym heraha wàmuzgwer wanuwake wà. Ipuga aꞌe. Tupàn hemimugweraw kwer ko ꞌar rehe har aꞌe, naꞌipuga kwaw aꞌe. Naꞌinem kwaw aꞌe."
44,13,38," Pe herywyr herykyꞌyr paw rupi pe, pekwaw katu tuwe ko zeꞌeg nehe. Zezuz umàno teko wanemiapo kwer ikatu ꞌym maꞌe hekuzaromo aꞌe. Aꞌe rupi Tupàn umunàn putar uzeruzar maꞌe wanemiapo kwer aꞌe, heharaz pà izuwi aꞌe. Aꞌe rupi aiko xe heharaz taw imumeꞌu pà peme kury. Upyro Tupàn Zezuz rehe uzeruzar maꞌe paw rupi katete aꞌe wà, ikatu ꞌym maꞌe paw wi aꞌe wà. Moizez zeꞌeg kwehe arer aꞌe, nupurupyro kwaw nezewe aꞌe."
44,13,40,"Aꞌe rupi, aze napezeruzar kwaw hehe nehe, ikatu ꞌym maꞌe uzeapo putar peme nehe, ko zeꞌeg kwehe arer rupi katete nehe. ni aꞌe mehe napezeruzar kwaw hehe nehe,"
44,13,42,"Naꞌe Pawru aꞌe kury, Panape aꞌe no, uzemuàgàꞌym zemonoꞌogaw wi oho pà aꞌe wà kury. Wahem mehe we uzeꞌeg teko wanupe. — Pezewyr zuapyr wi amo mytuꞌu haw ꞌar mehe nehe ty wà, aꞌe maꞌe imumeꞌu katu wi wi pà urewe nehe ty wà, iꞌi wanupe wà."
44,13,43,"Teko uhem aꞌe wi wà. Zutew teteaꞌu wà, zutew ꞌym Tupàn imuwete katu har wà no, oho Pawru wanupi wà kury. Uzeꞌeg aꞌe Zezuz hemimono karer uzeupi wata maꞌe wanupe wà. — Peho wi wi Tupàn hape rupi nehe. Uzapo wi wi putar ikatu maꞌe peme nehe, iꞌi wanupe wà."
44,13,44,Umumaw 7 ꞌar aꞌe pe wà. Oho wi zemonoꞌogaw pe mytuꞌu haw ꞌar mehe wà. Taw pe har paw oho Zanezar rehe zeꞌeg henu pà wà. Xo pitàitài zo noho kwaw wà.
44,13,45,"Zutew aꞌe wà, aꞌe teko teteaꞌu wanexak mehe hewyrowyroahy wanehe aꞌe wà. — Hemuꞌem iko aꞌe, iꞌi wanupe wà, Pawru rehe wà. Uzeꞌeg zemueteahy hehe wà no."
44,13,46,"Pawru aꞌe, Panape aꞌe no, nukyze kwaw wanuwi wà. Uzeꞌeg wi wi zutew wanupe wà. — Tupàn umumeꞌu kar uzeꞌeg peme ràgypy aꞌe, taꞌe peipy aꞌe wà xe, hemiruzeꞌeg romo wanekon aꞌe wà xe. Napezeruzar kwaw hehe. Aꞌe rupi Tupàn napemuigo kar kwaw uzepyr nehe. Aꞌe rupi urupytuꞌu putar peme Tupàn zeꞌeg imumeꞌu re ure nehe kury. Urumumeꞌu putar oroho zutew ꞌym wanupe nehe kury."
44,13,47,"Taꞌe ko zeꞌeg Zanezar umumeꞌu zanewe kwehe mehe aꞌe xe.iꞌi aꞌe zeꞌeg kwehe arer aꞌe, iꞌi Pawru wanupe wà."
44,13,48,"Naꞌe zutew ꞌym aꞌe pe har aꞌe wà, hurywete wazeꞌeg henu mehe aꞌe wà. — Ikatuahy Tupàn zeꞌeg puràg zanewe aꞌe, iꞌi izupe wà. Naꞌe Tupàn hemixamixak kwer aꞌe pe har aꞌe wà, uzepyr wemimuigo kar ràm aꞌe wà, uzeruzar zeꞌeg puràg rehe aꞌe wà kury. Umumeꞌu Zanezar rehe zeꞌeg oho waiko aꞌe ywy rehe har wanupe wà, taw nànànar wanupe wà. Naꞌikatu kwaw aꞌe zeꞌeg zutew wanupe, zutew Àxioki taw pe har wanupe. Aꞌe rupi uzeꞌeg oho tuwihaw wanupe wà kury. Uzeꞌeg oho kuzà zutew ꞌym hemetarer katu maꞌe wanupe wà no. — Xiàmàtyryꞌym Pawru zane wà nehe, iꞌi wanupe wà. — Azeharomoete pa, iꞌi tuwihaw wà. — Aze ma, iꞌi kuzà wà. Aꞌe rupi aꞌe tuwihaw aꞌe wà kury, uzàmàtyryꞌym kar Pawru aꞌe wà kury, teko aꞌe pe har wanupe aꞌe wà kury. Uzàmàtyryꞌym kar Panape teko wanupe wà no. — Pepetepetek pe wà nehe, iꞌi teko wanupe wà. Aꞌe rupi Zezuz hemimono karer oho aꞌe wi wà kury. Umuhàmuhàz ywy kuꞌi kwer upy pe har aꞌe pe wanupe wà, wazeruzar ꞌymaw imumeꞌu pà wanupe nezewe wà. Oho Ikon taw pe wà kury. Zezuz rehe uzeruzar maꞌe Àxioki pe har aꞌe wà, hurywete wi wi tuwe aꞌe wà. Nupytuꞌu kwaw wà. Wereko tuwe Tekwe Puràg upyꞌa pe wà no."
44,14,1,"Pawru oho Ikon tawhu pe aꞌe kuryNaꞌe Pawru aꞌe, Panape aꞌe no, uhem oho Ikon taw pe aꞌe wà kury. Umumeꞌu wi zeꞌeg puràg oho zutew wazemonoꞌogaw pe wà. Umumeꞌu katu wà. Aꞌe rupi zutew teteaꞌu wà, zutew ꞌym teteaꞌu wà no, uzeruzar Zezuz rehe wà no."
44,14,2,"Zutew uzeruzar ꞌym maꞌe aꞌe pe har aꞌe wà, uzeꞌeg amogwer zutew ꞌym wanupe wà. — Hemuꞌem waiko wà, iꞌi muaꞌu wanupe wà. — Xiàmàtyryꞌym zane wà nehe, iꞌi wanupe. Uzekaiw wazeꞌeg rehe wà. Aꞌe rupi Zezuz hemimono karer wazeꞌeg naꞌikatu kwaw wanupe kury. Hemimono karer nukyze kwaw wanuwi wà."
44,14,3,"Upyta aꞌe pe wà. Umumaw zahy tete aꞌe pe wiko pà wà. Umumeꞌu Zanezar rehe zeꞌeg tuweharupi wà, ukyze ꞌym pà wà. Zanezar umur ukàgaw wanupe no. Aꞌe rupi uzapo purumupytuhegatu kar haw teko wanuwa rupi wà, uzapo maꞌe hexak pyr ꞌym teko wanuwa rupi wà no. Aꞌe rupi — Azeharomoete wazeꞌeg aꞌe wà, iꞌi teko wà."
44,14,4,"Teko taw pe har wà, uzemuzaꞌazaꞌak wà. Amo uzeruzar zutew wazeꞌeg rehe wà. Amogwer uzeruzar Zezuz hemimono karer wazeꞌeg rehe wà."
44,14,5,"Naꞌe zutew ꞌym aꞌe pe har wà, zutew wà no, wanuwihaw wà no, uzemonoꞌog Pawru iàmàtyryꞌymaw rehe uzeꞌeg pà wà kury. -Xipuraraw kar maꞌerahy wanupe nehe, iꞌi uzeupeupe wà. — Xiapiapi ita teteaꞌu pupe zane wà nehe, wazuka pà nezewe zane wà nehe, iꞌi uzeupeupe wà."
44,14,6,"Amo umumeꞌu wazeꞌeg awer oho Zezuz hemimono karer wanupe wà kury. Henu mehe naꞌarewahy uhem oho aꞌe wi wà, Iri taw pe oho pà wà. Aꞌe re oho Tew tawhu pe wà no, Irikaon ywy rehe wanuz aꞌe taw wà. Wata oho waiko aꞌe ywy rehe wà no, aꞌe taw huwake har rehe wà no."
44,14,7,"Umumeꞌu zeꞌeg puràg oho waiko wà, aꞌe ywy rehe har wanupe wà."
44,14,8,Oho Pawru Iri tawhu pe aꞌe kuryAmo awa Iri taw pe hekon aꞌe. Ipy pàri maꞌe romo hekon aꞌe. Izexak kar mehe we ipàri aꞌe. Nuwata pixik kwaw.
44,14,9,"Amo ꞌar mehe uzeapyaka katu Pawru zeꞌeg rehe aꞌe kury. Uzeruzar izeꞌeg rehe. — Azeharomoete uzeruzar Zezuz rehe aꞌe, iꞌi Pawru izupe. — Upuner Zezuz hemukatu haw rehe aꞌe, iꞌi iko uzeupe aꞌe, iꞌi Pawru uzeupe kury. Aꞌe rupi umeꞌegatu aꞌe ipy pàri maꞌe rehe kury."
44,14,10,"Uzeꞌeg izupe, wahyhaw rupi izupe. -Epuꞌàm tuwe kury ty, iꞌi izupe. Opor tuwe aꞌe awa kury, kwe rupi wata pà kury."
44,14,11,"Wexak teko Pawru hemiapo kwer wà. Uhapukaz wà, uzeꞌeg rupi Irikaon ywy rehe har zeꞌeg rupi wà. — Tupàn ywak rehe har aꞌe wà, iꞌi uzeupeupe wà, — Awa zàwenugar romo uzeapo kwez aꞌe wà kury, zanepyr ur pà aꞌe wà kury, iꞌi uzeupeupe wà, uhapukaz pà wà."
44,14,12,"Aꞌe mehe omono tupàn aꞌuaꞌu waner wanupe wà kury, Panape pe wà, Pawru pe wà no. — Zu, iꞌi Panape pe wà. — Tupàn wanuwihaw, iꞌi her zanezeꞌeg rupi. — Merekur, iꞌi Pawru pe wà. — Tupàn zeꞌeg imumeꞌu har, iꞌi her zanezeꞌeg rupi. Omono aꞌe her izupe wà, taꞌe Pawru aꞌe xe, uzeꞌeg maꞌe romo hekon aꞌe xe. Nape taꞌyr nuzeꞌeg tete kwaw aꞌe."
44,14,13,"Naꞌe Zu hàpuzuhu rehe uzekaiw maꞌe werur tapiꞌak kury, werur maꞌeputyr no, Zezuz hemimono karer wanupe kury. Zu hàpuzuhu taw huwake hin. Uzekaiw maꞌe werur aꞌe maꞌe taw pàrirogaw pe kury, ukenaw huwake kury. Aꞌe aꞌe, amogwer teko wà no, iporomono wer aꞌe maꞌe Zezuz hemimono karer wanupe wà. Ipuruzuka wer tapiꞌak rehe wanupe Tupàn pe maꞌeaꞌyr zuka haw ài wà."
44,14,14,"Amo umumeꞌu wanemiapo ràm oho Pawru pe wà. Uzemumikahy Pawru wà, henu mehe wà. Umuꞌi tuwe ukamir wà, uzemumikahy haw hexak kar pà wà. Uzàn oho teko wamytepe wà."
44,14,15,"— Màràzàwe tuwe pezapo nezewe, iꞌi wanupe wà. — Awa romo tuwe uruiko ure, pezàwegatete ure. Nuruiko kwaw Tupàn ywak wi ur maꞌe kwer romo ure. Uruiko xe Tupàn ete zeꞌeg puràg imumeꞌu pà peme ure. Aꞌe rupi pepytuꞌu maꞌe iaiw maꞌe imuwete katu re nehe. Pemuwete katu Tupàn wikuwe maꞌe nehe. Aꞌe ae uzapo ywak aꞌe, uzapo ywy aꞌe no, uzapo yryhu rehe har wà no, paw rupi katete wà no. Uzapo maꞌe paw aꞌe, iꞌi wanupe."
44,14,16,"— Kwehe mehe teko nukwaw kwaw Tupàn aꞌe wà. Aꞌe rupi — Pepytuꞌu tupàn aꞌuaꞌu wamuwete katu re pe nehe, niꞌi kwaw Tupàn teko wanupe."
44,14,17,"Teko kwehe arer nukwaw katu kwaw Tupàn aꞌe wà. Ukwaw hemiapo kwer ikatu maꞌe wà. Umugyr kar àmàn ywak wi ywy rehe peme. Umuezuz kar penemitygwer peme no, iꞌar mehe no. Umur penemiꞌu ràm peme no. Pemurywete kar tuwe no, iꞌi Pawru aꞌe pe har wanupe."
44,14,18,"Ipuruzuka wer wi wi teko tapiꞌak rehe wà, Pawru wamuwete katu pà wà. Wazuka eteaꞌi mehe umupytuꞌu kar wà. — Uremuwete katu zo pe nezewe nehe ty wà, iꞌi tuwe wanupe. Aꞌe rupi nuzuka kwaw wà. Zawaiw katu wamupytuꞌu kar awer wà."
44,14,19,"Amo ꞌar mehe amo zutew Àxioki taw pe har wà, Pixi ywy rehe har aꞌe wà, Ikon taw pe har wà no, ur aꞌe taw pe aꞌe wà kury, Pawru waker haw pe aꞌe wà kury. Pawru iàmàtyryꞌymar romo wanekon wà. Uzeꞌeg ꞌàm teko aꞌe taw pe har wanuwa rupi wà. Umumeꞌu wemuꞌemaw teteaꞌu aꞌe pe har wanupe wà. Aꞌe rupi teko uzapizapi Pawru ita teteaꞌu pupe wà. Te umuàkàzym wà. — Umàno aipo pa, iꞌi izupe wà. Aꞌe rupi umutyk heraha taw wi wà, aꞌe pe katu pe heityk pà wà."
44,14,20,"Naꞌe uzeruzar maꞌe uzemonoꞌog oho huwake wà. Ukweraw wi Pawru kury, upuꞌàm pà kury. Uzewyr wi oho taw pe kury. Ikuꞌegwepe oho Tew tawhu pe wà, Panape rehe wà."
44,14,21,"Uzewyr Pawru oho Àxioki tawhu pe aꞌe kuryPawru aꞌe, Panape aꞌe no, Tew tawhu pe wiko mehe umumeꞌu zeꞌeg puràg aꞌe pe har wanupe wà. Teko teteaꞌu uzeruzar Zezuz rehe wazeꞌeg henu mehe wà. Naꞌe uzewyr oho Iri taw pe wà, Ikon taw pe wà no. Aꞌe re uzewyr oho Àxioki taw Pixi ywy rehe har pe wà kury."
44,14,22,"Umuꞌe uzeruzar maꞌe aꞌe pe har wà, Tupàn zeꞌeg rehe wà. Aꞌe rupi ukwaw weraꞌu izeꞌeg wà kury. Aꞌe rupi uzeruzar weraꞌu Zezuz rehe wà no. -Pepytuꞌu zo Zezuz rehe pezeruzar ire nehe, iꞌi wanupe wà. — Xipuraraw putar maꞌerahy teteaꞌu zane nehe, aꞌe mehe zapuner putar Tupàn ipureruzeꞌegaw pupe zanereixe haw rehe zane nehe."
44,14,23,"Zezuz hemimono karer oho amo taw pe wà. Wixe uzeruzar maꞌe wazemonoꞌogaw pupe wà. Wexaexak waneruzeꞌeg àràm wanupe wà. Naꞌe uzeꞌeg tuwe Tupàn pe wà, uzekwaku pà umaiꞌu ꞌym pà wà. — O Tupàn, epytywàgatu ko uzeruzar maꞌe wanuwihaw ne wà nehe. Aꞌe rupi weruzeꞌegatu putar wemiruzeꞌeg wà nehe, iꞌi izupe wà. — Taꞌe uzeruzar katu nerehe aꞌe wà xe, iꞌi izupe wà, Tupàn pe wà. Naꞌe oho amo ae taw pe wà kury. Wexaexak waneruzeꞌeg àràm nezewegatete wà no. Uzapo nezewe taw nàn aꞌe ywy rehe wata mehe wà."
44,14,24,Wahaw Pixi ywy oho waiko wà. Naꞌe uhem oho Pampir ywy rehe wà kury.
44,14,25,Umumeꞌu Tupàn zeꞌeg puràg oho Pezi taw pe har wanupe wà kury. Naꞌe wata oho Atar taw pe wà kury.
44,14,26,"Aꞌe pe wixe kanuhu pupe wà, uzewyr pà Àxioki taw pe wà. Izypy mehe aꞌe pe har omono kar Pawru ywy nàn aꞌe wà. — Tupàn pepuhareko aꞌe. Aꞌe rupi uzekaiw katu putar penehe nehe, izeꞌeg rehe pepurumuꞌe mehe nehe, iꞌi wanupe wà. Umuhyk aꞌe umaꞌereko haw wà kury."
44,14,27,"Àxioki taw pe uhem ire omonoꞌog uzeruzar maꞌe aꞌe pe har oho wà. Umumeꞌu wemiapo kwer Tupàn hemiapo karer nànàn wà. — Upyro putar zutew ꞌym Zezuz rehe uzeruzar maꞌe ràm aꞌe wà nehe no, iꞌi wanupe wà."
44,14,28,Umumaw ꞌar teteaꞌu aꞌe pe wapyr wiko pà wà.
44,15,1,"Zezuz hemimono karer uzemonoꞌog Zeruzarez tawhu pe aꞌe wà kuryAmo awa ur Zutez ywy wi aꞌe wà kury, Àxioki taw pe aꞌe wà kury. Uzypyrog uzeruzar maꞌe aꞌe pe har wamuꞌe pà wà. — Aze napemonohok kar kwaw pepireraꞌi nehe, Tupàn zeꞌeg kwehe arer Moizez pe imur pyrer heruzar pà nehe, Tupàn napepyro kwaw tatahu wi aꞌe nehe, iꞌi muaꞌu waiko wanupe wà."
44,15,2,"Pawru aꞌe, Panape aꞌe no, uzeꞌeg ahyahy wanupe wà, aꞌe upurumuꞌe maꞌe wanupe wà. — Nan kwaw aꞌe rupi ty wà, iꞌi ahyahy wanupe wà. Naꞌe uzeruzar maꞌe aꞌe pe har aꞌe wà, omono kar Pawru Zeruzarez tawhu pe aꞌe wà. Panape aꞌe, amo awa aꞌe wà no, oho hupi aꞌe wà no. Zeruzarez tawhu pe uhem ire upuranu oho Zezuz hemimono karer wanehe wà, tàmuz wanehe wà no. Wata mehe upyterahaw Peni ywy oho wà, upyterahaw Xamari ywy wà no. Aꞌe rupi upytuꞌu taw nànàgatu wà, teko wanupe uzeꞌeg pà wà. — Zutew ꞌym teteaꞌu uzeruzar waiko Zezuz rehe aꞌe wà kury, Tupàn rehe aꞌe wà kury, iꞌi oho waiko aꞌe ywy rehe har wanupe wà. Hurywete tuwe aꞌe pe har wà, henu mehe wà."
44,15,4,"Uhem Zezuz hemimono karer wà Zeruzarez tawhu pe wà kury. Uzeruzar maꞌe aꞌe pe har aꞌe wà, amogwer Zezuz hemimono karer aꞌe wà no, uzeruzar maꞌe waneruzeꞌegar aꞌe wà no, hurywete wanexak pà paw rupi aꞌe wà. Umuixe katu kar uzepyr wà. Naꞌe Pawru aꞌe wà, umumeꞌu wemiapo kwer paw aꞌe wà, Tupàn hemiapo karer paw aꞌe wà, aꞌe pe har wanupe aꞌe wà. — Nezewe haw Tupàn uzapo kar urewe aꞌe, ureata mehe amo ywy rehe aꞌe, iꞌi wanupe wà."
44,15,5,"Naꞌe amo uzeruzar maꞌe aꞌe wà, zeꞌeg kwehe arer kwaw par parizew her maꞌe aꞌe wà, upuꞌàm ꞌàm amogwer wanuwa rupi aꞌe wà kury. -Zutew ꞌym aꞌe wà, tuwe omonohok kar upireraꞌi aꞌe wà nehe, tuwe weruzar Tupàn zeꞌeg kwehe arer Moizez pe imur pyrer aꞌe wà nehe, iꞌi wanupe wà."
44,15,6,"Zezuz hemimono karer aꞌe wà, uzeruzar maꞌe waneruzeꞌegar aꞌe wà no, uzemonoꞌog wà aꞌe pe aꞌe wà, wazeꞌeg rehe uzeapyaka katu pà aꞌe wà."
44,15,7,"Kweheaꞌu uzeꞌeg waiko wà. Naꞌe upuꞌàm Pet uzeꞌeg pà wanupe aꞌe kury. -Herywyr wà, herykyꞌyr wà. Kwehe mehe Tupàn herexak aꞌe, uzeꞌeg puràg imumeꞌu kar pà zutew ꞌym wanupe aꞌe. Aꞌe rupi zutew ꞌym upuner Zezuz rehe zeꞌeg puràg henu haw rehe wà kury, upuner hehe uzeruzar haw rehe wà no. Pekwaw Tupàn herexak awer pe."
44,15,8,"Tupàn aꞌe, ukwaw teko wapyꞌa aꞌe, ukwaw teko wamaꞌenukwaw paw aꞌe. Umumeꞌu kar zeꞌeg puràg zanewe. Umur kar Wekwe Puràg zanewe. Umumeꞌu kar uzeꞌeg puràg zutew ꞌym wanupe aꞌe no. Aꞌe rupi omono kar Wekwe Puràg wanupe no, zutew ꞌym uzeruzar maꞌe wanupe no."
44,15,9,"— Aꞌe rupi zutew aꞌe wà, zutew ꞌym aꞌe wà no, zuawygatu waiko Tupàn huwa rupi aꞌe wà kury. Umukatu zutew ꞌym wapyꞌa iko aꞌe, taꞌe uzeruzar Zezuz rehe aꞌe wà kury xe."
44,15,10,"Aꞌe rupi, màràzàwe tuwe peagaw Tupàn kury. Màràzàwe tuwe pezapo kar agwer maꞌe zawaiw katu maꞌe uzeruzar romo maꞌe wanupe kury. Agwer maꞌe nuzawy kwaw ipuhuz katu maꞌe kawaru kuꞌaz har aꞌe. Kawaru nueraha kwaw maꞌe ipuhuz weraꞌu maꞌe aꞌe. Nezewegatete zaneipy aꞌe wà, zane zane no, nazapuner pixik kwaw aꞌe zeꞌeg kwehe arer heruzar haw rehe zane no, taꞌe zawaiw katu weraꞌu zanewe xe. Nan. Zazeruzar katu Zezuz rehe zane. Zanepyro putar aꞌe nehe, taꞌe Zezuz Zanezar zanepuhareko katu iko aꞌe xe. Nezewegatete zutew ꞌym aꞌe wà no. Tupàn upyro putar aꞌe wà nehe no, iꞌi Pet wanupe, Zezuz hemimono karer wanupe, uzeruzar maꞌe waneruzeꞌegar wanupe no."
44,15,12,"Naꞌe Panape aꞌe, Pawru aꞌe no, umumeꞌu wemiapo kwer Tupàn hemiapo karer wanupe aꞌe wà. Taꞌe Tupàn uzapo kar purumupytuhegatu kar haw teteaꞌu zutew ꞌym wanuwa rupi aꞌe xe, hexak pyr ꞌym iapo kar pà wanupe aꞌe no xe. Hemimono karer wà, uzeruzar maꞌe waneruzeꞌegar wà no, nuzeꞌeg kwaw aꞌe maꞌe henu re wà. Upyta uzeꞌeg ꞌym pà wà."
44,15,13,"Imumeꞌu pawire Xiak upuꞌàm uzeꞌeg pà wanupe, aꞌe pe har nànàn. -Pezeapyaka katu hezeꞌeg rehe nehe ty wà, iꞌi wanupe."
44,15,14,"— Ximàw umumeꞌu Tupàn ikatu haw kwez peme aꞌe kury. Tupàn wexaexak amo zutew ꞌym wamuwà uzeupe aꞌe wà, wemiruzeꞌeg romo wamuigo kar pà aꞌe wà. Taꞌe Tupàn uzamutar katu zutew ꞌym aꞌe wà no xe."
44,15,15,"Tupàn zeꞌeg imumeꞌu har kwehe arer aꞌe wà no, nezewegatete iꞌi aꞌe wà no. Naꞌaw wazeꞌeg awer xe kury."
44,15,16,iꞌi Zanezar aꞌe.— Azapo wi putar Tawi hàpuzgwer heityk pyrer ihe nehe.Amupyahu kar wi putar hàpuz iaiw maꞌe kwer ihe nehe.
44,15,17,"Zutew ꞌym paw rupi aꞌe wà nehe,hereminoz paw rupi aꞌe wà nehe no, heremiruzeꞌeg paw rupi aꞌe wà nehe no, amogwer teko paw rupi aꞌe wà nehe no,wekar putar Zanezar ikwaw paw aꞌe wà nehe no, iꞌi Zanezar."
44,15,18,
44,15,19,"Aꞌe rupi nezewe aꞌe peme ihe kury. Xiapo kar zo agwer maꞌe zutew ꞌym wanupe nehe, Tupàn rehe uzeruzar maꞌe wanupe nehe."
44,15,20,"Xo màràn maꞌe zo xiapo kar wanupe nehe. Ximuapyk aꞌe zeꞌeg pape rehe nehe, wanupe imono kar pà nehe. Xo ko zeꞌeg zo xiruzar kar wanupe nehe. 1. Peꞌu zo maꞌeroꞌo kwer Tupàn aꞌuaꞌu wanupe imono pyrer nehe. 2. Peho zo penemireko ꞌym wapuhe nehe, kuzà wyzài wapuhe nehe. Peho zo pemen ꞌym wapuhe nehe. 3. Maꞌeroꞌo kwer meꞌegar aꞌe, aze uꞌazuwyk maꞌeaꞌyr izuka mehe nehe, peꞌu zo izuka pyrer roꞌo kwer nehe. Peꞌu zo maꞌeaꞌyr huwykwer nehe no. Xo aꞌe maꞌe zo xiapo kar wanupe nehe."
44,15,21,"Taꞌe kwehe zutew umugeta Moizez zeꞌeg waiko wà xe, uzemonoꞌogaw pe wà xe, mytuꞌu haw ꞌar nànàn wà xe. Zutew umumeꞌu izeꞌeg waiko taw nànànar wanupe wà. Aze uzeruzar maꞌe nuweruzar kwaw aꞌe zeꞌeg wà nehe, zutew uzemumikahy putar wà nehe, zeꞌeg kwehe arer ihaw paw hexak mehe wà nehe."
44,15,22,"Uzeruzar maꞌe waneruzeꞌegar omono kar upape zutew ꞌym wanupe aꞌe wà kuryNaꞌe Zezuz hemimono karer aꞌe wà, tàmuz aꞌe wà no, uzeruzar maꞌe paw rupi aꞌe wà no, wexaexak amo awa uzepyr har aꞌe wà, wamono kar pà Àxioki taw pe aꞌe wà. — Pawru aꞌe, Panape aꞌe no, oho putar Àxioki pe aꞌe wà nehe. Peho wanupi nehe, iꞌi wanupe wà. Wexak Zut aꞌe wà. Xawa taꞌyr amo her romo aꞌe. Wexak awa Xiria her maꞌe aꞌe wà no. Uzeruzar maꞌe paw ukwaw katu aꞌe awa wakatu haw aꞌe wà. Umuapyk aꞌe zeꞌeg pape rehe wà. Aꞌe re omono aꞌe pape aꞌe awa wanupe wà. — Peraha ko pape zutew ꞌym uzeruzar maꞌe wanupe nehe. Pemugeta kar wanupe nehe, iꞌi wanupe wà. Nezewe iꞌi zeꞌeg aꞌe pape rehe har xe aꞌe kury. -Ure ure, Zezuz hemimono karer ure, uzeruzar maꞌe waneruzeꞌegar ure no. Penykyꞌyr romo uruiko ure. Oromono kar putar ko urezeꞌeg pape rehe imuapyk pyrer peme paw rupi ure nehe. Pe zutew ꞌym pe, uzeruzar maꞌe Àxioki pe har pe, Xir ywy rehe har pe no, Xiri ywy rehe har pe no. Ko pape oromono kar putar peme ure nehe kury. Amo awa xe har oho pepyr aꞌe wà, maꞌe zawaiw katu maꞌe iapo kar pà peme aꞌe wà. Urenu peme wanemiapo karer imumeꞌu awer kwez ure kury. Pezemumikahy wazeꞌeg henu mehe pe. Nurumumeꞌu kar kwaw aꞌe maꞌe wanupe ure. Nuruzapo kar pixik kwaw agwer maꞌe peme ure. Aꞌe rupi uruzemonoꞌog uruiko ure kury, urezeꞌeg heraha har wanexanexak pà ure kury. Weraha putar ko pape peme aꞌe wà nehe kury. Wata putar oho Pawru hupi wà nehe, Panape hupi wà nehe, ureremiamutar wanupi wà nehe. Panape aꞌe, Pawru aꞌe no, tuweharupi umumeꞌu Tupàn zeꞌeg puràg oho waiko purupe aꞌe wà. Tuweharupi teko ipuruzuka wer wanehe aꞌe wà, taꞌe Zanezar Zezuz Zaneruwihawete hemiruzeꞌeg romo wanekon aꞌe wà xe. Oromono kar putar Zut peme ure nehe, oromono kar putar Xiria peme ure nehe no. Umumeꞌu putar ko maꞌe peme aꞌe wà nehe, urezeꞌeg pape rehe imuapyk pyrer zàwenugar aꞌe wà nehe, pepyr wiko mehe aꞌe wà nehe. Xo ko maꞌe uruzapo kar peme ure, taꞌe Tekwe Puràg nuzapo kar kwaw amo ae maꞌe zawaiw katu maꞌe peme aꞌe xe. Taꞌe ikatu ko maꞌe iapo kar haw izupe aꞌe nehe xe. 1. Peꞌu zo maꞌeroꞌo kwer tupàn aꞌuaꞌu pe imono pyrer nehe. 2. Peꞌu zo maꞌe iꞌazuwyk pyrer hoꞌo kwer nehe no. 3. Peho zo pemen ꞌym wapuhe nehe. Peho zo penemireko ꞌym wapuhe nehe, kuzà wyzài wapuhe nehe. Aze petyryk agwer maꞌe wi nehe, aꞌe mehe penemiapo kwer ikatu putar Tupàn pe nehe. Upaw kwez kury, iꞌi wanupe wà, uzeꞌeg pape rehe imuapyk pà wà."
44,15,30,"Naꞌe omono kar aꞌe pape heraha har aꞌe wi wà kury. Oho Àxioki taw pe wà. Omonoꞌog uzeruzar maꞌe aꞌe pe har paw rupi wà, aꞌe pape imono pà wanupe wà."
44,15,31,Imugeta mehe hurywete aꞌe pe har wà. Taꞌe aꞌe zeꞌeg umurywete kar aꞌe wà xe.
44,15,32,"Zut aꞌe, Xiria aꞌe no, Tupàn zeꞌeg imumeꞌu har romo wanekon aꞌe wà. Uzeꞌeg teteaꞌu uzeruzar maꞌe aꞌe pe har wanupe wà, wamukàg kar pà wà. — Pekyze zo uzeruzar ꞌym maꞌe wanuwi nehe ty wà, iꞌi wanupe wà."
44,15,33,"Umumaw màràn ꞌar aꞌe pe wapyr wiko pà wà. Naꞌe uzemuàgàꞌym wata haw rehe wà. Uzeruzar maꞌe uzeꞌeg Tupàn pe wà. — Epytywàgatu wata maꞌe ràm ne wà nehe, iꞌi izupe wà. Uzewyr wi oho Àxioki pe wà, aꞌe pe har wapyr wà. Taꞌe aꞌe pe har aꞌe wà xe, wamono kar har romo wanekon aꞌe wà xe."
44,15,34,"Aꞌe rupi Xiria aꞌe, wexak ikatu weraꞌu haw aꞌe pe upyta haw aꞌe."
44,15,35,"Pawru aꞌe, Panape aꞌe no, umumaw màràn zahy aꞌe pe Àxioki pe wiko pà aꞌe wà. Umuꞌe aꞌe pe har Tupàn zeꞌeg rehe wà. Amo ae upurumuꞌe maꞌe wà no, uhem aꞌe pe aꞌe wà no, Zanezar rehe zeꞌeg imumeꞌu pà aꞌe pe har wanupe aꞌe wà no."
44,15,36,"Pawru wezar Panape oho aꞌe kuryAmo zahy pawire Pawru uzeꞌeg Panape pe aꞌe kury. -Kwehe mehe ximumeꞌu Tupàn zeꞌeg zaha taw teteaꞌu pe har wanupe zane, ywy teteaꞌu rehe har wanupe zane no. Zazewyr zaha aꞌe taw pe har wapyr nehe kury, aꞌe ywy rehe har wapyr nehe no. Aꞌe rupi zapuner uzeruzar maꞌe wanexakaw rehe zane wà nehe, zapuner wazeruzar haw ikwaw paw rehe nehe no, iꞌi izupe."
44,15,37,"Naꞌe iꞌi Panape izupe no. — Xiraha Zuàw Mak zanezeupi nehe no, iꞌi izupe."
44,15,38,"— Nan, naꞌikatu kwaw zanezeupi heraha haw nehe, iꞌi Pawru izupe. — Taꞌe aꞌe ꞌar mehe noho kwaw zanerupi aꞌe xe, Tupàn zeꞌeg imumeꞌu pà taw nàn aꞌe xe. Uzewyr oho Pampir taw pe zanewi aꞌe, zanemaꞌereko haw ipaw ꞌym mehe we aꞌe, iꞌi izupe."
44,15,39,"Naꞌe Pawru uzeꞌeg ipyipykahy Panape rehe wà kury. Aꞌe rupi uzemuzaꞌak wà kury. Panape oho Xip yrypypoꞌo pe kury, kanuhu pupe wata pà Zuàw Mak heraha pà kury."
44,15,40,"Àxioki pe har uzeruzar maꞌe aꞌe wà, uzeꞌeg nezewe Pawru pe aꞌe wà. — Tuwe Tupàn uzekaiw katu nerehe aꞌe nehe, iꞌi izupe wà. Naꞌe Pawru uhem oho aꞌe wi aꞌe no, Xiria heraha pà uzeupi aꞌe no. Wahaw Xir ywy oho wà. Wahaw Xiri ywy oho wà no, uzeruzar maꞌe aꞌe ywy rehe har wamukàg kar pà wà no, wamurywete kar pà wà no."
44,16,1,"Ximot wata oho Pawru hupi aꞌe kuryWata Pawru oho waiko wà, Tew tawhu pe wà, Iri taw pe wà no. Amo awa uzeruzar maꞌe aꞌe pe hekon aꞌe. Ximot her romo aꞌe. Ihy aꞌe no, uzeruzar maꞌe romo hekon aꞌe no, zutew romo hekon aꞌe. Tu aꞌe, Kere ywy rehe har romo zutew ꞌym romo hekon aꞌe."
44,16,2,"Uzeruzar maꞌe Iri taw pe har aꞌe wà, Ikon taw pe har aꞌe wà no, uzeꞌegatu Ximot rehe aꞌe wà. — Ikatuahy aꞌe, iꞌi izupe wà."
44,16,3,"Ipureraha wer Pawru Ximot rehe uzeupi aꞌe, wata mehe aꞌe. Aꞌe rupi iꞌi izupe. — Emonohok kar nepireraꞌi nehe ty, iꞌi izupe. Nezewe uzapo kar izupe aꞌe, taꞌe zutew aꞌe pe har aꞌe wà xe, ukwaw Ximot tu Kere ywy rehe har romo heko haw aꞌe wà xe. — Zutew ꞌym, iꞌi putar newe wà nehe. Aꞌe rupi nanekatu kwaw wanupe nehe, aze nereruzar kwaw wanàmuzgwer zeꞌeg nehe, iꞌi Pawru izupe."
44,16,4,"Taw nànàn oho mehe umumeꞌu aꞌe Zezuz hemimono karer wazeꞌeg awer wà, uzeruzar maꞌe waneruzeꞌegar wazeꞌeg awer wà, Zeruzarez pe imumeꞌu pyrer pape rehe imuapyk pyrer wà. Umumeꞌu uzeruzar maꞌe taw nànànar wanupe wà. — Peruzar ko zeꞌeg pe nehe ty wà, iꞌi oho waiko wanupe wà."
44,16,5,"Aꞌe rupi uzeruzar maꞌe taw nànànar aꞌe wà, uzeruzar weraꞌu Zezuz rehe wà. Ikàg weraꞌu wà. Tuweharupi amo uzeruzar hehe wà, taꞌe wenu Pawru izeꞌeg aꞌe wà xe."
44,16,6,"Pawru wexak maꞌe upuahu pe aꞌe kuryWata oho waiko Pirizi ywy rehe wà, Karaz ywy rehe wà no, taꞌe Tekwe Puràg nomono kar kwaw Az ywy rehe aꞌe wà xe, Tupàn zeꞌeg imumeꞌu kar pà aꞌe pe aꞌe wà xe."
44,16,7,"Uhem wà Mizi ywy huwake wà kury. Uzeagaw oho pà Mixin ywy rehe wà. Noho kwaw wà, taꞌe Zezuz Hekwe Puràg nomono kar kwaw aꞌe ywy rehe aꞌe wà xe."
44,16,8,"Aꞌe rupi upyterahaw Mizi ywy oho wà, Toroaz taw pe oho pà wà."
44,16,9,"Pyhaw kury. Pawru upuahu uker mehe. Wexak awa upuahu pe. Maxeton ywy rehe har romo hekon aꞌe. Upuꞌàm aꞌe. Uzeꞌeg iko Pawru pe. — Ezur xe Maxeton ywy rehe nehe, urepytywà pe nehe, iꞌi iko izupe, ipuahu pe."
44,16,10,"Hepuahu pawire uruzemuàgàꞌym ureata haw rehe ure kury, Maxeton ywy rehe har wapyr ureho haw rehe ure kury. — Taꞌe Tupàn zanemono kar iko aꞌe ywy rehe har wanupe aꞌe xe, uruꞌe uruiko Pawru pe ure. — Pemumeꞌu hezeꞌeg puràg aꞌe ywy rehe har wanupe nehe, iꞌi iko zanewe, uruꞌe izupe. — Aze pa, iꞌi urewe."
44,16,11,"Kuzà Iri her maꞌe uzeruzar Zezuz rehe aꞌe kuryUruixe kanuhu pupe kury, yryhu rehe uruata pà kury. Uruhem oroho Toroaz taw wi kury. Aꞌe wi oroho Xamotaraz yrypypoꞌo pe no. Ikuꞌegwepe uruata wi oroho kanuhu pupe te Nea taw pe no."
44,16,12,"Uruhem oroho kanuhu wi aꞌe pe. Uruata oroho ywy rehe kury, te uruhem Piri tawhu pe kury. Maxeton ywy ipehegwer ipy rehe tuz aꞌe. Hom tawhu pe har teteaꞌu aꞌe pe wanekon wà. Urumumaw màràn ꞌar aꞌe pe urereko pà."
44,16,13,"Mytuꞌu haw ꞌar mehe uruhem oroho taw wi yrykaw waz. — Aze ruꞌu zutew uzemonoꞌog putar xe aꞌe wà nehe, Tupàn pe uzeꞌeg pà aꞌe wà nehe, uruꞌe urezeupe. Uruwapyk aꞌe pe ure, kuzà aꞌe pe uzemonoꞌog maꞌe wanupe uruzeꞌeg pà ure."
44,16,14,"Amo kuzà aꞌe pe hekon aꞌe. Iri her romo aꞌe, Xiaxir taw pe har romo hekon aꞌe. Pàn hekuzar katu maꞌe ipihun wewer maꞌe imeꞌegar romo hekon aꞌe. Tupàn rehe uzeruzar maꞌe romo hekon aꞌe no. Aꞌe rupi Zanezar wenu katu kar Pawru zeꞌeg izupe aꞌe kury. Uzekaiw katu izeꞌeg rehe."
44,16,15,"Aꞌe rupi uzemuzahazahak kar. Hàpuz me wiko maꞌe aꞌe wà no, uzemuzahazahak kar aꞌe wà no. Aꞌe mehe uzeꞌeg urewe kury. — Pezur heràpuz me nehe kyn wà, peker pà hepyr nehe kyn wà, iꞌi urewe. — Aze ruꞌu Zanezar rehe uzeruzar maꞌe azeharomoete har romo aiko ihe kury, penuwa rupi ihe kury. Aze aiko tuwe uzeruzar maꞌe romo penuwa rupi nehe, aꞌe mehe pezur heràpuz me hepyr nehe, iꞌi urewe. Aꞌe rupi oroho ipyr ure kury."
44,16,16,"Tuwihaw umunehew kar Pawru aꞌe wà kuryAmo ꞌar mehe Tupàn pe zeꞌegaw pe ureho mehe uruàwàxi amo kuzàwaza ure. Amo pe umaꞌereko e maꞌe romo hekon aꞌe. Tekwe ikatu ꞌym maꞌe hereko har romo hekon aꞌe. Hekwe ikatu ꞌym maꞌe umumeꞌu kar maꞌe uzeapo maꞌe ràm izupe tuweharupi aꞌe. Aꞌe rupi omonoꞌog temetarer teteaꞌu uzar wanupe, uzeapo maꞌe ràm imumeꞌumeꞌu pà teko wanupe."
44,16,17,"Naꞌe ur Pawru haikweromo kury, ureraikweromo no, uhapukaz pà no. — ꞌAw awa aꞌe wà, Tupàn Ywate Weraꞌu Har hemiruzeꞌeg romo wanekon aꞌe wà, iꞌi iko urewe. — Aze peho wer Tupàn pyr nehe, ꞌy wà, umumeꞌu putar penemiapo ràm peme aꞌe wà nehe, iꞌi iko urerupi wata maꞌe wanupe."
44,16,18,"Tuweharupi nezewe ihon urerehe uzeꞌeg pà, uhapukaz pà. Umumaw màràn ꞌar nezewe uzeꞌeg pà, ureraikwer rupi uhapukaz pà. Te, uputupyk Pawru aꞌe. Uzewyr Pawru oho ikutyr kury, tekwe ikatu ꞌym maꞌe pe uzeꞌeg pà kury. -Azeꞌeg newe Zezuz Tuwihawete her rehe ihe kury, ehem eho kwez kuzà wi nehe kury, iꞌi izupe. Tàritykaꞌi uhem tekwe ikatu ꞌym maꞌe oho izuwi kury."
44,16,19,"Naꞌe aꞌe kuzàwaza izar aꞌe wà kury, wikwahy Pawru pe aꞌe wà kury. — Maꞌe uruzapo putar temetarer imonoꞌog pà ure nehe kury, iꞌi izupe wà. Aꞌe rupi upyhyk Pawru aꞌe wà, upyhyk Xiria aꞌe wà no. Weraha taw mytepe wà, tuwihaw wanuwa rupi wà. Umupuꞌàm kar waneraha Hom tawhu pe har wanuwihaw wanuwa rupi wà. Uzeꞌeg wanupe wà. — ꞌAw awa aꞌe wà, zutew romo wanekon aꞌe wà, iꞌi wanupe wà. — Ikatu ꞌym maꞌe uzapo waiko xe zanereko haw pe wà, iꞌi muaꞌu wanupe wà. Uzapo kar maꞌe waiko zaneruwihaw zeꞌeg ihaw kar pà teko wanupe wà. Zanemupytuꞌu kar zaneràmuzgwer zeꞌeg heruzar ire wà. Hom tawhu pe har romo uruiko ure, aꞌe rupi nurupuner kwaw aꞌe maꞌe iapo haw rehe ure nehe. Nurupuner kwaw ꞌaw awa waneruzar haw rehe ure nehe, iꞌi wanupe wà."
44,16,22,"Teko teteaꞌu aꞌe pe uzemonoꞌog aꞌe wà kury. — Azeharomoete, iꞌi teko tuwihaw wanupe wà no. Aꞌe rupi tuwihaw wenuhem kar Pawru wakamir wanuwi wà kury. Upetepetek kar wà no."
44,16,23,"Wapetepetekahy pawire umunehew kar wamono zemunehew paw pe wà. — Emonokatu zemunehew paw pe ne wà nehe ty, emuhem kar zo aꞌe wi ne wà nehe ty, iꞌi zemunehew paw rehe uzekaiw maꞌe pe wà."
44,16,24,"Wazeꞌeg henu mehe aꞌe awa omono Pawru amo ipupyaikaw pyrer pupe kury, omono Xiria aꞌe pe no. Upymunehew imono ywyrapew pehegwer mytepe no. Ipuhuz katu ywyra."
44,16,25,"Pyaze kury. Pawru aꞌe, Xiria aꞌe no, uzeꞌeg in Tupàn pe wà, izupe uzegar pà wà. Amogwer zemunehew paw pe har uzeapyaka katu wazeꞌeg mehe wà, wazegar mehe wà no. Naꞌarewahy ywy uryryryryz teteaꞌu kury. Tàpuz uryryryryz paw rupi no. Tàritykaꞌi uzewàpytymawok uken paw rupi kury. Kyhàhàm uzekwaraw uꞌar pà aꞌe pe har wanuwi paw rupi no."
44,16,27,"Zemunehew paw rehe uzekaiw maꞌe umeꞌe kury. Wexak uken uzewàpytymawok mehe paw rupi aꞌe. — Uhem imunehew kar pyrer oho aipo xe wi paw rupi katete aꞌe wà kury, iꞌi zepe wanupe. Wenuhem utakihe imuwà. Uzezuka tàri kury."
44,16,28,"Pawru uzeꞌeg wahyhawaꞌu izupe kury. -Nan kwaw ty, ezemugaz zo ty, aiko uruikuwe xe ure paw rupi ure ty, iꞌi izupe."
44,16,29,"Uzekaiw maꞌe wenoz tatainy imuwà kury. Naꞌe uzàn Pawru kutyr Xiria kutyr wixe pà, wapy huwake uzeamumew pà uzemomor pà. Uryryryryz no."
44,16,30,"Naꞌe weraha katu pe aꞌe wà, wanehe upuranu pà aꞌe. — Tuwihaw wà, iꞌi wanupe. -Naheho wer kwaw tatahu pe nehe. Maꞌe azapo putar ihe nehe, hezepyro kar pà Tupàn pe ihe nehe, iꞌi wanupe."
44,16,31,"— Ezeruzar Zanezar Zezuz rehe nehe ty, iꞌi izupe wà.— Aꞌe mehe nepyro putar nehe. Upyro putar neànàm wà nehe no, iꞌi izupe wà. Naꞌe umumeꞌu Zanezar rehe zeꞌeg puràg izupe wà, hàpuz me har wanupe wà no. Aꞌe ꞌar mehe we aꞌe zemunehew paw rehe uzekaiw maꞌe wexak waperew kury. Weraha Zezuz hemimono karer amo ipupyaikaw pyrer pupe wà, wapereperew wamugaz tawer ihez pà wà. Aꞌe ꞌar mehe uzemuzahazahak kar Pawru pe kury. Iànàm uzemuzahazahak paw rupi wà no. Umuzewyr kar wi Pawru heraha wàpuz me. Weraha Xiria no. Omono temiꞌu wanupe, wamumaiꞌu kar pà. Hurywete kury, iànàm hurywete paw rupi wà no, taꞌe uzeruzar Tupàn rehe aꞌe wà kury xe. Uzewyr wi oho zemunehew paw pe wà kury."
44,16,35,"Kuꞌem mehe Hom tawhu pe har wanuwihaw omono kar zauxiapekwer aꞌe pe aꞌe wà, zemunehew paw pe aꞌe wà.— Emuhem kar aꞌe mokoz awa ne wà nehe ty, iꞌi izupe wà."
44,16,36,"Aꞌe rupi uzekaiw maꞌe uzeꞌeg oho Pawru pe kury. — Tuwihaw umur kar uzeꞌeg ihewe wà kury, xe wi pemuhem kar pà ihewe wà kury, iꞌi wanupe. — Aꞌe rupi pepuner pehemaw rehe xe wi nehe kury. Zauxiapekwer nuzapo kwaw maꞌe peme wà nehe kury, iꞌi wanupe."
44,16,37,"Uzeꞌeg Pawru wanupe kury, zauxiapekwer wanuwihaw wanupe kury. -Tuwihaw numumeꞌu kwaw ikatu ꞌym maꞌe ureremiapo kwer urewe aꞌe wà. Urepetepetek kar e aꞌe wà, teko wanuwa rupi aꞌe wà. Hom tawhu pe har wanuwihaw ikàg weraꞌu maꞌe hemiruzeꞌeg romo aiko ihe. Aꞌe rupi napepuner kwaw urepetepetekaw rehe nezewe pe. Uremunehew kar aꞌe wà no. Kutàri iporomono kar wer urerehe xe wi wà, teko wanupe imumeꞌu ꞌym pà wà. Nan kwaw nezewe nehe ty wà. Hom tawhu pe har xe har wanuwihaw wà, tuwe aꞌe tuwe ur xe wà nehe, uremuhem kar pà xe wi wà nehe, iꞌi wanupe."
44,16,38,"Zauxiapekwer umumeꞌu izeꞌeg oho uwihaw wanupe wà. — Hom tawhu pe har wanuwihaw ikàg weraꞌu maꞌe hemiruzeꞌeg romo wanekon aꞌe wà, iꞌi wanupe wà. Ukyze katu tuwihaw aꞌe wà, wazeꞌeg henu mehe aꞌe wà. — Hom tawhu pe har wanuwihaw ikàg weraꞌu maꞌe uzepyk putar ruꞌu zanerehe nehe, iꞌi uzeupeupe wà."
44,16,39,"Aꞌe rupi oho Pawru wapyr wà, wanupe uzeꞌeg pà wà. — Azeharomoete pezeꞌeg pe. Ikatu ꞌym maꞌe uruzapo peme ure, pemunehew kar pà nezewe ure, iꞌi wanupe wà. Umuhem kar zemunehew paw wi wà. — Peho xe taw wi nehe, ty wà, iꞌi wanupe wà."
44,16,40,"Pawru aꞌe, Xiria aꞌe no, uhem oho zemunehew paw wi aꞌe wà kury. Oho Iri ipyr wà. Aꞌe pe wexak amogwer uzeruzar maꞌe wà, wamurywete kar pà Tupàn zeꞌeg imumeꞌu pà wanupe wà. Naꞌe uhem oho aꞌe wi wanuwi wà kury."
44,17,1,"Oho Pawru Texaron tawhu pe aꞌe kuryPawru aꞌe, Xiria aꞌe no, wata oho waiko Àpi ywy rehe wà, Aporon ywy rehe wà no. Naꞌe uhem oho Texaron taw pe wà kury. Zutew wazemonoꞌogaw aꞌe pe hin aꞌe."
44,17,2,"Oho Pawru aꞌe pe wazemonoꞌogaw pe kury, taꞌe nezewe uzapo awyze e rupi xe. Naꞌiruz mytuꞌu haw ꞌar mehe uzeꞌeg oho aꞌe pe zutew wanupe. Umumeꞌu maꞌe iko wanupe, Tupàn zeꞌeg kwehe arer pape rehe imuapyk pyrer imugeta pà wanupe."
44,17,3,"— Zeꞌeg kwehe arer umumeꞌu tuwihawete zanepyro àràm tur àwàm aꞌe. — Upuraraw putar maꞌerahy aꞌe nehe, iꞌi aꞌe zeꞌeg. — Ukweraw wi putar umàno re aꞌe nehe no, iꞌi aꞌe zeꞌeg, iꞌi iko aꞌe pe har wanupe. -Zezuz aꞌe, ko peme heremimumeꞌu kwer aꞌe, aꞌe tuwihawete romo zanepyro har romo hekon azeharomoete aꞌe, iꞌi iko wanupe."
44,17,4,"Amo henu har uzeruzar Pawru zeꞌeg rehe aꞌe wà, Xiria zeꞌeg rehe aꞌe wà no. Kere ywy rehe har teteaꞌu aꞌe wà, aꞌe pe har Tupàn imuwete katu har aꞌe wà, uzeruzar wazeꞌeg rehe Zezuz rehe aꞌe wà no. Kuzà amogwer kuzà waneruzeꞌegar teteaꞌu aꞌe wà no, uzeruzar hehe aꞌe wà no."
44,17,5,"Xo zutew zo hewyrowyroahy wanehe aꞌe wà. Omonoꞌog awa umaꞌereko ꞌym maꞌe taw mytepe har oho aꞌe wà.— Pepetepetek Pawru peho pe wà nehe, ty wà, iꞌi wanupe wà. Naꞌe uzeꞌezeꞌeg oho taw pe har nànàn wà, Pawru wanehe uzeꞌeg zemueteahy pà wà. Aꞌe umaꞌereko ꞌym maꞌe, wixeahy Zàxàw hàpuz me wà, Pawru wanekar pà wà, taꞌe ipureraha wer wanehe teko wanuwa rupi wà xe."
44,17,6,"Nuexak kwaw aꞌe pe wà. Aꞌe rupi weraha Zàxàw tuwihaw wanuwa rupi wà, amo uzeruzar maꞌe waneraha pà wà no, wanuwa rupi wà no. -Pawru uzapo ikatu ꞌym maꞌe oho waiko taw nànàn aꞌe wà. Ko ꞌar rehe uhem zanereko haw pe wà kury."
44,17,7,"Zàxàw aꞌe, xe har aꞌe, umuixe kar wàpuz me wà. Nuweruzar kwaw tuwihaw zeꞌeg wà. — Amo ae tuwihaw Xez her maꞌe ureruzar uruiko ure, iꞌi oho waiko teko wanupe wà, iꞌi wanupe wà. — Zezuz ureruwihaw her romo aꞌe, iꞌi oho waiko teko wanupe wà, iꞌi wanupe wà."
44,17,8,Nezewe wazeꞌeg mehe wikwahy teko aꞌe pe uzemonoꞌog maꞌe aꞌe wà. Wikwahy tuwihaw aꞌe wà no.
44,17,9,"— Iaiw penemiapo kwer. Aze ruꞌu apumunehew kar putar ihe, iꞌi tuwihaw wanupe wà. — Aze pemur temetarer urewe nehe, xo aꞌe mehe zo napumunehew kar kwaw ihe nehe, iꞌi wanupe. Omono Zàxàw wemetarer tuwihaw pe. Aꞌe rupi umuhem kar aꞌe wi aꞌe wà kury."
44,17,10,"Oho Pawru Werez tawhu pe aꞌe wà kuryIpytun mehe we uzeruzar maꞌe omono kar Pawru aꞌe wi uzewi wà, Xiria imono kar pà uzewi wà no. Werez tawhu pe wanon wà. Aꞌe pe uhem ire oho zutew wazemonoꞌogaw pe wà."
44,17,11,"Aꞌe pe har nuiko kwaw Texaron pe har wazàwe aꞌe wà. Pawru zeꞌeg ikatuahy wanupe. Uzeapyaka katu hehe wà. Tuweharupi uzemuꞌe oho waiko Tupàn zeꞌeg imuapyk pyrer rehe wà. — Pawru zeꞌeg nuzawy kwaw Tupàn zeꞌeg aꞌe, iꞌi waiko uzeupeupe wà."
44,17,12,Aꞌe pe har teteaꞌu uzeruzar Zezuz rehe wà. Kuzà Kere ywy rehe har teteaꞌu hemetarer katu maꞌe uzeruzar hehe aꞌe wà no. Awa Kere ywy rehe har teteaꞌu uzeruzar hehe aꞌe wà no.
44,17,13,"Amo teko oho Texaron pe wà. — Pawru umuꞌe Werez taw pe har iko aꞌe wà, iꞌi Texaron pe har wanupe wà. Henu mehe zutew Texaron pe har oho Werez taw pe wà, teko aꞌe pe har wanupe uzeꞌeg pà wà, Pawru iàmàtyryꞌym pà wà."
44,17,14,"Naꞌarewahy uzeruzar maꞌe aꞌe pe har omono kar Pawru aꞌe wi yryhu pe wà. Xiria aꞌe, Ximot aꞌe no, xo aꞌe zo upyta Werez taw pe aꞌe wà."
44,17,15,"Amo awa wata waiko Pawru hupi wà. Oho hupi te Aten taw pe wà. Pawru aꞌe zutykaꞌi upyta Aten taw pe aꞌe. Umuzewyr kar amogwer awa wamono Werez taw pe wà, uzeꞌeg heraha kar pà wanupe aꞌe. — Pezeꞌeg nezewe Xiria pe nehe ty wà, Ximot pe nehe no ty wà. — Aze pepuner peho haw rehe Pawru ipyr nehe, peho tuwe ipyr nehe, naꞌarew nehe, peze wanupe nehe ty wà, iꞌi wanupe wà, uzeꞌeg imono kar pà wanupe wà."
44,17,16,"Pawru upyta iko Aten taw pe aꞌe, Xiria hàro pà aꞌe, Ximot hàro pà aꞌe. Aꞌe pe wiko mehe wexak tupàn aꞌuaꞌu teteaꞌu aꞌe wà, taꞌe aꞌe pe har umuwete katu tuwe tupàn aꞌuaꞌu waiko aꞌe wà xe."
44,17,17,"Aꞌe rupi umumeꞌu Pawru Tupàn zeꞌeg oho zutew wanupe kury, wazemonoꞌogaw pe kury. Uzeꞌeg zutew ꞌym Tupàn rehe uzeruzar maꞌe wanupe no. Uzeꞌeg oho teko wazekytyar haw pe no, aꞌe rupi ukwaw kar Zezuz rehe zeꞌegaw aꞌe pe har wanupe no."
44,17,18,"Amo Epikur zeꞌeg rehe upurumuꞌe maꞌe aꞌe wà, amo Etoz wazeꞌeg rehe upurumuꞌe maꞌe aꞌe wà no, uzeꞌeg oho izupe wà, taꞌe naꞌikatu kwaw izeꞌeg wanupe aꞌe xe. -Maꞌin ꞌaw awa maꞌe kwaw ꞌymar aꞌe, iꞌi uzeupe wà. — Aze ruꞌu maꞌe kwaw par romo uzeapo iko aꞌe kury, iꞌi uzeupe wà. — Uzeꞌeg ruꞌu iko amo ae ywy rehe har wanehe aꞌe, amo ae tupàn wanehe aꞌe, iꞌi amo izupe aꞌe wà no. Nezewe iꞌi waiko aꞌe wà, taꞌe Pawru umumeꞌu Zezuz rehe zeꞌegaw iko aꞌe xe, ikweraw pawer rehe zeꞌegaw iko aꞌe xe."
44,17,19,"Aꞌe rupi weraha Pawru tuwihaw wazemonoꞌogaw pe wà kury. — Urepurukwaw wer nepurumuꞌe haw rehe ure. Maꞌenugar purumuꞌe haw ererur urewe ne, iꞌi izupe wà. — Nurenu pixik kwaw agwer maꞌe ure, aꞌe rupi aze eremumeꞌu katu urewe nehe, uruzemuꞌe ruꞌu hehe ure nehe, iꞌi izupe wà. Taꞌe Aten taw pe har aꞌe wà xe, tuweharupi uzemugeta waiko maꞌe henu pyr ꞌym rehe aꞌe wà xe."
44,17,22,"Upuꞌàm Pawru tuwihaw wanuwa rupi kury, Areo ywytyr rehe uzemonoꞌog maꞌe wanuwa rupi kury. -Pe Aten pe har pe ty wà, azeharomoete pemuwete katu tupàn aꞌuaꞌu peiko tuweharupi pe wà. Apuexak wamuwete katu mehe ihe."
44,17,23,"Taw rupi peneko haw rupi heata mehe aexak tupàn aꞌuaꞌu wanenaw kwez ihe. Aexak amo zeꞌeg tupàn aꞌuaꞌu henaw rehe imuapyk pyrer ihe no. Nezewe iꞌi aꞌe zeꞌeg. — Aze heta amo Tupàn zaneremigwaw ꞌym aꞌe nehe, tuwe hekon xe aꞌe nehe, iꞌi aꞌe zeꞌeg, — Azeharomoete heta Tupàn penemigwaw ꞌym aꞌe. Pemuwete katu peiko ikwaw ꞌym pà pe. Aꞌe Tupàn amumeꞌu putar peme ihe nehe kury."
44,17,24,"— Tupàn aꞌe, kwehe mehe uzapo ywy aꞌe, uzapo maꞌe ywy rehe har paw rupi katete aꞌe no. Ywak rehe har wanuwihaw romo hekon aꞌe. Ywy rehe har wanuwihaw romo hekon aꞌe no. Nuiko kwaw tàpuz awa wanemiapo kwer pupe."
44,17,25,"Nuputar kwaw maꞌe teko wanemiapo kwer iko aꞌe, taꞌe aꞌe ae umuigo kar maꞌe paw rupi katete iko aꞌe wà xe, taꞌe aꞌe ae umupytuhem kar wikuwe maꞌe paw rupi katete iko aꞌe wà no xe. Maꞌe paw rupi katete omono teko wanupe aꞌe."
44,17,26,"Uzapo awa ipy aꞌe. Aꞌe awa upurumuzàg aꞌe. Ipurumuzàmuzàg umuzàg amo wà no. Teko paw rupi katete wiko aꞌe awa izuapyapyr romo aꞌe wà. Tupàn umuigo kar wamono ywy nànàn aꞌe wà. Aꞌe ae wexaexak ywy teko waneko àwàm aꞌe no. Peiko ko ywy rehe nehe, iꞌi amo wanupe."
44,17,27,"Nezewe uzapo aꞌe, taꞌe ipurexak kar wer ukatu haw rehe teko wanupe aꞌe xe. -Aze ruꞌu teko ipurukwaw wer putar herehe aꞌe wà nehe, iꞌi wanupe. -Aze ruꞌu teko hekwaw putar wà nehe, Herehe ipurukwaw wer mehe wà nehe, iꞌi wanupe. Tupàn nuiko kwaw muiteaꞌu zanewi aꞌe."
44,17,28,"Nezewe iꞌi amo teko Tupàn rehe aꞌe wà. — Zaiko inuromo zane, zanemuata kar iko aꞌe, zanemuigo kar iko aꞌe, iꞌi izupe wà. Amo peànàm pape iapo har aꞌe no, nezewe iꞌi hehe aꞌe no. — Zane zane no, zaiko Tupàn ipurumuzàmuzàg romo zane no, iꞌi izupe aꞌe no."
44,17,29,"Azeharomoete zaiko ipurumuzàmuzàg romo zane. Aꞌe rupi xikwaw zane. Nuiko kwaw tupàn aꞌuaꞌu romo aꞌe, nuiko kwaw ita maꞌe hagapaw romo iapo pyrer romo. Nuiko kwaw awa hemiapo kwer romo. Nuiko kwaw nezewe aꞌe."
44,17,30,"Kwehe mehe teko nukwaw katu kwaw Tupàn aꞌe wà. Ko ꞌar rehe kury, Tupàn ukwaw kar wemiapo putar haw iko purupe kury. -Pezemumikahy penemiapo kwer ikatu ꞌym maꞌe rehe nehe, pepytuꞌu iapo re nehe, iꞌi iko purupe ko ꞌar rehe kury."
44,17,31,"Taꞌe wexak ꞌar ur maꞌe ràm aꞌe xe. Aꞌe ꞌar mehe teko paw oho putar huwa rupi wà nehe. Tupàn umumeꞌu putar wanemiapo kwer wanupe nehe, wanehe uzepyk pà nehe. Umuigo kar putar amo awa teko wanuwihaw romo aꞌe. Wexak kar aꞌe awa kwez zanewe kury, imugweraw kar mehe imàno re aꞌe kury."
44,17,32,"Zezuz imugweraw pawer rehe zeꞌegaw henu mehe wà, amo aꞌe pe har upuka Pawru rehe wà. Amogwer iꞌi izupe wà. — Amo ꞌar mehe urepurenu wer zuapyri agwer maꞌe imumeꞌu haw rehe ure nehe no, iꞌi izupe wà."
44,17,33,Naꞌe uhem Pawru oho aꞌe wi wanuwi kury.
44,17,34,"Amo awa uzeruzar Zezuz rehe wà, Pawru ipyr oho pà wà. Xioni uzeruzar hehe aꞌe no. Aꞌe pe har wanuwihaw romo hekon aꞌe, amogwer tuwihaw wapyr aꞌe. Kuzà Namar her maꞌe aꞌe no, uzeruzar Zezuz rehe aꞌe no. Amo màràmàràn teko aꞌe wà no, uzeruzar hehe aꞌe wà no."
44,18,1,"Oho Pawru Korin tawhu pe aꞌe kuryAꞌe re uhem Pawru oho Aten tawhu wi aꞌe kury, Korin tawhu pe oho pà aꞌe kury."
44,18,2,"Wexak amo zutew aꞌe pe har aꞌe, Ak her maꞌe aꞌe, awa aꞌe, Pon taw pe uzexak kar maꞌe kwer aꞌe. Wexak hemireko Pirixi her maꞌe aꞌe no. Ur romo Itar ywy wi wemireko herur pà, taꞌe tuwihaw Karaw omono kar zutew paw Hom tawhu wi aꞌe wà xe. Naꞌe Pawru oho wapyr kury. Umaꞌereko iko aꞌe pe wapyr aꞌe. Pawru umaꞌereko iko tuweharupi aꞌe, temetarer imonoꞌog pà aꞌe, tàpuz ràn iapo pà aꞌe. Nezewegatete Akir aꞌe no, tàpuz ràn iapo har romo hekon aꞌe no. Aꞌe rupi Pawru umaꞌereko oho iko wapyr aꞌe no, tàpuz ràn iapo pà aꞌe no."
44,18,4,"Mytuꞌu haw ꞌar nànàn oho Pawru zutew wazemonoꞌogaw pe, Tupàn zeꞌeg imumeꞌu pà aꞌe pe har wanupe. Uzeꞌeg zutew wanupe. Uzeꞌeg Kere ywy rehe har wanupe no, zutew ꞌym wanupe no."
44,18,5,"Naꞌe Xiria aꞌe, Ximot aꞌe no, uhem wà ipyr aꞌe wà, Maxeton ywy wi ur pà aꞌe wà. Wahem ire Pawru upytuꞌu tàpuz ràn iapo re kury. Tuweharupi umumeꞌu Tupàn zeꞌeg oho iko aꞌe pe har wanupe, Zezuz tuwihawete Purupyro Maꞌe romo heko haw imumeꞌu pà wanupe."
44,18,6,"Izeꞌeg naꞌikatu kwaw zutew aꞌe pe har wanupe. Uzeꞌeg zemueteahy izupe wà. Aꞌe rupi utyryk aꞌe wi wanuwi. Umutuhutuhug ukamir aꞌe, ywy kuꞌi kwer uzehe arer imuhàmuhàz pà aꞌe pe wanupe. -Peho putar tatahu pe nehe, taꞌe pezemono kar putar aꞌe pe nehe xe, iꞌi wanupe. -Napomono kar kwaw aꞌe pe ihe nehe. Ko ꞌar henataromo amumeꞌu putar Tupàn zeꞌeg aha zutew ꞌym wanupe ihe nehe kury. Namumeꞌu wi pixik kwaw zutew wanupe nehe. Namumeꞌu wi pixik kwaw peme nehe, iꞌi wanupe."
44,18,7,"Aꞌe re oho amo zutew ꞌym hàpuz me kury, Xixiu Zu aꞌe zutew ꞌym her romo aꞌe. Tupàn rehe uzeruzar maꞌe romo hekon aꞌe. Hàpuz zutew wazemonoꞌogaw huwake hin."
44,18,8,"Amo awa aꞌe, Kiri her maꞌe aꞌe, zutew zemonoꞌogaw pe har wanuwihaw aꞌe, uzeruzar Zanezar rehe aꞌe. Iànàm uzeruzar aꞌe wà no. Teko teteaꞌu Korin tawhu pe har wenu Tupàn zeꞌeg aꞌe wà. Uzeruzar hehe wà, uzemuzahazahak kar pà wà."
44,18,9,"Amo ꞌar mehe pyhaw Pawru upuahu upà kury. Tupàn uzeꞌeg wà izupe ipuahu pe. — Ekyze zo puruwi nehe, emumeꞌu hezeꞌeg eho iko purupe nehe. Epytuꞌu zo imumeꞌu re nehe, iꞌi izupe, ipuahu pe."
44,18,10,"— Taꞌe aha putar nerupi ihe nehe xe. Ni amo nupuner kwaw maꞌerahy ipuraraw kar haw rehe newe wà nehe, taꞌe heta teteaꞌu heremiruzeꞌeg xe ꞌaw taw pe aꞌe wà xe, iꞌi izupe ipuahu pe."
44,18,11,Aꞌe rupi Pawru upyta aꞌe pe. Umumaw pitài kwarahy aꞌe pe wiko pà. Amo 6 zahy umumaw aꞌe pe wiko pà no. Upurumuꞌe iko Tupàn zeꞌeg rehe aꞌe pe.
44,18,12,"Naꞌe Hom pe har wanuwihaw ikàg weraꞌu maꞌe aꞌe, omono kar amo awa aꞌe pe aꞌe kury, Kere ywy rehe har wanuwihaw romo imuigo kar pà aꞌe kury. Kar her romo aꞌe. Naꞌe zutew aꞌe pe har uzemonoꞌog wà aꞌe wà. Upyhyk Pawru oho wà, tuwihaw huwa rupi heraha pà wà. — Ko awa aꞌe, weruzar kar Tupàn zeꞌeg iko purupe aꞌe. — Peruzar zo tuwihaw zeꞌeg nehe ty wà, iꞌi iko purupe aꞌe, iꞌi tuwihaw pe wà."
44,18,14,"Uzeꞌeg tàriaꞌi Pawru aꞌe kury. Izeꞌeg ꞌym mehe we Kar uzeꞌeg zutew wanupe.— Aze mo ikatu ꞌym maꞌe uzapo aꞌe, aꞌe mehe mo amunehew kar mo ihe, ipetepetek kar pà mo ihe, penemimutar rupi ihe. Nuiko kwaw nezewe aꞌe. Pezeꞌeg rehe, peànàm waner rehe, penàmuzgwer wazeꞌeg rehe pezeàmàtyryꞌym peiko. Aꞌe rupi namumeꞌu kwaw imunehew pàwàm ihe kury. Pezapo kar maꞌe izupe nehe, izeꞌeg awer imekuzar kar pà izupe nehe, iꞌi ahyahy wanupe. Aꞌe rupi omono kar aꞌe wi wàpuz wi paw rupi katete wà kury."
44,18,17,"Naꞌe zutew aꞌe wà, upyhyk Xoz heraha tuwihaw Kar her maꞌe huwa rupi wà. Upetepetek huwake wà. Nuzekaiw kwaw tuwihaw wanemiapo rehe aꞌe."
44,18,18,"Oho Pawru Àxioki tawhu pe aꞌe kuryUpyta Pawru aꞌe pe Korin tawhu pe aꞌe, uzeruzar maꞌe wapyr aꞌe. Umumaw ꞌar teteaꞌu aꞌe pe wiko pà. Naꞌe uhem oho aꞌe wi wanuwi kury. Pirixi aꞌe, Ak aꞌe no, wata oho hupi aꞌe wà no. Uhem Xir ywy rehe wà kury. Wata ꞌym mehe Kekerez taw pe wiko mehe, upin kar Pawru uꞌaw paw rupi aꞌe, maꞌe wemiapo ràm imumeꞌu tuwe pà Tupàn pe aꞌe."
44,18,19,"Naꞌe wata oho Ew tawhu pe wà. Pirixi aꞌe, Ak aꞌe no, upyta Ew tawhu pe wà. Wixe Pawru oho zutew wazemonoꞌogaw pe tuweharupi, aꞌe pe har wanupe uzeꞌeg pà. — Epyta xe urepyr nehe ty, emumaw zahy teteaꞌu xe urepyr nereko pà nehe ty, iꞌi izupe, izeꞌeg henu mehe wà. — Napuner kwaw ihe, iꞌi wanupe."
44,18,21,"— Aze Tupàn hemur kar zuapyri xe aꞌe nehe, aꞌe mehe azewyr putar pepyr ihe nehe, iꞌi wanupe. Naꞌe uhem oho wanuwi kury, Ew tawhu wi kury. Kanuhu pupe ihon."
44,18,22,Uhem Xezarez tawhu pe kury. Tàritykaꞌi uhem oho aꞌe wi Zeruzarez tawhu kutyr kury. Zeruzarez pe uhem mehe uzeꞌeg oho uzeruzar maꞌe wanupe. Aꞌe re oho Àxioki taw Xir ywy rehe har pe kury.
44,18,23,"Apor umumeꞌu Tupàn zeꞌeg aꞌe kuryUmumaw amo ꞌar aꞌe pe wiko pà. Naꞌe oho aꞌe wi. Wata oho iko Karaz ywy rehe, Pirizi ywy rehe no. Taw nàn uhem mehe umurywete kar uzeruzar maꞌe paw oho iko wà no."
44,18,24,"Amo zutew aꞌe, Apor her maꞌe aꞌe, Àrexàn taw pe uzexak maꞌe kwer aꞌe, uhem wà Ew tawhu pe kury. Ukwaw katu teko wanuwa rupi uzeꞌegatu haw. Ukwaw katu Tupàn zeꞌeg pape rehe imuapyk pyrer."
44,18,25,Ukwaw katu Zanezar rape no. Hurywete tuwe Zezuz rehe uzeꞌeg mehe. Umuꞌe katu teko Zezuz rehe uzeꞌeg mehe. Nuzawy kwaw wamuꞌe mehe. Xo Zuàw ipurumuzahazahak kar awer zo ukwaw. Nukwaw katu kwaw Zezuz ipurumuzahazahak kar haw.
44,18,26,"Naꞌe uhem aꞌe pe Ew tawhu pe kury. Uzypyrog zutew wazemonoꞌogaw pe har wanupe uzeꞌeg pà kury. Uzeꞌeg teko wanuwi ukyze ꞌym pà. Pirixi aꞌe, Ak aꞌe no, wenu izeꞌeg mehe aꞌe wà. Izeꞌeg pawire weraha uzepyr wà. Umumeꞌu katu Tupàn hape izupe wà. Taꞌe ukwaw katu weraꞌu izuwi aꞌe wà xe."
44,18,27,"Naꞌe Apor oho Kere ywy rehe kury. Aꞌe rupi uzeruzar maꞌe Ew tawhu pe har aꞌe wà, omono kar upape wanupe aꞌe wà, uzeruzar maꞌe Kere ywy rehe har wanupe wà, taꞌe ipurupytywà wer Apor rehe wà xe. — Pemuixe katu kar Apor pepyr nehe ty wà, iꞌi wanupe wà, uzeꞌeg imuapyk pà pape rehe wà. Uhem Apor aꞌe pe har wapyr aꞌe, aꞌe pe har wapytywà pà aꞌe, uzeruzar maꞌe aꞌe pe har wamurywete kar pà aꞌe. Uzeruzar Zezuz rehe wà, taꞌe Tupàn upuhareko katu aꞌe wà xe. Apor aꞌe, ukwaw katu Tupàn zeꞌeg imumeꞌu haw aꞌe, aꞌe rupi zutew nupuner kwaw hemiawy kwer hexakaw rehe aꞌe wà. Umugeta Tupàn zeꞌeg pape rehe imuapyk pyrer tuweharupi, zutew wanupe, Zezuz tuwihawete romo Purupyro Maꞌe romo heko haw ikwaw kar pà wanupe."
44,19,1,Oho Pawru Ew tawhu pe aꞌe wà kuryApor Korin tawhu pe heko mehe wata Pawru oho iko aꞌe ywy rehe aꞌe no. Uhem oho Ew tawhu pe kury. Wexak Pawru amo Zezuz rehe uzeruzar maꞌe aꞌe pe wà.
44,19,2,"Upuranu wanehe. — Pezeruzar Zezuz rehe. Aipo Tekwe Puràg uhem wà pepyꞌa pe aꞌe, hehe pezeruzar mehe aꞌe, iꞌi wanupe, wanehe upuranu pà. — Nurenu pixik kwaw Tekwe Puràg rehe zeꞌegaw ure pa, nurukwaw kwaw heko haw ure pa, iꞌi izupe wà. — Maꞌenugar purumuzahazahak kar haw rupi pemuzahazahak aꞌe wà, iꞌi wanupe, wanehe upuranu pà. — Zuàw ipurumuzahazahak kar haw rupi, iꞌi izupe wà. — Ikatu ꞌym maꞌe wemiapo kwer iapo re upytuꞌu maꞌe kwer aꞌe wà, uzemuzahazahak kar aꞌe rupi aꞌe wà, iꞌi wanupe. — Zuàw aꞌe, umumeꞌu Zezuz tur àwàm Izaew izuapyapyr wanupe aꞌe. — Ur putar heraikweromo aꞌe nehe, iꞌi wanupe. — Pezeruzar hehe nehe, iꞌi Zuàw oho iko teko wanupe, iꞌi Pawru aꞌe pe har wanupe. Pawru zeꞌeg henu mehe uzemuzahazahak kar Zanezar Zezuz purumuzahazahak kar haw rupi aꞌe wà kury. Opokok Pawru aꞌe uzemuzahazahak kar maꞌe kwer wanehe. Uhem Tekwe Puràg wapyꞌa pe aꞌe kury. Aꞌe re uzeꞌeg amo ae ywy rehe har wazeꞌeg rupi wà, taꞌe Tekwe Puràg umuzeꞌeg kar iko nezewe aꞌe wà xe. Naꞌe uzeꞌeg uzeꞌeg rupi katete wà no, Tupàn zeꞌeg imumeꞌu pà wànàm wanupe wà no. Heta 12 awa aꞌe wà."
44,19,8,"Naꞌiruz zahy Pawru wereko zutew wazemonoꞌogaw pe oho pà tuweharupi aꞌe, aꞌe pe har wanupe uzeꞌeg pà ukyze ꞌym pà aꞌe. Tuweharupi umumeꞌu Tupàn pureruzeꞌegaw iko wanupe. — Pezeruzar Zezuz rehe nehe, iꞌi wanupe tuweharupi."
44,19,9,"Amo henu har nuzeruzar kwaw Zezuz rehe aꞌe wà. Uzeꞌeg zemueteahy ꞌàm Zanezar rape rehe wà, teko wanuwa rupi wà. Aꞌe rupi Pawru oho aꞌe wi wanuwi, wemimuꞌe waneraha pà uzeupi. Naꞌe oho Xiràn hàpuz me tuweharupi kury, Tupàn zeꞌeg imumeꞌu pà aꞌe pe har wanupe kury. Tuweharupi teko uzemonoꞌog aꞌe pe wà, maꞌemumeꞌu haw henu pà wà."
44,19,10,"Pawru umumaw mokoz kwarahy aꞌe pe uzeꞌeg pà tuweharupi. Az ywy rehe har aꞌe wà, zutew aꞌe wà, zutew ꞌym aꞌe wà no, paw rupi katete wenu Zanezar rehe zeꞌeg oho aꞌe pe wà."
44,19,11,"Xew taꞌyr uzeagaw tekwe ikatu ꞌym maꞌe awa wi imuhem kar pà aꞌe wà kuryUzapo kar Tupàn purumupytuhegatu kar haw iko Pawru pe aꞌe, hexak pyr ꞌym izupe aꞌe, teko wanuwa rupi aꞌe."
44,19,12,"Te huwahypaw aꞌe, ikamir aꞌe no, wenuhem hemimuꞌe izuwi wà, imaꞌeahy maꞌe wanupe heraha pà wà. Aze imaꞌeahy maꞌe opokok aꞌe pàn rehe wà, uhem wamaꞌeahy haw wanuwi wà. Uhem tekwe ikatu ꞌym maꞌe oho wanuwi wà no."
44,19,13,"Amo zutew aꞌe wà, wata waiko aꞌe ywy rehe aꞌe wà, tekwe ikatu ꞌym maꞌe wamuhem kar pà puruwi aꞌe wà. Naꞌe uzeagaw tekwe ikatu ꞌym maꞌe puruwi wamuhem kar pà Zanezar Zezuz her rehe wà kury. Nezewe iꞌi oho waiko tekwe ikatu ꞌym maꞌe wanupe wà. — Azeꞌeg newe Zezuz Pawru hemimumeꞌu her rehe ihe kury, ehem eho kwez awa wi nehe kury, iꞌi oho waiko wanupe wà. Heta 7 awa wà. Wata oho waiko nezewe wà. Xaxeto wanuwihaw taꞌyr romo wanekon wà. Xew wanu her romo aꞌe."
44,19,15,"Naꞌe amo ꞌar nehe amo tekwe ikatu ꞌym maꞌe uzeꞌeg wanupe aꞌe kury. — Akwaw Zezuz ihe, ainu Pawru rehe zeꞌegaw ihe no. Napukwaw kwaw ihe, mo romo peiko, iꞌi wanupe. Taꞌe ipurumuhem kar wer zepe amo awa wi wà xe."
44,19,16,"Naꞌe awa tekwe ikatu ꞌym maꞌe hereko har aꞌe, opor waꞌaromo kury, wàmàtyryꞌym pà kury. Weityk wamono ywy rehe wà. Uzàn oho aꞌe wi izuwi wà. — Ikàg tuwe aꞌe, zanemugaz aꞌe, umuꞌi zanekamir aꞌe no, iꞌi izupe wà."
44,19,17,"Zutew Ew tawhu pe har aꞌe wà, zutew ꞌym aꞌe pe har aꞌe wà no, paw rupi katete wenu tekwe ikatu ꞌym maꞌe hemiapo kwer imumeꞌu haw aꞌe wà. Aꞌe rupi ukyze katu wà kury. Umuwete katu Zanezar Zezuz ikàgaw aꞌe wà kury."
44,19,18,"Naꞌe uzeruzar maꞌe teteaꞌu aꞌe wà, ur teko wanuwa rupi aꞌe wà, wemiapo kwer ikatu ꞌym maꞌe imumeꞌu pà aꞌe wà."
44,19,19,"Taꞌe Zurupari omono ukàgaw amo wanupe aꞌe ꞌym mehe aꞌe xe, ikatu ꞌym maꞌe iapo kar pà wanupe aꞌe ꞌym mehe aꞌe xe. Paze maꞌe romo wanekon wà. Aꞌe paze maꞌe uzeruzar Tupàn rehe wà kury. Wereko pape Zurupari ikàgaw imur kar haw wà. Werur aꞌe pape teko wanuwa rupi wà, tata imunyk pà hehe wà. Teko teteaꞌu umunyk tata upape ikatu ꞌym maꞌe rehe wà no. Hekuzar katu aꞌe pape. Naꞌiruz kwarahy aꞌe pape imeꞌeg kar har umaꞌereko aꞌe pape hekuzaromo wà."
44,19,20,Nezewe Zanezar rehe zeꞌeg uhàuhàz aꞌe kury. Teko teteaꞌu uzeruzar hehe aꞌe wà kury.
44,19,21,"Teko Ew tawhu pe har wikwahy aꞌe wà kuryAꞌe maꞌe izeapo pawire Pawru umumeꞌu wata wi àwàm amo wanupe kury. — Apyterahaw putar Maxeton ywy ihe nehe, Kere ywy ihe nehe no. Aꞌe re aha putar Zeruzarez tawhu pe ihe nehe no, iꞌi wanupe. — Aꞌe pe heho re nehe, aexak putar Hom tawhu aha ihe nehe no, iꞌi wanupe."
44,19,22,"Aꞌe rupi omono kar mokoz awa Maxeton ywy rehe har wapyr aꞌe wà kury. Ximot awa ipy her romo aꞌe. Era inugwer her romo aꞌe. Pawru ipytywà har romo wanekon wà. Pawru upyta Az ywy rehe kury, aꞌe ywy rehe har wanupe Tupàn zeꞌeg imumeꞌu pà kury. Aꞌe ꞌar rehe uhem puràmàtyryꞌymaw Ew tawhu pe kury, taꞌe teko teteaꞌu wata Zanezar rape rupi aꞌe wà kury xe. Amo awa aꞌe, Neme her maꞌe aꞌe, tupàn aꞌuaꞌu hàpuzuhu hagapaw pixikaꞌi maꞌe iapo har romo hekon aꞌe. Omonoꞌog temetarer aꞌe tàpuz hagapaw imeꞌeg pà purupe. Xiàn tupàn aꞌuaꞌu her romo aꞌe. Hekuzar katu Neme hemiapo kwer, aꞌe rupi hemetarer katu maꞌe romo hekon. Izupe umaꞌereko maꞌe hemetarer katu maꞌe romo wanekon aꞌe wà no. Aꞌe rupi omonoꞌog uzeupe umaꞌereko maꞌe wamuwà uzepyr aꞌe wà kury, amogwer tupàn aꞌuaꞌu hàpuz hagapaw iapo har wamonoꞌog pà aꞌe wà no. Uzeꞌeg wanupe. -Hemyrypar wà. Pekwaw katu zanemaꞌereko haw. Hemetarer katu maꞌe romo zanemuigo kar iko aꞌe."
44,19,26,"— Pekwaw Pawru hemiapo kwer. Peinu izeꞌeg no. — Tupàn aꞌuaꞌu awa wanemiapo kwer aꞌe wà, nuiko kwaw tupàn ete romo azeharomoete har romo aꞌe wà, iꞌi oho iko purupe. Teko teteaꞌu uzeruzar izeꞌeg rehe wà. Xe har Ew tawhu pe har wà, Az ywy rehe har wà no, uzeruzar izeꞌeg rehe wà no."
44,19,27,"Aze ruꞌu teko uzypyrog putar uzeꞌeg zemueteahy pà zaneremiapo kwer rehe aꞌe wà nehe. Aze ruꞌu upytuꞌu putar tupàn aꞌuaꞌu Xiàn her maꞌe imuwete re wà nehe no. Upytuꞌu putar ruꞌu hàpuzuhu imeꞌeg kar ire aꞌe wà nehe. Umumaw putar imuwete katu haw aꞌe wà nehe no. Taꞌe kwehe Az ywy rehe har paw rupi katete umuwete katu tupàn aꞌuaꞌu Xiàn her maꞌe aꞌe wà xe. Amogwer ywy rehe har aꞌe wà no, umuwete katu aꞌe wà no. Upytuꞌu putar ruꞌu imuwete katu re wà nehe, iꞌi Neme amogwer wanupe."
44,19,28,"Teko aꞌe pe har wà, izeꞌeg henu mehe wikwahy Pawru pe wà, uhapukaz pà wà. — Xiàn aꞌe, Ew tawhu pe har aꞌe, ikàg weraꞌu aꞌe, iꞌi ahyahy izupe wà."
44,19,29,"Naꞌe teko taw pe har wikwahy paw rupi katete aꞌe wà no, henu mehe aꞌe wà no. Upyhyk Kaz oho wà, upyhyk Aritak oho wà no. Maxeton ywy rehe har romo wanekon wà, Pawru rupi wata maꞌe romo wanekon wà. Weraha aꞌe mokoz awa wà, uzemonoꞌogaw pe wà."
44,19,30,"Pawru aꞌe no, iho wer teko wanuwa rupi aꞌe no. Uzeruzar maꞌe nomono kar kwaw wanuwa rupi wà. — Eho zo nehe, taꞌe wikwahy teko wà xe, iꞌi izupe wà."
44,19,31,"Amo tuwihaw Pawru imyrypar aꞌe wà no, omono kar uzeꞌeg izupe aꞌe wà no. — Eho zo teko wanuwa rupi nehe ty, iꞌi izupe wà."
44,19,32,"Aꞌe mehe we uhapukaz teko waiko wà, wikwahy pà wà. Amo uhapukaz amo maꞌe imumeꞌu pà wà. Amo ae uhapukaz amo ae maꞌe imumeꞌu pà wà no. Taꞌe nukwaw katu kwaw maꞌe aꞌe wà xe. — Màràzàwe tuwe uzemonoꞌog wà, iꞌi uzeupeupe wà. Nukwaw kwaw wà. Xo màràn teko zo ukwaw wà."
44,19,33,"— Aze ruꞌu Àrexàn uzapo ikatu ꞌym maꞌe aꞌe, iꞌi amo izupe wà. Taꞌe zutew weraha Àrexàn teko wanuwa rupi aꞌe wà xe. Naꞌe Àrexàn opoeꞌeg teko wanupe aꞌe kury, taꞌe izeꞌeg wer wanupe aꞌe xe, taꞌe ikatu ꞌym maꞌe wemiapo ꞌym rehe ipurumumeꞌu wer wanupe aꞌe xe."
44,19,34,"Numuzeꞌeg kar kwaw wà. — Zutew romo hekon aꞌe, iꞌi ahyahy uzeupeupe wà. Aꞌe rupi uhapukaz wi wi ꞌàm wà. — Xiàn Ew tawhu pe har aꞌe, ikàg weraꞌu aꞌe, iꞌi izupe wà. Umumaw mokoz ꞌor nezewe uhapukaz pà wà. Àrexàn nupuner kwaw wanupe uzeꞌegaw rehe."
44,19,35,Naꞌe amo awa umupytuꞌu kar wanehapukaz re aꞌe wà kury. Tuwihaw zeꞌeg imuapykar romo hekon aꞌe. — Pe awa kwer Ew tawhu pe har pe ty wà. Peiko Xiàn hàpuzuhu rehe uzekaiw maꞌe romo pe. Peiko ita ywak wi uꞌar maꞌe kwer rehe uzekaiw katu maꞌe romo no. Teko paw rupi katete ukwaw katu peneko haw aꞌe wà.
44,19,36,Ni amo numumeꞌu kwaw pekatu ꞌymaw wà. Aꞌe rupi pepytuꞌu peikwahy re nehe kury ty wà. Pezuka zo ko awa pe wà nehe ty wà.
44,19,37,Perur ko awa kwez xe pe wà kury. Naꞌimunar kwaw maꞌe rehe tupàn aꞌuaꞌu hàpuz me har rehe aꞌe wà. Nuzeꞌeg zemueteahy pixik kwaw Xiàn rehe wà.
44,19,38,"Neme aꞌe, hemiruzeꞌeg aꞌe wà no, aze ipurumumeꞌu wer wanemiapo kwer ikatu ꞌym maꞌe rehe tuwihaw wanuwa rupi wà nehe, tuwe ur amo ae ꞌar mehe wà nehe, taꞌe tuwihaw nuiko kwaw xe kutàri aꞌe wà xe. Xe wiko mehe wà nehe, tuwihaw wenu putar wanemiapo kwer imumeꞌu haw wà nehe."
44,19,39,"Aze pepurumunehew kar wer wanehe nehe, aꞌe mehe pemumeꞌu wanemiapo kwer tuwihaw wanuwa rupi nehe, wazemonoꞌogaw ꞌar mehe nehe. Nuzemonoꞌog kwaw kutàri wà. Aꞌe rupi napepuner kwaw wamunehew paw rehe kutàri."
44,19,40,"Kutàri pezemonoꞌog e kwez xe. Naꞌikatu kwaw nezewe. Aze ruꞌu tuwihaw ikàg weraꞌu maꞌe Hom tawhu pe har wikwahy putar henu mehe nehe. — Màràzàwe tuwe pezemonoꞌog nezewe raꞌe, pehapukaz pà nezewe raꞌe, iꞌi putar peme nehe. Maꞌe peze putar tuwihaw pe nehe, aze upuranu nezewe penehe wà nehe. Aꞌe maꞌe imumeꞌu pawire omono kar teko paw aꞌe wi wà kury."
44,20,1,"Wata Pawru oho Maxeton ywy rehe aꞌe wà kury, Kere ywy rehe aꞌe wà noUpytuꞌu teko uhapukaz re wà. Naꞌe omonoꞌog Pawru uzeruzar maꞌe wamuwà uzepyr wà. Uzeꞌeg wanupe wamurywete kar pà, wamukàg kar pà. Aꞌe re — Zazur rihi, iꞌi wanupe no. Oho aꞌe wi wanuwi. Maxeton ywy kutyr ihon kury."
44,20,2,"Upyterahaw Maxeton ywy oho iko, teko taw nànànar wamurywete kar pà Tupàn zeꞌeg imumeꞌu pà. Naꞌe uhem Akaz ywy rehe kury."
44,20,3,"Umumaw naꞌiruz zahy aꞌe pe upyta pà. Uzemuàgàꞌym Xir ywy rehe oho pà kury. Noho kwaw aꞌe pe, taꞌe zutew ipuruzuka wer hehe aꞌe wà xe. Aꞌe rupi uzewyr wi oho Maxeton ywy ipyterahaw pà aꞌe no."
44,20,4,"Xo Pir taꞌyr aꞌe, Were taw pe har aꞌe, oho hupi aꞌe no. Aritak aꞌe no, Xekun aꞌe no, Texaron pe har aꞌe wà, oho hupi aꞌe wà no. Kaz Tew taw pe har aꞌe no, Ximot aꞌe no, Xik aꞌe no, Toro aꞌe no, Az ywy rehe har aꞌe wà, oho hupi aꞌe wà no. Oho aꞌe paw rupi urerenataromo aꞌe wà, ureràro pà aꞌe pe Toroaz taw pe aꞌe wà."
44,20,6,"Ure uruata Piri tawhu wi ure, kanuhu pupe ure, zutew maiꞌu haw wazemonoꞌogaw ipaw ire ure. Taꞌe typyꞌak iapiruru ꞌym maꞌe iꞌu haw ꞌar uhem aꞌe mehe aꞌe xe. Urumumaw 5 ꞌar uruata pà ure. Naꞌe uruhem uruzuwà Toroaz taw pe kury, Pawru wanuwàxi pà kury. 7 ꞌar urumumaw aꞌe pe urereko pà ure."
44,20,7,"Oho Pawru Toroaz tawhu pe aꞌe wà kuryMytuꞌu haw ꞌar mehe pyhaw uruzemonoꞌog Tupàn pe maiꞌu haw iapo pà ure. Uzeꞌeg Pawru aꞌe, teko wanupe aꞌe. Uzeꞌeg ꞌàm pyaze mehe aꞌe. Taꞌe uhem putar oho ikuꞌegwepe aꞌe xe. Heta teteaꞌu tatainy tàpuz me wazemonoꞌogaw pe. Uzemonoꞌog tàpuz ꞌaromo ipupyaikaw pyrer pupe wà."
44,20,9,"Amo kwàkwàmo wapyk in uken rehe. Ewxik her romo aꞌe. Uzeꞌeg Pawru iko teko wanuwa rupi aꞌe. Izeꞌeg mehe kwàkwàmo uzypyrog hupehyz pà aꞌe. Te uker inà kury. Aꞌe rupi uꞌar kwaw pà ywy rehe kury, tàpuz wi kury. Wezyw teko hexak pà wà. Umupuꞌàm kar zepe wà. Umàno aꞌe."
44,20,10,"Pawru wezyw aꞌe tàpuz wi izupe no. Uzemomor kwàkwàmo iꞌaromo iàzuwàn pà. — Pezemumikahy zo hehe ty wà, taꞌe wikuwe aꞌe xe, iꞌi aꞌe pe har wanupe. Azeharomoete ukweraw wi tuwe aꞌe."
44,20,11,Naꞌe uzewyr oho ywate uzeupir wi pà. Uzaikaikaw typyꞌak iꞌu pà amogwer wapyr. Uzeꞌezeꞌeg wi wi wanupe. Te pyheweteahy kury. Kuꞌem mehe uhem Pawru oho aꞌe wi wanuwi kury.
44,20,12,"Aꞌe pe har weraha aꞌe kwàkwàmo imugweraw kar pyrer heko haw pe wà. Hurywete wà, taꞌe numàno kwaw wanuwi aꞌe xe."
44,20,13,"Oho Pawru Toroaz wi aꞌe kury, aꞌe re oho Mire tawhu pe kuryNaꞌe kanuhu pupe uruixe oroho ypawhu waz ure. Uhem kanuhu oho Axoz taw pe kury. — Xiàwàxi putar Pawru aꞌe pe zane nehe, uruꞌe urezeupeupe. Taꞌe Pawru uremono kar wenataromo kanuhu pupe aꞌe xe. Taꞌe iho wer ywy rehe aꞌe xe."
44,20,14,Aꞌe rupi oho ywy rehe Axoz taw pe kury. Ure oroho aꞌe pe kanuhu pupe ure. Uruàwàxi aꞌe pe. Huwàxi mehe urumuixe kar kanuhu pupe kury. Aꞌe wi oroho ipupe te Mixiren taw pe kury.
44,20,15,"Naꞌe uruhem oroho aꞌe wi uruata pà. Te Ki taw pe uruhem kury, ikuꞌegwepe kury. Pyhegwepe uruhem oroho Xàm taw pe no. Amo pyhegwepe uruhem oroho Mire taw pe ure no. Pawru iho wer tàritykaꞌi aꞌe wi aꞌe, taꞌe ihem wer Zeruzarez pe Penteko ꞌar ꞌym mehe aꞌe xe. Aꞌe rupi nuzewyr wi kwaw Ew tawhu pe kury, taꞌe naꞌipyta wer kwaw Az ywy rehe aꞌe xe, taꞌe iata wer tuwe tàritykaꞌi aꞌe xe. Ihem wer tuwe tàritykaꞌi Zeruzarez tawhu pe."
44,20,17,"Uzeꞌeg Pawru uzeruzar maꞌe Ew tawhu pe har wanupe aꞌe kuryAꞌe rupi Pawru omono kar uzeꞌeg aꞌe wi Mire taw wi kury, Ew tawhu pe har wanupe kury, uzeruzar maꞌe waneruzeꞌegar wanupe kury. — Pezur xe hepyr nehe ty wà, iꞌi wanupe."
44,20,18,Ipyr wahem mehe uzeꞌeg wanupe kury. -Az ywy rehe hehem mehe arer we aiko pepyr ihe. Ko ꞌar rehe napytuꞌu kwaw pepyr hereko re ihe.
44,20,19,"Zanezar hemiruzeꞌeg romo aiko ihe. Xe hereko mehe hemaꞌereko mehe zutew ipuruzuka wer zepe herehe aꞌe wà. Naiko weraꞌu kwaw pewi ihe, xe hemaꞌereko mehe ihe. Azemumikahy hezaiꞌo pà xe ihe, peme Tupàn zeꞌeg imumeꞌu mehe no, taꞌe zutew upuraraw kar maꞌerahy ihewe aꞌe wà xe, Zezuz zeꞌeg rehe hezeꞌeg mehe aꞌe wà xe."
44,20,20,"Nakyze kwaw imumeꞌu mehe ihe. Aꞌe rupi amumeꞌu Zezuz rehe Tupàn zeꞌeg peme paw rupi ihe, pemuꞌe pà, teko wanuwa rupi, penàpuz me no. Amumeꞌu zutew wanupe ihe, zutew ꞌym wanupe ihe no. -Pepytuꞌu ikatu ꞌym maꞌe iapo re nehe ty wà, Tupàn pe pezewyr pà nehe ty wà, aꞌe wanupe. — Pezeruzar Zanezar Zezuz rehe nehe ty wà, aꞌe wanupe."
44,20,22,— Ko ꞌar rehe aha putar Zeruzarez tawhu pe ihe nehe kury. Taꞌe Tekwe Puràg hemono kar iko aꞌe pe aꞌe xe. Maꞌe uzapo putar aꞌe pe har ihewe aꞌe wà nehe. Heruwà. Nakwaw kwaw ihe.
44,20,23,"Xo ko maꞌe akwaw ihe. Tekwe Puràg nezewe uzeꞌeg iko ihewe aꞌe kury. — Taw nànàn nehe, neho àwàm nànàn nehe, nemunehew kar putar zemunehew paw pe aꞌe wà nehe, iꞌi iko ihewe. — Upuraraw kar putar maꞌerahy newe aꞌe wà nehe no, iꞌi iko ihewe, iꞌi Pawru aꞌe, uzeruzar maꞌe waneruzeꞌegar wanupe aꞌe."
44,20,24,"— Aze amàno nehe, ikatu ihewe nehe. Aze namàno kwaw nehe, ikatu ihewe nehe. Taꞌe azapo Tupàn hemiapo putar haw aha teko ihe xe. Hepurumumaw wer aꞌe maꞌe rehe ihe. Zanezar Zezuz hemono kar uzeꞌeg puràg imumeꞌu kar pà aꞌe, Tupàn zanepuhareko haw imumeꞌu kar pà aꞌe. Hepurumumaw wer imumeꞌu haw rehe ihe."
44,20,25,"Ata aha pepyr paw rupi ihe, Tupàn pureruzeꞌegaw imumeꞌu pà peme ihe. Ko maꞌe akwaw katu ihe kury. Naherexak wi pixik kwaw pe nehe kury. Aꞌe rupi amo maꞌe amumeꞌu tuwe putar peme ihe nehe kury, kutàri ihe nehe kury. — Aze amo pepyr har xe har noho kwaw Tupàn pyr nehe, aze oho tatahu pe nehe, aꞌe ae tatahu pe uzemono kar har romo hekon putar aꞌe nehe. Taꞌe ihe namono kar kwaw aꞌe pe ihe xe. Taꞌe Tupàn zeꞌeg puràg Zezuz Zaneruwihawete rehe har paw rupi katete amumeꞌu peme ihe xe. Tupàn hemiapo putar haw paw rupi katete amumeꞌu peme ihe."
44,20,28,"Pezekaiw katu pezehezehe nehe ty wà. Tekwe Puràg pemuzekaiw kar kwez amogwer uzeruzar maꞌe wanehe aꞌe no. Pezekaiw katu wanehe nehe ty wà. Àràpuhàràn wanehe uzekaiw katu maꞌe aꞌe wà, umeꞌegatu weimaw wanehe tuweharupi aꞌe wà. Nezewegatete pezekaiw katu Tupàn hemiruzeꞌeg wanehe nehe no. Taꞌe Tupàn umuigo kar aꞌe teko aꞌe wà xe, wemiruzeꞌeg romo aꞌe wà xe, waꞌyr imumàno kar pà wanekuzaromo aꞌe xe."
44,20,29,"Amo maꞌe uzeapo maꞌe ràm akwaw ihe no. Xe wi heho re nehe, awa uzeruzar ꞌym maꞌe ur putar pepyr aꞌe wà nehe. Zawaruhu oho àràpuhàràn wapyr aꞌe, wazuka pà aꞌe. Nezewegatete aꞌe awa ur maꞌe ràm aꞌe wà nehe no, ur putar xe pemupytuꞌu kar pà pezeruzar ire aꞌe wà nehe no."
44,20,30,"Amo ꞌar mehe nehe, amo awa aꞌe wà nehe, penapi har aꞌe wà nehe, hemuꞌem putar uzeruzar maꞌe wanupe aꞌe wà nehe, wamupytuꞌu kar pà Tupàn zeꞌeg rehe uzeruzar ire aꞌe wà nehe, uzeꞌeg rehe wamuzeruzar kar pà aꞌe wà nehe. Pezeruzar zo wazeꞌeg rehe nehe. Pemaꞌenukwaw ko maꞌe rehe nehe ty wà. Amumaw naꞌiruz kwarahy pemuꞌe pà tuweharupi ihe. ꞌAromo, pyhaw, apumuꞌe pitàitàigatu ihe. Apuraraw maꞌerahy teteaꞌu pemuꞌe mehe."
44,20,32,"Ko ꞌar rehe kury, — Ezekaiw katu Ew tawhu pe har neremiruzeꞌeg wanehe nehe, aꞌe tuwe Tupàn pe tuweharupi ihe kury. Uzekaiw katu putar penehe aꞌe nehe, taꞌe pekwaw pepuhareko katu haw rehe zeꞌegaw peiko kury xe. Upuner tuwe pemuzeruzar kar haw rehe aꞌe. Uzapo putar ikatuahy maꞌe peme nehe, taꞌe nezewe haw uzapo wemiruzeꞌeg wanupe xe."
44,20,33,"Naherewyrowyroahy kwaw ni pitài teko rehe ihe, pepyr hereko mehe ihe. Nahepureraha wer kwaw amo kamir rehe amo hemetarer rehe wanuwi ihe."
44,20,34,"Hepo pupe ae amaꞌereko teko ihe. Aꞌe rupi uhyk ureremiꞌu urewe. Uhyk urekamir urewe no, uremaꞌe paw rupi ure no, herupi wata maꞌe wanupe no."
44,20,35,"Aꞌe maꞌe paw rupi iapo mehe azapo kar nezewegatete peme ihe, ikàg ꞌym maꞌe wapytywà kar pà peme nezewe ihe, hemaꞌereko katu haw hexak kar pà peme. Pemaꞌenukwaw katu Zanezar izeꞌeg awer rehe ty wà. — Aze awa omono e maꞌe amo pe nehe, ipyhykar hurywete putar aꞌe nehe. Imono e har hurywete weraꞌu izuwi aꞌe nehe no, iꞌi Zanezar teko wanupe aꞌe, iꞌi Pawru aꞌe teko wanupe."
44,20,36,"Pawru uzeꞌeg pawire wapyk upenàràg rehe, Tupàn pe uzeꞌeg pà amogwer wanehe wà."
44,20,37,"Uzaiꞌo paw rupi wà, taꞌe Pawru oho iko wanuwi aꞌe xe. Uzàzuwàn, taꞌe hurywete tuwe wà xe. Uzemumikahy tuwe wà, taꞌe — Naherexak pixik kwaw pe nehe, iꞌi wanupe aꞌe xe. Naꞌe oho hupi kanuhu tupaw pe wà kury. Uruixe kanuhu pupe kury."
44,21,1,"Oho Pawru Zeruzarez tawhu pe aꞌe kury— Zazur rihi zazur rihi, uruꞌe wanupe ure. Naꞌe uruhem oroho aꞌe wi wanuwi. Urupyterahaw yryhu oroho. Te uruhem uruzuwà yrypypoꞌo Koz her maꞌe pe kury. Ikuꞌegwepe uruhem Hoz taw pe. Aꞌe wi uruata wi oroho Patar taw pe no."
44,21,2,"Aꞌe pe uruekar amo ae kanuhu ure, Peni ywy kutyr oho maꞌe ràm hekar pà ure. Uruexak. Aꞌe rupi uruixe ipupe, aꞌe wi oroho pà."
44,21,3,"Uruata uruiko yryhu rehe. Te, urupuner Xip yrypypoꞌo hexakaw rehe. Aꞌe wi oroho uruiko Xir ywy kutyr kury. Uruhem oroho kanuhu wi kury, Xir taw pe kury. Taꞌe kanuhu izar upytuꞌu aꞌe pe aꞌe xe, maꞌe hezar pà aꞌe taw pe aꞌe xe."
44,21,4,"Uruexak amo uzeruzar maꞌe oroho aꞌe pe wà no. Urumumaw 7 ꞌar aꞌe pe wapyr urepyta pà ure. Tupàn rekwe umuzeꞌeg kar aꞌe pe har Pawru pe aꞌe wà. — Eho zo Zeruzarez pe nehe ty, iꞌi Tekwe Puràg Pawru pe aꞌe, aꞌe pe har wamuzeꞌeg kar pà izupe aꞌe."
44,21,5,"Naꞌe upaw wapyr urereko haw kury. Aꞌe rupi uruhem oroho aꞌe wi wanuwi. Aꞌe paw rupi wà, wanemireko wà no, wapurumuzàmuzàg wà no, oho urerupi taw wi wà. Uruwapyk urepenàràg rehe ywyxig rehe yryhu iwyr Tupàn pe urezeꞌeg pà."
44,21,6,"Naꞌe — Zazur rihi zazur rihi, uruꞌe urezeupeupe. Uruixe wi kanuhu pupe. Uzeruzar maꞌe uzewyr oho weko haw pe wà no."
44,21,7,Uruata wi oroho Xir taw wi kury. Te uruhem Pituremaz taw pe kury. Uruexak uzeruzar maꞌe aꞌe pe har ure wà. Pitài ꞌar urumumaw aꞌe pe har wapyr urereko pà.
44,21,8,"Ikuꞌegwepe uruhem oroho aꞌe wi wanuwi. Uruata oroho Xezarez tawhu pe kury. Aꞌe pe urehem ire oroho Piri hàpuz me. Zezuz zanerekuzaromo imàno awer imumeꞌu har romo hekon aꞌe. Urupyta ipyr. Uzeruzar maꞌe Zeruzarez pe har wexaexak 7 awa aꞌe wà, Tupàn zeꞌeg imumeꞌu har romo wamuigo kar pà aꞌe wà. Wexak Piri aꞌe ꞌar mehe wà. Heta 4 tazyr izupe wà. Tazyr aꞌe wà, imen ꞌym maꞌe romo wanekon aꞌe wà. Umumeꞌu Tupàn zeꞌeg heraha waiko aꞌe wà."
44,21,10,"Urumumaw màràn ꞌar aꞌe pe urereko pà. Naꞌe Akapo uhem wà aꞌe pe aꞌe, Zutez ywy wi ur pà aꞌe. Tupàn zeꞌeg imumeꞌu har romo hekon aꞌe."
44,21,11,"Ur urepyr. Naꞌe Akapo wenuhem Pawru izekuꞌapixi haw izuwi aꞌe. Uzàpixipixi opo aꞌe, upy aꞌe no, Pawru izekuꞌapixi haw pupe aꞌe. — Nezewe iꞌi Tekwe Puràg aꞌe, uzeꞌeg ihewe imumeꞌu kar pà aꞌe, iꞌi urewe. — Ko zekuꞌapixi haw izar aꞌe nehe, oho putar Zeruzarez pe aꞌe nehe. Zutew aꞌe pe har aꞌe wà nehe, uzàpixi putar izar nezewegatete aꞌe wà nehe. Omono putar zutew ꞌym wanuwihaw wanupe wà nehe no, iꞌi izupe."
44,21,12,"Izeꞌeg henu mehe uruzeꞌeg Pawru pe ure kury. Amogwer aꞌe pe har uzeꞌeg izupe aꞌe wà no. — Eho zo Zeruzarez tawhu pe nehe ty, uruꞌe izupe."
44,21,13,"Naꞌe Pawru iꞌi urewe aꞌe. — Màràzàwe tuwe pezaiꞌo peiko nezewe, hemuzemumikahy kar pà. Tuwe heàpixipixi wà nehe. Tuwe hezuka wà nehe. Herurywete nezewe mehe nehe, taꞌe Zanezar Zezuz hemiruzeꞌeg romo aiko ihe xe, taꞌe izeꞌeg imumeꞌu har romo aiko ihe xe, iꞌi urewe."
44,21,14,"Nurupuner kwaw imupyta kar haw rehe ure. Aꞌe rupi — Tuwe maꞌe uzeapo Tupàn hemimutar rupi nehe, uruꞌe izupe."
44,21,15,"Urumumaw màràn ꞌar aꞌe pe urereko pà. Naꞌe uruzemuàgàꞌym ureho àwàm rehe kury. Uruhem oroho aꞌe wi wanuwi, uruata pà Zeruzarez pe."
44,21,16,"Amo uzeruzar maꞌe Xezarez tawhu pe har aꞌe wà no, wata oho urerupi aꞌe wà no. Urereraha wemigwaw heko haw pe wà, ureker àwàm me wà. Menazo aꞌe awa her romo aꞌe, Xip yrypypoꞌo rehe har romo hekon aꞌe. Uzeruzar maꞌe izypy mehe arer romo hekon aꞌe."
44,21,17,Wexak Pawru Xiak oho aꞌe kuryZeruzarez tawhu pe urehem mehe uzeruzar maꞌe uremuixe katu kar wàpuz me aꞌe wà. Hurywete urerexak mehe wà.
44,21,18,Ikuꞌegwepe Pawru oho urerupi Xiak hexak pà aꞌe. Uzeruzar maꞌe waneruzeꞌegar paw rupi aꞌe pe wanekon aꞌe wà no.
44,21,19,"— Nekatu ty nekatu ty, iꞌi Pawru wanupe. Naꞌe umumeꞌu Tupàn hemiapo karer paw aꞌe, zutew ꞌym wapyr wiko mehe arer aꞌe pape wanupe wemimono kar rehe aꞌe."
44,21,20,"Izeꞌeg henu mehe aꞌe pe har paw rupi katete uzeꞌegatu Tupàn rehe aꞌe wà. Naꞌe iꞌi Pawru pe wà. — Erexak katu urereta haw iko ne, urerykyꞌyr. Zutew teteaꞌu wiko uzeruzar maꞌe romo aꞌe wà kury. Weruzar tuwe Moizez zeꞌeg waiko wà no. Amo umumeꞌu neremiapo kwer wanupe wà. — Pawru nezewe iꞌi iko aꞌe, iꞌi waiko uzeupeupe wà, nerehe uzeꞌeg pà wà rihi. — Pezar zo Moizez zeꞌeg nehe ty wà. Peho zo zutew wanàmuzgwer wanape rupi nehe. Pemonohok kar zo penaꞌyr wapireraꞌi wanuwi nehe ty wà, iꞌi Pawru oho iko aꞌe, zutew wanupe aꞌe, uzeruzar maꞌe wanupe aꞌe, iꞌi uzeupeupe wà, nerehe uzeꞌeg pà wà. — Aꞌe rupi nezeꞌeg naꞌikatu kwaw aꞌe Moizez zeꞌeg kwaw par wanupe, aꞌe parizew wanupe. Ukwaw putar xe nehem awer wà nehe. Maꞌe xiapo putar nehe, wamurywete kar pà nehe. Aze erezapo maꞌe urezeꞌeg rupi nehe, hurywete putar wà nehe. Heta 4 awa xe aꞌe wà kury. Umumeꞌu tuwe wemiapo ràm kwez Tupàn pe wà. Eho wanupi nehe ty. Ezemukatu kar Tupàn pe Moizez zeꞌeg rupi nehe, xaxeto pe nehe. Emono temetarer xaxeto pe wamukatu haw hekuzaromo nehe. Nezewe mehe upuner uꞌaw ipinaw rehe wà nehe. Aꞌe rupi zutew nezewe iꞌi putar newe aꞌe wà nehe. — Kwa Pawru nuiko kwaw zeꞌeg kwehe arer heruzar ꞌymar romo aꞌe, iꞌi putar newe wà nehe. — Azeharomoete weruzar Moizez zeꞌeg iko aꞌe, iꞌi putar newe wà nehe. Amo ae maꞌe uruzapo kar kwez uzeruzar maꞌe zutew ꞌym wanupe ure. Oromono kar urezeꞌeg pape rehe imuapyk pyr wanupe ure. — Peꞌu zo maꞌeroꞌo kwer tupàn aꞌuaꞌu pe imono pyrer nehe ty wà, uruꞌe kwez wanupe. — Peꞌu zo maꞌe huwykwer nehe no. Peꞌu zo maꞌe iꞌazuwyk pyrer hoꞌo kwer nehe no. Peho zo penemireko ꞌym wapuhe nehe, peho zo kuzà wyzài wapuhe nehe, peho zo pemen ꞌym wapuhe nehe no, uruꞌe kwez wanupe. Urumuapyk aꞌe zeꞌeg pape rehe, imono kar pà wanupe."
44,21,26,"Aꞌe rupi Pawru weruzar wazeꞌeg aꞌe. Ikuꞌegwepe oho wanupi, uzemukatu kar pà Tupàn pe Moizez zeꞌeg kwehe arer rupi."
44,21,27,"Zutew upyhyk Pawru tàpuzuhu pe heko mehe aꞌe wà kuryAꞌe 7 ꞌar ipaw eteaꞌi mehe amo zutew Az ywy rehe arer wexak Pawru tàpuzuhu pupe heko mehe aꞌe wà. Uzeꞌeg ahyahy teko wanupe wà. — Tupàn rehe uzeꞌeg zemueteahy maꞌe romo hekon aꞌe, iꞌi ahyahy wanupe wà, Pawru rehe uzeꞌeg pà wà. Aꞌe rupi upyhyk Pawru oho wà."
44,21,28,"— Pe Izaew izuapyapyr pe ty wà, iꞌi aꞌe zutew wà, amogwer wanupe wà. — Urepytywà pe nehe ty wà. Ko awa wata oho iko ywy nànàn taw nànàn aꞌe, zaneràmuzgwer zeꞌeg rehe uzeꞌeg zemueteahy pà aꞌe, Moizez zeꞌeg ꞌym rehe upurumuꞌe pà aꞌe, ꞌàg tàpuzuhu pupe zaneremiapo rehe uzeꞌeg zemueteahy pà no. Ko ꞌar rehe kury, werur amo zutew ꞌym xe tàpuzuhu pe wà kury, ko Tupàn henaw ikatu haw imuaiw kar pà wà kury, iꞌi wanupe wà."
44,21,29,"Nezewe iꞌi aꞌe wà, taꞌe wexak Pawru aꞌe wà xe, Toro Ew tawhu pe har hupi wata mehe aꞌe wà xe, taw mytepe aꞌe wà xe. Pawru nueraha kwaw Toro tàpuzuhu pupe aꞌe. Aꞌe rupi aꞌe zutew hemuꞌem hehe wà."
44,21,30,"Taw pe har paw rupi aꞌe wà, wikwahy aꞌe wà. Naꞌe hemuꞌem maꞌe kwer aꞌe wà, uzemonoꞌog aꞌe pe uzàn pà aꞌe wà, Pawru ipyhyk pà aꞌe wà. Umutyk heraha tàpuzuhu wi wà. Naꞌarewahy uwàpytym tàpuzuhu uken wà."
44,21,31,"Uzeagaw teko Pawru izuka haw rehe wà. Naꞌe amo awa oho zauxiapekwer wanuwihaw pe aꞌe kury. Hom tawhu pe har wanuwihaw ikàg maꞌe hemiruzeꞌeg romo wanekon aꞌe zauxiapekwer wà. Aꞌe awa umumeꞌu wazeàmàtyryꞌymaw izupe kury. — Zeruzarez pe har paw rupi katete wikwahy aꞌe wà kury, uzeàmàtyryꞌym pà aꞌe wà kury, iꞌi tuwihaw pe."
44,21,32,"Tàritykaꞌi tuwihaw omonoꞌog zauxiapekwer wamuwà wà kury, werur wanuwihaw wà no. Uzàn oho teko wazemonoꞌogaw pe wà, taw mytepe wà. Naꞌe teko wexak tuwihaw wà kury, wexak zauxiapekwer wà no. Upytuꞌu Pawru ipetek ire wà."
44,21,33,"Uhem tuwihaw Pawru huwake kury. Upyhyk kar kury. — Pezàpixipixi nehe ty wà, mokoz kyhàhàm tàtà maꞌe pupe nehe ty wà, iꞌi zauxiapekwer wanupe. Naꞌe upuranu teko wanehe kury. — Mo romo hekon ko awa aꞌe, maꞌe uzapo aꞌe, iꞌi wanupe, wanehe upuranu pà."
44,21,34,"Amo umumeꞌu amo maꞌe izupe wà. Amo ae umumeꞌu amo ae maꞌe izupe wà. Ni amo awa numumeꞌu kwaw maꞌe amo ae awa hemimumeꞌu kwer rupi aꞌe. Wanemimumeꞌu kwer pitàitàigatu uzawy amogwer wanemimumeꞌu wà. Aꞌe rupi tuwihaw nukwaw kwaw Pawru hemiapo kwer aꞌe. Aꞌe rupi uzeꞌeg wemiruzeꞌeg wanupe kury, zauxiapekwer wanupe kury. — Peraha ko awa pi pe zauxiapekwer wanàpuzuhu pe nehe ty wà, iꞌi wanupe."
44,21,35,"Weraha Pawru aꞌe wà, tàpuzuhu huwake myromyrogaw huwake aꞌe wà. Nupuner kwaw uzeupir haw rehe aꞌe, taꞌe teko wikwahy tuwe aꞌe wà xe. Ipuruzuka wer zepe hehe wà xe. Aꞌe rupi zauxiapekwer upir Pawru aꞌe wà, heraha pà heruzeupir pà myromyrogaw rehe aꞌe wà. Teko uhem wà wanaikweromo wà, uhapukaz pà wà. — Pezuka nehe ty wà, pezuka nehe ty wà, iꞌi ahyahy zauxiapekwer wanupe wà."
44,21,37,"Pawru umumeꞌu weko haw aꞌe kuryTàpuzuhu pupe heruixe eteaꞌi mehe wà, Pawru uzeꞌeg tuwihaw pe kury. — Aipo apuner amo maꞌe imumeꞌu haw rehe newe, iꞌi izupe. — Aipo erekwaw Kere ywy rehe har zeꞌeg ne, iꞌi tuwihaw izupe. — Akwaw katu ihe, iꞌi Pawru izupe."
44,21,38,"— Azeharomoete nereiko kwaw aꞌe Ezit ywy rehe arer romo ne. Amo ꞌar mehe ur xe aꞌe,  awa aꞌe wà, zauxiapekwer romo wamuigo kar pà aꞌe wà, ureàmàtyryꞌym pà aꞌe wà. Tàpuz heta ꞌymaw pe wata oho waiko aꞌe ꞌar mehe wà, iꞌi tuwihaw Pawru pe."
44,21,39,"— Nan kwaw pa, iꞌi Pawru izupe. — Zutew romo aiko ihe. Tar taw pe azexak kar ihe, Xiri ywy rehe ihe. Aiko tawhu pe harete romo ihe. Tuwe azeꞌeg aꞌe teko wanupe ihe kury, iꞌi izupe."
44,21,40,"— Aze pa, ezeꞌeg wanupe nehe, iꞌi tuwihaw izupe. Aꞌe rupi Pawru upuꞌàm oho myromyrogaw apyr kury. Opoeꞌeg teko wanupe, wamupytuꞌu kar pà wanehapukaz re. Wapytuꞌu pawire uzeꞌeg wanupe zutew zeꞌeg rupi kury."
44,22,1,"Uzeꞌeg wiwi Pawru wanupe aꞌe kury. — Pe awa kwer pe ty wà, pe awa wanykyꞌyr pe ty wà, pe awa wanywyr pe ty wà, pe awa wanu pe ty wà. Pezeapyaka katu hezeꞌeg rehe nehe ty wà, taꞌe amumeꞌu putar heremiapo kwer ihe kury xe. Aꞌe rupi napezepyk kwaw herehe nehe."
44,22,2,"Upytuꞌu tuwe uhapukaz re wà, taꞌe wenu zutew zeꞌeg rupi izeꞌegaw aꞌe wà xe."
44,22,3,"Zutew romo aiko ihe. Tar taw pe azexak kar ihe, Xiri ywy rehe ihe. Hekwarer mehe azur xe Zeruzarez pe. Azemuꞌe teko xe ihe. Kamariew hemuꞌe aꞌe ꞌar mehe aꞌe. Hemuꞌe kateteahy zaneipy zeꞌeg rehe. Aruzar tuwe Tupàn ihe, pezàwegatete ihe, xe har kutàri har wazàwegatete ihe."
44,22,4,"Izypy mehe azàmàtyryꞌym Zezuz rehe uzeruzar maꞌe aha ihe wà, wapyhyk kar pà ihe wà, wazuka kar pà ihe wà. Apyhyk kar awa ihe wà, kuzà ihe wà no, zemunehew paw pe wamunehew kar pà ihe wà."
44,22,5,"Xaxeto wanuwihaw aꞌe, amogwer tuwihaw aꞌe wà no, ukwaw hereko awer aꞌe wà. — Azeharomoete izeꞌeg aꞌe, iꞌi putar peme wà nehe, aze pepuranu wer wanehe nehe. Zezuz rehe uzeruzar maꞌe xe har aꞌe wà, omono kar upape amo uzeruzar maꞌe Namaz tawhu pe har wanupe aꞌe wà. Tuwihaw wenuhem aꞌe pape wanuwi aꞌe wà. Umur aꞌe pape ihewe wà. — Uzeruzar maꞌe omono kar ko pape amo ae uzeruzar maꞌe wanupe aꞌe wà. Epyhyk ko pape ipyhyk àràm ne wà nehe ty, iꞌi tuwihaw ihewe wà. — Erur aꞌe Zezuz rehe uzeruzar maꞌe xe Zeruzarez pe ne wà nehe no ty. Uruzepyk putar wanehe ure nehe no, iꞌi ihewe wà."
44,22,6,Pawru umumeꞌu Zezuz rehe uzeruzar haw aꞌeUzeꞌeg wi Pawru wanupe no. — Heata mehe Namaz tawhu pe hehem eteaꞌi mehe kwarahy wapytepe hin mehe naꞌarewahy tatainy ywak rehe har uhyape katu aꞌe pe heiwyr aꞌe.
44,22,7,"Aꞌar ywy rehe ihe. Aenu amo zeꞌeg. — Xawru, Xawru, iꞌi ihewe. — Màràzàwe tuwe erepuraraw kar maꞌerahy kwer iko ihewe ne, iꞌi ihewe."
44,22,8,"— Mo romo ereiko ne, hezar, aꞌe izupe. — Zezuz Nazare pe har romo aiko ihe. Màràzàwe tuwe erepuraraw kar maꞌerahy kwer iko ihewe ne, iꞌi ihewe."
44,22,9,"Naꞌe awa herupi wata maꞌe aꞌe wà, wexak tatainy aꞌe pe wà. Nuenu kwaw izeꞌeg aꞌe wà."
44,22,10,"Apuranu hehe ihe. — Maꞌe azapo putar ihe nehe, hezar, aꞌe izupe. — Epuꞌàm ty, iꞌi ihewe. — Eho Namaz tawhu pe nehe. Aꞌe pe nehem ire nehe, amo awa umumeꞌu putar maꞌe neremiapo ràm newe paw rupi katete aꞌe nehe, iꞌi ihewe."
44,22,11,"Naherehàpyhà kwaw kury, taꞌe tatainy uhyapeahy ihewe aꞌe xe. Aꞌe rupi herupi wata maꞌe hepyhyk hepo rehe wà, Namaz tawhu pe hereraha pà wà."
44,22,12,Amo awa aꞌe pe herekar aꞌe. Anani her romo aꞌe. Tupàn heruzar katu har romo hekon aꞌe. Weruzar tuwe zaneràmuzgwer wazeꞌeg iko aꞌe no. Zutew Namaz tawhu pe har paw rupi uzeꞌegatu hehe wà.
44,22,13,"Ur Anani hepyr herexak pà. Upuꞌàm wà heruwake. — Xawru herywyr, iꞌi ihewe. — Nerehàpyhàgatu putar ne nehe kury, iꞌi ihewe. Aꞌe ꞌar mehe we herehàpyhàgatu wi ihe kury. Ameꞌe hehe ihe."
44,22,14,"Naꞌe uzeꞌeg wi ihewe. — Tupàn aꞌe, zaneipy wazar aꞌe, nerexak kwez aꞌe kury, wemiapo putar haw ikwaw kar pà newe aꞌe kury. Wexak kar wemiruzeꞌeg ikatuahy maꞌe kwez newe no. Wenu kar izeꞌeg kwez newe no."
44,22,15,"Erexak kwez ne, erenu kwez ne no. Aꞌe rupi erepuner teko wanupe imumeꞌu haw rehe paw rupi katete ne nehe no."
44,22,16,"Erexak kwez ne, erenu kwez ne no. Maꞌe ereàro iko kury. Epuꞌàm ty, ezemuzahazahak kar eho ty. Ezeꞌeg izupe nehe, aꞌe mehe umunàn putar neremiapo kwer ikatu ꞌym maꞌe newi aꞌe nehe, heharaz putar izuwi aꞌe nehe. Nuzepyk kwaw nerehe nehe, iꞌi Anani ihewe."
44,22,17,"— Amumeꞌu putar zeꞌeg puràg zutew ꞌym wanupe ihe nehe, iꞌi Pawru zutew wanupe— Naꞌe azewyr tuwà Zeruzarez tawhu pe kury. Azeꞌeg aha Tupàn pe hàpuzuhu pe. Hezeꞌeg mehe aexak amo maꞌe."
44,22,18,"Aexak Zanezar ihe. Uzeꞌeg ihewe aꞌe. — Ehem eho xe Zeruzarez tawhu wi nehe ty, iꞌi ihewe. — Taꞌe teko xe har nuzeruzar kwaw nezeꞌeg rehe wà nehe xe, herexak awer imumeꞌu haw rehe wà nehe xe, iꞌi ihewe."
44,22,19,"— Hezar, aꞌe izupe. — Aha wazemonoꞌogaw nànàn ihe, nerehe uzeruzar maꞌe wapyhyk kar pà ihe, wapetepetek kar pà ihe. Xe har ko taw pe har ukwaw heremiapo kwer aꞌe wà, aꞌe izupe."
44,22,20,"— Uruzuka Ete her maꞌe nezeꞌeg imumeꞌu har ure. Ihe aiko aꞌe pe izuka mehe ihe. Ikatuahy izuka haw ihewe aꞌe mehe. Azekaiw katu izuka har wakamir rehe aꞌe mehe ihe, aꞌe Zezuz pe."
44,22,21,"— Eho xe wi nehe ty, iꞌi ihewe. — Taꞌe oromono kar putar muiteaꞌu xe wi ihe nehe, zutew ꞌym nànàn hezeꞌeg imumeꞌu kar pà newe ihe nehe, iꞌi ihewe."
44,22,22,"Teko wiko aꞌe pe Pawru zeꞌeg henu pà wà. Naꞌe zutew ꞌym wanehe izeꞌeg mehe uzypyrog uhapukaz pà wahyhaw rupi wà kury. — Peraha xe wi nehe ty wà, pezuka nehe ty wà, iꞌi ahyahy zauxiapekwer wanupe wà. — Naꞌikatu kwaw hekuwe haw urewe nehe. Uruzuka agwer awa ure, iꞌi wanupe, wahyhaw rupi uhapukaz pà wà."
44,22,23,Uhapukaz tuwe waiko wà. Umutuhug ukamir waiko wà no. Omomomomor ywyximorer imuhàmuhàz pà wà no.
44,22,24,"Zauxiapekwer wanuwihaw uzeꞌeg zauxiapekwer wanupe kury. — Peraha Pawru tàpuzuhu pupe nehe kury ty wà, iꞌi wanupe. — Pepetepetek heraha nehe. Aꞌe re pepuranu zutew wanehe nehe. — Màràzàwe tuwe pehapukaz nezewe hehe, peze wanupe nehe, iꞌi wanupe."
44,22,25,"Uzàpixipixi heraha wà. Uzypyrog eteaꞌi ipetepetek pà wà. Naꞌe uzeꞌeg Pawru tuwihaw aꞌe pe uꞌàm maꞌe pe kury. — Maꞌin penuwihaw wazeꞌeg aꞌe. Aipo erepuner tuwihaw ikàg weraꞌu maꞌe Hom tawhu pe har hemiruzeꞌegete ipetepetekaw rehe nezewe ne. Taꞌe nahereraha kwaw pe tuwihaw ikàg maꞌe huwa rupi ne xe, neremumeꞌu kwaw heremiapo kwer ikatu ꞌym maꞌe izupe ne xe. Ni amo tuwihaw ikàg maꞌe nahepetepetek kar kwaw newe aꞌe, iꞌi izupe, zauxiapekwer wanuwihaw pe."
44,22,26,"Izeꞌeg mehe zauxiapekwer wanuwihaw oho uwihaw pe aꞌe no, hehe upuranu pà aꞌe no. — Màràzàwe tuwe erepetek kar kwez awa ihewe ne. Tuwihaw ikàg weraꞌu maꞌe Hom tawhu pe har hemiruzeꞌegete romo hekon aꞌe, iꞌi izupe."
44,22,27,"Naꞌe tuwihaw uzeꞌeg oho Pawru pe kury. — Aipo tuwihaw ikàg weraꞌu maꞌe Hom tawhu pe har hemiruzeꞌegete romo ereiko ne, iꞌi izupe. -Azeharomoete, iꞌi Pawru izupe."
44,22,28,"— Ihe ihe no, aiko hemiruzeꞌegete romo ihe no, taꞌe amono temetarer teteaꞌu izupe ihe xe, hemiruzeꞌegete romo hereko haw hekuzaromo ihe xe, iꞌi izupe. Uzeꞌeg Pawru izupe. — Ihe aiko hemiruzeꞌegete romo ihe, taꞌe heru hemiruzeꞌegete romo hekon aꞌe xe, iꞌi Pawru izupe."
44,22,29,"Zauxiapekwer nupuranu wi kwaw hehe wà. Izeꞌeg mehe tàritykaꞌi utyryk izuwi wà. Tuwihaw ukyze katu izuwi aꞌe no, taꞌe tuwihaw ikàg weraꞌu maꞌe Hom tawhu pe har hemiruzeꞌegete romo hekon tuwe aꞌe xe. — Xiàpixi kwez zane. Aꞌe rupi tuwihaw uzepyk putar zanerehe nehe, iꞌi uzeupeupe wà, izuwi ukyze pà wà."
44,22,30,"Teko weraha Pawru zutew wanuwihaw wanuwa rupi aꞌe wà kuryTuwihaw ipurukwaw wer Pawru heko haw rehe. — Màràzàwe tuwe zutew ipuruzuka wer hehe aꞌe wà, iꞌi uzeupe. Aꞌe rupi ikuꞌegwepe ukwaraw kar kury. Omonoꞌog Xaxeto wamuwà aꞌe wà, amogwer zutew wanuwihaw wamuwà aꞌe wà no. Naꞌe weraha Pawru aꞌe pe aꞌe no, wanuwa rupi imupuꞌàm kar pà aꞌe no."
44,23,1,"Umeꞌegatu Pawru aꞌe kury, zutew waneruzeꞌegar wanehe aꞌe kury. Uzeꞌeg wanupe. — Herykyꞌyr wà, herywyr wà. Izypy mehe arer we te ko ꞌar rehe aruzar tuwe Tupàn zeꞌeg teko ihe. Nahemaranugar kwaw izuwi ihe, iꞌi wanupe."
44,23,2,"Xaxeto wanuwihaw aꞌe, Anani her maꞌe aꞌe, uzeꞌeg Pawru huwake har wanupe aꞌe kury. — Pekwar Pawru izuru rehe ty wà, iꞌi wanupe."
44,23,3,"Uzeꞌeg Pawru izupe. — Azeharomoete Tupàn ukwar putar nerehe aꞌe nehe no. Iaiw maꞌe romo ereiko ne. — Pawru nuweruzar kwaw zeꞌeg kwehe arer aꞌe, ere putar herehe nehe. Ne no ty, azeharomoete erezuhaw aꞌe zeꞌeg kwez ne no ty, taꞌe nepurumukwar kar wer neremiruzeꞌeg herehe ne wà xe, iꞌi izupe."
44,23,4,"Naꞌe amo awa Pawru huwakeaꞌi har aꞌe wà kury, uzeꞌeg izupe aꞌe wà kury. — Erezeꞌeg zemueteahy kwez Xaxeto ikàg weraꞌu maꞌe pe ne kury, iꞌi izupe wà."
44,23,5,"Iꞌi Pawru wanupe, — Nakwaw kwaw xaxeto romo heko haw ihe. Aze mo akwaw, nazeꞌeg iwer mo nezewe. Taꞌe nezewe iꞌi Tupàn zeꞌeg kwehe arer aꞌe xe. — Pezeꞌeg zemueteahy zo penuwihaw rehe nehe, iꞌi aꞌe zeꞌeg kwehe arer aꞌe, iꞌi Pawru wanupe."
44,23,6,"Amo aꞌe pe har aꞌe wà, xatuxew romo wanekon aꞌe wà. Nuzeruzar kwaw purumugweraw kar àwàm rehe wà. Amo zeꞌeg kwehe arer kwaw par parizew her maꞌe aꞌe pe wanekon aꞌe wà no. Pawru ukwaw waneko haw aꞌe pe aꞌe. Aꞌe rupi uzeꞌeg wanupe nezewe kury. — Herykyꞌyr wà herywyr wà. Aiko zeꞌeg kwehe arer rupi oho maꞌe romo ihe. Heru aꞌe rupi katete aꞌe no. Tuwihaw hererur kwez xe aꞌe wà, taꞌe azeruzar umàno maꞌe kwer wakweraw pàwàm rehe ihe xe, iꞌi wanupe. Aꞌe maꞌe imumeꞌu pawire tàritykaꞌi parizew aꞌe wà, xatuxew aꞌe wà no, uzypyrog uzeàmàtyryꞌym pà aꞌe wà, uzeupeupe uzeꞌeg ahyahy pà aꞌe wà. — Teko nukweraw pixik kwaw umàno re wà nehe, iꞌi xatuxew wà. — Naheta kwaw Tupàn heko haw pe har wà, naheta kwaw tekwe wà no, iꞌi waiko wà. Parizew aꞌe wà, — Teko ukweraw putar aꞌe wà nehe, iꞌi waiko wà. — Heta tuwe Tupàn heko haw pe har wà, heta tuwe tekwe wà no, iꞌi waiko aꞌe wà."
44,23,9,"Uhapukapukaz weraꞌu uzeupeupe uzeꞌeg ahyahy pà wà. Naꞌe amo parizew aꞌe wà, purumuꞌe maꞌe aꞌe wà, upuꞌàm uzeꞌeg ahyahy pà amogwer wanuwa rupi wà kury. — Ikatuahy ko awa aꞌe. Ukwaw tuwe zeꞌeg kwehe arer aꞌe, weruzar tuwe aꞌe no, iawy ꞌym pà aꞌe. Aze ruꞌu amo tekwe uzeꞌeg kwez izupe aꞌe. Aze ruꞌu amo Tupàn heko haw pe har uzeꞌeg kwez izupe aꞌe, iꞌi wanupe wà."
44,23,10,"Uzeàmàtyryꞌyryꞌym aꞌe pe wà kury. — Aze ruꞌu uzuka putar Pawru aꞌe wà nehe, ipeiꞌàiꞌàg pà aꞌe wà nehe, iꞌi zauxiapekwer wanuwihaw uzeupe. Aꞌe rupi omono kar zauxiapekwer teko wamytepe wà, Pawru henuhem kar pà wamyter wi wà. — Peraha penàpuzuhu pupe nehe ty wà, taꞌe nupuner kwaw izuka haw rehe penàpuz me aꞌe wà nehe xe, iꞌi wanupe. Wenuhem heruwà wà."
44,23,11,"Pyhaw zemunehew paw pe heko mehe Zanezar Zezuz upuꞌàm wà Pawru huwake kury. Ekyze zo wanuwi nehe ty, iꞌi izupe. — Eremumeꞌu herehe zeꞌegaw kwez xe har wanupe ne, Zeruzarez tawhu pe har wanupe ne. Eremumeꞌu putar nezewegatete eho Hom tawhu pe har wanupe nehe kury, iꞌi izupe."
44,23,12,"— Xiuka putar Pawru zane nehe, iꞌi amo zutew uzeupeupe aꞌe wà kuryIkuꞌegwepe zutew uzemonoꞌog aꞌe wà kury, Pawru izuka haw rehe uzeꞌezeꞌeg pà aꞌe wà kury. Umumeꞌu tuwe maꞌe wemiapo ràm uzeupe wà. — Namaiꞌu kwaw Pawru imàno ꞌym mehe we ihe nehe, xo imàno re zo amaiꞌu wi putar nehe, iꞌi tuwe uzeupeupe wà. — Tuwe Tupàn uzepyk herehe nehe, aze azuhaw ko hezeꞌeg ihe nehe, iꞌi uzeupeupe wà."
44,23,13,"Nezewe uzeꞌeg maꞌe kwer wà, 40 waneta haw aꞌe wà. Umumeꞌu umaiꞌu ꞌymaw nezewe uzemonoꞌog maꞌe wanupe wà."
44,23,14,"Naꞌe aꞌe awa oho xaxeto wanuwihaw ipyr wà, amogwer tàmuz wapyr wà. — Nezewe haw urumumeꞌu tuwe kwez Tupàn huwa rupi ure kury. Nurumaiꞌu kwaw Pawru imàno ꞌym mehe we ure nehe. Xo imàno re urumaiꞌu wi putar ure nehe, iꞌi wanupe wà."
44,23,15,"— Aꞌe rupi pemono kar pezeꞌeg zauxiapekwer wanuwihaw pe nehe. — Erur Pawru xe urewe nehe ty, peze muaꞌu izupe nehe, iꞌi wanupe wà. — Taꞌe urepuranu wer hehe ure nehe xe, taꞌe nurukwaw katu kwaw maꞌe paw rupi ure xe, peze muaꞌu izupe nehe, iꞌi wanupe wà. — Ure ure kury, uruzemuàgàꞌym putar ure kury. Xe kutyr pe rupi iata mehe we uruzuka putar ure nehe, nuhem pixik kwaw xe aꞌe nehe, iꞌi wanupe wà."
44,23,16,"Amo awa aꞌe pe hekon aꞌe, Pawru iꞌir romo hekon aꞌe. Wenu tuwe wazeꞌeg. Aꞌe mehe wixe zauxiapekwer hàpuzuhu pe kury, Pawru pe uzeꞌeg pà kury, weminu kwer imumeꞌu pà izupe kury."
44,23,17,"Naꞌe Pawru wenoz amo zauxiapekwer wanuwihaw uzeupe kury. Uzeꞌeg izupe. — Eraha ko kwàkwàmo neruwihaw pe nehe ty. Taꞌe ipurumumeꞌu wer maꞌe rehe izupe aꞌe xe, iꞌi izupe."
44,23,18,"Weraha zauxiapekwer kwàkwàmo uwihaw pe kury. — Neremimunehew kwer aꞌe, herenoz kwez aꞌe, ko kwàkwàmo herur kar pà xe nepyr aꞌe. Taꞌe ipurumumeꞌu wer maꞌe rehe newe aꞌe xe, iꞌi izupe."
44,23,19,"Tuwihaw upyhyk kwàkwàmo ipo rehe heraha pà pepaꞌi. Amogwer aꞌe pe har nuenu kwaw wazeꞌeg wà. — Maꞌe eremumeꞌu putar ihewe ty, iꞌi izupe."
44,23,20,"— Tuwihaw wanuwihaw aꞌe wà nehe, wenoz putar Pawru heraha haw newe wà nehe, uzepyr wà nehe. — Urepuranu wer hehe nehe, taꞌe nurukwaw katu kwaw heko haw ure xe, iꞌi muaꞌu putar newe wà nehe."
44,23,21,"— Eruzar zo wazeꞌeg nehe, taꞌe heta 40 awa pe rupi aꞌe wà xe. Uzeàmim putar aꞌe pe wà nehe, Pawru hàro pà wà nehe. Ipuruzuka wer hehe wà. — Nurumaiꞌu kwaw izuka ꞌym mehe we ure nehe, iꞌi kwez aꞌe wà. Wàro waiko wà kury. Eraha zo Pawru pe rupi nehe kury, iꞌi kwàkwàmo izupe, tuwihaw pe."
44,23,22,"Iꞌi tuwihaw izupe. — Emumeꞌu zo xe neremimumeꞌu kwer amo pe nehe ty, iꞌi izupe. Naꞌe omono kar kwàkwàmo uzewi kury."
44,23,23,"Tuwihaw omono kar Pawru Tuwihaw Peri pe aꞌe kuryAꞌe tuwihaw wenoz amo mokoz zauxiapekwer wanuwihaw uzeupe wà kury. — Pemonoꞌog 200 zauxiapekwer pe wà kury. Pezemuàgàꞌym Xezarez tawhu pe peho àwàm rehe. Peraha 70 zauxiapekwer kawaru kuꞌaz har pe wà nehe no. Peraha amo 200 zauxiapekwer huꞌyw puku imomor har pe wà nehe no. Pezemuàgàꞌym nehe kury, taꞌe pehem putar peho xe wi kutàri pyhaw nehe, 9 ꞌor mehe nehe xe."
44,23,24,"Pekupepawrog kawaru Pawru pe nehe no, taꞌe wata putar ikuꞌaz aꞌe nehe no xe. Peraha Pawru tuwihaw Peri ipyr nehe, izuka kar ꞌym pà nehe, iꞌi wanupe."
44,23,25,Naꞌe tuwihaw umuapyk uzeꞌeg pape rehe nezewe aꞌe kury.
44,23,26,"— Ihe Karaw Iri ihe, ko hepape amono kar putar newe ihe kury. Ne tuwihaw Peri ne. Nekatu ty. Hekatu ihe no."
44,23,27,Zutew upyhyk kwez awa aꞌe wà. Uzuka tàriaꞌi wà. Tuwihaw ikàg weraꞌu maꞌe Hom tawhu pe har hemiruzeꞌegete romo hekon aꞌe. Aꞌe rupi araha amo zauxiapekwer aꞌe pe ihe wà. Upyro aꞌe awa zutew wanuwi aꞌe wà.
44,23,28,"Aꞌe rupi araha aꞌe awa zutew wanuwihaw wanuwa rupi ihe. Apuranu wanehe ihe. — Maꞌe uzapo aꞌe, aꞌe wanupe. — Aipo ikatu ꞌym maꞌe uzapo aꞌe, aꞌe wanupe."
44,23,29,"Nuzapo pixik kwaw ikatu ꞌym maꞌe aꞌe. Màràzàwe tuwe ipuruzuka wer hehe wà. Nakwaw kwaw ihe. Màràzàwe tuwe ipurumunehew kar wer hehe wà. Nuzapo kwaw ikatu ꞌym maꞌe aꞌe. — Nuweruzar kwaw ureràmuz zeꞌeg iko aꞌe. Uhaw kar wazeꞌeg teko wanupe aꞌe, iꞌi muaꞌu ihewe wà"
44,23,30,"Naꞌe amo awa umumeꞌu maꞌe wà kwez ihewe aꞌe kury. — Zutew uzuka putar Pawru aꞌe wà nehe, iꞌi kwez ihewe wà. Aꞌe rupi amono kar putar newe ihe nehe kury. — Pemumeꞌu hemiapo kwer ikatu ꞌym maꞌe peho tuwihaw ikàg maꞌe huwa rupi nehe ty wà, aꞌe kwez zutew wanupe. Aꞌe rupi oho putar nepyr aꞌe wà nehe, imumeꞌu pà neruwa rupi aꞌe wà nehe. Upaw hemaꞌemumeꞌu haw kwez kury, iꞌi izupe, uzeꞌeg imuapyk pà pape rehe aꞌe."
44,23,31,Weruzar zauxiapekwer izeꞌeg aꞌe wà. Weraha Pawru aꞌe wi pyhaw wà. Te uhem Àxipa taw pe wà. Uker aꞌe pe wà.
44,23,32,"Ikuꞌegwepe zauxiapekwer wà, upy rehe wata maꞌe wà, uzewyr oho Zeruzarez pe wàpuzuhu pe wà. Kawaru kuꞌaz wata maꞌe wata wi oho waiko Pawru heraha pà wà."
44,23,33,"Weraha waiko wà, Xezarez tawhu kutyr wà. Uhem aꞌe pe wà. Omono pape tuwihaw pe wà. Omono Pawru izupe wà no."
44,23,34,"Umugeta pape aꞌe. Upuranu Pawru rehe. — Maꞌenugar ywy rehe har romo ereiko ne, iꞌi izupe. — Xiri ywy rehe har romo aiko ihe, iꞌi izupe."
44,23,35,"— Aenu putar nemaꞌemumeꞌu haw ihe nehe, amo ꞌar mehe nehe. Xiàro neremiapo kwer imumeꞌu àràm zane wà nehe. Xe wahem mehe nehe, erezur putar heruwa rupi nehe, iꞌi izupe. Naꞌe uzeꞌeg zauxiapekwer wanupe kury. — Peraha ꞌaw awa Ero hàpuzuhu pe kury. Pemeꞌegatu hehe nehe, imonokatu pà nehe. Pemuhem kar zo aꞌe wi nehe, iꞌi wanupe."
44,24,1,"Zutew umumeꞌu muaꞌu Pawru ikatu ꞌymaw aꞌe wà kuryNaꞌe 5 ꞌar pawire Xaxeto wanuwihaw aꞌe, Anani her maꞌe aꞌe, oho Xezarez tawhu pe aꞌe kury. Amo tàmuz oho hupi aꞌe wà no. Amo wanekuzaromo uzeꞌeg maꞌe Tetur her maꞌe oho hupi aꞌe no. Uhem wà tuwihaw Peri huwa rupi wà, uzeꞌeg pà Pawru rehe wà, hemiapo kwer imumeꞌu muaꞌu pà izupe wà."
44,24,2,"Wenoz Tetur imuwà huwa rupi wà. Tetur aꞌe, uzeꞌeg nezewe Pawru rehe aꞌe. — Tuwihaw. Erekwaw katu pureruzeꞌegaw ne. Tuwihaw ikatuahy maꞌe romo ereiko ne, aꞌe rupi kwehe nuruzeàmàtyryꞌym kwaw ko ywy rehe ure. Ikatuahy maꞌe teteaꞌu erezapo kar iko purupe ne no. Aꞌe rupi ikatuahy urereko haw urewe ko ꞌar rehe kury, ko ywy rehe kury."
44,24,3,Ikatuahy nezewe haw urewe. Aꞌe rupi nekatuahy urewe ne.
44,24,4,"Nazeꞌeg teteaꞌu kwaw neruwa rupi ihe nehe kury, taꞌe amo ae maꞌe teteaꞌu rehe nepurapo wer kutàri nehe no xe. Aꞌe rupi, aze ereputar, xo ko maꞌe amumeꞌu putar newe ihe nehe."
44,24,5,"ꞌAw awa aꞌe, Pawru her maꞌe aꞌe, naꞌikatu pixik kwaw aꞌe. Uzapo kar ikatu ꞌym maꞌe iko teko wanupe. Umuzeàmàtyryꞌym kar zutew oho iko ywy nànàgatu aꞌe wà, taw nànàgatu aꞌe wà no. Zezuz Nazare pe har hemiruzeꞌeg wanuwihaw romo hekon aꞌe, waneruzeꞌegar romo hekon aꞌe."
44,24,6,"Weraha zutew ꞌym Tupàn hàpuzuhu pupe aꞌe wà no, imuaiw pà Tupàn huwa rupi aꞌe wà no. Aꞌe rupi urupyhyk kar ure. Urezepyk wer zepe hehe ure, ureràmuzgwer zeꞌeg rupi katete ure."
44,24,7,"Tuwihaw Irizi aꞌe, wixe aꞌe pe urepyr aꞌe, zauxiapekwer wanerur pà aꞌe. Wenuhem Pawru urewi wà, urepetepetek pà wà."
44,24,8,"Naꞌe Irizi umur kar hemiapo kwer imumeꞌu har xe neruwa rupi aꞌe wà. Aze erepuranu ꞌaw awa wanehe nehe, erekwaw putar hemiapo kwer paw rupi nehe, hemimumeꞌu kwer paw rupi nehe no. Urepuruzuka wer zepe hehe ure, hemimumeꞌu kwer ikatu ꞌym maꞌe rehe ure, iꞌi Tetur izupe, tuwihaw Peri pe."
44,24,9,"Amogwer zutew aꞌe pe har umumeꞌu muaꞌu hemiapo kwer izupe aꞌe rupi katete aꞌe wà no. — Azeharomoete izeꞌeg aꞌe, iꞌi muaꞌu izupe."
44,24,10,"Pawru umumeꞌu weko haw tuwihaw Peri pe aꞌe kuryNaꞌe tuwihaw opoeꞌeg Pawru pe kury, imuzeꞌeg kar pà uwa rupi kury. Uzeꞌeg Pawru izupe kury. — Kwehe ereiko ko ywy rehe har waneruzeꞌegar romo ne. Aꞌe rupi herurywete neruwa rupi hezeꞌeg pà ihe. Taꞌe tuwihaw ikatuahy maꞌe romo ereiko ne xe."
44,24,11,"Aze erepuranu amogwer wanehe nehe, ko hezeꞌeg umumeꞌu putar tuwe newe aꞌe wà nehe no. Namumaw kwaw 12 ꞌar Zeruzarez tawhu pe hereko pà ihe, Tupàn imuwete katu pà aꞌe pe ihe."
44,24,12,"Zutew herexak aꞌe pe wà. Nazàmàtyryꞌym kwaw aꞌe pe har ihe wà. Namuikwahy kar kwaw ihe wà no, ni wazemonoꞌogaw pe, ni taw mytepe no."
44,24,13,"Hemuꞌem iko newe aꞌe wà kury. Naiko kwaw wanemimumeꞌu kwer zàwenugar romo ihe. Nupuner kwaw hekatu ꞌymaw hexak kar haw rehe newe wà, taꞌe naheta kwaw xe."
44,24,14,"Xo ko maꞌe zo azeharomoete aꞌe. Amuwete katu Tupàn ureràmuzgwer wazar ihe. — Zezuz aꞌe, Tupàn taꞌyr romo hekon aꞌe, aꞌe wanupe. Naꞌikatu kwaw hezeꞌeg wanupe. Azeruzar Moizez zeꞌeg pape rehe imuapyk pyrer kwehe arer rehe paw rupi ihe no. Azeruzar Tupàn rehe ihe, ꞌaw awa wazàwegatete ihe. Teko ukweraw putar umàno re aꞌe wà nehe. Ikatu maꞌe ukweraw wi putar wà nehe, ikatu ꞌym maꞌe ukweraw wi putar aꞌe wà nehe no. Paw rupi katete ukweraw putar amo ꞌar mehe wà nehe, aꞌe wanupe. Aiko ꞌaw awa wazàwegatete ihe. Aꞌe rupi azeagaw tuweharupi ikatu maꞌe zutykaꞌi iapo pà ihe. Aꞌe rupi Tupàn aꞌe nehe, teko aꞌe wà nehe no, nupuner kwaw ikatu ꞌymaw heremiapo kwer imumeꞌu haw rehe aꞌe wà nehe, taꞌe naheta kwaw xe. Taꞌe akwaw heremiapo kwer ikatu haw ihe xe."
44,24,17,"Kwehe mehe Tupàn hemono kar Zeruzarez wi aꞌe. Amo ꞌar mehe azewyr aha aꞌe pe ihe, temetarer heraha pà heànàm wanupe ihe, maꞌeaꞌyr Tupàn pe imono pà ihe. Amono maꞌeaꞌyr Xaxeto wanupe. Uzuka Tupàn huwa rupi herekuzaromo wà."
44,24,18,"Aꞌe maꞌe iapo mehe ꞌaw awa herexak aꞌe pe aꞌe wà, hemukatu haw iapo pawire aꞌe wà. Naheta kwaw teko hepyr wà. Namuaiw kwaw Tupàn hàpuzuhu ihe. Naraha kwaw zutew ꞌym tàpuzuhu pupe ihe wà. Amo zutew Az ywy rehe har aꞌe pe wanekon aꞌe wà. Tuwe aꞌe ae xe wanur wà nehe, heremiapo kwer imumeꞌu pà neruwa rupi wà nehe, aze izeꞌeg wer wà nehe. Aze ruꞌu aꞌe wà nehe, aze ruꞌu xe har wà nehe, tuwe umumeꞌu heremiapo kwer newe wà nehe kury. Umumeꞌu tuwihaw aꞌe pe har wanupe wà. Tuwe umumeꞌu newe wà nehe no."
44,24,21,"Xo pitài maꞌe zo amumeꞌu tuwihaw wanupe ihe. — Hepyhyk kar kwez aꞌe wà, ipuruzuka wer herehe aꞌe wà, taꞌe azeruzar umàno maꞌe wakweraw pàwàm rehe ihe xe, aꞌe wanupe ihe. Aꞌe hezeꞌeg naꞌikatu kwaw wanupe aꞌe. Aꞌe rupi wikwahy ihewe wà kury, iꞌi Pawru aꞌe, tuwihaw Peri pe aꞌe."
44,24,22,"Naꞌe Peri aꞌe kury, umupytuꞌu kar wazeꞌeg ire aꞌe kury, taꞌe ukwaw katu Zezuz hape aꞌe xe. — Amumeꞌu putar heremiapo ràm peme amo ꞌar mehe ihe nehe. Aze ruꞌu amuhem kar putar Pawru ihe nehe. Aze ruꞌu amunehew kar putar nehe. Xiàro tuwihaw Irizi tur àwàm nehe. Ihem ire nehe, amumeꞌu putar heremiapo ràm peme ihe nehe, iꞌi wanupe."
44,24,23,"Naꞌe uzeꞌeg zauxiapekwer wanuwihaw pe kury. — Emonokatu Pawru ne nehe ty. Ezekaiw katu hehe nehe. Emuixe kar zo izuka har ipyr ne wà nehe, iꞌi izupe. — Tuwe wata iko taw mytepe nehe, aze iata wer nehe. Tuwe zauxiapekwer wata hupi wà nehe no, tuweharupi wà nehe no. Aꞌe rupi nuzàn kwaw zanewi nehe. Tuwe aꞌe awa nuzuka kwaw Pawru aꞌe wà nehe, iꞌi izupe. — Aze imyrypar ipurupytywà wer hehe wà nehe, tuwe upytywà wà nehe, iꞌi izupe. Naꞌe aꞌe tuwihaw oho aꞌe taw wi amo taw pe kury."
44,24,24,"Tuwihaw Peri uputar temetarer aꞌe kuryMàràn ꞌar pawire Peri ur wi aꞌe pe aꞌe, hemireko Zuxia herur pà aꞌe. Umur kar Pawru uwa rupi kury. — Ezeꞌeg neruwihawete Zezuz rehe nehe, iꞌi izupe. Naꞌe Pawru uzeꞌeg Zaneruwihawete Zezuz rehe uzeruzar haw rehe izupe aꞌe."
44,24,25,"— Nezewe uzapo kar Tupàn zanewe aꞌe, iꞌi izupe. — Xo ikatuahy maꞌe zo ezapo eho iko purupe nehe, iꞌi iko zanewe. — Ezeruzeꞌegatu nehe, iꞌi iko zanewe no. — Amo ꞌar mehe azepyk putar ikatu ꞌym maꞌe iapo har wanehe ihe nehe, uzeruzar ꞌym maꞌe wanehe ihe nehe, iꞌi iko zanewe, iꞌi Pawru izupe, tuwihaw Peri pe. Ukyze katu tuwe Peri kury, izeꞌeg henu re kury. — Ezewyr eho neker haw pe nehe kury, iꞌi Pawru pe. — Amo ꞌar mehe nehe, xe hereko wi mehe nehe, urumur kar wi putar ihe nehe, nemuzeꞌeg kar wi pà ihe nehe, iꞌi izupe."
44,24,26,"— Aze ruꞌu Pawru umur putar temetarer ihewe nehe, zemunehew paw wi uhem àwàm imekuzar pà nehe, iꞌi uzeupe upyꞌa pe, taꞌe uputar temetarer aꞌe xe. Aꞌe rupi tuweharupi wenoz Pawru imuwà uwa rupi aꞌe, izupe uzeꞌeg pà aꞌe. Pawru nomono kwaw temetarer izupe."
44,24,27,"Mokoz kwarahy umumaw nezewe uzeꞌeg pà aꞌe wà. Naꞌe amo tuwihaw uhem wà aꞌe pe aꞌe kury, Peri hekuzaromo wiko pà aꞌe kury. Poraxipez her romo aꞌe. Peri aꞌe, naꞌipurumurywete kar wer kwaw zutew wanehe aꞌe, aꞌe rupi numuhem kar kwaw Pawru zemunehew paw wi aꞌe. Umupyta kar wi wi aꞌe pe."
44,25,1,"— Hepurumumeꞌu wer hereko haw rehe tuwihaw ikàg weraꞌu maꞌe pe ihe nehe, iꞌi Pawru aꞌe kuryUhem Tuwihaw Poraxipez wà aꞌe ywy rehe aꞌe kury. Naꞌiruz ꞌar pawire oho Xezarez tawhu wi kury, Zeruzarez tawhu pe wata pà kury."
44,25,2,"Aꞌe pe heko mehe Xaxeto wanuwihaw aꞌe wà, amogwer zutew wanuwihaw aꞌe wà no, umumeꞌu Pawru hemiapo kwer izupe aꞌe wà. Naꞌe wenoz maꞌe izupe wà."
44,25,3,"— Erur kar Pawru xe Zeruzarez pe nehe, iꞌi izupe wà. Taꞌe ipuruzuka wer hehe iata mehe wà xe. — Aze zauxiapekwer werur wà nehe, xiuka pe rupi iata mehe zane nehe, iꞌi uzeupeupe wà. Numumeꞌu kwaw izuka àwàm tuwihaw pe wà."
44,25,4,"Iꞌi Poraxipez zutew wanuwihaw wanupe aꞌe. — Amunehew kar Pawru Xezarez tawhu pe ihe, iꞌi wanupe. — Ihe ae ihe, azewyr putar tàritykaꞌi aꞌe pe ihe nehe kury."
44,25,5,"Tuwe penuwihaw oho aꞌe pe aꞌe wà nehe no, herupi wà nehe no. Aꞌe mehe upuner Pawru hemiapo kwer imumeꞌu haw rehe aꞌe pe wà nehe, heruwa rupi wà nehe, huwa rupi wà nehe, iꞌi wanupe."
44,25,6,Poraxipez umumaw amo 8 ꞌar aꞌe pe Zeruzarez tawhu pe uker pà. Aꞌe re uzewyr wi oho Xezarez tawhu pe no. Ikuꞌegwepe wapyk oho tuwihaw renaw rehe kury. Umur kar Pawru imuwà uwa rupi kury.
44,25,7,"Ihem mehe zutew Zeruzarez tawhu wi ur maꞌe kwer upuꞌàm wà huwake wà, izywyr wà. Uzypyrog ikatu ꞌym maꞌe teteaꞌu imumeꞌu pà hehe wà, tuwihaw pe wà. Tuwihaw nuzeruzar kwaw wazeꞌeg rehe. -Mo wexak iapo mehe wà, iꞌi wanupe. Ni amo nuexak kwaw Pawru aꞌe wà, ikatu ꞌym maꞌe iapo mehe aꞌe wà."
44,25,8,"Pawru umumeꞌu wemiapo kwer wanupe kury. — Nazapo pixik kwaw ikatu ꞌym maꞌe ihe. Tuweharupi aruzar zutew wanàmuz wazeꞌeg ihe. Nazapo kwaw ikatu ꞌym maꞌe Tupàn hàpuzuhu pupe. Aruzar Hom tawhu pe har wanuwihaw ikàg weraꞌu maꞌe Xez her maꞌe zeꞌeg ihe no, iꞌi tuwihaw pe aꞌe, amogwer wanuwa rupi aꞌe. Aꞌe rupi tuwihaw nuzuka kar kwaw."
44,25,9,"Tuwihaw Poraxipez aꞌe, ipurumurywete kar wer zutew wanehe aꞌe, aꞌe rupi upuranu Pawru rehe kury. — Aipo neho wer Zeruzarez pe ne, neremiapo kwer imumeꞌu pà heruwa rupi aꞌe pe nehe, zutew wapyr nehe, iꞌi izupe."
44,25,10,"Uzeꞌeg Pawru izupe. — Aiko tuwihaw renaw huwa rupi ihe kury, kutàri kury. Màràzàwe tuwe aha putar Zeruzarez pe nehe. Nazapo pixik kwaw ikatu ꞌym maꞌe zutew wanupe ihe. Erekwaw katu heremiapo kwer ne, hekatu haw ne, iꞌi izupe. Aze mo ikatu ꞌym maꞌe azapo, aꞌe mehe mo azemono mo newe hezezuka kar pà ihe. Nainoz iwer mo hemuhem kar haw newe ihe. Hemuꞌem herehe newe aꞌe wà. Aꞌe rupi nerepuner kwaw hemono haw rehe wanupe ne, hezuka kar pà wanupe ne. Aze nanepurumuhem kar wer kwaw herehe zemunehew paw wi nehe, aꞌe mehe hemono kar pe tuwihawete ikàg weraꞌu maꞌe Hom pe har huwa rupi nehe. Aze wenu hemaꞌemumeꞌu haw aꞌe nehe, hemuhem kar putar tuwe aꞌe nehe, iꞌi izupe, Poraxipez pe."
44,25,12,"Tuwihaw Poraxipez upuranu upyr har maꞌekwaw par wanehe kury. Naꞌe iꞌi Pawru pe kury. — Neho wer tuwihawete ikàg weraꞌu maꞌe huwa rupi ne, Hom tawhu pe har huwa rupi ne. Aꞌe rupi oromono kar putar aꞌe pe izupe ihe nehe kury, iꞌi izupe."
44,25,13,"Weraha Pawru tuwihaw Akiri huwa rupi aꞌe wà kuryMàràn zahy pawire tuwihaw Akiri ur aꞌe pe Xezarez tawhu pe aꞌe, wemireko Pereni hupi aꞌe, tuwihaw Poraxipez hexak pà aꞌe. — Ikatuahy xe nezur awer, ikatuahy tuwihaw xe har romo nereko haw, iꞌi izupe wà. Màràn ꞌar pawire Poraxipez umumeꞌu Pawru heko awer izupe, tuwihaw Akiri pe. — Tuwihaw Peri aꞌe, umunehew kar amo awa Pawru her maꞌe xe aꞌe. Wezar zemunehew paw pe aꞌe, xe wi uhem mehe aꞌe."
44,25,15,"Zeruzarez pe heho mehe zutew wanuwihaw umumeꞌu hemiapo kwer ikatu ꞌym maꞌe ihewe aꞌe wà. — Ezuka kar nehe ty, iꞌi ihewe wà."
44,25,16,"— Hom tawhu pe har nuzapo kwaw nezewe haw aꞌe wà, aꞌe wanupe ihe. — Aze teko ipurumumeꞌu wer maꞌe rehe tuwihaw huwa rupi wà nehe, amo awa rehe nehe, tuwihaw werur putar aꞌe awa uwa rupi aꞌe nehe. Aꞌe rupi aꞌe awa upuner wemiapo kwer imumeꞌu har wanexakaw rehe aꞌe. Upuner wazeꞌeg henu haw rehe aꞌe no. Aze hemuꞌem hehe wà nehe, wenu putar wanemuꞌemaw nehe no. — Hemuꞌem newe herehe wà, iꞌi putar tuwihaw pe nezewe mehe nehe, aꞌe wanupe."
44,25,17,"Aꞌe rupi zutew ur xe aꞌe wà. Aꞌe rupi ikuꞌegwepe apyk aha tuwihaw renaw rehe ihe, Pawru herur kar pà heruwa rupi ihe. Hemiapo kwer imumeꞌu har upuꞌàm wà heruwa rupi wà. — Aze ruꞌu Pawru ikatu ꞌym maꞌe iapo har romo hekon aꞌe, aꞌe hezeupe. Nan. Numumeꞌu kwaw hemiapo kwer ikatu ꞌym maꞌe ihewe wà."
44,25,19,"Xo wàmuzgwer zeꞌeg rehe zo uzeꞌeg aꞌe wà. Amo ae awa rehe uzeꞌeg wà. Zezuz aꞌe awa her romo aꞌe. Umàno maꞌe kwer rehe uzeꞌeg wà. — Ukweraw wi umàno re aꞌe, iꞌi Pawru. Izeꞌeg naꞌikatu kwaw zutew wanupe. Aꞌe rupi ipuruzuka wer hehe wà."
44,25,20,"Numumeꞌu katu kwaw agwer maꞌe ihewe aꞌe wà. Aꞌe rupi apuranu Pawru rehe ihe. — Aipo neho wer Zeruzarez pe heruwa rupi nepuꞌàm pà aꞌe pe nehe, aꞌe izupe."
44,25,21,"Naꞌiho wer kwaw aꞌe pe. — Emuzekaiw katu kar zauxiapekwer herehe ne wà nehe ty, iꞌi ihewe. — Hemono kar tuwihawete ikàg weraꞌu maꞌe Hom tawhu pe har Awkuz her maꞌe pe nehe. Amumeꞌu putar hereko haw izupe ihe nehe, iꞌi ihewe, iꞌi Poraxipez aꞌe, tuwihaw Akiri pe aꞌe."
44,25,22,"Naꞌe Akiri iꞌi Poraxipez pe kury. — Hepurenu wer aꞌe awa zeꞌeg rehe ihe no pa, iꞌi izupe. — Pyhewe erenu putar nehe, iꞌi Poraxipez izupe."
44,25,23,"Ikuꞌegwepe Akiri aꞌe, Pereni aꞌe no, ur aꞌe pe aꞌe wà, tuwihaw renaw pe aꞌe wà. Wata waiko tuwihaw ikàg weraꞌu maꞌe ài wà, maꞌe hekuzar katu maꞌe imunehew pà uzehezehe wà. Zauxiapekwer wanuwihaw aꞌe wà no, teko waneruzeꞌegar aꞌe wà no, wixe aꞌe pe huwa rupi aꞌe wà no. — Perur Pawru heruwa rupi nehe ty wà, iꞌi Poraxipez zauxiapekwer wanupe aꞌe kury. Oho ipiaromo wà. Werur huwa rupi wà."
44,25,24,"Uzeꞌeg Poraxipez amogwer wanupe kury. — Tuwihaw Akiri. Amogwer xe har wà no. Aiko aꞌe awa aꞌe. Zutew paw rupi katete aꞌe wà, xe har aꞌe wà, Zeruzarez pe har aꞌe wà no, umumeꞌu hemiapo kwer ikatu ꞌym maꞌe ihewe aꞌe wà. — Ezuka kar tàritykaꞌi nehe kury ty, iꞌi ahyahy ihewe wà, uhapukaz pà wà."
44,25,25,Numumeꞌu kwaw ikatu ꞌym maꞌe hemiapo kwer wà. Aꞌe rupi nazuka kar kwaw ihe. Iho wer tuwihawete ikàg weraꞌu maꞌe Hom pe har Awkuz her maꞌe huwa rupi aꞌe. Aꞌe rupi amono kar putar aꞌe pe ihe nehe kury.
44,25,26,"Maꞌe amuapyk putar pape rehe ihe nehe, tuwihaw Hom pe har pe imono kar pà ihe nehe. Nakwaw kwaw ihe. Aꞌe rupi arur Pawru xe neruwa rupi ihe kury, tuwihaw Akiri. Aꞌe rupi erepuner maꞌe imumeꞌu haw rehe ihewe nehe. Aꞌe mehe amuapyk putar nezeꞌegaw pape rehe ihe nehe, Hom pe har wanuwihawete ikàg weraꞌu maꞌe pe imono kar pà ihe nehe. Taꞌe napuner kwaw Pawru imono kar haw rehe izupe ihe nehe xe, aze namono kar kwaw pape Pawru hemiapo kwer ikatu ꞌym maꞌe imumeꞌu haw izupe ihe nehe."
44,26,1,"Pawru umumeꞌu weko haw tuwihaw Akiri pe aꞌe kuryNaꞌe Akiri uzeꞌeg Pawru pe kury. -Erepuner nezehe nezeꞌegaw rehe ne kury, iꞌi izupe. Aꞌe rupi upyho Pawru opo tuwihaw kutyr aꞌe, izupe uzeꞌeg pà aꞌe."
44,26,2,"— Tuwihaw Akiri. Herurywete kutàri ihe, taꞌe amumeꞌu putar heremiapo kwer heremimumeꞌu kwer newe ihe kury xe, kutàri ihe kury xe. Taꞌe zutew umumeꞌu muaꞌu maꞌe tuwihaw pe aꞌe wà xe, ipuruzuka wer pà herehe aꞌe wà xe."
44,26,3,"Herurywete ihe, taꞌe newe azeꞌeg ihe xe, taꞌe erekwaw katu zutew wanàmuzgwer zeꞌeg ne xe. Aꞌe rupi einu katu tuwe hezeꞌeg ne nehe kury. Tuwe nanekweraz kwaw hezeꞌeg mehe nehe."
44,26,4,"Zutew ukwaw katu hereko awer hekwarer mehe arer aꞌe wà, ukwaw te hereko haw ko ꞌar rehe har aꞌe wà no. Izypy mehe arer we aiko heywy rehe ihe, Zeruzarez tawhu pe hereko pà ihe. Izypy mehe arer we aiko zeꞌeg kwehe arer kwaw par romo ihe, parizew romo ihe. Zutew ukwaw hereko haw aꞌe wà. Aze mo ipurumumeꞌu wer hehe newe wà, umumeꞌu mo newe wà. Aruzar tuwe zeꞌeg kwehe arer ihe."
44,26,6,"Kutàri apuꞌàm xe ihe, neruwa rupi ihe, taꞌe azeruzar Tupàn zeꞌeg kwehe arer rehe ihe xe. Taꞌe kwehe mehe Tupàn umumeꞌu maꞌe wemiapo ràm zaneràmuz wanupe aꞌe xe. Azeruzar tuwe aꞌe hemimumeꞌu kwer rehe ihe. Zutew paw rupi aꞌe wà, wàro Tupàn hemimumeꞌu kwer tur àwàm waiko aꞌe wà. Zutew kwer paw rupi umuwete katu Tupàn waiko wà, tuweharupi wà, ꞌaromo wà, pyhaw wà no. Wàro tuwe aꞌe Tupàn hemimumeꞌu kwer tur àwàm waiko wà. — Zezuz Zaneruwihawete aꞌe Tupàn hemimumeꞌu kwer romo hekon aꞌe, aꞌe zutew wanupe ihe. Aꞌe rupi ipuruzuka wer herehe wà kury. Aꞌe rupi umumeꞌu muaꞌu heremiapo kwer ikatu ꞌym maꞌe newe wà kury."
44,26,8,"— Tupàn nupuner kwaw teko umàno maꞌe kwer wamugweraw kar haw rehe aꞌe, iꞌi zutew wà. Màràzàwe tuwe nuzeruzar kwaw Tupàn ikàgaw rehe wà. Nakwaw kwaw ihe."
44,26,9,"Izypy mehe ihe no, hepuruzuka wer zepe Zezuz Nazare pe har rehe uzeruzar maꞌe wanehe ihe no."
44,26,10,"Aꞌe rupi nezewe haw azapo Zeruzarez tawhu pe hereko mehe ihe no. Xaxeto wanuwihaw umur uzeꞌeg ihewe wà, Tuwihawete Zezuz rehe uzeruzar maꞌe wamunehew kar pà wà. Naꞌe azuka kar hehe uzeruzar maꞌe teteaꞌu ihe wà no. Ikatu wazuka haw ihewe."
44,26,11,"Tuweharupi aha wazemonoꞌogaw pe, maꞌerahy ipuraraw kar pà wanupe. — Pezewyr Zezuz wi nehe, aꞌe wanupe. Nupytuꞌu kwaw hehe uzeruzar ire wà. Aikwahy wanupe. Taw muiteaꞌu har pe aha ihe no, wazuka kar pà ihe no."
44,26,12,"Pawru umumeꞌu Zezuz rehe uzeruzar haw tuwihaw Akiri pe aꞌe kury— Aꞌe rupi ata aha teko Namaz tawhu kutyr kury. Taꞌe tuwihaw hemono kar aꞌe pe aꞌe wà xe, uzeruzar maꞌe aꞌe pe har wazuka kar pà ihewe aꞌe wà xe."
44,26,13,Pe rupi Namaz kutyr heata mehe kwarahy wapytepe hin mehe aexak tatainy heny katu mehe ihe. Heny katu weraꞌu kwarahy wi aꞌe. Awa herupi wata maꞌe wexak aꞌe wà no.
44,26,14,"Ure paw rupi uruꞌar ywy rehe ure. Aenu amo teko ihewe uzeꞌeg mehe ihe, zutew zeꞌeg rupi izeꞌeg mehe ihe. — Xawru, Xawru, màràzàwe tuwe erepuraraw kar maꞌerahy iko ihewe ne, iꞌi ihewe. Aze kawaru omomor upy umukyzykaw rehe nehe, aꞌe mehe uzekutuk aꞌe ae nehe. Nezewegatete ne no, erepuraraw putar maꞌerahy nehe no, taꞌe erepuraraw kar maꞌerahy ihewe ne no xe, herehe uzeruzar maꞌe wanupe ne no xe."
44,26,15,"— Mo romo ereiko ne, hezar, aꞌe izupe, hehe hepuranu pà. — Aiko Zezuz romo ihe, erepuraraw kar maꞌerahy iko ihewe ne, iꞌi ihewe."
44,26,16,"— Epuꞌàm ty, iꞌi ihewe. — Azexak kar kwez newe kury, taꞌe urumuigo kar putar heremiruzeꞌeg romo ihe nehe xe, iꞌi ihewe. — Emumeꞌu xe kutàri neremixak kwer eho teko wanupe nehe, maꞌe neremixak ràm imumeꞌu pà nehe no, taꞌe aexak kar putar amo maꞌe amo ꞌar mehe newe ihe nehe no xe, iꞌi ihewe."
44,26,17,"— Urupyro putar Izaew izuapyapyr wanuwi ihe nehe, zutew wanuwi ihe nehe. Nanezuka kwaw wà nehe, iꞌi ihewe. — Emuhàpyhàgatu kar waneha nehe. Emuzewyr kar nehe, ipytunaw wi tatainy pe ne wà nehe, Zurupari ikàgaw wi Tupàn pe ne wà nehe. Aꞌe rupi aze uzeruzar herehe wà nehe, Tupàn heharaz putar wanemiapo kwer ikatu ꞌym maꞌe wi nehe, imunàn pà nehe. Wiko putar Tupàn hemiruzeꞌeg romo Tupàn hemixamixak romo aꞌe wà nehe no, iꞌi ihewe, iꞌi Pawru aꞌe, tuwihaw Akiri pe aꞌe."
44,26,19,"Pawru umumeꞌu umaꞌereko haw tuwihaw Akiri pe— Aꞌe rupi, tuwihaw Akiri, aruzar hezar heremixak kwer izeꞌeg teko ihe. Ywate har romo hekon aꞌe."
44,26,20,"Namaz pe ràgypy aha ihe. Aꞌe re aha Zeruzarez pe ihe no, zutew ywy rehe taw nànàgatu ihe no, zutew ꞌym wapyr ihe no. Amumeꞌu Zezuz rehe zeꞌeg puràg aha ihe. — Pepytuꞌu ikatu ꞌym maꞌe iapo re nehe, aꞌe aha teko wanupe. — Pezewyr Tupàn pe nehe, aꞌe aha teko wanupe. — Pezapo ikatu maꞌe peho peiko nehe no, izupe pezewyr haw hexak kar pà purupe nehe no, aꞌe aha teko wanupe."
44,26,21,"Aꞌe rupi zutew hepyhyk aꞌe wà, Tupàn hàpuzuhu pe hereko mehe aꞌe wà. Uzeagaw zepe hezuka pà wà."
44,26,22,"Tupàn hepytywà aꞌe. Te ko ꞌar rehe hepytywà iko aꞌe no. Aꞌe rupi aiko xe penuwa rupi ihe, Zezuz hemiapo kwer imumeꞌu pà peme ihe, ikàg maꞌe wanupe, ikàg ꞌym maꞌe wanupe no. Moizez umumeꞌu maꞌe uzeapo maꞌe ràm aꞌe. Amogwer Tupàn zeꞌeg imumeꞌu har kwehe arer aꞌe wà no, umumeꞌu maꞌe uzeapo maꞌe ràm aꞌe wà no."
44,26,23,"— Zaneruwihawete zanepyro har ur putar aꞌe nehe, iꞌi teko wanupe wà. — Upuraraw putar maꞌerahy aꞌe nehe. Umàno putar aꞌe nehe no. Aꞌe ràgypy ukweraw wi putar umàno re aꞌe nehe no. Umumeꞌu putar Tupàn purupyro haw zutew wanupe nehe, zutew ꞌym wanupe nehe no, iꞌi izupe wà. — Aꞌe rupi katete hezeꞌegaw ihe no, iꞌi Pawru aꞌe pe har wanupe."
44,26,24,"Izeꞌeg mehe we tuwihaw Poraxipez uhapukaz izupe aꞌe. — Nereꞌo ty, Pawru. Erezemuꞌe maꞌe teteaꞌu rehe tuweharupi ne, erekwaw maꞌe teteaꞌu ne, aꞌe rupi heꞌo maꞌe romo ereiko kury, iꞌi izupe, hehe uzeꞌeg uryw ahyahy pà."
44,26,25,"— Nan kwaw ty. Nahereꞌo kwaw ihe ty, iꞌi Pawru izupe. — Hezeꞌeg azeharomoete har romo ihe. Hezeꞌeg uzawy heꞌo maꞌe zeꞌeg ihe, iꞌi izupe."
44,26,26,"— Tuwihaw Akiri, iꞌi Pawru inugwer tuwihaw pe kury. — Apuner newe hezeꞌegaw rehe ihe, hekyze ꞌym mà ihe, taꞌe erekwaw katu agwer maꞌe ne no xe, iꞌi izupe. — Erexak Zezuz hemiapo kwer paw rupi ne, taꞌe nuzapo kwaw aꞌe maꞌe muiteaꞌu aꞌe xe. Nuzeàmim kwaw iapo mehe. Xe har paw rupi katete wexak Zezuz xe ko ywy rehe heko mehe aꞌe wà no."
44,26,27,"Tuwihaw Akiri. Aipo erezeruzar Tupàn zeꞌeg imumeꞌu har wanehe ne, kwehe arer wanehe ne. Akwaw wanehe nezeruzar haw ihe, iꞌi izupe."
44,26,28,"Iꞌi Akiri Pawru pe kury. — Nakwehe kwaw xe zanereko haw. Aipo tàritykaꞌi hemuigo kar pe kiritàw romo ne, Zezuz rehe uzeruzar maꞌe romo ne, iꞌi izupe."
44,26,29,"— Aze kwehe zaiko xe nehe, azeꞌeg putar Tupàn pe nerehe nehe. Aze tàritykaꞌi zaha putar xe wi nehe, azeꞌeg putar Tupàn pe nerehe ihe nehe no. Ne nehe, amogwer xe herenu har aꞌe wà nehe no, tuwe peiko ihe ài nehe. Aze pezeruzar Zezuz rehe hezàwegatete nehe, ikatuahy putar pezeruzar haw ihewe nehe. Xo kyhàhàm tàtà maꞌe hepo rehe har naputar kwaw pepo rehe. Aze amo peàpixipixi kyhàhàm tàtàahy maꞌe pupe nehe, aꞌe mehe naꞌikatu kwaw ihewe nehe, iꞌi wanupe."
44,26,30,"Naꞌe tuwihaw Akiri aꞌe, tuwihaw Poraxipez aꞌe no, Pereni aꞌe no, amogwer aꞌe pe har paw rupi aꞌe wà no, upuꞌàm ꞌàm aꞌe wà, aꞌe wi oho pà aꞌe wà. Aꞌe wi uhem ire uzeꞌezeꞌeg waiko uzeupeupe wà. — Azeharomoete kwez awa nuzapo kwaw ikatu ꞌym maꞌe aꞌe. Màràzàwe tuwe zutew ipuruzuka wer hehe aꞌe wà, iꞌi uzeupeupe wà. — Màràzàwe tuwe umunehew kar wà, iꞌi uzeupeupe wà."
44,26,32,"Iꞌi Akiri Poraxipez pe aꞌe no. — Aze mo ꞌaw awa nuenoz iwer Hom pe oho àwàm aꞌe, tuwihawete ikàg weraꞌu maꞌe huwa rupi oho àwàm aꞌe, aꞌe mehe mo zapuner mo imuhem kar haw rehe zemunehew paw wi zane, iꞌi izupe."
44,27,1,"Wata Pawru oho kanuhu pupe aꞌe kuryNaꞌe tuwihaw omono kar Pawru Hom tawhu Itar ywy rehe har pe aꞌe wà kury. Omono tuwihaw Zuriw her maꞌe pe wà. Zuriw aꞌe, zauxiapekwer wanuwihaw ikàg weraꞌu maꞌe rehe uzekaiw maꞌe wanuwihaw romo hekon aꞌe. Weraha amo ae awa imunehew pyràm uzeupi aꞌe wà no. Amo zauxiapekwer oho wanupi aꞌe wà no. Ihe Iruk ihe, ko pape iapo har ihe, aha Pawru rupi ihe no. Uruixe oroho kanuhu pupe ure, kanuhu Àràmi taw wi ur maꞌe kwer pupe ure. Uhem eteaꞌi Az ywy huwake aꞌe, taꞌe oho taw aꞌe ywy rehe har nànàn aꞌe xe. Naꞌe uhem kanuhu oho aꞌe wi aꞌe kury. Aritak aꞌe, Maxeton ywy rehe har Texaron taw pe har aꞌe, wata urerupi aꞌe no."
44,27,3,"Ikuꞌegwepe uruhem Xitor taw pe ure. Zuriw aꞌe, ikatuahy Pawru pe aꞌe. — Eho nemyrypar xe har wanexak pà nehe ty, iꞌi Pawru pe. Oho wapyr. Imyrypar aꞌe pe har umur temetarer izupe aꞌe wà."
44,27,4,"Naꞌe uruixe wi oroho kanuhu pupe kury. Wata wi kanuhu kury. Ywytu uhem urekutyr. Aꞌe rupi uruata oroho yrypypoꞌo Xip her maꞌe izywyr kury, taꞌe naheta kwaw ywytu aꞌe pe aꞌe xe."
44,27,5,"Urupyterahaw yryhu Xiri ywy izywyr ure no, Pampir izywyr ure no. Uruhem uruzuwà Mir taw pe. Iri ywy rehe tuz aꞌe."
44,27,6,Kanuhu noho kwaw ureho àwàm me aꞌe. Noho kwaw Itar ywy kutyr. Aꞌe rupi Zuriw wekar amo kanuhu ureho àwàm me oho maꞌe ràm oho aꞌe. Wexak kury. Akwez kanuhu ur Àrexàn taw wi aꞌe. Uremuixe kar kanuhu pupe aꞌe wà.
44,27,7,"Mewe katu uruata oroho uruiko kury. Urumumaw màràn ꞌar nezewe ureata pà kury. Zawaiw katu kanuhu iata haw izupe, taꞌe ywytu uhuaꞌu aꞌe xe. Uruhem Xini taw pe kury. Ywytu naꞌuremono kar kwaw ureho àwàm kutyr kury. Aꞌe rupi amo ywy kutyr oroho. Uruata oroho Kereta izywyr kury, ywytu heta ꞌymaw rehe kury. Xàwmon ywy izywyr oroho ure no."
44,27,8,"Uruata wi wi oroho tuweharupi ywy izywyraꞌi ure. Zawaiw katu ureho haw. Te uruhem amo taw pe kury, amo pytuꞌu katu haw pe kury. Namuite kwaw Araxez taw wi aꞌe."
44,27,9,"Kwehe urupyta aꞌe pe. Taꞌe ywytu uhuaꞌu aꞌe xe. Aze mo uruata, urezuka mo aꞌe. Taꞌe ukwen zemukatu haw maiꞌu haw ꞌar aꞌe xe. Taꞌe aꞌe ꞌar paw ire uhuaꞌu weraꞌu ywytu aꞌe xe, kwarahy nàn aꞌe xe. Aꞌe rupi uzeꞌeg Pawru wanupe kury."
44,27,10,"— Awa kwer wà, iꞌi wanupe. — Naꞌikatuahy kwaw xe wi zaneata àwàm nehe. Aze zata wi wi nehe, ꞌy umuaiw putar pemaꞌe kanuhu pupe har aꞌe nehe. Umuaiw putar kanuhu nehe no. Zanezuka putar nehe no, iꞌi wanupe."
44,27,11,"Kanuhu izar aꞌe, ihem wer tuwe aꞌe wi aꞌe. Aꞌe rupi uzeꞌeg zauxiapekwer wanuwihaw pe kury. — Zaha ty, iꞌi izupe. Tuwihaw nuzekaiw kwaw Pawru zeꞌeg rehe aꞌe. Uzekaiw kanuhu izar zeꞌegaw rehe. Taꞌe naꞌikatu kwaw upyta haw aꞌe pe wanupe aꞌe wà xe. — Naximumaw kwaw zahy teteaꞌu xe nehe, naximumaw kwaw ꞌar huwixàg maꞌe teteaꞌu xe nehe, iꞌi uzeupeupe wà. Amo kanuhu pupe har ipyta wer aꞌe pe wà. Amogwer iho wer aꞌe wi wà. Iho wer maꞌe heta weraꞌu ipyta wer maꞌe wanuwi wà. — Zazeagaw Peni taw pe zaneho pà nehe, aze zapuner nehe, iꞌi uzeupeupe wà. — Taꞌe Kereta ywy rehe tuz aꞌe taw aꞌe xe. Ywytu heta ꞌymaw rehe tuz aꞌe. Aꞌe rupi zapuner aꞌe pe zanereko haw rehe nehe, ꞌar huwixàg maꞌe imumaw pà nehe, iꞌi uzeupeupe wà."
44,27,13,"Ywytuaiw uhem wakutyr aꞌe kuryYwytuaiw upytuꞌu eteaꞌi kury. — Kwa, zapuner zaneata haw rehe kury, iꞌi uzeupeupe wà. Aꞌe rupi ukwaraw kanuhu ihàm wà kury. Uruata wi oroho, Kereta ywy izywyraꞌi. Nan kwehe tete uzewyr ywytuaiw wà kury. Kwarahy heixe haw kutyr oho maꞌe agwer ywytu her romo aꞌe. Uhem wà urekutyr aꞌe, yrypypoꞌo wi uhem pà aꞌe."
44,27,15,"Uhemahy tuwe ywytu kanuhu pe kury. Nurupuner kwaw kanuhu imuata kar haw rehe ywytu kutyr ure, aꞌe rupi urupytuꞌu urezeagaw ire kury. Ywytu weraha kanuhu hereko wemimutar rupi kury."
44,27,16,"Naꞌe kanuhu ukwaw oho Kaw ywy izywyr. Aꞌe ywy umupytuꞌu kar ywytu urewi aꞌe. Aꞌe pe uruenuhem kanu pixikaꞌi maꞌe imuwà kanuhu pupe kury, iàpixipixi pà kury."
44,27,17,"Kanuhu izar ukyze wà kury. — Aze ruꞌu kanuhu uzekazeka putar nehe, Irim ywy hemeꞌywyr nehe, iꞌi uzeupeupe wà. Aꞌe rupi umuezyw kar pànuhu kanuhu imuata kar har wà kury. — Tuwe ywytu zanereraha nehe kury, iꞌi uzeupe wà."
44,27,18,"Nupytuꞌu kwaw ywytu. Aꞌe rupi ikuꞌegwepe kanuhu pupe har uzypyrog umaꞌe imomor pà kanuhu wi wà, ꞌy pe wà. Ikuꞌegwepe omomor amo ae umaꞌe imono ꞌy pe wà no."
44,27,20,"Urumumaw ꞌar teteaꞌu kwarahy hexak ꞌym pà ure. Ni zahytata nuruexak kwaw ure. Ywytuaiw uhuaꞌu wi wi tuweharupi. Aꞌe rupi nuruàro kwaw urepyro àwàm kury. — Zamàno putar zane nehe, uruꞌe urezeupeupe kury."
44,27,21,"Awa kwer numaiꞌu kwaw wà. Umumaw màràn ꞌar umaiꞌu ꞌym pà wà. Naꞌe upuꞌàm Pawru oho wanuwa rupi aꞌe kury. — Awa kwer wà, iꞌi wanupe. — Aze mo peruzar hezeꞌeg pe, aꞌe mehe mo napehem iwer mo Kereta ywy wi. Pepyta mo aꞌe pe. Aꞌe mehe mo ywytuaiw numuaiw iwer mo aꞌe maꞌe paw rupi."
44,27,22,Aꞌe rupi amo maꞌe amumeꞌu putar peme kury. — Pekyze zo nehe ty wà. Ni amo xe har numàno kwaw wà nehe kury. Xo kanuhu zo uzekazeka putar aꞌe nehe.
44,27,23,"Aꞌe nezewe ihe, taꞌe karumehe pyhaw Tupàn heko haw pe har uhem hepyr aꞌe xe. Taꞌe Tupàn hezar heremimuwete katu aꞌe xe, umur kar aꞌe weko haw pe har hepyr aꞌe xe. Uzeꞌeg nezewe ihewe."
44,27,24,"— Ekyze zo nehe ty, Pawru, iꞌi ihewe. — Erepuꞌàm putar eho tuwihawete ikàg weraꞌu maꞌe Hom tawhu pe har huwa rupi nehe. Aꞌe rupi neremàno kwaw ko ꞌar rehe nehe. Tupàn aꞌe, ikatuahy aꞌe, aꞌe rupi umur nerupi har newe paw rupi aꞌe wà no. Numàno kwaw ko ꞌar rehe aꞌe wà nehe. Ywytu nuzuka kwaw aꞌe wà nehe, iꞌi ihewe."
44,27,25,"Aꞌe rupi pekyze zo nehe ty wà, pekàg nehe ty wà. Taꞌe azeruzar Tupàn rehe ihe xe. Zanepyro putar uzeꞌeg rupi katete aꞌe nehe. Ywytu zanereraha putar amo yrypypoꞌo pe aꞌe nehe, iꞌi Pawru aꞌe, amogwer kanuhu pupe har wanupe aꞌe."
44,27,27,"Ywytu umumaw 14 ꞌar nezewe urereraha pà. Yryhu Mezitehàn her maꞌe urupyterahaw. Amo ꞌar mehe pyaze mehe kanuhu imuata kar har uzeꞌeg wà. — Aze ruꞌu uruhem eteaꞌi oroho ywy huwake ure kury, iꞌi wà."
44,27,28,"Weityk ita kyhàhàm apyr har ꞌy pupe wà kury, typy haw hagaw pà wà kury. Typy haw 20 zywa imuagaw paw typy haw aꞌe. Nan kwehe tete omomor wi wà. Naꞌe typy haw 15 zywa imuagaw paw zo kury."
44,27,29,"— Kanuhu uzekazeka putar itahu rehe nehe, iꞌi uzeupeupe wà. Ukyze izuwi wà. Aꞌe rupi umuezyw 4 itahu kyhàhàm apyr har kanuhu rekwar wi wà. Uzeꞌeg tupàn aꞌuaꞌu wanupe wà, kwarahy ihem àwàm henoz pà wanupe wà."
44,27,30,"Kanuhu imuata kar har aꞌe wà, izepyro wer zepe aꞌe wà. Aꞌe rupi umuezyw kar kanu pixikaꞌi maꞌe kanuhu wi wà. — Uruixe putar kanu pixikaꞌi maꞌe pupe ure nehe, taꞌe uruityk putar itahu ipuhuz katu maꞌe ꞌy pupe ure nehe xe, iꞌi muaꞌu urewe. — Uruzàpixi putar ita kanuhu rehe ure nehe no. Aꞌe rupi ywytu nueraha kwaw kanuhu itahu rehe ikaika kar pà nehe, iꞌi muaꞌu urewe wà. Ihem wer zepe urewi kanuhu wi aꞌe wà, taꞌe ukyze umàno haw wi aꞌe wà xe. -Tuwe amogwer umàno wà nehe, iꞌi uzeupeupe wà."
44,27,31,"Pawru ukwaw wamaꞌenukwaw paw aꞌe. Aꞌe rupi iꞌi zauxiapekwer wanupe kury, wanuwihaw pe kury. — Aze aꞌe awa nupyta kwaw xe kanuhu pupe wà nehe, napepuner kwaw pezepyro haw rehe nehe, iꞌi wanupe."
44,27,32,"Aꞌe rupi zauxiapekwer omonohok kanu pixikaꞌi maꞌe ihàm oho wà, imuhem kar pà aꞌe wi kanuhu wi wà. Ni amo noho kwaw kanu pixikaꞌi maꞌe pupe wà."
44,27,33,"Ikuꞌem eteaꞌi kury. — Pemaiꞌu nehe ty wà, iꞌi Pawru wanupe. — Pemumaw 14 ꞌar maꞌe hàro pà pe. Ni pitài haw napemaiꞌu kwaw."
44,27,34,"Aꞌe rupi ainoz ko maꞌe peme kury. Pemaiꞌu nehe kury, ty wà. Taꞌe aze napemaiꞌu kwaw nehe, pemàno putar nehe. Pemaiꞌu nehe ty wà. Ni pitài peꞌaw nukuz kwaw pewi nehe. Napemàno kwaw ko ꞌar rehe nehe, napezemugaz kwaw nehe, iꞌi wanupe."
44,27,35,"Nezewe uzeꞌeg pawire upyhyk typyꞌak opo pe kury. Uzeꞌeg Tupàn pe. — Nekatu Tupàn, taꞌe eremur ko temiꞌu urewe ne xe, iꞌi izupe. Naꞌe uzaikaikaw typyꞌak kury, iꞌu pà kury."
44,27,36,Naꞌe amogwer upytuꞌu maꞌe wi ukyze re aꞌe wà no. Paw rupi katete umaiꞌu wà kury. Heta 276 teko kanuhu pupe wà.
44,27,38,Umaiꞌu pawire omomor arozràn ikurer ꞌyryhu pupe wà. Nezewe mehe naꞌipuhuz katu weraꞌu kwaw kanuhu kury. Aꞌe rupi upuner uhemaw rehe ywy huwakeaꞌi wà kury.
44,27,39,"Ykotok ukauka kanuhu aꞌe kuryKuꞌem mehe kanu imuata kar har wexak ywy wà. Nukwaw kwaw ywy her wà. Wexak amo ꞌypàri aꞌe pe wà, ywyxig heta haw wà no. — Aze zapuner nehe, ximuixe kar kanuhu aꞌe pe nehe ty wà, iꞌi uzeupeupe wà."
44,27,40,"Aꞌe rupi omonohok kyhàhàm oho wà, ita ipuhuz katu maꞌe hezar pà ypy pe wà. Naꞌe ukwaraw ypykuz taw oho wà. Naꞌe upir wi pànuhu kanuhu imuata kar har oho wà. Henataromo uzàpixi pànuhu wà. — Nezewe mehe ywytu zanereraha putar aꞌe ywy kutyr aꞌe nehe kury, iꞌi uzeupeupe wà."
44,27,41,Nuhem kwaw kanuhu ywy rehe. Taꞌe uzerukwar ywyxig ꞌy pe har rehe aꞌe xe. Upyta aꞌe pe. Nurupuner kwaw imuhem kar haw rehe yremeꞌy pe ure. Kanuhu uzemutak aꞌe pe ywyxig rehe. Ykotok upenopenog kanuhu rekwar rehe kury. Ukauka hereko kury.
44,27,42,"Zauxiapekwer uzeꞌeg uzeupeupe wà. — Xiuka imunehew pyràm zane wà nehe ty wà, iꞌi uzeupeupe wà. — Aꞌe rupi nupuner kwaw ywy kutyr oho haw rehe wà nehe. Aze uhem ywy rehe wà nehe, uzàn putar zanewi wà nehe, ukàzym pà wà nehe, iꞌi uzeupeupe wà."
44,27,43,"Naꞌikatu kwaw nezewe haw zauxiapekwer wanuwihaw pe. Taꞌe ipurupyro wer Pawru rehe aꞌe xe. Aꞌe rupi nuzuka kar kwaw. — Pezuka zo pe wà nehe ty wà, iꞌi wanupe. Uzeꞌeg kanuhu pupe har nànàn aꞌe. — Aze pekwaw peꞌytapaw nehe, pepor ꞌy pupe nehe kury, peꞌytaw peho katu pe nehe, iꞌi oho wanupe pitàitàigatu."
44,27,44,"— Aze napekwaw kwaw peꞌytapaw nehe, peho wanaikweromo nehe. Pepyhyk ywyrapew nehe, aze pexak nehe. Pepyhyk kanuhu pehegwer hexak mehe nehe, iꞌi wanupe. Nezewe ure paw uruhem oroho ywy rehe ure kury. Ni amo numàno kwaw ꞌy pupe wà."
44,28,1,"Pawru wiko Maw yrypypoꞌo rehe aꞌe kuryYwy rehe uruhem oroho ure kury. Nurumàno kwaw. Urupuranu aꞌe pe har wanehe kury. — Maꞌe ko ywy her aꞌe, uruꞌe wanupe. — Maw, ko ywy her romo aꞌe, iꞌi urewe wà."
44,28,2,"Aꞌe pe har ikatu urewe wà, ureàmàtyryꞌym ꞌym pà wà. Uzypyrog àmàn ukyr pà kury. Huwixàgahy no. Aꞌe rupi aꞌe pe har umunyk tata urewe wà, uremuixe katu kar pà weko haw pe wà."
44,28,3,"Omonoꞌog Pawru zepeꞌaw oho. Moz zepeꞌaw mytepe hin. Uhem zepeꞌaw myter wi aꞌe, taꞌe hakuahy tata izupe aꞌe xe. Uxiꞌu Pawru ipo rehe. Nupuir kwaw ipo wi."
44,28,4,"Aꞌe pe har wexak moz Pawru ipo rehe izeaiko mehe wà. — Puruzuka maꞌe romo hekon pe awa aꞌe, iꞌi izupe wà. — Tupàn uzuka kar nezewe aꞌe. Uzepyro kwez kanuhu wi ykotokotok wi aꞌe. Aꞌe rupi Tupàn uzuka putar nezewe aꞌe nehe kury, taꞌe puruzuka maꞌe romo hekon aꞌe xe, iꞌi uzeupeupe wà."
44,28,5,Pawru omomor moz imugwaw pà tata pupe kury. Numàno kwaw. Xo moz zo umàno.
44,28,6,"Teko wàro hezunaw wà. Nahezun kwaw. Wàro imàno haw ywy rehe iꞌar haw wà. Nuꞌar kwaw. Numàno kwaw. Umumaw màràn ꞌor imàno àwàm hàro pà wà. Numàno kwaw. — Kwa, amo tupàn romo hekon aꞌe, iꞌi izupe wà."
44,28,7,Namuite kwaw aꞌe wi amo awa heko haw tuz aꞌe. Pu her romo aꞌe. Aꞌe yrypypoꞌo rehe har wanuwihaw romo hekon aꞌe. Oroho ipyr. Uremuixe katu kar. Naꞌiruz ꞌar urumumaw aꞌe pe ipyr urereko pà.
44,28,8,"Pu tu aꞌe, uker haw pe tuz umaꞌeahy romo aꞌe. Hakuahy. Ukaꞌakaꞌaw no. Wixe Pawru tu hexak pà kury. Uzeꞌeg Tupàn pe. Aꞌe re opokok hehe, imukatu pà."
44,28,9,Nezewe iapo re imaꞌeahy maꞌe aꞌe yrypypoꞌo rehe har paw rupi katete ur ipyr wà. Umukatu paw rupi wà.
44,28,10,"Umur e maꞌe teteaꞌu urewe aꞌe wà, umur e temetarer urewe aꞌe wà no. Amo ꞌar mehe aꞌe wi urehem eteaꞌi mehe werur temiꞌu urewe wà. Peꞌu ko temiꞌu peata mehe nehe, iꞌi urewe wà. Aꞌe rupi naꞌuremaꞌuhez kwaw ureata mehe ure."
44,28,11,"Zauxiapekwer weraha Pawru Hom tawhu pe aꞌe wà kuryUrumumaw naꞌiruz zahy aꞌe pe urepyta pà. Naꞌe uruata wi oroho amo ae kanuhu pupe ure kury. Amo Àrexàn taw pe har aꞌe, kanuhu izar romo hekon aꞌe. Tupàn uzehe uzexak kar maꞌe wà, kanuhu her romo aꞌe. ꞌAr huwixàg maꞌe rehe kanuhu upyta aꞌe pe aꞌe no, urepyr aꞌe no."
44,28,12,Uruhem uruzuwà Xirakuz taw pe ure kury. Urumumaw naꞌiruz ꞌar aꞌe pe urepyta pà.
44,28,13,"Aꞌe wi uruata wi wi oroho kury, kanuhu pupe kury. Te uruhem oroho Hez taw pe kury. Ikuꞌegwepe ywytu uhem wà kwarahy hemaw wi kury. Mokoz ꞌar pawire uruhem uruzuwà Pozuri taw pe."
44,28,14,"Uruixe taw pe. Uruexak amo Zezuz rehe uzeruzar maꞌe aꞌe pe ure wà. — Pemumaw 7 ꞌar xe urepyr pepyta pà nehe ty wà, iꞌi urewe wà. Aꞌe wi uruata wi oroho kury. Te uruhem uruzuwà Hom tawhu pe kury. Uzeruzar maꞌe Hom tawhu pe har wenu urehem awer aꞌe wà. Aꞌe rupi ur maꞌemeꞌegaw pe wà. Awiu aꞌe maꞌemeꞌegaw her romo aꞌe. Ureruwàxi aꞌe pe wà, amo tàpuz me wà. Naꞌiruz maiꞌu haw aꞌe tàpuz her romo aꞌe. Wanexak mehe Pawru uzeꞌeg Tupàn pe kury, ikatu haw imumeꞌu pà kury. Nukyze kwaw maꞌe wi kury."
44,28,16,"Pawru wiko Hom tawhu pe aꞌe kuryUruhem Hom tawhu pe ure kury. Tuwihaw umuigo kar Pawru amo tàpuz me aꞌe. Amo zauxiapekwer wiko ipyr aꞌe, hehe umeꞌegatu pà aꞌe."
44,28,17,"Naꞌiruz ꞌar pawire Pawru wenoz zutew wanuwihaw aꞌe pe har wamuwà uzepyr aꞌe. Wazemonoꞌog mehe uzeꞌeg wanupe. — Herywyr wà. Nazapo pixik kwaw ikatu ꞌym maꞌe ihe, zaneànàm wanupe ihe. Aruzar zaneràmuz zeꞌeg tuweharupi ihe no. Zutew wanuwihaw Zeruzarez pe har hepyhyk kar aꞌe wà, hemono kar pà tuwihaw wanupe aꞌe wà."
44,28,18,Upuranu tuwihaw Hom pe har herehe wà. Ipurumuhem kar wer zepe herehe zemunehew paw wi wà. Taꞌe nuexak kwaw ikatu ꞌymaw herehe aꞌe wà xe. Aꞌe rupi naꞌipuruzuka wer kwaw herehe wà.
44,28,19,"Naꞌikatu kwaw hemuhem kar haw zutew wanupe. Aꞌe rupi ainoz tuwihaw ikàg weraꞌu maꞌe xe har huwa rupi hererur haw ihe. Namumeꞌu kwaw heànàm wanemiapo kwer ikatu ꞌym maꞌe ihe nehe, tuwihaw ikàg weraꞌu maꞌe Xez her maꞌe pe ihe nehe. Aꞌe rupi hepurexak wer penehe ihe, peme hezeꞌeg pà ihe. Taꞌe heàpixipixi kwez aꞌe wà xe, taꞌe amumeꞌu zaneruwihaw zanepyro har rehe zeꞌeg aha iteko taw nàn ihe xe. Izaew izuapyapyr romo zaiko zane. Xiàro zaneruwihaw zanepyro har tur haw zaiko zane. Ur ywy rehe aꞌe. Wiko zaneànàm wapyr aꞌe no."
44,28,21,"Uzeꞌeg izupe wà. — Zutez ywy rehe har aꞌe wà, numur pixik kwaw pape urewe wà, nerehe uzeꞌeg pà wà. Ni amo aꞌe pe har nur pixik kwaw xe nemumeꞌu pà urewe wà, ni amo numumeꞌu kwaw nekatu ꞌymaw urewe wà."
44,28,22,"Ure ure kury, urepurenu wer nezeꞌeg rehe ure, nemaꞌemumeꞌu haw rehe ure. Taꞌe taw nànànar uzeꞌeg zemueteahy waiko Zezuz hemiruzeꞌeg rehe wà xe, penehe wà xe."
44,28,23,"— Amo ꞌar mehe nehe, uruzur putar xe nepyr nehe. Aꞌe mehe erepuner Zezuz rehe zeꞌeg imumeꞌu haw rehe paw rupi urewe nehe, iꞌi izupe wà. Aꞌe ꞌar mehe we teko teteaꞌu ur Pawru ipyr wà, hexak pà wà. Iziꞌitahy te pyhaw no, umumeꞌu Tupàn pureruzeꞌegaw wanupe aꞌe. Umumeꞌu Moizez zeꞌeg wanupe no, amogwer Tupàn zeꞌeg imumeꞌu har wazeꞌeg no, Zezuz rehe wamuzeruzar kar pà no."
44,28,24,Amo uzeruzar hehe wà. Amogwer nuzeruzar kwaw hehe wà.
44,28,25,"Aꞌe rupi uhem oho aꞌe wi izuwi wà, uzeꞌezeꞌeg pà uzeupeupe wà. Amo iho wer Pawru zeꞌeg rupi wà. Amogwer iho wer amo ae zeꞌeg rupi wà. Taꞌe nezewe iꞌi Pawru wanupe aꞌe xe. — Tekwe Puràg uzeꞌeg Izai pe aꞌe, Tupàn zeꞌeg imumeꞌu har kwehe arer pe aꞌe. Izai umumeꞌu aꞌe zeꞌeg peipy wanupe aꞌe no, pape rehe imuapyk pà aꞌe no. Naꞌaw izeꞌeg awer xe aꞌe kury."
44,28,26,Eho ꞌaw teko wanupe nezeꞌeg pà nehe.— Pezeapyaka katu putar nehe. Napeinu katu kwaw nehe. Napekwaw kwaw nehe.Pemeꞌegatu putar nehe. Napexak kwaw nehe.
44,28,27,"Uzeàpumi kwez wà.Aze mo nuiko iwer nezewe wà,aꞌe mehe mo iapyha katu mo wà.Uzewyr mo ihewe wà.Amukatu mo ihe wà, iꞌi Tupàn."
44,28,28,Aꞌe rupi pepuner ko maꞌe ikwaw paw rehe pe kury. Tupàn umumeꞌu kar purupyro haw zutew ꞌym wanupe aꞌe kury. Taꞌe xo zutew ꞌym zo uzeapyaka katu putar izeꞌeg rehe aꞌe wà nehe xe.
44,28,29,Aꞌe zeꞌeg henu re aꞌe zutew uhem oho aꞌe wi izuwi wà. Uzeꞌezeꞌeg ahyahy uzeupeupe wà.
44,28,30,"Mokoz kwarahy Pawru umumaw aꞌe pe wiko pà, aꞌe tàpuz me aꞌe. Omono temetarer tàpuz izar pe, uker haw imekuzar pà. Umuixe katu kar uzepyr ur maꞌe paw rupi katete aꞌe wà."
44,28,31,Umumeꞌu Tupàn pureruzeꞌegaw wanupe. Tuweharupi umumeꞌu Zanezar Zezuz Zaneruwihawete rehe zeꞌeg wanupe no. Nukyze kwaw amo wi imumeꞌu mehe. Tuwihaw numupytuꞌu kar kwaw izeꞌeg ire aꞌe ꞌar mehe aꞌe. Upaw hemaꞌemumeꞌu haw kwez kury. Iruk.
45,1,1,"RomZeꞌeg puràg teko paw wanupeIhe Pawru ihe, amono kar putar ko hepape peme ihe nehe kury. Ihe aiko Zaneruwihawete Zezuz hemiruzeꞌeg romo ihe, hemimono kar romo ihe no. Herexak Tupàn kwehe mehe aꞌe. Herenoz maꞌe iapo kar pà ihewe. — Emumeꞌu hezeꞌeg puràg eho iko purupe nehe, iꞌi ihewe."
45,1,2,"Kwehe mehe Tupàn umumeꞌu kar uzeꞌeg puràg awa wanupe aꞌe, uzeꞌeg rehe purumuꞌe maꞌe wanupe aꞌe. Amo izeꞌeg imumeꞌu har aꞌe wà, umuapyk izeꞌeg pape rehe aꞌe wà."
45,1,3," Uzeꞌeg Tupàn taꞌyr rehe wà, Zezuz Zaneruwihawete Zanezar rehe uzeꞌeg pà wà. Umuapyk aꞌe zeꞌeg pape rehe wà. Zezuz Zaneruwihawete aꞌe, awa romo uzeapo aꞌe, Tawi izuapyr romo hekon aꞌe. Tuwihaw romo Tawi hekon kwehe mehe aꞌe. Zezuz Zaneruwihaw aꞌe, azeharomoete Tupàn taꞌyr romo hekon aꞌe. Nuzapo pixik kwaw ikatu ꞌym maꞌe aꞌe. Xo ikatuahy maꞌe zo uzapo oho iko tuweharupi. Uzemonokatu ikatu ꞌym maꞌe wi. Umàno. Amo ꞌar mehe ukweraw wi umàno re. Nezewe wexak kar ukàgaw teko paw wanupe. Nezewe wexak kar Tupàn taꞌyr romo weko haw teko wanupe no."
45,1,5,"Ihe Pawru ihe, Tupàn hemuigo kar Zezuz hemimono kar romo aꞌe. Taꞌe Zezuz Zaneruwihawete aꞌe xe, Tupàn taꞌyr romo hekon aꞌe xe. Aꞌe rupi hemono kar teko nànàn aꞌe. — Emumeꞌu hezeꞌeg teko ywy nànàgatu har wanupe nehe, iꞌi ihewe. Aꞌe rupi amuzeruzar kar teko teteaꞌu ihe wà, Zezuz rehe ihe wà. Aruzar kar Tupàn zeꞌeg teko teteaꞌu wanupe ihe no."
45,1,6,"Pe Hom tawhu pe har uzeruzar maꞌe romo peiko pe. Amumeꞌu putar Tupàn zeꞌeg peme ihe nehe no, taꞌe umumeꞌu kar ihewe aꞌe xe. Tupàn aꞌe, penenoz iko aꞌe. — Peiko Zezuz Zaneruwihawete hemiruzeꞌeg romo pe, iꞌi iko peme."
45,1,7,"Aꞌe rupi ko zeꞌeg amuapyk putar pape rehe ihe nehe kury, peme imono kar pà ihe nehe kury. Pe Hom tawhu pe har pe, Tupàn hemiamutar romo peiko pe. Penenoz iko aꞌe, taꞌe ipurumuigo kar wer penehe wemiruzeꞌeg romo aꞌe xe. Tupàn zaneru aꞌe, Zezuz Zaneruwihawete Zanezar aꞌe no, tuwe ikatuahy maꞌe uzapo peme aꞌe wà nehe, tuwe pemupytuꞌu kar maꞌe wi pekyze re aꞌe wà nehe no."
45,1,8,"Uzeꞌeg Pawru Tupàn pe aꞌe kuryPeme hezeꞌeg zanune azeꞌeg putar Tupàn hezar pe ihe nehe kury, penàenàn ihe nehe kury. Apuner izupe hezeꞌegaw rehe ihe, taꞌe Zezuz Zaneruwihawete umàno herekuzar romo aꞌe xe. Nezewe aꞌe putar izupe kury. — O Tupàn, amo Hom tawhu pe har aꞌe wà, uzeruzar katu nerehe aꞌe wà, aꞌe izupe. — Nekatuahy, taꞌe eremuzeruzar kar nezehe ne wà xe, aꞌe izupe. — Teko ko ywy rehe har paw rupi aꞌe wà kury, wenu nerehe wazeruzar katu haw imumeꞌu haw waiko aꞌe wà kury, aꞌe izupe."
45,1,9,"Aze Tupàn uzapo kar maꞌe ihewe nehe, azapo putar ihe nehe, taꞌe hepurapo wer hemiapo putar haw rehe azeharomoete ihe xe. Amumeꞌu zeꞌeg puràg ihe, taꞌyr rehe zeꞌeg puràg ihe. Azeharomoete ko hezeꞌeg ihe. Tupàn ukwaw heremuꞌem ꞌymaw aꞌe. Tuweharupi hemaꞌenukwaw penehe ihe. Tupàn ukwaw penehe hemaꞌenukwaw paw aꞌe. Tuweharupi azeꞌeg Tupàn pe penehe ihe. Tupàn wenu penehe hezeꞌegaw aꞌe. Tuweharupi azeꞌeg nezewe izupe ihe. — Tupàn heru, aze neporomono kar wer herehe aꞌe pe Hom pe har wapyr nehe, aꞌe mehe hemono kar pe aꞌe pe nehe, aꞌe izupe."
45,1,11,"Hepurexak wer zepe penehe ihe. Aze apuexak ihe nehe, amumeꞌu putar Tupàn ikatu haw peme ihe nehe. Aꞌe mehe pekàg putar pezeruzar haw rehe nehe no."
45,1,12,"Ko maꞌe rehe hepurumumeꞌu wer peme ihe. — Hekàg weraꞌu putar penexak mehe ihe nehe no, taꞌe pezeruzar haw hepytywà putar aꞌe nehe xe. Aꞌe rupi pe nehe no. Apupytywà putar ihe nehe no, taꞌe pexak putar hezeruzar haw pe nehe no xe."
45,1,13,"Herywyr wà, tuweharupi hemaꞌenukwaw katu pepyr heho àwàm rehe ihe. Naha kwaw ihe. Taꞌe tuweharupi amo maꞌe uzeapo aꞌe xe, hemupyta kar pà xe aꞌe xe, pepyr hemono kar ꞌym pà aꞌe xe. Hepurumumeꞌu wer zepe Tupàn zeꞌeg puràg rehe peme ihe. Aze mo apuner imumeꞌu haw rehe peme, aꞌe mehe mo pezeruzar weraꞌu mo hehe, aꞌe mehe mo peruzar mo izeꞌeg no. Amogwer zutew ꞌym uzeruzar maꞌe aꞌe wà no, nezewe uzapo aꞌe wà no, Tupàn zeꞌeg heruzar katu pà aꞌe wà no."
45,1,14,"Taꞌe Tupàn hemono kar teko ywy nànàgatu har nànàn aꞌe xe. Hemono kar taw pe har wanupe, kaꞌa pe har wanupe no, maꞌe kwaw katu har wanupe, maꞌe kwaw katu ꞌymar wanupe no. Hemuzeꞌeg kar iko wanàanàgatu aꞌe."
45,1,15,Aꞌe rupi azeharomoete hepurumumeꞌu wer Tupàn zeꞌeg puràg rehe peme ihe kury.
45,1,16,"Uzeꞌeg zeꞌeg puràg ikàgaw rehe xe aꞌe kuryNahemaranugar kwaw puruwi Tupàn zeꞌeg puràg imumeꞌu mehe ihe, taꞌe Tupàn ikàgaw aꞌe xe, taꞌe upyro putar teko uzehe uzeruzar maꞌe ràm aꞌe wà nehe xe, tatahu wi aꞌe wà nehe xe. Zutew ràgypy wenu putar izeꞌeg aꞌe wà nehe, aꞌe re zutew ꞌym wenu putar aꞌe wà nehe no. Tupàn upyro putar wyzài uzeꞌeg rehe uzeruzar maꞌe aꞌe wà nehe. Upyro putar tatahu wi ikatu ꞌym maꞌe wi aꞌe wà nehe."
45,1,17,"Taꞌe Tupàn zeꞌeg kwehe arer nezewe iꞌi aꞌe xe. — Aze teko uzeruzar herehe aꞌe wà nehe, ikatu ꞌym maꞌe iapo ꞌymar ài amuigo kar aꞌe teko heruwa rupi ihe wà nehe. Amuawyze putar hezeupe ihe wà nehe, wamukatu pà hezeupe ihe wà nehe. Aze amuawyze ihe wà nehe, aꞌe mehe wiko putar hepyr tuweharupi aꞌe wà nehe, iꞌi Tupàn zeꞌeg kwehe arer pape rehe imuapyk pyrer."
45,1,18,"Uzeꞌeg teko paw wanemiapo kwer ikatu ꞌygwer rehe xe aꞌe kuryTeko ko ywy rehe har aꞌe wà, uzapo ikatu ꞌym maꞌe oho waiko paw rupi aꞌe wà, taꞌe naꞌikatu pixik kwaw aꞌe wà xe. Tupàn wikwahy ikatu ꞌymaw rehe aꞌe, upuruzukaiw pà iapo har wanupe aꞌe. Uzepyk putar wanehe nehe. Aꞌe teko aꞌe wà, nukwaw kwaw zeꞌeg azeharomoete har aꞌe wà, nukwaw kar kwaw aꞌe zeꞌeg amogwer teko wanupe aꞌe wà no, taꞌe aꞌe teko nuiko kwaw ikatu maꞌe romo aꞌe wà xe. Tupàn uzepyk putar wanehe nehe. Xikwaw tuwe wanehe izepyk àwàm zane."
45,1,19,"Tupàn aꞌe, uzepyk iko teko ikatu ꞌym maꞌe iapo har wanehe aꞌe. Taꞌe aꞌe teko aꞌe wà xe, upuner Tupàn ikwaw paw rehe aꞌe wà xe, taꞌe Tupàn uzekwaw kar wanupe aꞌe xe. Izypy mehe Tupàn uzapo ywy aꞌe. Aꞌe ꞌar mehe arer we te ko ꞌar rehe kury, teko upuner Tupàn ikatu haw ikwaw paw rehe aꞌe wà. Teko nuexak kwaw Tupàn aꞌe wà. Tupàn uzapo ywy aꞌe, uzapo ywy rehe har aꞌe wà no. Teko wexak Tupàn hemiapo kwer aꞌe wà, aꞌe rupi upuner ikatu haw ikwaw paw rehe aꞌe wà. Upuner ikàgaw ikwaw paw rehe aꞌe wà no. Azeharomoete ikatu aꞌe. Azeharomoete ikàg aꞌe. Xixak Tupàn hemiapo kwer zane. Aꞌe rupi zapuner Tupàn ikatu haw ikwaw paw rehe. — Kwa, naxikwaw kwaw Tupàn ikatu haw zane, nazapuner kwaw zaneꞌe haw rehe nehe."
45,1,21,Ukwaw zepe teko Tupàn aꞌe wà. Nuweruzar kwaw wà. Numuwete katu kwaw wà. Numumeꞌu kwaw ikatu haw wà. Nukwaw katu kwaw maꞌe azeharomoete har aꞌe wà. Naꞌimaꞌenukwaw kwaw ikatu maꞌe rehe wà. Xo ikatu ꞌym maꞌe rehe zo imaꞌenukwaw wà.
45,1,22,"— Uruiko maꞌe kwaw katu har romo ure, iꞌi muaꞌu waiko uzeupeupe wà. Maꞌe kwaw ꞌymar romo wanekon wà."
45,1,23,"Awyzeharupi Tupàn wikuwe aꞌe. Nukàzym pixik kwaw nehe. Aꞌe teko numuwete kwaw Tupàn aꞌe wà. Xo Tupàn aꞌuaꞌu zo umuwete katu wà. Umuwete awa hagapaw wà. Umuwete katu wiràmiri hagapaw wà no, umuwete katu moz hagapaw wà no."
45,1,24,"Aꞌe teko heꞌo azeharomoete wà, aꞌe rupi Tupàn nezewe iꞌi iko wanupe. — Kwa, tuwe uzapo ikatu ꞌym maꞌe wemiapo putar haw aꞌe wà nehe, tuwe uzapo uzemumaranugar kar haw uzeupeupe aꞌe wà nehe no, iꞌi iko wanupe."
45,1,25,Nuzeruzar kwaw Tupàn rehe zeꞌegaw azeharomoete har rehe aꞌe wà. Uzeruzar temuꞌemaw rehe wà. Umuwete katu Tupàn hemiapo kwer wà. Numuwete katu kwaw iapo har wà. Tuwe zazeꞌegatu Tupàn rehe tuweharupi zane nehe. Azeharomoete.
45,1,26,"Teko aꞌe wà, ikatu ꞌym maꞌe uzapo waiko aꞌe wà. Aꞌe rupi Tupàn nezewe iꞌi wanupe aꞌe. — Tuwe uzapo ikatu ꞌym maꞌe wemiapo putar haw aꞌe wà nehe, iꞌi wanupe. Kuzà aꞌe wà, noho kwaw umen wapuhe aꞌe wà no, uker oho amo ae kuzà wapuhe wà, iaiw maꞌe iapo pà wapuhe wà. Naꞌikatu pixik kwaw nezewe iapo haw Tupàn pe."
45,1,27,"Awa aꞌe wà, upytuꞌu wemireko wapuhe oho re aꞌe wà. Uputar teteaꞌu amo ae awa wà, aꞌe rupi oho wapuhe wà, iaiw maꞌe iapo pà wanehe wà. Tupàn uzepyk putar aꞌe ikatu ꞌym maꞌe iapo har wanehe aꞌe nehe. Uzepyk putar wanehe nehe, taꞌe aꞌe teko numuwete katu kwaw Tupàn aꞌe wà xe."
45,1,28,"Agwer teko aꞌe wà, nuzekaiw kwaw zeꞌeg azeharomoete har ikwaw paw rehe aꞌe wà. Aꞌe rupi Tupàn nezewe iꞌi iko wanupe aꞌe. — Tuwe imaꞌenukwaw ikatu ꞌym maꞌe rehe aꞌe wà nehe, iꞌi iko wanupe. Aꞌe rupi uzapo ikatu ꞌym maꞌe waiko aꞌe wà kury."
45,1,29,"Aꞌe rupi aꞌe teko aꞌe wà, ikatu ꞌym maꞌe paw uzapo waiko aꞌe wà. Ipurapo wer tuwe ikatu ꞌym maꞌe rehe wà. Uputar teteaꞌu maꞌe uzeupe wà. Uzypyrog ikatu ꞌym maꞌe iapo pà wà, aꞌe re nupuner kwaw upytuꞌu haw rehe wà. Uzapo oho waiko tuweharupi wà. Hewyrowyro amogwer wamaꞌe rehe wà. Upuruzuka wà. Uzàmàtyryꞌym amogwer waiko wà. Hemuꞌem waiko amogwer wanupe wà. Uzapo e ikatu ꞌym maꞌe amo wanupe wà. Uzeꞌeg zemueteahy amogwer wanehe wà, wemuꞌem pà wà."
45,1,30,"Uzeꞌegaiwete amo wanehe wà. Naꞌiakatuwawahy kwaw Tupàn rehe wà no. Aꞌe teko uzeꞌeg ahyahy amo pe wà. — Aiko weraꞌu amogwer wanuwi ihe, iꞌi uzeupe wà. — Aiko weraꞌu newi ihe, iꞌi muaꞌu amo pe wà no. — Tuweharupi azapo ikatu ꞌym maꞌe teko ihe, iꞌi uzeupe wà. — Azapo wi putar amo ikatu ꞌym maꞌe kutàri ihe nehe kury, pyhewe ihe nehe no, iꞌi uzeupe wà. Tuweharupi imaꞌenukwaw amo ikatu ꞌym maꞌe iapo àwàm rehe wà. Nuweruzar kwaw u zeꞌeg wà, nuweruzar kwaw uhy zeꞌeg wà."
45,1,31,"Nukwaw kwaw ikatu maꞌe iapo haw wà, aꞌe rupi xo ikatu ꞌym maꞌe zo uzapo oho waiko wà. Nuzapo kwaw maꞌe uzeꞌeg rupi wà. Nuzapo kwaw wemimumeꞌu kwer wà. Nuzapo kwaw ikatu maꞌe amogwer wanupe wà. Nupurupuhareko kwaw wà."
45,1,32,Ukwaw zepe Tupàn zeꞌeg agwer ikatu ꞌym maꞌe iapo har wanehe izepyk àwàm rehe zeꞌegaw wà. Nezewe rehe we uzapo weraꞌu aꞌe ikatu ꞌygwer oho waiko wà kury. Taꞌe wagaw iapo pà wà xe.
45,2,1,"Tupàn uzepyk putar teko wanehe aꞌe neheNe hemyrypar ne, aipo erezeꞌeg iko amo rehe ne. — Ikatu ꞌym maꞌe iapo har romo ereiko ne, aipo ere iko izupe. Aze erezapo ikatu ꞌym maꞌe eho iko amogwer wazàwe nehe, aꞌe mehe ezeꞌeg zo nezewe amo pe nehe. Aze erezeꞌeg ikatu ꞌym maꞌe hemiapo kwer rehe nehe, aze ne aꞌe rupi katete erezapo ne nehe no, aꞌe mehe Tupàn uzepyk putar nerehe azeharomoete aꞌe nehe no."
45,2,2,"Tupàn uzepyk putar agwer ikatu ꞌym maꞌe iapo har wanehe aꞌe nehe, taꞌe aꞌe ae ikatu aꞌe xe. Xikwaw ikatu haw."
45,2,3,"Ne hemyrypar ne, aze erezapo agwer ikatu ꞌym maꞌe iko nehe, aꞌe teko wazàwe nehe, Tupàn uzepyk putar nerehe azeharomoete aꞌe nehe no, taꞌe aꞌe rupi katete erezapo iko ne xe, aꞌe teko wazàwe ne xe."
45,2,4,"Tupàn ikatuahy aꞌe, aꞌe rupi nuzepyk kwaw teko ikatu ꞌym maꞌe iapo har wanehe tàritykaꞌi aꞌe. Iàrew. Nuikwahy kwaw tàritykaꞌi, iàrew ikwahy haw teko ikatu ꞌym maꞌe iapo mehe. Aipo nerezekaiw kwaw ikatu haw rehe ne, ikwahy ꞌymaw rehe ne. Tupàn ikatuahy aꞌe. Nezewe iꞌi iko newe tuweharupi aꞌe. — Epytuꞌu ikatu ꞌym maꞌe iapo re nehe, ezewyr ihewe nehe, ezemumikahy neremiapo kwer rehe nehe, iꞌi iko newe. Ipurumuzewyr kar wer nerehe uzeupe aꞌe."
45,2,5,"Aipo nerezekaiw kwaw izeꞌeg rehe ne. Aipo nanezewyr wer kwaw izupe. Amo ꞌar mehe wexak kar putar wikwahy haw teko wanupe aꞌe nehe. Azeharomoete umumeꞌu putar ikatu ꞌym maꞌe wanemiapo kwer nehe, iapo arer wanupe nehe. Aꞌe ꞌar mehe Tupàn uzepyk putar nerehe aꞌe nehe, aze nerezekaiw kwaw izeꞌeg rehe nehe. Aze eremumeꞌu amogwer ikatu ꞌym maꞌe wanemiapo kwer iko nehe, aꞌe mehe uzepyk weraꞌu putar nerehe nehe. Taꞌe neaiw weraꞌu wanuwi ne xe. Tupàn umekuzar putar teko wanemiapo kwer aꞌe nehe, pitàitàigatu aꞌe nehe, ikatu ꞌym maꞌe iapo har wanehe uzepyk pà aꞌe nehe."
45,2,7,"Amo teko uzapo ikatuahy maꞌe oho waiko tuweharupi aꞌe wà. Nezewe aꞌe teko iꞌi waiko Tupàn pe wà. — Emur kar nepuràgaw nekàgaw ihewe nehe, iꞌi waiko izupe wà. Ikatuahy maꞌe uzapo oho waiko tuweharupi wà. — Heremiapo kwer hekuzar emur ihewe nehe, iꞌi waiko izupe wà. — Hemuigo kar pe nepyr tuweharupi nehe, iꞌi izupe wà. Azeharomoete, Tupàn umuigo kar putar agwer teko uzepyr aꞌe wà nehe."
45,2,8,"Amo teko nuiko kwaw nezewe aꞌe wà. Nuzapo pixik kwaw ikatu maꞌe wà. Xo wemiapo putar haw zo uzapo oho waiko wà. Uzeamutar katu wà. Oho zeꞌeg ikatu ꞌym maꞌe rupi wà. Aꞌe rupi Tupàn wikwahy putar nehe, ipuruzukaiw pà nehe. Uzepyk putar wanehe nehe."
45,2,9,"Teko ikatu ꞌym maꞌe iapo har aꞌe wà nehe, upuraraw putar maꞌerahy paw rupi aꞌe wà nehe. Zutew ràgypy aꞌe wà nehe, zutew ꞌygwer aꞌe re aꞌe wà nehe no, upuraraw putar maꞌerahy aꞌe wà nehe, aze ikatu ꞌym maꞌe uzapo oho waiko aꞌe wà nehe."
45,2,10,"Ikatuahy maꞌe iapo har nuiko kwaw nezewe aꞌe wà nehe. Tupàn omono putar upuràgaw ukàgaw wanupe aꞌe nehe. Umuigo kar putar aꞌe teko tuwihaw romo uzeake aꞌe wà nehe. Uzapo putar ikatuahy maꞌe wanupe nehe. Umupytuꞌu kar maꞌe wi wakyze re wà nehe no. Zutew ràgypy upyhyk putar hemimur ràm wà nehe. Aꞌe re zutew ꞌygwer upyhyk putar wà nehe no, aze ikatuahy maꞌe uzapo waiko aꞌe wà nehe. Taꞌe Tupàn aꞌe nehe xe, uzapo putar maꞌe uzeꞌeg rupi katete azeharomoete aꞌe nehe xe. Aze amo zutew wiko ikatu maꞌe iapo har romo nehe, Tupàn uzapo putar ikatu maꞌe izupe nehe no. Aze amo zutew ꞌym wiko ikatu maꞌe iapo har romo nehe, Tupàn uzapo putar ikatu maꞌe izupe nehe no. Uzapo putar ikatu maꞌe nehe, wyzài ikatu maꞌe iapo har wanupe nehe. Uzapo putar ikatu ꞌym maꞌe nehe, wyzài ikatu ꞌym maꞌe iapo har wanupe nehe no."
45,2,12,"Zutew ꞌym aꞌe wà, nukwaw kwaw Tupàn zeꞌeg aꞌe wà, nukwaw kwaw aꞌe zeꞌeg Moizez pe imuapyk kar pyrer kwehe arer aꞌe wà. Tupàn uzepyk putar wanehe nehe, taꞌe ikatu ꞌym maꞌe iapo har romo wanekon aꞌe wà xe. Zutew aꞌe wà, ukwaw katu aꞌe zeꞌeg kwehe arer aꞌe wà. Nuzekaiw kwaw hehe wà. Ikatu ꞌym maꞌe uzapo waiko wà. Aꞌe rupi Tupàn iꞌi putar nezewe wanupe amo ꞌar mehe nehe. — Pekwaw katu hezeꞌeg pe. Napezekaiw kwaw hehe. Pezapo ikatu ꞌym maꞌe peiko. Aꞌe rupi azepyk weraꞌu putar penehe ihe nehe, iꞌi putar wanupe nehe."
45,2,13,"Aze amo uzapo maꞌe aꞌe zeꞌeg rupi aꞌe nehe, ikatu ꞌym maꞌe iapo ꞌym pà aꞌe nehe, aꞌe mehe Tupàn umuawyze putar aꞌe teko aꞌe nehe. Umuigo kar putar aꞌe teko uzepyr tuweharupi nehe. Aze amo wenu aꞌe zeꞌeg imumeꞌu mehe nehe, imugeta mehe nehe, aze nuweruzar kwaw nehe, aꞌe mehe Tupàn numuawyze kwaw aꞌe teko uzepyr aꞌe nehe. Aze weruzar aꞌe zeꞌeg aꞌe wà nehe, xo aꞌe mehe zo umuawyze putar aꞌe wà nehe."
45,2,14,"Zutew ꞌym aꞌe wà, nukwaw kwaw Tupàn zeꞌeg Moizez pe imuapyk kar pyrer aꞌe wà. Aze uzapo ikatu maꞌe aꞌe zeꞌeg rupi wà, Tupàn zeꞌeg kwaw par zàwenugar romo wanekon aꞌe wà."
45,2,15,"Taꞌe Tupàn zeꞌeg aꞌe xe, wapyꞌa pe tuz aꞌe xe. Aꞌe rupi aze ikatu maꞌe uzapo aꞌe wà nehe, uzeꞌeg putar uzeupe nezewe aꞌe wà nehe. — Ikatu maꞌe azapo kwez ihe, iꞌi putar uzeupe wà nehe, taꞌe ukwaw putar wemiapo kwer ikatu haw upyꞌa pe aꞌe wà nehe xe. Aze ikatu ꞌym maꞌe uzapo wà nehe, uzeꞌeg putar uzeupe nezewe aꞌe wà nehe. — Ikatu ꞌym maꞌe azapo kwez ihe, iꞌi putar uzeupe wà nehe. Taꞌe ukwaw putar ikatu ꞌymaw upyꞌa pe har wà nehe xe."
45,2,16,"Amo ꞌar mehe Zezuz Zaneruwihawete wiko putar pureruzeꞌeg maꞌe romo aꞌe nehe, taꞌe Tupàn nezewe har romo umuigo kar putar aꞌe nehe xe. Zezuz Zaneruwihawete aꞌe, umumeꞌu putar ikatu ꞌym maꞌe iapo awer paw rupi aꞌe nehe, iapo arer nànàn aꞌe nehe. Ukwaw teko wamaꞌenukwaw pawer paw rupi aꞌe. Umumeꞌu putar aꞌe maꞌe teko nànàn aꞌe nehe. Taꞌe teko ikatu ꞌym maꞌe rehe imaꞌenukwaw aꞌe wà xe."
45,2,17,"Uzeꞌeg zutew wanàmuzgwer wazeꞌegaw rehe xe aꞌe kuryAzeꞌeg putar zutew wanupe ihe nehe kury. — Zutew romo peiko. Pezeapyaka katu ko hezeꞌeg rehe nehe. Nezewe zepe peze tuweharupi amogwer wanupe. — Kwa, aiko zutew romo ihe, akwaw katu Moizez zeꞌeg kwehe arer ihe no, peze zepe peiko wanupe. Tupàn uzapo kar maꞌe peme aꞌe. Pekwaw katu zepe Tupàn hemiapo putar haw. Pekwaw zepe ikatu haw hexaexakaw no, taꞌe aꞌe Moizez zeꞌeg kwehe arer ukwaw kar peme aꞌe xe."
45,2,19,"— Kwa, azapo kar putar ikatu maꞌe amo wanupe ihe nehe, ikatu maꞌe kwaw ꞌymar wanupe ihe nehe, peze zepe peiko pezeupe. — Amuꞌe putar teko aꞌe zeꞌeg rehe ihe wà nehe, peze zepe peiko no."
45,2,20,"— Amuꞌe putar maꞌe kwaw ꞌymar ihe wà nehe, peze zepe peiko no. — Aiko purumuꞌe maꞌe ài kwarer wanupe ihe, peze zepe peiko no. Pekwaw katu e aꞌe zeꞌeg kwehe arer pe, aꞌe rupi nezewe peze e peiko pezeupe pe no. — Akwaw katu maꞌe paw rupi ihe kury, peze zepe peiko no. — Akwaw katu zeꞌeg azeharomoete har paw rupi ihe kury, peze zepe peiko no."
45,2,21,"Pemuꞌe amogwer peiko pe wà. Màràzàwe tuwe napezemuꞌe kwaw pe. — Pemunar zo maꞌe rehe pe nehe no ty wà, peze zepe peiko amo wanupe. — Pe ae peiko maꞌe rehe imunar maꞌe romo pe, aꞌe tuwe peme."
45,2,22,"— Peho zo amo hemireko puhe nehe, amo imen puhe nehe, peze zepe teko wanupe. — Pe ae peho amo hemireko puhe tuweharupi pe, amo imen puhe tuweharupi pe, aꞌe peme. — Naheakatuwawahy kwaw tupàn aꞌuaꞌu wanehe ihe, peze zepe wanupe. — Pe ae pemunar maꞌe Tupàn hàpuzuhu pupe har rehe pe, aꞌe peme."
45,2,23,"— Kwehe mehe Tupàn umur uzeꞌeg heipy wanupe, peze zepe wanupe. — Pe ae peruzar amo ae zeꞌeg peho peiko kury. Naperuzar kwaw Tupàn zeꞌeg kury. Aꞌe rupi napekatu kwaw Tupàn pe kury, aꞌe peme."
45,2,24,"Nezewe iꞌi Tupàn zeꞌeg pape rehe imuapyk pyrer aꞌe, penehe aꞌe. — Pe zutew pe, pekwaw katu Tupàn zeꞌeg pe. Naperuzar kwaw. Aꞌe rupi zutew ꞌym uzeꞌeg zemueteahy waiko Tupàn rehe aꞌe wà, taꞌe peiko e hemiruzeꞌeg romo pe xe, taꞌe naperuzar kwaw izeꞌeg pe xe, iꞌi aꞌe zeꞌeg penehe aꞌe."
45,2,25,"Kwehe mehe Tupàn iꞌi nezewe penàmuzgwer wanupe aꞌe. — Pemonohok kar pepireraꞌi nehe, heremiruzeꞌeg romo peneko haw hexak kar pà amogwer teko wanupe nehe, iꞌi wanupe. Ko ꞌar rehe peiko penàmuzgwer wazàwe no. Aze peho Tupàn zeꞌeg rupi nehe, aꞌe mehe ikatu putar pepireraꞌi imonohokaw izupe nehe. Aze napeho kwaw izeꞌeg rupi nehe, aꞌe mehe naꞌikatu kwaw izupe nehe. Aze mo napemonohok iwer mo pepireraꞌi, aꞌe mehe mo ikatu weraꞌu mo izupe, taꞌe naperuzar kwaw izeꞌeg pe xe."
45,2,26,"Zutew ꞌym aꞌe wà, upireraꞌi imonohok kar ꞌymar aꞌe wà, aze weruzar Tupàn zeꞌeg aꞌe wà nehe, aꞌe mehe — Upireraꞌi imonohok kar har zàwenugar romo wanekon aꞌe wà, heremiruzeꞌeg romo wanekon aꞌe wà, iꞌi putar Tupàn wanupe nehe."
45,2,27,"Aꞌe rupi zutew ꞌym uzeꞌeg putar penehe aꞌe wà nehe, zutew wanehe aꞌe wà nehe. — Kwa, ukwaw katu Tupàn zeꞌeg pape rehe imuapyk pyrer aꞌe wà. Nuweruzar kwaw wà, iꞌi putar penehe wà nehe. — Omonohok kar upireraꞌi Tupàn hemimutar rupi aꞌe wà, aꞌe re noho kwaw izeꞌeg rupi aꞌe wà, iꞌi putar penehe wà nehe. Aꞌe zutew ꞌym aꞌe wà, oho waiko izeꞌeg rupi aꞌe wà, uzekixi kar ꞌym pà aꞌe wà. Nezewe ikatu Tupàn pe wà."
45,2,28," Kwehe mehe Tupàn wexaexak zutew aꞌe wà, wemiruzeꞌeg ipy romo wamuigo kar pà aꞌe wà. Aze zutew upireraꞌi omonohok aꞌe nehe, aze noho kwaw Tupàn zeꞌeg rupi aꞌe re nehe, nuiko kwaw hemiruzeꞌegete romo aꞌe nehe. Aze teko ipyꞌa ikatu Tupàn pe aꞌe nehe, aze uzapo Tupàn hemiapo putar haw aꞌe nehe, aꞌe mehe hemiruzeꞌegete romo hekon putar aꞌe nehe. Zutew zàwenugar romo hekon putar nehe. Hemiruzeꞌeg ipy ài hekon putar nehe. Tupàn zeꞌeg imuapyk pyrer aꞌe, nuzapo kwaw teko Tupàn hemiruzeꞌeg romo aꞌe wà. Xo Tekwe Puràg zo umuigo kar putar teko Tupàn hemiruzeꞌeg romo aꞌe wà nehe. Teko nuiko kwaw aꞌe Tupàn hemiruzeꞌeg wanehe uzeꞌegatu maꞌe romo aꞌe wà. Tupàn wiko putar wanehe uzeꞌegatu maꞌe romo aꞌe nehe."
45,3,1,"Aipo zutew ikatu weraꞌu zutew ꞌygwer wanuwi Tupàn huwa rupi aꞌe wà. Tupàn omonohok kar wapireraꞌi zutew ipy wanupe aꞌe, taꞌe nezewe haw ikatu izupe aꞌe xe."
45,3,2,"Azeharomoete ikatu izupe. Taꞌe izypy mehe omono uzeꞌeg zutew wanupe aꞌe xe. — Peruzar hezeꞌeg nehe ty wà, iꞌi wanupe."
45,3,3,"Aze amo zutew nuweruzar kwaw izeꞌeg aꞌe wà, Tupàn nuiko kwaw aꞌe zutew wazàwe aꞌe. Aze Tupàn umumeꞌu wemiapo ràm aꞌe nehe, aꞌe mehe uzapo putar tuwe aꞌe maꞌe aꞌe nehe. Aꞌe zutew nuzapo kwaw wemimumeꞌu kwer wà."
45,3,4,"Azeharomoete Tupàn uzapo putar tuwe maꞌe uzeꞌeg rupi nehe. Teko teteaꞌu hemuꞌem aꞌe wà. Tupàn uzapo putar maꞌe wemimumeꞌu kwer rupi nehe, taꞌe nahemuꞌem pixik kwaw aꞌe xe. Nezewe iꞌi zeꞌeg kwehe arer pape rehe imuapyk pyrer.aze amo iꞌi newe nehe, hemuꞌem maꞌe romo hekon putar aꞌe nehe."
45,3,5,"Nezewe iꞌi teko aꞌe wà. — Aze ikatu ꞌym maꞌe xiapo nehe, aꞌe mehe teko wexak putar tuwe Tupàn ikatu haw aꞌe wà nehe, taꞌe Tupàn nuzapo pixik kwaw ikatu ꞌym maꞌe aꞌe xe, iꞌi muaꞌu waiko uzeupeupe wà. — Aꞌe rupi, nuzepyk kwaw zanerehe nehe, taꞌe xixak kar ikatu haw zaha amogwer wanupe zane xe, ikatu ꞌym maꞌe iapo mehe zane xe, iꞌi aꞌe teko wà."
45,3,6,"Pezeꞌeg zo nezewe nehe, aꞌe peme kury. Naꞌikatu pixik kwaw nezewe wazeꞌeg mehe wà. Taꞌe Tupàn aꞌe xe, ikatuahy maꞌe uzapo iko aꞌe xe. Aꞌe rupi upuner putar wanemiapo kwer ikatu ꞌym maꞌe imumeꞌu haw rehe aꞌe nehe, aꞌe maꞌe iapo arer wanupe aꞌe nehe. Upuner wanehe uzepykaw rehe aꞌe nehe no."
45,3,7,"Nezewe zepe iꞌi teko aꞌe wà. — Aze heremuꞌem ihe nehe, teko wexak putar Tupàn ikàgaw ipuràgaw aꞌe wà nehe, taꞌe umumeꞌu zeꞌeg azeharomoete har aꞌe xe. Aꞌe rupi Tupàn nuzepyk kwaw herehe nehe, taꞌe aexak kar ikatu haw teko amogwer wanupe ihe xe, iꞌi zepe waiko wà. Naꞌikatu pixik kwaw nezewe wazeꞌeg mehe aꞌe wà."
45,3,8,"Nezewe iꞌi teko aꞌe wà. — Xiapo ikatu ꞌym maꞌe nehe, aꞌe rupi teko wexak putar Tupàn ikàgaw ipuràgaw aꞌe wà nehe, iꞌi zepe waiko wà. — Naꞌikatu kwaw nezewe haw iapo mehe Tupàn pe wà, aꞌe peme kury. Amo teko iꞌi muaꞌu herehe wà. — Kwa, Pawru uzapo kar ikatu ꞌym maꞌe iko zanewe aꞌe, Tupàn ikatu haw hexak kar pà teko wanupe aꞌe, iꞌi muaꞌu herehe wà. Nazeꞌeg pixik kwaw nezewe ihe. Tupàn uzepyk putar nezewe uzeꞌeg maꞌe kwer wanehe aꞌe nehe. Taꞌe ikatu ꞌym maꞌe romo wanekon aꞌe wà xe."
45,3,9,"Naheta pixik kwaw ikatu ꞌygwer iapo ꞌymar wàZutew ꞌym uzapo ikatu ꞌym maꞌe waiko aꞌe wà. Nupuner kwaw upytuꞌu haw rehe ikatu ꞌym maꞌe iapo re wà. Zutew aꞌe wà no, aꞌe rupi katete aꞌe wà no. Aꞌe rupi zutew naꞌikatu weraꞌu kwaw zutew ꞌym wanuwi wà, taꞌe aꞌe paw nupuner kwaw ikatu ꞌym maꞌe iapo re upytuꞌu haw rehe aꞌe wà xe."
45,3,10,"Nezewe iꞌi Tupàn zeꞌeg kwehe arer pape rehe imuapyk pyrer.— Naheta pixik kwaw teko ikatuahy maꞌe iapo har aꞌe wà. Naheta pixik kwaw teko iàkàg katu maꞌe wà.Naheta pixik kwaw Tupàn imuwete har wà, ni hekar har wà."
45,3,12,Naꞌikatu pixik kwaw wà.Ni amo nuzapo kwaw ikatu maꞌe aꞌe wà.
45,3,13,"Wazuru nuzawy kwaw teko tym awer inemahy maꞌe wà.Nezewegatete aꞌe teko wazeꞌeg ikatu ꞌym maꞌe uhem wazuru wi aꞌe wà no.Hemuꞌem waiko wà, ikatu ꞌym maꞌe rehe uzeꞌeg pà wà.Wazeꞌeg nuzawy kwaw mozaiw ipuruxiꞌu haw wà.Mozaiw upuruzuka aꞌe wà. Nezewegatete aꞌe teko wazeꞌeg umuaiw teko wazeruzar haw wà, wamupytuꞌu kar pà wazeruzar ire wà."
45,3,14,"Wazuru tynehem purehe wazeꞌeg zemueteahy haw pupe,tynehem Tupàn rehe wazeꞌeg zemueteahy haw pupe no."
45,3,15,"Uzemuhaiteaꞌu maꞌerahy ipuraraw kar pà purupe wà, puruzuka pà wà no."
45,3,16,"Aꞌe ikatu ꞌym maꞌe iapo har aꞌe wà, uzapo kar ikatu ꞌym maꞌe ikatu maꞌe wanupe aꞌe wà.Aꞌe teko umuzemumikahy kar hurywete maꞌe aꞌe wà."
45,3,17,"Nukwaw kwaw zeàmàtyryꞌym ꞌymaw piar wà.Aꞌe rupi uzeputupytupyk waiko wà, uzeàmàtyryꞌym pà wà."
45,3,18,
45,3,19,"Kwehe mehe Tupàn umur uzeꞌeg Moizez pe aꞌe. Moizez umuapyk aꞌe zeꞌeg pape rehe aꞌe. — Emumeꞌu ko zeꞌeg zutew wanupe nehe, iꞌi Tupàn izupe. Aꞌe rupi teko paw upuner izeꞌeg ikwaw paw rehe aꞌe wà kury. Aꞌe rupi aze teko nuweruzar kwaw izeꞌeg wà nehe, aꞌe mehe aꞌe teko nupuner kwaw nezewe uꞌe haw rehe wà nehe. — Kwa, nakwaw kwaw Tupàn zeꞌeg ihe, nupuner kwaw uꞌe haw rehe wà nehe. Aꞌe rupi amo ꞌar mehe Tupàn iꞌi putar teko nànàn aꞌe nehe. — Pekwaw hezeꞌeg, naperuzar kwaw, aꞌe rupi azepyk putar penehe ihe nehe kury, iꞌi putar wanupe nehe."
45,3,20,"Aze mo teko uzapo ikatuahy maꞌe paw rupi aꞌe wà, aze mo nuzapo pixik iwer ikatu ꞌym maꞌe aꞌe wà, aze mo oho Tupàn zeꞌeg rupi azeharomoete aꞌe wà, aꞌe mehe mo Tupàn uzeꞌeg nezewe wanupe. — Ikatuahy maꞌe romo ereiko ne, iꞌi mo Tupàn wanupe. Nuzapo kwaw nezewe aꞌe. Taꞌe naheta pixik kwaw agwer teko ko ywy rehe aꞌe wà xe. Naheta kwaw ikatu ꞌym maꞌe iapo ꞌymar aꞌe wà. Teko paw ikatu ꞌym maꞌe iapo har romo wanekon aꞌe wà. Xikwaw Tupàn zeꞌeg, aꞌe rupi nezewe zaꞌe zanezeupe. — Azeharomoete zaneremiapo kwer naꞌikatu pixik kwaw aꞌe, zaꞌe zanezeupe. Aꞌe rupi xikwaw ikatu ꞌym maꞌe iapo har romo zanereko haw zane no."
45,3,21,"Tupàn umuawyze teko aꞌe wà Aze teko uzeruzar Zezuz Zaneruwihawete rehe aꞌe wà nehe, aꞌe mehe Tupàn uzeꞌeg putar nezewe wanupe aꞌe nehe. — Ikatu ꞌym maꞌe iapo pixik ꞌymar romo ereiko ihewe kury, iꞌi Tupàn wanupe aꞌe nehe. Nuzepyk kwaw wanehe nehe. Tupàn zeꞌeg kwehe arer aꞌe, Moizez hemimuapyk kwer aꞌe, amogwer Tupàn zeꞌeg imumeꞌu har wanemimuapyk kwer aꞌe wà no, umumeꞌu zanemuawyze àwàm aꞌe wà. Ni amo teko nupuner kwaw zeꞌeg kwehe arer rupi oho haw rehe tuweharupi aꞌe wà. Ni amo teko nupuner kwaw zeꞌeg kwehe arer heruzar katu haw rehe tuweharupi aꞌe wà. Zezuz umàno zanerekuzaromo aꞌe. Aꞌe rupi xikwaw ko maꞌe zane kury. Aze teko uzeruzar Zezuz rehe aꞌe wà nehe, aꞌe mehe — Ikatu ꞌym maꞌe iapo pixik ꞌymar romo ereiko ihewe kury, iꞌi putar Tupàn wanupe aꞌe nehe. Tupàn umuawyze putar uzeruzar maꞌe paw rupi aꞌe wà nehe. Umuawyze putar zutew wà nehe. Umuawyze putar zutew ꞌym wà nehe no, aze uzeruzar Zezuz rehe aꞌe wà nehe."
45,3,24,"Zanepuhareko e aꞌe, aꞌe rupi Zaneruwihawete Zezuz umàno zanerekuzaromo aꞌe. Tupàn uzepyk waꞌyr Zezuz rehe aꞌe, zanerekuzaromo aꞌe, ikatu ꞌym maꞌe zaneremiapo kwer rehe aꞌe. Aꞌe rupi zanepyro ikatu ꞌym maꞌe wi kury, zanemukatu pà kury. Nuzepyk kwaw zanerehe nehe kury. Zanemuigo kar putar uzepyr tuweharupi nehe no."
45,3,25,"Tupàn aꞌe, umur kar waꞌyr ko ywy rehe imumàno kar pà aꞌe. Aꞌe rupi aze teko uzeruzar hehe aꞌe wà nehe, Tupàn umunàn putar wanemiapo kwer ikatu ꞌym maꞌe wanuwi aꞌe nehe. Heharaz putar aꞌe wanemiapo kwer wi nehe no. Nuzepyk kwaw iapo har wanehe nehe. Umur kar waꞌyr ywy rehe aꞌe, imumàno kar pà teko wanemiapo kwer imunàn pà imekuzar pà aꞌe. Nezewe iapo mehe wexak kar ukatu haw teko wanupe. Wexak kar purumuawyze àwàm wanupe no. Kwehe mehe Tupàn iàrew wikwahy romo. Nuzepyk kwaw tàritykaꞌi ikatu ꞌym maꞌe iapo har wanehe aꞌe. — Tuwe rihi, iꞌi wanupe. — Aze ruꞌu uzewyr putar ihewe aꞌe wà nehe, iꞌi wanupe. Ko ꞌar rehe ipurexak kar wer ukatu haw rehe teko wanupe kury. Aꞌe rupi umuawyze teko wanereko uzeupe wà kury, wanemiapo kwer ikatu ꞌym maꞌe imunàn pà wanuwi kury. Aze teko uzeruzar Zezuz rehe wà nehe, Tupàn umunàn putar wanemiapo kwer ikatu ꞌym maꞌe wanuwi nehe, wamuawyze pà nehe. Ko ꞌar rehe wexak kar purumuawyze haw teko wanupe kury."
45,3,27,"Aꞌe rupi ni amo teko nupuner kwaw uzeꞌegatu haw rehe uzehe aꞌe wà nehe. — Ikatuahy maꞌe romo aiko ihe, niꞌi kwaw uzeupe wà. Taꞌe ni amo nupuner kwaw zeꞌeg kwehe arer heruzar haw rehe aꞌe wà xe. Tupàn zanemuawyze uzeupe aꞌe, taꞌe zazeruzar taꞌyr rehe zane xe. Teko uzeagaw zeꞌeg kwehe arer heruzar pà aꞌe wà. Nupuner kwaw wà, aꞌe rupi nupuner kwaw nezewe haw rehe uzemuawyze kar haw rehe Tupàn pe wà. Aze uzeruzar Zezuz rehe wà nehe, xo aꞌe mehe zo uzemuawyze kar putar Tupàn pe wà nehe."
45,3,29,"Nezewe iꞌi zutew waiko aꞌe wà. — Tupàn Zanezar romo hekon aꞌe, nuiko kwaw zutew ꞌym wazar romo aꞌe, iꞌi muaꞌu waiko wà. — Nan kwaw pa, aꞌe peme kury. Tupàn teko paw wazar romo hekon azeharomoete aꞌe."
45,3,30,"Tupàn nuzeapo kwaw amo ae maꞌe romo zutew ꞌym wanupe. Ikatuahy zutew wanupe, ikatuahy zutew ꞌym wanupe no. Umuawyze putar teko uzeupe paw rupi katete aꞌe wà nehe, aze aꞌe teko uzeruzar taꞌyr rehe aꞌe wà nehe."
45,3,31,"Teko nupuner kwaw zeꞌeg kwehe arer heruzar haw rehe aꞌe wà. Tupàn zanemuawyze uzeupe aꞌe, taꞌe zazeruzar taꞌyr rehe zane xe. Aipo xityk putar zeꞌeg kwehe arer zane nehe. Nan kwaw pa. Aze Tupàn umuawyze teko uzeupe aꞌe wà nehe, aꞌe mehe aꞌe teko uzapo putar Tupàn hemiapo putar haw azeharomoete aꞌe wà nehe kury."
45,4,1,"Pawru umumeꞌu Àmàrààw heko awer aꞌe kuryAzeꞌeg putar peme zaneràmuz Àmàrààw rehe ihe kury. Maꞌe Àmàrààw uzapo aꞌe, uzemuawyze kar pà Tupàn pe aꞌe. Aipo uzemukatu kar wemiapo kwer ikatu haw rehe. Nan kwaw pa. Aze mo nezewe haw uzapo, aꞌe mehe mo upuner mo uzeꞌegatu haw rehe uzehe aꞌe wemiapo kwer rehe. Nupuner kwaw nezewe uzeꞌegaw rehe."
45,4,3,"Nezewe iꞌi zeꞌeg kwehe arer pape rehe imuapyk pyrer. — Àmàrààw aꞌe, uzeruzar Tupàn zeꞌeg rehe aꞌe, aꞌe rupi Tupàn umuawyze Àmàrààw uzeupe aꞌe. — Ikatuahy maꞌe romo ereiko ihewe kury, iꞌi izupe."
45,4,4,"Aze teko umaꞌereko aꞌe wà nehe, upyhyk putar hekuzar aꞌe wà nehe. Wazar nomono e kwaw temetarer wanupe aꞌe nehe. Xo wamaꞌereko mehe zo omono putar temetarer wanupe aꞌe nehe. Nezewegatete aze mo oho tuweharupi Tupàn zeꞌeg rupi wà, ikatu ꞌym maꞌe iapo ꞌym pà mo wà, aꞌe mehe mo uzemuawyze kar mo Tupàn pe wà."
45,4,5,"Amo teko nezewe iꞌi aꞌe wà no. — Kwa, napuner pixik kwaw ikatu maꞌe iapo haw rehe ihe nehe, napuner kwaw ikatu ꞌym maꞌe iapo re hepytuꞌu haw rehe ihe nehe, iꞌi uzeupe aꞌe wà. — Aꞌe rupi azeruzar katu Tupàn rehe ihe, iꞌi uzeupe wà. Azeharomoete Tupàn umuawyze putar aꞌe teko uzeupe aꞌe wà nehe, taꞌe uzeruzar hehe aꞌe wà nehe xe."
45,4,6,"Kwehe mehe tuwihaw Tawi aꞌe, uzeꞌeg agwer teko hurywete maꞌe wanehe aꞌe. Hurywete aꞌe wà, taꞌe Tupàn umuawyze aꞌe teko aꞌe wà xe. Aꞌe teko nupuner kwaw maꞌe iapo haw rehe uzemuawyze kar pà Tupàn pe aꞌe wà. Uzeruzar hehe wà. Nezewe iꞌi Tawi zeꞌeg kwehe arer aꞌe.aze umunàn wanuwi aꞌe nehe,aze naꞌimaꞌenukwaw kwaw hehe aꞌe nehe,"
45,4,9,"Zutew aꞌe wà, upireraꞌi imonohok kar har aꞌe wà, hurywete nezewe aꞌe wà. Zutew ꞌym aꞌe wà no, upireraꞌi imonohok kar ꞌymar aꞌe wà no, hurywete putar aꞌe wà nehe no, aꞌe zeꞌeg heremimumeꞌu kwer henu mehe aꞌe wà nehe no. Àmàrààw aꞌe, uzeruzar Tupàn zeꞌeg rehe aꞌe, aꞌe rupi Tupàn umuawyze Àmàrààw uzeupe aꞌe, aꞌe kwez peme kury."
45,4,10,Aꞌe ꞌar mehe Àmàrààw nuiko kwaw upireraꞌi imonohok kar har romo aꞌe. Agwer maꞌe uzeapo aꞌe ꞌar ꞌym mehe we.
45,4,11,"Xo aꞌe re omonohok kar aꞌe. Imonohok ꞌym mehe we, Àmàrààw uzeruzar Tupàn rehe, aꞌe rupi Tupàn umuawyze uzeupe aꞌe. — Ikatuahy maꞌe romo ereiko heruwa rupi kury, taꞌe erezeruzar herehe ne xe, iꞌi Tupàn izupe. Omonohok kar Àmàrààw upireraꞌi aꞌe re aꞌe, taꞌe ipurexak kar wer Tupàn pe uzemuawyze haw rehe teko wanupe aꞌe xe. Aꞌe rupi Àmàrààw aꞌe, Tupàn rehe uzeruzar maꞌe wanu ài hekon aꞌe, taꞌe izypy mehe uzeruzar hehe aꞌe xe. Upireraꞌi imonohok kar har wanu ài hekon aꞌe no, imonohok kar ꞌymar wanu ài hekon aꞌe no. Aze amo uzeruzar Tupàn rehe aꞌe wà nehe, aze Tupàn umuawyze aꞌe teko aꞌe wà nehe, aꞌe teko wiko putar Àmàrààw izuapyr ài aꞌe wà nehe no."
45,4,12,"Uzekixi kar maꞌe wanu ài hekon aꞌe. Nuiko kwaw wanu romo upireraꞌi imonohok awer rehe aꞌe. Uzeruzar Tupàn rehe uzekixi ꞌym pà aꞌe wà. Àmàrààw uzeruzar Tupàn rehe upireraꞌi imonohok ꞌym mehe aꞌe no. Aꞌe rupi aꞌe teko wanu ài hekon aꞌe, zaneru ài hekon aꞌe no."
45,4,13,"Tupàn uzapo putar ikatuahy maꞌe teko wanupe aꞌe nehe, aze uzeruzar hehe aꞌe wà neheNezewe Tupàn iꞌi Àmàrààw pe aꞌe. — Amo ꞌar mehe ereiko putar ko ywy rehe har wanuwihaw romo nehe. Nezuapyapyr aꞌe wà nehe no, aꞌe rupi katete aꞌe wà nehe no, iꞌi izupe. — Ikatuahy maꞌe erezapo iko ne, aꞌe rupi urumuigo kar putar ko ywy rehe har wanuwihaw romo ihe nehe kury, niꞌi kwaw izupe. Numuigo kar kwaw tuwihaw romo hemiapo kwer hekuzaromo. Xo izeruzar haw rehe zo umuigo kar tuwihaw romo, taꞌe umuawyze uzeupe xe."
45,4,14,"Amo uzeagaw zeꞌeg kwehe arer heruzar pà wà. Nupuner kwaw wà. Aꞌe rupi Tupàn nuzapo kwaw wemimumeꞌu kwer aꞌe teko wanupe. Aze mo nezewe hekon, màràzàwe tuwe zazeruzar hehe. Nan. Tupàn uzapo putar ikatu maꞌe uzeruzar maꞌe wanupe nehe, taꞌe umumeꞌu tuwe wanupe xe."
45,4,15,"Aze teko ukwaw Tupàn zeꞌeg aꞌe wà nehe, aze nuweruzar kwaw aꞌe wà nehe, Tupàn ipuruzukaiw putar wanupe aꞌe nehe. Uzepyk putar wanehe nehe. Aze mo naheta iwer mo Tupàn zeꞌeg, aze mo teko nukwaw iwer mo ikatu maꞌe iapo haw wà, aze mo nukwaw iwer mo ikatu ꞌym maꞌe iapo re upytuꞌu haw wà, aꞌe mehe mo Tupàn niꞌi iwer mo nezewe aꞌe. — Nereruzar kwaw hezeꞌeg ne, niꞌi iwer mo wanupe. Numumeꞌu iwer mo zaneremiapo kwer ikatu ꞌym maꞌe zanewe."
45,4,16,"Tupàn umumeꞌu ko ywy rehe har waneruzeꞌeg àwàm paw Àmàrààw pe aꞌe, taꞌe Àmàrààw uzeruzar katu hehe aꞌe xe. Aꞌe rupi izuapyapyr aꞌe wà, wiko putar ko ywy rehe har wanuwihaw romo aꞌe wà nehe no. Aze mo amo uzeruzar katu zeꞌeg kwehe arer rehe aꞌe wà, aꞌe mehe mo wiko mo uzeruzar maꞌe ài aꞌe wà, wiko mo Àmàrààw zàwenugar romo aꞌe wà. Tupàn umur e putar ywy nànàn uzeruzar maꞌe wanupe aꞌe nehe. Taꞌe Àmàrààw zaneru ài hekon zanezeruzar haw rehe aꞌe xe, zanewe paw rupi aꞌe xe. Nezewe iꞌi Tupàn zeꞌeg kwehe arer pape rehe imuapyk pyrer. Uzeꞌeg Àmàrààw pe. — Urumuigo kar putar teko teteaꞌu wanu romo ihe nehe, iꞌi izupe. Aꞌe rupi Tupàn uzapo putar aꞌe maꞌe uzeꞌeg rupi katete aꞌe nehe, wemimumeꞌu kwer rupi katete aꞌe nehe. Umuaze putar uzeꞌeg nehe. Tupàn umugweraw kar umàno maꞌe kwer aꞌe wà. Ukwaw Àmàrààw wemimino izexak kar àwàm aꞌe. Aꞌe rupi Àmàrààw uzeruzar hehe."
45,4,18,"Àmàrààw wàro Tupàn hemiapo ràm, taꞌe uzeruzar katu hehe xe. Ihyaꞌuete hemireko. Nupuner kwaw umemyr haw rehe. Tupàn umumeꞌu ipurumuzàg ràm izupe. Aꞌe rupi Àmàrààw wàro tuwe izexak kar àwàm oho iko aꞌe, taꞌe Tupàn umumeꞌu izupe aꞌe xe. Aꞌe rupi Àmàrààw wiko uzeruzar maꞌe wanu ài aꞌe, wiko teko teteaꞌu wanu ài aꞌe. Nezewe iꞌi Tupàn zeꞌeg kwehe arer pape rehe imuapyk pyrer Àmàrààw pe aꞌe. — Nepurumuzàmuzàg ràm aꞌe wà nehe, nezuapyapyr aꞌe wà nehe, heta teteaꞌu putar newe aꞌe wà nehe, iꞌi izupe."
45,4,19,Àmàrààw wereko 100 kwarahy aꞌe ꞌar mehe. Tuaꞌu eteahy. Umàno eteaꞌi. Ihyaꞌu eteahy hemireko Xar aꞌe no. Nupytuꞌu kwaw Tupàn zeꞌeg rehe uzeruzar ire aꞌe wà.
45,4,20,"Nupytuꞌu kwaw hehe uzeruzar ire. Nupytuꞌu kwaw waꞌyr ràm imumeꞌu awer rehe uzeruzar ire. Uzeruzar tuwe hehe aꞌe, aꞌe rupi Tupàn umur ukàgaw izupe aꞌe no. Uzeꞌegatu Tupàn rehe no. Taꞌe ukwaw katu Tupàn hemiapo ràm aꞌe xe, aꞌe maꞌe hemimumeꞌu kwer aꞌe xe. Amo ꞌar mehe uzexak kar taꞌyr izupe aꞌe, Tupàn zeꞌeg rupi katete aꞌe."
45,4,22,"Tupàn umuawyze Àmàrààw uzeupe. Taꞌe uzeruzar katu hehe xe, izeꞌeg rehe xe."
45,4,23,"Nezewe iꞌi Tupàn zeꞌeg pape rehe imuapyk pyrer aꞌe. — Amuawyze hezeupe ihe, taꞌe uzeruzar herehe aꞌe xe, iꞌi zeꞌeg kwehe arer. Uzeꞌeg Àmàrààw rehe. Uzeꞌeg zanerehe aꞌe no. Taꞌe zanemuawyze putar uzeupe aꞌe nehe xe, taꞌe zazeruzar hehe zane nehe xe. Umugweraw kar Zezuz Zanezar imàno re aꞌe."
45,4,25,"Zezuz aꞌe, uzemono uzezuka kar pà zaneremiapo kwer ikatu ꞌym maꞌe hekuzaromo aꞌe. Tupàn umugweraw kar Zezuz aꞌe, zanemuawyze pà nezewe uzeupe aꞌe. — Peiko ikatuahy maꞌe ài heruwa rupi kury, taꞌe pezeruzar Zezuz rehe pe xe, iꞌi zanewe kury."
45,5,1,"Tupàn zanemuawyze aꞌeKo ꞌar rehe Tupàn zanemuawyze uzeupe aꞌe kury. Aꞌe rupi nuzepyk kwaw zanerehe nehe, taꞌe Zezuz Zaneruwihawete Zanezar umàno zanerekuzaromo aꞌe xe."
45,5,2,"Zazeruzar katu hehe zane, aꞌe rupi Tupàn uzapo ikatuahy maꞌe zanewe aꞌe, zanepytywàgatu pà aꞌe. Zanemuawyze katu aꞌe kury, taꞌe zanemukatu iko zanezeruzar haw rehe aꞌe xe. Amo ꞌar mehe nehe, Tupàn umur putar ukàgaw upuràgaw zanewe nehe. Xiàro tuwe imur àwàm nehe. Tuwe zanerurywete hàro mehe nehe."
45,5,3,"Xipuraraw maꞌerahy zaiko zane kury. Tuwe zanerurywete ipuraraw mehe nehe. Taꞌe xikwaw ko maꞌe zane xe. Aze xipuraraw maꞌerahy nehe, nazapytuꞌu kwaw hehe zanezeruzar ire nehe."
45,5,4,"Aze nazapytuꞌu kwaw hehe zanezeruzar ire nehe, maꞌerahy ipuraraw mehe nehe, aꞌe mehe Tupàn iꞌi putar nezewe zanewe aꞌe nehe. — Herehe uzeruzarete maꞌe romo peiko, heremiruzeꞌegete romo peiko, iꞌi putar zanewe nehe. Aze nezewe iꞌi zanewe nehe, aꞌe mehe wàro kar putar ikatu maꞌe wemiapo ràm zanewe nehe no. Xiàro putar aꞌe maꞌe hemiapo ràm nehe no. Taꞌe umumeꞌu tuwe zanewe aꞌe xe."
45,5,5,"Tupàn uzapo putar maꞌe uzeꞌeg rupi wemimumeꞌu kwer rupi azeharomoete aꞌe nehe, taꞌe zaneamutar katu aꞌe xe. Tekwe Puràg ukwaw kar zaneamutar haw iko zanepyꞌa pupe aꞌe. Tupàn umur e Wekwe Puràg zanewe."
45,5,6,"Izypy mehe xiapo ikatu ꞌym maꞌe zaiko tuweharupi zane. Nazapuner kwaw zanepytuꞌu haw rehe iapo re zane, taꞌe nazanekàg kwaw aꞌe ꞌar mehe zane xe. Tupàn wexaexak uꞌar aꞌe. Aꞌe ꞌar mehe umur kar Zaneruwihawete ko ywy rehe aꞌe, imumàno kar pà ikatu ꞌym maꞌe iapo arer wanekuzar romo aꞌe."
45,5,7,"Teko naꞌimàno wer kwaw amo teko ikatuahy maꞌe hekuzaromo aꞌe. Aze ruꞌu amo imàno wer ikatuahy maꞌe iapo har hekuzaromo aꞌe. Aze mo ikàg aꞌe, aꞌe mehe mo uzemono mo ruꞌu hekuzaromo uzezuka kar pà aꞌe. Tupàn zaneamutar tuwe aꞌe. Wexak kar ukatu haw zanewe aꞌe, taꞌe ikatu ꞌym maꞌe iapo har romo zanereko mehe we umumàno kar Zaneruwihawete zanerekuzaromo aꞌe xe. Nazaiko kwaw ikatuahy maꞌe romo zane. Nazaiko kwaw ikatu maꞌe iapo har romo aꞌe ꞌar mehe zane."
45,5,9,"Tupàn zanemuawyze uzeupe aꞌe, taꞌe Zezuz Zaneruwihawete umàno zanerekuzaromo aꞌe xe. Aze mo nazanemuawyze iwer, aꞌe mehe mo uzepyk mo zanerehe. Nuzepyk kwaw zanerehe nehe."
45,5,10,"Kwehe mehe zaiko Tupàn hemiàmàtyryꞌym romo zane. Ko ꞌar rehe umyrypar romo zanemuigo kar aꞌe kury, taꞌe taꞌyr umàno zanerehe aꞌe xe. Ukweraw umàno re aꞌe, wikuwe aꞌe kury. Nezewegatete zakweraw putar zane nehe no. Zaiko putar Tupàn pyr azeharomoete zane nehe no."
45,5,11,"Amo maꞌe amumeꞌu putar peme ihe kury. Zezuz Zaneruwihawete Zanezar aꞌe, zanemuigo kar Tupàn imyrypar romo aꞌe, aꞌe rupi zanerurywete Zezuz rehe kury, Tupàn rehe kury. Ximumeꞌu wakatuahy haw zaha zaiko purupe zane kury."
45,5,12,"Ànàw umàno aꞌe, Zaneruwihawete Zezuz umàno aꞌe noIzypy mehe awa ipy aꞌe, aꞌe ràgypy uzapo ikatu ꞌym maꞌe ipy aꞌe. Aꞌe re umàno aꞌe, taꞌe uzapo ikatu ꞌym maꞌe aꞌe xe. Aze mo nuzapo iwer, aꞌe mehe mo numàno iwer mo. Aꞌe rupi teko paw uzapo ikatu ꞌym maꞌe waiko aꞌe wà. Aꞌe rupi teko paw umàno aꞌe wà no. Teko ko ꞌar rehe har umàno putar aꞌe rupi katete aꞌe wà nehe no."
45,5,13,"Amo ꞌar mehe Tupàn umur uzeꞌeg Moizez pe aꞌe, ikatu ꞌym maꞌe iapo ꞌymaw ikwaw kar pà teko wanupe aꞌe. Aꞌe ꞌar ꞌym mehe we teko nukwaw kwaw Tupàn zeꞌeg aꞌe wà. Aꞌe rupi Tupàn niꞌi kwaw wanupe. — Pe ikatu ꞌym maꞌe iapo har romo peiko pe, niꞌi kwaw wanupe, taꞌe nuwereko kwaw izeꞌeg opo pe aꞌe wà xe, taꞌe Tupàn numur kwaw uzeꞌeg Moizez pe aꞌe ꞌar mehe we aꞌe xe."
45,5,14,"Ànàw heko mehe we teko paw umàno aꞌe wà. Te Moizez heko mehe teko paw umàno aꞌe wà no. Aꞌe teko nuzapo kwaw ikatu ꞌym maꞌe Ànàw ài aꞌe wà, taꞌe nuwata kwaw Tupàn zeꞌeg rupi aꞌe wà xe. Uzapo e ikatu ꞌym maꞌe wà, izeꞌeg ikwaw ꞌym pà wà. Umàno wà no. Ànàw aꞌe, ur maꞌe ràm ài hekon wewer aꞌe, Zezuz ài hekon wewer aꞌe."
45,5,15,"Nuiko kwaw Zezuz zàwegatete aꞌe. Tupàn umur e Zezuz purupe aꞌe. Hemimur e kwer uzawy Ànàw ikatu ꞌym maꞌe hemiapo kwer aꞌe. Zezuz nuiko kwaw Ànàw ài aꞌe. Teko teteaꞌu umàno aꞌe wà, taꞌe Ànàw ràgypy uzapo ikatu ꞌym maꞌe aꞌe xe. Tupàn ikatuahy aꞌe, upurupuhareko katu aꞌe. Ikatu haw uhuaꞌu weraꞌu Ànàw katu ꞌymaw wi aꞌe. Zezuz Zaneruwihawete aꞌe no, upurupuhareko katu aꞌe no, ikatuahy aꞌe no. Uzemono e umàno haw pe zanerehe aꞌe. Izemono e awer aꞌe, uhuaꞌu weraꞌu Ànàw katu ꞌymaw wi aꞌe."
45,5,16,"Tupàn umur e waꞌyr zanewe aꞌe. Hemimur e kwer uzawy awa ipy ikatu ꞌym maꞌe hemiapo kwer. Ànàw uzapo ikatu ꞌym maꞌe. Aꞌe rupi Tupàn iꞌi izupe. — Nanekatu kwaw heruwa rupi ne kury ty, iꞌi izupe. Aꞌe rupi umumàno kar aꞌe re. Umumàno kar amogwer teko paw wà no. Teko uzapo ikatu ꞌym maꞌe teteaꞌu waiko aꞌe wà, aꞌe ꞌar ipaw ire aꞌe wà. Te Zezuz tur mehe teko uzapo wi wi ikatu ꞌym maꞌe oho waiko aꞌe wà. Tupàn umur e waꞌyr zanewe aꞌe, imumàno kar pà zanerekuzaromo aꞌe. Aꞌe rupi Tupàn zanemukatu iko uwa rupi kury, zanemuawyze pà uzeupe kury. — Ikatuahy maꞌe ài peiko heruwa rupi kury, iꞌi zanewe kury."
45,5,17,"Azeharomoete ko hezeꞌeg ihe. Teko teteaꞌu umàno aꞌe wà, taꞌe pitài awa uzapo ikatu ꞌym maꞌe aꞌe xe. Tupàn zanemuawyze uzeupe aꞌe, taꞌe pitài awa aꞌe xe, Zezuz Zaneruwihawete aꞌe xe, uzapo ikatuahy maꞌe aꞌe xe. Ikatu weraꞌu nezewe mehe. Aze Tupàn upuhareko katu teko aꞌe wà nehe, aze aꞌe teko uzepuhareko kar Tupàn pe aꞌe wà nehe, aze Tupàn umukatu aꞌe wà nehe, aꞌe mehe wiko putar pureruzeꞌeg maꞌe romo Zaneruwihawete ipyr aꞌe wà nehe. Wiko putar ipyr tuweharupi wà nehe."
45,5,18,"Pitài awa uzapo ikatu ꞌym maꞌe aꞌe, teko paw wamumàno kar pà aꞌe. Nezewegatete Zezuz uzapo ikatuahy maꞌe aꞌe, teko paw wamukatu pà aꞌe, wamuigo kar pà tuweharupi uzepyr aꞌe. Tupàn umur ukàgaw zanewe aꞌe, aꞌe rupi zapuner ikatu ꞌym maꞌe wi zanetyrykaw rehe zane nehe kury."
45,5,19,"Pitài awa uhaw Tupàn zeꞌeg aꞌe, ikatu ꞌym maꞌe iapo kar pà teko paw wanupe aꞌe. Nezewegatete amo ae awa aꞌe no, weruzar Tupàn zeꞌeg aꞌe no, teko paw wamukatu pà wamuawyze kar pà Tupàn pe aꞌe no."
45,5,20,"Tupàn omono uzeꞌeg Moizez pe aꞌe, teko wanupe aꞌe. Aꞌe rupi teko ukwaw ikatu ꞌym maꞌe iapo har romo weko haw aꞌe wà. Uhuaꞌu ikatu ꞌym maꞌe wanemiapo kwer wà. Uhuaꞌu weraꞌu Tupàn ikatu haw ipurupuhareko haw wanemiapo kwer ikatu ꞌym maꞌe wi."
45,5,21,"Teko ikatu ꞌym maꞌe iapo re aꞌe wà, nupuner kwaw umàno àwàm wi uzepyro haw rehe aꞌe wà. Tupàn upuhareko katu aꞌe wà, aꞌe rupi umukatu uzeupe wà, uzeupe wamuawyze pà wà. Aꞌe rupi zanemuigo kar putar uzepyr tuweharupi aꞌe nehe, taꞌe Zezuz Zaneruwihawete Zanezar umàno zanerehe aꞌe xe."
45,6,1,"Zaiko Zaneruwihawete inuromoTupàn zanepuhareko aꞌe, aꞌe rupi uzapo ikatu maꞌe iko zanewe aꞌe. Aipo xiapo wi wi putar ikatu ꞌym maꞌe zane nehe, Tupàn purupuhareko haw hexak kar pà teko wanupe zane nehe."
45,6,2,Nan kwaw nezewe. Taꞌe zamàno ikatu ꞌygwer pupe zanereko mehe zane xe. Aipo zaiko wiwi putar hehe nehe.
45,6,3,"Pekwaw tuwe ko maꞌe. Zazemuzahazahak kar zane, taꞌe Zezuz Zaneruwihawete nezewe uzapo kar zanewe aꞌe xe. Zanezemuzahazahak kar mehe zazemonoꞌonoꞌog inuromo zane. Aꞌe rupi zaiko putar ipyr tuweharupi nehe, tatahu pe zaneho ꞌym pà nehe, taꞌe umàno zanerekuzaromo aꞌe xe."
45,6,4,"Zanemuzahazahakaw aꞌe, nuzawy kwaw Zezuz Zaneruwihawete imàno awer aꞌe, nuzawy kwaw itym awer aꞌe. Umàno zanerehe aꞌe. Tupàn ikàg tuwe aꞌe, aꞌe rupi umugweraw kar waꞌyr imàno re aꞌe. Nezewegatete zanepytywàgatu putar nehe no. Aꞌe rupi zapuner ikatu ꞌym maꞌe wi zanetyrykaw rehe nehe no. Nezewegatete zanemugweraw putar aꞌe nehe no, uzepyr zanemuigo kar pà tuweharupi aꞌe nehe no."
45,6,5,"Zanepyro Zezuz aꞌe, taꞌe umàno zanerehe aꞌe xe. Zakweraw putar izàwe nehe no, zanezemonoꞌonoꞌog pà inuromo nehe no."
45,6,6,Xikwaw katu ko maꞌe zane. Kwehe mehe ikatu ꞌym maꞌe xiapo zaiko. Zezuz Zaneruwihawete umàno ywyra kanetar rehe aꞌe. Aꞌe rupi zapuner ikatu ꞌym maꞌe iapo re zanepytuꞌu haw rehe kury. Aꞌe rupi ikatu ꞌym maꞌe iapo haw nuiko kwaw Zanezar romo aꞌe nehe kury.
45,6,7,"Aze teko umàno aꞌe wà nehe, aꞌe mehe nupuner kwaw ikatu ꞌym maꞌe iapo haw rehe aꞌe wà nehe. Taꞌe umàno maꞌe kwer nuzapo pixik kwaw maꞌe aꞌe wà xe. Zezuz umàno zanerehe aꞌe, aꞌe rupi ni amo nupuner kwaw ikatu ꞌym maꞌe iapo kar haw rehe zanewe aꞌe wà nehe kury."
45,6,8,"Aze Zaneruwihawete inuromo umàno maꞌe kwer romo zaiko, aꞌe rupi zazeruzar hehe zanekweraw pàwàm rehe no."
45,6,9,Tupàn umugweraw kar Zaneruwihawete imàno re aꞌe. Numàno wi pixik kwaw nehe. Taꞌe ikàg weraꞌu màno haw wi aꞌe xe. Xikwaw imàno ꞌym àwàm zane.
45,6,10,"Umàno zaneremiapo kwer ikatu ꞌym maꞌe rehe aꞌe, zaneremiapo ràm rehe aꞌe no. Pitài haw zo umàno. Numàno wi pixik kwaw nehe kury. Wikuwe kury, Tupàn ikàgaw hexak kar pà purupe kury, hemiapo putar haw iapo pà kury."
45,6,11,"Nezewe peze pezeupeupe nehe no. — Ikatu ꞌym maꞌe wi zanepyro aꞌe. Aꞌe rupi zapuner ikatu ꞌym maꞌe iapo re zanepytuꞌu haw rehe zane nehe kury, peze peiko pezeupe nehe kury. — Zaikuwe wi Tupàn inuromo zane. Xiapo hemiapo putar haw. Zaneruwihawete Zezuz inuromo zazemonoꞌonoꞌog nezewe mehe."
45,6,12,"Pezewyr zo ikatu ꞌym maꞌe iapo haw kutyr nehe. Pezypyrog wi zo ikatu ꞌym maꞌe iapo pà nehe. Pepurapo wer zo ikatu ꞌym maꞌe rehe nehe. Aze pepurapo wer hehe nehe, pezapo zo nehe."
45,6,13,Pepurapo wer zo ni pitài ikatu ꞌym maꞌe rehe nehe. Pezapo zo ni pitài ikatu ꞌym maꞌe nehe. Pezemono Tupàn pe nehe. Taꞌe umàno maꞌe kwer imugweraw pyrer ài peiko xe. Pezemono tuwe izupe nehe. Aꞌe rupi uzapo kar putar wemiapo putar haw ikatuahy maꞌe peme aꞌe nehe kury.
45,6,14,"Tuwe ikatu ꞌym maꞌe iapo haw nuiko kwaw pezar ài aꞌe nehe. Taꞌe Tupàn zanepuhareko katu aꞌe xe, zanemukatu pà aꞌe xe. Aꞌe rupi niꞌi kwaw nezewe zanewe nehe. — Naperuzar kwaw zeꞌeg kwehe arer, aꞌe rupi azepyk putar penehe ihe nehe kury, niꞌi kwaw zanewe nehe, taꞌe zanepuhareko katu aꞌe xe."
45,6,15,"Ikatu ꞌygwer iapo kar har Zanezar romo hekon kwehe mehe aꞌeAꞌe rupi apuranu wi putar penehe ihe kury. — Tupàn nuzepyk kwaw zanerehe aꞌe nehe. Aipo xiapo wi putar ikatu ꞌym maꞌe zaha zaiko zane nehe kury, aꞌe peme kury. Nan kwaw pa."
45,6,16,"Pekwaw katu ko maꞌe. Aze pezemono pezar pe nehe, pezapo putar hemiapo putar haw nehe, napepuner kwaw pehemaw rehe izuwi nehe. Aze ikatu ꞌym maꞌe iapo haw uzeapo teko izar romo aꞌe nehe, aꞌe mehe aꞌe teko oho putar tatahu pe aꞌe nehe. Aze Tupàn aꞌe teko izar romo hekon aꞌe nehe, aꞌe mehe aꞌe teko uzapo putar hemiapo putar haw aꞌe nehe, uzemuawyze kar pà izupe nehe."
45,6,17,"Tupàn ikatuahy zanewe aꞌe. Aꞌe rupi ximumeꞌu ikatu haw izupe nehe. Amo ꞌar rehe ikatu ꞌym maꞌe iapo haw uzeapo pezar romo aꞌe. Ko ꞌar rehe peho tuwe peiko zeꞌeg azeharomoete har rupi kury. Peruzar aꞌe zeꞌeg peneminu kwer kury. Ikatu ꞌygwer wi henuhem pyrer romo peneko mehe Tupàn pemuigo kar uzeupe umaꞌereko maꞌe romo aꞌe, ikatu maꞌe iapo kar pà peme aꞌe."
45,6,19,"Azeꞌeg teko nezewe peme ihe, zeꞌeg zawaiw katu ꞌym maꞌe imumeꞌu pà peme ihe, taꞌe napekwaw katu kwaw Tupàn hemiapo putar haw pe xe, taꞌe ikatu ꞌym maꞌe penemiapo kwer nukwaw kar kwaw hemiapo putar haw peme aꞌe xe. Amo ꞌar rehe pezapo wyzài ikatu ꞌym maꞌe peho peiko. Ko ꞌar rehe pezapo wyzài ikatuahy maꞌe peho peiko nehe kury, pezemono pà azeharomoete Tupàn pe nehe kury, hemiapo putar haw iapo pà nehe kury."
45,6,20,"Ikatu ꞌym maꞌe iapo haw pezar romo izeapo mehe, napezapo kwaw ikatu maꞌe pe, Tupàn hemimutar rupi pe."
45,6,21,"Ikatu ꞌym maꞌe penemiapo kwer aꞌe ꞌar mehe arer aꞌe, aipo ikatu peme aꞌe. Nan kwaw pa. Penemiapo kwer rehe pemaꞌenukwaw mehe pemaranugar Tupàn wi kury. Ikatu ꞌym maꞌe iapo har umàno putar aꞌe wà nehe."
45,6,22,"Ko ꞌar rehe Tupàn pepyro peneruwà pezar kwehe arer wi kury, ikatu ꞌym maꞌe wi kury. Tupàn pezar romo hekon kury. Aꞌe rupi pezapo putar pezar pyahu maꞌe hemiapo putar haw nehe kury. Iahykaw rehe peiko putar ipyr tuweharupi nehe."
45,6,23,"Aze teko uzapo ikatu ꞌym maꞌe aꞌe wà nehe, Tupàn uzepyk putar wanehe aꞌe nehe, wanemiapo kwer imekuzar pà aꞌe nehe. Omono kar putar aꞌe teko muite uzewi wà nehe, maꞌerahy ipuraraw kar pà wanupe azeharomoete wà nehe. Nupytuꞌu kwaw ipuraraw ire wà nehe. — Umàno putar wà nehe, zaꞌe wanupe. Taꞌe waneko àwàm nuzawy kwaw wamàno haw aꞌe ꞌar mehe xe. Aze teko uzeruzar Zaneruwihawete Zezuz Zanezar rehe wà nehe, uzemonoꞌonoꞌog putar inuromo wà nehe. Wiko putar tuweharupi ipyr wà nehe. Tupàn umuigo kar putar aꞌe teko uzepyr aꞌe wà nehe, taꞌe Zezuz umekuzar wanemiapo kwer aꞌe xe, umàno mehe aꞌe xe."
45,7,1,"Uzeꞌeg zereko haw rehe aꞌe kuryAmumeꞌu putar maꞌe peme ihe nehe kury. Pekwaw katu putar ko hezeꞌeg àwàm nehe, taꞌe pekwaw katu Tupàn zeꞌeg kwehe arer Moizez pe imur pyrer pe xe. Aze teko wikuwe aꞌe wà, Tupàn weruzar kar aꞌe zeꞌeg aꞌe teko wanupe aꞌe. Wamàno mehe upytuꞌu heruzar ire wà."
45,7,2,"— Aze kuzà heta imen aꞌe, aze imen wikuwe aꞌe, aꞌe mehe hemireko romo hekon aꞌe, iꞌi aꞌe zeꞌeg kwehe arer. — Aze umàno imen izuwi nehe, aꞌe mehe aꞌe kuzà nuiko kwaw hemireko romo aꞌe nehe kury, iꞌi aꞌe zeꞌeg."
45,7,3,"Aꞌe rupi aze aꞌe kuzà wereko amo ae awa nehe, umen hekuwe mehe we nehe, aꞌe mehe nuweruzar kwaw aꞌe zeꞌeg kwehe arer nehe. Nezewe haw iapo har uhaw zeꞌeg kwehe arer wà. Naꞌikatu kwaw nezewe haw Tupàn pe. Aze imen umàno izuwi nehe, xo aꞌe mehe zo imen ꞌym maꞌe romo hekon putar aꞌe nehe. Aꞌe rupi aze imen wi nehe, ikatu Tupàn pe nehe. Taꞌe imen umàno maꞌe kwer aꞌe kury xe, nuiko kwaw izar romo aꞌe kury xe."
45,7,4,"Nezewegatete pe no. Zanezar Zezuz umàno penekuzar romo aꞌe. Aꞌe rupi peiko umàno maꞌe kwer ài. Ikatu ꞌym maꞌe nuiko kwaw pezar romo kury. Pezeruzar Zezuz rehe, aꞌe rupi peiko hemiruzeꞌeg romo. Aꞌe rupi aꞌe zeꞌeg kwehe arer nuiko kwaw pezar romo aꞌe kury. Aꞌe rupi nuzapo kar kwaw maꞌe peme kury. Zezuz aꞌe, umàno re ukweraw maꞌe kwer aꞌe, pezar romo hekon aꞌe kury. Aꞌe rupi pezapo putar maꞌe ikatuahy maꞌe Tupàn pe nehe, hemimutar rupi nehe. Aꞌe kuzà imen wi maꞌe aꞌe kury, nuweruzar kwaw umen umàno maꞌe kwer zeꞌeg aꞌe kury. Weruzar umen ipyahu maꞌe zeꞌeg kury. Nezewegatete zane no, naxiruzar kwaw aꞌe zeꞌeg kwehe arer zane kury. Xiruzar Zezuz zeꞌeg kury."
45,7,5,"Amo ꞌar rehe, ikatu ꞌym maꞌe iapo mehe we, zanepurapo wer ikatu ꞌym maꞌe rehe zane, taꞌe aꞌe Tupàn zeꞌeg Moizez pe imur pyrer umumeꞌu zaneremiapo kwer ikatu ꞌymaw zanewe aꞌe xe. Xiapo aꞌe ikatu ꞌym maꞌe zaneremigwaw zanereminu kwer zane. Aze teko uzapo ikatu ꞌym maꞌe aꞌe nehe, aze Tupàn numuawyze kwaw aꞌe nehe, Tupàn uzepyk putar aꞌe teko rehe imàno re aꞌe nehe. Omono kar putar tatahu pe nehe."
45,7,6,"Ko ꞌar rehe aze naxiruzar kwaw aꞌe zeꞌeg kwehe arer zane nehe, Tupàn nuzepyk kwaw zanerehe aꞌe nehe. Aꞌe zeꞌeg heruzar haw aꞌe, nuzawy kwaw zemunehew paw pe zanereko haw aꞌe. Zezuz zanepyro aꞌe zemunehew paw wi, umàno mehe. Kwehe mehe teko weruzar aꞌe zeꞌeg aꞌe wà, taꞌe Tupàn umur wanupe aꞌe xe. Ko ꞌar rehe xiapo Tupàn hemiapo putar haw zaha zaiko zane kury, taꞌe hekwe zanepyꞌa pe har zanepytywà iko aꞌe xe."
45,7,7,"Tupàn zeꞌeg imur pyrer. Teko wanemiapo kwer ikatu ꞌygwer— Aꞌe zeꞌeg kwehe arer naꞌikatu kwaw aꞌe, aipo zaꞌe putar nehe. Nan kwaw pa. Aꞌe zeꞌeg ukwaw kar ikatu ꞌym maꞌe paw ihewe aꞌe. — Ezapo zo agwer maꞌe nehe, iꞌi ihewe. — Ezemuiroiroahy zo amo maꞌe rehe nehe, iꞌi aꞌe zeꞌeg. Aze mo niꞌi iwer mo nezewe, aꞌe mehe azeꞌeg mo nezewe ihe. Aze azemuiroiroahy nehe, ikatu maꞌe romo aiko ihe, aꞌe mo hezeupe."
45,7,8,"Aꞌe zeꞌeg henu mehe aputar teteaꞌu amo teko imaꞌe izuwi hezeupe ihe. Azemuiroiroahy wi wi henu mehe ihe. Napytuꞌu kwaw hezemuiroiroahy re henu mehe ihe. Aze mo aꞌe zeꞌeg numumeꞌu iwer mo ikatu ꞌymaw ihewe, aꞌe mehe mo nakwaw iwer mo ihe."
45,7,9,"Kwehe mehe hekwarer mehe nakwaw kwaw Tupàn zeꞌeg pape rehe imuapyk pyrer ihe. Aꞌe rupi nazemumikahy kwaw heremiapo kwer rehe. Amo ꞌar rehe ainu aꞌe zeꞌeg kury. Aꞌe mehe akwaw tuwe ikatu ꞌym maꞌe heremiapo kwer kury. Aꞌe mehe azemumikahy heremiapo kwer rehe. Aze mo teko weruzar aꞌe zeꞌeg aꞌe wà, aꞌe mehe mo hurywete mo aꞌe wà."
45,7,11,"Ikatu ꞌym maꞌe azapo iteko ihe. Aꞌe rupi nakwaw katu kwaw maꞌe ihe. Aꞌe rupi nezewe aꞌe hezeupe ihe. — Tupàn zeꞌeg kwehe arer hemurywete kar putar aꞌe nehe, aꞌe hezeupe. Naherurywete kwaw ihe, taꞌe napuner kwaw heruzar haw rehe ihe xe. Azemumikahy ihe, taꞌe ikatu ꞌym maꞌe azapo aha iteko ihe xe."
45,7,12,"Azeharomoete Tupàn zeꞌeg imur pyrer ikatuahy aꞌe, hemiapo putar haw ikatuahy aꞌe no. Tupàn omonokatu uzeꞌeg uzeupe aꞌe. Azeharomoete izeꞌeg. Ikatuahy no."
45,7,13,"Aipo aꞌe zeꞌeg ikatuahy maꞌe hemuzemumikahy kar aꞌe. Nan. Ikatu ꞌym maꞌe heremiapo kwer hemuzemumikahy kar aꞌe, zepykaw pe hemono kar pà aꞌe. Heremiapo kwer ikatu ꞌym maꞌe hemuzemumikahy kar aꞌe. Aꞌe rupi akwaw katu ko maꞌe ihe kury. Azeharomoete heremiapo kwer ikatu ꞌym maꞌe iaiw aꞌe. Akwaw iaiw paw ihe kury."
45,7,14,"Heta ikatu ꞌygwer iapo kar har hepupe aꞌeTekwe Puràg umur aꞌe zeꞌeg Moizez pe aꞌe. Aꞌe rupi Tekwe Puràg zutykaꞌi umur ukàgaw zanewe aꞌe, aꞌe zeꞌeg heruzar kar pà zanewe aꞌe. Ihe awa romo aiko ihe, aꞌe rupi ikatu ꞌym maꞌe rehe hepurapo wer ihe. Napuner kwaw hepytuꞌu haw rehe iapo re."
45,7,15,Màràzàwe tuwe aiko nezewe. Heruwà. Nazapo kwaw heremiapo putar haw aꞌe ꞌar mehe. Heremiapo putar ꞌymaw azapo. Ikatu ꞌym maꞌe azapo.
45,7,16,"Nahepurapo wer kwaw ikatu ꞌym maꞌe rehe. Aꞌe zeꞌeg kwehe arer aꞌe, azeharomoete aꞌe. Akwaw ikatu ꞌym maꞌe iapo arer romo hereko haw ihe."
45,7,17,Ihe nahepurapo wer kwaw ikatu ꞌym maꞌe rehe ihe. Napuner kwaw hepytuꞌu haw rehe iapo re.
45,7,18,"Tupàn ikatu haw nuiko kwaw herehe aꞌe, taꞌe aiko ikatu ꞌym maꞌe iapo har romo ihe xe. Hepurapo wer zepe ikatuahy maꞌe rehe azeharomoete ihe. Napuner kwaw iapo haw rehe."
45,7,19,Nazapo kwaw heremiapo putar haw ihe. Nan. Azapo ikatu ꞌym maꞌe. Azapo heremiapo putar ꞌymaw.
45,7,20,"Azapo heremiapo putar ꞌymaw, taꞌe ikatu ꞌym maꞌe iapo har romo aiko ihe xe, taꞌe napuner kwaw hepytuꞌu haw rehe ihe xe."
45,7,21,Tuweharupi aiko nezewe ihe. Ikatu maꞌe rehe hepurapo wer mehe napuner kwaw iapo haw rehe. Xo ikatu ꞌym maꞌe zo azapo.
45,7,22,"Hepyꞌa hurywete Tupàn zeꞌeg imur pyrer henu mehe. Napuner kwaw heruzar haw rehe. Xo ikatu ꞌym maꞌe zo azapo ihe. Ikatu ꞌym maꞌe iapo haw aꞌe, nuzawy kwaw zemunehew paw ihewe aꞌe. Napuner kwaw hehemaw rehe izuwi. Hezar romo hekon."
45,7,24,"Aiko uzemumikahy maꞌe romo ihe. — Mo hepyro putar ikatu ꞌym maꞌe heremiapo kwer wi nehe, zepykaw wi nehe, aꞌe hezeupe. Tupàn ikatuahy ihewe aꞌe. Amumeꞌu putar ikatu haw izupe nehe. Taꞌe Zezuz Zaneruwihawete Zanezar hepyro putar aꞌe nehe xe. Hepyro putar ikatu ꞌym maꞌe wi aꞌe, tatahu wi aꞌe. Amumeꞌu wi putar ihe kury. Hepurapo wer zepe ikatu maꞌe rehe ihe. Hepureruzar wer zepe Tupàn zeꞌeg rehe. Napuner kwaw. Azapo wi wi ikatu ꞌym maꞌe aha teko. Napuner kwaw iapo re hepytuꞌu haw rehe aꞌe ꞌar mehe."
45,8,1,"Zaiko Tupàn Hekwe inuromoAze teko uzemonoꞌog Zaneruwihawete Zezuz inuromo aꞌe wà nehe, hehe uzeruzar pà aꞌe wà nehe, aꞌe mehe Tupàn nuzepyk kwaw wanehe aꞌe nehe. Aze teko uzapo ikatu ꞌym maꞌe wà nehe, umàno putar wà nehe. Aze uzeruzar Zaneruwihawete Zezuz rehe wà nehe, uzemonoꞌog pà inuromo wà nehe, Tekwe Puràg umuigo kar putar aꞌe teko aꞌe wà nehe, ikatu ꞌym maꞌe wi tatahu wi wapyro pà aꞌe wà nehe."
45,8,3,"Tupàn zeꞌeg Moizez pe imono pyrer kwehe arer aꞌe, nupuner kwaw teko wapyro haw rehe aꞌe, taꞌe ni amo teko nupuner kwaw aꞌe zeꞌeg heruzar haw rehe tuweharupi aꞌe wà xe. Aꞌe rupi Tupàn upyro aꞌe wà. Umur kar waꞌyr ko ywy rehe aꞌe. Uzeapo awa romo. Hetekwer nuzawy kwaw ikatu ꞌym maꞌe iapo har retekwer. Umàno ikatu ꞌym maꞌe zaneremiapo kwer hekuzaromo. Aꞌe rupi zanepyro zaneremiapo kwer ikatu ꞌym maꞌe wi. Aꞌe rupi aꞌe ikatu ꞌym maꞌe iapo haw nuiko kwaw Zanezar romo aꞌe kury."
45,8,4,"Tupàn uzapo nezewe aꞌe. Aꞌe rupi aze teko uzapo Tekwe Puràg hemiapo putar haw aꞌe wà nehe, aze nuzapo kwaw wemiapo putar haw wà nehe, aꞌe mehe upuner zeꞌeg kwehe arer heruzar haw rehe azeharomoete aꞌe wà nehe. Upuner ikatu maꞌe iapo haw rehe aꞌe wà nehe."
45,8,5,"Aze teko oho wemimutar rupi wà nehe, aꞌe mehe uzapo putar maꞌe wemimutar rupi paw rupi wà nehe. Aze teko oho Tekwe Puràg hemimutar rupi wà nehe, aꞌe mehe uzapo putar maꞌe paw rupi hemimutar rupi wà nehe."
45,8,6,"Wemimutar rupi oho maꞌe umàno putar wà nehe, tatahu pe oho pà wà nehe. Tekwe Puràg hemimutar rupi oho maꞌe wiko putar Tupàn pyr wà nehe. Hurywete putar wà nehe. Tupàn omono putar waneko haw iahyk ꞌym maꞌe aꞌe teko wanupe aꞌe nehe. Uzapo putar ikatu haw wanupe nehe no."
45,8,7,"Aze teko uzapo wemiapo putar haw wà nehe, aꞌe mehe Tupàn iàmàtyryꞌymar romo wanekon putar wà nehe, taꞌe nuweruzar kwaw izeꞌeg wà nehe xe, taꞌe nupuner kwaw heruzar haw rehe wà nehe xe."
45,8,8,"Aze teko oho wemimutar rupi wà nehe, nupuner kwaw ikatu maꞌe iapo haw rehe Tupàn imurywete kar pà wà nehe."
45,8,9,"Aze Tupàn Hekwe wiko nerehe nehe, erezapo putar maꞌe hemimutar rupi nehe. Nereho kwaw neremimutar rupi nehe. Aze teko nuwereko kwaw Zaneruwihawete hekwe uzehe wà nehe, aꞌe mehe nuiko kwaw hemiruzeꞌeg romo wà nehe."
45,8,10,"Neretekwer umàno putar aꞌe nehe, taꞌe ikatu ꞌym maꞌe iapo har romo ereiko ne xe. Aze Zaneruwihawete neinuromo hekon aꞌe nehe, aꞌe mehe Tekwe Puràg nemuigo kar wi putar aꞌe nehe, nereko haw imukatu pà aꞌe nehe no. Taꞌe Tupàn nemuawyze uzeupe aꞌe xe."
45,8,11,"Tupàn Hekwe aꞌe, umugweraw kar Zezuz imàno re aꞌe. Aze Tekwe pepyr hekon nehe, pemugweraw kar putar nehe, penetekwer umàno maꞌe ràm wamugweraw kar pà nehe, taꞌe aꞌe ae umugweraw kar Zezuz aꞌe xe."
45,8,12,"Aꞌe rupi amumeꞌu putar ko zeꞌeg peme ihe nehe kury, herywyr wà. Zaiko Tupàn hemimutar rupi oho maꞌe romo zane nehe ty wà. Zaiko zo zaneremimutar rupi oho maꞌe romo zane nehe."
45,8,13,"Aze peho penemimutar rupi nehe, pemàno putar nehe. Tupàn uzepyk putar penehe aꞌe nehe. Aze peho Tekwe Puràg hemimutar rupi nehe, ikatu ꞌym maꞌe iapo re pepytuꞌu pà nehe, peiko putar Tupàn pyr tuweharupi nehe, tatahu pe peho ꞌym pà nehe."
45,8,14,"Tupàn Hekwe Puràg hemimutar rupi oho maꞌe aꞌe wà, Tupàn taꞌyr romo wanekon aꞌe wà."
45,8,15,"Tekwe zanewe Tupàn hemimur kwer aꞌe, nazanemuigo wi kar kwaw umaꞌereko e maꞌe zàwenugar romo aꞌe. Taꞌe Tupàn Hekwe napemukyze kar kwaw aꞌe xe. Pemuigo kar Tupàn taꞌyr romo aꞌe. Umur kar ukàgaw zanewe. Aꞌe rupi zapuner zanezeꞌegaw rehe Tupàn pe kury. — Papaz, heru romo ereiko ne, zaꞌe putar izupe nehe."
45,8,16,"Tupàn Hekwe uzemonoꞌog iko zanerekwe inuromo aꞌe. — Tupàn purumuzàmuzàg ài peiko kury, iꞌi iko zanewe kury."
45,8,17,"Awa umumeꞌu tuwe umaꞌe paw imono àwàm upurumuzàmuzàg wanupe aꞌe. Amo ꞌar mehe omono putar wanupe nehe. Nezewegatete Tupàn aꞌe. Umumeꞌu umaꞌe ikatuahy maꞌe zanewe aꞌe. Zaiko ipurumuzàmuzàg ài zane, aꞌe rupi xipyhyk putar aꞌe maꞌe imumeꞌu pyrer zane nehe. Umumeꞌu maꞌe Zaneruwihawete pe aꞌe no, imonokatu pà izupe aꞌe no. Xipyhyk putar aꞌe maꞌe Zaneruwihawete pe imumeꞌu pyrer zane nehe no. Taꞌe aze xipuraraw maꞌerahy Zaneruwihawete ài nehe, umur putar ukàgaw zanewe aꞌe nehe no."
45,8,18,"Tupàn wexak kar putar ukàgaw upuràgaw zanewe neheXipuraraw maꞌerahy kwer zaiko ko ywy rehe zanereko mehe zane. Amo ꞌar mehe Tupàn wexak kar putar ukàgaw upuràgaw zanewe aꞌe nehe, ikatuahy maꞌe iapo pà zanewe aꞌe nehe. Aꞌe ꞌar mehe zanereharaz putar maꞌerahy kwer ko ꞌar rehe arer wi azeharomoete zane nehe."
45,8,19,"Teko Tupàn hemiapo kwer aꞌe wà, maꞌeaꞌyr Tupàn hemiapo kwer aꞌe wà no, maꞌe Tupàn hemiapo kwer aꞌe no, paw rupi katete wàrogatu zanerexak àwàm waiko aꞌe wà. Wàro Tupàn taꞌyr zàwenugar romo zanereko haw hexak kar àwàm wà."
45,8,20,"Kwehe mehe Ànàw uzapo ikatu ꞌym maꞌe aꞌe. Aꞌe rupi amogwer Tupàn hemiapo kwer aꞌe wà no. Teko paw aꞌe wà, maꞌeaꞌyr paw aꞌe wà no, paw rupi katete naꞌikatu kwaw Tupàn pe aꞌe wà, taꞌe Tupàn uzemumikahy Ànàw rehe aꞌe xe. Aꞌe maꞌe naheko wer kwaw zepe iaiw maꞌe romo Tupàn huwa rupi aꞌe wà. Tupàn ae umumeꞌu wakatu ꞌymaw wanuwa rupi aꞌe."
45,8,21,"Amo ꞌar mehe Tupàn upyro putar aꞌe iaiw maꞌe aꞌe wà nehe, wamukatu pà aꞌe wà nehe. Tupàn umukatu putar upurumuzàmuzàg zàwenugar aꞌe wà nehe, wamuigo kar pà aꞌe wà nehe, ikatu ꞌym maꞌe wi wapyro pà aꞌe wà nehe. Nezewegatete Tupàn upyro putar aꞌe maꞌeaꞌyr wà nehe no, aꞌe maꞌe paw rupi nehe no. Upyro putar ikatu ꞌymaw wi aꞌe wà nehe."
45,8,22,"Kuzà imemyrahy mehe hahy teteaꞌu izupe. Nezewegatete Tupàn hemiapo kwer paw aꞌe wà. Teko paw aꞌe wà, maꞌeaꞌyr paw aꞌe wà no, uzaiꞌo waiko kuzà imemyrahy maꞌe ài aꞌe wà."
45,8,23,"Zane zane no, zazaiꞌo zaiko zane no. Taꞌe zawaiw katu zanereko haw zanewe no xe. Taꞌe xiàro Tupàn taꞌyr zàwenugar romo zanemuigo kar àwàm zaiko zane xe. Taꞌe xiàro ikatu ꞌym maꞌe wi zanepyro àwàm zaiko zane no xe. Tupàn umur Wekwe purupe aꞌe. Hemimur kwer ipy romo hekon aꞌe."
45,8,24,"Zanepyro aꞌe, taꞌe xiàro zanereko àwàm ipyr zane xe. Aze mo xixak tuwe aꞌe zaneremiàro, aꞌe mehe mo naxiàro iwer mo, taꞌe teko nuàro kwaw wemixak kwer aꞌe wà xe. Aze xiaro maꞌe zaneremixak ꞌym zane nehe, aꞌe mehe nazapytuꞌu kwaw hàro re zane nehe."
45,8,26,"Tekwe Puràg ur putar zanepyꞌa pe zanepytywà pà aꞌe nehe, hàro re zanepytuꞌu wer mehe aꞌe nehe. Taꞌe naxikwaw kwaw zanezeꞌegaw Tupàn pe zane xe. Maꞌe rehe zazeꞌeg putar izupe nehe. Maꞌe xinoz putar izupe nehe. Naxikwaw kwaw. Aꞌe rupi Tupàn Hekwe Puràg ukwaw kar zanereminoz Tupàn pe aꞌe, zanerekuzaromo aꞌe, uzeꞌeg ꞌym pà aꞌe."
45,8,27,"Tupàn ukwaw teko wapyꞌa aꞌe, aꞌe rupi ukwaw Wekwe imaꞌenukwaw paw aꞌe no. Taꞌe Tekwe Puràg uzeꞌeg iko Tupàn pe aꞌe xe, Tupàn hemiruzeꞌeg wanekuzaromo aꞌe xe. Tupàn hemimutar rupi uzeꞌeg iko nezewe aꞌe."
45,8,28,"Aze teko uzamutar katu Tupàn aꞌe wà nehe, aze Tupàn wenoz aꞌe teko uzeupe aꞌe wà nehe, wemiapo putar haw iapo kar pà wanupe aꞌe wà nehe, aꞌe mehe aze aꞌe teko upuraraw maꞌerahy kwer aꞌe wà nehe, Tupàn uzapo putar ikatu maꞌe wanupe aꞌe nehe. Aze nupuraraw kwaw wà nehe, Tupàn nahekytyꞌym kwaw nehe. Uzapo putar tuwe ikatu maꞌe wanupe nehe no."
45,8,29,"Kwehe mehe Tupàn zanerexarexak uzeupe aꞌe. Omonokatu wemixamixak kwer muite ikatu ꞌym maꞌe wi aꞌe wà, uzeupe aꞌe wà. Amo ꞌar mehe wiko putar taꞌyr ài aꞌe wà nehe. Aꞌe rupi Tupàn taꞌyrete Zezuz aꞌe, zanerykyꞌyr ài hekon aꞌe. Heta teteaꞌu putar tywyr izupe aꞌe wà nehe."
45,8,30,"Aꞌe rupi Tupàn wenoz wemimonokatu kwer uzeupe aꞌe wà kury. Umuzewyr kar uzeupe wà kury, wamuawyze kar pà wà kury. Omono e upuràgaw ukàgaw wanupe no."
45,8,31,"Zaneruwihawete Zezuz zaneamutar katu aꞌeXinu Tupàn ikatu haw kwez kury, paw rupi kury. Aꞌe rupi zaꞌe nezewe zane kury. Aze Tupàn zaneinuromo hekon nehe, mo uzapo putar ikatu ꞌym maꞌe zanewe nehe. Aze zaneàmàtyryꞌymar uzapo ikatu ꞌym maꞌe zanewe aꞌe wà nehe, Tupàn ukwaw putar wanemiapo kwer aꞌe nehe. Uzepyk putar wanehe amo ꞌar mehe nehe."
45,8,32,"Umur waꞌyr imumàno kar pà zanerekuzaromo aꞌe. Nahekytyꞌym kwaw aꞌe. Umur waꞌyr zanewe, aꞌe rupi umur putar maꞌe paw zanewe nehe no."
45,8,33,"Tupàn zanemuawyze aꞌe. Aꞌe rupi teko nuzeꞌeg kwaw nezewe zanewe wà nehe. — Ikatu ꞌym maꞌe iapo har romo wanekon aꞌe wà, niꞌi kwaw zanewe wà nehe. Zaneruwihawete Zezuz umàno zanerehe aꞌe, ukweraw wi aꞌe no, Tupàn pyr hekon tuwihawete romo kury. Aze teko uzeꞌeg zemueteahy zanerehe Tupàn pe aꞌe wà nehe, Zezuz uzeꞌeg putar izupe aꞌe nehe no, zanekatu haw imumeꞌu pà izupe aꞌe nehe no, taꞌe zanemukatu aꞌe xe."
45,8,35,"Mo umupytuꞌu kar putar Zaneruwihawete zaneamutar katu re aꞌe nehe. Maꞌerahy puraraw paw wà, zawaiw katu haw wà, zanewe maꞌerahy ipuraraw kar haw wà, maꞌuhez haw wà, maꞌe zanewe heta ꞌymaw wà, zanezuka haw rehe zeꞌegaw wà, zanemàno haw wà. Nan, ni agwer maꞌe numupytuꞌu kar kwaw Zaneruwihawete zaneamutar katu re aꞌe wà nehe."
45,8,36,Nezewe iꞌi Tupàn zeꞌeg kwehe arer pape rehe imuapyk pyrer.taꞌe uruzeruzar katu nerehe ure xe.Urezuka eteaꞌi aꞌe wà.
45,8,37,"Nan kwaw pa. Aze maꞌerahy xipuraraw nehe, ikatuahy putar zanewe nehe. Amo ꞌar mehe Tupàn umekuzar putar zaneremipuraraw kwer aꞌe nehe, ikatuahy maꞌe imur pà zanewe aꞌe nehe. Uzepyk putar aꞌe maꞌerahy ipuraraw kar har wanehe aꞌe nehe. Taꞌe zaneamutar katu aꞌe xe. Aze zaikuwe nehe, Zezuz zaneamutar wi wi putar aꞌe nehe no. Aze zàmàno nehe, zaneamutar wi wi putar nehe no. Tupàn heko haw pe har aꞌe wà, wanuwihaw ywate har aꞌe wà no, nupuner kwaw Tupàn imupytuꞌu kar haw rehe zaneamutar katu re aꞌe wà. Maꞌe ko ꞌar rehe har aꞌe wà, maꞌe amo ꞌar rehe uzeapo maꞌe ràm aꞌe wà no, nupuner kwaw imupytuꞌu kar haw rehe zaneamutar ire aꞌe wà nehe no. Ywate har aꞌe wà, ywy rehe har aꞌe wà no, amo ae maꞌe Tupàn hemiapo kwer aꞌe wà no, nupuner pixik kwaw imupytuꞌu kar haw rehe zaneamutar ire aꞌe wà nehe, taꞌe Zaneruwihawete Zezuz Zanezar rehe zazeruzar zane xe. Zaneamutar katu tuwe aꞌe."
45,9,1,"Uzemumikahy Pawru zutew wanehe aꞌeKo hezeꞌeg azeharomoete ihe. Ihe Zaneruwihawete hemiruzeꞌeg romo aiko ihe. Naheremuꞌem kwaw. Tekwe Puràg hezar romo hekon aꞌe. Ko hezeꞌeg azeharomoete. Tekwe Puràg umumeꞌu heremuꞌem ꞌymaw aꞌe no. Azemumikahy tuwe ihe, taꞌe heànàm zutew aꞌe wà xe, nuzeruzar kwaw Zezuz rehe aꞌe wà xe."
45,9,3,"Aze mo apuner, aꞌe mehe mo amuzepyk kar mo Tupàn herehe ihe, wanekuzar romo ihe. Aꞌe rupi mo hemunyryk kar mo Zaneruwihawete wi aꞌe, heànàm wanekuzaromo aꞌe. Aze ruꞌu aꞌe mehe mo uzeruzar mo ruꞌu aꞌe wà. Tupàn hemixamixak kwer romo wanekon aꞌe wà. Kwehe wiko hemiruzeꞌeg romo wà. Umuigo kar zepe waꞌyr ài uzeupe aꞌe wà. Omono zepe upuràgaw ukàgaw wanupe no. Umumeꞌu zepe maꞌe wanupe, uzeꞌeg imono pà wanupe. Aꞌe aꞌe wà, ukwaw tuwe zepe Tupàn azeharomoete har imuwete katu haw aꞌe wà. Tupàn umumeꞌu ikatuahy maꞌe wemiapo ràm wanupe aꞌe."
45,9,5,"Wanàmuzgwer Tupàn hemiruzeꞌeg romo wanekon azeharomoete aꞌe wà. Zaneruwihawete Zezuz aꞌe no, waànàm romo hekon aꞌe no. Tupàn aꞌe, teko paw wanuwihaw romo hekon aꞌe. Tuwe teko uzeꞌegatu hehe paw rupi katete aꞌe wà nehe."
45,9,6,"— Tupàn nuzapo kwaw wemimumeꞌu kwer aꞌe nehe, naꞌe kwaw izupe. Taꞌe amo Izaew izuapyapyr nuiko kwaw Tupàn hemixamixak kwer romo aꞌe wà xe."
45,9,7,"Amo Àmàrààw izuapyapyr aꞌe wà, nuiko kwaw Tupàn hemiruzeꞌeg romo aꞌe wà. Taꞌe nezewe iꞌi Tupàn Àmàrààw pe aꞌe xe. — Izak neraꞌyr ipurumuzàmuzàg aꞌe wà, aꞌe zutykaꞌi nezuapyapyrete romo wanekon putar heruwa rupi aꞌe wà nehe, iꞌi izupe. — Neraꞌyr inugwer ipurumuzàmuzàg nuiko kwaw nezuapyapyrete romo heruwa rupi aꞌe wà nehe, iꞌi izupe. Amo Àmàrààw izuapyapyr nuiko kwaw Tupàn hemiruzeꞌeg romo aꞌe wà. Àmàrààw izuapyapyr Tupàn hemimumeꞌu kwer aꞌe wà, aꞌe zutykaꞌi Tupàn hemiruzeꞌeg romo wanekon aꞌe wà. -Zutew, zaꞌe wanupe. Nezewe iꞌi Tupàn Àmàrààw pe aꞌe, taꞌyr ràm imumeꞌu pà izupe aꞌe. — Amo ꞌar mehe azewyr putar nepyr ihe nehe. Neremireko Xar imemyr putar aꞌe ꞌar mehe aꞌe nehe, iꞌi izupe."
45,9,10,Izak Àmàrààw taꞌyr romo hekon aꞌe. Tuaꞌu mehe Izak hemireko aꞌe no. Hemek hemireko her romo aꞌe. Umuzàg mokoz waꞌyr aꞌe wà.
45,9,11," Naꞌe Tupàn iꞌi izupe. — Nememyr ipy Ezau aꞌe nehe, wiko putar wywyr hemiruzeꞌeg romo aꞌe nehe, iꞌi izupe. Izexak kar ꞌym mehe we Tupàn umumeꞌu aꞌe maꞌe izupe aꞌe. Taꞌyr nuzapo kwaw maꞌe aꞌe wà rihi. Nuzapo kwaw ikatu maꞌe aꞌe wà rihi. Nuzapo kwaw ikatu ꞌym maꞌe aꞌe wà rihi. — Tywyr uzapo ikatu maꞌe aꞌe, aꞌe rupi aexak putar heremiruzeꞌegete romo ihe nehe, niꞌi kwaw Tupàn izupe. Wexaexak e wemimutar rupi aꞌe. Tupàn umumeꞌu aꞌe maꞌe kuzà pe aꞌe. Aꞌe rupi aꞌe kuzà ukwaw Tupàn hemixak kwer aꞌe. Ukwaw Tupàn wemimutar rupi hexak awer. Tupàn nuexaexak kwaw wemiruzeꞌeg aꞌe, hemiapo kwer hexak ire aꞌe. Imemyr ipy Ezau her romo aꞌe. Tywyr Zako her romo aꞌe."
45,9,13,"Nezewe iꞌi Tupàn zeꞌeg pape rehe imuapyk pyrer. — Aexak Zako hezeupe ihe. Azamutar katu ihe. Ezau naꞌikatu kwaw ihewe, iꞌi wanupe, wazexak kar ꞌym mehe we."
45,9,14,"Tupàn wexak amo, weityk amo, wexak amo no, weityk amo no. Aipo Tupàn naꞌikatu kwaw aꞌe. Nan. Nazazeꞌeg kwaw nezewe zane."
45,9,15,"Nezewe uzeꞌeg Tupàn Moizez pe aꞌe. — Aze hepurupuhareko wer amo teko rehe ihe nehe, apuhareko putar ihe nehe. Aze nahepurupuhareko wer kwaw amo rehe nehe, napuhareko kwaw nehe."
45,9,16,"— Aꞌe awa uzapo ikatu maꞌe, aꞌe rupi apuhareko ihe, niꞌi kwaw purupe. Upuhareko e amo wemimutar rupi aꞌe."
45,9,17,"Kwehe mehe Tupàn uzeꞌeg Ezit pe har wanuwihaw pe. — Tuwihaw romo urumuigo kar kwez ihe, herer ikwaw kar pà teko nànàn ihe, iꞌi izupe. Aꞌe tuwihaw nuiko kwaw Tupàn hemiruzeꞌeg romo aꞌe."
45,9,18,"Tupàn upuhareko teko aꞌe wà, wemimutar rupi aꞌe wà. Aze naꞌipurupuhareko wer kwaw amo wanehe nehe, nupuhareko kwaw wà nehe. — Amupytuꞌu kar putar aꞌe awa herehe izeruzar ire ihe nehe, aze iꞌi amo pe nehe, aꞌe mehe umupytuꞌu kar putar izeruzar ire nehe."
45,9,19,"Tupàn uzepyk amo wanehe aꞌe, upuhareko amo aꞌe wà nehe noPeze putar ruꞌu ihewe nehe. — Màràzàwe tuwe Tupàn uzepyk putar teko wanehe aꞌe nehe, aze aꞌe ae uzawy kar wape wanupe aꞌe nehe, peze putar ruꞌu ihewe nehe. — Mo ikàg weraꞌu Tupàn hemimutar wi aꞌe, peze putar ruꞌu ihewe nehe."
45,9,20,"Aꞌe mehe aꞌe putar peme kury. Ywyꞌa nupuranu kwaw wapo arer rehe aꞌe. — Màràzàwe tuwe nezewe heapo pe raꞌe, niꞌi kwaw izupe. — Aipo erepuranu e putar neapo har rehe nehe, aꞌe peme kury. Ywyꞌa iapo har umaꞌereko ywy rehe wemimutar rupi aꞌe. Upyhyk ywy. Aze ipurapo wer pitài ywyꞌa rehe nehe, uzapo pitài ywyꞌa nehe. Aze ipurapo wer mokoz ywyꞌa rehe nehe, uzapo putar mokoz ywyꞌa nehe. Uzapo amo ywyꞌa hekuzar katu maꞌe. Uzapo amo ae ywyꞌa hekuzar ꞌym maꞌe. Wemimutar rupi tuwe uzapo ywyꞌa."
45,9,22,"Nezewegatete Tupàn aꞌe no. Ipurexak kar wer purehe uzepykaw rehe teko wanupe aꞌe, ukàgaw ikwaw kar pà wanupe aꞌe no. Iàrew tuwe iko purehe uzepykaw rehe. Nuzepyk kwaw tàritykaꞌi wanehe nehe. Ipurexak kar wer ukàg weraꞌu haw rehe purupe, upuràgaw rehe purupe. Umur e ukàgaw upuràgaw zanewe, taꞌe zanepuhareko xe. Zanemukatu, taꞌe ipurumur e wer ukàgaw rehe upuràgaw rehe zanewe xe. Taꞌe zanerenoz uzeupe xe. Wenoz amo zutew uzeupe wà. Wenoz amo zutew ꞌym uzeupe wà no. Zaiko heminozgwer romo zane."
45,9,25,"Nezewe iꞌi Tupàn zeꞌeg Ozez pe imuapyk kar pyrer aꞌe.aꞌe putar teko heremiruzeꞌeg ꞌym wanupe ihe nehe.— Heremiamutar romo peiko kury,aꞌe putar teko heremiamutar ꞌym wanupe ihe nehe no."
45,9,26,
45,9,27,Nezewe iꞌi Izai Izaew izuapyapyr wanehe aꞌe.Waneta haw nuzawy kwaw ywyxig kuꞌi kwer waneta haw aꞌe wà nehe.Tupàn upyro putar xo màràmàràn zo aꞌe wà nehe.
45,9,29,"Uzeꞌeg Izai nezewe aꞌe.aꞌe mehe mo naheta pixik iwer mo teko xe ko ꞌar rehe aꞌe wà.Nezewegatete Xotom tawhu pe har aꞌe wà, Komor tawhu pe har aꞌe wà no,Tupàn uzuka aꞌe pe har paw rupi katete aꞌe wà, taꞌe ikatu ꞌym maꞌe iaiw maꞌe uzapo oho waiko aꞌe ꞌar mehe aꞌe wà xe."
45,9,30,"Zutew nuzeruzar kwaw zeꞌeg puràg rehe wàMàràzàwe tuwe aipo pa, peze ihewe kury. Tupàn umuawyze zutew ꞌym uzehe uzeruzar maꞌe wanereko uzeupe aꞌe wà kury. Nuzeagaw kwaw uzemuawyze pà izupe wà. Zutew aꞌe wà no, kwehe mehe Tupàn wexaexak wanàmuz aꞌe. Aꞌe rupi — Tupàn hemixamixak kwer wà, zaꞌe wanupe. Uzeagaw zepe Tupàn zeꞌeg imur pyrer heruzar pà aꞌe wà. Uzeagaw zepe uzemuawyze pà izupe wà no. Nupuner kwaw wà."
45,9,32,"Taꞌe xo wazeruzar haw rehe zo Tupàn umuawyze teko uzeupe aꞌe wà xe. Numuawyze kwaw wanemiapo kwer rehe aꞌe wà. Zutew naꞌizeruzar wer kwaw Zezuz rehe wà. Aze teko wata waiko pe rupi wà nehe, aze ita aꞌe pe hin nehe, aze aꞌe teko nuexak kwaw aꞌe ita aꞌe wà nehe, aꞌe mehe uzepyapi putar hehe uꞌar pà aꞌe wà nehe. Nezewegatete zutew aꞌe wà no. Naꞌizeruzar wer kwaw Zezuz rehe wà. Aꞌe rupi Tupàn uzepyk putar wanehe nehe."
45,9,33,Nezewe iꞌi Tupàn zeꞌeg pape rehe imuapyk pyrer aꞌe.hurywete putar aꞌe re wà nehe.
45,10,1,Heànàm zutew nuzeruzar kwaw Zezuz rehe aꞌe wà. Aꞌe rupi Tupàn nupyro kwaw tatahu wi aꞌe wà nehe. Aputar zepe wapyro àwàm ihe. Tuweharupi azeꞌeg Tupàn pe wapyro àwàm rehe.
45,10,2,Iho wer zepe Tupàn hape rupi aꞌe wà. Nuzeruzar kwaw Zezuz Tupàn taꞌyr rehe wà. Nukwaw kwaw oho haw wà.
45,10,3,"Taꞌe nukwaw kwaw Tupàn ipurumuawyze haw wà xe. Oho zepe wape rupi wà, uzeagaw pà uzemukatu pà nezewe wà. Noho tuwe kwaw Tupàn hape rupi wà, nukwaw kwaw Tupàn purumuawyze haw wà."
45,10,4,"Taꞌe Tupàn umumaw zeꞌeg kwehe arer rupi teko iho haw aꞌe xe. Ko ꞌar rehe kury, xo Tupàn taꞌyr rehe uzeruzar maꞌe zo umuawyze uzeupe wà kury."
45,10,5,"Tupàn upyro putar wyzài uzehe uzeruzar maꞌe aꞌe wà neheNezewe iꞌi Moizez aꞌe, zeꞌeg kwehe arer rupi oho zepe maꞌe wanehe uzeꞌeg pà aꞌe. — Aze mo teko upuner Tupàn zeꞌeg heruzar haw rehe aꞌe wà, iawy ꞌym pà aꞌe wà, aꞌe mehe ikatu mo Tupàn pe aꞌe wà, iꞌi wanupe."
45,10,6,"Nezewe iꞌi aꞌe zeꞌeg aꞌe, uzeruzar haw rehe uzemuawyze maꞌe wanehe aꞌe. — Pezepyꞌamugeta zo nezewe nehe. Mo uzeupir putar oho ywate nehe, peze zo nehe. Taꞌe ko zeꞌeg nuzawy kwaw Zaneruwihawete ywak wi heruzyw paw aꞌe xe, iꞌi aꞌe zeꞌeg. Epuranu zo nezewe nehe. — Mo uwezyw putar oho ywy iwyromo har pe nehe. Ko zeꞌeg nuzawy kwaw Zaneruwihawete imuzeupir kar haw màno gwer waneko haw wi aꞌe. — Pekwaw katu Tupàn zeꞌeg. Pemonokatu izeꞌeg pepyꞌa pe. Pemugeta tuweharupi no, iꞌi zeꞌeg kwehe arer. Aꞌe Tupàn zeꞌeg aꞌe ae umumeꞌu Zezuz rehe zanezeruzar àwàm zanewe aꞌe. Ihe ihe no, amumeꞌu Zezuz rehe zeꞌegaw aha teko ihe no, teko wanupe ihe no.— Pezeruzar hehe nehe, aꞌe aha teko purupe."
45,10,9,"— Zezuz hezar romo hekon aꞌe, aze ere nehe, aze erezeruzar Zezuz imugweraw pawer rehe nehe no, Tupàn imugweraw parer romo heko haw rehe nehe no, Tupàn nepyrogatu putar tatahu wi aꞌe nehe, nemuigo kar pà uzepyr tuweharupi aꞌe nehe."
45,10,10,"Taꞌe zazeruzar zanepyꞌa pe hehe zane xe. Aꞌe rupi Tupàn zanemuawyze aꞌe. — Azeruzar Zezuz rehe ihe, aze zaꞌe nehe, aꞌe mehe zanepyro putar aꞌe nehe."
45,10,11,"Nezewe iꞌi zeꞌeg kwehe arer aꞌe. — Hehe uzeruzar maꞌe ràm nuzemumikahy pixik kwaw hehe uzeruzar haw rehe aꞌe wà nehe, naꞌimaranugar pixik kwaw izuwi aꞌe wà nehe, iꞌi zeꞌeg kwehe arer."
45,10,12,"Tupàn aꞌe, zutew wazar romo hekon aꞌe. Zutew ꞌym wazar romo hekon aꞌe no. Teko paw wazar romo hekon aꞌe. Uzuawygatu izupe paw rupi aꞌe wà. Aze amo wenoz maꞌe izupe aꞌe nehe, Tupàn uzapo putar ikatuahy maꞌe izupe aꞌe nehe, henoz tar pe aꞌe nehe. Uzapo putar ikatuahy maꞌe uzeruzar maꞌe nànàn nehe."
45,10,13,"Nezewe iꞌi zeꞌeg imuapyk pyrer. — Aze teko wenoz ikatu ꞌym maꞌe wemiapo kwer imunànaw Tupàn pe aꞌe wà nehe, Tupàn upyrogatu putar aꞌe teko tatahu wi aꞌe wà nehe, wamuigo kar pà uzepyr aꞌe wà nehe. Upyro putar henoz har paw rupi katete aꞌe wà nehe."
45,10,14,"Aze amo nuzeruzar kwaw Zezuz rehe aꞌe nehe, nupuner kwaw maꞌe henoz taw rehe izupe aꞌe nehe. Aze nuenu pixik kwaw Zezuz rehe zeꞌeg puràg aꞌe nehe, nupuner kwaw hehe uzeruzar haw rehe aꞌe nehe, taꞌe nukwaw kwaw aꞌe zeꞌeg aꞌe xe. Aze amo numumeꞌu pixik kwaw aꞌe zeꞌeg izupe aꞌe nehe, nuenu pixik kwaw aꞌe nehe. Aze Tupàn nomono kar kwaw uzeꞌeg imumeꞌu har ywy nànàn aꞌe wà nehe, aze hemimono kar numumeꞌu kwaw izeꞌeg teko wanupe aꞌe wà nehe, ni amo numumeꞌu pixik kwaw aꞌe teko wanupe aꞌe wà nehe. Nezewe iꞌi Tupàn zeꞌeg aꞌe. — Tupàn zeꞌeg puràg imumeꞌu har wanur haw ikatuahy teko wanupe. Hurywete wanur mehe wà, iꞌi wanupe."
45,10,16,"Xo màràmàràn zo uzeruzar zeꞌeg puràg rehe aꞌe wà. Kwehe mehe iꞌi Izai Tupàn pe aꞌe. — Tupàn, aipo amo teko uzeruzar nezeꞌeg heremimumeꞌu kwer rehe aꞌe wà. Naexak kwaw amo ihe wà, iꞌi Izai Tupàn pe aꞌe."
45,10,17,"Aꞌe rupi zeruzar haw ur Tupàn zeꞌeg henu mehe aꞌe, Tupàn zeꞌeg Zaneruwihawete rehe zeꞌegaw ur imumeꞌu har wanuwi aꞌe no."
45,10,18,"Apuranu wi putar penehe ihe kury. Aipo zutew nuenu pixik kwaw Zaneruwihawete heko haw imumeꞌu haw aꞌe wà. Wenu tuwe aꞌe wà. Nezewe iꞌi zeꞌeg kwehe arer aꞌe.— Amo umumeꞌu oho ywy nànàn aꞌe wà,taw nànàn aꞌe wà no.Wazeꞌeg uhàuhàz ywy nànàgatu aꞌe wà no,taw nànàgatu aꞌe wà no,"
45,10,19,"Apuranu wi penehe ihe kury. Aipo zutew nukwaw kwaw aꞌe wà. Moizez ràgypy umumeꞌu Tupàn zeꞌeg zaneipy wanupe aꞌe. Aꞌe teko nuiko kwaw pitài awa izuapyapyr romo aꞌe wà. Nuiko kwaw pezàwe wà. Nezewe iꞌi aꞌe zeꞌeg.peze putar zepe wanupe nehe,"
45,10,20,Aꞌe re Izai umumeꞌu amo Tupàn zeꞌeg aꞌe no.iꞌi wanupe.
45,10,21,"Uzeꞌeg Izaew izuapyapyr wanehe no.Ipuruzukaiw ihewe wà,iꞌi zeꞌeg kwehe arer."
45,11,1,"Tupàn upuhareko zutew aꞌe wàAꞌe rupi apuranu putar penehe ihe kury. Aipo Tupàn upuir zutew wanuwi aꞌe. Nan. Ihe zutew romo aiko ihe. Àmàrààw zuapyr romo aiko ihe, Mezàmi zuapyr romo ihe no."
45,11,2,"Tupàn nupuir kwaw zutew wanuwi aꞌe, nupuir kwaw wemixamixak kwer izypy mehe arer wanuwi aꞌe. Kwehe mehe Eri uzeꞌeg ahyahy Izaew izuapyapyr wanehe aꞌe, Tupàn pe uzeꞌeg pà aꞌe. Pekwaw aꞌe zeꞌeg kwehe arer. — O Tupàn hezar, iꞌi izupe. — Zutew uzuka nezeꞌeg imumeꞌu har aꞌe wà. Weityk maꞌeaꞌyr zuka haw aꞌe wà no, iꞌi izupe. — Xo ihe zutykaꞌi aikuwe ihe, nahezuka kwaw aꞌe wà rihi. Uzeagaw zepe waiko hezuka pà aꞌe wà, iꞌi izupe."
45,11,4,"Naꞌe iꞌi Tupàn izupe aꞌe kury. .000 teko amonokatu hezeupe ihe wà. Numuwete katu kwaw tupàn aꞌuaꞌu Waꞌaw her maꞌe aꞌe wà, iꞌi izupe. — Hemuwete katu aꞌe wà, iꞌi izupe."
45,11,5,"Nezewegatete ko ꞌar rehe no. Tupàn upurupuhareko katu iko aꞌe. Aꞌe rupi wexaexak wemiruzeꞌeg iko aꞌe wà. Naheta teteaꞌu kwaw aꞌe wà. Nuexaexak kwaw aꞌe teko wanemiapo kwer rehe aꞌe wà. Upuhareko aꞌe wà, aꞌe rupi wexaexak wà. Aze mo wexaexak aꞌe teko wanemiapo kwer rehe wà, aꞌe mehe mo nuexaexak iwer mo upurupuhareko haw rehe wà."
45,11,7,"Izaew izuapyapyr aꞌe wà, uzeagaw zepe uzemuawyze kar pà Tupàn pe wà. Nuzemuawyze kwaw wà. Tupàn wexaexak amo ae teko aꞌe wà. Aꞌe zutew ꞌym aꞌe wà, hexaexak pyrer aꞌe wà, uzemuawyze Tupàn pe aꞌe wà. Naheta teteaꞌu kwaw wà. Nezewe iꞌi Tupàn zeꞌeg imuapyk pyrer aꞌe.Nuenu katu kwaw wà, nukwaw kwaw wà.Uzeapyaka katu imumeꞌu mehe wà.Nuenu katu kwaw wà, nuweruzar kwaw wà,"
45,11,9,"Tuwihaw Tawi iꞌi nezewe aꞌe.Nezewegatete zutew aꞌe wà nehe no.Nuzeruzar kwaw Tupàn zeꞌeg rehe wà nehe.Tuwe Tupàn uzepyk wanehe nehe.tuwe upuraraw maꞌerahy aꞌe wà nehe no,taꞌe noho kwaw Tupàn zeꞌeg rupi aꞌe wà xe."
45,11,11,"Apuranu putar penehe ihe kury. Aipo zutew nupuner pixik kwaw uzewyr haw rehe Tupàn pe aꞌe wà nehe. Upuner tuwe wà. Uzapo ikatu ꞌym maꞌe teteaꞌu waiko aꞌe wà, aꞌe rupi Tupàn upyro putar zutew ꞌym aꞌe wà nehe kury. Aꞌe rupi zutew hewyrowyroahy putar zutew ꞌym wanehe aꞌe wà nehe kury. Zutew uzewyr putar ruꞌu Tupàn pe amo ꞌar mehe aꞌe wà nehe."
45,11,12,"Tupàn uzapo ikatuahy maꞌe iko zutew ꞌym wanupe kury, taꞌe zutew uzapo ikatu ꞌym maꞌe waiko aꞌe wà xe. Teko maꞌe hereko ꞌymar uzemumikahy aꞌe wà. Nezewegatete zutew uzemumikahy aꞌe wà no, taꞌe Tupàn oꞌok ukatu haw wanuwi aꞌe xe, imono e pà zutew ꞌym wanupe aꞌe xe. Zutew wanemiapo kwer ikatu ꞌym maꞌe ikatu zutew ꞌym wanupe aꞌe wà. Aze zutew uzewyr Tupàn pe wà nehe, ikatu weraꞌu putar zutew ꞌym wanupe aꞌe wà nehe."
45,11,13,"Tupàn upyro putar zutew ꞌym aꞌe wà nehePe zutew ꞌym pe, azeꞌeg putar peme ihe kury. Tupàn hemur kar uzeꞌeg imumeꞌu kar pà zutew ꞌym wanupe aꞌe. Ikatuahy ihewe nezewe mehe aꞌe."
45,11,14,Taꞌe nezewe mehe zutew hewyrowyroahy putar penehe aꞌe wà nehe xe. Aze ruꞌu amo uzeruzar putar nezewe mehe wà nehe.
45,11,15,"Tupàn upuir kwez zutew wanuwi. Aꞌe rupi zutew ꞌym wiko Tupàn imyrypar romo wà kury. Aze zutew uzewyr Tupàn pe wà nehe, aꞌe mehe hurywete putar teko paw rupi aꞌe wà nehe. Tupàn hurywete putar nehe no. Teko imàno mehe iànàm uzemumikahy aꞌe wà. Aze ukweraw wi nehe, hurywete wi putar wà nehe no. Nezewegatete zane nehe no. Aze zutew uzewyr Tupàn pe wà nehe, zanerurywete putar zane nehe no."
45,11,16,"Kwehe mehe zutew ipy aꞌe wà, Tupàn hemixamixak kwer romo wanekon aꞌe wà. Aꞌe rupi amo ꞌar mehe nehe, wazuapyapyr uzewyr putar izupe aꞌe wà nehe. Aze teko omono e typyꞌak Tupàn pe aꞌe wà, nomono e kwaw ipehegwer pixikaꞌi izupe aꞌe wà. Omono e paw rupi izupe wà. Aze teko omono e maꞌeꞌyw izupe wà, omono e hapo hàkàgwer izupe wà no. Nezewegatete zutew aꞌe wà no. Zutew ipy uzemono izupe aꞌe wà. Amo ꞌar mehe wazuapyapyr uzemono putar izupe aꞌe wà nehe no."
45,11,17,"Zutew aꞌe wà, maꞌywa ꞌyw ài wanekon aꞌe wà. Amo hàkà upen. Aꞌe rupi izar omomog amo ae maꞌywa ꞌyw hàkà aꞌe maꞌywa ꞌyw rehe aꞌe. Pe zutew ꞌym pe, amo ae maꞌywa ꞌyw ài peiko pe. Tupàn pemog maꞌywa ꞌyw izypy mehe arer rehe aꞌe kury. Nezewegatete pepyhyk putar aꞌe maꞌe zutew wanupe imur pyràm nehe no."
45,11,18,Aꞌe rupi pezeꞌeg zemueteahy zo aꞌe hàkà upen maꞌe kwer wanehe nehe. Taꞌe hàkà ài peiko pe no xe. Hàkà nomono kwaw ukàgaw hapo pe aꞌe. Nan. Hapo umur ukàgaw wàkà pe aꞌe.
45,11,19,"Peze zo nehe, — Kwa, Tupàn omonohok aꞌe hàkà aꞌe, taꞌe iporomomog wer zanerehe maꞌywaꞌyw rehe aꞌe xe, aꞌe hàkà hekuzaromo aꞌe xe, peze zo nehe."
45,11,20,"Zutew nuzeruzar kwaw hehe aꞌe wà, aꞌe rupi Tupàn omonohok waneityk pà maꞌywaꞌyw hàkà ài aꞌe wà. Pezeruzar katu peiko pe, aꞌe rupi pepyta peiko aꞌe pe maꞌywa ꞌyw rehe pe kury. — Zaiko weraꞌu zutew wanuwi, peze zo pezeupe nehe. — Pekyze katu Tupàn wi nehe, aꞌe peme ihe kury. Aze pepytuꞌu pezeruzar ire nehe, peneityk putar aꞌe nehe no."
45,11,21,"Tupàn omonohok zutew maꞌywa ꞌy wi hàkà ài aꞌe wà. Zutew ꞌym aꞌe wà nehe no, aze upytuꞌu uzeruzar ire aꞌe wà nehe, aꞌe mehe Tupàn omonohok putar aꞌe zutew ꞌym aꞌe wà nehe no, hàkà ài aꞌe wà nehe no."
45,11,22,"Nezewe xixak Tupàn ipurupuhareko haw zane kury. Xixak purehe izepykaw no. Uzepyk iko uzeruzar ꞌym maꞌe wanehe aꞌe. Pepuhareko aꞌe. Ikatuahy peme aꞌe, taꞌe pepuhareko aꞌe xe. Aze upytuꞌu pepuhareko re nehe, pemonohok putar maꞌywa ꞌyw wi nehe no."
45,11,23,"Aze zutew uzeruzar wi hehe aꞌe wà nehe, Tupàn omomog wi putar maꞌywa ꞌyw rehe aꞌe wà nehe. Taꞌe Tupàn upuner zutew wamomog wi haw rehe aꞌe maꞌywa ꞌyw rehe aꞌe wà nehe no xe, wemiruzeꞌeg romo wamuigo kar wi pà aꞌe wà nehe no xe."
45,11,24,"Pe zutew ꞌym pe, peiko amo ae maꞌywa ꞌyw iro maꞌe hàkà ài pe. Tupàn pemonohok kwez aꞌe maꞌywaꞌyw wi aꞌe kury. Pemomog kwez maꞌywa ꞌyw ikatu maꞌe rehe kury. Omonohok zutew maꞌywa ꞌyw ikatu maꞌe wi wà. Nazawaiw kwaw wamomog wi haw nehe. Tupàn upuner wyzài maꞌe iapo haw rehe aꞌe."
45,11,25,"Tupàn upuhareko teko paw rupi aꞌe wàAmumeꞌu putar amo zeꞌeg ikwaw pyr ꞌym peme ihe kury, herywyr wà. Henu mehe napeze kwaw nezewe nehe. — Urukwaw katu maꞌe paw rupi ure, napeze kwaw nehe. Aiꞌaw hezeꞌeg ihe kury. — Amo ꞌar mehe zutew uzewyr putar Tupàn pe aꞌe wà nehe, hehe uzeruzar wi pà aꞌe wà nehe. Tupàn upapar zutew ꞌym uzeruzar maꞌe wanereko aꞌe wà. Uzeruzar maꞌe ràm waneta haw ihyk mehe, Tupàn umuzewyr kar putar zutew uzeupe aꞌe wà nehe."
45,11,26,Nezewe Tupàn upyro putar zutew aꞌe wà nehe. Nezewe iꞌi Tupàn zeꞌeg pape rehe imuapyk pyrer.Zako izuapyapyr wanuwi nehe.
45,11,27,"Maꞌe heremimumeꞌu kwer kwehe arer azapo putar nehe,ikatu ꞌym maꞌe wanemiapo kwer iꞌok pà wanuwi nehe."
45,11,28,"Zutew nuzeruzar kwaw Tupàn zeꞌeg puràg rehe aꞌe wà. Aꞌe rupi Tupàn iàmàtyryꞌymar romo wanekon wà. Aꞌe rupi pe zutew ꞌym pe, peiko imyrypar romo kury. Kwehe mehe Tupàn wexaexak zutew wanàmuzgwer aꞌe wà. Aꞌe rupi naheharaz kwaw wanuwi. Uzamutar katu wi wi wà."
45,11,29,"Aze Tupàn wexaexak amo teko uzeupe aꞌe wà nehe, ikatu maꞌe iapo pà wanupe aꞌe wà nehe, nupuir kwaw wanuwi aꞌe re aꞌe nehe."
45,11,30,"Pe zutew ꞌym pe ty wà, kwehe mehe peipy upytuꞌu Tupàn zeꞌeg heruzar ire aꞌe wà. Ko ꞌar rehe Tupàn pepuhareko iko aꞌe kury, taꞌe zutew upytuꞌu izeꞌeg heruzar ire aꞌe wà xe. Tupàn pepuhareko katu aꞌe. Aꞌe rupi zutew nuweruzar kwaw izeꞌeg ko ꞌar rehe aꞌe wà, taꞌe nezewe mehe Tupàn upuner wapuhareko wi haw rehe aꞌe nehe xe."
45,11,32,"— Upytuꞌu hezeꞌeg heruzar ire aꞌe wà nehe, iꞌi Tupàn uzeupe aꞌe. Apuner wapuhareko wi haw rehe ihe nehe, iꞌi uzeupe."
45,11,33,"Pawru umumeꞌu Tupàn ikatu haw xe aꞌe kuryTupàn aꞌe, maꞌe paw wazar romo hekon aꞌe. Ukwaw katu maꞌe paw rupi aꞌe no. Nazapuner kwaw hemiapo kwer ikwaw paw rehe zane. Nazapuner kwaw hemiapo ràm ikwaw paw rehe zane."
45,11,34,Nezewe iꞌi zeꞌeg kwehe arer aꞌe.
45,11,36,"Taꞌe Tupàn aꞌe xe, maꞌe paw iapo har romo hekon aꞌe xe. Uzeupe tuwe uzapo aꞌe maꞌe paw rupi aꞌe wà. Wazar romo hekon aꞌe. Omono ukàgaw wanupe, wamuigo kar pà ywy rehe. Teko paw aꞌe wà nehe, tuwe uzeꞌegatu hehe tuweharupi aꞌe wà nehe, awyzeharupi aꞌe wà nehe no. Azeharomoete."
45,12,1,"Zamaꞌereko Tupàn pe zane neheTupàn zanepuhareko katu aꞌe. Aꞌe rupi azapo kar putar maꞌe peme ihe nehe kury. Pezemono e Tupàn pe nehe, penetekwer wikuwe maꞌe wamono e pà izupe nehe. Tupàn pemonokatu putar uzeupe aꞌe nehe. Hurywete putar uzeupe pezemono haw rehe aꞌe nehe no. Aze pezemono izupe nehe, aꞌe mehe pemuwete katu putar azeharomoete nezewe mehe nehe."
45,12,2,"Peiko zo ikatu ꞌym maꞌe iapo har wazàwe nehe. Tuwe Tupàn pemuigo kar amo ae maꞌe ipyahu maꞌe romo aꞌe nehe. Tuwe pepyꞌa upytuꞌu ikatu ꞌym maꞌe iputar ire nehe. Tuwe umupyahu kar pemaꞌenukwaw paw nehe, imukatu pà nehe. Xo nezewe mehe zo pekwaw putar Tupàn hemiapo putar haw nehe. Pekwaw putar ikatu maꞌe iapo haw nehe no, Tupàn imurywete kar pà nehe no. Pekwaw putar ikatuahy maꞌe iapo haw nehe no."
45,12,3,"Tupàn hemuigo kar uzeꞌeg imumeꞌu har romo aꞌe. Aꞌe rupi amumeꞌu putar ko maꞌe peme ihe nehe kury. — Aiko weraꞌu amogwer wanuwi ihe, peze zo nehe. Tupàn pemuzeruzar kar uzehe pitàitàigatu aꞌe. Amo uzeruzar katu hehe wà, amo ae nuzeruzar katu kwaw hehe wà. Aze pixikaꞌi nezeruzar haw nehe, — Uhuaꞌu hezeruzar haw ihe, ere zo nehe."
45,12,4,"Zaneretekwer heta zanereha, heta zanezywa no. Zaneretymà, zanepo, zanepy. Zaneretekwer ipehegwer aꞌe wà, pitàitàigatu uzapo amo maꞌe aꞌe wà. Heta teteaꞌu zanepehegwer zanewe wà. Pitài zo zaneretekwer."
45,12,5,"Nezewegatete zane kwer uzeruzar maꞌe paw rupi zane no. Zanereta teteaꞌu. Pitài teko hetekwer ài zaiko. Zaneruwihawete zanemonoꞌonoꞌog uzeinuromo aꞌe, pitài teko romo zaneapo pà wetekwer ài aꞌe."
45,12,6,"Uzapo kar Tupàn amo maꞌe iko zanewe pitàitàigatu aꞌe. Umur ukàgaw iko zanewe, aꞌe maꞌe iapo kar pà zanewe. Aze umur ukàgaw uhuaꞌu maꞌe newe nehe, ezapo tuwe maꞌe teteaꞌu izupe nehe. Aze umur ukàgaw pixikaꞌi maꞌe newe nehe, ezapo maꞌe aꞌe ikàgaw pixikaꞌi maꞌe pupe nehe. Aze nemuigo kar uzeꞌeg imumeꞌu har romo nehe, emumeꞌu izeꞌeg eho iko ikàgaw newe imur pyrer rupi nehe. Zanemuzeruzar kar uzehe aꞌe. Tupàn umur uzehe zanezeruzar haw zanewe aꞌe."
45,12,7,"Aze umur ukàgaw newe nehe, aze — Ezekaiw katu maꞌe hereko ꞌymar wanehe nehe, imaꞌeahy maꞌe wanehe nehe, aze iꞌi newe nehe, ezekaiw katu wanehe nehe. Aze umur ukàgaw newe nehe, aze — Epurumuꞌe katu nehe, aze iꞌi newe nehe, epurumuꞌe katu nehe."
45,12,8,"Aze iꞌi nezewe newe nehe, — Emono nemaꞌe neremetarer amo pe nehe, aze iꞌi newe nehe, nerekytyꞌym zo nehe. Aze nemuigo kar tuwihaw romo nehe, emaꞌereko katu nehe, epureruzeꞌegatu nehe. Aze iꞌi Tupàn newe nehe, — Ezapo ikatu maꞌe eho amo wanupe nehe, aze iꞌi newe nehe, nerurywete iapo mehe nehe."
45,12,9,Pepuruamutar tuwe nehe. Pezapo zo ikatu ꞌym maꞌe nehe. Tuwe ikatu ꞌym maꞌe iro peme nehe. Xo ikatuahy maꞌe zo pezapo tuwe nehe.
45,12,10,Pezeamutamutar katu nehe. Pezeruzeꞌegatu pezehezehe nehe no.
45,12,11,"Pemaꞌereko katu nehe. Peranahy zo nehe. Peruzar Tekwe Puràg pepyꞌa pe nehe, aꞌe rupi pemaꞌereko katu putar Tupàn pe nehe."
45,12,12,"Peàrogatu Tupàn pyr peho àwàm nehe. Aꞌe rupi penurywete putar nehe. Aze pepuraraw maꞌerahy nehe, pezàn zo ipuraraw kar har wanuwi nehe. Pepytuꞌu zo Tupàn pyr peho àwàm hàro re nehe. Tuweharupi pezeꞌeg Tupàn pe nehe."
45,12,13,"Zaneruwihawete rehe uzeruzar maꞌe pepyr har aꞌe wà, aze naheta tete kwaw maꞌe wanupe nehe, aze naheta tete kwaw temiꞌu wanupe nehe, pemono amo penemiꞌu amo wanupe nehe. Aze uzeruzar maꞌe penemigwaw ꞌym ur pepyr nehe, pemuixe kar penàpuz me nehe, temiꞌu imono e pà izupe nehe."
45,12,14,"Aze teko upuraraw kar maꞌerahy peme aꞌe wà nehe, aꞌe mehe — Ezapo ikatuahy maꞌe aꞌe heàmàtyryꞌymar wanupe nehe, peze Tupàn pe nehe. Azeharomoete ty wà. Pezapo kar zo ikatu ꞌym maꞌe peàmàtyryꞌymar wanupe nehe."
45,12,15,"Aze amo hurywete wà nehe, penurywete wainuromo nehe no. Aze amo uzemumikahy wà nehe, pezemumikahy wainuromo nehe no."
45,12,16,"Pezekaiw hemetarer katu maꞌe wanehe nehe. Pezekaiw hemetarer ꞌym maꞌe wanehe nehe no. Peiko weraꞌu zo amogwer wanuwi nehe. Peiko maꞌe hereko ꞌymar wazàwe nehe. Pezapo wyzài maꞌe amogwer uzeruzar maꞌe wanupe nehe.— Aiko tuwe maꞌe kwaw katu har romo ihe, peze zo wanupe nehe."
45,12,17,"Aze teko uzapo ikatu ꞌym maꞌe peme aꞌe wà nehe, pezapo zo ikatu ꞌym maꞌe wanupe hekuzaromo nehe. Xo ikatuahy maꞌe pezapo nehe. Aꞌe rupi teko nuzeꞌeg zemueteahy kwaw penehe aꞌe wà nehe."
45,12,18,Ezeagaw tuwe puràmàtyryꞌym ꞌym pà nehe. Pezeàmàtyryꞌym zo nehe.
45,12,19,"Aze teko uzapo ikatu ꞌym maꞌe peme aꞌe wà nehe, pezepyk zo wanehe nehe. Tuwe Tupàn uzepyk wanehe nehe. Ipuruzukaiw putar wanupe nehe. Nezewe iꞌi Tupàn aꞌe, uzeꞌeg imuapyk kar pà kwehe mehe aꞌe.iꞌi wanupe."
45,12,20,"Nezewe iꞌi amo ae Tupàn zeꞌeg kwehe arer aꞌe.emono temiꞌu izupe nehe.Aze iziwez nehe, emono ꞌy izupe nehe.Izemumikahy haw aꞌe nehe, imaranugar haw aꞌe nehe no, wapy putar tata ài aꞌe nehe."
45,12,21,"Ezeityk kar zo ikatu ꞌymaw pe nehe. Eityk ikatu ꞌymaw ne nehe, ikatu haw pupe ne nehe."
45,13,1,"Xiruzar tuwihaw zane wà nehePeruzar tuwihaw wazeꞌeg peiko nehe, taꞌe Tupàn umuigo kar awa penuwihaw romo aꞌe wà xe. Naheta kwaw tuwihaw Tupàn hemimutar ꞌym rupi tuwihaw romo uzeapo maꞌe kwer aꞌe wà."
45,13,2,"Aze teko nuweruzar kwaw tuwihaw wazeꞌeg aꞌe wà nehe, aꞌe mehe nuweruzar kwaw Tupàn zeꞌeg aꞌe wà nehe no. Aze amo nuweruzar kwaw tuwihaw zeꞌeg nehe, tuwihaw uzepyk putar hehe aꞌe nehe. Tupàn uzepyk putar uzeꞌeg heruzar ꞌymar wanehe aꞌe nehe no."
45,13,3,"Ikatu maꞌe iapo har nukyze kwaw tuwihaw wanuwi aꞌe wà. Xo ikatu ꞌym maꞌe iapo har ukyze wanuwi wà. Aze napekyze wer kwaw tuwihaw wanuwi nehe, xo ikatuahy maꞌe pezapo nehe. Aꞌe mehe tuwihaw uzeꞌegatu putar penehe aꞌe wà nehe."
45,13,4,"Tupàn umuigo kar awa tuwihaw romo aꞌe wà, aꞌe rupi wazar romo hekon aꞌe. Aꞌe rupi Tupàn nuzapo kar kwaw wemiapo putar ꞌymaw wanupe aꞌe nehe. Aze ikatu ꞌym maꞌe pezapo nehe, pekyze tuwe tuwihaw wanuwi nehe, taꞌe upuner tuwe penehe uzepykaw rehe aꞌe wà nehe xe. Tuwihaw aꞌe wà, Tupàn pe maꞌe iapo har romo wanekon aꞌe wà, aꞌe rupi Tupàn umuzepyk kar ikatu ꞌym maꞌe iapo har wanehe aꞌe wà."
45,13,5,"Aꞌe rupi peruzar tuwihaw pe wà nehe. — Aruzar putar tuwihaw zeꞌeg ihe nehe, taꞌe aze naruzar kwaw nehe, uzepyk putar herehe wà nehe, peze zo nehe. Peruzar wazeꞌeg nehe, taꞌe uzapo kar ikatu maꞌe peme aꞌe wà xe."
45,13,6,"Aꞌe rupi aze tuwihaw wenoz temetarer peme wà nehe, pemono wanupe nehe. Taꞌe umaꞌereko waiko Tupàn pe aꞌe wà xe, upureruzeꞌeg mehe aꞌe wà xe."
45,13,7,"Aze penewer temetarer rehe tuwihaw wanupe nehe, pemekuzar wanupe nehe. Aze wenoz temetarer peme wà nehe, pemono wanupe nehe. Aze wenoz maꞌe peme nehe, pemono wanupe nehe. — Uremuawate katu nehe, aze iꞌi peme wà nehe, pemuawate katu pe wà nehe. — Ure penuwihaw romo uruiko ure, aꞌe rupi pezeꞌegatu urerehe nehe, aze iꞌi peme wà nehe, aꞌe mehe peruzar wazeꞌeg nehe. Urereko pe tuwihaw ài nehe, aze iꞌi peme wà nehe, aꞌe mehe peruzar wazeꞌeg nehe."
45,13,8,"Xiapo ikatu maꞌe zanezeupeupe nehePenewer zo maꞌe rehe amo pe nehe. Pepuruamutar katu nehe. Aze teko upuruamutar katu tuwe aꞌe wà nehe, Tupàn zeꞌeg imur pyrer heruzar har romo wanekon putar aꞌe wà nehe."
45,13,9,"Nezewe iꞌi aꞌe zeꞌeg kwehe arer aꞌe. — Peho zo pemen ꞌym wapuhe nehe, peho zo penemireko ꞌym wapuhe nehe. Pepuruzuka zo nehe. Pemunar zo amogwer wamaꞌe rehe nehe. Penewyrowyroahy zo amogwer wamaꞌe rehe nehe, iꞌi zeꞌeg kwehe arer. Ikatuahy aꞌe zeꞌeg paw rupi. Pezeamutar katu. Aze pezamutar katu penapi har pezeamutar katu haw zàwegatete nehe, aꞌe mehe inugwer zeꞌeg kwehe arer heruzar har ài peiko putar nehe."
45,13,10,"Aze amo uzamutar wapi har nehe, nuzapo pixik kwaw ikatu ꞌym maꞌe izupe nehe. Aꞌe rupi aze teko uzamutar wapi har wà nehe, aꞌe mehe inugwer Tupàn zeꞌeg heruzar har romo wanekon aꞌe wà nehe."
45,13,11,"ꞌAr uhem wà aꞌe— Zezuz uzewyr putar naꞌarewahy aꞌe nehe kury, nazaꞌe kwaw kwehe mehe. Ko ꞌar rehe Zezuz uzewyr putar naꞌarewahy aꞌe nehe kury, zaꞌe zaiko kury. Pekwaw iàrew ꞌym àwàm. Aꞌe rupi peàrogatu tuwe nehe kury. Pytunaw upaw aꞌe kury. ꞌAr uhem wà aꞌe no. Aꞌe rupi zapytuꞌu pytunaw pe wiko maꞌe hemiapo iapo re zane kury. Aꞌe rupi xiàmàtyryꞌym ikatu ꞌym maꞌe nehe kury."
45,13,13,"Pezapo ikatu maꞌe peho peiko nehe, ꞌar romo wata maꞌe ài nehe. Pekaꞌu zo nehe. Pekar zo kuzà wyzài pe wà nehe. Pezapo zo ikatu ꞌym maꞌe wapuhe nehe. Pepuràmàtyryꞌym zo nehe. Penewyrowyroahy zo amogwer wanehe nehe."
45,13,14,"— Hepurapo wer ikatu ꞌym maꞌe rehe ihe nehe, aze pepyꞌa iꞌi peme nehe, pezekaiw zo hehe nehe. Pezapo zo hemiapo putar haw nehe. — Emur nekàgaw ihewe nehe, peze Zezuz Zaneruwihawete pe nehe. Peiko ikatu ꞌym maꞌe iàmàtyryꞌymar romo nehe."
45,14,1,"Emumeꞌu zo nerywyr hemiapo kwer ikatu ꞌym maꞌe amo wanupe neheAze penapi har nuzeruzar katu kwaw Zezuz rehe aꞌe nehe, pemuixe kar pezemonoꞌogaw pe nehe, pekàgaw imono pà izupe nehe. Pezeꞌeg uryw ahyahy zo hehe nehe, imaꞌenukwaw paw rehe nehe. — Nerekwaw pixik kwaw maꞌe ne, peze zo izupe nehe."
45,14,2,"Amo uzeruzar maꞌe aꞌe wà, wyzài temiꞌu uꞌu aꞌe wà, taꞌe uzeruzar katu Zezuz rehe aꞌe wà xe. Amo ae nuꞌu kwaw maꞌeroꞌo kwer aꞌe wà, taꞌe naꞌikàg kwaw wazeruzar haw aꞌe wà xe. — Naꞌu kwaw maꞌeroꞌo kwer ihe, taꞌe teko omono maꞌeroꞌo kwer tupàn aꞌuaꞌu wanupe aꞌe wà xe, iꞌi putar wà nehe."
45,14,3,"Aze wyzài maꞌe ereꞌu nehe, ezeꞌeg zemueteahy zo maꞌeroꞌo kwer iꞌu ꞌymar wanehe nehe. Aze maꞌe roꞌo kwer iꞌu ꞌymar romo ereiko nehe, ezeꞌeg zemueteahy zo wyzài temiꞌu iꞌu har wanehe nehe. Taꞌe Tupàn umuigo kar aꞌe teko wemiruzeꞌeg romo aꞌe xe."
45,14,4,"Tupàn aꞌe, wazar romo hekon aꞌe. Tupàn zutykaꞌi umumeꞌu putar wemiruzeꞌeg wakatu haw aꞌe nehe, umumeꞌu putar wakatu ꞌymaw aꞌe nehe no. Nerepuner kwaw imumeꞌu haw rehe nehe, taꞌe nereiko kwaw wazar romo ne xe. Ikatu maꞌe uzapo putar aꞌe wà nehe, taꞌe wazar upuner iapo kar haw rehe wanupe aꞌe nehe xe."
45,14,5,"Amo uzeꞌeg nezewe aꞌe. — Amo ꞌar ikatu weraꞌu amo ꞌar wanuwi aꞌe wà, iꞌi aꞌe. Amo ae uzeꞌeg nezewe. ꞌAr uzuawygatu paw rupi aꞌe wà, iꞌi aꞌe. Tuwe teko pitàitàigatu ukwaw katu uzepyꞌamugeta haw aꞌe wà nehe."
45,14,6,"Amo wexak amo ꞌar ikatu weraꞌu haw aꞌe, taꞌe umuwete katu Tupàn iko aꞌe xe. Amo uꞌu temiꞌu paw rupi aꞌe, taꞌe umumeꞌu ikatu haw Tupàn pe aꞌe xe. Amo uzekwaku iko amo maꞌe iꞌu ꞌym pà aꞌe, taꞌe umuwete katu Tupàn aꞌe xe, Tupàn ikatu haw imumeꞌu pà izupe aꞌe xe."
45,14,7,Ni amo teko nuiko kwaw uzeupete aꞌe wà. Ni amo numàno kwaw uzeupete aꞌe wà. Zaikuwe Zanezar pe zane. Zamàno putar aꞌe rupi nehe no. Zanerekuwe mehe Tupàn Zanezar romo hekon aꞌe. Zanemàno mehe Tupàn Zanezar romo hekon putar aꞌe nehe no.
45,14,9,"Zaneruwihawete ukweraw wi umàno re aꞌe, wikuwe maꞌe wazar romo uzemuigo kar pà aꞌe, umàno maꞌe kwer wazar romo uzemuigo kar pà aꞌe no."
45,14,10,Pe no ty wà.— Màràzàwe tuwe pemumeꞌu penywyr ikatu ꞌymaw. Màràzàwe tuwe amo uzeruzar maꞌe naꞌikatu kwaw peme aꞌe wà. Amo ꞌar mehe Tupàn umumeꞌu putar zaneremiapo kwer ikatu ꞌym maꞌe paw rupi aꞌe nehe.
45,14,11,"Nezewe iꞌi Tupàn aꞌe, uzeꞌeg imuapyk kar pà aꞌe.iꞌi Tupàn zeꞌeg kwehe arer aꞌe."
45,14,12,"Aꞌe ꞌar mehe nehe, ximumeꞌu putar zaneremiapo kwer ko ywy rehe arer paw rupi zane nehe, taꞌe Tupàn umumeꞌu kar putar zanewe aꞌe nehe xe."
45,14,13,"Pezapo kar zo ikatu ꞌym maꞌe penywyr wanupe neheAꞌe rupi pepytuꞌu teko wanemiapo kwer ikatu ꞌym maꞌe imumeꞌu re nehe kury. Pezapo zo ikatu ꞌym maꞌe nehe. Aze pezapo nehe, amogwer uzeruzar maꞌe wexak putar aꞌe wà nehe, uzapo putar ikatu ꞌym maꞌe pezàwegatete aꞌe wà nehe no."
45,14,14,"Ko maꞌe akwaw katu ihe, taꞌe Zezuz Zanezar Zaneruwihawete inuromo zanezemonoꞌog mehe akwaw ko maꞌe ihe xe. Naheta kwaw temiꞌu ikatu ꞌym maꞌe aꞌe. Temiꞌu paw ikatu iꞌu mehe. Aze teko iꞌi nezewe nehe,— Kwa, aꞌe temiꞌu naꞌikatu kwaw Tupàn pe aꞌe, aze iꞌi nehe, aꞌe mehe aꞌe temiꞌu uzeapo iaiw maꞌe romo izupe aꞌe nehe. Aꞌe rupi, aze uꞌu nehe, iꞌu haw nuzawy kwaw ikatu ꞌym maꞌe iapo haw Tupàn pe."
45,14,15,"Aze ereꞌu maꞌe nehe, aze amo uzeruzar maꞌe wexak iꞌu mehe aꞌe nehe,— Aꞌe temiꞌu naꞌikatu kwaw Tupàn pe aꞌe, aze iꞌi newe nehe, aꞌe mehe naꞌikatu kwaw iꞌu haw nehe. Aze amo uzeruzar maꞌe uzekwaku amo temiꞌu iꞌu ꞌym pà nehe, eꞌu zo aꞌe temiꞌu huwa rupi nehe, taꞌe uzemumikahy putar hexak mehe aꞌe nehe xe. Aze ereꞌu huwa rupi nehe, — Azamutar katu amogwer uzeruzar maꞌe ihe wà, nerepuner kwaw neꞌe haw rehe nehe. Tuwe neremiꞌu numuaiw kar kwaw izeruzar haw nehe, emupytuꞌu kar zo izeruzar ire nezewe nehe, taꞌe Zaneruwihawete umàno aꞌe uzeruzar maꞌe hekuzaromo aꞌe no xe."
45,14,16,"Aze erezapo maꞌe iko nehe, aze ikatu newe nehe, ezapo wi wi iko nehe. Aze aꞌe neremiapo kwer naꞌikatu kwaw amo uzeruzar maꞌe pe nehe, epytuꞌu iapo re nehe. Nezewe mehe amogwer nuzeꞌeg zemueteahy kwaw neremiapo kwer rehe aꞌe wà nehe."
45,14,17,"Zane Tupàn hemiruzeꞌeg zane, nazazekaiw kwaw maꞌe rehe zekwaku haw rehe zane. Zazekaiw katu zaiko xo Tupàn ikatu haw rehe. Zazekaiw katu xo puràmàtyryꞌym ꞌymaw rehe. Zazekaiw katu xo zanerurywete haw Tekwe Puràg hemimur kwer rehe."
45,14,18,"Aze teko uzekwaku Zaneruwihawete imurywete kar pà aꞌe wà nehe, Tupàn hurywete putar hehe aꞌe nehe. Teko uzeꞌegatu putar aꞌe teko wanehe aꞌe wà nehe no."
45,14,19,"Pezapo zo maꞌe amogwer uzeruzar maꞌe wàmàtyryꞌym kar pà nehe. Pezepytywàtywà nehe, pekàgaw imonomono pà pezeupeupe nehe."
45,14,20,"Pezawy kar zo Tupàn hape amo uzeruzar maꞌe pe nehe, maꞌe rehe pezekwaku ꞌym pà nehe. Wyzài temiꞌu ikatu Tupàn huwa rupi aꞌe. Aze pezekwaku ꞌymaw uzapo kar ikatu ꞌym maꞌe amo uzeruzar maꞌe pe nehe, naꞌikatu kwaw nezewe mehe nehe. Maꞌeroꞌo kwer rehe pezekwaku ꞌymaw, maꞌywa tykwer rehe pezekwaku ꞌymaw no, wyzài maꞌe rehe pezekwaku ꞌymaw no, aze uzapo kar ikatu ꞌym maꞌe amo uzeruzar maꞌe pe nehe, pepytuꞌu iꞌu re nehe. Pezypyrog hehe pezekwaku pà nehe."
45,14,22,"Pemumeꞌu pezekwaku ꞌymaw Tupàn pe nehe, pemumeꞌu zo amo pe nehe. — Tupàn nuzepyk kwaw herehe nehe, taꞌe aruzar izeꞌeg ihe xe, aze iꞌi amo nehe, hurywete putar aꞌe nehe."
45,14,23,"Aze ruꞌu ko temiꞌu naꞌikatu kwaw Tupàn pe aꞌe, aze iꞌi amo nehe, aze uꞌu aꞌe re nehe, aꞌe mehe iꞌu haw nuzawy kwaw ikatu ꞌym maꞌe iapo haw Tupàn pe nehe. — Naꞌikatu kwaw ruꞌu iꞌu haw Tupàn pe, iꞌi zepe uzeupe. — Aipo iꞌu haw ikatu Tupàn pe aꞌe. Kwa, nakwaw kwaw ihe, aze iꞌi uzeupe nehe, aꞌe mehe iꞌu haw nuzawy kwaw ikatu ꞌym maꞌe iapo haw Tupàn pe. Taꞌe aꞌe teko nuzeruzar katu kwaw Tupàn ikàgaw rehe xe."
45,15,1,"Pezapo maꞌe amogwer wamuryw kar pà neheUzeruzar maꞌe ikàg maꞌe aꞌe wà, tuwe upytywàgatu ikàg ꞌym maꞌe aꞌe wà nehe, wamuzeruzar weraꞌu kar pà wà nehe. Tuwe nuzapo kwaw wemiapo putar haw zutykaꞌi wà nehe."
45,15,2,"Zane pitàitàigatu zane nehe, tuwe xiapo maꞌe zanerywyr wamurywete kar pà zane nehe, wamuzeruzar weraꞌu kar pà zane nehe."
45,15,3,"Zaneruwihawete nuzapo kwaw maꞌe wemimutar rupi aꞌe, ko ywy rehe weko mehe aꞌe. Nezewe iꞌi zeꞌeg kwehe arer.— O Tupàn, neàmàtyryꞌymar izeꞌeg zemueteahy wer nerehe aꞌe wà. Aꞌe rupi uzeꞌeg zemueteahy herehe aꞌe wà. Taꞌe aiko nezàwe ihe xe, taꞌe ereiko hezàwe ne xe, iꞌi putar Zezuz u pe aꞌe, iꞌi zeꞌeg kwehe arer pape rehe imuapyk pyrer."
45,15,4,Zeꞌeg kwehe arer zanemuꞌe iko paw rupi aꞌe. Umukàg zanepyꞌa iko. Aꞌe rupi zapuner Tupàn pyr zaneho àwàm hàro haw rehe zane kury. Tuwe nazapytuꞌu kwaw hàro re nehe.
45,15,5,"Tuwe Tupàn uzapo kar maꞌe peme Zaneruwihawete Zezuz ài aꞌe nehe, aꞌe rupi pitài zo pemaꞌenukwaw pàwàm maꞌe rehe nehe. Aze maꞌe ikatu nehe, — Ikatu aꞌe maꞌe, peze putar izupe nehe. Aze maꞌe naꞌikatu kwaw nehe, — Ikatu ꞌym maꞌe, peze putar izupe nehe. Xiàrogatu Tupàn pyr zanereko àwàm zaiko zane, taꞌe aꞌe ae nazanemupytuꞌu kar kwaw hàro re aꞌe xe. Zanemukàg aꞌe. Aꞌe rupi pe paw rupi katete nehe ty wà, pezeꞌegatu Tupàn rehe nehe ty wà, Zezuz Zaneruwihawete Zanezar tu rehe nehe ty wà. Pemumeꞌu tuwe ikatu haw izupe nehe."
45,15,7,"Tupàn upuhareko zutew ꞌym aꞌe wàPezemonoꞌonoꞌog pezeupeupe nehe, taꞌe Zaneruwihawete pemonoꞌonoꞌog uzeupe aꞌe xe. Nezewe pexak kar putar Tupàn ikàgaw ipuràgaw teko wanupe nehe."
45,15,8,"Kwehe mehe Tupàn umumeꞌu Zaneruwihawete Zezuz tur àwàm zutew wanàmuzgwer wanupe aꞌe. Aꞌe rupi amo ꞌar mehe umur kar Zezuz aꞌe, aꞌe zutew wazuapyapyr wapyr aꞌe, taꞌe umumeꞌu imur kar àwàm wanàmuzgwer wanupe aꞌe xe, kwehe mehe aꞌe xe. Nezewe wexak kar wemimumeꞌu kwer rupi oho haw, wanupe aꞌe. Azeharomoete Tupàn uzapo maꞌe uzeꞌeg rupi katete aꞌe. Umuaze tuwe uzeꞌeg. Aꞌe rupi zutew ꞌygwer aꞌe wà no, uzeꞌegatu putar Tupàn rehe aꞌe wà nehe no, Tupàn ipurupuhareko haw rehe aꞌe wà nehe no. Nezewe iꞌi zeꞌeg kwehe arer aꞌe.zutew ꞌym wapyr hereko mehe ihe nehe.Nekatu haw rehe hezegar haw amuzàg putar nehe,iꞌi zeꞌeg kwehe arer."
45,15,10,Nezewe iꞌi amo zeꞌeg no.
45,15,11,Nezewe iꞌi amo zeꞌeg aꞌe no.
45,15,12,Nezewe iꞌi Izai aꞌe no.
45,15,13,"Tupàn aꞌe, uzepyr peho àwàm hàrogatu kar har romo hekon aꞌe. Tuwe pemurywete kar aꞌe nehe, tuwe pemupytuꞌu kar maꞌe wi pekyze re nehe, taꞌe pezeruzar katu hehe pe xe. Peàrogatu peiko kury. Tuwe Tekwe Puràg umur ukàgaw peme aꞌe nehe. Aꞌe rupi peàrogatu weraꞌu putar ipyr peho àwàm pe nehe no."
45,15,14,"Zeꞌeg puràg henu ꞌymar wenu putar wà neheHerywyr wà. Akwaw pekatu haw ihe. Pekwaw katu Tupàn zeꞌeg, aꞌe rupi pepuner pezemuꞌe haw rehe nehe. Akwaw penemigwaw, akwaw pepurumuꞌe haw."
45,15,15,"Ko pape rehe amuapyk hezeꞌeg pewi hekyze ꞌym pà ihe. Maꞌe teteaꞌu rehe apumumaꞌenukwaw kar ihe. Amuapyk ko hezeꞌeg ko pape rehe ihe. Amumeꞌu aꞌe maꞌe peme hekyze ꞌym pà ihe, taꞌe Tupàn hemuzeꞌeg kar aꞌe xe."
45,15,16,"Zaneruwihawete Zezuz hezar romo hekon aꞌe, hemumaꞌereko kar iko zutew ꞌygwer wanupe uzeꞌeg puràg imumeꞌu kar pà aꞌe. Hemaꞌereko haw nuzawy kwaw Xaxeto imaꞌereko haw aꞌe. Xaxeto omono e maꞌe Tupàn pe aꞌe wà, teko wanekuzaromo aꞌe wà. Nezewegatete ihe no, amono zutew ꞌym wanereko izupe ihe wà, wamuzeruzar kar pà hehe ihe wà. Aꞌe rupi Tupàn hurywete putar aꞌe nehe. Tekwe Puràg aꞌe, omonokatu uzeruzar maꞌe iko Tupàn pe aꞌe wà kury."
45,15,17,"Herurywete teko wanuwa rupi ihe, Tupàn zeꞌeg imumeꞌu haw rehe ihe. Taꞌe Zaneruwihawete Zezuz hepyꞌa pe wiko maꞌe aꞌe xe, umumeꞌu kar ihewe aꞌe xe."
45,15,18,Zaneruwihawete hemuzeꞌeg kar iko uzehe zutew ꞌym wanupe aꞌe. Uzapo kar ikatu maꞌe ihewe wanuwa rupi no. Aꞌe rupi zutew ꞌym teteaꞌu weruzar Tupàn zeꞌeg waiko aꞌe wà kury. Nakyze kwaw teko wanuwi imumeꞌu mehe ihe.
45,15,19,"Tekwe Puràg umur ukàgaw ihewe aꞌe. Aꞌe rupi azapo maꞌe hexak pyr ꞌym teko ihe. Zeruzarez wi te Iri taw pe heata mehe, azapo purumupytuhegatu kar haw Zaneruwihawete rehe zeꞌeg puràg imumeꞌu pà azeharomoete ihe. Teko wexak maꞌe hexak pyr ꞌym aꞌe wà. Aꞌe rupi wexak Tekwe Puràg ikàgaw aꞌe wà no. Aꞌe re uzeruzar hehe aꞌe wà."
45,15,20,"Tuweharupi hepurumumeꞌu wer Tupàn zeꞌeg puràg rehe taw nànàn ihe, henu pixik ꞌymar nànàn ihe. Aze amo umumeꞌu oho amo taw pe har wanupe nehe, nahepurumumeꞌu wer kwaw hehe aꞌe taw pe har wanupe ihe nehe. Zeꞌeg puràg henu ꞌymar wanupe zutykaꞌi amumeꞌu putar aha ihe nehe. Nezewe iꞌi zeꞌeg kwehe arer.Aꞌe teko wexak putar wà nehe.Henu pixik ꞌymarukwaw putar aꞌe wà nehe."
45,15,22,"Oho putar Pawru Hom tawhu pe aꞌe nehe kuryAta aha teko taw nànàn ywy nànàn ihe, Tupàn zeꞌeg imumeꞌu pà purupe ihe. Aꞌe rupi napuner kwaw heho haw rehe pepyr. Aꞌe rupi amumaw hemaꞌereko haw ko rupi ihe kury. Amumaw kwarahy tete penexak ꞌym pà azeharomoete ihe. Aꞌe rupi heho wer pepyr ihe kury. Pàn ywy rehe heho mehe ata putar peywy rehe nehe. Aꞌe ꞌar mehe azekytyar putar pepyr nehe. Aze pepuner nehe, hepytywà pe heho mehe Pàn ywy rehe har wapyr nehe. Pemur temetarer ihewe nehe."
45,15,25,"Ko ꞌar rehe aha putar Zeruzarez tawhu pe ihe nehe kury, Tupàn hemiruzeꞌeg aꞌe pe har wapytywà pà ihe nehe kury."
45,15,26,"Tupàn rehe uzeruzar maꞌe Maxeton ywy rehe har aꞌe wà, Kere ywy rehe har aꞌe wà no, umur e temetarer ihewe aꞌe wà, hereraha kar pà Zeruzarez pe har wanupe aꞌe wà. Nuhyk kwaw temiꞌu uzeruzar maꞌe Zeruzarez pe har wanupe. Amono putar aꞌe temetarer heraha wanupe ihe nehe kury."
45,15,27,"Uzeruzar maꞌe Maxeton ywy rehe har aꞌe wà, Kere ywy rehe har aꞌe wà no, zutew ꞌym romo wanekon aꞌe wà. Omono e wemetarer zutew wanupe wà, Zeruzarez pe har uzeruzar maꞌe wanupe wà. Ikatu nezewe mehe, taꞌe zutew ꞌym unewer maꞌe rehe zutew wanupe aꞌe wà xe. Taꞌe kwehe mehe zutew umur ikatuahy maꞌe zutew ꞌygwer wanupe aꞌe wà xe, Umur Tupàn zeꞌeg wanupe aꞌe wà. Umur Zezuz Zanezar wanupe aꞌe wà no."
45,15,28,"Aha putar pepyr ihe nehe, aꞌe temetarer imur e pyrer paw heraha re ihe nehe. Aꞌe re aha putar Pàn ywy rehe har wapyr nehe."
45,15,29,"Pepyr hehem ire amumeꞌu putar Zaneruwihawete hemiapo kwer paw peme nehe, pemurywete kar pà nehe."
45,15,30,"Herywyr wà. Pezeruzar katu Zezuz Zaneruwihawete Zanezar rehe. — Pepuruamutar katu nehe, iꞌi Tekwe Puràg peme. Aꞌe rupi ainoz tuwe maꞌe peme ihe kury. Azeꞌeg tuwe teko tuweharupi Tupàn pe. — Hepytywàgatu pe nehe, aꞌe izupe. Pezeꞌeg tuwe aꞌe rupi katete herehe izupe nehe no. — Emonokatu Pawru uzeruzar ꞌym maꞌe wanuwi nehe, Zutez ywy rehe har wanuwi nehe, peze izupe nehe. — Temetarer Zeruzarez pe har wanupe heraha mehe nehe, tuwe zutew aꞌe pe har nuzàmàtyryꞌym kwaw Pawru aꞌe wà nehe, taꞌe umumeꞌu Zezuz zeꞌeg iko zutew ꞌym wanupe aꞌe xe, peze Tupàn pe nehe."
45,15,32,"Aꞌe rupi herurywete putar pepyr heho mehe nehe, aze Tupàn nezewe haw uputar nehe. Penexak àwàm ikatu putar ihewe nehe. Upaw putar hekeneꞌo haw hewi aꞌe mehe nehe."
45,15,33,"Tupàn zanemurywete kar har aꞌe, nazanemukyze kar kwaw maꞌe wi aꞌe. Tuwe wiko pepyr paw rupi aꞌe nehe. Azeharomoete."
45,16,1,Pawru omono kar uzeꞌeg umyrypar wanupe kuryAmono kar putar amo kuzà pepyr ihe nehe kury. Pew her romo aꞌe. Xekerez taw pe har romo hekon aꞌe. Uzeruzar maꞌe wanehe uzekaiw maꞌe romo hekon aꞌe pe aꞌe.
45,16,2,"Pezeruzar Zezuz rehe pe. Uzeruzar hehe aꞌe no. Aꞌe rupi pemuixe kar pezemonoꞌogaw pe Zanezar her rehe nehe, taꞌe uzeruzar maꞌe paw uzapo nezewe aꞌe wà xe. Pepytywà nehe, aze uputar aꞌe nehe, taꞌe upytywà amogwer uzeruzar maꞌe teteaꞌu aꞌe wà no xe. Hepytywà aꞌe no xe."
45,16,3,"— Nekatu pa, nekatu pa, aꞌe Pirixi pe ihe, Ak pe ihe no. Taꞌe umaꞌereko waiko Zaneruwihawete Zezuz pe aꞌe wà no xe. Wikuwe pepyr aꞌe wà kury."
45,16,4,"Amo ꞌar mehe teko ipuruzuka wer herehe aꞌe wà. Hepytywà Pirixi, Ak aꞌe ꞌar mehe aꞌe wà. Umàno eteaꞌi hepytywà mehe wà. Aꞌe rupi hemaꞌenukwaw katu wanehe ihe kury. Uzeruzar maꞌe zutew ꞌym aꞌe wà no, imaꞌenukwaw hehe aꞌe wà no, taꞌe hepyro hemàno haw wi aꞌe ꞌar mehe aꞌe wà xe."
45,16,5,"Amono kar hezeꞌeg amogwer uzeruzar maꞌe wanupe no, Pirixi Ak wanàpuz me uzemonoꞌog maꞌe wanupe no. Hezeꞌeg amono kar hemyrypar Epen pe no. Aꞌe ràgypy uzeruzar Zaneruwihawete rehe Az ywy rehe har wanenataromo aꞌe."
45,16,6,"Hezeꞌeg amono kar Mari pe no. Umaꞌereko katu iko aꞌe, ikatu maꞌe iapo pà peme aꞌe."
45,16,7,"Amono kar hezeꞌeg Ànàron pe no, Zun pe no. Zutew romo wanekon ihe ài aꞌe wà. Zemunehepaw pe wanekon hepyr wà. Amogwer Zezuz hemimono karer aꞌe wà, ukwaw katu Ànàron aꞌe wà, ukwaw katu Zun aꞌe wà no. Uzeruzar Zezuz rehe herenataromo aꞌe wà."
45,16,8,Amono kar hezeꞌeg Àmiri pe no. Hemyrypar romo hekon Zanezar rehe aꞌe.
45,16,9,"Amono kar hezeꞌeg Urupàn pe no. Ureinuromo Zaneruwihawete pe umaꞌereko maꞌe romo hekon aꞌe. Amono kar hezeꞌeg Etak pe no,"
45,16,10,"Aper pe no. Aper aꞌe, wexak kar tuwe Zaneruwihawete rehe uzeruzar haw iko zanewe aꞌe. Amono kar hezeꞌeg Arito iànàm wanupe no."
45,16,11,Amono kar hezeꞌeg Eroxiàw pe no. Zutew romo hekon ihe ài aꞌe. Amono kar hezeꞌeg Naraxi iànàm wanupe no.
45,16,12,"Amono kar hezeꞌeg Xiripen pe no, Xiripoz pe no. Zanezar pe umaꞌereko maꞌe romo wanekon aꞌe wà no. Amono kar hezeꞌeg hemyrypar Pez pe no. Umaꞌereko tuwe iko Zanezar pe aꞌe."
45,16,13,Amono kar hezeꞌeg Hu pe no. Zanezar pe umaꞌereko maꞌe romo hekon azeharomoete aꞌe. Amono kar hezeꞌeg ihy pe no. Hehy ài hekon ihewe.
45,16,14,"Amono kar hezeꞌeg Àzin pe no, Perekon pe no, Er pe no, Pa pe no, Herema pe no. Amono kar hezeꞌeg wapyr har uzeruzar maꞌe nànàn no."
45,16,15,"Amono kar hezeꞌeg Piro pe no, Zut pe no, Nerew pe no, heinyr pe no, Urim pe no. Amono kar hezeꞌeg wapyr har nànàn no, Tupàn hemiruzeꞌeg nànàn no."
45,16,16,"Pezeàzuwàzuwàn puruamutar haw rupi nehe, — Nekatu pa, nekatu ma, peze pà pezeupeupe kury. Zaneruwihawete rehe uzeruzar maꞌe aꞌe wà, taw nànànar ywy nànànar aꞌe wà, omono uzeꞌeg peme aꞌe wà no, — Pekatu pa, pekatu ma, iꞌi peme wà."
45,16,17,"Pawru uzapo kar amo maꞌe Hom pe har wanupe kuryHerywyr wà, pezemupyꞌa katu teko wanehe nehe. Aze pemuzeꞌeg ahyahy kar pezeupeupe aꞌe wà nehe, aze pemuzaꞌazaꞌak pezewizewi aꞌe wà nehe, aze umuaiw pezeruzar haw aꞌe wà nehe, aze nupurumuꞌe kwaw zeꞌeg heremimumeꞌu kwer rehe aꞌe wà nehe, aꞌe mehe petyryk wanuwi nehe. Peruzar zo wazeꞌeg nehe."
45,16,18,"Agwer teko nuzapo kwaw Zaneruwihawete hemiapo putar haw aꞌe wà. Uzapo wemiapo putar haw oho waiko wà. Puràg eteahy muaꞌu wazeꞌeg wà. Uzeꞌeg katuahy muaꞌu putar oho penehe wà nehe. Uzeruzar maꞌe aꞌe wà, aze nukwaw katu kwaw Tupàn zeꞌeg aꞌe wà nehe, aꞌe mehe nukwaw kwaw hemuꞌem maꞌe romo waneko haw aꞌe wà nehe."
45,16,19,Teko teteaꞌu wenu Tupàn zeꞌeg puràg rehe pezeruzar katu haw aꞌe wà. Aꞌe rupi herurywete penehe ihe. Pekwaw ikatu maꞌe iapo haw nehe. Pekwaw zo ikatu ꞌym maꞌe iapo haw nehe. Pekwaw katu ikatu ꞌym maꞌe iapo ꞌymaw nehe.
45,16,20,"Tupàn zanemurywete kar har aꞌe, maꞌe wi zanekyze re zanemupytuꞌu kar har aꞌe, naꞌarewahy umumaw putar Zurupari ikàgaw aꞌe nehe. Tuwe Zezuz Zanezar uzapo ikatuahy maꞌe peme aꞌe nehe."
45,16,21,"Ximot aꞌe, herupi umaꞌereko maꞌe aꞌe, omono kar uzeꞌeg peme aꞌe no. Iruz, Zàxàw, Xozi. Zutew romo wanekon ihe ài aꞌe wà no, omono kar uzeꞌeg peme aꞌe wà no."
45,16,22,"Ihe Ter ihe, amuapyk ko Pawru zeꞌeg kwez ko pape rehe ihe. Amono kar hezeꞌeg peme ihe no."
45,16,23,"Ihe Pawru ihe, Kaz hàpuz me aiko ihe, ko zeꞌeg imuapyk kar mehe ihe. Uzeruzar maꞌe xe har uzemonoꞌog waiko hàpuz me aꞌe wà. Kaz omono kar uzeꞌeg peme aꞌe no. Era aꞌe no, omono kar uzeꞌeg peme aꞌe no. Taw pe har wanuwihaw wanemetarer imonoꞌogar romo hekon aꞌe. Zanerywyr Kwa aꞌe, omono kar uzeꞌeg peme aꞌe no."
45,16,24,"Zezuz Zaneruwihawete Zanezar aꞌe, tuwe pepuhareko paw rupi aꞌe nehe kury."
45,16,25,"Tupàn ikatu haw imumeꞌu hawXimumeꞌu Tupàn ikàgaw ipuràgaw izupe nehe, teko wanupe nehe no. Upuner pemukàgaw rehe aꞌe nehe, uzeꞌeg rehe pezeruzar mehe aꞌe nehe, aꞌe zeꞌeg puràg peme heremimumeꞌu kwer rehe pezeruzar mehe aꞌe nehe. Zezuz Zaneruwihawete rehe zeꞌegaw amumeꞌu purupe ihe. Kwehe mehe Tupàn uzumim aꞌe zeꞌeg puruwi aꞌe. Numumeꞌu kar kwaw purupe. Ko ꞌar rehe Tupàn ukwaw kar aꞌe zeꞌeg iko purupe kury. Aꞌe zeꞌeg azeharomoete aꞌe. Ko ꞌar rehe teko ukwaw putar aꞌe wà nehe kury. Kwehe mehe Tupàn zeꞌeg imumeꞌu har aꞌe wà, umumeꞌu aꞌe zeꞌeg purupe aꞌe wà, imuapyk pà pape rehe aꞌe wà. Teko nuenu katu kwaw imugeta mehe aꞌe wà. Ko ꞌar rehe aze teko umugeta wà nehe, ukwaw katu putar wà nehe. Taꞌe Tupàn awyzeharupi har aꞌe kury xe, umumeꞌu kar teko nànàn aꞌe kury xe. Aꞌe rupi aze amo izeruzar wer hehe aꞌe wà nehe, aze ipureruzar wer hehe aꞌe wà nehe, upuner hehe uzeruzar haw rehe aꞌe wà nehe kury, upuner heruzar haw rehe aꞌe wà nehe no."
45,16,27,"Tupàn aꞌe, pitài zo aꞌe. Naheta kwaw amo. Aꞌe zutykaꞌi ukwaw katu maꞌe paw rupi. Umur e Zezuz Zaneruwihawete zanewe. Aꞌe rupi, tuwe ximumeꞌu ikàgaw ipuràgaw izupe nehe, teko nànàn nehe no, tuweharupi nehe, awyzeharupi nehe. Azeharomoete. Upaw kwez kury. Pawru."
46,1,1,"1 KorinPawru umumeꞌu Tupàn zeꞌeg Korin tawhu pe har wanupe aꞌe kury Ihe Pawru ihe. Kwehe mehe Tupàn uzeꞌeg Zaneruwihawete Zezuz pe aꞌe. — Emuigo kar Pawru nezeꞌeg imumeꞌu har romo nehe, iꞌi izupe. Aꞌe rupi herexak aꞌe, hemono kar pà teko wanupe aꞌe. — Emumeꞌu hezeꞌeg eho purupe nehe, iꞌi ihewe. Zanerywyr Xoz wiko xe hepyr aꞌe no. Peiko Zezuz rehe uzeruzar maꞌe Korin tawhu pe har romo pe. Ko hepape amono kar putar peme ihe nehe kury, Tupàn heminominozgwer nànàn ihe nehe no, Zezuz hemimonoꞌonoꞌogwer nànàn ihe nehe no, taw nànànar wanupe ihe nehe no, ywy nànànar wanupe ihe nehe no. Amono kar putar ko hepape ihe nehe, Zezuz Zaneruwihawete Zanezar hemiruzeꞌeg nànàgatu ihe nehe."
46,1,3,"Tupàn zaneru aꞌe, Zezuz Zaneruwihawete Zanezar aꞌe no, tuwe uzapo ikatuahy maꞌe peme aꞌe wà nehe. Tuwe pemunyryk kar maꞌe wi pekyze haw wi wà nehe no. Aꞌe rupi penurywete putar nehe."
46,1,4,"Tupàn pemonoꞌonoꞌog Zaneruwihawete Zezuz inuromo aꞌeTuweharupi azeꞌeg teko Tupàn pe ihe, penehe ihe. — Nekatuahy Tupàn, taꞌe erepuhareko katu neremiruzeꞌeg Korin tawhu pe har ne wà xe, taꞌe eremumàno kar Zaneruwihawete Zezuz wanekuzaromo ne xe, aꞌe izupe tuweharupi. Zaneruwihawete Zezuz inuromo pezemonoꞌonoꞌog mehe Tupàn uzapo kar ikatuahy maꞌe teteaꞌu peme aꞌe. Aze pemumeꞌu izeꞌeg purupe nehe, pepytywàgatu putar imumeꞌu mehe aꞌe nehe. Ukwaw katu kar putar maꞌe teteaꞌu peme nehe no. Kwehe mehe amumeꞌu Zaneruwihawete rehe zeꞌegaw peme ihe. Imumeꞌu mehe pezeruzar katu tuwe hehe."
46,1,7,Aꞌe rupi Tupàn uzapo ikatuahy maꞌe paw rupi peme aꞌe kury. Taꞌe peàrogatu Zezuz Zaneruwihawete Zanezar hexak àwàm peiko kury xe.
46,1,8,"Tupàn pemuzeruzar katu kar putar aꞌe nehe. Zezuz Zaneruwihawete Zanezar ur putar amo ꞌar mehe nehe. Tur mehe uzeꞌeg putar nezewe peme nehe, — Kwa, ikatuahy ko heremiruzeꞌeg aꞌe wà, iꞌi putar peme nehe."
46,1,9,"Tupàn nuzawy kwaw weko haw aꞌe. Penenoz waꞌyr imyrypar romo pemuigo kar pà aꞌe. Zezuz Zaneruwihawete Zanezar aꞌe, Tupàn taꞌyr romo hekon aꞌe. Aꞌe rupi pepuner tuweharupi pezeꞌegaw rehe izupe. Taꞌe Tupàn uzapo tuwe maꞌe uzeꞌeg rupi aꞌe xe. Uzapo tuwe wemimumeꞌu kwer. Pezeruzar hehe nehe."
46,1,10,"Pezeàmàtyryꞌym zo neheHerywyr wà, hereinyr wà, ainoz Zezuz Zaneruwihawete Zanezar ipuner haw rupi peme ihe kury. Amumeꞌu putar izeꞌeg peme ihe nehe kury. Tuwe pitài zeꞌeg rupi peho nehe. Pezeàmàtyryꞌym zo nehe. Pezemonoꞌonoꞌog pezehezehe nehe. Tuwe pitài zo penemimutar ràm nehe, aꞌe rupi pezemonoꞌonoꞌog putar ikatu maꞌe iapo pà nehe. Herywyr wà, hereinyr wà, amo teko Koroe iànàm umumeꞌu tuwe pezeàmàtyryꞌym awer ihewe aꞌe wà xe, pezeupeupe pezeꞌeg ahyahy awer imumeꞌu pà aꞌe wà xe."
46,1,12,"Amo pepyr har umumeꞌu amo maꞌe aꞌe wà. Amo ae umumeꞌu amo ae maꞌe aꞌe wà no. — Ihe Pawru hemimuꞌe romo aiko ihe, iꞌi amo wà. — Ihe Apor hemimuꞌe romo aiko ihe, iꞌi amo wà. — Ihe Pet hemimuꞌe romo aiko ihe, iꞌi amo wà. — Ihe Zaneruwihawete Zezuz hemimuꞌe romo aiko ihe, iꞌi amo wà."
46,1,13,Pemuzaꞌazaꞌak Zaneruwihawete hemiruzeꞌeg peiko pe wà. Apuranu putar penehe kury. — Aipo amàno penekuzaromo ywyra kanetar rehe ihe. Aipo pezemuzahazahak kar heremimuꞌe romo peneko pà. Nan kwaw pa. Zezuz umàno penekuzaromo aꞌe. Pezemuzahazahak kar Zezuz hemimuꞌe romo.
46,1,14,"Napumuzahazahak kwaw ihe. Ikatuahy nezewe mehe. Kiri aꞌe, Kaz aꞌe no, pepyr har romo wanekon aꞌe wà. Xo aꞌe zutykaꞌi amuzahazahak ihe wà. Herurywete ihe, taꞌe namuzahazahak kar kwaw amogwer pepyr har ihe wà xe. Amumeꞌu pemuzahazahak ꞌym awer Tupàn pe ihe. Aꞌe rupi teko niꞌi kwaw peme aꞌe wà nehe kury. — Pawru pemuzahazahak kar wemimuꞌe romo aꞌe, niꞌi kwaw peme aꞌe wà nehe. Hemaꞌenukwaw amo wanehe ihe kury. Amuzahazahak Ete ihe, iànàm ihe wà no. Xo aꞌe zo wà. Nahemaꞌenukwaw kwaw amo rehe. Namuzahazahak kar kwaw amo aꞌe ꞌar rehe ihe wà."
46,1,17,"Zaneruwihawete nahemono kar kwaw purupe aꞌe. Numuzahazahak kar kwaw teko ihewe aꞌe wà. Hemono kar wapyr aꞌe, uzeꞌeg puràg imumeꞌu kar pà ihewe aꞌe. Nazeꞌeg kwaw maꞌe ikwaw katu har zeꞌeg rupi ihe, Tupàn zeꞌeg puràg imumeꞌu mehe ihe. Aze mo aꞌe rupi, aꞌe mehe mo teko nuzeruzar iwer mo hezeꞌeg rehe aꞌe wà. Aꞌe mehe mo nuzekaiw iwer mo Zaneruwihawete ywyra kanetar rehe imàno awer rehe wà."
46,1,18,"Tupàn umur ukàgaw zaneweZaneruwihawete ywyra kanetar rehe imàno awer rehe zeꞌegaw aꞌe, naꞌikatu kwaw teko zepykaw pe oho maꞌe ràm wanupe aꞌe. — Kwa, uzeꞌeg maꞌe kwaw ꞌymar ài aꞌe, iꞌi urewe wà. Xo zanewe zo ikatuahy aꞌe zeꞌeg. Taꞌe Tupàn hemipyro kwer romo zaiko zane xe, aꞌe rupi — Tupàn ikàgaw, zaꞌe Zezuz imàno awer pe zane."
46,1,19,Nezewe iꞌi Tupàn zeꞌeg kwehe arer pape rehe imuapyk pyrer aꞌe.
46,1,20,Azeharomoete aꞌe maꞌe kwaw par nukwaw kwaw maꞌe teteaꞌu aꞌe wà. Zeꞌeg kwehe arer kwaw par nukwaw kwaw maꞌe teteaꞌu aꞌe wà no. Maꞌemumeꞌu katu har nukwaw kwaw maꞌe teteaꞌu aꞌe wà no. Aꞌe rupi maꞌe kwaw ꞌymar ài wanekon paw rupi wà.
46,1,21,"Tupàn zutykaꞌi ukwaw maꞌe paw rupi aꞌe. Nuputar kwaw teko ukwaw paw umaꞌekwaw katu haw rupi aꞌe wà. Aze teko uzeruzar izeꞌeg puràg rehe wà nehe, xo aꞌe mehe zo Tupàn upyro putar aꞌe wà nehe. Aꞌe uzemuꞌe maꞌe aꞌe wà, maꞌe ko ywy rehe har ikwaw par aꞌe wà, nuzeruzar kwaw zeꞌeg puràg rehe aꞌe wà, taꞌe nezewe iꞌi uzeupe aꞌe wà xe. — Wazeꞌeg nuzawy kwaw maꞌe kwaw ꞌymar zeꞌeg aꞌe wà, iꞌi zeꞌeg puràg pe wà."
46,1,22,"Zutew wenoz maꞌe hexak pyr ꞌym iapo haw, iꞌi waiko wà. Kere ywy rehe har wekar maꞌe kwaw katu haw wà."
46,1,23,"Zane zane kury. Ximumeꞌu Zaneruwihawete ywyra kanetar rehe imàno awer zaha zaiko purupe zane. Zutew aꞌe wà, ipuruzukaiw henu mehe aꞌe wà. — Wazeꞌeg nuzawy kwaw maꞌe kwaw ꞌymar zeꞌeg aꞌe wà, iꞌi zutew ꞌym aꞌe wà, henu mehe aꞌe wà."
46,1,24,"Zutew aꞌe wà nehe, zutew ꞌym aꞌe wà nehe no, aze Tupàn heminozgwer romo wanekon aꞌe wà nehe, aꞌe mehe ko zeꞌeg ikatu putar wanupe nehe. Taꞌe nezewe ukwaw putar Zaneruwihawete aꞌe wà nehe xe. Zaneruwihawete aꞌe, ikàg tuwe Tupàn ài aꞌe. Ukwaw tuwe maꞌe izàwe no."
46,1,25,Teko nukwaw pixik kwaw maꞌe aꞌe wà. Xo Tupàn ukwaw maꞌe paw rupi aꞌe. Teko naꞌikàg pixik kwaw wà. Tupàn ikàg weraꞌu teko paw wanuwi.
46,1,26,"Herywyr wà, hereinyr wà. Aipo pemaꞌenukwaw peneko awer rehe. Pezeruzar Zezuz rehe izypy mehe. Napeiko kwaw maꞌe kwaw katu har romo aꞌe ꞌar mehe. Napeiko kwaw ikàg maꞌe romo aꞌe ꞌar mehe. Napeiko kwaw tuwihaw romo aꞌe ꞌar mehe. Xo màràmàràn pepyr har zo wiko ikàg maꞌe romo aꞌe ꞌar mehe wà. Xo màràmàràn zo maꞌe kwaw par romo wanekon aꞌe ꞌar mehe wà."
46,1,27,"Tupàn penexanexak wemimutar rupi aꞌe, taꞌe ikàg ꞌym maꞌe romo peiko pe xe. Taꞌe maꞌe kwaw ꞌymar romo peiko pe xe. Tupàn wexaexak maꞌe kwaw ꞌymar uzeupe aꞌe wà, maꞌe kwaw katu har wamumaranugar kar pà aꞌe wà. Wexaexak ikàg ꞌym maꞌe uzeupe aꞌe wà, ikàg maꞌe wamumaranugar kar pà aꞌe wà."
46,1,28,"Tupàn wexaexak ikàg ꞌym maꞌe uzeupe aꞌe wà, wexaexak maꞌe hereko ꞌymar aꞌe wà no. Aze teko uzeꞌeg urywahy amo rehe wà nehe, Tupàn wexaexak putar agwer uzemumikahy maꞌe uzeupe nehe. Tupàn umumaw putar ikàg maꞌe wà nehe, wakàgaw imono pà ikàg ꞌym maꞌe wanupe nehe."
46,1,29,"Aꞌe rupi ni amo teko nupuner kwaw nezewe uꞌe haw rehe Tupàn huwa rupi wà nehe. — Aiko weraꞌu amogwer wanuwi ihe, nupuner kwaw uꞌe haw rehe wà nehe."
46,1,30,"Tupàn pemonoꞌonoꞌog Zaneruwihawete Zezuz hekwe inuromo aꞌe. Hekwe upyta pepyꞌa pe. Aze xikwaw Zezuz zane nehe, ukwaw kar putar uzeꞌeg zanewe nehe. Aze zazeruzar hehe nehe, Tupàn zanemuawyze putar nehe. Zaiko putar hemiruzeꞌeg romo nehe, zanepyro putar zaneremiapo kwer ikatu ꞌym maꞌe wi nehe no."
46,1,31,"Nezewe iꞌi zeꞌeg kwehe arer aꞌe. — Aze amo izeꞌegatu wer amo rehe nehe, tuwe uzeꞌegatu Zanezar hemiapo kwer rehe nehe, iꞌi zeꞌeg kwehe arer."
46,2,1,"Uzeꞌeg Pawru Zaneruwihawete ywyra kanetar rehe imàno awer rehe xe aꞌe kuryHerywyr wà, hereinyr wà. Pepyr heho mehe, amumeꞌu Tupàn zeꞌeg azeharomoete har ikwaw pyr ꞌym peme ihe. Nazeꞌeg teteaꞌu kwaw peme. Nazeꞌeg kwaw maꞌe kwaw par zeꞌeg rupi."
46,2,2,Pepyr hereko mehe nahemaꞌenukwaw kwaw amogwer maꞌe rehe. Xo ywyra kanetar rehe umàno maꞌe kwer amumeꞌu peme.
46,2,3,"Pepyr heho mehe, nahekàg kwaw ihe, akyze pewi. — Aze ruꞌu nuzeruzar kwaw Tupàn zeꞌeg rehe aꞌe wà nehe, aꞌe peme."
46,2,4,"Aꞌe rupi hezeꞌeg awer naꞌipuràg kwaw peme. Nazeꞌeg kwaw maꞌe kwaw par ài ihe. Tupàn Hekwe Puràg hemuzeꞌeg kar aꞌe. Aꞌe rupi pezeꞌeg nezewe ihewe. — Azeharomoete izeꞌeg aꞌe, peze ihewe. Aꞌe rupi pezeruzar tuwe pe, taꞌe pezeruzar Tupàn ikàgaw hexak ire pe xe, napezeruzar kwaw teko wanemigwaw hexak ire."
46,2,6,
46,2,10,"Tupàn Hekwe ukwaw kar aꞌe maꞌe ikwaw pyr ꞌym zanewe aꞌe. Tekwe Puràg aꞌe, ukwaw katu maꞌe paw rupi aꞌe. Te Tupàn hemiapo putar haw ikwaw pyr ꞌym ukwaw aꞌe."
46,2,11,"Teko hekwe aꞌe wà, ukwaw uzar aꞌe wà. Nezewegatete Tupàn Hekwe aꞌe no, aꞌe zutykaꞌi ukwaw tuwe uzar aꞌe. Ukwaw Tupàn zaneru aꞌe."
46,2,12,"Nan kwaw tekwe ko ywy rehe har xipyhyk zane. Tupàn umur Wekwe zanewe aꞌe, aꞌe rupi ukwaw kar maꞌe wemimur kwer zanewe paw rupi aꞌe."
46,2,13,"Aꞌe rupi nazazeꞌeg kwaw maꞌe kwaw par ko ywy rehe har wazàwe zane. Tekwe Puràg zanemuꞌe amo zeꞌeg rehe aꞌe. Ximumeꞌu aꞌe zeꞌeg amo wanupe zane, Tekwe Puràg hereko har wanupe zane."
46,2,14,"Tupàn Hekwe hereko ꞌymar aꞌe wà nehe, nupyhyk kwaw maꞌe hemimur ràm aꞌe wà nehe. Taꞌe nukwaw katu kwaw hemimur aꞌe wà xe. — Kwarer wazemaraz taw ài aꞌe, iꞌi hemimur pe wà. Taꞌe nuwereko kwaw Tekwe Puràg upyꞌa pe aꞌe wà xe. Tekwe Puràg zutykaꞌi upuner uzeꞌeg ikwaw kar haw rehe teko wanupe aꞌe."
46,2,15,"Tekwe Puràg hereko har ukwaw katu maꞌe aꞌe wà. — Ko maꞌe ikatu aꞌe, kwez maꞌe naꞌikatu kwaw aꞌe, upuner uꞌe haw rehe wà. Tekwe Puràg hereko ꞌymar nukwaw kwaw agwer maꞌe aꞌe wà. Aꞌe rupi, tuwe nuzeꞌeg zemueteahy kwaw Tekwe Puràg hereko har wanehe wà nehe. Taꞌe nukwaw kwaw Tekwe Puràg hemiapo putar haw aꞌe wà xe."
46,2,16,"Nezewe iꞌi Tupàn zeꞌeg kwehe arer aꞌe. — Mo ukwaw Tupàn imaꞌenukwaw paw aꞌe wà. Mo upuner hemiapo ràm imumeꞌu haw rehe izupe aꞌe wà nehe, iꞌi zeꞌeg kwehe arer. Xo zanemaꞌenukwaw paw zo nuzawy kwaw Zaneruwihawete imaꞌenukwaw paw zane."
46,3,1,"Tupàn pe umaꞌereko maꞌe romo uruiko ureAmumeꞌu amo maꞌe Tekwe Puràg hereko har wanupe ihe. Amumeꞌu amo ae maꞌe hereko ꞌymar wanupe no. Peme hezeꞌeg mehe maꞌe hereko ꞌymar ài peiko ihewe. Peiko kwareraꞌi ài taꞌe naꞌikàg kwaw pezeruzar haw xe. Pereko zepe Tekwe Puràg, naperuzar katu kwaw aꞌe ꞌar mehe."
46,3,2,"Kuzà aꞌe, aze imemyr pixikaꞌi aꞌe, nomono kwaw temiꞌuete izupe. Nomono kwaw maꞌeroꞌo kwer izupe. Nuꞌu kar kwaw tyràm izupe. Umukamu aꞌe. Nezewegatete pe no. Namumeꞌu kwaw zeꞌeg zawaiw katu maꞌe peme ihe. Taꞌe napekwaw katu kwaw pe xe. Zeꞌeg zawaiw katu ꞌym maꞌe zutykaꞌi amumeꞌu peme. Te ko ꞌar rehe napepuner kwaw henu katu haw rehe."
46,3,3,Taꞌe peiko ko ywy rehe har ài pe rihi xe. Taꞌe napeiko kwaw Tupàn heruzar katu har romo pe rihi xe. Pezeàmàtyryꞌym peiko. Amo pepyr har oho amo zeꞌeg rupi wà. Amogwer oho amo ae zeꞌeg rupi wà. Pezemuzaꞌazaꞌak peiko pezewizewi. Penewyrowyroahy pezehezehe no. Aꞌe rupi peiko ywy rehe har wazàwe. Napeiko kwaw ywate oho maꞌe ràm wazàwe. Peiko amogwer ikatu ꞌym maꞌe iapo har wazàwe.
46,3,4,"— Aha Pawru zeꞌeg rupi ihe, iꞌi amo. — Aha Apor zeꞌeg rupi ihe, iꞌi amo no. Ywy rehe har wazàwe peiko. Tupàn kwaw ꞌymar wazàwe peiko. Apor aꞌe, ihe Pawru ihe no, Tupàn hemiruzeꞌeg romo uruiko ure. Urumumeꞌu izeꞌeg peme ure, hehe pemuzeruzar kar pà. Urumaꞌereko uruiko Zanezar hemimutar rupi ure, hemiapo putar haw iapo pà ure. Uzapo kar maꞌe ihewe aꞌe. Azapo aꞌe maꞌe ihe. Uzapo kar amo ae maꞌe Apor pe aꞌe. Apor uzapo aꞌe maꞌe aꞌe no. Amo teko uzapo ko. Amo ae teko utym maꞌeàꞌyz. Ni amo teko numuezuz kar kwaw itym pyrer wà. Tupàn umuezuz kar aꞌe. Nezewegatete ure no. Ihe ràgypy amumeꞌu Tupàn zeꞌeg peme. Aiko ko iapo har ài ihe. Aꞌe re Apor umumeꞌu wi peme aꞌe no. Maꞌe tymar ài hekon aꞌe. Maꞌenugar wiko pezar romo aꞌe. Ihe naiko kwaw pezar romo ihe. Apor nuiko kwaw pezar romo aꞌe. Tupàn pezar romo hekon aꞌe, taꞌe aꞌe zutykaꞌi pepyro tatahu wi aꞌe xe, taꞌe aꞌe zutykaꞌi pemuigo kar putar uzepyr tuweharupi aꞌe nehe xe. Pezekaiw zo ko iapo arer rehe nehe, taꞌe nuiko kwaw maꞌe imuezuz kar har romo aꞌe xe. Pezekaiw zo maꞌe tymar rehe nehe, taꞌe aꞌe rupi katete aꞌe no xe. Xo Tupàn wiko maꞌe imuezuz kar har romo aꞌe."
46,3,8,Ko iapo har umaꞌereko aꞌe. Maꞌe tymar umaꞌereko aꞌe no. Zuawygatu aꞌe wà. Tupàn umekuzar putar wanemiapo kwer pitàitàigatu aꞌe nehe.
46,3,9,Ure ko pe umaꞌereko maꞌe ài uruiko ure. Pe ko ài peiko pe. Urumumeꞌu Tupàn zeꞌeg peme. Peiko Tupàn hàpuzuhu ài no.
46,3,10,"Ihe tàpuz iapo har ài aiko ihe. Pe tàpuz ài peiko pe. Amono ita tàpuz iwy pe ihe. Amo awa uzapo tàpuz ita ꞌaromo aꞌe. Tuwe tàpuz iapo har umaꞌereko katu iapo mehe aꞌe wà nehe, tuwe tàpuz ikatu nehe."
46,3,11,"Taꞌe Tupàn aꞌe xe, umuigo kar Zezuz Zaneruwihawete ita tàpuz iwy pe har romo aꞌe xe. Naheta kwaw amo. Aze mo heta amo ita, aꞌe mehe mo Tupàn nuiko iwer mo izar romo aꞌe."
46,3,12,"Amo tàpuz iapo har aꞌe wà, werur ita hekuzar katu maꞌe aꞌe wà, tàpuz ikàg maꞌe romo iapo pà aꞌe wà. Amo ae tàpuz iapo har aꞌe wà, ywyra tàtà ꞌym maꞌe werur aꞌe wà, tàpuz ikatu ꞌym maꞌe iapo pà aꞌe wà. Kupiꞌi umuaiw putar ywyra tàtà ꞌym maꞌe nehe. Nezewegatete Zaneruwihawete tur mehe wà nehe, wexak putar teko wanemiapo kwer aꞌe nehe. Kaꞌa kyr ukaz paw aꞌe. Ita nukaz kwaw aꞌe. Nezewegatete tur mehe Zezuz wiko putar tata ài nehe. Aze zaneremiapo kwer iaiw nehe, ukwaw putar iaiw paw nehe. Aze ikatu nehe, ukwaw putar ikatu haw nehe no."
46,3,14,"Aze teko hemiapo kwer ikatu Zaneruwihawete pe nehe, umekuzar putar izupe nehe."
46,3,15,"Aze naꞌikatu kwaw izupe nehe, numekuzar kwaw nehe. Tupàn nuzepyk kwaw iapo arer rehe nehe, taꞌe uzeruzar maꞌe romo hekon aꞌe xe. Iapo arer uzemumikahy putar wemiapo kwer rehe nehe."
46,3,16,Tupàn hàpuzuhu ài peiko. Pekwaw katu nezewe haw. Tupàn Hekwe wiko tuwe pepyꞌa pe aꞌe.
46,3,17,"Aze teko uzapo kar ikatu ꞌym maꞌe Tupàn hàpuzuhu zàwenugar wanupe nehe, Tupàn uzepyk putar hehe nehe, taꞌe Tupàn omonokatu wàpuzuhu zàwenugar uzeupe aꞌe wà xe, wamunyryk kar pà ikatu ꞌym maꞌe wi aꞌe wà xe. Peiko tàpuzuhu ài pe."
46,3,18,"Aze amo pepyr har iꞌi nezewe uzeupe aꞌe. — Kwa, maꞌe kwaw katu har romo aiko ihe, ko ꞌar rehe har wanuwi ihe, aze iꞌi uzeupe nehe, tuwe rihi. — Maꞌe kwaw ꞌymar romo aiko ihe, tuwe iꞌi nehe. Xo aꞌe mehe zo wiko putar tuwe maꞌe kwaw par romo nehe. — Maꞌe kwaw par romo hekon aꞌe, iꞌi teko amo awa pe wà. — Maꞌe kwaw ꞌymar romo hekon aꞌe, iꞌi Tupàn aꞌe awa pe aꞌe. Nezewe iꞌi Tupàn zeꞌeg kwehe arer aꞌe. — Akwaw katu maꞌe ihe, iꞌi putar amo awa wà nehe. Tupàn uzuka putar aꞌe awa aꞌe wà nehe. Aꞌe mehe nuiko kwaw maꞌe kwaw par romo wà nehe."
46,3,20,Iꞌi amo zeꞌeg imuapyk pyrer aꞌe. — Tupàn ukwaw maꞌe kwaw par wamaꞌenukwaw paw aꞌe. Naꞌikatu kwaw izupe. Wamaꞌenukwaw paw nuzawy kwaw maꞌe heityk pyrer izupe.
46,3,21,"Aꞌe rupi, tuwe teko nuzeꞌegatu kwaw teko wanemiapo kwer rehe wà nehe. Taꞌe nuzawy kwaw maꞌe heityk pyrer paw rupi aꞌe xe. Pereko maꞌe paw rupi pe. Peiko putar maꞌe paw wazar romo nehe."
46,3,22,"Herereko pe. Pereko Apor no, pereko Pet no, pereko ko ywy no, peiko tuwe pe. Pereko putar maꞌe pemàno mehe nehe no. Pereko maꞌe ko ꞌar rehe har. Amo ꞌar mehe pereko putar maꞌe nehe no. Peiko aꞌe maꞌe paw wazar romo kury. Peiko putar maꞌe paw wazar romo nehe."
46,3,23,"Zaneruwihawete aꞌe no, penereko har romo hekon aꞌe no, pezar romo hekon aꞌe no. Tupàn aꞌe no, Zaneruwihawete hereko har romo hekon aꞌe no, izar romo hekon aꞌe no."
46,4,1,Uzeꞌeg Zezuz hemimono karer wanehe aꞌe kuryUre uruiko Zaneruwihawete pe umaꞌereko maꞌe romo ure. Uruzapo kar Tupàn hemiapo putar haw ikwaw pyr ꞌym uruiko purupe. Uruiko hemiruzeꞌeg waneruzeꞌegar romo. Aꞌe rupi pezeruzeꞌegatu urerehe nehe.
46,4,2,"Aze umaꞌereko maꞌe umaꞌereko katu uzar pe nehe, — Nekatuahy ihewe, iꞌi putar izar izupe nehe. Tuwe Zanezar uzeꞌeg nezewe urewe nehe."
46,4,3,"Aze pezeꞌegatu herehe nehe, nazekaiw katu kwaw pezeꞌeg rehe nehe. Aze wyzài teko uzeꞌeg hemaꞌereko haw rehe nehe, nazekaiw katu kwaw wazeꞌeg rehe nehe. Nazeꞌeg kwaw hemaꞌereko haw rehe ihe. Amaꞌereko katu hezar pe. Akwaw hemaꞌereko katu haw. Teko nuzekaiw kwaw hemaꞌenukwaw paw rehe wà. Hezar aꞌe, xo aꞌe zo umumeꞌu putar hemaꞌereko haw ikatu haw nehe. Aze ikatu izupe nehe, umumeꞌu putar ikatu haw ihewe nehe. Aze naꞌikatu kwaw nehe, umumeꞌu putar ikatu ꞌymaw ihewe nehe no. Heremiapo kwer heremimumeꞌu kwer ikatu ihewe. Aze ruꞌu ikatu Zanezar pe no. Heruwà. Xo aꞌe zo ukwaw aꞌe."
46,4,5,"Aꞌe rupi pe no. Ko ꞌar rehe nehe, pemumeꞌu zo teko wanemiapo kwer nehe. Amo ꞌar mehe Zanezar ur putar aꞌe nehe. Umumeꞌu putar wanemiapo kwer aꞌe ꞌar mehe nehe. Umumeꞌu putar wanemiapo kwer ikwaw pyr ꞌym nehe, amogwer teko nànàn nehe. Teko ipurapo wer ikatu ꞌym maꞌe rehe aꞌe wà. Numumeꞌu kwaw wemiapo putar haw amo wanupe. Zanezar umumeꞌu putar aꞌe maꞌe amogwer wanupe nehe. Aꞌe ꞌar mehe Tupàn umekuzar putar teko wanemiapo kwer aꞌe nehe. Aze amo hemiapo kwer ikatu nehe, Tupàn uzeꞌegatu putar hehe nehe."
46,4,6,"Aꞌe rupi azeꞌeg peme Apor rehe ihe, azeꞌeg hezehe ihe no. Aꞌe rupi pekwaw putar Tupàn zeꞌeg pape rehe imuapyk pyrer heruzar haw nehe. Aze amo teko uzeꞌegatu amo rehe nehe, aze uzeꞌeg zemueteahy amo ae rehe nehe, naꞌikatu kwaw aꞌe teko Tupàn pe nehe."
46,4,7,"— Peiko weraꞌu amo wanuwi, niꞌi kwaw Tupàn peme. Tupàn umur pemaꞌe peme paw rupi aꞌe. Màràzàwe tuwe peiko wiko weraꞌu maꞌe romo. Napeiko kwaw ikàg weraꞌu maꞌe romo pekàgaw rupi. Tupàn umur ukàgaw peme. Xo aꞌe mehe zo peiko ikàg maꞌe romo."
46,4,8,"— Uruiko tuwihaw romo ure, peze muaꞌu ihewe. Uruiko hemetarer katu maꞌe romo ure, peze muaꞌu ihewe. Aze mo nezewe, ikatu mo urewe. Aꞌe mehe mo uruiko tuwihaw hemetarer katu maꞌe romo ure no, peinuromo ure no. Pawru uzeꞌeg uryw ahyahy wanehe."
46,4,9,"Ure Zaneruwihawete hemimono karer ure. Tupàn uremuigo kar maꞌe hereko ꞌymar romo aꞌe. Ureapo hemetarer ꞌym maꞌe romo. Tuwihaw urezuka kar taw mytepe wà, teko wanuwa rupi wà. Aꞌe rupi teko paw rupi wà, Tupàn heko haw pe har wà no, urerexak waiko uremàno mehe wà. Uzeꞌeg urywahy wi wanehe."
46,4,10,"Uruiko heꞌo maꞌe ài Zaneruwihawete rehe zeꞌeg imumeꞌu pà ure. Pe maꞌe kwaw par ài peiko pe, Zaneruwihawete inuromo pe. Naꞌurekàg kwaw ure, xo pe zo pekàg pe. Teko uzeꞌeg zemueteahy urerehe wà. Uzeꞌegatu penehe wà."
46,4,11,"te ko ꞌar rehe kury, uremaꞌuhez, ureiwez no. Izemàner urekamir. Tuwihaw urepetepetek kar wà. Uruata e oroho wyzài taw pe, wyzài ywy rehe. Aꞌe re uruata e oroho amo ae taw pe amo ae ywy rehe no."
46,4,12,"Urumaꞌereko katu uremaꞌe ureremiꞌu imekuzar pà ure. Aze teko uzeꞌeg zemueteahy urerehe wà, — Tuwe Zurupari uzapo iaiw maꞌe peme nehe, aze iꞌi urewe wà, uruzeꞌegatu wanupe ure. — Tuwe Tupàn uzapo ikatu maꞌe peme nehe, uruꞌe wanupe. Aze amo ureàmàtyryꞌym wà nehe, nurupytuꞌu kwaw uruzeruzar ire ure nehe."
46,4,13,"Urewe wazeꞌeg zemueteahy mehe uruzeꞌegatu wanupe. Uruiko teko ko ywy rehe har wanemityk kwer ài ure. Te ko ꞌar rehe kury, — Hemetarer pixik ꞌym maꞌe romo peiko, iꞌi urewe wà. — Iaiw maꞌe romo peiko, iꞌi urewe wà."
46,4,14,"Namumeꞌu kwaw ko maꞌe peme pemumaranugar kar pà ihe. Peiko hepurumuzàmuzàg ài, aꞌe rupi hepurumuꞌe wer penehe."
46,4,15,"Heta teteaꞌu pemuꞌe har wà, heta teteaꞌu Zaneruwihawete inuromo peneko haw imumeꞌu har wà. Pitài zo penu. Zaneruwihawete Zezuz inuromo peneko haw rehe aiko penu ài ihe, taꞌe amumeꞌu Tupàn zeꞌeg puràg peme ihe xe, izypy mehe ihe xe."
46,4,16,"Aꞌe rupi, — Peiko ihe ài pe nehe ty wà, maꞌe iapo pà tuweharupi ihe ài nehe ty wà, aꞌe peme kury."
46,4,17,"Aꞌe rupi amono kar putar Ximot pepyr ihe nehe kury. Heraꞌyr ài hekon Zanezar inuromo aꞌe. Weruzar tuwe Tupàn zeꞌeg oho iko iawy ꞌym pà aꞌe. Heremiamutar katu romo hekon no. Zaiko wiwi ipyahu maꞌe ài Zaneruwihawete Zezuz inuromo zane. Amumeꞌu inuromo zanereko haw aha iteko ihe, zemonoꞌogaw nànàn ihe, uzeruzar maꞌe nànàn ihe. Ximot umumeꞌu wi putar oho peme aꞌe nehe no."
46,4,18,"— Aiko weraꞌu amogwer wanuwi ihe, iꞌi amo pepyr har wà. — Kwa, Pawru nuzewyr pixik kwaw xe zanepyr aꞌe nehe, iꞌi muaꞌu peme wà."
46,4,19,"Aze Tupàn uputar nehe, naꞌiàrew kwaw heho àwàm pepyr nehe. Aꞌe ꞌar mehe aexak putar aꞌe teko ihe wà nehe. Akwaw wazeꞌeg awer. Xixak wanemiapo ràm nehe."
46,4,20,"Aze teko wiko Tupàn hemiruzeꞌeg romo wà nehe, Tupàn umur putar ukàgaw wanupe nehe. Aꞌe mehe xixak putar Tupàn ikàgaw nehe, aze aꞌe teko uzapo maꞌe aꞌe wà nehe. Aꞌe mehe xikwaw putar hemiruzeꞌeg romo waneko haw nehe. Aze nuiko kwaw hemiruzeꞌeg romo nehe, xixak putar hemiruzeꞌeg romo waneko ꞌymaw nehe."
46,4,21,"Aze pezypyrog Tupàn zeꞌeg heruzar pà nehe, aꞌe mehe azeꞌegatu putar peme nehe, pepyr hehem ire nehe. Aze napezypyrog kwaw nehe, azeꞌeg ahyahy putar peme nehe, pepyr hehem ire nehe. Xo pe zo pekwaw."
46,5,1,"— Hemaranugar pewi, iꞌi wanupe aꞌe kuryAenu amo penehe zeꞌegaw iaiwahy maꞌe ihe. Pezapo ikatu ꞌym maꞌe peiko. Penemiapo kwer iaiw weraꞌu uzeruzar ꞌym maꞌe wanemiapo kwer wi. Hemaranugar haw uhuaꞌu ihe. Amo pepyr har aꞌe, uker oho iko uhyagaw puhe aꞌe."
46,5,2,"— Urukwaw weraꞌu Tupàn zeꞌeg amogwer wanuwi, peze peiko tuweharupi. Màràzàwe tuwe peiko nezewe. Tuwe pezemumikahy pemaranugar haw rehe nehe. Pemono kar aꞌe awa pezewi nehe, pezemonoꞌogaw wi nehe."
46,5,3," Ihe ihe kury, aiko muite pewi kury. Hereko wer pepyr. Pepyr hereko wer haw nuzawy kwaw pepyr hereko haw. Aze mo aiko pepyr, apomonoꞌog mo ihe, aꞌe awa hemiapo kwer ikatu ꞌym maꞌe imumeꞌu pà mo penuwa rupi ihe. Amono kar mo pezemonoꞌogaw wi ihe. Azeharomoete pepyr hereko wer haw nuzawy kwaw pepyr hereko haw ihewe, aꞌe rupi Zezuz Zanezar her rehe amumeꞌu aꞌe awa hemiapo ikatu ꞌym maꞌe peme kury. Aꞌe rupi pezemonoꞌog mehe nehe, — Pawru xe hekon aꞌe, peze pezeupeupe nehe. Zezuz Zanezar ikàgaw rupi"
46,5,5,pemono aꞌe awa Zurupari pe nehe. Tuwe Zurupari uzuka hetekwer nehe. Aꞌe rupi Tupàn upyro putar hekwe Zanezar tur mehe nehe.
46,5,6,"— Uruiko weraꞌu amogwer wanuwi ure, peze amogwer wanupe. Aꞌe rupi napekatu kwaw Tupàn pe. Ipira pyhykar aꞌe, ximo pixikaꞌi omono ꞌy inuromo. Uzuka ipira paw rupi wà. Nezewegatete aꞌe ikatu ꞌym maꞌe iapo har pepyr har aꞌe no, pitài zo aꞌe, umuaiw putar pezeruzar haw paw rupi aꞌe nehe. Umumaw putar Zezuz zeꞌeg rupi peneko haw paw rupi aꞌe nehe no. Pemono kar pezewi nehe ty wà. Zaneruwihawete pepyro ikatu ꞌym maꞌe wi aꞌe. Zutew aꞌe wà, uzuka weimaw àràpuhàrànaꞌyr kwarahy nànàn aꞌe wà, ikatu ꞌym maꞌe wemiapo kwer hekuzaromo aꞌe wà, Tupàn huwa rupi aꞌe wà. Zaneruwihawete umàno zanerekuzaromo Àràpuhàràn ài aꞌe."
46,5,8,"Aze ximono typyꞌak imuapiruru kar haw typyꞌak inuromo nehe, iapiruru putar paw rupi nehe. Nezewegatete aze amo uzapo ikatu ꞌym maꞌe tuweharupi uzeruzar maꞌe wainuromo wà nehe, aꞌe uzeruzar maꞌe uzypyrog putar ikatu ꞌym maꞌe iapo pà aꞌe wà nehe no. Pemono kar ikatu ꞌym maꞌe iapo har pezemonoꞌogaw wi nehe. Peho zeꞌeg azeharomoete har rupi nehe. Pepurapo wer ikatuahy maꞌe rehe nehe. Pezapo peho peiko nehe."
46,5,9,"Hepape inugwer rehe hezeꞌeg ikaikair mehe nezewe azeꞌeg peme. — Aze teko uker oho wemireko ꞌym puhe nehe, umen ꞌym puhe nehe, pemono kar aꞌe teko pezemonoꞌogaw wi nehe. Peho zo hàpuz me nehe. Pemuixe kar zo penàpuz me nehe, aꞌe peme."
46,5,10,"Nazeꞌeg kwaw Tupàn kwaw ꞌymar wanehe aꞌe pape ipy rehe ihe. Tupàn kwaw ꞌymar uputar maꞌe teteaꞌu aꞌe wà. Imunar maꞌe rehe wà no. Umuwete Tupàn aꞌuaꞌu wà no. — Peiko muiteaꞌu wanuwi nehe, naꞌe kwaw peme. Aze mo azeꞌeg nezewe, aꞌe mehe mo napepuner iwer mo ko ywy rehe peneko haw rehe. Taꞌe heta teteaꞌu ikatu ꞌym maꞌe iapo har ko ywy rehe aꞌe wà xe. Tupàn kwaw ꞌymar paw uzapo agwer maꞌe aꞌe wà. Xo uzeruzar muaꞌu maꞌe wanehe zo azeꞌeg peme ihe. — Aiko nerykyꞌyr romo Zaneruwihawete inuromo ihe, aze iꞌi amo peme aꞌe nehe, aze uzapo agwer iaiw maꞌe aꞌe nehe, petyryk izuwi nehe, aꞌe peme, hezeꞌeg imuapyk pà pape rehe. — Aze uker oho wemireko ꞌym puhe nehe, aze temetarer teteaꞌu ipyhykaw rehe zutykaꞌi imaꞌenukwaw nehe, aze umuwete Tupàn aꞌuaꞌu nehe, aze uzeꞌeg zemueteahy amo rehe nehe, aze ukaꞌu teteaꞌu nehe, aze imunar maꞌe rehe nehe, aze uzapo wyzài agwer maꞌe nehe, petyryk izuwi nehe, taꞌe uzeruzar muaꞌu maꞌe romo hekon aꞌe xe. Nuiko kwaw uzeruzarete maꞌe romo aꞌe. Pemuixe kar zo pezemonoꞌogaw pe nehe. Pemaiꞌu zo hàpuz me nehe. Pemumaiꞌu kar zo penàpuz me nehe no, aꞌe peme."
46,5,12," Pezekaiw zo uzeruzar ꞌym maꞌe wanemiapo kwer rehe nehe. Pemumeꞌu zo wanemiapo kwer ikatu ꞌym maꞌe nehe. Tupàn umumeꞌu putar wanemiapo kwer ikatu ꞌym maꞌe teko wanuwa rupi nehe, wanehe uzepyk àwàm imumeꞌu pà amo ꞌar mehe nehe. Xo uzeruzar maꞌe wanehe pezekaiw nehe. Aze amo uzapo ikatu ꞌym maꞌe nehe, pemumeꞌu hemiapo kwer izupe nehe. Pemono kar pezemonoꞌogaw wi nehe. Nezewe iꞌi Tupàn zeꞌeg pape rehe imuapyk pyrer aꞌe. — Pemuhem kar ikatu ꞌym maꞌe iapo har pezemonoꞌogaw wi nehe."
46,6,1,"— Peraha zo penywyr tuwihaw uzeruzar ꞌym maꞌe huwa rupi nehe, iꞌi wanupe aꞌe kuryAze amo uzeruzar maꞌe uzàmàtyryꞌym amo ae uzeruzar maꞌe aꞌe nehe, tuwe noho kwaw tuwihaw uzeruzar ꞌym maꞌe huwa rupi aꞌe wà nehe. Tuwe nuzeruzeꞌeg kar kwaw izupe wà nehe. Naꞌikatu pixik kwaw nezewe haw. Tuwe oho tuwihaw uzeruzar maꞌe huwa rupi wà nehe."
46,6,2,Amo ꞌar mehe Tupàn hemiruzeꞌeg weruzeꞌeg putar teko paw rupi aꞌe wà nehe. Aipo napekwaw kwaw waneruzeꞌeg àwàm. Amo ꞌar mehe peruzeꞌeg putar ywy rehe har paw rupi pe wà nehe. Aipo napepuner kwaw penywyr waneruzeꞌegaw rehe maꞌe pixikaꞌi maꞌe iapo kar pà wanupe.
46,6,3,Amo ꞌar mehe peruzeꞌeg putar Tupàn heko haw pe har pe wà nehe no. Aipo napepuner kwaw maꞌe ko ywy rehe har imumeꞌu katu haw rehe.
46,6,4,"Aze pezeàmàtyryꞌym nehe, peho zo tuwihaw uzeruzar ꞌym maꞌe huwa rupi nehe. Peho zo pezemonoꞌogaw pe oho ꞌym maꞌe huwa rupi nehe."
46,6,5,Pemaranugar nehe. Aipo naheta kwaw maꞌe kwaw par pepyr aꞌe wà. Aipo naheta kwaw peneruzeꞌegar pepyr aꞌe wà.
46,6,6,"— Mokoz uzeruzar maꞌe pepyr har aꞌe wà, uzeàmàtyryꞌym aꞌe wà. Aꞌe re oho pureruzeꞌeg maꞌe uzeruzar ꞌym maꞌe huwa rupi uzeruzeꞌeg kar pà izupe wà. Amo umumeꞌu waho awer ihewe wà. Hemaranugar uhuaꞌu pewi henu mehe. Nezewe haw naꞌikatu pixik kwaw ihewe."
46,6,7,"Pezeàmàtyryꞌym peiko. Aꞌe re peho pureruzeꞌeg maꞌe uzeruzar ꞌym maꞌe huwa rupi. Nezewe mehe naperuzar kwaw Tupàn zeꞌeg. Naꞌikatu pixik kwaw nezewe haw izupe. Aze uzeruzar maꞌe uzapo ikatu ꞌym maꞌe peme nehe, tuwe uzapo nehe. Aze imunar pemaꞌe rehe nehe, tuwe imunar hehe nehe. Naꞌikatu pixik kwaw peho haw uzeruzar ꞌym maꞌe huwa rupi pezeàmàtyryꞌymaw rehe."
46,6,8,Pezapo ikatu ꞌym maꞌe peiko pezeupeupe tuweharupi. Pemunar te penywyr maꞌe rehe. Màràzàwe tuwe napemaranugar kwaw.
46,6,9,"Ikatu ꞌym maꞌe teteaꞌu iapo har aꞌe wà nehe, noho kwaw Tupàn pyr aꞌe wà nehe. Peinu katu ko zeꞌeg nehe. Tuwe teko nahemuꞌem kwaw ko maꞌe rehe peme nehe. Teko wemireko ꞌym puhe uker maꞌe wà nehe, tupàn aꞌuaꞌu wamuwete katu har aꞌe wà nehe no, umen ꞌym puhe uker maꞌe aꞌe wà nehe no, awa amo awa puhe oho maꞌe aꞌe wà nehe no, kuzà amo kuzà puhe oho maꞌe aꞌe wà nehe no, maꞌe rehe imunar maꞌe aꞌe wà nehe no, maꞌe teteaꞌu iputar har aꞌe wà nehe no, ukaꞌu teteaꞌu maꞌe aꞌe wà nehe no, amo rehe uzeꞌeg zemueteahy maꞌe aꞌe wà nehe no, tuwihaw zeꞌeg rupi oho ꞌym maꞌe aꞌe wà nehe no, aꞌe paw noho kwaw Tupàn pyr aꞌe wà nehe. Nuiko pixik kwaw ipyr wà nehe. Nuiko pixik kwaw hemiruzeꞌeg romo wà nehe."
46,6,11,"Amo pepyr har aꞌe wà, agwer ikatu ꞌym maꞌe uzapo aꞌe mehe wà. Tupàn pemukatu ikatu ꞌym maꞌe penemiapo kwer wi aꞌe. Pezemonokatu Tupàn pe nehe kury, ikatu ꞌym maꞌe iapo re pepytuꞌu pà nehe kury. Tupàn pemuawyze aꞌe, Zezuz Zaneruwihawete Zanezar imàno awer rehe aꞌe, Wekwe Puràg ikàgaw rupi aꞌe."
46,6,12,"Zaiko pitài romo Zaneruwihawete inuromo zaneAmo iꞌi waiko wà. — Wyzài maꞌe azapo putar ihe nehe, taꞌe Tupàn umunàn putar aꞌe ikatu ꞌym maꞌe ihewi aꞌe nehe, iꞌi muaꞌu waiko wà. Nan kwaw pa. Aze pezapo ikatu ꞌym maꞌe nehe, naꞌikatu kwaw peme nehe, ni amo wanupe nehe. Aze ikatu ꞌym maꞌe azapo nehe, aꞌe maꞌe wiko putar hezar ài nehe. Aꞌe rupi nazapo kwaw nehe."
46,6,13,"Amo iꞌi putar nehe. — Aze hemaꞌuhez nehe, amaiꞌu putar nehe, aze heho wer kuzà wyzài puhe nehe, aha putar ipuhe nehe, taꞌe aputar nezewe haw ihe xe, taꞌe ikatuahy ihewe xe, iꞌi uzeupe. Azeharomoete aꞌe peme nehe. Zanezar umumaw putar zaneretekwer aꞌe nehe. Nazaneapo kwaw agwer ikatu ꞌym maꞌe iapo kar pà zanewe. Uzeupe zaneapo. Zanezar romo hekon aꞌe."
46,6,14,"Tupàn umugweraw kar Zanezar imàno re aꞌe. Zanemugweraw kar putar nehe no, ukàgaw rupi nehe no."
46,6,15,"Penetekwer aꞌe wà, Zaneruwihawete zywa ài wanekon aꞌe wà, hetymà ài wanekon aꞌe wà no. Nezewe iꞌi Tupàn zeꞌeg. — Awa aꞌe, kuzà aꞌe no, mokoz teko romo wanekon aꞌe wà. Uzereko mehe pitài teko romo uzeapo aꞌe wà."
46,6,16,"Aze uzeruzar maꞌe oho kuzà wyzài puhe nehe, pitài teko romo hekon putar inuromo nehe. Aze awa uzeruzar maꞌe oho kuzà wyzài puhe nehe, weraha putar Zaneruwihawete aꞌe kuzà pe nehe. Umupitài kar aꞌe wà, taꞌe aꞌe uzeruzar maꞌe Zaneruwihawete hetekwer ipehegwer romo hekon aꞌe xe. Naꞌikatu pixik kwaw nezewe haw. Iaiw Tupàn pe."
46,6,17,"Aze teko wereko Zanezar nehe, aꞌe mehe Zaneruwihawete umur putar Wekwe izupe. Pitài teko ài wanekon putar inuromo aꞌe wà nehe."
46,6,18,"Petyryk agwer ikatu ꞌym maꞌe wi nehe. Aze teko uzapo amo ae ikatu ꞌym maꞌe nehe, nuzapo kwaw ikatu ꞌym maꞌe wetekwer pe nehe. Aze oho wemireko ꞌym puhe nehe, uzapo tuwe ikatu ꞌym maꞌe wetekwer pe nehe."
46,6,19,"Penetekwer Tupàn hàpuzuhu ài wanekon aꞌe wà. Pepyꞌa Tupàn hàpuz romo wanekon aꞌe wà, taꞌe Tupàn umur e Wekwe pepyꞌa pe aꞌe xe. Napeiko kwaw pezar romo. Tupàn pezar romo hekon aꞌe. Taꞌe pemeꞌeg kar ikatu ꞌym maꞌe wi aꞌe xe, Zezuz imumàno kar pà penekuzaromo aꞌe xe. Aꞌe rupi pezapo ikatuahy maꞌe peho peiko nehe kury, Tupàn ikàgaw ipuràgaw hexak kar pà teko wanupe nehe kury. Pezapo zo ikatu ꞌym maꞌe nehe kury."
46,7,1,"Uzeꞌeg zereko haw rehe xe aꞌe kuryPemumeꞌu kar zereko haw rehe zeꞌegaw ihewe. Aꞌe peme kury, — Awa wemireko ꞌym puhe iho haw naꞌikatu kwaw Tupàn pe aꞌe."
46,7,2,Teko teteaꞌu uzapo nezewe haw aꞌe wà. Naꞌikatu kwaw nezewe iapo haw Tupàn pe. Tuwe awa pitàitàigatu upyta wemireko wapyr aꞌe wà nehe. Tuwe noho kwaw amo ae kuzà pyr wà nehe. Tuwe kuzà pitàitàigatu upyta umen wapyr aꞌe wà nehe. Tuwe noho kwaw amo ae awa pyr wà nehe.
46,7,3,"Tuwe awa oho wemirekoete puhe nehe, aze hemireko uputar nehe. Kuzà aꞌe nehe no, tuwe oho umen puhe aꞌe nehe no, aze imen uputar aꞌe nehe no."
46,7,4,Kuzà nuiko kwaw wetekwer izar romo. Imen izar romo hekon aꞌe. Awa nuiko kwaw wetekwer izar romo. Hemireko izar romo hekon aꞌe no.
46,7,5,"— Kwa, naha kwaw nepuhe nehe, peze zo pemen wanupe nehe, penemireko wanupe nehe. — Tuwe ximumaw amo ꞌar zanepytuꞌu pà nehe kury, Tupàn pe zanezeꞌeg pà nehe kury, aze awa iꞌi wemireko pe nehe, aze — Heꞌe, iꞌi hemireko umen pe nehe, aꞌe mehe ikatu wapytuꞌu haw nehe. Naꞌiàrew kwaw uzewyr wi uzeupeupe wà nehe. Aze mo nan kwaw nezewe, aꞌe mehe mo Zurupari uzapo kar mo ikatu ꞌym maꞌe wanupe nehe. Aze ruꞌu oho mo amo pe wà."
46,7,6,"Nazapo kar kwaw tuwe agwer maꞌe peme ihe. Nan. Aze peputar nehe, pezapo nezewe nehe."
46,7,7,"Naheremireko kwaw ihe. Aze awa nahemireko kwaw nehe, ikatu weraꞌu nezewe mehe nehe. Aze mo peiko ihe ài, aꞌe mehe mo pekatu weraꞌu mo. Tupàn umur ukàgaw teko wanupe pitàitàigatu aꞌe. Uzapo kar amo maꞌe amo pe. Uzapo kar amo ae maꞌe amo ae pe no. Aze ruꞌu ihewe hemiapo karer uzawy peme hemiapo karer."
46,7,8,"Aꞌe rupi azeꞌeg putar peme kury, hemireko ꞌym maꞌe wanupe kury, imen ꞌym maꞌe wanupe no, kuzà imen umàno maꞌe kwer wanupe no. Aze pepuner hemireko ꞌym maꞌe romo peneko haw rehe nehe, aze pepuner imen ꞌym maꞌe romo peneko haw rehe nehe, aꞌe mehe ikatu weraꞌu peme nehe. Peiko ihe ài nezewe mehe nehe."
46,7,9,"Aze napepuner kwaw hemireko ꞌym maꞌe romo imen ꞌym maꞌe romo peneko haw rehe nehe, aꞌe mehe penemireko nehe, pemen nehe. Ikatu weraꞌu nezewe mehe nehe. Aze awa uputar weraꞌu kuzà iko nehe, aze aꞌe re nuwereko kwaw nehe, naꞌikatu kwaw nehe. Taꞌe xo aꞌe maꞌe rehe imaꞌenukwaw putar aꞌe nehe xe."
46,7,10,"Amumeꞌu putar Tupàn zeꞌeg awa hemireko maꞌe wanupe ihe nehe kury, kuzà imen maꞌe wanupe ihe nehe no. Tuwe wenu katu ko zeꞌeg wà nehe. Tuwe kuzà nupuir kwaw umen wi wà nehe. Aze amo kuzà upuir umen wi nehe, tuwe naꞌimen zuapyri kwaw nehe. Tuwe wiko aꞌe zutykaꞌi aꞌe nehe. Tuwe uzewyr umen pe nehe. Awa aꞌe no, tuwe nupuir kwaw wemireko wi nehe no."
46,7,12,"Azeꞌeg putar amogwer wanupe ihe nehe kury. Zanezar numumeꞌu kar kwaw ko zeꞌeg ihewe aꞌe. Amumeꞌu e putar wanupe nehe. Awa uzeruzar maꞌe wanupe azeꞌeg putar nehe kury. Aze neremireko uzeruzar ꞌym maꞌe romo hekon nehe, aze heko wer wiwi nepyr nehe, epuir zo izuwi nehe."
46,7,13,"Azeꞌeg putar kuzà wanupe no. Aze nemen wiko uzeruzar ꞌym maꞌe romo nehe, aze heko wer wiwi nepyr nehe, epuir zo izuwi nehe."
46,7,14,"Aze awa uzeruzar ꞌym maꞌe romo hekon aꞌe nehe, aze hemireko uzeruzar maꞌe romo hekon aꞌe nehe, aꞌe awa ikatu putar Tupàn pe aꞌe nehe. Aꞌe rupi wapurumuzàmuzàg ikatu putar Tupàn pe aꞌe wà nehe no. Aze kuzà uzeruzar ꞌym maꞌe romo hekon aꞌe nehe, aze imen uzeruzar maꞌe romo hekon aꞌe nehe, aꞌe rupi katete nehe no. Aze mo naꞌikatu iwer Tupàn pe wà, aꞌe mehe mo wapurumuzàmuzàg wiko mo uzeruzar ꞌym maꞌe wapurumuzàmuzàg wazàwe aꞌe wà."
46,7,15,"Aze awa uzeruzar ꞌym maꞌe romo hekon aꞌe nehe, aze amo ꞌar mehe hemireko uzeruzar Zezuz rehe aꞌe nehe, aze aꞌe awa ipuir wer izuwi nehe, tuwe ipuir nehe. Aꞌe kuzà upuner umen wi haw rehe aꞌe nehe, aze imen wi wer aꞌe nehe. Kuzà uzeruzar ꞌym maꞌe aꞌe no, aze amo ꞌar mehe imen uzeruzar Zezuz rehe aꞌe nehe, aꞌe rupi katete nehe no. Aꞌe awa upuner wemireko wi haw rehe aꞌe nehe, aze hemireko wi wer aꞌe nehe. Taꞌe Tupàn penenoz puràmàtyryꞌym ꞌymaw rehe pemuigo kar pà aꞌe xe. Kuzà uzeruzar maꞌe aꞌe nehe, aze upyta umen pyr aꞌe nehe, aze uzapo ikatu maꞌe izupe tuweharupi aꞌe nehe, uzeruzar putar ruꞌu aꞌe nehe no. Awa uzeruzar maꞌe aꞌe nehe no, aꞌe rupi katete nehe no."
46,7,17,"Tupàn wexak uzeꞌeg heruzar haw aꞌeNezewe apurumuꞌe aha ihe, zemonoꞌogaw nànàn ihe. Aze Tupàn penenoz nehe, aze peiko amo maꞌe romo nehe, peiko aꞌe maꞌe romo nehe. Peiko zo amo ae maꞌe ài nehe. Aze imen maꞌe romo peiko nehe, peiko zo imen ꞌym maꞌe ài nehe. Aze hemireko maꞌe romo peiko nehe, peiko zo hemireko ꞌym maꞌe ài nehe. Aze imen ꞌym maꞌe romo peiko nehe, peiko zo imen maꞌe ài nehe. Aze hemireko ꞌym maꞌe romo peiko nehe, peiko zo hemireko maꞌe ài nehe."
46,7,18,"Aze Tupàn penenoz nehe, aze zutew romo peiko aꞌe mehe nehe, peiko zo zutew ꞌym wazàwe nehe. Aze zutew ꞌym romo peiko nehe, peiko zo zutew wazàwe nehe. — Amonohok kar putar hepireraꞌi zutew wazàwe ihe nehe, peze zo nehe."
46,7,19,"Taꞌe Tupàn numeꞌe kwaw zutew romo zanereko haw rehe aꞌe xe, numeꞌe kwaw zutew ꞌym romo zanereko haw rehe aꞌe xe. Xo uzeꞌeg rupi zanereko haw rehe zo umeꞌe. Xo uzeꞌeg heruzar haw zo wexak."
46,7,20,Tupàn penenoz aꞌe. Aꞌe mehe peiko amo maꞌe romo. Peikuwe aꞌe maꞌe romo nehe.
46,7,21,"Pezeruzar zanune peiko amo pe umaꞌereko e maꞌe ài, peiko wiwi zo nezewe nehe. Aze pezar pemono kar uzewi nehe, aꞌe maꞌereko haw wi pepyro pà nehe, peho izuwi nehe. Pemaꞌereko pezeupe nezewe mehe nehe."
46,7,22,"Zanezar nuzekaiw kwaw zanereko haw izypy mehe arer rehe aꞌe. Aze amo pe umaꞌereko e maꞌe romo zaiko nehe, aze zanezeupe umaꞌereko maꞌe romo zaiko nehe, zanekatu putar Tupàn pe paw rupi nehe. Zanerekwe wiko putar Zanezar hemiruzeꞌeg romo nehe, zamaꞌereko putar izupe nehe."
46,7,23,"Tupàn umumàno kar Zezuz penekuzaromo aꞌe, tatahu wi pepyro pà aꞌe. Aꞌe rupi peiko zo amo ae awa hemiruzeꞌeg romo nehe. Peiko Tupàn hemiruzeꞌeg romo nehe."
46,7,24,"Herywyr wà, hereinyr wà. Tupàn penenoz aꞌe, wemiruzeꞌeg romo pemuigo kar pà aꞌe. Maꞌe romo peiko aꞌe ꞌar mehe. Peikuwe aꞌe maꞌe romo nehe kury, hehe uzeruzar maꞌe romo peneko mehe nehe kury."
46,7,25,"Uzeꞌeg hemireko ꞌym maꞌe wanehe, imen ꞌym maꞌe wanehe xe aꞌe kuryAzeꞌeg putar hemireko ꞌym maꞌe wanehe ihe nehe kury, imen ꞌym maꞌe wanehe ihe nehe no. Tupàn numur kwaw ko zeꞌeg ihewe. Hepuhareko aꞌe. Uzeꞌeg imumeꞌu har romo hemuigo kar pà aꞌe. Aꞌe rupi pepuner hezeꞌeg heruzar haw rehe nehe. Aꞌe rupi ko hezeꞌeg amumeꞌu putar peme ihe nehe kury."
46,7,26,"Naꞌikatuahy kwaw ko ywy zanewe kury. Uzeruzar maꞌe upuraraw maꞌerahy waiko wà. Aꞌe rupi awa hemireko ꞌym maꞌe aꞌe nehe, aze wikuwe nezewe aꞌe nehe, wemireko ꞌym pà aꞌe nehe, heko haw ikatu weraꞌu putar izupe aꞌe nehe. Aze heta hemireko izupe nehe, tuwe nupuir kwaw izuwi nehe. Aze nahemireko kwaw kury, tuwe nuekar kwaw wemireko ràm uzeupe nehe."
46,7,28,"Aze hemireko nehe, nuzapo kwaw ikatu ꞌym maꞌe nezewe mehe nehe. Kuzà aꞌe no, aze imen nehe, nuzapo kwaw ikatu ꞌym maꞌe nezewe nehe. Xo nezewe haw zo amumeꞌu ihe. Aze awa hemireko nehe, aze kuzà imen nehe, zawaiw katu putar waneko àwàm nehe, ko ꞌar rehe nehe. Aꞌe rupi aze nahemireko kwaw nehe, aze naꞌimen kwaw nehe, ikatu weraꞌu wanupe nehe, taꞌe uzeruzar maꞌe upuraraw maꞌerahy kwer waiko aꞌe wà xe, ko ꞌar rehe aꞌe wà xe. Aꞌe rupi wapurumuzàmuzàg upuraraw putar maꞌerahy aꞌe wà nehe no xe."
46,7,29,"Naꞌarewahy teko upuraraw putar maꞌerahy kwer teteaꞌu aꞌe wà nehe. Aꞌe rupi aze awa hemireko maꞌe wiko awa hemireko ꞌym maꞌe ài aꞌe wà nehe, waneko haw ikatu weraꞌu wanupe nehe. Aze uzaiꞌo maꞌe wiko hurywete maꞌe ài wà nehe, ikatu weraꞌu wà nehe. Upukapuka maꞌe wà, tuwe wiko uzemumikahy maꞌe ài wà nehe no. Maꞌe imeꞌeg kar har wà nehe, tuwe wiko aꞌe maꞌe izar ꞌym ài wà nehe no. Maꞌe ko ywy rehe har hereko har wà nehe, tuwe wiko hereko ꞌymar ài wà nehe. Taꞌe naꞌarewahy ko ywy uzeapo putar amo ae maꞌe romo aꞌe nehe xe."
46,7,32,"Aze napemaꞌenukwaw kwaw penemiꞌu ràm rehe tuweharupi nehe, pemaꞌe ràm rehe nehe no, maꞌerahy ràm rehe nehe no, ikatu weraꞌu ihewe nezewe mehe nehe. Aze awa nahemireko kwaw nehe, imaꞌenukwaw putar Zanezar pe umaꞌereko haw rehe nehe. Taꞌe ipurapo wer tuwe hemiapo putar haw rehe xe, imurywete kar pà xe."
46,7,33,"Hemireko maꞌe aꞌe, imaꞌenukwaw maꞌe ko ywy rehe har rehe aꞌe, wemiꞌu ràm rehe umaꞌe ràm rehe aꞌe. Taꞌe ipurumurywete kar wer wemireko rehe aꞌe xe. Aꞌe rupi heko haw zawaiw katu putar izupe nehe. Aipo Tupàn hemiapo putar haw uzapo putar nehe. Aipo wemireko hemiapo putar haw uzapo putar nehe. Kuzà imen ꞌym maꞌe aꞌe, kuzà imen umàno maꞌe kwer aꞌe no, uzapo Zanezar pe umaꞌereko haw waiko aꞌe wà, taꞌe uzemono izupe aꞌe wà xe, wetekwer imonokatu pà izupe aꞌe wà xe, wekwe imonokatu pà izupe aꞌe wà no xe. Kuzà imen maꞌe aꞌe, imaꞌenukwaw maꞌe ko ywy rehe har rehe aꞌe, taꞌe ipurumurywete kar wer umen rehe aꞌe xe."
46,7,35,"Azeꞌeg teko nezewe peme ihe, taꞌe hepurupytywà wer penehe ihe xe. Nazapo kar kwaw maꞌe teko peme. Aze pezapo ikatu maꞌe nehe, aze pezemono tuwe Tupàn pe imaꞌereko haw iapo pà izupe azeharomoete nehe, aꞌe mehe pekatu putar ihewe nehe."
46,7,36,"Azeꞌeg putar peme uzereko maꞌe ràm wanehe kury. Awa aꞌe, kuzà aꞌe no, aze uzemumeꞌu uzeupe wà nehe, aze aꞌe re nezewe iꞌi uzeupe wà nehe, — Zazemonokatu Tupàn pe nehe, zanezereko ꞌym pà nehe, aze iꞌi uzeupe wà nehe, ikatu nezewe iapo haw Tupàn pe nehe. Aze aꞌe re nezewe iꞌi awa uzeupe nehe, — Kwa, naꞌikatu kwaw nezewe heremiapo kwer kuzà pe pa, aze iꞌi uzeupe nehe, aꞌe mehe tuwe hemireko nehe. Aze awa uputar teteaꞌu aꞌe kuzà, aze hemireko wer tuwe nehe, aꞌe mehe, tuwe hemireko nehe. Nuzapo kwaw ikatu ꞌym maꞌe nezewe mehe nehe."
46,7,37,"Aze amo awa uzemumeꞌu amo kuzà pe nehe, aze aꞌe re uzemonokatu Tupàn pe nehe, wemireko zanune nehe, wemimutar rupi tuwe nehe, aze aꞌe ae ukwaw tuwe wemimutar nehe, aꞌe mehe ikatu weraꞌu hemireko ꞌymaw nehe."
46,7,38,"Nezewe aꞌe peme kury. Aze awa wereko wemireko ràm nehe, ikatu nezewe mehe nehe. Aze nuwereko kwaw nehe, ikatu weraꞌu nezewe mehe nehe."
46,7,39,"Kuzà aꞌe, aze imen wikuwe aꞌe rihi, nupuner kwaw umen wi haw rehe aꞌe nehe. Aze imen umàno nehe, upuner umen wi haw rehe nehe, aze imen ràm wiko uzeruzar maꞌe romo aꞌe nehe."
46,7,40,"Aze naꞌimen wi kwaw nehe, hurywete weraꞌu putar nehe. Ihe zutykaꞌi azeꞌeg nezewe peme. Tupàn Hekwe Puràg ruꞌu aꞌe no, hemuzeꞌeg kar ruꞌu nezewe aꞌe no. Nakwaw katu kwaw hemuzeꞌeg kar haw ihe."
46,8,1,"Uzeꞌeg temiꞌu tupàn aꞌuaꞌu wanupe imono pyr rehe xe aꞌe kuryAzeꞌeg putar peme ihe nehe kury, temiꞌu tupàn aꞌuaꞌu pe imono pyrer rehe ihe nehe kury. Teko teteaꞌu omono temiꞌu tupàn aꞌuaꞌu wanupe aꞌe wà. Aꞌe re aꞌe teko uꞌu aꞌe temiꞌu wà. Nezewe iapo mehe umuwete katu aꞌe tupàn aꞌuaꞌu aꞌe wà. — Aipo zapuner aꞌe temiꞌu iꞌu haw rehe zane, peze ihewe. Pepuner iꞌu haw rehe nehe, taꞌe aꞌe tupàn aꞌuaꞌu nuikuwe kwaw aꞌe wà xe. Teko uzapo aꞌe tupàn aꞌuaꞌu wà. — Hekàg tuwe ihe, peze zo nehe. Taꞌe Tupàn pepyro tatahu wi aꞌe xe. Aze zazeruzar zanepuhareko har rehe nehe, Tupàn rehe nehe, aze zazeamutamutar katu nehe, zaiko putar ikàg maꞌe romo nehe."
46,8,2,"— Akwaw ikatu maꞌe ihe, aze amo iꞌi nehe, nuiko kwaw maꞌe kwaw katu har romo aꞌe nehe."
46,8,3,"Aze teko uzamutar Tupàn aꞌe wà nehe, Tupàn umuawyze katu putar aꞌe teko uzeupe aꞌe wà nehe. Umuigo kar putar aꞌe teko wemiruzeꞌeg romo wà nehe."
46,8,4,"Aꞌe rupi azeꞌeg putar peme temiꞌu rehe ihe kury, aꞌe temiꞌu tupàn aꞌuaꞌu wanupe imono pyrer rehe ihe kury. Tupàn aꞌe, pitài zo aꞌe. Teko uzapo tupàn aꞌuaꞌu hagapaw aꞌe wà. Aꞌe maꞌe hagapaw nuikuwe kwaw aꞌe. Nuiko kwaw Zanezar romo. Tupàn wikuwe aꞌe, Zanezar romo hekon aꞌe."
46,8,5,"Heta ruꞌu aipo tekwe aꞌe tupàn aꞌuaꞌu wanehe wà, aze ruꞌu ywate wanekon wà, aze ruꞌu ywy rehe wà. Heta teteaꞌu ruꞌu aipo wà. Heruwà."
46,8,6,"Pitài zo Tupànete aꞌe. Zaneru romo hekon. Maꞌe paw iapo har romo hekon. Zaiko hemiapo putar haw iapo pà zane. Pitài zo Zanezar aꞌe no. Zezuz Zaneruwihawete Zanezar romo hekon aꞌe. Izypy mehe Tupàn uzapo kar maꞌe paw izupe aꞌe. Zaiko putar tuweharupi Tupàn pyr nehe, taꞌe Zezuz umàno zanerekuzaromo aꞌe xe."
46,8,7,"Amo uzeruzar maꞌe pepyr har aꞌe wà, nukwaw katu kwaw maꞌe aꞌe wà. Aꞌe rupi aze amo omono temiꞌu aꞌe tupàn aꞌuaꞌu wanupe nehe, aze aꞌe re umeꞌeg teko wanupe nehe, aꞌe uzeruzar maꞌe ukyze putar aꞌe temiꞌu wi aꞌe wà nehe. Taꞌe — Tupàn aꞌuaꞌu izar romo hekon aꞌe xe, iꞌi putar izupe wà nehe. Nukwaw katu kwaw Tupàn ikàgaw wà. Aꞌe rupi — Tupàn aꞌuaꞌu pe imono pyrer romo hekon aꞌe, aꞌe rupi, aze aꞌu aꞌe maꞌeroꞌo kwer nehe, Tupàn wikwahy putar ihewe aꞌe nehe, iꞌi izupe wà. Tupàn nuiko kwaw nezewe."
46,8,8,"Aze xiꞌu nehe, aze naxiꞌu kwaw nehe, uzuawygatu Tupàn pe nehe. Aze xiꞌu nehe, Tupàn nuikwahy kwaw nehe. Aze naxiꞌu kwaw nehe, — Azapo putar ikatuahy maꞌe peme iꞌu ꞌymaw hekuzaromo nehe, niꞌi kwaw Tupàn zanewe nehe."
46,8,9,"Tuwe rihi, aze peꞌu aꞌe temiꞌu tupàn aꞌuaꞌu pe imono pyrer nehe, aze amo uzeruzar maꞌe penexak iꞌu mehe nehe, aze maꞌe kwaw katu ꞌymar romo hekon nehe, naꞌikatu kwaw nezewe haw nehe, — Temiꞌu tupàn aꞌuaꞌu pe imono pyrer iꞌu haw naꞌikatu kwaw Tupàn pe aꞌe, iꞌi putar ruꞌu uzeupe nehe. Uꞌu putar oho nehe. — Azapo ikatu ꞌym maꞌe Tupàn huwa rupi nezewe mehe ihe, iꞌi putar ruꞌu uzeupe nehe. Taꞌe nukwaw kwaw maꞌe aꞌe xe."
46,8,11,"Aꞌe rupi pekàgaw nuzawy kwaw Tupàn hape iawy kar har aꞌe teko pe nehe. Pekwaw katu Tupàn ikàgaw. Aꞌe rupi pepuner iꞌu haw rehe. Aꞌe nukwaw katu kwaw Tupàn ikàgaw aꞌe, aꞌe rupi ikatu ꞌym maꞌe uzapo iꞌu mehe. Zaneruwihawete umàno aꞌe teko hekuzaromo. Aipo pezawy kar putar hape izupe nehe."
46,8,12,"Aze nezewe pezapo nehe, pezapo ikatu ꞌym maꞌe peiko amogwer uzeruzar maꞌe wanupe nehe no, Zaneruwihawete pe nehe no, taꞌe nukwaw kwaw temiꞌu imono pyrer iꞌu haw ikatu haw aꞌe wà xe. Taꞌe nukwaw kwaw Tupàn ikàgaw aꞌe wà xe."
46,8,13,"— Aze aꞌu maꞌe nehe, aze herywyr uzapo ikatu ꞌym maꞌe hexak ire nehe, naꞌu pixik kwaw aꞌe temiꞌu ihe nehe. Taꞌe nahepurawy kar wer kwaw Tupàn hape rehe izupe ihe xe."
46,9,1,"Pawru umumeꞌu Zezuz hemimono kar romo weko haw xe aꞌe kuryAipo naiko kwaw awa amo awa pe umaꞌereko ꞌym maꞌe romo ihe. Aipo naiko kwaw Zezuz hemimono karer romo ihe. Aipo naexak kwaw Zezuz ihe. Pe peiko Zanezar pe hemaꞌereko awer ikwaw kar har romo pe. — Pawru nuiko kwaw Zaneruwihawete hemimono karer romo aꞌe, iꞌi amo wà. Napezekaiw kwaw wazeꞌeg rehe. Pekwaw katu Zezuz hemimono karer romo hereko haw. Zanezar inuromo peneko katu haw hexak mehe teko ukwaw hemimono karer romo hereko haw aꞌe wà, taꞌe amumeꞌu zeꞌeg puràg peme ihe xe, taꞌe peata peiko aꞌe zeꞌeg rupi pe kury xe."
46,9,3,"Aze heremiapo kwer naꞌikatu kwaw amo wanupe nehe, aze uzeꞌeg zemueteahy herehe wà nehe, azeꞌeg putar nezewe wanupe nehe."
46,9,4,"— Aiko Zezuz hemimono karer romo ihe, aꞌe putar wanupe. — Aꞌe rupi apuner hemaꞌe heremiꞌu henoz taw rehe peme. Nainoz kwaw ihe, aꞌe putar wanupe."
46,9,5,"Amogwer hemimono karer aꞌe wà, Zezuz tywyr aꞌe wà no, Pet aꞌe no, weraha wemireko uzeupi aꞌe wà, taw nàn wata mehe aꞌe wà, Tupàn zeꞌeg imumeꞌu mehe aꞌe wà. Aze mo heremireko, apuner mo heremireko heraha haw rehe hezeupi ihe no."
46,9,6,"Ihe ihe, Nape taꞌyr aꞌe no, uruzapo tàpuzràn oroho uruiko ure. Urumeꞌeg ure. Aꞌe rupi heta ureremiꞌu hekuzar urewe. Màràzàwe tuwe uruzapo nezewe. Amogwer Tupàn zeꞌeg imumeꞌu har numaꞌereko kwaw wemiꞌu hekuzar ipyhyk pà aꞌe wà."
46,9,7,"Tuwihaw omono temiꞌu zauxiapekwer wanupe aꞌe. Zauxiapekwer nuzapo kwaw amo ae umaꞌereko haw aꞌe wà, wemiꞌu imekuzar pà aꞌe wà. Maꞌe tymar, uꞌu oko pe hezuz maꞌe kwer aꞌe. Àràpuhàràn izar aꞌe, uꞌu ikamy kwer aꞌe. Ure ure no, urumumeꞌu Tupàn zeꞌeg oroho uruiko purupe ure no. Màràzàwe tuwe uruzapo amo ae maꞌe ureremiꞌu imekuzar pà ure."
46,9,8,"Ihe nezewe azeꞌeg ihe. Tupàn zeꞌeg ikaikair pyrer aꞌe no, Moizez pe imur pyrer aꞌe no, nezewe iꞌi aꞌe no. — Peneimaw wamumaꞌereko kar mehe pezàpixi zo wazuru nehe. Tuwe umaiꞌu nehe, taꞌe umaꞌereko iko peme aꞌe xe, iꞌi zeꞌeg kwehe arer. Aipo xo tapiꞌak rehe zo uzeꞌeg iko aꞌe."
46,9,10,"Uzeꞌeg uzeꞌeg imumeꞌu har wanehe aꞌe no. Ko iapo har aꞌe wà, maꞌe tymar aꞌe wà no, ipoꞌo har aꞌe wà no, paw rupi uꞌu maꞌeꞌa kwer aꞌe wà. Taꞌe aꞌe paw umaꞌereko ko pe aꞌe wà xe. Nuzapo kwaw amo ae umaꞌereko haw wemiꞌu ràm hekuzar ipyhyk pà wà."
46,9,11,"Maꞌe tymar ài uruiko ure, taꞌe urumumeꞌu zeꞌeg puràg peme ure xe. Aipo napepuner kwaw temetarer imur haw rehe urewe."
46,9,12,"Amogwer Zezuz hemimono kar aꞌe wà, wenoz wemiꞌu ràm umaꞌe ràm hekuzar peme aꞌe wà. Màràzàwe tuwe nurupuner kwaw henoz taw rehe peme ure. Nan kwaw nezewe pa. Nurenoz pixik kwaw ure. Aꞌe rupi teko uzeruzar katu urezeꞌeg henu mehe aꞌe wà, Zaneruwihawete rehe zeꞌeg puràg henu mehe aꞌe wà. — Kwa, ipurupyhyk wer zaneremetarer rehe aꞌe wà, niꞌi kwaw urewe wà."
46,9,13,"Aze awa umaꞌereko iko Tupàn hàpuzuhu pe aꞌe nehe, hemiruzeꞌeg omono putar hemiꞌu ràm izupe aꞌe wà nehe. Tupàn pe maꞌeaꞌyr zuka har aꞌe wà no, izuka mehe uꞌu ikurer aꞌe wà no."
46,9,14,"Nezewegatete Zanezar iꞌi uzeruzar maꞌe wanupe aꞌe no. — Aze amo teko umumeꞌu hezeꞌeg puràg aꞌe wà nehe, tuwe henu har omono temiꞌu wanupe wà nehe, wamaꞌe ràm wanupe wà nehe."
46,9,15,"Naiko kwaw nezewe ihe. Nainoz pixik kwaw agwer maꞌe peme ihe. Nan kwaw pa. Hemàno àwàm ikatu weraꞌu ihewe aꞌe, penemetarer ipyhykaw wi aꞌe. Aꞌe rupi — Kwa, Pawru uzeꞌezeꞌeg e iko aꞌe, niꞌi kwaw teko aꞌe wà nehe. Taꞌe azapo tuwe maꞌe aha teko hezeꞌeg rupi azeharomoete ihe xe."
46,9,16,"Amumeꞌu Tupàn zeꞌeg puràg aha teko purupe ihe. — Aiko weraꞌu amogwer wanuwi, naꞌe kwaw nezewe mehe. Taꞌe hezar umumeꞌu kar uzeꞌeg ihewe aꞌe xe. Aze mo namumeꞌu iwer, aꞌe mehe mo azemumikahy mo ihe."
46,9,17,"Aze mo heremimutar rupi amumeꞌu, ainoz mo hekuzar peme. Hezar umumeꞌu kar ihewe, aꞌe rupi nainoz kwaw hekuzar peme. Napuner kwaw hepytuꞌu haw rehe imumeꞌu re. Napyhyk kwaw temetarer. Ni temiꞌu, ni maꞌe. Zeꞌeg puràg imumeꞌu haw ikatuahy ihewe. Aꞌe rupi nainoz kwaw hekuzar purupe. Namur kar kwaw maꞌe hezeupe zeꞌeg puràg imumeꞌu haw hekuzaromo."
46,9,19,"Naiko kwaw amo pe umaꞌereko maꞌe romo. Azemuigo kar teko nànàn umaꞌereko maꞌe ài, aꞌe rupi amo uzeruzar putar Zezuz rehe aꞌe wà nehe."
46,9,20,"Zutew wanupe Tupàn zeꞌeg imumeꞌu mehe, aiko zutew ài ihe, wamuzeruzar kar pà ihe. — Eruzar zutew wanàmuzgwer wazeꞌeg nehe, niꞌi kwaw Zezuz ihewe. Zutew wapyr hereko mehe aha wanàmuzgwer zeꞌeg rupi ihe. Aꞌe rupi amo uzeruzar zeꞌeg puràg rehe aꞌe wà."
46,9,21,"Zutew ꞌym wapyr hereko mehe, naiko kwaw zutew ài. Naha kwaw zutew wanàmuzgwer zeꞌeg rupi aꞌe ꞌar mehe. — Naruzar kwaw Tupàn zeꞌeg ihe, naꞌe kwaw peme. Azeharomoete aruzar Zaneruwihawete zeꞌeg tuweharupi ihe."
46,9,22,"Ikàg ꞌym maꞌe wapyr hereko mehe aiko wazàwe ihe. Aꞌe rupi amo uzeruzar putar aꞌe wà nehe. Aze àwàxi wyzài teko ihe wà nehe, aiko wazàwe ihe nehe. Nezewe mehe amuzeruzar kar putar ihe wà nehe."
46,9,23,"Aꞌe maꞌe paw azapo teko ihe, taꞌe hepurukwaw kar wer zeꞌeg puràg rehe teko nànàn ihe xe, taꞌe hepurumuzeruzar kar wer teko teteaꞌu wanehe ihe xe, zeꞌeg puràg rehe ihe xe."
46,9,24,"Teko wazànaw pe uzàn maꞌe paw uzàn aꞌe wà. Pitài zo uhem iahykaw pe amogwer wanenataromo aꞌe, hekuzar ipyhyk pà aꞌe. Zane zane no, zanemaꞌereko haw nuzawy kwaw teko wazànaw aꞌe. Zamaꞌereko tuwe Zanezar pe nehe. Aꞌe mehe uzapo putar ikatuahy maꞌe zanewe aꞌe nehe. Uzàn maꞌe aꞌe wà, tuweharupi uzàn oho waiko aꞌe wà. Aꞌe rupi uzànaw ꞌar mehe upuner uzàn weraꞌu haw rehe amogwer wanuwi wà, hekuzar ipyhyk pà wanuwi wà. Nahekuzar katu kwaw aꞌe maꞌe ipyhyk pyr. Tàritykaꞌi naꞌipuràg kwaw. Zanemaꞌereko haw hekuzar nupaw pixik kwaw nehe. Aꞌe rupi zamaꞌereko weraꞌu Zezuz pe nehe. Uzàn maꞌe nupiaw kwaw uzàn mehe wà. Nezewegatete ihe no, amumeꞌu tuwe Tupàn zeꞌeg azeharomoete ihe no. Tuweharupi azapo maꞌe teko Tupàn hemimutar rupi ihe, hezeruzeꞌeg pà ihe. Tuweharupi amumeꞌu izeꞌeg puràg teko amogwer wanupe ihe. Aꞌe rupi — Naꞌikatu kwaw nemaꞌereko awer, niꞌi kwaw Zanezar ihewe nehe. -Ikatuahy neremiapo kwer, iꞌi putar ihewe nehe."
46,10,1,"Peiko zo zaneràmuzgwer wazàwe nehePemaꞌenukwaw Moizez rehe. Wahaw yryhu piràg oho aꞌe, zaneràmuzgwer waneraha pà aꞌe. Numàno kwaw wà, taꞌe ywàkun oho wanenataromo aꞌe xe. Tupàn wata oho iko aꞌe ywàkun pupe aꞌe, waneraha pà paw rupi aꞌe."
46,10,2,Yryhu rupi waho haw nuzawy kwaw Moizez hemiruzeꞌeg romo wazemuzahazahak kar haw. Ywàkun haikweromo wata haw nuzawy kwaw Moizez hemiruzeꞌeg romo waneko haw no.
46,10,3,Tupàn umur temiꞌu wanupe tuweharupi wata mehe aꞌe.
46,10,4,"Wexak kar ꞌy wanupe tuweharupi no. Amo ꞌar mehe umuhem kar Tupàn ꞌy ita wi aꞌe, wamuiꞌu kar pà ipupe. Zaneruwihawete hekwe aꞌe, oho iko wanupi aꞌe, wapytywà pà aꞌe ꞌar rehe aꞌe. Zaneruwihawete aꞌe ita ài hekon wanupe aꞌe, taꞌe upytywà oho iko aꞌe wà xe, ikatu maꞌe iapo pà wanupe aꞌe xe. Wapytywà awer nuzawy kwaw aꞌe ꞌy aꞌe."
46,10,5,"Upytuꞌu Tupàn zeꞌeg heruzar ire wà. Aꞌe rupi naꞌikatu kwaw Tupàn pe wà. Xo màràmàràn zo ikatu Tupàn pe wà. Aꞌe rupi umàno aꞌe pe wà. Wanetekwer uhàuhàz aꞌe pe wà, tàpuz heta ꞌymaw pe ywyxig heta haw pe uzetym pà wà."
46,10,6,Tuwe zazemuꞌe aꞌe maꞌe rehe paw rupi zane nehe kury. Aꞌe rupi nazanepurapo wer kwaw ikatu ꞌym maꞌe rehe nehe. Nazaiko kwaw zaneipy wazàwe nehe.
46,10,7,"Amo umuwete katu tupàn aꞌuaꞌu aꞌe wà. Naꞌikatu kwaw wanemiapo kwer Tupàn pe. Tuwe naxiapo kwaw nezewe nehe. Nezewe iꞌi zeꞌeg kwehe arer. — Teko wà, maiꞌu haw uhuaꞌu maꞌe uzapo aꞌe pe wà, tupàn uaꞌu henataromo wà, kàwiahy teteaꞌu iꞌu pà wà. Upynyk oho aꞌe pe wà no, tupàn uaꞌu henataromo wà no."
46,10,8,"Ikatu ꞌym maꞌe uzapo wà. Amo uker oho wemireko ꞌym wapuhe wà, umen ꞌym wapuhe wà. Aꞌe ꞌar mehe umàno teko teteaꞌu aꞌe pe wà, ikatu ꞌym maꞌe wemiapo kwer rehe wà.  teko aꞌe pe pitài ꞌar mehe wà. Moz uxiꞌu teko teteaꞌu aꞌe wà. Aꞌe rupi umàno aꞌe teko aꞌe wà. Tuwe naxiapo kwaw wanemiapo kwer zàwenugar zane nehe."
46,10,9,Amo ae ꞌar mehe amo wagaw Tupàn aꞌe pe wà. Aꞌe rupi Tupàn umur kar mozaiw aꞌe pe wanupe wà. Tuwe naxiagaw kwaw Tupàn nezewe zane nehe.
46,10,10,"Amo uzeꞌeg ahyahy Tupàn pe wà. — Nuzapo kwaw ikatu maꞌe zanewe, iꞌi uzeupeupe wà, Tupàn rehe wà. Aꞌe rupi Tupàn umur weko haw pe har aꞌe pe wapyr aꞌe, wazuka kar pà aꞌe. — Màno haw herur har, zaꞌe aꞌe Tupàn heko haw pe har pe. Tuwe nazazeꞌeg kwaw nezewe Tupàn pe nehe."
46,10,11,"Aꞌe maꞌe paw uzeapo aꞌe pe wanupe, taꞌe Tupàn ipurumuꞌe wer zanerehe aꞌe xe, ikatu ꞌym maꞌe iapo ꞌymaw rehe aꞌe xe. Umuapyk kar aꞌe maꞌemumeꞌu haw pape rehe, ikwaw kar pà zanewe. Taꞌe zaiko ꞌar iahykaw rehe har rehe zane kury xe. Naꞌiàrew kwaw Zezuz tur àwàm nehe."
46,10,12,"— Kwa, nazapo kwaw ikatu ꞌym maꞌe teko ihe pa, aze ere iko nezeupe nehe, tuwe rihi. Zawaiw katu zanereko haw. Zurupari ipurapo wer ikatu ꞌym maꞌe rehe newe aꞌe. Aze nanepureruzar wer kwaw Tupàn zeꞌeg rehe nehe, tàritykaꞌi erezapo putar ikatu ꞌym maꞌe nehe."
46,10,13,"Aze zawaiw katu ikatu ꞌym maꞌe wi netyrykaw nehe, Tupàn nepytywà putar nehe. Teko paw wiko nezewe aꞌe wà. Taꞌe ikatu ꞌym maꞌe wi watyrykaw zawaiw katu wanupe aꞌe xe. Nezewe uzeꞌeg Tupàn zanewe. — Erepuner wyzài ikatu ꞌym maꞌe wi netyrykaw rehe nehe, taꞌe urupytywàgatu putar ihe nehe xe, iꞌi Tupàn zanewe. Zanepytywà putar tuwe uzeꞌeg rupi nehe. Ikatu ꞌym maꞌe rehe nepurapo wer mehe, umur putar ukàgaw newe nehe. Erepuner aꞌe ikatu ꞌym maꞌe iapo re nepytuꞌu haw rehe nehe."
46,10,14,"Aꞌe rupi petyryk tupàn aꞌuaꞌu wamuwete haw wi nehe, hemyrypar, heremiamutar wà."
46,10,15,Ko hezeꞌeg azeharomoete ihe. Maꞌe kwaw par romo peiko. Aꞌe rupi pekwaw heremuꞌem ꞌymaw.
46,10,16,"Zanezemonoꞌog mehe, win iꞌu mehe typyꞌak iꞌu mehe, zazeꞌeg Tupàn pe zane, ikatu haw imumeꞌu pà izupe zane. Maꞌywa tykwer iꞌu mehe zazemonoꞌog Zaneruwihawete hekwe inuromo, taꞌe zanemumaꞌenukwaw huwykwer hakook awer rehe aꞌe xe, ikatu ꞌym maꞌe zaneremiapo kwer hekuzaromo hakook pyrer rehe aꞌe xe. Typyꞌak iꞌu mehe zazemonoꞌog inuromo, taꞌe zanemumaꞌenukwaw kar hetekwer izuka pyrer rehe aꞌe xe, zanerekuzaromo izuka pyrer rehe no xe."
46,10,17,Teko teteaꞌu romo zaiko. Pitài zo typyꞌak iꞌu pyr. Aꞌe rupi pitài teko ài zaiko. Umàno zanerekuzaromo. Zazeruzar hehe. Aꞌe rupi zaiko hetekwer ài.
46,10,18,"Zutew aꞌe wà, uzuka kar maꞌeaꞌyr Tupàn huwa rupi aꞌe wà, ikatu ꞌym maꞌe wemiapo kwer hekuzaromo aꞌe wà. Wazuka re teko teteaꞌu uꞌu wanoꞌo kwer wà. Iꞌu mehe wiko aꞌe maꞌeaꞌyr zuka har ài Tupàn huwa rupi wà."
46,10,19,"Aꞌe rupi aze teko uzuka maꞌeaꞌyr tupàn aꞌuaꞌu wanupe nehe, peꞌu zo hoꞌo kwer nehe, taꞌe aꞌe maꞌeaꞌyr aꞌe xe,"
46,10,20,"tekwe Zurupari hemiruzeꞌeg wanupe imono pyrer romo hekon aꞌe xe. Aze peꞌu nehe, pezemonoꞌog putar Zurupari hemiruzeꞌeg wainuromo nehe. Pitài teko ài peiko putar wainuromo nehe. Nezewe haw naꞌikatu kwaw Tupàn pe."
46,10,21,"Aze ereꞌu maꞌywa tykwer Zanezar rehe nemaꞌenukwaw pà nehe, aze aꞌe re ereꞌu amo maꞌywa tykwer Zurupari hemiruzeꞌeg wanehe nemaꞌenukwaw pà nehe, naꞌikatu pixik kwaw nezewe haw Tupàn pe nehe. Aze ereꞌu temiꞌu Zanezar rehe nemaꞌenukwaw pà nehe, aze aꞌe re ereꞌu amo temiꞌu Zurupari hemiruzeꞌeg wanehe nemaꞌenukwaw pà nehe, naꞌikatu pixik kwaw nezewe haw Tupàn pe nehe."
46,10,22,"Aze erezapo nezewe haw nehe, Tupàn hewyrowyroahy putar aꞌe nehe, wikwahy putar aꞌe nehe. Nanekàg weraꞌu kwaw izuwi. Uzepyk putar tuwe nerehe nehe."
46,10,23,"Tuwe zazeamutamutar maꞌe iapo mehe nehe— Zapuner wyzài agwer maꞌe iapo haw rehe nehe, taꞌe Tupàn ikàg weraꞌu Zurupari wi aꞌe xe, iꞌi amo ihewe wà. — Nan kwaw pa, aꞌe peme. Aze nepurapo wer amo maꞌe rehe nehe, aze erezawy kar Tupàn hape amo wanupe nezewe mehe nehe, ezapo zo aꞌe maꞌe nehe, aꞌe peme."
46,10,24,"— Xo hemaꞌe rehe azekaiw putar nehe, xo hereko haw rehe azekaiw putar ihe nehe, peze zo nehe. Pezapo maꞌe amogwer uzeruzar maꞌe wapytywàgatu pà nehe."
46,10,25,"Aze nepurumeꞌeg kar wer maꞌe roꞌo kwer rehe nehe, eho maꞌemeꞌegaw pe nehe. Epuranu zo imeꞌegar rehe nehe. — Aipo amo omono ko maꞌe roꞌo kwer tupàn aꞌuaꞌu wanupe aꞌe, ere zo izupe nehe. Aꞌe rupi nerekwaw kwaw maꞌe nehe. Erepuner iꞌu haw rehe maꞌe kwaw ꞌym pà nehe. Taꞌe nezewe iꞌi zeꞌeg kwehe arer pape rehe imuapyk pyrer aꞌe xe. — Tupàn ywy izar romo hekon aꞌe. Maꞌe ywy rehe har paw wazar romo hekon aꞌe no, iꞌi zeꞌeg kwehe arer."
46,10,27,"Aze uzeruzar ꞌym maꞌe nerenoz wàpuz me maiꞌu haw pe nehe, eꞌu temiꞌu newe imur pyràm nehe, hehe nepuranu ꞌym pà nehe. Nezewe mehe aze uꞌu kar temiꞌu tupàn aꞌuaꞌu pe imono pyrer newe nehe, nerekwaw kwaw nehe. Aze nan kwaw nehe, nerekwaw kwaw nehe no."
46,10,28,"Aze amo iꞌi newe nehe, — Ko temiꞌu amo omono tupàn aꞌuaꞌu wanupe aꞌe wà, aze iꞌi newe nehe, eꞌu zo nehe. Aze nereꞌu kwaw nehe, aꞌe mehe — Eremuwete tupàn aꞌuaꞌu ne wà, niꞌi kwaw newe nehe. Taꞌe aꞌe nukwaw katu kwaw agwer maꞌe aꞌe xe, nukwaw kwaw Tupàn maꞌe paw wazar romo heko haw aꞌe xe. — Tupàn aꞌuaꞌu imuwete har romo ereiko ne, niꞌi kwaw newe nehe. Taꞌe nukwaw kwaw aꞌe xe. Amo upuranu putar herehe nehe. -Màràzàwe tuwe azekwaku putar aꞌe awa huwa rupi ihe. Nukwaw kwaw Tupàn zeꞌeg aꞌe. Tupàn nazanemuzekwaku kar kwaw nezewe aꞌe, iꞌi amo ihewe. — Tupàn umur aꞌe temiꞌu ihewe. — Nekatu Tupàn, taꞌe eremur ko temiꞌu ihewe ne xe, aꞌe izupe. Aze aꞌu nehe, màràzàwe tuwe amo uzeꞌeg zemueteahy putar herehe nehe, iꞌi putar amo ihewe nehe."
46,10,31,"Aꞌe mehe nezewe aꞌe putar izupe nehe. Aze ereꞌu nehe, aze iꞌu haw wexak kar Tupàn ikatu haw purupe nehe, aꞌe mehe eꞌu nehe. Aze nan kwaw nezewe nehe, eꞌu zo nehe."
46,10,32,"Aze neremiapo ràm uzawy kar Tupàn hape zutew wanupe nehe, ezapo zo nehe. Aze uzawy kar Tupàn hape zutew ꞌym wanupe nehe, ezapo zo nehe. Aze uzawy kar Tupàn hape Tupàn hemiruzeꞌeg wanupe nehe, ezapo zo nehe."
46,10,33,"Pezapo maꞌe peho peiko ihe ài nehe. Azapo maꞌe amogwer wamurywete kar pà ihe. Nahemaꞌenukwaw kwaw heremiapo putar haw rehe. Aze heremiapo kwer ikatu amo pe, azapo wiwi aha ihe. Aze naꞌikatu kwaw izupe, apytuꞌu iapo re. Aze heremiapo kwer umuzeruzar kar amo teko Zezuz rehe wà nehe, azapo wiwi putar aꞌe maꞌe ihe nehe. Aze nan kwaw nezewe nehe, apytuꞌu putar iapo re nehe."
46,11,1,Pezapo maꞌe peho peiko ihe ài pe nehe. Taꞌe azapo maꞌe aha teko Zaneruwihawete ài ihe xe.
46,11,2,"Kuzà Tupàn hàpuz pupe wàPemaꞌenukwaw herehe tuweharupi, peho peiko hezeꞌeg rupi no, aꞌe hezeꞌeg peme heremimumeꞌu kwer rupi no. Aꞌe rupi azeꞌegatu penehe ihe."
46,11,3,"Tupàn aꞌe, Zaneruwihawete Zezuz izar romo hekon aꞌe. Nezewegatete Zaneruwihawete wiko awa wazar romo aꞌe no. Nezewegatete awa wiko wemireko wazar romo aꞌe wà no."
46,11,4,"Aꞌe ꞌar mehe Pawru hekuwe mehe, awa kwer numunehew kwaw wakàg iwànaw Tupàn pe zemonoꞌogaw pe aꞌe wà, taꞌe nezewe wexak kar wemireko wazar romo weko haw aꞌe wà xe. Kuzà umunehew wàkàg iwànaw aꞌe wà, taꞌe nezewe mehe wexak kar umen wanemiruzeꞌeg romo weko haw aꞌe wà xe. Aꞌe rupi Pawru umumeꞌu ko zeꞌeg wanupe wàkàg iwànaw rehe aꞌe kury. Uzeruzar maꞌe wazemonoꞌog mehe wà nehe, Tupàn pe uzeꞌeg mehe wà nehe, Tupàn zeꞌeg imumeꞌu mehe wà nehe no, tuwe awa nuiko kwaw kuzà ài wà nehe. Tuwe numunehew kwaw wàkàg iwànaw wà nehe. Aze umunehew wà nehe, aꞌe mehe teko upuka putar wanehe wà nehe, aꞌe mehe uzeꞌeg zemueteahy putar Zaneruwihawete rehe wà nehe. Taꞌe awa kuzà wazar romo wanekon aꞌe wà xe."
46,11,5,"Kuzà aꞌe wà nehe no, zemonoꞌogaw pe Tupàn pe uzeꞌeg mehe aꞌe wà nehe no, izeꞌeg imumeꞌu mehe aꞌe wà nehe no, tuwe nuiko kwaw awa ài aꞌe wà nehe. Tuwe umunehew wàkàg iwànaw wà nehe. Aze numunehew kwaw wà nehe, teko wexak putar aꞌe wà nehe. Aꞌe mehe uzeꞌeg zemueteahy putar wà nehe. — Aipo wamen nueruzeꞌeg kwaw aꞌe wà, iꞌi putar wanupe wà nehe. Kuzà iàkàg iàpin maꞌe ài wanekon putar wà nehe. Wamen imaranugar putar wanuwi wà nehe. Teko uzeꞌeg zemueteahy putar wamen wanehe wà nehe no. Aze kuzà numunehew kwaw wàkàg iwànaw wà nehe, kuzà iàkàg iàpin maꞌe ài wanekon putar wà nehe. Teko upuka kuzà iàkàg iàpin maꞌe wanehe aꞌe wà. Aꞌe rupi, tuwe umunehew wàkàg iwànaw wà nehe."
46,11,7,"Awa aꞌe wà, Tupàn ài wanekon aꞌe wà, ikàgaw ipuràgaw hexak kar pà purupe aꞌe wà. Aꞌe rupi numunehew kwaw zapew Tupàn pe zemonoꞌogaw pe aꞌe wà. Kuzà wexak kar awa ikàgaw ipuràgaw aꞌe wà, aꞌe rupi umunehew wàkàg iwànaw aꞌe wà."
46,11,8,"Taꞌe Tupàn noꞌok kwaw kuzà iàrukàgwer aꞌe xe, awa romo iapo pà kwehe mehe aꞌe xe. Awa iàrukàgwer oꞌok kuzà romo iapo pà kwehe mehe aꞌe."
46,11,9,Nuzapo kwaw awa kuzà imurywete kar pà aꞌe. Nan. Uzapo kuzà awa imurywete kar pà.
46,11,10,"Aꞌe rupi, tuwe kuzà umunehew wàkàg iwànaw wà nehe, zemonoꞌogaw pe oho mehe wà nehe, umen hemiruzeꞌeg romo weko haw hexak kar pà Tupàn heko haw pe har wanupe wà nehe."
46,11,11,"Zaiko ko ywy rehe zane, Zanezar imurywete kar pà zane. Kuzà nuiko kwaw awa wanehe we ꞌym aꞌe wà. Awa nuiko kwaw kuzà wanehe we ꞌym aꞌe wà no."
46,11,12,Taꞌe Tupàn oꞌok awa iàrukàgwer kuzà romo iapo pà aꞌe xe. Taꞌe awa uzexak kar kuzà rie wi aꞌe no xe. Paw rupi Tupàn hemiapo kwer romo wanekon aꞌe wà no.
46,11,13,"Aꞌe rupi apuranu penehe ihe kury. — Aipo ikatu kuzà Tupàn pe wazeꞌegaw zemonoꞌogaw pe aꞌe wà, wàkàg iwànaw imunehew ꞌym pà aꞌe wà. Nan kwaw pa."
46,11,14,"Awa aꞌe, aze ipukuaꞌu iꞌaw nehe, imaranugar putar teko wanuwi aꞌe nehe. Upuka putar hehe aꞌe wà nehe."
46,11,15,"Kuzà aꞌe, aze ipukuaꞌu iꞌaw nehe, ikatu weraꞌu izupe nehe, taꞌe Tupàn omono iꞌaw izupe iàkàg iwànaw romo aꞌe xe."
46,11,16,"Ure Zaneruwihawete hemimono kar ure, Tupàn pe zemonoꞌogaw pe har paw rupi aꞌe wà no, paw rupi iꞌi nezewe aꞌe wà. Tuwe kuzà umunehew wàkàg iwànaw aꞌe wà nehe, zemonoꞌogaw pe waneko mehe aꞌe wà nehe. Ni amo numumeꞌu kwaw amo ae zeꞌeg aꞌe wà. Aꞌe rupi aze hezeꞌeg naꞌikatu kwaw amo pe nehe, — Xiapo maꞌe Pawru zeꞌeg rupi nehe, peze izupe nehe, aꞌe maꞌe iapo kar pà izupe nehe."
46,11,17,"Pawru uzeꞌeg typyꞌak iꞌu haw rehe aꞌe kury, win iꞌu haw rehe aꞌe noTeko umumeꞌu penemiapo kwer ihewe aꞌe wà. — Uzapo ikatu ꞌym maꞌe uzemonoꞌog mehe wà, iꞌi ihewe aꞌe wà, penehe uzeꞌeg pà aꞌe wà. Aꞌe rupi nazeꞌegatu kwaw penehe ihe nehe kury. Amumeꞌu putar penemiapo kwer ikatu ꞌym maꞌe peme ihe nehe kury."
46,11,18,Pezemonoꞌogaw pe peho mehe pezemuzaꞌazaꞌak peiko kury. Amo oho amo zeꞌeg rupi wà. Amo oho amo ae zeꞌeg rupi wà. Nezewe wanemimumeꞌu kwer ihewe. Aruzar wazeꞌeg ihe. Aipo wazeꞌeg azeharomoete paw rupi. Aipo pezeàmàtyryꞌym peiko.
46,11,19,"Azeharomoete nezewe peiko putar nehe. Amo oho putar amo zeꞌeg rupi wà nehe, amo oho putar amo ae zeꞌeg rupi wà nehe no. Amo ꞌar mehe teko ukwaw putar zeꞌeg azeharomoete har rupi oho maꞌe aꞌe wà nehe."
46,11,20,"Umàno ꞌym mehe Zezuz uꞌu kar typyꞌak uzehe uzeruzar maꞌe wanupe aꞌe, uꞌu kar maꞌeꞌa uwà tykwer wanupe aꞌe no. Uꞌu kar wemimuꞌe nànàn aꞌe. Uzaikaikaw typyꞌak imono wemimuꞌe wanupe. Maꞌywa tykwer kanek por aꞌe no, omono wanupe pitàitàigatu aꞌe no, iꞌu kar pà wanupe no. Aꞌe rupi ko ꞌar rehe kury, uzeruzar maꞌe waneruzeꞌegar aꞌe wà, omono amogwer wanupe pitàitàigatu aꞌe wà no, iꞌu kar pà wanupe aꞌe wà. Nezewe mehe imaꞌenukwaw Zanezar imàno awer rehe wà. Naperuzar katu kwaw Zezuz zeꞌeg, maiꞌu haw rehe pezemonoꞌog mehe. Napeꞌu kwaw typyꞌak Zanezar rehe pemaꞌenukwaw pà."
46,11,21,"— Ihe ràgypy, iꞌi amo. — Ihe ràgypy, iꞌi amo no. Pezypyrog iꞌu pà amogwer wanàro ꞌym mà. Amo uꞌu temiꞌu teteaꞌu, aꞌe rupi nuhyk kwaw temiꞌu amogwer wanupe. Aꞌe rupi imaꞌuhez zepe wà. Ukaꞌu amo wà no."
46,11,22,"Azeꞌeg ahyahy putar aꞌe penemiapo kwer rehe ihe nehe kury. Naꞌikatu pixik kwaw nezewe haw Tupàn pe. Aze nuhyk kwaw nehe, aꞌe mehe naheta kwaw temiꞌu maꞌe hereko ꞌymar wanupe nehe. Aꞌe mehe uzeruzar ꞌym maꞌe upuka putar wanehe wà nehe. Aꞌe rupi imaranugar putar wanuwi wà nehe. Nezewe mehe teko uzeꞌeg zemueteahy putar Tupàn hemiruzeꞌeg wanehe aꞌe wà nehe. Aze pemaꞌuhez nehe, pemaiꞌu penàpuz mehe nehe."
46,11,23,"Nezewe haw rehe Zanezar hemuꞌe aꞌe. Nezewegatete apumuꞌe ihe no, ko zeꞌeg rehe ihe no. Amo ꞌar mehe Zut upyhyk kar Zanezar tuwihaw wanupe aꞌe, izuka kar pà wanupe aꞌe. Aꞌe ꞌym mehe pyhaw uzemonoꞌog Zezuz wemimuꞌe wapyr aꞌe. Wazemonoꞌog mehe upyhyk typyꞌak."
46,11,24,"Uzeꞌeg Tupàn pe, ikatu haw imumeꞌu pà izupe. Naꞌe uzaikaikaw typyꞌak kury. — Ko typyꞌak aꞌe, nuzawy kwaw heretekwer penekuzaromo izuka pyràm aꞌe. Peꞌu nehe kury. Iꞌu mehe nehe, pemaꞌenukwaw putar herehe nehe, iꞌi wemimuꞌe wanupe."
46,11,25,"Nezewegatete wamaiꞌu re upyhyk kanek kury. Iꞌi wanupe. — Zeꞌeg kwehe arer uzuka kar maꞌeaꞌyr peme aꞌe, penemiapo kwer ikatu ꞌym maꞌe imekuzar pà aꞌe. Tupàn umumeꞌu uzeꞌeg ipyahu maꞌe peme aꞌe kury. Pepytuꞌu maꞌeaꞌyr wazuka re nehe kury. Azuhen putar heruwy kwer penemiapo kwer ikatu ꞌym maꞌe imekuzar pà ihe nehe kury, iꞌi zeꞌeg ipyahu maꞌe. Peꞌu ko kanek por nehe. Ko kanek por ukwaw kar putar Tupàn zeꞌeg ipyahu maꞌe peme aꞌe nehe. Iꞌu mehe, pezemonoꞌog mehe nehe, pemaꞌenukwaw putar herehe tuweharupi nehe, iꞌi Zezuz wemimuꞌe wanupe."
46,11,26,"Ko typyꞌak ko kanek por iꞌu mehe nehe, pekwaw kar putar Zanezar imàno awer tuweharupi nehe, amogwer teko wanupe nehe. Peꞌu peho peiko nehe. Ur wi putar Zanezar aꞌe nehe. Pepytuꞌu zo iꞌu re tur ꞌym mehe nehe."
46,11,27,"Aze amo numuwete katu kwaw Zanezar aꞌe nehe, aꞌe typyꞌak aꞌe kanek por iꞌu mehe aꞌe nehe, iꞌu haw naꞌikatu kwaw Zanezar pe aꞌe nehe, umuaiw putar hetekwer huwykwer imuwete katu haw nezewe mehe nehe."
46,11,28,"Aꞌe rupi, tuwe teko pitàitàigatu umeꞌegatu upyꞌa pe wà nehe, iꞌu ꞌym mehe we wà nehe. Aze wapyꞌa ikatu Tupàn pe wà nehe, aꞌe mehe uꞌu putar aꞌe typyꞌak aꞌe kanek por wà nehe. Zanemaꞌenukwaw Zanezar hetekwer rehe zane, huwykwer rehe zane no, imuwete katu pà zane, aꞌe typyꞌak aꞌe kanek por iꞌu mehe zane. Aze amo naꞌimaꞌenukwaw katu kwaw hehe iꞌu mehe aꞌe nehe, aze numuawate katu kwaw aꞌe nehe, aꞌe mehe iꞌu mehe we Tupàn umumeꞌu putar hehe uzepyk àwàm aꞌe nehe."
46,11,30,"Amo pepyr har numuawate katu kwaw iꞌu mehe wà. Aꞌe rupi heta imaꞌeahy maꞌe pepyr aꞌe wà, heta ikàg ꞌym maꞌe aꞌe wà no. Umàno amo wà no."
46,11,31,"Pemeꞌegatu pepyꞌa rehe nehe. — Aipo ikatu ꞌym maꞌe azapo teko ihe, peze pezeupe nehe. — Nereharaz heremiapo kwer wi nehe, taꞌe apytuꞌu putar iapo re ihe nehe xe, peze Tupàn pe nehe. Aze pezapo nezewe nehe, Tupàn nuzepyk kwaw penehe nehe."
46,11,32,"Ko ꞌar rehe ko ywy rehe zanereko mehe, Zanezar uzepyk iko zanerehe aꞌe, zaneretekwer rehe aꞌe, ikatu ꞌym maꞌe zaneremiapo kwer imumeꞌu pà zanewe aꞌe. Amo ꞌar mehe nehe, uzepyk putar uzeruzar ꞌym maꞌe wanehe nehe, wamono kar pà tatahu pe nehe. Nazanemono kar kwaw aꞌe pe nehe, taꞌe uzepyk iko zaneretekwer wanehe ko ꞌar rehe kury xe."
46,11,33,"Herywyr wà hereinyr wà, pezemonoꞌog mehe Zanezar rehe pemaꞌenukwaw paw rehe maiꞌu haw iapo mehe nehe, pezeàroàrogatu nehe. — Ne ràgypy emaiꞌu nehe, peze pezeupeupe nehe."
46,11,34,"Aze amo imaꞌuhez nehe, tuwe umaiꞌu wàpuz me nehe. Aꞌe rupi Tupàn numumeꞌu kwaw ikatu ꞌym maꞌe penemiapo kwer pezemonoꞌog mehe arer nehe. Aꞌe rupi nuzepyk kwaw penehe nehe. Amo ae maꞌe amumeꞌu putar peme ihe nehe, ikatu ꞌym maꞌe iapo re pemupytuꞌu kar pà ihe nehe. Namuapyk kwaw aꞌe maꞌe ko pape rehe ihe. Pepyr heho mehe amumeꞌu putar peme nehe."
46,12,1,"Tupàn Hekwe Puràg umur ukàgaw zaneweHerywyr wà, hereinyr wà, azeꞌeg putar peme ihe nehe kury, Tekwe Puràg ikàgaw purupe imur haw rehe ihe nehe kury. Aze umur ukàgaw amo teko wanupe nehe, aꞌe teko uzapo putar maꞌe uzeruzar maꞌe wazemonoꞌogaw pe aꞌe wà nehe, ikàgaw hexak kar pà purupe aꞌe wà nehe. Amo uzapo putar amo maꞌe aꞌe nehe. Amo ae uzapo putar amo ae maꞌe aꞌe nehe. Hepurukwaw kar wer Tupàn zeꞌeg azeharomoete har rehe peme ihe nehe kury."
46,12,2,"Tupàn rehe uzeruzar ꞌym maꞌe romo peneko mehe, pemuwete katu tupàn aꞌuaꞌu wikuwe ꞌym maꞌe pe wà. Pezar ài wanekon aꞌe wà. Aꞌe rupi pezapo ikatu ꞌym maꞌe peho peiko aꞌe ꞌar mehe."
46,12,3,"Tuwe pekwaw katu ko zeꞌeg nehe. Aze Tupàn Hekwe weruzeꞌeg amo teko aꞌe wà nehe, aꞌe teko nupuner pixik kwaw uzeꞌeg zemueteahy haw rehe Zezuz rehe aꞌe wà nehe. — Zezuz nuiko kwaw Tupàn taꞌyr romo aꞌe, niꞌi pixik kwaw wà nehe. Aze teko nuwereko kwaw Tekwe Puràg upyꞌa pe wà nehe, — Zezuz Zanezar romo hekon aꞌe, niꞌi pixik kwaw wà nehe."
46,12,4,Tekwe Puràg uzapo kar amo maꞌe amo pe. Uzapo kar amo ae maꞌe amo ae pe no. Amo hemiapo kar uzawy amogwer hemiapo kar pitàitàigatu aꞌe wà.
46,12,5,Heta teteaꞌu hemiapo kar. Pitài zo iapo kar har heta. Tekwe Puràg aꞌe maꞌe iapo kar har romo hekon aꞌe.
46,12,6,"Amo uzapo amo maꞌe Zanezar Zezuz imuawate katu pà aꞌe. Amo ae uzapo amo ae maꞌe aꞌe. Pitài zo Zanezar aꞌe. — Erepuner amo maꞌe iapo haw rehe ihewe nehe, iꞌi Tupàn amo pe. — Erepuner amo ae maꞌe iapo haw rehe ihewe nehe, iꞌi amo ae pe no. Taꞌe umur ukàgaw wanupe pitàitàigatu aꞌe xe. Pitài zo ukàgaw imur har aꞌe."
46,12,7,"Tekwe Puràg wexak kar pitàitàigatu uzeruzar maꞌe wainuromo weko haw aꞌe, teko wanupe aꞌe. Aꞌe rupi uzeruzar maꞌe ikàg weraꞌu paw rupi aꞌe wà."
46,12,8,"Tekwe Puràg umur ukàgaw amo awa pe, aꞌe mehe aꞌe awa ukwaw kar Tupàn hemigwaw amogwer wanupe aꞌe. Umur ukàgaw amo ae awa pe uzeꞌeg kwaw paw romo no. Aꞌe mehe aꞌe awa ukwaw kar Tupàn hemimumeꞌu kwer amogwer wanupe aꞌe."
46,12,9,Umur ukàgaw amo awa pe no. Aꞌe mehe aꞌe awa uzeruzar weraꞌu amogwer wanuwi aꞌe. Ikàg tuwe izeruzar haw. Umur ukàgaw amo awa pe no. Aꞌe mehe aꞌe awa upuner imaꞌeahy maꞌe imukatu haw rehe aꞌe.
46,12,10,"Umur ukàgaw amo awa pe no. Aꞌe mehe aꞌe awa upuner purumupytyhegatu kar haw iapo haw rehe aꞌe. Umur ukàgaw amo awa pe no. Aꞌe mehe aꞌe awa upuner Tupàn zeꞌeg imumeꞌu haw rehe aꞌe. Umur ukàgaw amo awa pe no. Aꞌe mehe aꞌe awa ukwaw Tekwe Puràg ikàgaw hereko har aꞌe wà, ukwaw hereko ꞌymar aꞌe wà no. Umur ukàgaw amo awa pe no. Aꞌe mehe aꞌe awa upuner uzeꞌegaw rehe amo ae ywy rehe har wazeꞌeg rupi aꞌe, wemigwaw ꞌym rupi aꞌe. Umur ukàgaw amo awa pe no. Aꞌe mehe aꞌe awa ukwaw putar inugwer zeꞌeg ikwaw pyr ꞌym imumeꞌu haw aꞌe no."
46,12,11,"Aꞌe maꞌe paw iapo kar har aꞌe, pitài zo aꞌe, Tekwe Puràg aꞌe maꞌe paw iapo kar har romo hekon aꞌe. Aze uputar, uzapo kar amo maꞌe amo pe, uzapo kar amo ae maꞌe amo ae pe no, wemiapo putar haw rupi aꞌe no."
46,12,12,"Uzeꞌeg zaneretekwer rehe aꞌe kuryZaneruwihawete aꞌe, pitài teko hetekwer ài hekon aꞌe. Zaneretekwer heta teteaꞌu ipegegwer. Nezewegatete heta teteaꞌu Zezuz rehe uzeruzar maꞌe aꞌe wà no. Uzemonoꞌonoꞌog inuromo aꞌe wà. Pitài teko ài uzeapo wà. Nezewegatete zaiko zane paw rupi zane no. Zutew aꞌe wà, zutew ꞌym aꞌe wà no, amo pe umaꞌereko maꞌe aꞌe wà, uzeupe umaꞌereko maꞌe aꞌe wà no, wazemuzahazahak kar mehe Tekwe Puràg omonoꞌonoꞌog uzeinuromo aꞌe wà. Tekwe Puràg aꞌe, pitài zo aꞌe. Aze zaneiwez nehe, ꞌy ikatuahy putar zanewe nehe. Tekwe Puràg zanepyꞌa pupe heixe haw nuzawy kwaw ꞌy ꞌu haw zanewe. Ikatuahy aꞌe."
46,12,14,Taꞌe zaneretekwer heta teteaꞌu ipegegwer aꞌe xe. Nezewegatete heta teteaꞌu teko Zezuz inuromo uzemonoꞌonoꞌogatu maꞌe kwer aꞌe wà no.
46,12,15,"— Naiko kwaw neretekwer pehegwer romo ihe, aze zanepy iꞌi zanewe nehe, màràzàwe tuwe aipo pa. Aipo nezewe mehe upytuꞌu zaneretekwer ipehegwer romo wiko re aꞌe nehe. Nan kwaw pa. Upyta zaneretymà apyr."
46,12,16,"— Naiko kwaw neretekwer pehegwer romo ihe, aze iꞌi zanereha zanewe nehe, nupytuꞌu kwaw zaneretekwer ipehegwer romo wiko re nezewe mehe nehe."
46,12,17,"Zaneretekwer aꞌe, aze mo xo teha romo hekon aꞌe, aꞌe mehe mo nupuner iwer mo maꞌe henu haw rehe aꞌe. Aze mo xo pyakwar romo hekon, nupuner iwer mo maꞌe hetunaw rehe."
46,12,18,"Nuiko kwaw nezewe. Zaneretekwer iapo mehe Tupàn omono ipegegwer hehe wemimutar rupi katete aꞌe. Aze mo xo pitài pehegwer heta, aꞌe mehe mo — Zaneretekwer, nazaꞌe iwer mo izupe. Nan kwaw nezewe aꞌe. Heta teteaꞌu ipegegwer izupe. Pitài zo zaneretekwer."
46,12,21,"Aꞌe rupi — Nuruputar kwaw ihe, eho xe wi nehe, niꞌi kwaw zanereha zanepo pe. — Kwa, etyryk ihewi nehe ty, nuruputar kwaw ihe ty, niꞌi kwaw zaneàkàg zanepy pe."
46,12,22,Nan kwaw nezewe aꞌe. Amo zaneretekwer ipegegwer ikàg weraꞌu amogwer wanuwi wà. Aipo xityk ikàg ꞌym maꞌe zane wà. Nan. Xiputar paw rupi zane wà.
46,12,23,"Aze amo ipehegwer naꞌikàg kwaw nehe, zazekaiw katu weraꞌu hehe zane nehe. Aze amo ipehegwer naꞌipuràg kwaw nehe, zazekaiw katu weraꞌu hehe nehe no."
46,12,24,"Nazazekaiw kwaw ipehegwer ipuràg eteahy maꞌe wanehe zane, taꞌe aꞌe ae ikatu aꞌe wà xe, taꞌe aꞌe ae uhyk aꞌe wà xe. Tupàn omonoꞌog ipegegwer aꞌe wà, aꞌe rupi ipehegwer ikàg maꞌe ipuràg maꞌe upytywà ikàg ꞌym maꞌe ipuràg ꞌym maꞌe aꞌe wà. Aꞌe rupi zaneretekwer ikàg aꞌe, ikatu aꞌe."
46,12,25,Aꞌe rupi ipegegwer nuzemuzaꞌazaꞌak kwaw aꞌe wà. Uzekaiw katu uzehezehe wà.
46,12,26,"Aze amo ipehegwer imaꞌeahy nehe, amogwer ipegegwer upuraraw putar aꞌe maꞌeahy haw aꞌe wà nehe no. Aze teko uzeꞌegatu amo ipehegwer rehe wà nehe, amogwer ipehegwer hurywete putar wà nehe no."
46,12,27,"Pe paw rupi pe no, Zaneruwihawete hetekwer ài peiko pe. Pitàitàigatu peiko ipegegwer ài."
46,12,28,"Zezuz rehe uzeruzar maꞌe pitàitàigatu wiko ipegegwer ài aꞌe wà. Amo uzawy amogwer pitàitàigatu wà. Amo Zezuz hemimono karer romo wanekon wà. Amo Tupàn zeꞌeg imumeꞌu har romo wanekon wà. Amo Tupàn zeꞌeg rehe purumuꞌe maꞌe romo wanekon wà. Amo purumupytuhegatu kar haw iapo har romo wanekon wà. Amo umukatu imaꞌeahy maꞌe wà. Amo upytywàgatu amogwer wà. Amo weruzeꞌeg amogwer wà. Amo uzeꞌeg amo ae ywy rehe har zeꞌeg rupi wà, zeꞌeg ikwaw pyr ꞌym rupi wà."
46,12,29,Nuiko kwaw paw rupi Zezuz hemimono karer romo wà. Uzeruzar maꞌe paw nuiko kwaw Tupàn zeꞌeg imumeꞌu har wà. Xo màràn zo purumuꞌe maꞌe romo wanekon wà. Xo màràn zo upuner purumupytuhegatu kar haw iapo haw rehe wà.
46,12,30,Xo màràn zo upuner imaꞌeahy maꞌe wamukatu kar haw rehe wà. Xo màràn zo upuner zeꞌeg ikwaw pyr ꞌym rupi uzeꞌegaw rehe wà. Xo màràn zo upuner aꞌe zeꞌeg imumeꞌu haw rehe purupe wà.
46,12,31,"Aze pepurapo wer agwer maꞌe rehe nehe, tuwe pepurapo wer ikatu weraꞌu maꞌe rehe nehe. Aze pepurapo wer tuwe ikatuahy weraꞌu maꞌe rehe nehe, peinu katu ko heremimumeꞌu nehe kury."
46,13,1,"Aze akwaw wyzài teko wazeꞌeg rupi hezeꞌegaw ihe nehe,Hezeꞌeg nuzawy kwaw zuꞌi zeꞌeg nehe."
46,13,2,"imono pà amo ywy rehe hezeruzar haw rupi nehe,aze nazamutar katu kwaw teko ihe wà nehe,naiko kwaw ikatu maꞌe romo Tupàn huwa rupi ihe nehe."
46,13,3,aꞌe mehe Tupàn numur kwaw maꞌe ihewe nehe.
46,13,4,"naꞌipuruzukaiw kwaw wanupe ipuraraw mehe nehe.Nahewyrowyroahy kwaw.— Aiko weraꞌu tuwe pewi ihe, niꞌi kwaw amogwer wanupe.— Aiko weraꞌu tuwe amogwer wanuwi, niꞌi kwaw uzeupe."
46,13,5,"— Xo heremiapo putar haw xiapo nehe, niꞌi kwaw amo pe nehe.Nuikwahy kwaw tàritykaꞌi. — Kwa, kwez awa uzapo ikatu ꞌym maꞌe ihewe aꞌe, aꞌe rupi azepyk putar hehe hexak mehe ihe nehe, niꞌi kwaw.puruamutar katu maꞌe uzemumikahy putar hexak mehe aꞌe nehe,Hurywete putar zeꞌeg azeharomoete har henu mehe nehe."
46,13,7,
46,13,8,"amo ꞌar mehe upytuꞌu putar nezewe uzeꞌeg ire aꞌe wà nehe no.Tupàn zeꞌeg ikwaw pyr ꞌym kwaw par aꞌe wà nehe no,amo ꞌar mehe upytuꞌu putar aꞌe zeꞌeg imumeꞌu re aꞌe wà nehe no.Uzeruzar maꞌe aꞌe wà nehe, nupytuꞌu pixik kwaw puruamutar ire wà nehe."
46,13,9,"Maꞌe kwaw par aꞌe wà, nukwaw katu kwaw maꞌe paw aꞌe wà.Zeꞌeg imumeꞌu har aꞌe wà, numumeꞌu katu kwaw zeꞌeg paw aꞌe wà."
46,13,10,Taꞌe agwer maꞌe nuhyk kwaw zanewe aꞌe wà xe.
46,13,11,Kwarer ài aiko aꞌe mehe.Ko ꞌar rehe awa romo aiko kury.Aꞌe rupi nazapo kwaw maꞌe hekwarer mehe arer zàwenugar ihe kury.Naiko kwaw kwarer ài kury. Nezewegatete naxikwaw katu kwaw maꞌe ko ꞌar rehe zane. Zezuz tur mehe xikwaw katu putar nehe.
46,13,12,"nazazexak katu kwaw nehe.Aze zameꞌe tuwe maꞌe rehe nehe, xixak katu nehe.Nakwaw katu kwaw maꞌe teteaꞌu.Tur mehe hexak mehe akwaw katu putar maꞌe paw rupi nehe.Tupàn hekwaw katu tuwe aꞌe. Heremigwaw ràm nuzawy kwaw aꞌe Tupàn hemigwaw ihe nehe."
46,13,13,"Ko ꞌar rehe xiapo naꞌiruz maꞌe zaiko zane.Zazeruzar wiwi Tupàn rehe zaiko. Xiàrogatu Zaneruwihawete tur àwàm zaiko no. Zazeamutamutar zaiko no.Zanezeruzar haw ikatu Tupàn pe aꞌe. Hàrogatu haw ikatu izupe aꞌe no.Zanezeamutar katu haw ikatuahy weraꞌu izupe zane, amogwer zaneremiapo kwer wi zane."
46,14,1,"Pekar Tekwe Puràg ikàgaw imur pyràm nehe— Hepytywàgatu nehe, peze Tupàn pe nehe. Aꞌe mehe pezamutar katu putar amogwer teko pe wà nehe. Aꞌe mehe Tekwe Puràg umur putar ukàgaw peme aꞌe nehe. Aꞌe mehe pezapo putar aꞌe maꞌe ikàgaw hexak kar pà purupe nehe. Pepytywàgatu putar tuwe nehe, aze pepurumumeꞌu wer izeꞌeg puràg rehe nehe."
46,14,2,"Zeꞌeg ikwaw pyr ꞌym rupi uzeꞌeg maꞌe aꞌe wà, nuzeꞌeg kwaw teko wanupe aꞌe wà. Uzeꞌeg Tupàn pe wà, taꞌe teko nuenu katu kwaw wazeꞌeg aꞌe wà xe. Nukwaw kwaw aꞌe zeꞌeg aꞌe wà. Uzeꞌeg zeꞌeg ikwaw pyr ꞌym rupi waiko aꞌe wà, taꞌe Tekwe Puràg umur ukàgaw wanupe aꞌe xe."
46,14,3,"Tupàn zeꞌeg imumeꞌu har aꞌe wà, uzeꞌeg tuwe waiko teko wanupe aꞌe wà, wapytywà pà aꞌe wà, wapyꞌa wamukàg kar pà aꞌe wà no, wamurywete kar pà maꞌerahy ipuraraw mehe aꞌe wà no, wamurywete kar pà wazemumikahy mehe aꞌe wà no."
46,14,4,"Zeꞌeg ikwaw pyr ꞌym rupi uzeꞌeg maꞌe aꞌe wà, uzepytywà waiko aꞌe wà. Nupytywà kwaw amogwer wà. Xo Tupàn zeꞌeg imumeꞌu har upytywà uzeruzar maꞌe paw rupi aꞌe wà."
46,14,5,"Aze mo zeꞌeg ikwaw pyr ꞌym rupi pezeꞌeg paw rupi, ikatu mo ihewe. Aze mo pemumeꞌu Tupàn zeꞌeg, ikatu weraꞌu mo ihewe. Taꞌe Tupàn zeꞌeg imumeꞌu har aꞌe wà xe, ikatu weraꞌu zeꞌeg ikwaw pyr ꞌym rupi uzeꞌeg maꞌe wanuwi aꞌe wà xe, taꞌe teko ukwaw wazeꞌegaw aꞌe wà xe. Amo uzeꞌeg putar zeꞌeg ikwaw pyr ꞌym rupi aꞌe nehe, wazemonoꞌogaw pe aꞌe nehe. Aze amo ae awa ukwaw kar aꞌe zeꞌeg amogwer wanupe nehe, wazeꞌegete rupi nehe, ikatu putar nezewe mehe nehe. Taꞌe wenu katu putar aꞌe wà nehe xe. Taꞌe ukwaw putar imaꞌenukwaw paw aꞌe wà nehe xe. Aꞌe rupi izeꞌeg upytywà putar uzeruzar maꞌe paw rupi aꞌe wà nehe."
46,14,6,"Aꞌe rupi herywyr wà, hereinyr wà, pepyr heho mehe nehe, aze zeꞌeg ikwaw pyr ꞌym rupi azeꞌeg nehe, penemigwaw ꞌym rupi nehe, napekwaw kwaw hezeꞌeg nehe. Aze amumeꞌu amo Tupàn zeꞌeg ikwaw pyr ꞌym peme nehe, pezeꞌeg rupi nehe, xo aꞌe mehe zo ikatu putar tuwe peme nehe. Aze akwaw kar amo zeꞌeg peme nehe, ikatu putar nezewe mehe peme nehe. Aze Tekwe Puràg umur uzeꞌeg ihewe nehe, aze amumeꞌu aꞌe zeꞌeg peme nehe, ikatu putar nezewe mehe peme nehe. Aze apumuꞌe Tupàn zeꞌeg rehe nehe, ikatu putar peme nezewe mehe nehe no."
46,14,7,"Aze teko nupy katu kwaw xiꞌàm nehe, — Maꞌenugar zegar haw umuzàg iko aꞌe, zaꞌe putar izupe nehe."
46,14,8,"Aze amo upy uxiꞌàm puruzukaiw paw rehe purumumuranu haw nehe, mo uzemuàgàꞌym putar aꞌe pe oho haw rehe nehe."
46,14,9,"Nezewegatete aze pezeꞌeg zeꞌeg ikwaw pyr ꞌym rupi nehe, amogwer uzeruzar maꞌe nukwaw kwaw nemaꞌenukwaw paw aꞌe wà nehe no. Aꞌe rupi pezeꞌeg ukàzym putar wanuwi nehe."
46,14,10,Heta teteaꞌu teko wazeꞌeg ko ywy rehe wà. Amo zeꞌeg uzawy amo ae zeꞌeg aꞌe. Aꞌe zeꞌeg uzawy amo ae zeꞌeg aꞌe no. Teko pitàitàigatu ukwaw uzeꞌeg aꞌe wà. Naheta kwaw zeꞌeg ikwaw pyr ꞌym. Teko nuzeꞌeg e kwaw wà. Heꞌo maꞌe aꞌe zutykaꞌi numumeꞌu kwaw maꞌe uzeꞌeg mehe aꞌe wà.
46,14,11,"Aze teko uzeꞌeg ihewe hezeꞌeg ꞌym rupi wà nehe, nakwaw kwaw wamaꞌenukwaw paw ihe nehe. Maꞌe rehe ipurumumeꞌu wer ihewe aꞌe wà, aꞌe putar wanupe nehe."
46,14,12,"Peputar Tekwe Puràg ikàgaw. Pepurapo wer agwer maꞌe rehe ikàgaw hexak kar pà purupe. Aꞌe rupi aꞌe putar peme ihe nehe kury. Aze aꞌe neremiapo ràm umukàg amogwer uzeruzar maꞌe aꞌe wà nehe, aꞌe mehe ikatu putar nehe. Penoz ikàgaw Tekwe Puràg pe nehe. — Ezapo kar aꞌe maꞌe ihewe nehe, peze izupe nehe. Aze neremiapo ràm numukàg kwaw uzeruzar maꞌe aꞌe wà nehe, epytuꞌu henoz re nehe."
46,14,13,"Aze awa uzeꞌeg zeꞌeg ikwaw pyr ꞌym rupi nehe, umaꞌenukwaw paw ikwaw kar ꞌym pà amogwer wanupe nehe, tuwe uzeꞌeg Tupàn pe nehe. — Emur nerekwe ikàgaw ihewe nehe. Aꞌe mehe apuner aꞌe zeꞌeg ikwaw kar haw rehe amogwer wanupe ihe nehe, iꞌi putar izupe nehe."
46,14,14,"Aze zeꞌeg ikwaw pyr ꞌym rupi azeꞌeg Tupàn pe nehe, xo herekwe zo uzeꞌeg putar izupe nehe. Nakwaw kwaw hezeꞌeg awer ihe nehe."
46,14,15,"Aze akwaw aꞌe hezeꞌeg awer nehe, aze akwaw hemaꞌenukwaw paw ihe nehe, ikatu weraꞌu ihewe nehe. Aꞌe rupi herekwe uzeꞌeg putar Tupàn pe aꞌe nehe no. Akwaw putar aꞌe zeꞌeg nehe no, akwaw putar hemaꞌenukwaw paw nehe no. Herekwe uzegar putar izupe nehe. Akwaw putar aꞌe izegar haw nehe no."
46,14,16,"Aze nerekwe uzeꞌeg Tupàn pe nehe, ikatu haw imumeꞌu pà izupe nehe, zeꞌeg ikwaw pyr ꞌym rupi nehe, amogwer zemonoꞌogaw pe har nukwaw kwaw nemaꞌenukwaw paw aꞌe wà nehe. Aꞌe rupi — Azeharomoete, niꞌi kwaw newe wà nehe."
46,14,17,"Aze ikatuahy nezeꞌegaw Tupàn pe nehe, amogwer zemonoꞌogaw pe har nukwaw kwaw ikatu haw wà nehe, aꞌe rupi nerepytywà kwaw aꞌe uzeruzar maꞌe nezewe mehe ne wà nehe."
46,14,18,"Tupàn ikatuahy ihewe aꞌe, aꞌe rupi azeꞌeg zeꞌeg ikwaw pyr ꞌym rupi ihe. Azeꞌeg weraꞌu pewi nezewe ihe."
46,14,19,"Zemonoꞌogaw pe hereko mehe, aze azeꞌeg teteaꞌu zeꞌeg ikwaw pyr ꞌym rupi nehe, naꞌikatu kwaw ihewe nehe. Taꞌe aꞌe pe har nukwaw kwaw hemaꞌenukwaw paw aꞌe wà nehe xe. Aze xo 5 zeꞌeg pixikaꞌi maꞌe amumeꞌu nehe, aze amuꞌe aꞌe teko nezewe mehe ihe wà nehe, aze ukwaw hemaꞌenukwaw paw aꞌe wà nehe, ikatu weraꞌu putar ihewe nezewe mehe nehe."
46,14,20,"Peiko zo kwarer ài nehe, herywyr wà. Kwarearer nukwaw katu kwaw Tupàn zeꞌeg wà. Nukwaw katu kwaw Tupàn hemiapo putar haw wà. Xo ikatu ꞌym maꞌe wi petyrykaw rehe peiko kwarer ài nehe. Kwarearer nuwata kwaw ikatu ꞌym maꞌe rehe ipurapo wer pà wà. Tupàn zeꞌeg rehe pemaꞌenukwaw mehe peiko awa tuaꞌu maꞌe ài nehe."
46,14,21,Nezewe iꞌi zeꞌeg kwehe arer aꞌe.iꞌi zeꞌeg kwehe arer.
46,14,22,"Tupàn umuzeꞌeg kar aꞌe awa zeꞌeg ikwaw pyr ꞌym rupi aꞌe wà. Aꞌe rupi uzeruzar ꞌym maꞌe wexak ikàgaw aꞌe wà. Ipytuhegatu henu mehe wà. Aꞌe rupi amo uzeruzar Zezuz rehe aꞌe wà. Tupàn numuzeꞌeg kar kwaw aꞌe awa nezewe aꞌe wà, uzeruzar maꞌe wanupe aꞌe wà. Umumeꞌu kar uzeꞌeg awa wanupe zeꞌeg ikwaw katu pyr rupi aꞌe, uzeruzar maꞌe wanupe aꞌe. Nezewe uzeruzar maꞌe ikàg weraꞌu aꞌe wà."
46,14,23,"Aze amo teko wixe zemonoꞌogaw pe aꞌe wà nehe, aze amo uzeruzar ꞌym maꞌe wixe aꞌe pe aꞌe wà nehe, aze uzeruzar maꞌe paw uzypyrog zeꞌeg ikwaw pyr ꞌym rupi uzeꞌeg pà aꞌe wà nehe, aꞌe mehe aꞌe uzeruzar ꞌym maꞌe ipytuhegatu putar aꞌe wà nehe. — Heꞌo tuwe ruꞌu aipo wà kury, iꞌi putar tuwe wà nehe."
46,14,24,"Aze pemumeꞌu Tupàn zeꞌeg nehe, zeꞌeg ikwaw katu pyr rupi nehe, aze uzeruzar ꞌym maꞌe wixe pezemonoꞌogaw pe aꞌe wà nehe, uzeruzar putar pezeꞌegaw rehe aꞌe wà nehe. — Azeharomoete ikatu ꞌym maꞌe iapo har romo aiko ihe, iꞌi putar henu mehe wà nehe. Aze nuzeruzar kwaw Zezuz rehe wà nehe, Tupàn uzepyk putar wanehe nehe, taꞌe wenu katu aꞌe zeꞌeg aꞌe wà xe."
46,14,25,"— Azeharomoete xo ikatu ꞌym maꞌe iapo haw rehe hemaꞌenukwaw ihe, iꞌi putar wà nehe. Umuwete katu putar Tupàn wà nehe, upenàràg rehe wapyk pà wà nehe. — Azeharomoete Tupàn wiko xe pepyr aꞌe, iꞌi putar peme wà nehe."
46,14,26,"Uzeꞌeg zemonoꞌogaw pe maꞌe iapo haw rehe xe aꞌe kuryPezemonoꞌog mehe, tuwe penemiapo kwer paw upytywàgatu amogwer uzeruzar maꞌe aꞌe wà nehe. Tupàn imuwete katu haw rehe pezemonoꞌog mehe amo umuzàg zegar haw aꞌe wà, amo upurumuꞌe Tupàn zeꞌeg rehe aꞌe wà, amo umumeꞌu amo Tupàn zeꞌeg ikwaw pyr ꞌym aꞌe wà, amo uzeꞌeg zeꞌeg ikwaw pyr ꞌym rupi aꞌe wà, amo ukwaw kar aꞌe zeꞌeg amogwer wanupe aꞌe wà. Paw rupi upytywà amogwer uzeruzar maꞌe aꞌe wà."
46,14,27,"Aze amo uzeꞌeg zeꞌeg ikwaw pyr ꞌym rupi wà nehe, tuwe màràn zo uzeꞌeg nezewe wà nehe, — Aze ruꞌu mokoz wà, aze ruꞌu naꞌiruz wà. Aꞌe re, tàritykaꞌi, tuwe amo ukwaw kar wazeꞌeg amogwer wanupe wà nehe."
46,14,28,"Aze naheta kwaw ikwaw kar har nehe, tuwe nuzeꞌeg kwaw zeꞌeg ikwaw pyr ꞌym rupi wà nehe. Tuwe uzeꞌeg uzeupe wà nehe, Tupàn pe wà nehe, mewe katu wà nehe."
46,14,29,"Tuwe màràn zo umumeꞌu Tupàn zeꞌeg aꞌe pe har wanupe wà no, wazemonoꞌog mehe aꞌe wà no. Tuwe amogwer wenu katu wazeꞌeg wà nehe. Aze ikatu nehe, — Ikatu wazeꞌeg aꞌe wà, tuwe henu har iꞌi wanupe wà nehe."
46,14,30,"Aze amo aꞌe pe hin nehe, aze Tupàn umur amo uzeꞌeg izupe nehe, tuwe amogwer uzeapyaka hehe wà nehe. Aze amo ae uzeꞌeg iko aꞌe nehe, tuwe upytuꞌu nehe, aꞌe zeꞌeg henu pà nehe."
46,14,31,"Pepuner pe paw rupi, pitàitàigatu haw rupi Tupàn zeꞌeg imumeꞌu haw rehe pe. Aꞌe rupi amogwer ukwaw putar aꞌe zeꞌeg aꞌe wà nehe no. Aꞌe mehe hurywete putar wà nehe."
46,14,32,"Aze Tupàn umur uzeꞌeg amo pe nehe, tuwe aꞌe awa uzeruzeꞌeg nehe. Tuwe nuzeꞌeg e kwaw nehe."
46,14,33,"Taꞌe Tupàn zanerenoz aꞌe xe, ukatu haw rehe zanemuigo kar pà aꞌe xe. Nazanerenoz kwaw heꞌo maꞌe romo zanemuigo kar pà aꞌe. Nazanemuzeꞌeg kar e kwaw aꞌe. Amogwer uzeruzar maꞌe wazemonoꞌogaw aꞌe wà no, amogwer taw pe har aꞌe wà no, nezewe wanekon aꞌe wà no. Nuzeꞌeg e kwaw heꞌo maꞌe ài Tupàn zeꞌeg imumeꞌu mehe wà."
46,14,34,"Tuwe kuzàgwer nuzeꞌeg kwaw zemonoꞌogaw pe wà, Tupàn imuwete katu haw pe wà. — Tuwe kuzàgwer nueruzeꞌeg kwaw zemonoꞌogaw pe har wà nehe, iꞌi zutew wanàmuzgwer wazeꞌeg kwehe arer aꞌe. Xiruzar aꞌe zeꞌeg nehe."
46,14,35,"Aze kuzà ipurukwaw wer amo maꞌe rehe nehe, tuwe upuranu umen rehe nehe, wàpuz me wiko mehe nehe. Aze uzeꞌeg zemonoꞌogaw pe har wanupe nehe, amo imaranugar putar izuwi wà nehe."
46,14,36,"Napekwaw katu kwaw Tupàn zeꞌeg. Aꞌe rupi naperuzar katu kwaw. Akwaw weraꞌu ihe, taꞌe Zezuz hemimono karer romo aiko ihe xe."
46,14,37,"— Aiko Tupàn zeꞌeg imumeꞌu har romo ihe, aze amo iꞌi peme nehe, aze izeꞌeg uzawy hezeꞌeg nehe, pezekaiw zo izeꞌeg rehe nehe, taꞌe Zanezar zeꞌeg azeharomoete har amumeꞌu tuwe peme ihe xe. — Tekwe Puràg umur ukàgaw ihewe aꞌe, aꞌe rupi peruzar hezeꞌeg nehe, aze iꞌi amo peme nehe, aze izeꞌeg uzawy hezeꞌeg nehe, peruzar zo izeꞌeg nehe, taꞌe Zanezar zeꞌeg imumeꞌu har azeharomoete har romo aiko ihe xe."
46,14,38,"Aze nuzekaiw kwaw ko hezeꞌeg rehe nehe, pezekaiw zo hehe nehe."
46,14,39,"— Pezeꞌeg zo zeꞌeg ikwaw pyr ꞌym rupi nehe, peze zo nehe. Tuwe uzeꞌeg nezewe wà nehe. Aze mo ipurumumeꞌu wer Tupàn zeꞌeg rehe nehe, zeꞌeg ikwaw pyr rupi nehe, ikatu weraꞌu mo nezewe mehe nehe."
46,14,40,Pezeꞌeg e zo pezemonoꞌonoꞌog mehe nehe. Pehapukaz zo nehe. Peiko zo heꞌo maꞌe ài nehe. Peata Tupàn ikatu haw rupi nehe.
46,15,1,Uzeꞌeg Zaneruwihawete ikweraw pawer rehe xe aꞌe kuryKwehe mehe amumeꞌu Tupàn zeꞌeg puràg peme ihe. Pemaꞌenukwaw wiwi imumeꞌu awer rehe nehe. Pezeruzar hehe. Pezeruzar wiwi peiko hehe no.
46,15,2,"Pezeruzar wiwi peiko aꞌe Zezuz rehe zeꞌeg puràg rehe, aꞌe zeꞌeg heremimumeꞌu kwer rehe. Aze napepytuꞌu kwaw hehe pezeruzar ire nehe, Tupàn pepyro putar tatahu wi nehe. Aze napezeruzar kwaw nehe, aze pepytuꞌu pezeruzar ire nehe, napepyro kwaw nehe."
46,15,3,"Tupàn umumeꞌu uzeꞌeg ihewe. Aꞌe re amumeꞌu peme ihe no. — Zaneruwihawete umàno zaneremiapo kwer ikatu ꞌym maꞌe imekuzar pà aꞌe, iꞌi aꞌe zeꞌeg. Zeꞌeg kwehe arer pape rehe ikaikair pyrer umumeꞌu imàno àwàm aꞌe, ywy rehe heko ꞌym mehe we aꞌe. Umàno aꞌe. Utym aꞌe wà. Ukweraw umàno haw wi, naꞌiruz ꞌar ipaw ire. Zeꞌeg kwehe arer umumeꞌu ikweraw pàwàm aꞌe no, ywy rehe heko ꞌym mehe aꞌe no."
46,15,5,Uzexak kar oho Pet pe aꞌe. Aꞌe re uzexak kar oho 12 wemimuꞌe wanupe no.
46,15,6,"Aꞌe re uzexak kar oho amo 500 wemiruzeꞌeg wanupe no. Aꞌe hexak arer aꞌe wà, wikuwe ko ꞌar rehe aꞌe wà. Xo màràn zo umàno wà."
46,15,7,Naꞌe Zezuz uzexak kar oho Xiak pe no. Aꞌe re uzexak kar oho amogwer wemimono kar wanupe no.
46,15,8,"Iahykaw rehe uzexak kar wà ihewe no. Kwareraꞌi uzexak kar romo maꞌe kwer ài aiko ihe. Taꞌe naiko kwaw amogwer wapyr ihe xe, Zezuz hexak mehe ihe xe. Xo ꞌar teteaꞌu pawire aexak ihe."
46,15,9,Amogwer hemimono karer wata oho uzar rupi aꞌe wà. Nata kwaw hupi ywy rehe iata mehe ihe. Apuraraw kar maꞌerahy hehe uzeruzar maꞌe wanupe. Aꞌe rupi naiko kwaw amogwer hemimono karer wazàwe.
46,15,10,"Tupàn hepuhareko katu aꞌe. Aꞌe rupi hepyro, Zezuz hemimono karer romo hemuigo kar pà. Nahepuhareko e kwaw. Amaꞌereko weraꞌu amogwer hemimono karer wanuwi ihe, izeꞌeg imumeꞌu pà ihe. Naiko kwaw umaꞌereko katu maꞌe romo izypy mehe. Tupàn hepuhareko katu aꞌe, aꞌe rupi hemuigo kar nezewe."
46,15,11,Amumeꞌu Tupàn zeꞌeg peme. Amogwer hemimono karer umumeꞌu izeꞌeg peme aꞌe wà no. Heremimumeꞌu kwer nuzawy kwaw wanemimumeꞌu kwer. Pezeruzar wazeꞌeg rehe.
46,15,12,"Zakweraw wi putar amo ꞌar mehe neheUrumumeꞌu Zaneruwihawete ikweraw pawer peme ure. Pekwaw ikweraw pawer. — Nazakweraw pixik kwaw nehe, iꞌi amo pepyr har wà. Màràzàwe tuwe uzeꞌeg nezewe wà."
46,15,13,"Aze mo naheta iwer zanekweraw pàwàm, aꞌe mehe mo Zaneruwihawete nukweraw iwer mo aꞌe."
46,15,14,"Aze mo nukweraw iwer, aꞌe mehe mo naheta iwer mo zeꞌeg puràg zaneremimumeꞌu ràm zanewe. Aꞌe mehe naheta iwer mo pezeruzar haw no."
46,15,15,"Aꞌe mehe mo ureremuꞌem mo Tupàn rehe, taꞌe — Umugweraw kar Zaneruwihawete imàno re aꞌe xe, uruꞌe peme. Aze mo naheta iwer purumugweraw kar haw, aꞌe mehe mo Zaneruwihawete nukweraw iwer mo."
46,15,16,"Aze mo nupurumugweraw kar iwer, aꞌe mehe mo Tupàn numugweraw kar iwer mo Zaneruwihawete aꞌe."
46,15,17,"Aze mo Zaneruwihawete nukweraw iwer, aꞌe mehe mo pezeruzar mo temuꞌemaw rehe. Aꞌe mehe mo peikuwe mo ikatu ꞌym maꞌe pupe. Aꞌe mehe mo tatahu pe oho maꞌe ràm romo mo peiko no."
46,15,18,"Aze mo Zaneruwihawete nukweraw iwer aꞌe, aꞌe mehe mo hehe uzeruzar maꞌe umàno maꞌe kwer aꞌe wà no, noho iwer mo Tupàn pyr aꞌe wà no."
46,15,19,"Aze mo xo zanereko mehe zaiko Zaneruwihawete inuromo, aze mo nazaiko iwer ipyr zanemàno re nehe, zaiko mo teko uzemumikahy weraꞌu maꞌe romo teko ko ywy rehe har wanuwi zane."
46,15,20,Nan kwaw nezewe. Azeharomoete Zaneruwihawete ukweraw umàno re aꞌe. Aꞌe rupi xikwaw amogwer umàno maꞌe kwer wakweraw pàwàm zane no.
46,15,21,"Izypy mehe awa uzapo ikatu ꞌym maꞌe Tupàn huwa rupi aꞌe. Aꞌe rupi teko paw umàno aꞌe wà. Tatahu pe oho maꞌe ràm romo wanekon aꞌe wà. Nezewegatete pitài awa ukweraw umàno re aꞌe no. Aꞌe rupi amogwer ukweraw putar aꞌe wà nehe no. Teko paw umàno wemiapo kwer ikatu ꞌym maꞌe rehe aꞌe wà, Ànàw zàwegatete wà. Nezewegatete teko paw ukweraw wi putar wà nehe no, Zaneruwihawete zàwegatete wà nehe no."
46,15,23,"Zaneruwihawete ràgypy ukweraw wi aꞌe. Aꞌe re hemiruzeꞌeg ukweraw wi putar aꞌe wà nehe no, tur mehe aꞌe wà nehe no."
46,15,24,"Amo ꞌar mehe uhem putar iahykaw nehe. Ko ꞌar rehe amo ae teko wiko pureruzeꞌeg maꞌe romo aꞌe wà, tuwihaw romo aꞌe wà. Zaneruwihawete umumaw putar aꞌe tuwihaw wapureruzeꞌegaw aꞌe wà nehe. Oꞌok putar wakàgaw wanuwi nehe. Omono putar pureruzeꞌegaw Tupàn pe aꞌe nehe. Taꞌe Zaneruwihawete aꞌe nehe xe, upureruzeꞌeg putar tuwe aꞌe nehe xe. Tupàn uzàmàtyryꞌym putar iàmàtyryꞌymar aꞌe wà nehe. Aꞌe iàmàtyryꞌymar upytuꞌu putar iàmàtyryꞌym ire wà nehe. Weruzar putar Zaneruwihawete aꞌe wà nehe."
46,15,26,Iahykaw pe te umumaw putar zanemàno haw aꞌe ꞌar mehe aꞌe nehe no. Aꞌe re teko numàno pixik kwaw wà nehe.
46,15,27,"Iꞌi zeꞌeg kwehe arer pape rehe imuapyk pyrer. — Tupàn umuigo kar putar Zezuz tuwihawete romo aꞌe nehe, teko paw wazar romo aꞌe nehe. Xo Tupàn zo nuiko kwaw hemiruzeꞌeg romo aꞌe nehe. Taꞌe aꞌe ae umuigo kar putar amogwer teko aꞌe wà nehe xe, hemiruzeꞌeg romo aꞌe wà nehe xe."
46,15,28,"Teko paw Zaneruwihawete hemiruzeꞌeg romo wanekon putar wà nehe. Aꞌe re Tupàn taꞌyr aꞌe nehe no, uzemono putar Tupàn pe hemiruzeꞌeg romo aꞌe nehe no. Taꞌe Tupàn umuigo kar teko paw waꞌyr hemiruzeꞌeg romo aꞌe wà xe. Aꞌe mehe Tupàn weruzeꞌeg putar teko paw rupi katete aꞌe wà nehe."
46,15,29,"Amo uzeruzar maꞌe pepyr har aꞌe wà, uzemuzahazahak kar aꞌe wà, uzeruzar maꞌe umàno maꞌe kwer wanekuzaromo aꞌe wà. Aꞌe mehe apuranu penehe. Aze teko nukweraw kwaw wà, màràzàwe tuwe aꞌe uzeruzar maꞌe uzemuzahazahak kar umàno maꞌe kwer wanekuzaromo aꞌe wà. Azeharomoete aꞌe umàno maꞌe kwer ukweraw putar amo ꞌar mehe wà nehe. Aꞌe mehe aꞌe uzeruzar maꞌe uzemuzahazahak kar nezewe aꞌe wà. — Teko nukweraw pixik kwaw aꞌe wà nehe, iꞌi amo wà. Hemuꞌem aꞌe wà."
46,15,30,"Tuweharupi urereko haw naꞌikatuahy kwaw urewe. Uzeruzar ꞌym maꞌe ipurapo wer ikatu ꞌym maꞌe rehe urewe wà. Urupuraraw maꞌerahy tuweharupi no. Aze mo naheta iwer zanekweraw pàwàm, nuruiko iwer mo nezewe."
46,15,31,"Tuweharupi umumeꞌu hezuka àwàm ihewe wà. Pezemonoꞌog tuwe Zaneruwihawete Zezuz Zanezar inuromo. Ikatuahy nezewe peneko haw ihewe. Amumeꞌu inuromo peneko haw aha iteko teko wanupe ihe. Aꞌe rupi amumeꞌu hemàno tàriaꞌi haw peme kury, amumeꞌu maꞌerahy heremipuraraw kwer peme no."
46,15,32,"Xe Ew tawhu pe hereko mehe teko ipuruzukaiw tuwe ihewe wà. Miar hehaite maꞌe ài wanekon ihewe wà. Màràzàwe tuwe apuraraw agwer maꞌerahy. Aze mo naheta iwer zanekweraw pàwàm, aꞌe mehe mo uruiko mo uzeruzar ꞌym maꞌe wazàwe. — Zamaiꞌu e zaiko zane kury. Xiꞌu e kàwiahy nehe no, zakaꞌu nehe no. Taꞌe amo ꞌar mehe zamàno putar nehe xe, iꞌi uzeruzar ꞌym maꞌe uzeupeupe wà. Aze mo teko nukweraw iwer wà, uruiko mo wazàwe ure no."
46,15,33,"Aꞌe rupi azeꞌeg nezewe peme kury. Pemeꞌegatu penapi har wanehe nehe. — Aze nemyrypar iaiw nehe, tàritykaꞌi neaiw putar ne nehe no, iꞌi teko wà. Azeharomoete wazeꞌeg wà."
46,15,34,"Pekwaw ikatu maꞌe iapo haw, aꞌe rupi — Pezypyrog wi ikatu maꞌe iapo pà nehe kury ty wà, aꞌe peme kury. — Pepytuꞌu ikatu ꞌym maꞌe iapo re nehe. Amo maꞌe amumeꞌu putar pemumaranugar kar pà ihe nehe kury. — Amo pepyr har nukwaw kwaw Tupàn zeꞌeg aꞌe wà, nukwaw kwaw ikàgaw aꞌe wà no, aꞌe peme kury."
46,15,35,"Uzeꞌeg zaneretekwer amo ꞌar mehe àràm wanehe xe aꞌe kuryAmo upuranu putar herehe wà nehe kury. -Màràzàwe tuwe Tupàn umugweraw kar putar teko umàno maꞌe kwer aꞌe wà nehe. Aipo zaneretekwer aꞌe ꞌar mehe àràm uzawy zaneretekwer ko ꞌar rehe har nehe, iꞌi ihewe wà."
46,15,36,"Napekwaw katu kwaw maꞌe pe. Aze naxiutym kwaw maꞌeàꞌyz nehe, nahezuz kwaw nehe. Umàno ywy pupe aꞌe, aꞌe re hezuz."
46,15,37,Xo maꞌeàꞌyz zo xiutym zane. Xiutym aroz ꞌyz. Xiutym amo ae maꞌeàꞌyz no. Naxiutym kwaw maꞌeꞌyw uhuaꞌu maꞌe.
46,15,38,"Zaneretekwer umàno maꞌe kwer aꞌe wà, maꞌeàꞌyz itym pyr ài wanekon Tupàn pe aꞌe wà. Maꞌeàꞌyz pitàitàigatu hezuz maꞌeꞌyw romo aꞌe wà. Nezewegatete Tupàn umur putar zaneretekwer ipyahu maꞌe zanewe pitàitàigatu aꞌe nehe no, zanemugweraw kar mehe aꞌe nehe no."
46,15,39,Zaneroꞌo uzawy miar roꞌo. Uzawy wiràmiri roꞌo no. Uzawy ipira roꞌo no. Wikuwe maꞌe roꞌo uzawy amogwer wikuwe maꞌe roꞌo pitàitàigatu wà.
46,15,40,Heta ywate har wanetekwer wà. Heta ywy rehe har wanetekwer wà no. Ywate har wanetekwer ipuràg eteahy wà. Ywy rehe har wanetekwer ipuràg eteahy wà no. Ywate har wapuràgaw uzawy ywy rehe har wapuràgaw aꞌe wà.
46,15,41,Kwarahy heny haw uzawy zahy heny haw aꞌe. Uzawy zahytata waneny haw aꞌe no. Amo zahytata heny haw uzawy amo waneny haw aꞌe wà no.
46,15,42,"Nezewegatete umàno maꞌe kwer ukweraw mehe wà nehe no. Zaneretekwer itym myràm aꞌe, imaꞌeahy tete aꞌe, umàno putar aꞌe nehe no. Zaneretekwer ukweraw maꞌe ràm nehe, naꞌimaꞌeahy pixik kwaw nehe, numàno zuapyri kwaw nehe no."
46,15,43,"Itym mehe, naꞌipuràg kwaw aꞌe, naꞌikàg kwaw aꞌe. Ikweraw mehe ipuràg putar nehe, ikàg putar nehe no."
46,15,44,"Itym mehe inem aꞌe. Ukweraw mehe nehe, zaneretekwer amo ae maꞌe romo uzeapo putar nehe. Uzawy putar zaneretekwer ko ꞌar rehe har nehe. Heta zaneretekwer ko ywy rehe har zanewe kury. Heta putar zaneretekwer ywate har zanewe nehe no."
46,15,45,"Nezewe iꞌi zeꞌeg kwehe arer aꞌe. — Awa ipy aꞌe, Ànàw aꞌe, awa wikuwe maꞌe romo hekon aꞌe. Awa iahykaw rehe har aꞌe, Zezuz Zanezar aꞌe, tekwe purumugweraw kar maꞌe romo hekon aꞌe."
46,15,46,Tetekwer hereko har ràgypy uhem aꞌe. Ko ꞌar rehe Tekwe uhem aꞌe kury.
46,15,47,"Tupàn upyhyk ywy pixikaꞌi aꞌe, awa izypy romo iapo pà aꞌe. Ànàw romo aꞌe. Amo ae awa ur ywak wi aꞌe, Zaneruwihawete romo hekon aꞌe. -Ànàw iahykaw rehe har, zaꞌe izupe."
46,15,48,"Ànàw ipy aꞌe, ywy awa romo iapo pyrer romo hekon aꞌe. Ywy rehe har aꞌe wà, izàwe wanekon aꞌe wà. Zaneruwihawete aꞌe, ywak wi ur maꞌe kwer romo hekon aꞌe. Ywak rehe har aꞌe wà, izàwe wanekon aꞌe wà."
46,15,49,"Zane no, zaiko ywy awa romo iapo pyrer ài ko ꞌar rehe zane. Amo ꞌar mehe zaiko putar awa ywak wi ur maꞌe kwer ài zane nehe."
46,15,50,"Hetekwer maꞌe aꞌe wà, huwy maꞌe aꞌe wà, nupuner kwaw oho haw rehe Tupàn pyr aꞌe wà nehe. Zaneretekwer umàno maꞌe ràm nuiko kwaw ipyr wà nehe. Umàno putar aꞌe ꞌym mehe wà nehe."
46,15,51,"Pezeapyaka katu ko zeꞌeg ikwaw pyr ꞌym rehe nehe. Nazamàno kwaw paw rupi zane nehe. Uzeruzar maꞌe teteaꞌu umàno putar aꞌe wà nehe. Amo numàno kwaw wà nehe. Amo ꞌar mehe nehe, naꞌarewahy Tupàn zaneapo putar amo ae romo aꞌe nehe. Naꞌarewahy xixak putar tuwe zanereha pupe nehe, Tupàn heko haw pe har upy putar uxiꞌàm aꞌe nehe. Xiꞌàm iahykaw rehe har her romo aꞌe. Ipy re umàno maꞌe kwer ukweraw putar aꞌe wà nehe. Numàno wi pixik kwaw wà nehe. Tupàn zaneapo putar amo ae romo paw rupi katete aꞌe nehe."
46,15,53,"Zaneretekwer umàno maꞌe kwer aꞌe wà nehe, amo ae maꞌe romo wanekon putar aꞌe wà nehe. Umàno wi ꞌym maꞌe romo wanekon putar wà nehe. Umàno maꞌe kwer uzeapo putar umàno ꞌym maꞌe romo wà nehe."
46,15,54,Zeꞌeg kwehe arer nezewe iꞌi aꞌe.— Tupàn umumaw putar zanemàno haw aꞌe nehe.
46,15,56,"Ikatu ꞌym maꞌe iapo har romo zaiko zane. — Ikatu ꞌym maꞌe iapo har umàno putar aꞌe wà nehe, iꞌi zeꞌeg kwehe arer aꞌe. Aꞌe rupi zaneretekwer aꞌe wà, umàno maꞌe kwer romo wanekon aꞌe wà."
46,15,57,"Tupàn ikatuahy aꞌe. Umumàno kar Zanezar Zezuz Zaneruwihawete zanerekuzaromo aꞌe. Aꞌe re umugweraw kar aꞌe no. Aꞌe rupi zakweraw wi putar zanemàno re zane nehe no, umàno ꞌym maꞌe romo zanereko pà zane nehe no."
46,15,58,"Aꞌe rupi nezewe azeꞌeg peme ihe kury, herywyr wà. Pepuir zo pezeruzar haw wi nehe. Pepytuꞌu zo hehe pezeruzar ire nehe. Peho tuwe Tupàn hape rupi nehe, tuweharupi nehe. Pemaꞌereko tuweharupi Zanezar pe nehe. Aze pemaꞌereko izupe nehe, napemaꞌereko e kwaw nehe. Penemiapo kwer ikatu izupe paw rupi."
46,16,1,"Uzeꞌeg temetarer penywyr wanupe penemimono ràm rehe xe aꞌe kuryAzapo kar putar amo maꞌe peme ihe kury. Tupàn hemiruzeꞌeg Zutez ywy rehe har aꞌe wà, upuraraw maꞌerahy kwer waiko aꞌe wà. Nuhyk kwaw temiꞌu wanupe. Aꞌe rupi pemonoꞌog penemetarer ikurer nehe, wanupe imonokatu pà nehe. Amonoꞌog kar temetarer Karaz ywy rehe har uzeruzar maꞌe wanupe ihe. Nezewegatete amonoꞌog kar kwez peme ihe kury."
46,16,2,"Mytuꞌu haw ꞌar nànàgatu pemonoꞌog amo penemetarer ikurer nehe. Aze pemonoꞌog temetarer teteaꞌu nehe, pemonokatu ikurer uhuaꞌu maꞌe nehe. Aze pixikaꞌi penemimonoꞌog nehe, xo pixikaꞌi pemonokatu nehe. Pemonoꞌonoꞌog imonokatu pà nehe. Aꞌe mehe pepyr heho mehe heta teteaꞌu putar nehe. Aꞌe mehe — Ximonoꞌog temetarer tàritykaꞌi nehe, napeze kwaw hehem mehe nehe."
46,16,3,"Pepyr heho mehe nehe, apuranu putar penehe ihe nehe. -Maꞌenugar awa weraha putar penemetarer imonoꞌog pyrer aꞌe wà nehe, Zutez ywy rehe har wanupe nehe. Pemumeꞌu awa penemixamixak kwer ihewe wà nehe. Aꞌe mehe azapo putar pape Zutez ywy rehe har wanupe ihe nehe. — Ko awa aꞌe wà, werur temetarer Korin tawhu pe har wanemimonoꞌog kwer kwez peme aꞌe wà kury, aꞌe putar Zutez ywy rehe har wanupe nehe, pape rehe imuapyk pà ihe nehe. Aꞌe mehe amono kar putar aꞌe temetarer heraha har ihe wà nehe, Zeruzarez tawhu pe har uzeruzar maꞌe wanupe ihe wà nehe."
46,16,4,"Aze ikatu nehe, aha putar wapyr ihe nehe no. Nezewe mehe aꞌe temetarer heraha har oho putar herupi aꞌe wà nehe no, Zeruzarez tawhu pe heho mehe aꞌe wà nehe no."
46,16,5,Pawru umumeꞌu Korin tawhu pe oho àwàm aꞌe kuryAha putar Maxeton ywy rehe ihe nehe. Apyterahaw putar Maxeton ywy nehe. Aꞌe re aha putar pepyr nehe.
46,16,6,"Aze ruꞌu amumaw putar màràn ꞌar pepyr hepyta pà nehe. Aze ruꞌu amumaw putar ꞌar huwixàg maꞌe paw rupi nehe, pepyr hepyta pà nehe. Aꞌe mehe pepuner hepytywà haw rehe nehe, heata àwàm rehe nehe. Nakwaw kwaw heho àwàm ihe rihi."
46,16,7,"Aze màràn ꞌar amumaw pepyr nehe, naꞌikatu kwaw ihewe nehe. Aze ikatu Tupàn pe nehe, amumaw putar ꞌar teteaꞌu pepyr nehe."
46,16,8,Ko ꞌar rehe apyta putar Ew tawhu pe ihe. Xo Penteko ꞌar pawire ata putar aha xe wi nehe.
46,16,9,"Aze apyta xe nehe, apuner Tupàn zeꞌeg imumeꞌu haw rehe teko teteaꞌu wanupe nehe. Heta teteaꞌu Tupàn iàmàtyryꞌymar xe aꞌe wà. Nazekaiw kwaw wanehe."
46,16,10,"Aze Ximot oho pepyr nehe, pemuixe katu kar pezemonoꞌogaw pe nehe, penàpuz me nehe. Taꞌe umaꞌereko iko Zanezar pe aꞌe no xe, ihe ài aꞌe no xe."
46,16,11,"Tuwe ni amo pepyr har nuzeꞌeg zemueteahy kwaw hehe wà nehe. Pepytywàgatu nehe. Aꞌe rupi upuner wata wi haw rehe amo taw pe nehe no, pekatu haw ikwaw pà nehe no. Aꞌe rupi uzewyr putar ihewe nehe. Ihe ihe, herywyr wà no, uruàro izewyr àwàm uruiko ure."
46,16,12,"Azeꞌeg putar zanerywyr Apor rehe peme ihe no. — Eho amogwer zanerywyr wanexak pà nehe, wapyr nezekytyar pà nehe, aꞌe izupe tuweharupi ihe. Noho kwaw pepyr ko ꞌar rehe. Amo ꞌar mehe nehe, aze upuner nehe, oho putar pepyr nehe."
46,16,13,"Pawru omono kar uzeꞌeg wanupe xe aꞌe kuryPeiko umeꞌegatu maꞌe ài nehe. Pezapo zo ikatu ꞌym maꞌe nehe, Zezuz tur àwàm hàrogatu pà nehe. Pepytuꞌu zo pezeruzar ire nehe, pekyze zo peàmàtyryꞌymar wanuwi nehe, pekàg tuwe nehe."
46,16,14,"Pezeamutamutar katu nehe, pemaꞌereko haw iapo mehe paw rupi nehe."
46,16,15,"Pekwaw Ete pe, pekwaw iànàm pe wà no. Kwehe mehe amumeꞌu Tupàn zeꞌeg aha Kere ywy rehe har wanupe ihe. Aꞌe ràgypy uzeruzar Zezuz rehe aꞌe wà, henu mehe aꞌe wà, amogwer Kere ywy rehe har wanenataromo aꞌe wà. Tuweharupi upytywàgatu Tupàn hemiruzeꞌeg waiko wà kury, wanehe uzekaiw pà wà kury. Aꞌe rupi azapo kar amo maꞌe peme ihe nehe kury."
46,16,16,"Peruzar agwer teko pe wà nehe. Aze amo uzeruzar maꞌe umaꞌereko wazàwe Tupàn pe wà nehe, tuwe aꞌe teko wiko peneruzeꞌegar romo wà nehe no, tuwe wiko penuwihaw romo wà nehe no."
46,16,17,"Ete aꞌe, Potuna aꞌe no, Kere aꞌe no, xe hepyr wanekon aꞌe wà kury. Napeiko kwaw hepyr. Nazemumikahy kwaw ihe, taꞌe wiko hepyr penekuzaromo aꞌe wà xe. Pemurywete kar aꞌe wà. Hemurywete kar waiko nezewegatete ko ꞌar rehe aꞌe wà no. Tuwe zazekaiw agwer awa wanehe nehe."
46,16,19,"Uzeruzar maꞌe Az ywy rehe har aꞌe wà, omono kar uzeꞌeg peme aꞌe wà, — Pekatu aipo, iꞌi peme wà. Ak aꞌe, Pirixi aꞌe no, wanàpuz me uzemonoꞌog maꞌe uzeruzar maꞌe aꞌe wà no, omono kar uzeꞌeg peme aꞌe wà no. Taꞌe pezeruzar Zaneruwihawete rehe pe no xe."
46,16,20,"Uzeruzar maꞌe xe har paw rupi aꞌe wà no, omono kar uzeꞌeg peme aꞌe wà no. Peiko tywyr romo Zezuz inuromo. Aꞌe rupi pexak kar pezeamutamutar katu haw pezeupeupe nehe."
46,16,21,"Ko hezeꞌeg pehegweraꞌi amuapyk putar hepo pupe azeharomoete ihe nehe kury. Ihe Pawru ihe, amono kar ko hezeꞌeg peme ihe. Pekatu pa."
46,16,22,"Aze teko nuzamutar katu kwaw Zanezar wà nehe, tuwe Tupàn uzepyk wanehe nehe. MARANATA, aꞌe peme. — Ezur nehe, urezar, iꞌi aꞌe zeꞌeg zanezeꞌeg rupi."
46,16,23,"Tuwe Zezuz Zanezar pepuhareko aꞌe nehe, ikatuahy maꞌe iapo pà peme aꞌe nehe."
46,16,24,Zaiko Zaneruwihawete Zezuz inuromo zane. Apuamutar katu tuwe inuromo ihe. Upaw kwez kury. Pawru.
47,1,1,"2 KorinIhe Pawru ihe. Zaneruwihawete Zezuz hemimono karer romo aiko ihe, taꞌe Tupàn uputar nezewe haw aꞌe xe. Zanerywyr Ximot aꞌe no, xe hepyr hekon aꞌe no. Pe Tupàn hemiruzeꞌeg Korin tawhu pe har romo peiko pe. Oromono kar putar ko pape peme ure nehe kury, Kere ywy rehe har nànàn ure nehe no."
47,1,2,"Tupàn zaneru aꞌe, Zanezar Zezuz Zaneruwihawete aꞌe no, tuwe pepuhareko aꞌe wà nehe, ikatuahy maꞌe iapo pà peme aꞌe wà nehe. Tuwe pemupytuꞌu maꞌe wi pekyze re aꞌe wà nehe no."
47,1,3,"— Nekatuahy, iꞌi Pawru Tupàn pe aꞌe kuryTupàn aꞌe, Zanezar Zezuz Zaneruwihawete tu romo hekon aꞌe. Zanepuhareko katu zaneru ài aꞌe. Upurupytywàgatu aꞌe no. Aꞌe rupi — Nekatuahy urewe ne Tupàn, aꞌe izupe tuweharupi ihe. Pezeꞌeg nezewe izupe tuweharupi nehe no. Tupàn hemiruzeꞌeg ꞌym upuraraw kar maꞌerahy waiko zanewe aꞌe wà, taꞌe zazeruzar Zezuz rehe zane xe. Tuweharupi Tupàn zanepytywàgatu aꞌe. Aze maꞌe naꞌikatuahy kwaw zanewe nehe, aze xipuraraw maꞌerahy kwer nehe, tuweharupi zanepytywàgatu putar aꞌe nehe. Aꞌe rupi zapuner amogwer uzeruzar maꞌe wapytywà haw rehe zane nehe no, aze upuraraw maꞌerahy aꞌe wà nehe no, taꞌe nezewegatete Tupàn zanepytywàgatu aꞌe no xe."
47,1,5,"Zaneruwihawete upuraraw maꞌerahy teteaꞌu aꞌe. Ko ꞌar rehe xipuraraw maꞌerahy teteaꞌu zaiko zane no, taꞌe zazeruzar zaiko hehe zane no xe. Tupàn upytywà Zaneruwihawete aꞌe, maꞌerahy ipuraraw mehe aꞌe. Nezewegatete ko ꞌar rehe zanepytywà iko aꞌe no, maꞌerahy ipuraraw mehe aꞌe no."
47,1,6,"Urupuraraw maꞌerahy uruiko ure, pepytywà pà ure. Taꞌe nezewe mehe Tupàn pepyro putar tatahu wi aꞌe nehe xe, uzepyr pemuigo kar pà aꞌe nehe xe. Urepytywàgatu aꞌe, aꞌe rupi pepytywàgatu aꞌe no. Umur putar ukàgaw peme nehe no. Aꞌe rupi aze maꞌerahy pepuraraw nehe, pepuner putar nehe. Napezàn kwaw izuwi nehe. Napepytuꞌu kwaw Zezuz rehe pezeruzar ire nehe, maꞌerahy ipuraraw mehe nehe. Taꞌe Tupàn urepytywàgatu aꞌe no xe. Pekàg putar maꞌerahy ipuraraw mehe nehe, urezàwegatete nehe."
47,1,7,"Urukwaw katu Zezuz rehe pezeruzar katu haw ure. Ni amo maꞌe, ni amo teko napemupytuꞌu kar kwaw pezeruzar ire aꞌe wà nehe. — Ikàg tuwe aꞌe wà, uruꞌe uruiko teko wanupe ure, penehe urezeꞌeg pà ure. Pepuraraw maꞌerahy kwer peiko urezàwe. Aꞌe rupi Tupàn pepytywà putar aꞌe nehe no, taꞌe urepytywà iko aꞌe no xe."
47,1,8,"Urumumeꞌu wi putar maꞌe peme ure nehe kury, urerywyr wà. Az ywy rehe urereko mehe urupuraraw maꞌerahy kwer ure. Pemaꞌenukwaw maꞌerahy ureremipuraraw kwer rehe. Uzeruzar ꞌym maꞌe upuraraw kar maꞌerahy kwer urewe aꞌe wà, taꞌe urumumeꞌu Zezuz rehe zeꞌeg puràg purupe ure xe. Urupuraraw maꞌerahy azeharomoete ure. — Amàno putar ihe nehe kury, aꞌe hezeupe aꞌe ꞌar mehe ihe."
47,1,9,"— Zanezuka putar aꞌe wà nehe, uruꞌe wanupe. Tupàn uremono kar aꞌe pe aꞌe. Pemumeꞌu hezeꞌeg aꞌe pe har wanupe nehe, iꞌi ihewe. Aꞌe rupi uruàro Tupàn ikatu haw ure. — Zanepytywà putar aꞌe nehe, uruꞌe uruiko izupe. Taꞌe ure zutykaꞌi nurupuner kwaw urehemaw rehe aꞌe maꞌerahy kwer wi ure xe. Xo Tupàn upuner umàno maꞌe kwer wamugweraw kar haw rehe aꞌe. Urepytywà tuwe aꞌe."
47,1,10,"Urezuka tàri aꞌe wà. Tupàn urepyro uremàno haw wi aꞌe. Urepyro wi putar nehe no. Uruzeruzar hehe ure. Urepyro wi wi putar aꞌe nehe no. Urepytywà pe nehe, Tupàn, peze pezeꞌeg pà urerekuzaromo tuweharupi nehe. — O Tupàn, emono temiꞌu Pawru wanupe nehe, emono maꞌe wanupe nehe, peze izupe tuweharupi nehe. Nezewe mehe umur putar urewe aꞌe nehe. Aꞌe mehe teko teteaꞌu umumeꞌu putar ikatu haw aꞌe wà nehe no, taꞌe urepytywà aꞌe no xe."
47,1,12,"— Azapo putar amo ae maꞌe ihe nehe kury, iꞌi Pawru aꞌe kuryUrumumeꞌu putar amo maꞌe ureremiapo kwer peme xe ure nehe kury. Aꞌe ureremiapo kwer ikatu urewe. Ko ywy rehe urereko mehe ure, pepyr urereko mehe ure, Tupàn wiko urepyꞌa pe aꞌe, maꞌe imumeꞌu kar pà urewe tuweharupi aꞌe. Aꞌe rupi xo ikatu maꞌe zo uruzapo peme ure. — Ikatuahy Pawru aꞌe, peze ihewe. Aꞌe rupi naꞌureremuꞌem kwaw peme ure. Nuruzeꞌeg kwaw ureremigwaw rupi peme ure. Tupàn urepuhareko aꞌe. Aꞌe rupi umur ukàgaw urewe. Aꞌe rupi hemigwaw rupi uruzeꞌeg uruiko peme ure kury, taꞌe ukwaw kar urewe aꞌe no xe."
47,1,13," Urumumeꞌu ureremiapo kwer uruiko peme ure. Urumuapyk ureremimumeꞌu kwer uruiko pape rehe no, peme imono kar pà no. Nazawaiw katu kwaw aꞌe zeꞌeg. Pepuner ikwaw paw rehe paw rupi nehe. Aze pekwaw katu paw rupi nehe, ikatu ihewe nehe. Taꞌe ko ꞌar rehe napekwaw katu kwaw maꞌe paw rupi pe xe. Nuhyk kwaw penemigwaw. Tuwe pekwaw paw rupi nehe. Aꞌe rupi Zanezar Zezuz tur mehe nehe, penurywete putar nehe, taꞌe pekwaw katu putar maꞌe nehe xe. Urerurywete putar ure nehe no, penemigwaw rehe ure nehe no."
47,1,15,"— Azeharomoete weruzar ko Tupàn zeꞌeg waiko aꞌe wà kury, aꞌe purupe, penehe hezeꞌeg pà. — Aꞌe rupi aha putar wanexak pà nehe, aꞌe wanupe. — Maxeton ywy kutyr heho mehe, apytuꞌu putar Korin tawhu pe har wapyr ihe nehe, aꞌe wanupe. Zutez ywy kutyr Maxeton ywy wi hezewyr mehe apytuꞌu wi putar wapyr nehe no. Hepytywà putar aꞌe wà nehe no, aꞌe wanupe. — Aꞌe rupi mokoz haw hurywete putar wà nehe, aꞌe wanupe, penehe hezeꞌeg pà. Naha kwaw zepe pepyr ihe. Taꞌe amo umumeꞌu penemiapo kwer ikatu ꞌym maꞌe ihewe aꞌe wà xe."
47,1,17,"— Aha putar pepyr ihe nehe, aꞌe peme. Aꞌe re naha kwaw pepyr. Aꞌe rupi amo pepyr har uzeꞌeg waiko herehe wà kury. — Pawru nuzapo kwaw wemimumeꞌu kwer aꞌe, iꞌi muaꞌu waiko herehe wà. Naꞌikatu kwaw nezewe herehe wazeꞌegaw wà. Aze amumeꞌu maꞌe heremiapo ràm ihe nehe, azapo putar tuwe aꞌe maꞌe ihe nehe. — Aha putar pepyr ihe, aꞌe peme. Nezewe hezeꞌeg mehe nakwaw kwaw penemiapo kwer ikatu ꞌym maꞌe teko ihe. Amo umumeꞌu wà ihewe wà. Aꞌe re naheho wer kwaw pepyr. Aꞌe rupi naha kwaw aꞌe ꞌar rehe. Aha putar tàritykaꞌi nehe kury. — Pawru uzapo maꞌe uzemurywete kar pà aꞌe. Nuzapo kwaw maꞌe Tupàn imurywete kar pà aꞌe, iꞌi amo waiko herehe wà. Hemuꞌem aꞌe wà. Xo Tupàn imurywete kar haw rehe zo azapo maꞌe ihe. Tupàn umumeꞌu zeꞌeg azeharomoete har tuweharupi aꞌe. Nezewegatete ko hezeꞌeg azeharomoete ihe no."
47,1,19,"Aze Zezuz Zaneruwihawete umumeꞌu wemiapo ràm nehe, nuhaw pixik kwaw uzeꞌeg nehe. Aze, — Heꞌe, iꞌi nehe. — Nan, niꞌi kwaw aꞌe mehe nehe. Xit aꞌe, Ximot aꞌe no, ihe ihe no, urumumeꞌu Zezuz Zaneruwihawete Tupàn taꞌyr romo heko haw peme ure."
47,1,20,"Taꞌe aꞌe ae umur Tupàn hemimumeꞌu kwer paw rupi purupe aꞌe xe. Aꞌe rupi ximumeꞌu Tupàn ikàgaw ipuràg eteahy haw purupe zane, Zezuz Zaneruwihawete ikàgaw rupi zane. — Azeharomoete Tupàn ikàg aꞌe, ipuràg eteahy aꞌe no, zaꞌe izupe."
47,1,21,"Taꞌe Tupàn umur azeharomoeteahy Zezuz inuromo zanereko haw ikwaw paw zanewe aꞌe xe. Aꞌe wiko uzeupe zanemonokatu har romo aꞌe. Aꞌe rupi zapuner hehe zanezeruzar haw rehe zane kury, zapuner hupi zanereko haw rehe kury no."
47,1,22,"— Peiko heremiruzeꞌeg romo kury, iꞌi zanewe. Aꞌe rupi — Tupàn hemiruzeꞌeg romo wanekon aꞌe wà, iꞌi teko zanewe wà. Umur Wekwe Puràg zanepyꞌa pe aꞌe. Aꞌe rupi — Uzapo putar ikatuahy maꞌe teteaꞌu aꞌe nehe, zaꞌe izupe kury. Xikwaw ikatuahy maꞌe teteaꞌu hemiapo ràm zane kury."
47,1,23,"Tupàn ukwaw hepyꞌa aꞌe. Aꞌe rupi umumeꞌu putar hekatu haw peme aꞌe nehe kury. Aꞌe ꞌar mehe naha kwaw pepyr ihe, Korin tawhu pe ihe, taꞌe amo umumeꞌu penemiapo kwer ikatu ꞌym maꞌe ihewe aꞌe wà xe. Aze mo aha pepyr, aꞌe mehe mo azeꞌeg ahyahy mo peme, penemiapo kwer ikatu ꞌym maꞌe rehe."
47,1,24,"— Pezeruzar urezeꞌeg rehe nehe, nuruꞌe kwaw peme. Taꞌe pekàg pezeruzar haw rehe pe kury. Nan. Urumumeꞌu tatahu wi pepyro haw peme ure. Aꞌe rupi penurywete putar nehe."
47,2,1,"Aꞌe rupi nezewe aꞌe hezeupe ihe. — Naha kwaw wapyr ihe nehe, taꞌe nahepurumuzemumikahy kar wer kwaw wanehe ihe xe, nahezeꞌeg ahyahy wer kwaw wanupe ihe xe, aꞌe penehe ihe."
47,2,2,"Aze mo aha pemuzemumikahy kar pà ihe, aꞌe mehe mo pezemumikahy tuwe mo. Aze mo pezemumikahy paw rupi, aꞌe mehe mo azemumikahy mo ihe no, taꞌe naheta iwer mo hemurywete kar har aꞌe wà kury xe."
47,2,3,"Aꞌe rupi amono kar aꞌe hepape ipy peme ihe, hezeꞌeg ahyahy pà penemiapo kwer ikatu ꞌym maꞌe rehe ihe. Naheho wer kwaw pepyr ihe. Aze mo aha, aꞌe mehe mo hemuzemumikahy kar mo pe. Naꞌikatu kwaw nezewe haw ihewe. Taꞌe hemurywete kar har romo peneko haw aputar ihe xe. Taꞌe ko maꞌe akwaw ihe xe. Aze herurywete nehe, penurywete putar paw rupi nehe no."
47,2,4,"Hepape ipy peme imono kar mehe azemumikahy aꞌe ꞌar mehe ihe, penemiapo kwer ikatu ꞌym maꞌe rehe ihe. Azaiꞌo ihe no. Namono kar kwaw aꞌe pape pemuzemumikahy kar pà. Apuamutar katu ihe, aꞌe rupi amono kar peme ihe. Hepurukwaw kar wer peamutar katu haw rehe peme, peme imono kar pà."
47,2,5,"Aze amo uzemumikahy wemiapo kwer ikatu ꞌym maꞌe rehe aꞌe nehe, aze upytuꞌu iapo re nehe, Tupàn nuzepyk kwaw hehe aꞌe neheAꞌe ikatu ꞌym maꞌe iapo har pepyr har aꞌe, nahemuzemumikahy kar kwaw aꞌe. Nan. Pemuzemumikahy kar aꞌe. Aze ruꞌu amo pepyr har uzemumikahy aꞌe pe wà. Nuzemumikahy kwaw paw rupi wà."
47,2,6,Pemono kar tuwe aꞌe awa pemyter wi pezemonoꞌogaw wi. Kwehe napemuixe kar kwaw pezemonoꞌogaw pe. Pezeꞌezeꞌeg ahyahy teteaꞌu hemiapo kwer ikatu ꞌym maꞌe rehe. Uhyk kury.
47,2,7,"Peiko wi imyrypar romo nehe kury, ipytywà pà nehe kury. Pepytuꞌu hemiapo kwer rehe pemaꞌenukwaw ire nehe. Pemurywete kar nehe kury. Aꞌe rupi nuzemumikahy weraꞌu kwaw nehe. Aꞌe rupi nupytuꞌu kwaw Zezuz rehe uzeruzar ire nehe."
47,2,8,"— Uruamutar katu ure, peze izupe nehe kury. Pezapo ikatuahy maꞌe izupe nehe, iamutar katu haw ikwaw kar pà izupe nehe."
47,2,9,"Kwehe mehe amono kar aꞌe hepape peme ihe, hezeꞌeg ahyahy pà penemiapo kwer ikatu ꞌym maꞌe rehe ihe. -Aipo weruzar putar hezeꞌeg aꞌe wà nehe, aꞌe hezeupe, penehe hezeꞌeg pà."
47,2,10,"Aze peneharaz aꞌe awa hemiapo kwer ikatu ꞌym maꞌe wi nehe, hereharaz putar hemiapo kwer wi ihe nehe no. Aze amo uzapo ikatu ꞌym maꞌe nehe, hereharaz putar hemiapo kwer wi ihe nehe. Hereharaz kwez hemiapo kwer wi ihe, taꞌe hepurumukàg wer pezeruzar haw rehe ihe xe. Zaneruwihawete ukwaw hemiapo kwer wi hereharaz taw aꞌe. Nezewe mehe Zurupari nupuner kwaw zanezar romo weko haw rehe aꞌe nehe. Taꞌe xikwaw hemiapo putar haw zane xe."
47,2,12,"Pawru umumeꞌu Toroaz ywy rehe oho awer aꞌe kuryToroaz ywy rehe hehem mehe, Zaneruwihawete rehe zeꞌeg puràg imumeꞌu pà purupe, aexak Zanezar ikatu haw ihe. Taꞌe aꞌe pe har wenu katu hezeꞌeg aꞌe wà xe. Aze tuwihaw ur zanepyr nehe, ximuàgàꞌym hape izupe nehe. Nezewegatete Tupàn umuàgàꞌym aꞌe pe har wapyꞌa aꞌe, heho àwàm me aꞌe. Aꞌe rupi wenu katu Tupàn zeꞌeg aꞌe wà."
47,2,13,"Napuner kwaw urerywyr Xit hexakaw rehe aꞌe pe ihe. Aꞌe rupi azemumikahy ihe. Heho wer hekar pà amo me. Aꞌe rupi, — Zazur rihi, aꞌe aꞌe pe har wanupe. Naꞌe ata wi aha Maxeton ywy kutyr ihe no. — Aze ruꞌu àwàxi putar Xit ihe nehe, aꞌe hezeupe."
47,2,14,"Zezuz Zaneruwihawete zanepytywà ikatu ꞌygwer heitykaw rehe aꞌeTupàn ikatuahy aꞌe. Zanemonoꞌog Zaneruwihawete inuromo aꞌe, ikatu ꞌym maꞌe heitykar romo zanemuigo kar pà aꞌe. Aze tuwihaw weityk amo tuwihaw nehe, hurywete putar nehe, wata putar taw myteromo wemiruzeꞌeg wanupi nehe, zauxiapekwer wanupi nehe. Nezewegatete zane no, zaiko Zaneruwihawete inuromo zane no, taꞌe weityk ikatu ꞌym maꞌe aꞌe xe. Aꞌe tuwihaw wata teko wanuwa rupi aꞌe, ukàgaw hexak kar pà wanupe aꞌe. Nezewegatete Zaneruwihawete zanemono kar ywy nànàgatu taw nànàgatu aꞌe no, ukàgaw ikwaw kar pà wanupe aꞌe no. Ikàgaw ikwaw paw aꞌe, nuzawy kwaw yhyk hyàkwenaw aꞌe. Ywy nànàgatu uhàuhàz aꞌe."
47,2,15,"Xaxeto umunyk yhyk Tupàn huwa rupi aꞌe wà. Zaiko yhyk ài Tupàn pe. Zaneruwihawete aꞌe, tàpuzuhu rehe uzekaiw maꞌe ài hekon aꞌe. Zanemono Tupàn pe yhyk hyàkwegatu haw ài aꞌe. Hàtàxiner uhàuhàz. Nezewegatete zaha taw nànàgatu ywy nànàgatu no, Zaneruwihawete rehe zeꞌegaw imumeꞌu pà teko wanupe, Tupàn hemipyro ràm wanupe, hemipyro ꞌym wanupe no. Kàpuhàg ài zaiko zane, Tupàn pyr oho maꞌe ràm wanupe zane."
47,2,16,"Inem maꞌe puruzuka maꞌe ài zaiko tatahu pe oho maꞌe ràm wanupe. Aze teko nuzeruzar kwaw Zezuz rehe wà nehe, oho putar tatahu pe wà nehe. Aꞌe rupi zawaiw katu Tupàn zeꞌeg imumeꞌu haw ihewe. Mo upuner imukatu haw rehe aꞌe. Mo henu har upuner tatahu pe waho àwàm imumeꞌu haw rehe aꞌe."
47,2,17,"Ure urupuner ure, taꞌe nuruiko kwaw amogwer wazàwe ure xe. Amogwer numuawate katu kwaw Tupàn zeꞌeg aꞌe wà. Tupàn zeꞌeg nuzawy kwaw maꞌe imeꞌeg pyràm hekuzar ꞌym maꞌe aꞌe, imuwete ꞌymar wanupe aꞌe. Tupàn uremur kar pepyr aꞌe. Aꞌe rupi naꞌureremuꞌem kwaw peme ure, huwa rupi ure, taꞌe Zaneruwihawete hemiruzeꞌeg romo uruiko ure xe."
47,3,1,"Pawru umumeꞌu zeꞌeg ipyahu maꞌe purupe aꞌe kuryKo urezeꞌeg azeharomoete ure. Pekwaw ureremuꞌem ꞌymaw. Urezeꞌeg mehe nurumumeꞌu kwaw urekatu haw peme ure. Nan. Ni amo numur kar kwaw pape peme aꞌe wà nehe, urekatu haw imumeꞌu pà peme aꞌe wà nehe. Napemono kar kwaw pape amo wanupe nehe, urekatu haw imumeꞌu pà wanupe nehe. Nuruputar kwaw agwer pape iapo haw ure."
47,3,2,"Ni amo nomono kar kwaw pape peme aꞌe wà, Zaneruwihawete hemimono kar romo urereko haw imumeꞌu pà peme aꞌe wà. Taꞌe peiko pape ài pe xe. Teko umugeta pape aꞌe wà. Nezewegatete teko wexak peneko haw aꞌe wà no. Nezewe mehe ukwaw uremaꞌereko haw wà. Ukwaw urepyꞌa pe uremaꞌenukwaw paw aꞌe wà no, taꞌe tuweharupi uremaꞌenukwaw penehe ure xe. Peiko pape ài pe. Zaneruwihawete aꞌe, umuapyk uzeꞌeg iko aꞌe pape rehe aꞌe. Ure ure, aꞌe pape heraha har ài uruiko ure. Aze amo iporomono kar wer uzeꞌeg rehe amo pe nehe, aꞌe mehe umuapyk putar uzeꞌeg pape rehe aꞌe nehe. Aꞌe mehe teko umugeta putar wà nehe. Nezewegatete peiko pape ikatu maꞌe ài pe. Teko umugeta pape aꞌe wà. Nezewegatete teko wexak Tupàn ikatu haw aꞌe wà no. Taꞌe Tekwe Puràg wikuwe maꞌe aꞌe xe, wexak kar wanupe aꞌe xe."
47,3,4,"Ko maꞌe urumumeꞌu uruiko peme ure, taꞌe uruzeruzar Tupàn rehe ure xe, taꞌe Zaneruwihawete umàno zanerekuzaromo aꞌe xe."
47,3,5,"Ure nurupuner kwaw aꞌe maꞌereko haw iapo haw rehe ure. Ure nurupuner kwaw Tupàn zeꞌeg imumeꞌu haw rehe ure. Aꞌe rupi — Urupuner imumeꞌu haw rehe ure, nuruꞌe kwaw peme ure. Tupàn umur ukàgaw urewe aꞌe. Xo aꞌe rupi zo urupuner izeꞌeg imumeꞌu haw rehe ure kury."
47,3,6,"Ure nurupuner kwaw zeꞌeg ipyahu maꞌe imumeꞌu haw rehe ure. Tupàn umur ukàgaw urewe aꞌe. Xo aꞌe mehe zo urupuner imumeꞌu haw rehe purupe. Nurumumeꞌu kwaw zeꞌeg kwehe arer imuapyk pyrer. Urumumeꞌu zeꞌeg ipyahu maꞌe kury. Tekwe Puràg umumeꞌu zeꞌeg ipyahu maꞌe urewe aꞌe. Teko nupuner kwaw zeꞌeg kwehe arer paw heruzar haw rehe aꞌe wà, aꞌe rupi umàno maꞌe kwer ài wanekon aꞌe wà, taꞌe tatahu pe oho maꞌe ràm romo wanekon aꞌe wà xe. Aze zazeruzar zeꞌeg ipyahu maꞌe rehe nehe, Tekwe Puràg zaneapo putar wikuwe maꞌe ài aꞌe nehe, tatahu wi zanepyro pà aꞌe nehe."
47,3,7,"Kwehe mehe Tupàn umuapyk uzeꞌeg itapew rehe aꞌe. Naꞌe umur aꞌe itapew Moizez pe aꞌe, ywytyr rehe heko mehe aꞌe. Ita imur mehe Tupàn ikàgaw uhyape katu aꞌe pe tatainy ài aꞌe. Moizez wiko aꞌe tatainy huwake aꞌe. Aꞌe rupi huwa uhyape katu aꞌe no. Naꞌe wezyw ywytyr wi, ita pew herur pà teko wanupe. Huwa upytuꞌu wewer uhyape katu re. Teko nupuner kwaw huwa rehe umeꞌe haw rehe wà, taꞌe uhyapeahy we wanupe xe. Tupàn ikàgaw uhyape katu uzeꞌeg kwehe arer imur mehe aꞌe. Ni amo teko nupuner kwaw aꞌe zeꞌeg heruzar haw rehe aꞌe wà. Aꞌe rupi aꞌe zeꞌeg nupyro kwaw teko tatahu wi aꞌe wà. — Zeꞌeg kwehe arer werur màno haw purupe aꞌe, zaꞌe izupe. — Umuigo kar teko umàno maꞌe romo aꞌe wà, zaꞌe izupe. Aze Tupàn Hekwe wiko teko wapyꞌa pe aꞌe nehe, umuigo kar aꞌe teko wikuwe maꞌe ài aꞌe wà nehe, wapyro pà tatahu wi aꞌe wà nehe, wamuigo kar pà Tupàn pyr tuweharupi aꞌe wà nehe. Zeꞌeg kwehe arer nupyro kwaw teko aꞌe wà. Tupàn ikàgaw uhyape katu aꞌe, aꞌe zeꞌeg imur mehe aꞌe. Hekwe zanepyro aꞌe. Hekwe zanepyꞌa pe imur mehe, ikàgaw ihyape katu haw uhuaꞌu weraꞌu zeꞌeg kwehe arer imur pyrer wi aꞌe."
47,3,9,"Zeꞌeg kwehe arer imur mehe, umumeꞌu teko wanemiapo kwer ikatu ꞌym maꞌe aꞌe, iapo arer wanupe aꞌe. Ikàgaw uhyape katu aꞌe, aꞌe zeꞌeg imur mehe aꞌe. Ko ꞌar rehe umumeꞌu tatahu wi zanepyro haw iko kury. Ikàgaw uzexak kar weraꞌu teko wanupe kury, ko zeꞌeg ipyahu maꞌe imur mehe kury."
47,3,10,"Nezewe zaꞌe kury. — Kwehe mehe zeꞌeg kwehe arer ikatu aꞌe. Zeꞌeg ipyahu maꞌe ikatu weraꞌu zeꞌeg kwehe arer wi aꞌe. Aꞌe rupi zazekaiw katu tuwe zeꞌeg ipyahu maꞌe rehe zane. Zazekaiw wewer zeꞌeg kwehe arer rehe kury, zaꞌe kury."
47,3,11,"Zaneipy uzekaiw katu zeꞌeg kwehe arer rehe aꞌe wà, taꞌe ikatu aꞌe xe. Zane nazazekaiw katu kwaw hehe kury, taꞌe zeꞌeg ipyahu maꞌe ikatu weraꞌu izuwi aꞌe xe. Zazekaiw katu putar hehe tuweharupi nehe. Nazapytuꞌu kwaw zanezekaiw ire nehe."
47,3,12,"Taꞌe xiàro Tupàn pyr zaneho àwàm zaiko zane xe. Aꞌe rupi nazakyze kwaw puruwi, Zezuz rehe zeꞌegaw imumeꞌu mehe."
47,3,13,"Nazaiko kwaw Moizez ài. Uzewapyk pàn pupe aꞌe, uzeàmim pà puruwi aꞌe. Aꞌe rupi Izaew izuapyapyr aꞌe wà, nuexak kwaw huwa ihyape katu re ipytuꞌu haw aꞌe wà."
47,3,14,"Nuenu katu kwaw Tupàn zeꞌeg wà. Te ko ꞌar rehe wà no, zeꞌeg kwehe arer imugeta mehe wà, nuenu katu kwaw wà. Zeꞌeg kwehe arer nuzawy kwaw maꞌe pàn kupe kutyr har uzeàmim maꞌe wanupe aꞌe. Nukwaw katu kwaw wà. Aze teko uzeruzar Zaneruwihawete rehe aꞌe wà nehe, hemiruzeꞌeg romo wiko pà aꞌe wà nehe, xo aꞌe mehe zo wenu katu putar Tupàn zeꞌeg aꞌe wà nehe. Te ko ꞌar rehe, aze zutew umugeta Moizez zeꞌeg kwehe arer wà nehe, nuenu katu kwaw wà nehe. Nuzawy kwaw maꞌe pàn kupe kutyr har uzeàmim maꞌe wanupe nehe no. Nukwaw katu kwaw Tupàn hemiapo putar haw wà."
47,3,16,"Aze amo uzeruzar Zanezar rehe aꞌe wà nehe, wenu katu putar Tupàn zeꞌeg aꞌe wà nehe, taꞌe Tupàn umunyryk putar aꞌe pàn izuwi aꞌe nehe xe, uzeꞌeg ikwaw katu kar pà wanupe aꞌe nehe xe."
47,3,17,"Aꞌe zeꞌeg kwehe arer pape rehe imuapyk pyrer aꞌe, Zanezar rehe uzeꞌeg aꞌe. Hekwe rehe uzeꞌeg aꞌe mehe aꞌe. Zanezar hekwe umunyryk putar aꞌe pàn aꞌe nehe. Aze Zanezar hekwe wiko aꞌe teko wapyꞌa pe nehe, aꞌe teko upuner Tupàn zeꞌeg henu katu haw rehe aꞌe wà nehe. Ni amo numuzewyr kar kwaw aꞌe pàn aꞌe wà nehe. Teko uzeagaw zeꞌeg kwehe arer heruzar haw rehe aꞌe wà. Nupuner kwaw wà. Zemunehew paw pe wiko maꞌe ài wanekon wà. Aze Tupàn Hekwe wiko teko wapyꞌa pe nehe, wenuhem putar aꞌe teko zemunehew paw wi aꞌe wà nehe. Upuner oho haw rehe Tupàn pyr aꞌe wà nehe."
47,3,18,"Zanezar hekwe umunyryk aꞌe pàn zaneruwa wi aꞌe kury. Aꞌe rupi xikwaw katu Zanezar ikàgaw zane kury. Xixak katu ipuràg eteahy haw no. Aze zameꞌe zaneruwa rehe waruwa pupe nehe, xixak katu nehe. Nezewegatete xikwaw katu Tupàn ikàgaw zane kury. Zanezar ikàgaw hexak mehe, zaiko izàwenugar romo zane. Kutàri zaiko wewer izàwenugar romo zane. Amo ꞌar mehe zaiko weraꞌu putar izàwenugar romo tuweharupi zane nehe no. Taꞌe Zanezar hekwe umur ukàgaw upuràg eteahy haw zanewe aꞌe xe."
47,4,1,"— Uruiko ywyꞌa ài ure, iꞌi Pawru aꞌe kuryTupàn urepuhareko katu aꞌe, aꞌe rupi uremumaꞌereko kar iko aꞌe, umumeꞌu kar uzeꞌeg urewe aꞌe. Aꞌe rupi nuruzemumikahy kwaw ure, maꞌerahy kwer ipuraraw mehe ure."
47,4,2,"Urupytuꞌu ikatu ꞌym maꞌe iapo re paw rupi ure. Nuruzapo kwaw maꞌe purumumaranugar kar haw ure. Nuruzapo kwaw ikatu ꞌym maꞌe teko wanuwa rupi ꞌym. Naꞌureremuꞌem kwaw ure. Aze urumumeꞌu amo maꞌe nehe, nuruzapo kwaw amo ae maꞌe nehe, teko wanuwa rupi ꞌym nehe. Nurumumeꞌu kwaw Tupàn zeꞌeg ꞌym ure. Izeꞌeg azeharomoete har nuzawy kwaw tatainy aꞌe. Uruiko tuwe aꞌe tatainy inuromo ure. Uruiko tuwe Tupàn huwa rupi ure no. Urerexak iko aꞌe. Xo ikatuahy maꞌe uruzapo uruiko. Aꞌe rupi teko ukwaw putar urereko haw aꞌe wà nehe. — Ikatu ꞌym maꞌe iapo har aꞌe wà, niꞌi kwaw ni amo urewe wà. Ni amo nuzeꞌeg kwaw nezewe urewe wà."
47,4,3,"Tatahu pe oho maꞌe ràm aꞌe wà, aꞌe zutykaꞌi nukwaw kwaw Tupàn zeꞌeg ureremimumeꞌu kwer aꞌe wà. Taꞌe nuzawy kwaw maꞌe ikwaw pyr ꞌym wanupe aꞌe xe. Tupàn pyr oho maꞌe ràm ukwaw katu izeꞌeg aꞌe wà."
47,4,4,"Tatahu pe oho maꞌe ràm nuzeruzar kwaw izeꞌeg rehe wà, taꞌe Zurupari nukwaw kar kwaw wanupe aꞌe xe. Zurupari aꞌe, ywy rehe har wazar romo hekon aꞌe. Nuexak kar kwaw aꞌe tatainy wanupe aꞌe. Tupàn zeꞌeg puràg aꞌe, Zaneruwihawete ikàgaw ipuràgaw imumeꞌu haw aꞌe, nuzawy kwaw tatainy aꞌe. Zaneruwihawete nuzawy kwaw Tupàn aꞌe. Nuzawy kwaw u aꞌe. Tupàn hagapaw azeharomoete har romo hekon aꞌe."
47,4,5,"Nurumumeꞌu kwaw urezeꞌeg purupe ure. Zezuz Zaneruwihawete Zanezar romo heko haw urumumeꞌu uruiko purupe. Uruiko peme umaꞌereko maꞌe romo ure, taꞌe Zezuz urezar romo hekon aꞌe xe, taꞌe umumeꞌu kar uzeꞌeg urewe aꞌe xe."
47,4,6,"— Tatainy uhyape katu putar pyhaw nehe, iꞌi Tupàn purupe aꞌe. Aꞌe ae umuhyape katu kar watainy zanepyꞌa pe aꞌe, ikatuahy maꞌe iapo haw rehe zanemuꞌe pà aꞌe. Aꞌe rupi xixak aꞌe tatainy zàwenugar zane kury. Aꞌe rupi xikwaw Tupàn ikàgaw zane, xikwaw ipuràg eteahy haw zane no. Xikwaw Zaneruwihawete rehe zeꞌegaw, aꞌe rupi xikwaw Tupàn ikàgaw ipuràg eteahy haw no, taꞌe ikàgaw ipuràg eteahy haw aꞌe xe, Zaneruwihawete rehe tuz aꞌe xe. Aꞌe rupi zaꞌe izupe, — Tupàn ikàgaw ipuràg eteahy haw uhyape katu Zaneruwihawete huwa rehe aꞌe, zaꞌe izupe."
47,4,7,"Aze awa omono wemetarer ywyꞌa pupe aꞌe nehe, naꞌimaꞌenukwaw kwaw ywyꞌa rehe aꞌe nehe. Xo wemetarer rehe imaꞌenukwaw putar nehe. Taꞌe ywyꞌa naꞌikàg kwaw aꞌe xe. Uzeka putar ruꞌu nehe. Nezewegatete Tupàn ukwaw kar ukàgaw upuràg eteahy haw urewe aꞌe no. Ikwaw paw urepyꞌa pe har nuzawy kwaw temetarer ywyꞌa pupe har aꞌe. Uruiko aꞌe ywyꞌa ài ure. Naꞌurekàg kwaw ure. Aꞌe rupi Tupàn nuexak kar kwaw urekàgaw purupe aꞌe. Aꞌe rupi — Kwa, ikàg tuwe aꞌe awa aꞌe, niꞌi kwaw teko aꞌe wà nehe, urerehe uzeꞌeg pà aꞌe wà nehe. Xo ukàgaw tuwe wexak kar purupe aꞌe, Wekwe imur kar pà urepyꞌa pe aꞌe. Aꞌe rupi, — Kwa, ikàg tuwe Tupàn aꞌe awa ipyꞌa pe aꞌe, iꞌi putar teko aꞌe wà nehe, urerehe uzeꞌeg pà aꞌe wà nehe. Aꞌe awa naꞌimaꞌenukwaw kwaw ywyꞌa rehe aꞌe. Xo wemetarer ywyꞌa pupe har rehe zo imaꞌenukwaw. Nezewegatete teko naꞌimaꞌenukwaw kwaw urekàgaw rehe aꞌe wà nehe. Imaꞌenukwaw katu Tupàn ikàgaw urepyꞌa pe har rehe aꞌe wà nehe."
47,4,8,"Amo ꞌar mehe maꞌerahy teteaꞌu urupuraraw ure, nurupytuꞌu kwaw Tupàn pe uremaꞌereko re ure. — Maꞌe xiapo putar nehe kury, uruꞌe urezeupe. — Zapytuꞌu Tupàn pe zanemaꞌereko re nehe, nuruꞌe pixik kwaw urezeupe. Nuruzemumikahy kwaw ure."
47,4,9,Heta teteaꞌu ureàmàtyryꞌymar wà. Heta teteaꞌu uremyrypar wà no. Ureàmàtyryꞌymar uremugaz aꞌe wà. Naꞌurezuka kwaw wà.
47,4,10,"Urumumeꞌu Zezuz rehe zeꞌeg puràg oroho uruiko purupe ure. Imumeꞌu mehe urupuraraw maꞌerahy teteaꞌu Zezuz ài ure. Iàmàtyryꞌymar uzuka Zezuz aꞌe wà. Nezewegatete ko ꞌar rehe har ipuruzuka wer urerehe aꞌe wà no. Aꞌe rupi — Uzapo Tupàn hemiapo putar haw oho waiko wà, Zezuz ài aꞌe wà, aꞌe rupi upuraraw maꞌerahy oho waiko aꞌe wà no, izàwegatete aꞌe wà no, iꞌi teko wà, urerehe uzeꞌeg pà wà. Ko ywy rehe urereko mehe tuweharupi ipuruzuka wer urerehe wà, taꞌe Zezuz Zanezar romo hekon aꞌe xe. Aꞌe rupi teko iꞌi urerehe wà. — Kwa teko ipuruzuka wer wanehe wà. Wyzài ꞌar mehe uzuka putar wà nehe. Pawru wiko tuwe Zezuz ài tuweharupi aꞌe wà, iꞌi urewe wà."
47,4,12,"Teko ipuruzuka wer urerehe wà, taꞌe naꞌiakatuwawahy kwaw Zezuz rehe zeꞌeg puràg rehe aꞌe wà xe. Urumumeꞌu aꞌe zeꞌeg peme kwehe mehe ure. Pezeruzar hehe, aꞌe rupi peiko putar Tupàn pyr tuweharupi nehe."
47,4,13,"Nezewe iꞌi Tupàn zeꞌeg kwehe arer aꞌe. — Azeꞌeg kwez ihe, taꞌe azeruzar hehe ihe xe. Nezewegatete urumumeꞌu Zezuz rehe zeꞌegaw uruiko peme ure kury, taꞌe uruzeruzar katu hehe ure no xe. Ipuruzuka wer urerehe wà. Nuruzekaiw kwaw wanehe. Urumumeꞌu wi wi aꞌe zeꞌeg oroho ure."
47,4,14,"Urukwaw ko maꞌe ure, Tupàn hemiapo kwer ure. Umugweraw kar Zanezar Zezuz aꞌe. Wikuwe wi wi aꞌe. Zanemugweraw kar putar aꞌe nehe no, Zezuz ài aꞌe nehe no. Uremonoꞌog putar peinuromo aꞌe nehe no, zanererur pà uwa rupi aꞌe nehe no."
47,4,15,"Urupuraraw maꞌerahy kwer teteaꞌu ure, taꞌe urumumeꞌu Zezuz rehe zeꞌegaw peme ure xe. Aꞌe rupi teko teteaꞌu uzeruzar putar urezeꞌegaw rehe aꞌe wà nehe. Aꞌe rupi Tupàn uzapo putar ikatuahy maꞌe teteaꞌu wanupe aꞌe nehe. Aꞌe rupi aꞌe teko umumeꞌu putar ikatu haw amo teko wanupe wà nehe no. Aꞌe rupi ukwaw putar ikàgaw ipuràg eteahy haw aꞌe wà nehe no."
47,4,16,"Zanemaꞌenukwaw zaneremixak ꞌym rehe zaneAꞌe rupi nuruzemumikahy kwaw aꞌe maꞌerahy kwer ipuraraw ire ure. Tuweharupi uretuaꞌuete weraꞌi uruiko ure, uremàno haw huwakeaꞌi ure. Tuweharupi Tupàn umupyahu katu kar weraꞌu urerekwe iko aꞌe, uremurywete kar pà aꞌe."
47,4,17,"Agwer maꞌerahy ipuraraw paw ko ꞌar rehe har aꞌe, nuhuaꞌu kwaw urewe aꞌe. Taꞌe amo ꞌar mehe Tupàn umur putar ukàgaw upuràgaw urewe aꞌe nehe xe. Ikàgaw uhuaꞌu weraꞌu ko maꞌerahy kwer wi aꞌe. Ikàgaw nupaw pixik kwaw nehe. Xiriko tuweharupi nehe."
47,4,18,"Nazazekaiw katu kwaw maꞌe zaneremixak rehe zane. Zazekaiw katu maꞌe zaneremixak ꞌym rehe nehe. Taꞌe maꞌe zaneremixak aꞌe xe, upaw putar aꞌe nehe xe. Aꞌe maꞌe zaneremixak ꞌym aꞌe nehe, nupaw pixik kwaw aꞌe nehe. Xiriko tuweharupi nehe."
47,5,1,"Zaneretekwer nuzawy kwaw zaneràpuz aꞌe. Aze zaneata wer amo me nehe, xizar zaneràpuz. Nezewegatete zanemàno mehe nehe, Tupàn pe zaneho mehe nehe, xizar putar zaneretekwer nehe. Tupàn uzapo putar zaneràpuz ràm aꞌe nehe, uzepyr ywate aꞌe nehe. Nupaw pixik kwaw zaneràpuz aꞌe pe har zanewi nehe."
47,5,2,"Ko ꞌar rehe kury, zaneho wer tuwe zepe zaneràpuz ràm me kury. Aꞌe tàpuz aꞌe, zaneretekwer ywate àràm romo hekon aꞌe."
47,5,3,"Aze ximunehew zaneretekwer ràm ipyahu maꞌe ràm nehe, zanekamir ài nehe. Aꞌe rupi nazaiko kwaw hetekwer ꞌym maꞌe romo ywate nehe."
47,5,4,"Ko tàpuz pupe zanereko mehe xipuraraw maꞌerahy. Zanemaꞌeahy no. Nazanepureityk wer kwaw zaneretekwer rehe. Nan. Xiputar zaneretekwer ipyahu maꞌe ràm zane. Zaneretekwer ipyahu maꞌe hereko mehe nehe, zaikuwe putar tuweharupi nehe, zanemàno pixik ꞌym pà nehe."
47,5,5,"Tupàn umumeꞌu zaneretekwer ipyahu maꞌe ràm zanewe aꞌe. Aꞌe rupi xikwaw zanereko àwàm kury. Umur Wekwe zanepyꞌa pe aꞌe. Aꞌe rupi xikwaw zaneretekwer ipyahu maꞌe ràm hereko àwàm kury. Xikwaw amogwer ikatu maꞌe zanewe hemiapo ràm no, Tupàn hemiapo ràm no."
47,5,6,"Aꞌe rupi nuruzemumikahy kwaw ure, nurukyze pixik kwaw maꞌerahy wi ure. Urukwaw ko maꞌe. Xe ureretekwer pe urereko mehe, uruiko muiteaꞌu Zanezar heko haw wi."
47,5,7,Nuruexak kwaw Tupàn urewe hemimur ràm. Uruzeruzar hehe.
47,5,8,"Urerurywete tuwe ure, taꞌe urepurezar wer tuwe zepe ko ureretekwer rehe ure xe, Zanezar pyr ureho pà ure xe."
47,5,9,"Aꞌe rupi, paw rupi amogwer maꞌe wanuwi, xe urereko mehe, aꞌe pe urereko mehe no, urepurapo wer tuwe Zanezar hemiapo putar haw rehe, imurywete kar pà ure."
47,5,10,"Taꞌe teko paw oho putar Zaneruwihawete huwa rupi aꞌe wà nehe xe. Zaneruwihawete aꞌe nehe, umumeꞌu putar ko ywy rehe har wanemiapo kwer amogwer teko wanuwa rupi aꞌe nehe. Umekuzar putar wanemiapo kwer wanupe nehe. Aze wanemiapo kwer ikatu nehe, uzapo putar ikatu maꞌe wanupe nehe no. Aze naꞌikatu kwaw nehe, uzepyk putar wanehe nehe."
47,5,11,"Zaneruwihawete zanemuigo kar Tupàn imyrypar romo aꞌeUrukwaw Tupàn wi urekyze haw ure. Aꞌe rupi urumumeꞌu izeꞌeg oroho uruiko purupe. Aze teko uzeruzar hehe wà nehe, urerurywete putar nehe. Tupàn zanekwaw katu paw rupi aꞌe. Tuwe hekwaw pe pepyꞌa pe nezewegatete pe nehe no."
47,5,12,"— Uruiko tuwe Zezuz hemimono karer romo ure, nuruꞌe zuapyri kwaw peme. Nan. Urumumeꞌu agwer maꞌe peme kury, aꞌe rupi penurywete putar urerehe nehe. — Kwa, Pawru ikatuahy tuwe aꞌe wà, pepuner peze haw rehe teko wanupe nehe, urerehe pezeꞌeg pà nehe. Aꞌe rupi aze teko iꞌi peme wà nehe, — Kwa, Pawru naꞌikatu kwaw aꞌe wà, aze iꞌi peme wà nehe, — Nan kwaw pa. Ikatuahy aꞌe wà, pepuner peze haw rehe wanupe nehe, urerehe pezeꞌeg pà nehe. — Heꞌo maꞌe romo wanekon aꞌe wà, iꞌi amo waiko urewe wà. Urumaꞌereko uruiko Tupàn pe ure. Nukwaw kwaw Tupàn hemiapo putar haw aꞌe wà, aꞌe rupi — Heꞌo maꞌe, iꞌi urewe wà. — Heꞌo ꞌym maꞌe romo wanekon aꞌe wà, iꞌi amo ae waiko urewe wà. Azapo xo ikatu maꞌe zo paw rupi ihe, pemukàg pà ihe. Nazekaiw kwaw wazeꞌeg rehe ihe. Zaneruwihawete ureamutar katu aꞌe, aꞌe rupi ureruzar izeꞌeg uruiko ure no. Taꞌe urukwaw ko maꞌe xe. Pitài awa aꞌe, umàno teko wanekuzaromo paw rupi aꞌe. Aꞌe rupi teko paw umàno maꞌe kwer ài wanekon aꞌe wà, inuromo aꞌe wà."
47,5,15,"Umàno teko wanekuzaromo paw rupi. Aꞌe rupi nehe, tuwe hehe uzeruzar maꞌe nuiko kwaw uzeupe zutykaꞌi maꞌe iapo har romo aꞌe wà nehe. Nan. Wiko putar maꞌe iapo pà Zaneruwihawete pe wà nehe. Wanekuzaromo umàno maꞌe kwer romo hekon aꞌe. Ukweraw wi maꞌe kwer romo hekon aꞌe."
47,5,16,"Aꞌe rupi aze pemaꞌenukwaw amogwer wanehe nehe, peiko zo uzeruzar ꞌym maꞌe wazàwe nehe. Pemaꞌenukwaw zo uzeruzar ꞌym maꞌe wazàwe nehe. Kwehe mehe te Zaneruwihawete rehe zanemaꞌenukwaw uzeruzar ꞌym maꞌe wazàwe zane. Ko ꞌar rehe nazanemaꞌenukwaw kwaw nezewe kury."
47,5,17,"Aze teko uzemonoꞌog Zaneruwihawete inuromo aꞌe wà nehe, teko ipyahu maꞌe romo wanekon putar aꞌe wà nehe. Upytuꞌu putar ikatu ꞌym maꞌe iapo re wà nehe, taꞌe waneko awer kwehe arer upaw putar aꞌe nehe xe. Ipyahu maꞌe uhem putar wà wanupe nehe kury. Ipytuꞌu wer ikatu ꞌym maꞌe iapo re wà nehe."
47,5,18,"Tupàn aꞌe ae zaneapo ipyahu maꞌe romo aꞌe. Kwehe mehe zaiko iàmàtyryꞌymar romo zane. Umur kar Zaneruwihawete ywy rehe aꞌe, imumàno kar pà zanerekuzaromo aꞌe. Aꞌe rupi ko ꞌar rehe zaiko imyrypar romo zane kury. Pemumeꞌu hezeꞌeg amogwer wanupe nehe, iꞌi iko zanewe. — Aꞌe mehe uzeruzar putar herehe wà nehe, aꞌe mehe wiko putar hemyrypar romo wà nehe, iꞌi iko zanewe. Nezewe uruzeꞌeg uruiko purupe ure. — Tupàn pemuigo kar umyrypar romo aꞌe, taꞌe umur kar Zaneruwihawete ywy rehe aꞌe xe, penekuzaromo imumàno kar pà aꞌe xe. Tupàn naꞌimaꞌenukwaw kwaw penemiapo kwer ikatu ꞌym maꞌe rehe. Umumeꞌu umyrypar romo pemuigo kar haw urewe, uruꞌe uruiko purupe. — Pemumeꞌu peho amogwer teko wanupe nehe, iꞌi iko urewe, uruꞌe uruiko teko wanupe."
47,5,20,"Uruiko xe Zaneruwihawete her rehe uruzeꞌeg pà peme. — Peiko zo Tupàn iàmàtyryꞌymar romo nehe, uruꞌe peme. — Tuwe Tupàn pemuigo kar umyrypar romo aꞌe nehe, uruꞌe peme."
47,5,21,"Zaneruwihawete nuzapo pixik kwaw ikatu ꞌym maꞌe aꞌe. Tupàn ipurupyro wer zanerehe aꞌe. Aꞌe rupi uzepyk Zaneruwihawete Zezuz rehe, zaneremiapo kwer ikatu ꞌym maꞌe rehe. Aꞌe rupi Tupàn umur ukatu haw zanewe kury, taꞌe Zaneruwihawete inuromo zazemonoꞌog zaiko zane xe. Aꞌe rupi — Ikatu maꞌe ài peiko ihewe kury, iꞌi Tupàn zanewe kury."
47,6,1,Urumaꞌereko uruiko Tupàn inuromo ure. Aꞌe rupi urenoz maꞌe peme kury. Tupàn pepuhareko katu aꞌe. Peityk zo ikatu haw nehe. Pezewyr zo ikatu ꞌym maꞌe pe nehe.
47,6,2,"Tupàn uzeꞌeg purupe aꞌe, uzeꞌeg imuapyk kar pà pape rehe aꞌe.Ihe Pawru azeꞌeg peme ihe kury. — Azeharomoete uhem aꞌe ꞌar kwez kury. Azeharomoete penenu putar aꞌe nehe kury, azeharomoete pepyro putar aꞌe nehe no, hehe pezeruzar mehe aꞌe nehe, aꞌe peme kury."
47,6,3,"Aze mo teko iꞌi urewe wà, — Kwa, Pawru Tupàn zeꞌeg imumeꞌu har romo hekon aꞌe. Uzapo ikatu ꞌym maꞌe aꞌe, aꞌe rupi nazeruzar kwaw Zezuz rehe ihe nehe, aze mo iꞌi urewe wà, uruzemumikahy mo ure. Uzemumikahy mo Tupàn aꞌe no. Aꞌe rupi nuruzapo kwaw ikatu ꞌym maꞌe ure, nurumuzeꞌeg kar kwaw teko nezewe ure."
47,6,4,Nan. Maꞌe paw iapo mehe uruexak kar Tupàn hemiruzeꞌeg romo urereko haw purupe. Maꞌe naꞌikatuahy kwaw urewe. Uruàro imukatu haw uruiko ure. Uzeruzar ꞌym maꞌe ureputupyk aꞌe wà. Naꞌurepuruzukaiw kwaw wanupe. Urupuraraw maꞌerahy uruiko. Nuruzàn kwaw izuwi. Uremaꞌereko haw zawaiw katu urewe. Nurupytuꞌu kwaw Tupàn zeꞌeg imumeꞌu re.
47,6,5,Uzeruzar ꞌym maꞌe urepetepetek aꞌe wà. Uremunehew kar zemunehew paw pe wà no. Ipuruzuka wer zepe urerehe wà no. Uzemonoꞌog ureruwake urezuka haw rehe wà. Amo ꞌar mehe urumaꞌereko teteaꞌu. Urumumaw ꞌar teteaꞌu ureker ꞌym pà uremaiꞌu ꞌym pà.
47,6,6,"Ikatu haw pupe, izeꞌeg kwaw paw pupe, urepuruzukaiw ꞌymaw pupe, uruexak kar Tupàn hemiruzeꞌeg romo urereko haw purupe ure. Taꞌe Tekwe Puràg inuromo uruexak kar puruamutar haw azeharomoete har ure xe."
47,6,7,"Taꞌe urumumeꞌu zeꞌeg azeharomoete har ure xe. Taꞌe Tupàn umur ukàgaw urewe aꞌe xe. Xo ikatuahy maꞌe uruzapo oroho uruiko. Aꞌe rupi urupuner Tupàn zeꞌeg imumeꞌu haw rehe. Aꞌe rupi — Ikatu ꞌym maꞌe iapo har romo wanekon aꞌe wà, niꞌi kwaw amo urewe wà."
47,6,8,"Amo teko uremuawate katu wà. Amo ae teko imaranugar urewi wà. Amo uzeꞌeg zemueteahy urerehe wà. Amo ae uzeꞌeg katuahy urerehe wà. — Hemuꞌem maꞌe wà, iꞌi amo urewe wà. Zeꞌeg azeharomoete har urumumeꞌu oroho uruiko purupe."
47,6,9,"Teko paw ukwaw Tupàn zeꞌeg imumeꞌu har romo urereko haw aꞌe wà. Nuzekaiw kwaw urezeꞌeg rehe wà. — Peàmàtyryꞌymar pezuka putar kutàri aꞌe wà nehe kury, iꞌi teko urewe tuweharupi wà. Naꞌurezuka kwaw aꞌe wà rihi. Uzepyk urerehe wà. Naꞌurezuka kwaw wà."
47,6,10,"Ureàmàtyryꞌymar ipurumuzemumikahy kar wer zepe urerehe wà. Urerurywete tuweharupi. Hemetarer ꞌym maꞌe ài uruiko. Teko teteaꞌu wiko hemetarer katu maꞌe ài aꞌe wà, taꞌe urumuigo kar nezewe nugar romo ure wà xe. Taꞌe uzeruzar katu Zezuz rehe aꞌe wà xe, urezeꞌeg henu mehe aꞌe wà xe. Maꞌe hereko ꞌymar ài uruiko. Maꞌe paw hereko har ài uruiko, taꞌe uruiko putar Tupàn pyr tuweharupi nehe xe. Umur putar maꞌe teteaꞌu urewe aꞌe nehe."
47,6,11,"Pe uremyrypar ureremiamutar Korin tawhu pe har pe. Urumumeꞌu tuwe maꞌe kwez peme ure, ureremuꞌem ꞌym pà ure. Ureakatuwaw katu tuwe penehe."
47,6,12,Nurupytuꞌu kwaw peamutar ire. Xo pe zo pepytuꞌu ureamutar ire.
47,6,13,Peiko hepurumuzàmuzàg ài ihewe. Azeꞌeg peme hepurumuzàmuzàg zàwenugar wanupe hezeꞌegaw ài ihe kury. Peiko urezàwegatete nehe. Nurupytuꞌu kwaw peamutar ire ure. Ureamutar wi wi pe nehe no.
47,6,14,"Petyryk ikatu ꞌym maꞌe wanuwi neheXimuzuwake kawaru amo kawaru rehe zane, ywyramawa heraha kar pà wanupe zane. Aze kawaru ipy iho wer ko rupi nehe, aze kawaru inugwer iho wer kwe rupi nehe, màràzàwe nezewe mehe nehe kury. Nezewegatete aze neremireko wer nehe, ereko zo uzeruzar ꞌym maꞌe nehe, neremireko romo nehe. Aze nemen wer nehe, ereko zo uzeruzar ꞌym maꞌe nehe, nemen romo nehe. Taꞌe nepurapo wer putar zepe ikatu maꞌe rehe nehe xe, neremireko ipurapo wer putar zepe ikatu ꞌym maꞌe rehe aꞌe nehe no. Nemen aꞌe rupi katete nehe no. Ikatu maꞌe nupuner kwaw weko haw rehe ikatu ꞌym maꞌe wapyr wà. Tatainy rehe har nupuner kwaw ipytunaw rehe har wapyr weko haw rehe wà."
47,6,15,"Zaneruwihawete zeꞌeg uzawy Meriaw zeꞌeg aꞌe, Zurupari zeꞌeg aꞌe. Uzeruzar maꞌe hemiapo putar haw uzawy uzeruzar ꞌym maꞌe hemiapo putar haw aꞌe."
47,6,16,"Tupàn aꞌuaꞌu wanàpuz me uzemonoꞌog maꞌe aꞌe wà, noho kwaw Tupànete hàpuzuhu pupe aꞌe wà. Uruiko Tupàn hàpuzuhu ài ure. Nezewe iꞌi Tupàn zeꞌeg kwehe arer aꞌe.— Aiko putar wapyr ihe nehe.Aiko putar watupàn romo ihe nehe.Wiko putar heremiaihu romo aꞌe wà nehe no."
47,6,17,Aꞌe rupi nezewe iꞌi Zanezar aꞌe.— Etyryk ikatu ꞌym maꞌe wanuwi nehe.iꞌi Zanezar Ikàg Weraꞌu Maꞌe purupe.
47,7,1,"Aꞌe maꞌe Tupàn umumeꞌu zanewe paw rupi aꞌe, hemyrypar heremiamutar wà. Uzapo putar aꞌe maꞌe ureremimumeꞌu kwer rupi paw rupi aꞌe nehe. Aꞌe rupi zatyryk ikatu ꞌym maꞌe wi paw rupi zane nehe. Aze amo maꞌe umuaiw zaneretekwer nehe, zatyryk izuwi nehe. Aze amo maꞌe umuaiw zanerekwe nehe, zatyryk izuwi nehe no. Zazemonokatu tuwe Tupàn pe nehe, ikatu ꞌym maꞌe wi zanetyryk pà paw rupi nehe no. Ximuwete katu Tupàn nehe, hehe zanezeruzar pà nehe, hagaw ꞌym pà nehe."
47,7,2,"Hurywete Pawru aꞌe kuryUreamutar katu pe nehe. Nuruzapo kwaw ikatu ꞌym maꞌe ure. Nuruzapo kar kwaw ikatu ꞌym maꞌe peme. Naꞌureremuꞌem kwaw peme, maꞌe ipyhyk pà pewi."
47,7,3,"Nurumumeꞌu kwaw agwer maꞌe peme, penemiapo kwer ikatu ꞌym maꞌe imumeꞌu pà peme. Apuamutar katu ihe. Ximot peamutar katu aꞌe no. Azeharomoete peiko ureremiamutar katu romo pe. Urerekuwe mehe nurupytuꞌu kwaw peamutar ire nehe. Uremàno re nurupytuꞌu kwaw peamutar katu re nehe no."
47,7,4,Xo ikatu maꞌe pezapo peiko kury. Akwaw katu pekatu haw ihe kury. Herurywete pekatu haw rehe. Maꞌerahy teteaꞌu urupuraraw uruiko. Napytuꞌu kwaw herurywete re nehe.
47,7,5,"Maxeton ywy rehe urehem ire nurupytuꞌu kwaw uremaꞌereko re. Nurupytuꞌu kwaw maꞌerahy ipuraraw ire. Teko ipuruzukaiw urewe wà. Ureàmàtyryꞌym wà. — Aipo uzeruzar maꞌe xe har upuir putar Tupàn wi aꞌe wà nehe, uruꞌe zepe aꞌe mehe."
47,7,6,"Aꞌe rupi, Tupàn umuryw kar uzemumikahy maꞌe aꞌe, taꞌe umur kar Xit urepyr aꞌe xe. Aꞌe rupi urerurywete urepyr ihemaw rehe ure. Tupàn aꞌe, umur kar Xit urepyr aꞌe, uremurywete kar pà aꞌe, taꞌe Tupàn umuryw kar uzemumikahy maꞌe tuweharupi aꞌe wà xe."
47,7,7,"Urerurywete hexak mehe. Umumeꞌu peneko haw urewe. Urerurywete henu mehe no. — Korin tawhu pe har ipurexak wer nerehe aꞌe wà, iꞌi ihewe. — Uzemumikahy ikatu ꞌym maꞌe wemiapo kwer rehe wà no, iꞌi ihewe. — Umumeꞌu nekatu haw waiko purupe wà, iꞌi ihewe. Aꞌe rupi herurywete weraꞌu ihe kury, taꞌe umumeꞌu peneko haw ihewe aꞌe no xe."
47,7,8,"Aꞌe hepape ipy aꞌe, pemuzemumikahy kar aꞌe, taꞌe amumeꞌu penemiapo kwer ikatu ꞌym maꞌe peme ihe xe. Nazemumikahy kwaw aꞌe pape imono kar awer rehe. — Nepape imugeta mehe uzemumikahy aꞌe wà, iꞌi ihewe wà. Azemumikahy wewer henu mehe ihe no. Ko ꞌar rehe herurywete kury. Naherurywete kwaw pezemumikahy awer rehe. Pezemumikahy penemiapo kwer rehe. Aꞌe rupi pepytuꞌu ikatu ꞌym maꞌe iapo re aꞌe ꞌar mehe. Aꞌe rupi herurywete kury. Tupàn pemunyryk ikatu ꞌym maꞌe wi aꞌe, taꞌe pezemumikahy pe no xe. Aꞌe rupi ikatu hepape ipy aꞌe, peme imono kar pyrer aꞌe. Nuruzapo kwaw ikatu ꞌym maꞌe ure, peme imono kar pà ure. Imono kar awer ikatuahy."
47,7,10,"Aze teko uzemumikahy wemiapo kwer ikatu ꞌym maꞌe rehe wà nehe, Tupàn umupyahu kar putar wapyꞌa aꞌe wà nehe. Upyro putar aꞌe teko tatahu wi aꞌe wà nehe. Aꞌe mehe aꞌe teko nuzemumikahy kwaw aꞌe wà nehe. Aze teko ko ywy rehe har uzemumikahy e wemiapo kwer rehe wà nehe, aze naꞌizewyr wer kwaw Tupàn pe aꞌe mehe wà nehe, umàno putar wà nehe, oho putar tatahu pe wà nehe."
47,7,11,"Pekwaw Tupàn ikatu haw kwez kury. Pezemumikahy pe. Pekatu weraꞌu kury. Petyryk wer tuwe ikatu ꞌym maꞌe wi kury. Pepurukwaw kar wer ikatu ꞌymaw wi petyrykaw rehe amo teko wanupe kury. Peikwahy pe, taꞌe amo pepyr har uzapo ikatu ꞌym maꞌe aꞌe xe. Pepytuhegatu no. — Màràzàwe tuwe naximupytuꞌu kar kwaw agwer maꞌe iapo re zane, xe zanemytepe zane, peze peiko kury. — Azeharomoete xiruzar Tupàn kury, peze peiko kury. — Aze amo teko uzapo wi agwer maꞌe aꞌe wà nehe, ximono kar putar aꞌe teko zanemyter wi tàritykaꞌi zane wà nehe, peze peiko kury. Naheta kwaw agwer ikatu ꞌymaw penehe kury. Pekwaw kar pekatu haw kwez ihewe kury."
47,7,12,"Azapo aꞌe pape ihe, ikatu ꞌym maꞌe iapo awer imumeꞌu pà peme ihe. Nazapo kwaw aꞌe pape ikatu ꞌym maꞌe iapo har imumeꞌu awer rehe zutykaꞌi ihe. Nan. Ureamutar katu pe. Aꞌe rupi azapo aꞌe pape ihe, taꞌe hepurukwaw kar wer ureamutar katu haw rehe peme ihe xe, Tupàn huwa rupi ihe xe. Aꞌe rupi urerurywete, taꞌe ureamutar katu pe xe. Xit hurywete pepyr wiko mehe aꞌe, taꞌe pekatu izupe pe xe. Xe uhem mehe umumeꞌu pekatu haw urewe, aꞌe rupi urerurywete ure no."
47,7,14,"— Korin tawhu pe har zaneamutar katu aꞌe wà, aꞌe Xit pe ihe, pepyr iho ꞌym mehe ihe. Aꞌe re oho pepyr. Pezapo ikatu maꞌe izupe, ureamutar katu haw ikwaw kar pà izupe. Aꞌe rupi herurywete. Tuweharupi urumumeꞌu zeꞌeg azeharomoete har peme. Nezewegatete amumeꞌu zeꞌeg azeharomoete har izupe ihe no, penehe hezeꞌeg pà ihe no. Pepyr oho mehe wexak ureamutar katu haw aꞌe."
47,7,15,"Aꞌe rupi Xit peamutar katu weraꞌu tuweharupi aꞌe no. Taꞌe imaꞌenukwaw katu peneko awer rehe xe. Pepureruzar wer izeꞌeg rehe. Imaꞌenukwaw katu heruzar awer rehe. Pepyr iho mehe pemuixe katu kar no. Pekyze izuwi, taꞌe weraha hezeꞌeg peme aꞌe xe."
47,7,16,"Herurywete ihe kury, taꞌe peruzar hezeꞌeg kury xe. Pezapo putar xo ikatuahy maꞌe nehe kury."
47,8,1,"Penurywete penemetarer ikurer imur rehe neheHerywyr wà, hereinyr wà. Hepurukwaw kar wer Maxeton ywy rehe Tupàn maꞌe hemiapo kwer rehe peme ihe."
47,8,2,"Upuraraw maꞌerahy teteaꞌu waiko aꞌe wà, taꞌe uzeruzar Zezuz rehe aꞌe wà xe. Zurupari ipurumupytuꞌu kar wer wanehe wazeruzar ire aꞌe, maꞌerahy ipuraraw kar pà wanupe aꞌe. Nupytuꞌu kwaw uzeruzar ire wà. Hurywete wà. Aꞌe rupi omono temetarer teteaꞌu uzeruzar maꞌe hemetarer ꞌym maꞌe wanupe wà. Hemetarer katu ꞌym maꞌe romo wanekon wà."
47,8,3,"Heta mehe omono temetarer wanupe wà. Te hemetarer pixikaꞌi maꞌe aꞌe wà no, omono wemetarer ikurer wanupe aꞌe wà no. — Pemono kar penemetarer wanupe nehe, naꞌe kwaw wanupe ihe. Aꞌe ae omono uzeꞌeg rupi wà."
47,8,4,"— Oromono putar temetarer peme ure nehe, iꞌi urewe wà. — Aꞌe rupi pepuner Tupàn hemiruzeꞌeg Zutez ywy rehe har wapytywà haw rehe nehe, iꞌi urewe wà."
47,8,5,"— Pemur temetarer teteaꞌu urewe nehe, nuruꞌe kwaw wanupe. Urepytuhegatu wanemetarer imonoꞌog pyrer hexak mehe. — Urepurapo wer tuwe neremiapo putar haw rehe ure, iꞌi Tupàn pe wà. Aꞌe re uzeꞌeg nezewegatete urewe aꞌe wà no. Taꞌe Tupàn uputar nezewe aꞌe no xe."
47,8,6,"Aꞌe rupi uruzeꞌeg Xit pe ure no. — Erezypyrog kwez temetarer imonoꞌog pà ne. Aꞌe rupi eiko wiwi imonoꞌogar romo ne nehe kury, uruꞌe izupe. Aꞌe rupi pepytywà putar aꞌe nehe, temetarer imonoꞌogaw rehe aꞌe nehe. Taꞌe pezamutar katu Tupàn pe no xe."
47,8,7,"Hemetarer katu maꞌe ài peiko, taꞌe pezeruzar katu Zezuz rehe pe xe. Taꞌe pekwaw katu pezeꞌegatu haw xe. Taꞌe pekwaw katu maꞌe xe. Taꞌe pepurupytywà wer tuwe amogwer uzeruzar maꞌe wanehe xe. Taꞌe ureamutar katu pe no xe. Aꞌe rupi aze pemur temetarer ko ꞌar rehe nehe, penekytyꞌym ꞌym pà nehe, ikatu putar urewe nehe. Taꞌe pezamutar katu Tupàn pe xe. Uruputar tuwe nezewe haw ure."
47,8,8,"Màràn temetarer pemur putar nehe. Namumeꞌu kwaw peme nehe. Aze pepurumur wer tuwe temetarer rehe nehe, akwaw putar pekatu haw nehe. — Azeharomoete pezamutar katu Tupàn pe, pezamutar katu amogwer uzeruzar maꞌe pe wà no, aꞌe putar peme nehe."
47,8,9,"Taꞌe pekwaw Zanezar Zezuz Zaneruwihawete zanepuhareko haw uhuaꞌu haw pe xe. Maꞌe paw hereko har romo hekon. Hemetarer katu maꞌe romo hekon. Hemetarer ꞌym maꞌe romo uzeapo ywy rehe ur mehe. Uzezuka kar penekuzaromo. Aꞌe rupi napeho kwaw tatahu pe nehe. Hemetarer katu maꞌe romo pemuigo kar putar nehe, taꞌe wiko hemetarer ꞌym maꞌe romo penekuzar romo kwehe mehe xe."
47,8,10,"Aꞌe rupi nezewe azeꞌeg peme ihe kury, ko maꞌe rehe ihe kury. Pezypyrog temetarer imonoꞌog pà kwez amo kwarahy rehe. Aze pemumaw imonoꞌogaw ko ꞌar rehe nehe, ikatu putar ihewe nehe. Pe ràgypy pepurupytywà wer wanehe. Pe ràgypy pepytywà pe wà. Ikatuahy nezewe awer. Pezypyrog temetarer imonoꞌog pà amo kwarahy upaw maꞌe kwer rehe. Aꞌe rupi pemumaw wapytywà haw nehe kury. Aze pepurumumaw wer hehe nehe, ikatuahy nezewe mehe ihewe nehe. Aze penemetarer uhuaꞌu nehe, pemur temetarer teteaꞌu nehe. Aze naheta teteaꞌu kwaw penemetarer nehe, pemuzaꞌakaꞌi nehe, ikurer imur pà wanupe nehe."
47,8,12,"Aze pepurumur e wer maꞌe rehe wanupe nehe, pekatu putar Tupàn pe nehe. Aze pixikaꞌi nehe, pekatu putar izupe nehe no, taꞌe napeiko kwaw hemetarer katu maꞌe romo pe xe. Napepuner kwaw maꞌe teteaꞌu imono haw rehe nehe, taꞌe napereko kwaw pe xe."
47,8,13," Aze mo napereko iwer maꞌe, nainoz iwer mo maꞌe peme. Pereko maꞌe ko ꞌar rehe. Zutez ywy rehe har nuwereko kwaw maꞌe ko ꞌar rehe aꞌe wà. Aꞌe rupi aze pepytywà pe wà nehe, pekatu putar ihewe nehe. Aꞌe rupi amo ꞌar mehe nehe, aze napereko kwaw maꞌe nehe, aꞌe ae pepytywà putar aꞌe ꞌar mehe aꞌe wà nehe no. Aꞌe rupi uhyk putar maꞌe peme paw rupi nehe."
47,8,15,Taꞌe nezewe iꞌi Tupàn zeꞌeg kwehe arer aꞌe xe.— Amo awa omonoꞌog maꞌe teteaꞌu uzeupe aꞌe. Uhyk izupe.Amo ae awa nomonoꞌog teteaꞌu kwaw maꞌe aꞌe. Xo màràn maꞌe zo omonoꞌog uzeupe. Uhyk izupe aꞌe no.
47,8,16,"Xit weraha temetarer aꞌe neheUrumumeꞌu Tupàn ikatu haw izupe ko ꞌar rehe ure kury, taꞌe Xit ipurupytywà wer penehe aꞌe xe, urezàwe aꞌe no. Taꞌe Tupàn pepytywà kar izupe aꞌe no xe."
47,8,17,"— Eho Korin tawhu pe nehe ty, temetarer imonoꞌog pà nehe ty, uruꞌe Xit pe. Hurywete henu mehe aꞌe, taꞌe aꞌe ae ipurupytywà wer penehe aꞌe xe. Aꞌe rupi oho pepyr aꞌe."
47,8,18,"Oromono kar putar amo ae awa hupi ure nehe no. Uzeruzar maꞌe romo hekon aꞌe no. Uzeruzar maꞌe taw nànàgatu har umumeꞌu ikatu haw paw rupi aꞌe wà, taꞌe aꞌe umumeꞌu katu Tupàn zeꞌeg puràg oho iko purupe aꞌe xe."
47,8,19,"Uzeruzar maꞌe aꞌe wà, wexaexak aꞌe awa aꞌe wà, urerupi wata maꞌe romo imuigo kar pà aꞌe wà. Wata iko urerupi kury, urepytywà iko temetarer imonoꞌog pà kury, Zutez ywy rehe har wanupe heraha pà kury. Taꞌe uzamutar katu Tupàn aꞌe xe, taꞌe ipurexak kar wer Tupàn ikàgaw rehe ipuràgaw rehe purupe aꞌe xe, taꞌe ipurexak kar wer ipurupytywà haw rehe aꞌe no xe, purupe aꞌe no xe."
47,8,20,"Aze ruꞌu amo izeꞌeg wer urerehe wà. — Imunar maꞌe wà, aze ruꞌu iꞌi putar urewe wà nehe. — Nomono kwaw aꞌe temetarer hemetarer ꞌym maꞌe wanupe aꞌe wà, aze ruꞌu iꞌi putar urerehe wà. Nan kwaw pa. Napokok kwaw aꞌe temetarer rehe ihe. Xit omonoꞌog oho iko aꞌe, heraha pà Zutez ywy rehe har wanupe aꞌe. Aꞌe rupi, — Imunar maꞌe, niꞌi kwaw ihewe wà nehe. Nurupyhyk kwaw urezeupe ure. Oromono kar putar aꞌe temetarer paw rupi katete ure nehe, uzeruzar maꞌe hemetarer ꞌym maꞌe wanupe ure nehe."
47,8,21,"Xo ikatuahy maꞌe rehe zo urepurapo wer Zanezar huwa rupi ure, teko wanuwa rupi ure."
47,8,22,"Aꞌe rupi oromono kar urerywyr kwez wanupi ure no. — Epytywà amogwer uzeruzar maꞌe ne wà nehe, uruꞌe izupe tuweharupi. Tuweharupi upytywà oho iko aꞌe wà. Ukwaw pekatu haw aꞌe. Aꞌe rupi ipurupytywà wer penehe aꞌe no."
47,8,23,"Xit aꞌe, herehe we umaꞌereko maꞌe romo hekon aꞌe, pepytywà har romo hekon aꞌe. Amogwer tywyr aꞌe wà, Xit hupi wata maꞌe aꞌe wà, weraha putar amogwer uzeruzar maꞌe wazeꞌeg peme aꞌe wà nehe no. Weraha putar temetarer aꞌe wà nehe no. Ikatu maꞌe romo wanekon aꞌe wà, Zaneruwihawete ikàgaw ipuràgaw hexak kar har romo wanekon aꞌe wà no."
47,8,24,"Pezamutar katu tuwe aꞌe awa pe wà nehe. Aꞌe rupi uzeruzar maꞌe taw nànànar wexak putar pekatu haw wà nehe. Pepuruamutar katu. Taꞌe pemono kar putar penemetarer ikurer wanupe nehe xe. Aꞌe rupi aze urumumeꞌu pekatu haw nehe, — Azeharomoete ikatuahy aꞌe wà, iꞌi putar peme wà nehe. — Azeharomoete pezeꞌeg, iꞌi putar urewe wà nehe, imono kar pà aꞌe wà."
47,9,1,"Uzeruzar maꞌe omonoꞌog temetarer aꞌe wà, Zutez ywy rehe har wanupe imono kar pà aꞌe wà— Pepytywà Zutez ywy rehe har pe wà nehe, Tupàn rehe uzeruzar maꞌe pe wà nehe. Pemono kar temetarer wanupe nehe, naꞌe wi kwaw peme nehe. Taꞌe pepurupytywà wer wanehe pe xe. Pepurupytywà wer wanehe. Akwaw pekatu haw ihe. Amumeꞌu pekatu haw Maxeton ywy rehe har wanupe. — Zanerywyr Kere ywy rehe har aꞌe wà, kwezomo kwarahy mehe ipurupytywà wer Zutez ywy rehe har wanehe aꞌe wà, aꞌe wanupe. Henu mehe wà, Maxeton ywy rehe har ipurupytywà wer Zutez ywy rehe har wanehe aꞌe wà no."
47,9,3,"Aꞌe rupi ko ꞌar rehe amono kar putar herywyr pepyr ihe wà nehe kury. Aꞌe rupi wexak putar temetarer penemimonoꞌog kwer aꞌe wà nehe. — Azeharomoete uzamutar katu amogwer uzeruzar maꞌe aꞌe wà, iꞌi putar peme wà nehe. Aze pemonoꞌog temetarer tàritykaꞌi nehe, uhyk putar nehe, pepyr wahem mehe nehe."
47,9,4,"Aze uhem pepyr wà nehe, aze nuhyk kwaw temetarer aꞌe mehe nehe, hemaranugar putar tuwe wanuwi ihe nehe, taꞌe amumeꞌu penemimonoꞌog kwer kwez wanupe ihe xe. Pemaranugar putar wanuwi pe nehe no."
47,9,5,"Aꞌe rupi amono kar ko awa herenataromo ihe wà. Aꞌe rupi umuhyk putar penemimur ràm aꞌe wà nehe, heho zanune aꞌe wà nehe. Pepyr hehem mehe uhyk putar nehe. Aꞌe rupi — Umur e temetarer aꞌe wà, taꞌe ipurumur wer tuwe hehe aꞌe wà xe, aꞌe putar wanupe nehe, penehe hezeꞌeg pà nehe. — Nahekytyꞌym kwaw aꞌe wà, iꞌi putar penehe aꞌe wà nehe no."
47,9,6,"Pemaꞌenukwaw ko maꞌe rehe nehe. Aze awa nutym kwaw maꞌeàꞌyz teteaꞌu nehe, pixikaꞌi putar hemipoꞌo ràm izupe nehe. Aze awa utym maꞌeàꞌyz teteaꞌu nehe, uhuaꞌu hemipoꞌo ràm izupe nehe."
47,9,7,"Pe pitàitàigatu pemono penemetarer penemimutar rupi nehe, pezemumikahy ꞌym pà nehe. Tuwe penurywete imono mehe nehe. Pezeꞌeg zo nezewe nehe. — Aze namono kwaw nehe, Tupàn uzepyk putar herehe nehe, aꞌe rupi amono putar nehe, peze zo imono mehe nehe. Aze awa omono maꞌe Tupàn pe nehe, aze hurywete imono mehe nehe, Tupàn uzamutar katu putar aꞌe awa aꞌe nehe."
47,9,8,"Tupàn upuner maꞌe teteaꞌu imur haw rehe peme aꞌe. Aꞌe rupi uhyk putar peme tuweharupi nehe. Aꞌe rupi aze peporomono wer ikurer rehe nehe, amo Tupàn hemiruzeꞌeg pe nehe, pepuner imono haw rehe nehe, taꞌe uhyk putar penemetarer aꞌe nehe xe."
47,9,9,Nezewe iꞌi Tupàn zeꞌeg kwehe arer aꞌe.iꞌi zeꞌeg kwehe arer.
47,9,10,"Tupàn aꞌe, umur maꞌeàꞌyz itymar pe aꞌe. Umur temiꞌu zanewe no. Nezewegatete umur putar maꞌe peme aꞌe nehe no, te uhyk putar peme nehe no. Aꞌe mehe pemono penemetarer ikurer nehe, maꞌe hereko ꞌymar wanupe nehe."
47,9,11,"Umuhyk putar maꞌe peme nehe, aꞌe rupi pepuner maꞌe imono haw rehe maꞌe hereko ꞌymar wanupe nehe no. Aꞌe rupi teko teteaꞌu umumeꞌu putar Tupàn ikatu haw izupe aꞌe wà nehe, taꞌe ureraha putar temetarer penemimur kwer wanupe ure nehe xe."
47,9,12,"Aze pezapo ko maꞌe pe nehe, pepytywà putar Tupàn hemiruzeꞌeg pe wà nehe. Aꞌe rupi umumeꞌu putar Tupàn ikatu haw izupe aꞌe wà nehe, umumeꞌu putar teko wanupe aꞌe wà nehe no."
47,9,13,"Aze pepytywà Tupàn hemiruzeꞌeg nezewe pe wà nehe, teko teteaꞌu umumeꞌu putar Tupàn ikàgaw ipuràgaw izupe aꞌe wà nehe, uzeupeupe aꞌe wà nehe no, taꞌe pezeruzar tuwe Zaneruwihawete rehe zeꞌeg puràg rehe pe no xe. — Kwa, ikatuahy aꞌe wà, nahekytyꞌym kwaw aꞌe wà, iꞌi putar peme aꞌe wà nehe no. — Taꞌe umur temetarer zanewe aꞌe wà xe, amogwer uzeruzar maꞌe wanupe aꞌe wà no xe, iꞌi putar peme aꞌe wà nehe no."
47,9,14,"Aꞌe rupi peamutar katu wà nehe. Aꞌe rupi uzeꞌeg putar Tupàn pe wà nehe, penehe wà nehe. Taꞌe Tupàn pepuhareko katu tuwe aꞌe no xe."
47,9,15,"Ximumeꞌu Tupàn ikatu haw izupe nehe, taꞌe umur e waꞌyr zanewe aꞌe xe. Taꞌyr ikatuahy aꞌe. Teko nupuner kwaw ikatuahy haw imumeꞌu haw rehe paw rupi aꞌe wà. Taꞌe ikatu haw uhuaꞌu weraꞌu tuwe aꞌe xe."
47,10,1,"Pawru wiko tuwe Zezuz hemimono kar romo aꞌeIhe Pawru ihe. Tupàn hemur kar pepyr aꞌe. Aꞌe rupi amumeꞌu izeꞌeg peme ihe. Nezewe iꞌi teko waiko ihewe aꞌe wà. — Korin tawhu pe har wapyr nereko mehe nerezeꞌeg ahyahy kwaw wanupe. Aze muite ereiko wanuwi, xo aꞌe mehe zo erezeꞌeg ahyahy wanupe, iꞌi waiko ihewe wà. Zaneruwihawete nuzeꞌeg ahyahy kwaw purupe aꞌe, aꞌe rupi nazeꞌeg ahyahy kwaw peme ihe kury."
47,10,2,"Aze peruzar hezeꞌeg nehe, nazeꞌeg ahyahy kwaw peme nehe, pepyr heho mehe nehe. — Pawru aꞌe, uzapo maꞌe iko amogwer ko ywy rehe har wazàwe aꞌe, nuzapo kwaw maꞌe Tupàn zeꞌeg imumeꞌu har ài aꞌe, aze iꞌi herehe wà nehe, nakyze kwaw wanuwi ihe nehe. Azeꞌeg ahyahy putar wanupe nehe."
47,10,3,"Azeharomoete zaiko ywy rehe zane. Nazaiko kwaw ywy rehe har uzeruzar ꞌym maꞌe wazàwe. Nazapuràmàtyryꞌym kwaw ywy rehe har wazàwe. Wikwahy tàritykaꞌi aꞌe wà. Hewyrowyroahy wà no. Ipurupyhyk wer maꞌe rehe amo wanuwi wà no. Aꞌe rupi upuràmàtyryꞌym tuweharupi wà. Nazaiko kwaw wazàwe zane. Ywy rehe har uzezukazuka takihepuku pupe wà, uꞌyw pupe wà no. Ure nuruiko kwaw wazàwe. Nurupuruzuka kwaw ure. Zurupari ipurapo kar wer ikatu ꞌym maꞌe rehe urewe aꞌe. Hemuꞌem urewe. Tupàn umur ukàgaw urewe aꞌe, aꞌe rupi Zurupari nuzapo kar kwaw ikatu ꞌym maꞌe urewe. Aze hemuꞌem amo pe nehe, urumumeꞌu zeꞌeg azeharomoete har izupe nehe."
47,10,5,"Aze amo teko hemuꞌem amogwer wanupe wà nehe, aze aꞌe rupi inugwer teko nukwaw kwaw Tupàn aꞌe wà nehe, urumumeꞌu putar Tupàn zeꞌeg ure nehe, aꞌe temuꞌemaw imunàn pà ure nehe. Aꞌe rupi temuꞌemaw rehe imaꞌenukwaw mehe, — Ezeruzar zo aꞌe temuꞌemaw rehe nehe, uruꞌe izupe. — Eruzar Zaneruwihawete zeꞌeg nehe, uruꞌe izupe. — Eruzar zo aꞌe temuꞌemaw imumeꞌu har nehe, uruꞌe izupe."
47,10,6,"— Aze peruzar Zaneruwihawete nehe, aꞌe mehe Tupàn umur putar ukàgaw peme nehe, aꞌe mehe pepuner putar heruzar haw rehe nehe. Aꞌe re, aze amo pepyr har nuweruzar kwaw aꞌe wà nehe, uruzepyk putar wanehe ure nehe, wamono kar pà pezemonoꞌogaw wi ure wà nehe."
47,10,7,"Pemaꞌenukwaw maꞌe rehe teko ài. Aꞌe rupi pezeruzar temuꞌemaw rehe. Màràzàwe tuwe napemaꞌenukwaw kwaw maꞌe rehe Tupàn ài. — Aiko Zaneruwihawete hemiruzeꞌeg romo ihe, aipo iꞌi amo pepyr har iko aꞌe. Tuwe imaꞌenukwaw wi wi uzeꞌeg rehe nehe. — Aipo Tupàn zeꞌeg azeharomoete har amumeꞌu teko ihe, tuwe iꞌi uzeupe nehe. Taꞌe ure ure no xe, uruiko hemiruzeꞌeg romo ure no xe, aꞌe pepyr har zàwe ure no xe. Màràzàwe tuwe izeꞌeg uzawy urezeꞌeg."
47,10,8,"Azeharomoete azeꞌeg teteaꞌu hekàgaw rehe ihe, taꞌe Zanezar umur ukàgaw ihewe aꞌe xe. Nahemaranugar kwaw. Umur ukàgaw ihewe, aꞌe rupi apuner pemukàgaw rehe ihe, apuner pemuzeruzar kar weraꞌu haw rehe ihe. — Emukàg kar Korin tawhu pe har ne wà nehe, iꞌi Tupàn ihewe. — Emumaw wazeruzar haw nehe, niꞌi pixik kwaw ihewe."
47,10,9,"Aipo pekyze ihewi, hepape imugeta mehe. Nahepurumukuhem wer kwaw penehe hepape pupe ihe."
47,10,10,"Nezewe iꞌi amo pepyr har ihewe aꞌe wà. — Pawru uzeꞌeg ahyahy zanewe aꞌe, uzeꞌeg imuapyk pà pape rehe aꞌe. Taꞌe umur kar upape zanewe aꞌe xe. Taꞌe nuiko kwaw xe zanepyr aꞌe xe, iꞌi ihewe wà. — Xe zanepyr wiko mehe nuzeꞌeg kwaw nezewe. Naꞌikàg kwaw izeꞌeg xe wiko mehe aꞌe, iꞌi ihewe wà."
47,10,11,"Nezewe aꞌe wanupe kury. Hezeꞌeg pape rehe har ihe, nuzawy kwaw hezeꞌeg pepyr hereko mehe har ihe. Aze uruiko muite pewi nehe, aze uruiko pepyr nehe, penemiapo kwer ikatu ꞌym maꞌe naꞌikatu kwaw urewe nehe."
47,10,12,"— Akwaw weraꞌu Tupàn zeꞌeg Pawru wi ihe, iꞌi muaꞌu amo waiko uzeupe wà. Ure nuruzekaiw kwaw wazeꞌeg rehe ure. Taꞌe maꞌe kwaw ꞌymar romo wanekon azeharomoete aꞌe wà xe. — Aze peruzar urezeꞌeg nehe, pekatu putar Tupàn pe nehe, iꞌi muaꞌu waiko purupe wà. Aꞌe re, — Aruzar ko hezeꞌeg ihe, aꞌe rupi hekatuahy Tupàn pe ihe, iꞌi muaꞌu waiko purupe wà."
47,10,13,"Ure ure, nuruzeꞌeg e kwaw wyzài maꞌe rehe ure. Tupàn uzapo kar maꞌe urewe aꞌe. Xo aꞌe maꞌe ikatu haw urumumeꞌu putar nehe. Tupàn uremumaꞌereko kar pepyr aꞌe. Aꞌe rupi uruzeꞌeg Zezuz Zaneruwihawete rehe peme ure."
47,10,14,"Tupàn uremumaꞌereko kar pepyr aꞌe. Aꞌe rupi pepyr ureho mehe uruzapo Tupàn hemiapo putar haw, Zaneruwihawete rehe zeꞌeg puràg imumeꞌu pà peme. Kwehe mehe amo umumeꞌu Tupàn zeꞌeg peme aꞌe wà. Aꞌe rupi — Korin tawhu pe har wamuꞌe har romo uruiko ure wà, nuruꞌe kwaw purupe. Aze pezeruzar weraꞌu Tupàn rehe nehe, ikatu putar ihewe nehe. Aze urupuner pepyr uremaꞌereko weraꞌu haw rehe nehe, ikatu putar urewe nehe. Aꞌe mehe pemumeꞌu putar Tupàn zeꞌeg amo ae taw pe har wanupe nehe no. Aze Tupàn uzapo kar maꞌe urewe nehe, uruzapo putar nehe. Aze nuzapo kar kwaw maꞌe urewe nehe, nuruzapo kwaw aꞌe maꞌe nehe."
47,10,16,"Aꞌe mehe urupuner zeꞌeg puràg imumeꞌu haw rehe amo ae ywy rehe har wanupe nehe. Aze awa utym maꞌeàꞌyz oko pe nehe, amo ae awa noho kwaw iko pe nehe, maꞌeàꞌyz itym pà nehe. Nezewegatete namumeꞌu kwaw Tupàn zeꞌeg aha nehe, amo ae Tupàn zeꞌeg imumeꞌu har heko haw pe nehe. Aꞌe rupi aze amo uzeruzar Zezuz rehe nehe, hezeꞌeg henu re nehe, hezeꞌeg zutykaꞌi henu re uzeruzar putar aꞌe nehe. Nezewe ikatu ihewe nehe."
47,10,17,"Nezewe iꞌi Tupàn zeꞌeg kwehe arer aꞌe, pape rehe imuapyk pyrer aꞌe. — Aze awa ipurumumeꞌu wer maꞌe rehe nehe, tuwe umumeꞌu Zanezar hemiapo kwer nehe, iꞌi Tupàn zeꞌeg kwehe arer."
47,10,18,"— Aiko ikatuahy maꞌe romo azeharomoete ihe, aze awa iꞌi uzeupe nehe, nuiko kwaw ikatu maꞌe romo aꞌe. — Ikatu maꞌe romo hekon aꞌe, aze iꞌi Tupàn aꞌe awa pe nehe, xo aꞌe mehe zo xikwaw putar ikatu maꞌe romo heko haw nehe. Taꞌe ikatu tuwe aꞌe xe."
47,11,1,"Uzeꞌeg Pawru Zezuz hemimono karer aꞌuaꞌu wanehe aꞌe kuryAze heꞌo maꞌe ài azeꞌeg ihe nehe, pepuka zo herehe nehe. Tuwe rihi."
47,11,2,"Taꞌe apuamutar katu ihe xe. Peiko kuzàwaza ài ihewe pe. Aiko penu ài ihe. Apumumeꞌu amo awa pe hemireko ràm romo ihe. Zaneruwihawete Zezuz aꞌe, pemen ràm ài hekon aꞌe. Kuzà awa puhe oho pixik ꞌym maꞌe ài peiko. Heporomonokatu wer penehe Zaneruwihawete pe ihe. Aꞌe rupi azeꞌeg nezewe agwer maꞌe rehe ihe."
47,11,3,"Azemumikahy penemiapo kwer rehe. Aꞌe rupi Ew aꞌe, kuzà ipy aꞌe, nuweruzar kwaw Tupàn zeꞌeg kwehe mehe aꞌe. Zurupari uzeapo moz romo aꞌe, uzeꞌeg oho izupe aꞌe. Ukwaw katu Zurupari wemuꞌemaw imumeꞌu haw aꞌe."
47,11,4,"Izypy mehe amumeꞌu Zezuz heko awer rehe zeꞌegaw azeharomoete har peme ihe. Naꞌe amo awa oho pepyr aꞌe, Zezuz heko awer rehe hemuꞌem pà peme aꞌe. Pezeapyaka katu zepe izeꞌeg rehe. Aꞌe re amo ae awa oho pepyr aꞌe no. Nezewegatete aꞌe no. Pezeapyaka katu zepe izeꞌeg rehe no. Penurywete haw rupi pemuixe katu kar wyzài agwer hemuꞌem maꞌe pe wà kury. Izypy mehe amumeꞌu Tupàn zeꞌeg puràg azeharomoete har peme ihe. Amur kar Tupàn Hekwe Puràg azeharomoete har peinuromo ihe no. Ko ꞌar rehe pezeruzar wyzài temuꞌemaw rehe kury."
47,11,5,"Aipo aꞌe temuꞌemaw imumeꞌu har wiko weraꞌu ihewi aꞌe wà. — Uruiko Zezuz hemimono karer romo ure, iꞌi muaꞌu peme wà."
47,11,6,"Nazeꞌegatu kwaw penuwa rupi ihe. Xo Tupàn zeꞌeg akwaw katu ihe. Tuweharupi urumumeꞌu katu aꞌe zeꞌeg uruiko peme ure, wyzài maꞌe izeapo mehe ure."
47,11,7,Tupàn zeꞌeg puràg peme imumeꞌu mehe namekuzar kar kwaw peme ihe. Hemetarer ꞌym maꞌe romo azeapo ihe. Aꞌe rupi ikàg maꞌe ài apumuigo kar ihe. Aipo azawy nezewe iapo haw rehe ihe.
47,11,8,"Pepyr hemaꞌereko mehe amogwer uzeruzar maꞌe umur temetarer ihewe aꞌe wà. Imunar maꞌe ài aiko aꞌe ꞌar mehe ihe, taꞌe apyhyk temetarer wanuwi ihe xe, maꞌe iapo ꞌym pà wanupe ihe xe. Hepytywà aꞌe wà, aꞌe rupi apuner pepytywà haw rehe ihe no."
47,11,9,"Pepyr hereko mehe nuhyk kwaw temetarer ihewe. Nainoz kwaw temetarer peme ihe. Herywyr Maxeton ywy rehe har aꞌe wà, hererur har aꞌe wà, umur temetarer ihewe aꞌe wà. Nezewe aiko putar nehe no. Nainoz pixik kwaw maꞌe peme ihe nehe."
47,11,10,"Zaneruwihawete umur uzeꞌeg azeharomoete har ihewe aꞌe. Aꞌe rupi apuner izeꞌeg imumeꞌu haw rehe Kere ywy rehe har nànàn ihe, taw nànàn ihe. — Pawru wenoz temetarer purupe aꞌe, Tupàn zeꞌeg imumeꞌu haw hekuzaromo aꞌe, niꞌi pixik kwaw ihewe wà."
47,11,11,Màràzàwe mehe azeꞌeg nezewe peme ihe. Aipo napuamutar kwaw ihe. Tupàn ukwaw peamutar katu haw aꞌe.
47,11,12,"Ko ꞌar rehe amumeꞌu wi wi izeꞌeg puràg aha teko ihe nehe no. Aꞌe rupi aꞌe awa aꞌe wà nehe, aꞌe Zezuz hemimono karer aꞌuaꞌu aꞌe wà nehe, nuzeꞌeg kwaw nezewe aꞌe wà nehe. — Uruiko weraꞌu Pawru wi ure, nupuner kwaw uꞌe haw rehe wà nehe. — Uremaꞌereko haw nuzawy kwaw Pawru imaꞌereko haw ure, nupuner kwaw uꞌe haw rehe wà nehe."
47,11,13,"Aꞌe awa aꞌe wà, nuiko kwaw Zaneruwihawete hemimono karer azeharomoete har romo aꞌe wà. Hemimono karer uaꞌu romo wanekon wà. Hemuꞌem umaꞌereko haw rehe wà. Aꞌe rupi Zaneruwihawete hemimono karer ài uzexak kar muaꞌu purupe wà."
47,11,14,"— Màràzàwe tuwe pezeruzar wazeꞌeg rehe, naꞌe kwaw peme. Te Zurupari upuner Tupàn heko haw pe har ài uzeapo haw rehe aꞌe. Upuner Tupàn ikàgaw ipuràgaw hereko har ài uzexak kar haw rehe aꞌe, purupe wemuꞌem pà aꞌe."
47,11,15,"Aꞌe rupi Zurupari hemiruzeꞌeg aꞌe wà, upuner ikatu maꞌe iapo har ài uzeapo haw rehe aꞌe wà. Iahykaw rehe upyhyk putar hekuzar aꞌe wà nehe. Tupàn uzepyk putar wanehe aꞌe nehe."
47,11,16,"Pawru upuraraw maꞌerahy teteaꞌu aꞌeAzeꞌeg nezewe peme ihe kury. Ni amo nupuner kwaw uzepyꞌamugeta haw rehe hereꞌo haw rehe. Aze pezepyꞌamugeta nezewe herehe, hemuixe katu kar pe heꞌo maꞌe ài nehe. Nezewe rehe we azemuwete katu nehe."
47,11,17,Ko hezeꞌeg amumeꞌu teko peme ihe. Zanezar numumeꞌu kar kwaw ihewe aꞌe. Uzehe uzeꞌegatu maꞌe ài azeꞌeg teko peme kury.
47,11,18,Heta teteaꞌu uzehe uzeꞌegatu maꞌe aꞌe wà. Aꞌe rupi azeꞌegatu hezehe ihe no.
47,11,19,"— Maꞌe kwaw par romo uruiko ure, peze muaꞌu ihewe. Maꞌe kwaw ꞌymar zàwe peiko. Màràzàwe tuwe pemuixe kar maꞌe kwaw ꞌymar pezepyr pe wà."
47,11,20,"Aꞌe pezemonoꞌogaw pe wixe maꞌe kwer aꞌe wà, uzapo kar maꞌe peme aꞌe wà. Ikatu peme aꞌe wà. Hemuꞌem peme wà, temetarer ipyro pà pewi wà. Ikatu wi wi peme wà. — Maꞌe kwaw ꞌymar romo peiko, iꞌi peme wà. Ikatu wiwi peme wà. Aze mo ukwar penuwa rehe wà, ikatu wiwi mo peme wà. Wyzài ikatu ꞌym maꞌe peme iapo mehe ikatu peme wà."
47,11,21,"Nuruzapo kwaw agwer maꞌe pepyr urereko mehe. Aze mo azapo nezewe haw ihe, aꞌe mehe mo hekatu weraꞌu mo peme ihe. Amogwer umumeꞌu katu wemiapo kwer wà. Aꞌe rupi aiko putar wazàwe ihe nehe no, maꞌe kwaw ꞌymar ài ihe nehe no. Azeꞌegatu putar hezehe peme ihe nehe kury. Amumeꞌu putar hekàgaw peme nehe kury."
47,11,22,Zutew romo wanekon aꞌe wà. Aiko ihe no. Izaew izuapyapyr romo wanekon wà. Aiko ihe no. Àmàràw izuapyapyr romo wanekon wà. Aiko ihe no.
47,11,23,"Zaneruwihawete hemiruzeꞌeg romo wanekon wà. Heꞌo maꞌe ài azeꞌeg teko kury. Zaneruwihawete hemiruzeꞌeg ikatu weraꞌu maꞌe romo aiko wanuwi ihe. Amaꞌereko teteaꞌu weraꞌu wanuwi ihe. Kwarahy nànàn aiko zemunehew paw pe ihe. Nuiko kwaw nezewe aꞌe wà. Zauxiapekwer hepetepetek teteaꞌu aꞌe wà. Nuiko kwaw nezewe aꞌe wà. Kwarahy nànàn tuwihaw hezuka tàriaꞌi aꞌe wà, amàno tàriaꞌi ihe. Nuiko kwaw nezewe aꞌe wà."
47,11,24,"Zutew wanuwihaw hemono zauxiapekwer wanupe wà, hepetek kar pà wanupe wà. 39 petekaw rupi hepetek kar wà. Amo ae ꞌar mehe hepetek wi 3 haw wà no. Amo ae ꞌar mehe hepetek wi 39 haw wà no. 5 haw uzapo nezewe ihewe wà."
47,11,25,"Naꞌiruz haw Hom tawhu pe har hepetepetek kar aꞌe wà no. Heapiapi ita teteaꞌu pupe wà no, taꞌe ipuruzuka wer herehe aꞌe wà xe. Naꞌiruz haw kanuhu hereraha har uzeapypyk ihewi ꞌy pupe aꞌe no. Amo ꞌar mehe, kanuhu hereraha har uzeapypyk ire, amumaw pitài ꞌar ꞌy pupe hereko pà ihe. Pyhaw apyta ꞌy pupe no. Xo ikuꞌegwepe zo amo hepyro ꞌy wi aꞌe wà."
47,11,26,"Ata teteaꞌu aha teko ihe. Naꞌikatuahy kwaw heata haw ihewe. ꞌY uhuaꞌu maꞌe hezuka tàri aꞌe. Maꞌe rehe imunar maꞌe hezuka tàri aꞌe wà no. Zutew ipuruzuka wer herehe wà. Zutew ꞌym aꞌe rupi katete aꞌe wà no. Naꞌikatuahy kwaw ihewe taw pe hereko mehe. Naꞌikatuahy kwaw teko heta ꞌymaw pe hereko mehe no, yryhu rehe hereko mehe no. Hemyrypar aꞌuaꞌu hezuka tàri aꞌe wà no."
47,11,27,"Amaꞌereko teteaꞌu aha teko ihe no. Amumaw ꞌar teteaꞌu heker ꞌym pà no. Amumaw ꞌar teteaꞌu hemaꞌuhez pà no, heiwez pà no. Amumaw ꞌar teteaꞌu hemaꞌuhez pà taꞌe heremiꞌu nuhyk kwaw aꞌe xe. Amumaw ꞌar teteaꞌu heker haw hexak ꞌym pà no. Nuhyk kwaw hekamir ihewe no."
47,11,28,"Ikatu ꞌym maꞌe teteaꞌu uzeapo ihewe no. Tuweharupi hemaꞌenukwaw uzeruzar maꞌe wanehe ihe no, taw nànàgatu har wanehe ihe no. — Aze ruꞌu upuraraw maꞌerahy uzeruzar haw rehe aꞌe wà, aꞌe wanupe. — Aze ruꞌu noho katu kwaw Tupàn hape rupi aꞌe wà, aꞌe wanupe."
47,11,29,"Aze amo nuweruzar katu kwaw Tupàn zeꞌeg aꞌe wà nehe, naherurywete kwaw ihe nehe. Aze amo uzapo ikatu ꞌym maꞌe aꞌe wà nehe, azemumikahy putar ihe nehe."
47,11,30,"Amumeꞌu katu heremiapo kwer kwez peme ihe kury. Amumeꞌu putar hekàg ꞌymaw peme ihe nehe no. Aꞌe rupi pekwaw putar hekàg ꞌymaw nehe no. Tupàn aꞌe, Zanezar Zezuz tu aꞌe, ukwaw heremuꞌem ꞌymaw aꞌe. Ikatuahy aꞌe. Tuweharupi ximumeꞌu ikatu haw nehe."
47,11,32,"Namaz tawhu pe hereko mehe tuwihaw omono kar zauxiapekwer taw huken pe wà. — Pepyhyk Pawru nehe, iꞌi wanupe wà. Tuwihaw Are omono kar aꞌe tuwihaw Namaz tawhu pe aꞌe. Nahepyhyk kwaw aꞌe wà. Taꞌe uzeruzar maꞌe hemuezyw kar pàrirogaw iꞌaromo har wi aꞌe wà xe, taꞌe pàrirogaw ikwaruhu aꞌe pe aꞌe xe. Aꞌe rupi azepyro zauxiapekwer wanuwi ihe. Ipurumunehew kar wer zepe herehe aꞌe wà, taꞌe Tupàn zeꞌeg naꞌikatu kwaw wanupe aꞌe xe."
47,12,1,"Upuahu Pawru aꞌeAmumeꞌu katu putar heremiapo kwer ihe kury. Aze ruꞌu naperuzar kwaw hezeꞌeg nehe. Aze ruꞌu peruzar putar nehe. Zanezar wexak kar maꞌe ihewe aꞌe, hepuahu pe aꞌe."
47,12,2,"Akwaw amo Zaneruwihawete rehe uzeruzar maꞌe ihe. Tupàn weraha aꞌe awa ywate weraꞌu aꞌe. Aze ruꞌu oho tuwe ywate, aze ruꞌu upuahu. Nakwaw kwaw ihe. Xo Tupàn zo ukwaw aꞌe Ihe aꞌe awa romo aiko ihe. 14 kwarahy amumaw aꞌe re ihe, Tupàn zeꞌeg imumeꞌu har romo hereko pà ihe."
47,12,3," Amumeꞌu wi wi putar peme no. Akwaw ywak rehe Tupàn heko haw pe heraha awer ihe. Aze ruꞌu oho tuwe ywate, aze ruꞌu upuahu. Xo Tupàn ukwaw aꞌe. Aꞌe pe wiko mehe wenu maꞌe teteaꞌu aꞌe. Nupuner kwaw aꞌe maꞌe wamumeꞌu haw rehe purupe aꞌe, taꞌe naheta kwaw aꞌe maꞌe wamumeꞌu haw aꞌe xe, naheta kwaw her aꞌe maꞌe wanupe aꞌe wà xe. Aꞌe rupi teko nupuner kwaw aꞌe maꞌe rehe uzeꞌegaw rehe wà."
47,12,5,"Amumeꞌu katu putar aꞌe awa hemiapo kwer peme ihe nehe kury. Nahezeꞌegatu wer kwaw herehe ihe, aꞌe rupi amo ae awa rehe zeꞌegaw amumeꞌu putar peme ihe nehe kury. Xo hekàg ꞌymaw zo amumeꞌu putar peme ihe nehe."
47,12,6,"Aze mo hepurumumeꞌu katu wer heremiapo kwer rehe peme ihe, azeharomoete mo hezeꞌeg ihe. Aꞌe rupi — Heꞌo maꞌe, napeze iwer mo ihewe. Namumeꞌu katu kwaw heremiapo kwer ihe nehe. Taꞌe aze awa wexak heremiapo kwer wà nehe, aze wenu hezeꞌeg wà nehe, hekwaw putar wà nehe. Aꞌe rupi namumeꞌu kwaw heremiapo kwer wanupe ihe nehe."
47,12,7,"Ikatu maꞌe teteaꞌu Tupàn wexak kar ihewe aꞌe, ywate aꞌe. Aꞌe re Zurupari upuraraw kar maꞌerahy ihewe aꞌe. Taꞌe Tupàn uzapo kar nezewe haw izupe aꞌe xe. Aꞌe rupi — Aiko weraꞌu pewi ihe, taꞌe aha Tupàn heko haw pe ihe xe, naꞌe kwaw ihe. Taꞌe apuraraw aꞌe maꞌerahy tuweharupi ihe xe."
47,12,8,"Naꞌiruz haw ainoz hemukatu àwàm Zanezar pe. — Hemukatu pe nehe, aꞌe izupe. Nahemukatu kwaw."
47,12,9,"Nezewe iꞌi ihewe. — Herekwe Puràg nepyꞌa pe hekon aꞌe, uhyk newe aꞌe, iꞌi ihewe. Nanekàg kwaw nehe, aꞌe mehe amono putar hekàgaw newe nehe. Aꞌe mehe nekàg tuwe nehe, iꞌi ihewe. Aꞌe rupi herurywete ihe. Amumeꞌu katu hekàg ꞌymaw teko purupe no. Aꞌe rupi areko tuwe Zaneruwihawete ikàgaw."
47,12,10,"Herurywete hekàg ꞌymaw rehe. Teko herehe wazeꞌeg zemueteahy mehe herurywete ihe. Aze apuraraw maꞌerahy nehe, herurywete putar nehe no. Aze uzeruzar ꞌym maꞌe upuraraw kar maꞌe ihewe wà nehe, herurywete putar nehe no. Aze zawaiw katu hereko haw nehe, Zaneruwihawete pe hemaꞌereko mehe nehe, herurywete putar nehe no. Hekàg tuwe ihe, taꞌe Zaneruwihawete umur ukàgaw ihewe aꞌe xe."
47,12,11,"Imaꞌenukwaw Pawru Korin tawhu pe har wanehe aꞌe— Heꞌo maꞌe, aze ruꞌu peze ihewe. Heapo kar pe heꞌo maꞌe romo pe. Pe ae hemuzeꞌeg kar pe nezewe, taꞌe peruzar amo zeꞌeg pe xe. Akwaw ikàg maꞌe romo hereko ꞌymaw ihe. Aꞌe awa aꞌe wà, Zaneruwihawete hemimono karer aꞌuaꞌu aꞌe wà, naꞌikàg weraꞌu kwaw ihewi aꞌe wà."
47,12,12,"Azapo maꞌe teteaꞌu penuwa rupi ihe, aꞌe rupi aexak kar Zaneruwihawete hemimono kar romo hereko haw peme ihe. Purumupytuhegatu kar haw azapo penuwa rupi. Maꞌe hexak pyr ꞌym azapo peme. Azapo maꞌe Zaneruwihawete ikwaw kar pà peme ihe no. Hekeneꞌo mehe napytuꞌu kwaw iapo re. Peneko haw pe har heàmàtyryꞌym aꞌe wà. Napytuꞌu kwaw iapo re."
47,12,13,"Azapo agwer maꞌe amo uzeruzar maꞌe wapyr hereko mehe ihe no. Taꞌe azapo Tupàn hemiapo putar haw uzeruzar maꞌe paw wanuwa rupi ihe xe. Zuawygatu ihewe paw rupi wà. Xo pitài maꞌe nazapo kwaw peme ihe. Nainoz kwaw temetarer peme. Aipo naꞌikatu kwaw nezewe mehe peme. Aze mo ainoz temetarer peme, aze ruꞌu hekatu mo peme."
47,12,14,"Ko ꞌar rehe kury, aha putar pepyr kury. Naꞌiruz haw azemuàgàꞌym pepyr heho haw rehe. Nainoz kwaw maꞌe peme ko ꞌar rehe nehe no. Naputar kwaw penemetarer. Xo Zezuz rehe pezeruzar haw zo aputar. Xo heruzar katu haw zo aputar. Peiko hepurumuzàmuzàg ài. Aipo kwareraꞌi omonoꞌog temiꞌu u pe uhy pe aꞌe wà. Nan. Awa omonoꞌog temiꞌu upurumuzàg wanupe aꞌe wà. Kuzà nezewegatete aꞌe wà no."
47,12,15,"Aze mo penemetarer nuhyk kwaw peme, amono e mo heremetarer paw peme ihe, pepytywà pà mo nezewe mehe ihe. Azemono mo peme paw rupi no. Apuamutar katu ihe. Aipo aꞌe rupi pepytuꞌu heamutar katu re nehe."
47,12,16,"Azeharomoete nainoz kwaw maꞌe peme ihe. — Hemuꞌem zanewe aꞌe, zanemuzeruzar kar wemuꞌemaw rehe aꞌe, iꞌi putar ruꞌu amo herehe nehe."
47,12,17,Màràzàwe tuwe nezewe. Aipo amo awa pepyr heremimono karer hemuꞌem peme aꞌe wà. Namuemuꞌem kar kwaw peme ihe. Màràzàwe tuwe pezeꞌeg zemueteahy nezewe herehe.
47,12,18,"— Eho wapyr nehe ty, aꞌe Xit pe ihe. Amono kar amo awa uzeruzar maꞌe hupi ihe no, peme ihe no. Aipo Xit hemuꞌem peme. Aipo weraha penemetarer pewi aꞌe. Xit naheawy kwaw aꞌe. Hemiapo kwer nuzawy kwaw heremiapo kwer no. Naꞌureremuꞌem pixik kwaw peme. Urumumeꞌu Tupàn zeꞌeg puràg oroho uruiko purupe."
47,12,19,"— Umumeꞌu katu muaꞌu wemiapo kwer waiko urewe aꞌe, aipo peze peiko ihewe. Pezeꞌeg zo nezewe nehe. Uruzeꞌeg Zaneruwihawete hemimutar rupi ure, Tupàn huwa rupi ure. Uruzapo maꞌe paw ure, pepytywà pà ure."
47,12,20,"Pepyr heho mehe nehe, aipo ikatu maꞌe aexak putar nehe. Aipo amo ae maꞌe ikatu ꞌym maꞌe aexak putar nehe. Aipo nahekatu kwaw peme nehe. Aipo pezeàmàtyryꞌymaw aexak putar nehe. Aipo penewyrowyroahy haw aexak putar nehe. Aipo napeakatuwawahy kwaw pezehezehe. Aipo pezeupe zutykaꞌi peputar ikatu maꞌe. Aipo amo pe pezeꞌeg zemueteahy haw ainu putar nehe. Aipo peneko weraꞌu haw aexak putar nehe. Aipo pezemuzaꞌazaꞌakaw aexak putar nehe. Aze aexak agwer maꞌe nehe, azemumikahy putar nehe."
47,12,21,"Pepyr heho wi mehe nehe, aze ruꞌu Tupàn hemumaranugar kar putar penuwa rupi nehe. Azaiꞌo putar ikatu ꞌym maꞌe iapo har wanehe ihe nehe, taꞌe nuzemumikahy kwaw wemiapo kwer rehe aꞌe wà xe. Taꞌe nuzewyr kwaw Tupàn pe aꞌe wà xe. Taꞌe uzapo ikatu ꞌym maꞌe wemireko ꞌym wapuhe aꞌe wà xe, umen ꞌym wapuhe aꞌe wà xe. Aze nezewe uzeapo ihewe nehe, azemumikahy putar nehe."
47,13,1,"Zeꞌeg iahykaw rehe harAha putar pepyr ihe nehe kury. Naꞌiruz haw aha pepyr. Nezewe iꞌi Tupàn zeꞌeg kwehe arer aꞌe. — Aze pemumeꞌu putar amo hemiapo kwer ikatu ꞌym maꞌe tuwihaw wanuwa rupi nehe, aze heta mokoz hexak kar wà nehe, aze heta naꞌiruz hexak kar wà nehe, aze uzuawygatu wanemimumeꞌu ràm nehe, peruzar wazeꞌeg nehe. Aze pitài zo wexak hemiapo kwer nehe, pemumeꞌu zo nehe. Taꞌe nuhyk kwaw nezewe mehe nehe xe. Aze ruꞌu nuexak katu kwaw hemiapo kwer aꞌe. Aze ruꞌu hemuꞌem maꞌe romo hekon aꞌe."
47,13,2,Mokoz haw aha pepyr. Aha wi putar nehe kury. Pepyr hehem mehe azeꞌeg ahyahy putar peme nehe. Mo pepuhareko katu putar aꞌe wà nehe. Ni amo wà nehe. Amo ꞌar mehe amumeꞌu penemiapo kwer ihe. Amumeꞌu wi amo ae ꞌar mehe no. Amumeꞌu wi putar nehe kury. Azeꞌeg ahyahy ikatu ꞌym maꞌe iapo har wanupe. Azeꞌeg ahyahy wi putar amogwer ikatu ꞌym maꞌe iapo har nànàn nehe no.
47,13,3,Zaneruwihawete hemuzeꞌeg kar aꞌe. Nuiko kwaw ikàg ꞌym maꞌe romo nehe. Peme uzeꞌeg mehe wexak kar putar ukàgaw peme nehe.
47,13,4,"Ikàg ꞌym maꞌe ài umàno ywyra kanetar rehe. Tupàn ikàg aꞌe, aꞌe rupi umugweraw kar aꞌe. Umuigo kar aꞌe kury. Aꞌe rupi wiko wi ko ꞌar rehe aꞌe kury. Uruiko ikàg ꞌym maꞌe ài. Ikàg tuwe aꞌe, aꞌe rupi peme urezeꞌeg mehe uruiko putar ikàg maꞌe ài ure nehe, taꞌe uruiko inuromo ikàg mehe ure no xe, taꞌe Tupàn ikàg tuwe aꞌe no xe."
47,13,5,"Pemeꞌe pezehezehe nehe kury. Pemaꞌenukwaw katu penemiapo kwer rehe nehe. Zazeruzar Zezuz rehe zane. Aipo zaiko tuwe hehe uzeruzar maꞌe ài, peze pezeupe nehe, pezehezehe pepuranu pà nehe. Zaneruwihawete Zezuz hekwe pepyꞌa pe hekon aꞌe. Pekwaw heko haw. Xo heruzar ꞌymar nuwereko kwaw hekwe upyꞌa pe aꞌe wà. Aze mo nuiko iwer pepyꞌa pe aꞌe, iaiw mo uremaꞌereko awer ure."
47,13,6,"Uruiko Zaneruwihawete inuromo ure, hekwe hereko pà urepyꞌa pe ure. Pekwaw inuromo urereko haw."
47,13,7,"— Uruiko Tupàn zeꞌeg imumeꞌu har ikatuahy maꞌe romo ure, nuruꞌe kwaw tuweharupi purupe. — Pawru nukwaw kwaw Tupàn zeꞌeg imumeꞌu haw aꞌe, aze amo iꞌi nehe, nuruzekaiw kwaw wazeꞌeg rehe. Xo penemiapo kwer rehe uruzekaiw katu. Xo pezeruzar haw rehe uruzekaiw katu. Aꞌe rupi — Emunyryk kar Korin tawhu pe har ikatu ꞌym maꞌe wi wà nehe, uruꞌe Tupàn pe tuweharupi."
47,13,8,"Nurupuner kwaw maꞌe iapo haw rehe zeꞌeg azeharomoete har imumaw pà ure. Aze xiruzar aꞌe zeꞌeg nehe, amo teko uzeruzar putar hehe aꞌe wà nehe no."
47,13,9,"Ikàg ꞌym maꞌe ài uruiko. Nuruzekaiw kwaw urereko haw rehe. Aze peruzar tuwe Tupàn zeꞌeg nehe, urerurywete putar nezewe mehe nehe. Aꞌe rupi uruzeꞌeg uruiko Tupàn pe. — Tuwe upytuꞌu ikatu ꞌym maꞌe iapo re wà nehe, uruꞌe uruiko izupe ure, penehe urezeꞌeg pà ure."
47,13,10,"Aꞌe rupi azapo ko pape teko ihe, muite pewi xe hereko mehe ihe. Aꞌe rupi pepyr heho mehe, nazepyk kwaw penehe nehe, nazeꞌeg ahyahy kwaw peme nehe. Zanezar umur ukàgaw ihewe aꞌe. Nahemuzeꞌeg ahyahy kar kwaw peme. Xo pemukàg kar haw rehe hemur kar peme."
47,13,11,"Herywyr wà, zazur rihi. Pezeagaw ikatu ꞌymaw wi petyrykaw rehe azeharomoete nehe. Peinu katu ko hezeꞌeg nehe. Peruzar nehe. Pezeàmàtyryꞌym zo nehe. Pezapo ikatu maꞌe peho peiko pezeupeupe nehe. Tupàn aꞌe, puruamutar katu maꞌe aꞌe, puràmàtyryꞌym kar ꞌymar aꞌe, wiko putar peinuromo aꞌe nehe."
47,13,12,"— Nekatu pa, peze pezeupeupe nehe. — Nekatu ma, peze pezeupeupe nehe. Pepuruamutar katu haw hexak kar pà pezeupeupe nehe. Tupàn hemiruzeꞌeg paw rupi omono uzeꞌeg peme aꞌe wà no."
47,13,13, Tuwe Zanezar Zezuz Zaneruwihawete pepuhareko aꞌe nehe. Tuwe Tupàn peamutar katu aꞌe nehe no. Tuwe Tekwe Puràg wiko peinuromo aꞌe nehe no. Upaw kwez kury. Pawru
48,1,1,"KaratTuwe Tupàn uzapo ikatuahy maꞌe peme aꞌe neheIhe Pawru ihe, pe Zezuz rehe uzeruzar maꞌe Karat ywy rehe har romo peiko pe. Ko hepape amono kar putar peme ihe nehe kury. Zezuz hemimono karer romo aiko ihe. Naiko kwaw wyzài awa hemimono kar romo ihe. Namaꞌereko kwaw wyzài awa ikàgaw rupi. Tupàn zaneru aꞌe, umugweraw kar Zezuz imàno re aꞌe. Tupàn aꞌe, Zezuz aꞌe no, hemuigo kar wemimono kar romo aꞌe wà, ukàgaw rupi aꞌe wà. Uzeruzar maꞌe xe har paw omono kar uzeꞌeg peme aꞌe wà kury."
48,1,3,"Tupàn zaneru aꞌe, Zanezar Zezuz Zaneruwihawete aꞌe no, tuwe ikatuahy maꞌe uzapo peme aꞌe wà nehe, tuwe pemupytuꞌu kar maꞌe wi pekyze re aꞌe wà nehe no. Aꞌe rupi penurywete putar nehe no."
48,1,4,"Zaneruwihawete aꞌe, uzemono uzezuka kar pà zaneremiapo kwer ikatu ꞌym maꞌe hekuzaromo aꞌe. Teko uzapo ikatu ꞌym maꞌe teteaꞌu waiko ko ꞌar rehe aꞌe wà. Zaneruwihawete zanepyro ikatu ꞌym maꞌe ko ꞌar rehe har wi aꞌe. Aꞌe rupi zapuner ikatu ꞌym maꞌe iapo re zanepytuꞌu haw rehe zane kury. Taꞌe nezewe Tupàn zaneru uputar aꞌe xe."
48,1,5,"Tuwe teko paw uzeꞌegatu Tupàn ikàgaw ipuràg eteahy haw rehe wà nehe, tuweharupi wà nehe, awyzeharupi wà nehe no. Azeharomoete."
48,1,6,"— Amumeꞌu Tupàn zeꞌeg azeharomoete har purupe ihe, iꞌi Pawru aꞌe kuryAmo umumeꞌu penemiapo kwer ikatu ꞌym maꞌe ihewe wà. Hepytuhegatu henu mehe ihe. Tupàn penenoz Zaneruwihawete pe pemono pà aꞌe, taꞌe pepuhareko aꞌe xe, taꞌe ipurupyro wer penehe aꞌe xe. Naꞌarewahy pepuir izuwi, pepuir penenoz tarer wi. Amo ae zeꞌeg rupi peho peiko kury. Temuꞌemaw heruzar pà kury."
48,1,7,"Naꞌikatu kwaw nezewe haw. Naheta pixik kwaw amo ae zeꞌeg aꞌe. Nezewe aꞌe peme ihe kury, taꞌe amo ae teko pepyr har aꞌe wà xe, umumeꞌu amo ae zeꞌeg waiko peme aꞌe wà xe. Uzawy Zaneruwihawete rehe zeꞌeg puràg imumeꞌu mehe wà. Umumeꞌu amo ae zeꞌeg wà. Aꞌe rupi — Nazaneho wer kwaw Zezuz hape rupi kury, peze peiko kury."
48,1,8,"Aze amumeꞌu amo ae zeꞌeg peme nehe, tuwe Tupàn hemono kar tatahu pe aꞌe nehe. Aze amo Tupàn heko haw pe har umumeꞌu amo ae zeꞌeg peme aꞌe nehe, tuwe Tupàn omono kar aꞌe weko haw pe har tatahu pe aꞌe nehe no."
48,1,9,"Kwehe mehe nezewe uruꞌe peme ure. Uruꞌe wi wi putar peme ure kury. Aze wyzài awa umumeꞌu amo ae zeꞌeg oho peme aꞌe nehe, aze aꞌe zeꞌeg uzawy aꞌe zeꞌeg peneminu kwer izypy mehe arer aꞌe nehe, tuwe Tupàn weityk imumeꞌu har tatahu pe aꞌe nehe."
48,1,10,"— Pezeꞌegatu herehe nehe, iꞌi Pawru iko zanewe aꞌe, peze peiko pezeupeupe. Nan kwaw ty wà. Aze Tupàn uzeꞌegatu herehe nehe, aꞌe mehe herurywete putar ihe nehe. Herehe izeꞌegatu haw zo aputar ihe. — Pawru uzeagaw zanemyrypar romo wiko pà aꞌe, peze peiko ihewe. Nan kwaw pa. Aze mo azeagaw teko wamyrypar romo hereko pà ihe, aze mo aꞌe romo zutykaꞌi hereko wer ihe, naiko iwer mo Zaneruwihawete hemiruzeꞌeg romo ihe."
48,1,11,"— Zezuz hemimono kar romo aiko ihe, iꞌi Pawru aꞌe kuryAmo maꞌe amumeꞌu putar peme ihe kury, herywyr wà. Amumeꞌu zeꞌeg puràg aha teko purupe ihe. Ni amo awa numumeꞌu kwaw aꞌe zeꞌeg ihewe wà. Nan kwaw awa uzapo e ko zeꞌeg heremimumeꞌu aꞌe wà."
48,1,12,Ni amo awa nukwaw kar kwaw aꞌe zeꞌeg ihewe wà. Awa nahemuꞌe kwaw hehe wà. Nan. Xo Zezuz Zaneruwihawete zo ukwaw kar ihewe aꞌe.
48,1,13,"Amo teko umumeꞌu hereko awer oho peme aꞌe wà. — Pawru wiko tuwe zutew romo aꞌe. Weruzar tuwe zutew wanàmuzgwer wazeꞌeg aꞌe no. Parizew romo hekon aꞌe no, iꞌi peme wà, herehe uzeꞌeg pà wà. — Wekar Tupàn hemiruzeꞌeg oho iko aꞌe wà, wapuhareko ꞌym pà aꞌe wà, iꞌi peme herehe uzeꞌeg pà wà. — Uzeagaw tuwe wamumaw pà wazuka pà aꞌe no, iꞌi peme wà."
48,1,14,Azeharomoete aꞌe ꞌar mehe aruzar tuwe zutew wanàmuzgwer wazeꞌeg ihe. Aruzar weraꞌu aꞌe zeꞌeg amogwer zutew wanuwi ihe. Napuhareko kwaw Zezuz rehe uzeruzar maꞌe aꞌe ꞌar mehe ihe wà.
48,1,15,"Tupàn hepuhareko aꞌe. Herexak kwehe mehe hezexak kar ꞌym mehe we, herenoz wemiruzeꞌeg romo hemuigo kar pà. Uzapo kar wemiapo putar haw ihewe."
48,1,16,"— Aexak kar putar heraꞌyr Zezuz Pawru pe ihe nehe, iꞌi Tupàn uzeupe aꞌe. — Aꞌe rupi Pawru umumeꞌu putar hehe zeꞌeg puràg oho nehe, zutew ꞌym wanupe nehe, iꞌi uzeupe. Naꞌe wexak kar waꞌyr ihewe. Aꞌe ꞌar ire naha kwaw amo ae awa ipyr. — Maꞌe azapo putar ihe nehe, naꞌe kwaw amo pe."
48,1,17,Naha kwaw Zeruzarez tawhu pe. Nazeꞌeg kwaw amogwer Zezuz hemimono karer wanupe aꞌe ꞌar mehe. Aꞌe ràgypy Zezuz hemimono karer romo wanekon herenune aꞌe wà. Nan. Araw ywy rehe aha naꞌarewahy ihe. Amumaw màràn ꞌar aꞌe pe. Aꞌe re azewyr Namaz tawhu pe.
48,1,18,"Naꞌiruz kwarahy pawire aha Zeruzarez tawhu pe, Pet pe hezeꞌeg pà. 14 ꞌar amumaw ipyr hepyta pà."
48,1,19,"Nazeꞌeg kwaw amogwer Zezuz hemimono karer wanupe. Xo Xiak Zanezar tywyr zo aexak aꞌe pe, aꞌe ꞌar mehe."
48,1,20,"Hezeꞌeg heremimuapyk kwer ihe, azeharomoete ihe. Naheremuꞌem kwaw. Tupàn ukwaw heremuꞌem ꞌymaw aꞌe."
48,1,21,"Aꞌe re aha amo ae taw Xir ywy rehe har pe ihe, aha taw Xiri ywy rehe har pe ihe no."
48,1,22,"Aꞌe ꞌar rehe uzeruzar maꞌe Zutez ywy rehe har nahekwaw kwaw aꞌe wà, naherexak pixik kwaw aꞌe wà. Xo herer zo ukwaw wà, taꞌe amo ae teko umumeꞌu heremiapo kwer wanupe aꞌe wà xe. — Pawru aꞌe, izypy mehe urerekar urezuka kar pà aꞌe. Ko ꞌar rehe umumeꞌu Zezuz rehe uzeruzar haw oho iko purupe aꞌe kury, iꞌi wanupe wà. — Izypy mehe uzeagaw teko wamupytuꞌu kar pà Zezuz rehe wazeruzar ire aꞌe wà. Ko ꞌar rehe umumeꞌu zeꞌeg puràg oho iko purupe kury, purumuzeruzar kar pà hehe kury, iꞌi wanupe wà."
48,1,24,"Aꞌe rupi uzeꞌegatu Tupàn rehe wà, taꞌe Zezuz rehe uzeruzar maꞌe romo aiko ihe kury xe."
48,2,1,"Pawru wiko amogwer Zezuz hemimono kar wainuromo aꞌe kury14 kwarahy pawire azewyr Zeruzarez tawhu pe ihe, Nape taꞌyr rupi ihe. Araha Xit herupi ihe no."
48,2,2,"Aha aꞌe pe ihe, taꞌe Tupàn hemono kar aꞌe pe aꞌe xe. Aꞌe pe Zeruzarez pe uzeruzar maꞌe waneruzeꞌegar uzemonoꞌog hezeꞌeg henu pà aꞌe wà. — Amumeꞌu zeꞌeg puràg aha teko zutew ꞌym wanupe ihe, aꞌe wanupe. — Aze pezeꞌeg zemueteahy hemaꞌereko awer rehe nehe, uzeruzar maꞌe teteaꞌu upuir putar Zezuz wi aꞌe wà nehe. — Pawru hemuꞌem zanewe aꞌe, iꞌi putar ihewe wà nehe, aꞌe wanupe. — Naputar kwaw nezewe izeapo haw ihe, aꞌe wanupe."
48,2,3,"Herehe we har Xit aꞌe, nuiko kwaw zutew romo aꞌe. Kere ywy rehe har romo hekon. Aꞌe rupi amo aꞌe pe har iꞌi izupe wà.— Emonohok kar nepireraꞌi nehe, Tupàn hemiruzeꞌeg romo nereko haw hexak kar pà zutew wanupe nehe, iꞌi izupe wà. Namonohok kar kwaw izupe ihe. Amogwer iporomonohok kar wer hehe izupe wà. — Uruiko penykyꞌyr romo ure, iꞌi muaꞌu urewe wà. Uzemonoꞌog wà urepyr wà. Agwer awa wixe oho pepyr wà, ureremiapo kwer hexak pà wà. Taꞌe noroho kwaw zutew wanàmuz zeꞌeg rupi ure xe. Ure uruzemonoꞌog uruiko Zaneruwihawete hehe we ure. Aꞌe rupi nuruzapo kwaw maꞌe zutew wanàmuzgwer wazeꞌeg rupi ure kury. ꞌAw awa ipurapo kar wer zepe maꞌe rehe urewe aꞌe wà, zeꞌeg kwehe arer heruzar kar pà urewe aꞌe wà. Nuruzapo pixik kwaw maꞌe wazeꞌeg rupi ure. Aꞌe rupi pekwaw zeꞌeg puràg azeharomoete har. Aꞌe pureruzeꞌeg maꞌe numumeꞌu kwaw maꞌe ipyahu maꞌe ihewe wà. Nuzapo kar kwaw maꞌe ihewe wà. Aipo uzeruzar maꞌe waneruzeꞌegar romo wanekon azeharomoete aꞌe wà. Heruwà. Xo Tupàn zo ukwaw aꞌe, taꞌe naꞌimaꞌenukwaw kwaw maꞌe rehe teko ài aꞌe xe. Ukwaw tuwe teko wapyꞌa aꞌe."
48,2,7,"Tupàn nezewe iꞌi ihewe. — Emumeꞌu hezeꞌeg puràg eho zutew ꞌym wanupe nehe, iꞌi ihewe. Nezewe iꞌi Pet pe aꞌe no. — Emumeꞌu hezeꞌeg puràg eho zutew wanupe nehe, iꞌi izupe. Aꞌe uzeruzar maꞌe waneruzeꞌegar ukwaw Tupàn hemiapo putar haw ihewe imumeꞌu pyrer aꞌe wà. Ukwaw hemiapo putar haw Pet pe imumeꞌu pyrer wà no."
48,2,8,"Tupàn hemuigo kar uzeꞌeg imumeꞌu har romo aꞌe, zutew ꞌym wanupe hemono kar pà aꞌe, ukàgaw imur pà ihewe aꞌe. Nezewegatete Pet aꞌe no. Tupàn umuigo kar Pet uzeꞌeg imumeꞌu har romo aꞌe no, zutew wanupe imono kar pà aꞌe no."
48,2,9,"— Xiak aꞌe, Pet aꞌe no, Zuàw aꞌe no, uzeruzar maꞌe waneruzeꞌegar romo wanekon aꞌe wà, iꞌi teko wanupe wà. Naꞌe aꞌe pureruzeꞌeg maꞌe uzeꞌeg urewe aꞌe wà kury, amogwer wanupe wà no. — Azeharomoete Tupàn omono kar Pawru zutew ꞌygwer wanupe aꞌe, uzeꞌeg imumeꞌu kar pà izupe aꞌe, iꞌi wà. Aꞌe rupi umur opo urepopyhyk pà wà. Nape taꞌyr herehe we hekon aꞌe pe aꞌe. — Zaiko zeꞌeg puràg imumeꞌu har romo zane, uruꞌe urezeupeupe ure. — Pe pemumeꞌu zutew wanupe nehe, ure urumumeꞌu putar zutew ꞌym wanupe ure nehe no, aꞌe pureruzeꞌeg maꞌe wanupe ihe."
48,2,10,"Xo pitài maꞌe zo wenoz urewe wà. — Heta teteaꞌu maꞌe hereko ꞌymar xe urepyr, iꞌi urewe wà. — Aze pepuner nehe, pemonoꞌog temetarer xe har wanupe nehe, iꞌi urewe wà. Azeharomoete amaꞌereko teteaꞌu teko temetarer imono kar pà wanupe ihe kury."
48,2,11,"Pawru uzeꞌeg Pet pe aꞌeAmo ꞌar mehe Pet wiko Àxioki tawhu pe aꞌe, uzeruzar maꞌe aꞌe pe har wapyr aꞌe. Umaiꞌu in uzeruzar maꞌe wapyr zutew ꞌym wapyr. Xiak wikuwe Zeruzarez tawhu pe aꞌe. Naꞌe omono kar amo awa Àxioki tawhu pe aꞌe wà kury. Uhem aꞌe pe wà. Wahem mehe Pet upytuꞌu umaiꞌu re aꞌe kury. — Kwez awa umumeꞌu putar zutew ꞌym wapyr hemaiꞌu haw oho aꞌe wà nehe, uzeruzar maꞌe Zeruzarez pe har wanupe aꞌe wà nehe, zutew wanupe aꞌe wà nehe, iꞌi Pet uzeupe kury. Ukyze uzeruzar maꞌe Zeruzarez pe har wanuwi. Taꞌe zutew weruzar kar wàmuzgwer zeꞌeg zutew ꞌym wanupe aꞌe wà xe. Naꞌe amogwer uzeruzar maꞌe aꞌe wà, zutew aꞌe wà, aꞌe pe umaiꞌu maꞌe aꞌe wà, upytuꞌu umaiꞌu re aꞌe wà no. Taꞌe ukyze aꞌe wà no xe, Pet zàwegatete aꞌe wà no xe. Te Nape taꞌyr ukyze wanuwi aꞌe no, umaiꞌu re upytuꞌu aꞌe no. Aꞌe rupi aexak aꞌe Tupàn hape iawy awer aꞌe pe ihe. Noho kwaw zeꞌeg puràg azeharomoete har rupi aꞌe wà. Aꞌe rupi azeꞌeg Pet pe ihe kury, teko paw wanuwa rupi ihe kury, hemiawy kwer imumeꞌu pà izupe ihe kury. — Zutew romo ereiko ne. Nereiko kwaw zutew ài ne, taꞌe nereho kwaw zeꞌeg kwehe arer rupi ne xe. Ereiko zutew ꞌym ài ne, aꞌe izupe. — Màràzàwe tuwe eremuigo kar zutew ꞌygwer zutew wazàwe ne wà, aꞌe izupe, hehe hepuranu pà."
48,2,15,"Uzeruzar haw rupi teko uzepyro tatahu wi aꞌe wàAzeharomoete uruiko zutew romo ure. Uruzexak kar nezewe nugar romo ure. Nuruiko kwaw zutew ꞌym romo. — Zutew ꞌym aꞌe wà, ikatu ꞌym maꞌe iapo har romo wanekon aꞌe wà, taꞌe zeꞌeg kwehe arer heruzar ꞌymar romo wanekon aꞌe wà xe, iꞌi zutew wà, zutew ꞌym wanupe wà."
48,2,16,"Xikwaw ko maꞌe zane. Xo Zezuz Zaneruwihawete rehe uzeruzar haw rupi zo teko uzemukatu Tupàn huwa rupi aꞌe wà. Nuzemukatu kwaw zeꞌeg kwehe arer heruzar haw rupi wà. Zane zane no, zazeruzar Zaneruwihawete Zezuz rehe zane no, aꞌe rupi Tupàn zanemukatu uwa rupi aꞌe. Taꞌe nazazemukatu kwaw Tupàn huwa rupi zeꞌeg kwehe arer heruzar haw rupi aꞌe xe. Taꞌe Tupàn numukatu pixik kwaw teko aꞌe zeꞌeg heruzar haw rupi aꞌe wà nehe xe. Taꞌe ni amo nuweruzar kwaw aꞌe zeꞌeg paw rupi aꞌe xe."
48,2,17,"Zutew ꞌygwer aꞌe wà, ikatu ꞌym maꞌe iapo har romo wanekon paw rupi aꞌe wà. Nezewegatete zutew kwer paw rupi aꞌe wà no, ikatu ꞌym maꞌe iapo har romo wanekon aꞌe wà no. Aze zutew ꞌym uzemonoꞌog Zaneruwihawete hehe we wà nehe, uzemukatu putar Tupàn huwa rupi wà. Nezewegatete zutew aꞌe wà no. Aꞌe rupi amo iꞌi putar ihewe nehe. — Kwa, Zaneruwihawete nuweruzar kar kwaw Tupàn zeꞌeg kwehe arer zanewe aꞌe, aꞌe rupi nuzapo kar kwaw ikatu maꞌe zanewe aꞌe. Uzapo kar ikatu ꞌym maꞌe iko zanewe aꞌe, iꞌi muaꞌu putar ihewe nehe. — Nan kwaw pa, aꞌe putar izupe nehe."
48,2,18,"Naruzar kar kwaw aꞌe Tupàn zeꞌeg kwehe arer peme ihe, taꞌe heruzar ꞌymar romo aiko ihe no xe, taꞌe napuner kwaw heruzar haw rehe ihe no xe."
48,2,19,"Napuner kwaw aꞌe zeꞌeg kwehe arer heruzar haw rehe ihe, aꞌe rupi nahekatu kwaw Tupàn huwa rupi ihe. Aꞌe zeꞌeg imugeta mehe akwaw hekatu ꞌymaw ihe. Nazapuner kwaw aꞌe zeꞌeg rupi zaneho haw rehe zane. Aze mo zapuner, aꞌe mehe mo Zaneruwihawete numàno iwer mo ywyra kanetar rehe aꞌe. Nezewe nan kwaw ihe aiko ihe. Zaneruwihawete wiko herehe aꞌe ko hereko haw pupe hereko mehe. Tupàn Taꞌyr rehe hezeruzar haw rehe aiko ihe. Taꞌe uzezuka kar heamutar haw rupi herehe aꞌe xe."
48,2,21,"Namumaw kwaw Tupàn purupuhareko haw ihe. Nan. Aze mo zeꞌeg kwehe arer rupi teko uzemukatu Tupàn huwa rupi wà, aꞌe mehe mo Zaneruwihawete umàno e mo aꞌe."
48,3,1,Teko nuzemukatu kwaw zeꞌeg kwehe arer heruzar haw rupi aꞌe wàPe uzeruzar maꞌe Karat ywy rehe har romo peiko pe. Mo hemuꞌem peme aꞌe. Peneharaz tuwe heremimumeꞌu kwer wi. Amumeꞌu tuwe Zezuz Zaneruwihawete ywyra kanetar rehe imàno awer peme ihe.
48,3,2,"Xo pitài maꞌe rehe zo apuranu putar penehe ihe kury. Maꞌe pezapo Tupàn Hekwe imur kar pà pepyꞌa pe kwehe mehe. Aipo peruzar zeꞌeg kwehe arer. Nan. Pezeruzar Zezuz rehe pe, zeꞌeg puràg rehe henu re pe. Aꞌe mehe pemur kar Tupàn Hekwe pepyꞌa pe."
48,3,3,Aipo peneharaz tuwe heremimumeꞌu kwer wi. Pezypyrog Tupàn Hekwe inuromo peneko haw rehe. Aipo pezewyr wer maꞌe iapo pà pekàgaw rupi kury. Aipo peho wi wi putar zeꞌeg kwehe arer rupi kury.
48,3,4,"Aipo Tekwe Puràg uzapo e aꞌe maꞌe paw rupi pepyꞌa pe aꞌe. Tuwe nan kwaw nezewe nehe. Tupàn umur kar Wekwe pepyr aꞌe. Umur ukàgaw peme aꞌe no, purumupytuhegatu kar haw iapo kar pà penuwa rupi aꞌe no. Taꞌe pezeruzar Zezuz rehe pe xe, hehe zeꞌegaw henu mehe pe xe. — Amono kar putar herekwe wapyꞌa pe ihe nehe, taꞌe weruzar tuwe zeꞌeg kwehe arer aꞌe wà xe, niꞌi kwaw Tupàn peme. Zeꞌeg kwehe arer umumeꞌu penàmuz Àmàrààw heko awer aꞌe. Pemaꞌenukwaw heko haw rehe nehe. Uzeruzar Tupàn zeꞌeg rehe. Aꞌe rupi Tupàn iꞌi izupe. — Erezeruzar hezeꞌeg rehe, aꞌe rupi ikatu ꞌym maꞌe iapo ꞌymar romo ereiko putar heruwa rupi kury, iꞌi izupe."
48,3,7,"Azeharomoete ko hezeꞌeg ihe. Aze zutew ꞌym uzeruzar Zezuz rehe aꞌe wà nehe, Tupàn rehe aꞌe wà nehe no, Àmàrààw taꞌyrete ài wanekon putar aꞌe wà nehe."
48,3,8,"Nezewe iꞌi Tupàn uzeupe aꞌe. — Amo ꞌar mehe nehe, amukatu putar zutew ꞌym heruwa rupi ihe wà nehe, herehe wazeruzar mehe ihe wà nehe, iꞌi uzeupe. Aꞌe rupi iꞌi nezewe Àmàrààw pe aꞌe. — Amo ꞌar mehe nehe, azapo putar ikatuahy maꞌe zutew ꞌym wanupe ihe nehe no. Taꞌe uzeruzar putar amo neremimino ràm rehe aꞌe wà nehe xe, iꞌi izupe. Nezewe te Àmàrààw ukwaw Zaneruwihawete Zezuz heko àwàm aꞌe no."
48,3,9,"Àmàrààw uzeruzar hehe. Aꞌe rupi Tupàn omono uzeꞌegatu hehe aꞌe. Nezewegatete amo ae teko aꞌe wà nehe, aze uzeruzar hehe aꞌe wà nehe, Tupàn omono putar uzeꞌegatu wanehe Àmàrààw pe iapo awer zàwegatete nehe no."
48,3,10,"Aze amo iꞌi nehe. — Xo zeꞌeg kwehe arer heruzar haw rupi zo azemukatu putar Tupàn huwa rupi ihe nehe, aze iꞌi uzeupe nehe, Tupàn uzepyk putar hehe nehe. Taꞌe nezewe iꞌi Tupàn zeꞌeg imuapyk pyrer kwehe arer aꞌe xe. — Aze amo nuweruzar kwaw hezeꞌeg paw rupi aꞌe nehe, tuweharupi aꞌe nehe, azepyk putar hehe ihe nehe. Aze pitài haw uzawy nehe, azepyk putar hehe nehe, iꞌi. Nuzeꞌeg kwaw Zezuz rehe zanezeruzar haw rehe aꞌe ꞌar mehe aꞌe rihi."
48,3,11,"Nazawaiw katu kwaw ko maꞌe ikwaw paw peme aꞌe. Teko paw uzawy aꞌe zeꞌeg aꞌe wà. Aꞌe rupi nupuner kwaw nezewe uzemukatu haw rehe Tupàn huwa rupi wà. Nezewe iꞌi Tupàn zeꞌeg. — Aze amo teko uzeruzar hehe aꞌe wà nehe, Tupàn umukatu putar aꞌe teko uwa rupi aꞌe wà nehe. Aꞌe rupi wiko putar tuweharupi ipyr aꞌe wà nehe."
48,3,12,"Aze teko uzeagaw uzemukatu haw rehe Tupàn huwa rupi wà nehe, zeꞌeg kwehe arer heruzar pà wà nehe, nuzemukatu kwaw heruzar haw rupi wà nehe. Nezewe iꞌi Tupàn zeꞌeg. — Aze amo teko weruzar aꞌe zeꞌeg kwehe arer paw rupi aꞌe nehe, wiko putar Tupàn pyr tuweharupi aꞌe nehe."
48,3,13,"Aze amo uzapo ikatu ꞌym maꞌe aꞌe nehe, uhaw zeꞌeg kwehe arer aꞌe mehe aꞌe nehe. Tupàn uzepyk putar hehe nehe. Tupàn uzepyk Zaneruwihawete rehe zanerekuzaromo aꞌe, zanepyro pà zanemàno haw wi tatahu wi aꞌe. Nezewe iꞌi zeꞌeg kwehe arer aꞌe. — Tupàn uzepyk putar ywyra rehe izuka pyrer rehe aꞌe nehe. Nezewe uzapo Tupàn aꞌe, taꞌe kwehe mehe umumeꞌu tuwe nezewe àwàm Àmàrààw pe aꞌe xe. — Azapo putar ikatuahy maꞌe teko nànàn ihe nehe, taꞌe erezeruzar katu herehe ne xe, iꞌi izupe. Aze zutew ꞌym uzeruzar Zezuz Zaneruwihawete rehe aꞌe wà nehe, Tupàn uzapo putar aꞌe ikatuahy maꞌe wanupe aꞌe nehe, aꞌe maꞌe wemimumeꞌu kwer wanupe aꞌe nehe, taꞌe Zaneruwihawete Zezuz umàno ywyra kanetar rehe aꞌe xe, wanekuzaromo aꞌe xe, wanemiapo kwer ikatu ꞌym maꞌe imunàn pà wanuwi aꞌe xe. Aꞌe rupi Tupàn umur putar Wekwe wapyꞌa pe aꞌe nehe, taꞌe nezewe umumeꞌu Àmàrààw pe kwehe mehe aꞌe xe."
48,3,15,"Tupàn umumeꞌu wemiapo ràm Àmàrààw pe aꞌeHerywyr wà, amumeꞌu putar maꞌe peme ihe kury. Nazawaiw katu kwaw ko zeꞌeg. Aꞌe rupi peinu katu putar nehe. Aze mokoz awa umumeꞌu tuwe amo maꞌe uzeupe wà nehe, aze umuapyk wemimumeꞌu kwer pape rehe wà nehe, aze umuapyk uwer aꞌe zeꞌeg iwy pe wà nehe, amo ae awa numuapyk kwaw amo ae zeꞌeg aꞌe pape rehe aꞌe nehe."
48,3,16,"Nezewegatete Tupàn umumeꞌu maꞌe Àmàrààw pe kwehe mehe aꞌe, hemimino pe aꞌe no. Nuzeꞌeg kwaw izuapyapyr wanehe. Nan. Nuzeꞌeg kwaw teko teteaꞌu wanehe. Pitài hemimino rehe izeꞌeg aꞌe, Zaneruwihawete Zezuz rehe izeꞌeg aꞌe."
48,3,17,"Aꞌe rupi nezewe aꞌe peme ihe kury. Tupàn umumeꞌu maꞌe Àmàrààw pe kwehe mehe aꞌe. — Azapo putar tuwe aꞌe maꞌe ihe nehe, iꞌi izupe. 430 kwarahy pawire Tupàn umur amo ae zeꞌeg Moizez pe aꞌe no, zutew wanupe aꞌe no. Aꞌe zeꞌeg ipyahu maꞌe nuhaw kwaw aꞌe Tupàn hemimumeꞌu kwer kwehe arer aꞌe. Numukàzym kar kwaw aꞌe maꞌe ikatuahy maꞌe zanewe iapo pyràm aꞌe."
48,3,18,"Tupàn upuner zanemukatu haw rehe zeꞌeg imur pyrer heruzar haw rupi. Upuner zanemukatu haw rehe wemimumeꞌu kwer rupi. Nazanemukatu kwaw mokoz haw rupi aꞌe. Tupàn umukatu Àmàrààw uwa rupi aꞌe, taꞌe umumeꞌu imukatu àwàm izupe aꞌe xe."
48,3,19,"Màràzàwe tuwe umur aꞌe zeꞌeg Moizez pe 430 kwarahy pawire aꞌe. Umur izupe aꞌe, taꞌe ipurexak kar wer teko paw wanemiapo kwer rehe aꞌe xe, aꞌe zutew wanupe aꞌe xe. — Tuwe teko weruzar ko hezeꞌeg aꞌe wà nehe, iꞌi Tupàn Moizez pe aꞌe. — Àmàrààw hemimino tur ire nehe, aꞌe heremimumeꞌu kwer tur ire nehe, xo aꞌe mehe zo amunyryk putar ko zeꞌeg puruwi ihe nehe, iꞌi izupe. Zaneruwihawete Zezuz rehe izeꞌeg aꞌe. Tupàn heko haw pe har umur aꞌe zeꞌeg Moizez pe aꞌe wà. Naꞌe Moizez umur aꞌe zeꞌeg amogwer teko wanupe aꞌe no. Ko ꞌar rehe naheta kwaw awa Tupàn zeꞌeg hexak kar har zanewe Moizez ài aꞌe wà kury. Nan. Naxiputar kwaw, taꞌe Tupàn ae umur waꞌyr zanewe aꞌe xe. Pitài zo Tupàn aꞌe. Naheta kwaw amo."
48,3,21,"Tupàn ipurumuzàmuzàg romo zaiko zane kuryAꞌe Àmàrààw pe Tupàn hemimumeꞌu kwer aꞌe, aipo uzawy izeꞌeg Moizez pe imur pyrer aꞌe. Nan. Aze mo teko upuner Tupàn zeꞌeg kwehe arer heruzar haw rehe aꞌe wà, aꞌe mehe mo wiko mo Tupàn pyr tuweharupi aꞌe wà. Nupuner kwaw wà. Aꞌe rupi nuzemukatu kwaw Tupàn huwa rupi wà."
48,3,22,"Nezewe iꞌi Tupàn zeꞌeg kwehe arer aꞌe. — Teko paw uzapo ikatu ꞌym maꞌe aꞌe wà. Naꞌikàg kwaw aꞌe wà, aꞌe rupi aꞌe zutykaꞌi nupuner kwaw ikatu ꞌym maꞌe iapo re upytuꞌu haw rehe aꞌe wà, iꞌi Tupàn zeꞌeg kwehe arer. Aze amo uzeruzar Zezuz Zaneruwihawete rehe aꞌe nehe, upyhyk putar aꞌe maꞌe Tupàn hemimumeꞌu kwer aꞌe nehe."
48,3,23,Kwehe mehe zanezeruzar àwàm ihem ꞌym mehe zemunehew paw pupe wiko maꞌe ài zaiko akwez zeꞌeg kwehe arer heruzar mehe zane. Aꞌe ꞌar mehe uhem zanezeruzar haw wà aꞌe kury. Aꞌe rupi zeꞌeg kwehe arer nuiko kwaw Zanezar romo aꞌe kury.
48,3,24,"Zanekwarer mehe zanemuꞌe har zanereruzeꞌeg tuweharupi aꞌe. Zeꞌeg kwehe arer aꞌe, nuzawy kwaw zanemuꞌe har aꞌe. Zaneruwihawete tur mehe upytuꞌu zanemuꞌe har romo wiko re. Aꞌe rupi Tupàn zanemukatu Zaneruwihawete rehe zanezeruzar haw rupi aꞌe kury, uwa rupi aꞌe kury."
48,3,25,"Zanezeruzar haw rehe zaikuwe kury. Aꞌe rupi aꞌe zeꞌeg kwehe arer aꞌe, zanemuꞌe arer zàwenugar aꞌe, nuiko kwaw Zanezar romo ko ꞌar rehe aꞌe kury."
48,3,26,Taꞌe pezeruzar haw rupi peiko Tupàn taꞌyr romo Zaneruwihawete Zezuz inuromo pezemonoꞌog pà pe kury xe.
48,3,27,Taꞌe pezemuzahazahak kar Zezuz Zaneruwihawete inuromo pezemonoꞌonoꞌog pà pe xe. Aꞌe rupi peiko izàwe kury. Pezapo maꞌe peiko izàwe kury.
48,3,28,"Aꞌe rupi zutew wà, zutew ꞌym wà no, amo pe umaꞌereko e maꞌe wà, uzeupe umaꞌereko maꞌe wà no, awa kwer wà, kuzàgwer wà no, aze uzeruzar Zaneruwihawete Zezuz rehe wà nehe, uzemonoꞌog putar inuromo wà nehe. — Zutew ikatu weraꞌu zutew ꞌym wanuwi aꞌe wà, niꞌi kwaw Tupàn ko ꞌar rehe kury, taꞌe Zaneruwihawete rehe uzeruzar maꞌe paw rupi aꞌe wà kury xe, uzuawygatu huwa rupi aꞌe wà kury xe. Paw rupi ikatu izupe wà kury. Aze Zaneruwihawete hemiruzeꞌeg romo peiko nehe, aꞌe mehe Àmàrààw izuapyapyr wazàwe peiko putar nehe no. Pepyhyk putar aꞌe maꞌe Tupàn hemimumeꞌu kwer pe nehe no, kwehe arer nehe no."
48,4,1,"Amo maꞌe amumeꞌu putar peme ihe nehe kury. Awa aꞌe, nezewe iꞌi waꞌyr pe ikwarer mehe aꞌe. — Amo ꞌar mehe amono putar hemaꞌe paw newe ihe nehe, iꞌi izupe. — Taꞌe ereiko heraꞌyr romo ne xe. Ko ꞌar rehe nerekwaw katu kwaw maꞌe ne rihi, aꞌe rupi namono kwaw newe ihe rihi, iꞌi izupe. — Umaꞌereko e maꞌe ài ereiko ihewe rihi. Taꞌe umaꞌereko maꞌe aꞌe wà xe, umaꞌereko hereko haw pe aꞌe wà xe. Nuiko kwaw hemaꞌe izar romo aꞌe wà xe. Ne ae ereiko hemaꞌe izar romo ne. Nerepyhyk kwaw hemaꞌe ko ꞌar rehe rihi, iꞌi izupe. — Kwarer romo ereiko ne rihi, aꞌe rupi amo awa uzekaiw waiko nerehe aꞌe wà rihi. Uzekaiw neremetarer rehe nemaꞌe rehe newe wà rihi no. Te amo ꞌar mehe nehe, aze ikatu ihewe nehe, aꞌe mehe ne ae erezekaiw putar neremetarer rehe nemaꞌe rehe nehe, iꞌi izupe waꞌyr pe."
48,4,3,"Ure zutew ure, kwehe mehe uruzeagaw zepe zeꞌeg kwehe arer heruzar pà ure. Pemaꞌenukwaw aꞌe kwarer rehe. Amo ae awa aꞌe wà, izar ài wanekon aꞌe wà, imaꞌe izar ài wanekon aꞌe wà no. Kwarer wiko umaꞌereko e maꞌe ài wanupe aꞌe no. Nezewegatete zeꞌeg kwehe arer aꞌe no. Nuzawy kwaw zutew wazar aꞌe. Kwarer nukwaw katu kwaw maꞌe aꞌe. Nezewegatete zutew wà no, xo zeꞌeg kwehe arer heruzar haw zo ukwaw wà no. Nukwaw kwaw Zezuz Zaneruwihawete rehe uzeruzar haw wà rihi."
48,4,4,"— Amo ꞌar mehe amono kar putar heraꞌyr ywy rehe ihe nehe, iꞌi Tupàn uzeupe aꞌe. Uhem aꞌe ꞌar. Naꞌe umur kar waꞌyr ko ywy rehe aꞌe. Kuzà wi uzexak kar aꞌe. Tuweharupi oho iko zutew wanàmuzgwer zeꞌeg rupi. Zutew uzeagaw zepe zeꞌeg kwehe arer heruzar pà aꞌe wà. Zezuz nezewe oho iko ywy rehe aꞌe, aꞌe zutew wapyro pà tatahu wi aꞌe. Aꞌe rupi nuiko kwaw umaꞌereko e maꞌe ài aꞌe wà kury. Tupàn taꞌyr ài wanekon wà kury."
48,4,6,"Tupàn umur waꞌyr hekwe zanewe aꞌe. Tekwe uzeꞌeg zanewe. — Peiko Tupàn taꞌyr romo, iꞌi iko zanewe. Aꞌe rupi — O papaz, o heru, iꞌi Zezuz hekwe zanepyꞌa pe har aꞌe, Tupàn zaneru pe aꞌe."
48,4,7,"Aꞌe rupi napeiko kwaw umaꞌereko e maꞌe ài kury. Taꞌyr romo peiko tuwe kury. Tupàn umur maꞌe teteaꞌu waꞌyr wanupe aꞌe. Umur putar aꞌe maꞌe peme paw rupi nehe no, taꞌe taꞌyr romo peiko pe kury xe."
48,4,8,"Pawru uzemumikahy wanemiapo kwer rehe aꞌeKwehe mehe Tupàn ikwaw ꞌym mehe peiko tupàn aꞌuaꞌu wanemiruzeꞌeg romo aꞌe ꞌar rehe. Aꞌe teko nuiko kwaw Tupàn romo aꞌe wà. Pemuwete penàmuz ikàg maꞌe umàno maꞌe kwer pe wà. Pemuwete kwarahy no, zahy no. — Tupàn romo wanekon wà, peze e wanupe."
48,4,9,Pekwaw Tupàn kury. Tupàn pekwaw aꞌe no. Aꞌe rupi màràzàwe tuwe pezewyr wer aꞌe tupàn aꞌuaꞌu wanupe kury. Màràzàwe tuwe pemuwete wi wi aꞌe tekwe pe wà kury. Màràzàwe tuwe peneko wer wi wi umaꞌereko e maꞌe ài aꞌe maꞌe wanupe kury.
48,4,10,"Pezekwaku katu. Pemumaw amo ꞌar pepytuꞌu pà. Pemumaw amo zahy no, amo kwarahy no, pezekwaku pà no. Màràzàwe tuwe pezapo nezewe haw."
48,4,11,Aze ruꞌu pezewyr wi putar Tupàn wi nehe. Azemumikahy putar nezewe mehe ihe nehe. Maꞌe uzeapo putar peme nehe. Aipo aꞌe maꞌe paw rupi amumeꞌu e peme ihe.
48,4,12,"Herywyr wà, hereinyr wà. Kwehe mehe aiko pezàwe ihe. Amumaw ꞌar teteaꞌu hezekwaku pà ihe. Amumaw amo zahy nezewegatete no. Aꞌe rupi azapo kar putar maꞌe peme ihe kury. Peiko ihe ài nehe kury. Nazekwaku kwaw kury. Azeruzar Zezuz rehe kury. Aꞌe rupi apytuꞌu aꞌe maꞌe rehe hezekwaku re ihe kury. Pepyr hereko mehe herereko katu pe, ikatu ꞌym maꞌe iapo ꞌym pà ihewe."
48,4,13,"Pemaꞌenukwaw Tupàn zeꞌeg puràg imumeꞌu haw izypy mehe arer rehe. Màràzàwe tuwe amumeꞌu peme. Amumeꞌu peme, taꞌe hemaꞌeahy aꞌe ꞌar mehe ihe xe. Aꞌe rupi napuner kwaw pewi heho haw rehe. Aꞌe rupi apyta pepyr, zeꞌeg puràg imumeꞌu pà peme."
48,4,14,Napezeꞌeg zemueteahy kwaw herehe aꞌe ꞌar mehe. Napepuir kwaw ihewi. Zawaiw katu hemaꞌeahy haw hexakaw peme. Nahemono kar kwaw pe pewi. Nan. Hemuixe katu kar pe Tupàn heko haw pe har zàwe. Zaneruwihawete Zezuz imuixe kar awer ài hemuixe kar pe.
48,4,15,"Penurywete tuwe aꞌe ꞌar mehe. Napenurywete kwaw ko ꞌar rehe kury. Maꞌe uzeapo peme ko ꞌar rehe kury. Aꞌe ꞌar mehe hepuhareko pe. Aze mo pepuner, pezoꞌok mo peneha pezewi, pemur mo ihewe, taꞌe naherehàpyhà katu kwaw ihe xe."
48,4,16,Amumeꞌu zeꞌeg azeharomoete har peme ihe. Aipo aꞌe rupi aiko peàmàtyryꞌymar ài peme kury. Màràzàwe tuwe nezewe haw aꞌe.
48,4,17,"Amogwer purumuꞌe muaꞌu maꞌe aꞌe wà, uzekaiw katu muaꞌu penehe aꞌe wà. Wanemiapo putar haw naꞌikatu kwaw aꞌe wà. Ipurumunyryk kar wer zepe penehe ihewi wà. Aꞌe rupi ipurupyro wer penehe uzeupe wà. Uzekaiw katu penehe aꞌe wà. Aze pezekaiw katu wanehe nehe, ikatuahy putar wanupe nehe."
48,4,18,"Aze mo uzekaiw katu tuwe penehe wà, te pepyr hereko ꞌym mehe wà, ikatu mo ihewe. Uzekaiw muaꞌu penehe wà."
48,4,19,"Hepurumuzàmuzàg heremiamutar katu wà. Kuzà imemyr izexak kar mehe hahy izupe. Nezewegatete hahy ihewe kury, taꞌe iàrew tuwe Zaneruwihawete ài peneko haw xe. Iàrew kuzà imemyr izexak kar haw. Nezewegatete iàrew Zaneruwihawete ài peneko haw no. Hereko wer tuwe pepyr. Aze mo pepyr aiko, aꞌe mehe mo apuner mo peme hezeꞌegaw rehe ihe, amo ae zeꞌeg rupi mo hezeꞌegaw rehe ihe. Azemumikahy penemiapo kwer rehe."
48,4,21,"Mokoz kuzà wanehe uzeꞌeg aꞌe kuryAmo pepyr har aꞌe wà, heko wer zepe zeꞌeg kwehe arer heruzar har romo aꞌe wà. Tuwe uzeapyaka katu aꞌe zeꞌeg rehe wà nehe. Nezewe iꞌi aꞌe zeꞌeg."
48,4,22,"Àmàrààw aꞌe, mokoz taꞌyr heta izupe aꞌe wà. Heta mokoz taꞌyr wahy wanupe wà. Taꞌyr ipy ihy umaꞌereko e maꞌe romo hekon aꞌe. Inugwer taꞌyr ihy hemirekoete romo hekon aꞌe."
48,4,23,Taꞌyr ipy uzexak kar wyzài kwareraꞌi zàwe aꞌe. Naꞌe inugwer taꞌyr uzexak kar no. Tupàn hemimumeꞌu kwer romo hekon aꞌe.
48,4,24," Aꞌe mokoz kuzà mokoz zeꞌeg imumeꞌu pyrer zàwe wanekon aꞌe wà. — Agar, kuzà ipy her romo aꞌe. Xinaz ywytyr ài hekon aꞌe, Moizez upyhyk zeꞌeg imur pyrer aꞌe ywytyr rehe aꞌe. Xinaz ywytyr aꞌe, Araw ywy rehe tuz aꞌe. Agar imemyr nupuner kwaw uzar wi uhemaw rehe. Nupuner kwaw maꞌe iapo haw rehe wemimutar rupi. Zeruzarez tawhu pe har ko ꞌar rehe har aꞌe wà no, nezewegatete wanekon aꞌe wà no, taꞌe nupuner kwaw maꞌe iapo haw rehe wemimutar rupi aꞌe wà no xe, taꞌe amo ae ywy rehe har wanuwihaw aꞌe kury xe, umur kar zauxiapekwer teteaꞌu Zeruzarez tawhu pe aꞌe wà kury xe. Aꞌe tuwihaw amo ae ywy rehe har aꞌe, uzeapo Zeruzarez pe har wazar romo aꞌe. — Xar, hemirekoete her romo aꞌe. Zeruzarez ywate har ài hekon aꞌe. Ni amo nomono kar kwaw zauxiapekwer aꞌe pe wà, aꞌe pe har waneruzeꞌeg pà wà."
48,4,27,Nezewe iꞌi zeꞌeg imuapyk pyrer kwehe arer aꞌe.
48,4,28,"Herywyr wà. Izak uzexak kar aꞌe, taꞌe kwehe mehe Tupàn umumeꞌu izexak kar àwàm aꞌe xe. Nezewegatete pe no, peiko Tupàn ipurumuzàmuzàg romo pe no, hemimumeꞌu kwer rupi pe no, taꞌe Tupàn umumeꞌu upurumuzàmuzàg romo peneko àwàm aꞌe no xe."
48,4,29,"Aꞌe ꞌar mehe taꞌyr ipy upuraraw kar maꞌerahy taꞌyr inugwer pe aꞌe, Tupàn Hekwe hemimumeꞌu kwer rupi uzexak kar maꞌe kwer pe aꞌe. Nezewegatete ko ꞌar rehe no. Zeꞌeg kwehe arer kwaw par parizew her maꞌe aꞌe wà, upuraraw kar maꞌerahy waiko Zezuz rehe uzeruzar maꞌe wanupe aꞌe wà no."
48,4,30,"Maꞌin Tupàn kwehe mehe aꞌe, uzeꞌeg imuapyk kar pà aꞌe. — Peityk aꞌe kuzà umaꞌereko e maꞌe pe nehe, imemyr nehe no, iꞌi aꞌe. — Umaꞌereko e maꞌe imemyr nupyhyk kwaw u imaꞌe kurer aꞌe nehe. Xo hemirekoete imemyr zo upyhyk putar u imaꞌe paw rupi aꞌe nehe, iꞌi aꞌe."
48,4,31,"Aꞌe rupi nazaiko kwaw aꞌe kuzà umaꞌereko e maꞌe imemyr ài zane. Aꞌe hemirekoete imemyr ài zaiko zane, herywyr wà."
48,5,1,"Peiko zo umaꞌereko e maꞌe ài neheZaneruwihawete umur ukàgaw zanewe aꞌe, aꞌe rupi zapuner hehe zanezeruzar haw rehe zane nehe kury. Tuwe pereko ikàgaw tuweharupi nehe. — Aze xiruzar zeꞌeg kwehe arer nehe, zazemukatu putar Tupàn huwa rupi nehe, peze zo nehe. Aze nezewe peze nehe, zeꞌeg kwehe arer uzeapo wi putar pezar romo nehe. Peiko wi wi putar umaꞌereko e maꞌe ài izupe nehe no."
48,5,2,"Peinu katu hezeꞌeg nehe. Ihe Pawru ihe, ko maꞌe imumeꞌu har romo aiko ihe. Zutew uhem putar pepyr aꞌe wà nehe. — Pemonohok kar pepireraꞌi nehe ty wà, aze iꞌi peme nehe, pemonohok kar zo nehe. Aze pemonohok kar nehe, aꞌe mehe Zaneruwihawete aꞌe, penekuzaromo umàno e maꞌe kwer romo hekon aꞌe nehe."
48,5,3,"Peinu katu ko zeꞌeg nehe. Amumeꞌu wi putar peme ihe kury. Aze awa omonohok kar upireraꞌi aꞌe nehe, aꞌe mehe zeꞌeg kwehe arer heruzar paw har romo hekon putar aꞌe nehe. Aze uzawy nehe, Tupàn uzepyk putar hehe nehe."
48,5,4,"Aze pezeagaw pezemukatu pà Tupàn huwa rupi nehe, zeꞌeg kwehe arer heruzar haw rupi nehe, aꞌe mehe Zaneruwihawete napepyro kwaw penemiapo kwer ikatu ꞌym maꞌe wi aꞌe nehe, Tupàn napepuhareko kwaw aꞌe nehe no."
48,5,5,"Ure ure kury, uruàro uremukatu àwàm uruiko ure. Uruzeruzar Zaneruwihawete rehe ure. Aꞌe rupi Tupàn Hekwe ikàgaw rupi uruzemukatu putar Tupàn huwa rupi ure nehe."
48,5,6,"Aze zaiko Zaneruwihawete inuromo nehe, aze zanepireraꞌi ximonohok kar nehe, aze naximonohok kar kwaw nehe, uzuawygatu Tupàn pe nehe. Nezewe iꞌi putar zanewe aꞌe nehe. — Aipo pezeruzar herehe, aipo pepuruamutar katu peiko, iꞌi putar zanewe nehe. — Aipo pemonohok kar pepireraꞌi, niꞌi kwaw zanewe nehe."
48,5,7,Peho katu Tupàn zeꞌeg rupi. Mo pemupytuꞌu kar peho re aꞌe. Maꞌin Tupàn zeꞌeg iawy kar pà peme.
48,5,8,"Tupàn aꞌe, penenoz tarer aꞌe, nuiko kwaw uzeꞌeg iawy kar har romo peme aꞌe."
48,5,9,Ximo pixikaꞌi pupe xiuka pira teteaꞌu zane wà. Nezewegatete pitài purumuꞌe muaꞌu haw uzawy kar Tupàn hape peme paw rupi aꞌe no.
48,5,10,"Akwaw pepuir àwàm aꞌe awa wanuwi ihe. Zaiko Zaneruwihawete inuromo zane. Aꞌe rupi akwaw peho wi àwàm zeꞌeg azeharomoete har rupi ihe. Aꞌe awa aꞌe, purumuꞌe muaꞌu maꞌe aꞌe, peme iawy kar har aꞌe, Tupàn uzepyk putar hehe aꞌe nehe. Akwaw hehe izepyk àwàm ihe."
48,5,11,"— Pepireraꞌi pemonohok kar nehe, naꞌe kwaw purupe ihe, purumuꞌe pà ihe. Aꞌe rupi imonohok kar har uzeꞌeg zemueteahy herehe aꞌe wà. Aze mo amonohok kar purupe, aꞌe mehe mo nuzeꞌeg zemueteahy iwer mo herehe wà, aꞌe mehe mo nuzeꞌeg zemueteahy iwer mo Zaneruwihawete ywyra kanetar rehe imàno awer rehe hezeꞌegaw rehe aꞌe wà. Uzeꞌeg zemueteahy hezeꞌegaw rehe wà, taꞌe namonohok kar kwaw purupe ihe xe."
48,5,12,"Peme iawy kar har aꞌe wà, tuwe oho pewi aꞌe wà nehe."
48,5,13,"Herywyr wà. Tupàn penexanexak aꞌe, maꞌe iapo kar pà peme penemimutar rupi aꞌe. — Zeꞌeg kwehe arer nuzeapo kwaw pezar romo aꞌe kury, iꞌi peme. Peze zo nezewe nehe kury. — Azapo putar tuwe wyzài maꞌe heremimutar rupi ihe nehe, hezemurywete kar pà ihe nehe, taꞌe Tupàn herexak aꞌe xe, maꞌe iapo kar pà ihewe heremimutar rupi aꞌe xe, peze zo nehe. Pezapo zo maꞌe penemimutar rupi nehe. Xo ikatuahy maꞌe zo pezapo pezeupeupe nehe, pezepytywàtywà pà nehe, pezeamutamutar katu pà nehe."
48,5,14,"— Zeꞌeg kwehe arer paw rupi aꞌe kury, uzeapo pitài zeꞌeg heruzar pyr romo aꞌe kury. Ezamutar katu nerapi har nehe, nezeamutar katu haw zàwegatete nehe, iꞌi Tupàn zeꞌeg kwehe arer. Aze mo teko weruzar aꞌe zeꞌeg tuweharupi aꞌe wà, aꞌe mehe mo weruzar mo inugwer zeꞌeg kwehe arer paw rupi aꞌe wà no."
48,5,15,"Tuwe pemeꞌegatu pezehezehe nehe. Aze miar hehaite maꞌe ài peiko nehe, maꞌerahy ipuraraw kar pà pezeupeupe nehe, aꞌe mehe pezemumamumaw putar nehe. Naꞌikatu kwaw nezewe mehe nehe."
48,5,16,"Pezapo Tekwe Puràg hemiapo putar haw neheNezewe azeꞌeg peme ihe. Tuwe Tekwe Puràg uzapo kar maꞌe peme aꞌe nehe, wemimutar rupi aꞌe nehe. Tuwe peruzar izeꞌeg nehe. Aꞌe mehe napezapo kwaw ikatu ꞌym maꞌe penemimutar rupi nehe."
48,5,17,"Aze xiapo maꞌe zaha zaiko zaneremimutar rupi nehe, naxiapo kwaw maꞌe Tupàn Hekwe hemimutar rupi nehe. Aze xiapo maꞌe hekwe hemimutar rupi nehe, naxiapo kwaw maꞌe zaneremimutar rupi nehe. Taꞌe zaneremimutar uzawy hekwe hemimutar aꞌe xe. Aꞌe rupi aze xiapo maꞌe zaha zaiko hekwe hemimutar rupi nehe, nazapuner kwaw maꞌe iapo haw rehe zaneremimutar rupi nehe."
48,5,18,"Aze Tupàn Hekwe zanereruzeꞌegar romo hekon aꞌe nehe, nazaha kwaw zeꞌeg kwehe arer rupi nehe, zanezemukatu pà Tupàn huwa rupi nehe. Zaha zeꞌeg ipyahu maꞌe rupi nehe. Zazeruzar Zezuz rehe nehe, zanezemukatu pà Tupàn huwa rupi nehe."
48,5,19,"Teko wemiapo putar haw iapo mehe aꞌe wà, Tupàn Hekwe hemiapo putar haw iapo ꞌym mehe aꞌe wà, ikatu ꞌym maꞌe uzapo oho waiko wà. Wanemiapo kwer naꞌikatu pixik kwaw Tupàn pe wà. Uzapo ikatu ꞌym maꞌe oho wemireko ꞌym puhe wà, umen ꞌym puhe wà. Hurywete ikatu ꞌym maꞌe iapo mehe wà. Tuweharupi uzapo agwer maꞌe oho waiko wà. Naꞌimaranugar kwaw iapo re wà."
48,5,20,"Umuwete katu tupàn aꞌuaꞌu waiko wà no. Paze maꞌe romo wanekon wà no. Tekwe ikatu ꞌym maꞌe umuhem kar uzehe wà, umuwete katu aꞌe tekwe ikatu ꞌym maꞌe wà no. Upuràmàtyryꞌym wà no. Uzeàmàtyryꞌym wà no. Uzeàmàtyryꞌym uzeꞌezeꞌeg ahyahy pà uzeupeupe wà no. Hewyrowyroahy amo wanehe wà no. Ipuruzukaiw amo wanupe wà no, wikwahy pà wà no. Xo uzehe zo imaꞌenukwaw wà, maꞌe iputar pà uzeupe paw rupi wà. Uzemuzaꞌazaꞌak wà, uzeàmàtyryꞌym pà wà. — Napekwaw kwaw maꞌe pe, ure zutykaꞌi urukwaw maꞌe ure, iꞌi oho waiko amo wanupe wà no. Uputar amo ae imaꞌe waiko uzeupe wà no. Ukaꞌu teteaꞌu wà no. Ikatu ꞌym maꞌe uzapo waiko ukaꞌu mehe wà no. Agwer maꞌe paw uzapo waiko wà, taꞌe ipurapo wer wemiapo putar haw rehe wà xe, taꞌe naꞌipureruzar wer kwaw Tekwe Puràg rehe wà xe. Amumeꞌu wi putar aꞌe maꞌe peme ihe kury. Agwer maꞌe iapo har nuiko kwaw Tupàn hemiruzeꞌeg romo aꞌe wà. Noho kwaw ipyr wà nehe. Agwer maꞌe naꞌikatu pixik kwaw Tupàn pe wà. Aꞌe rupi agwer maꞌe iapo har naꞌikatu pixik kwaw Tupàn pe aꞌe wà no."
48,5,22,"Teko Tupàn Hekwe hemiapo putar haw iapo mehe wà, wemiapo putar haw iapo ꞌym mehe wà, agwer maꞌe uzapo oho waiko wà. Upuruamutar katu wà. Hurywete wà. Nukyze kwaw maꞌe wi wà, taꞌe weruzar Tupàn waiko wà xe. Maꞌerahy ipuraraw mehe nupytuꞌu kwaw uzeruzar ire Zezuz rehe wà. Nuikwahy kwaw amogwer wanehe wà. Xo ikatuahy maꞌe uzapo oho waiko amogwer wanupe wà. Uzeruzar tuwe Tupàn rehe wà. Uzapo maꞌe uzeꞌeg rupi wà no. Aze amo uzapo ikatu ꞌym maꞌe wanupe, nuzàmàtyryꞌym kwaw iapo arer wà. Uzeruzeꞌeg tuwe waiko wà. Xiapo agwer ikatu maꞌe paw rupi zane nehe, taꞌe — Pezapo zo agwer maꞌe nehe, niꞌi kwaw zeꞌeg kwehe arer zanewe aꞌe xe."
48,5,24,"Aze teko wiko Zaneruwihawete Zezuz hemiruzeꞌeg romo wà nehe, upytuꞌu putar ikatu ꞌym maꞌe iapo re wà nehe. — Nazapo kwaw heremiapo putar haw ihe nehe kury, taꞌe izypy mehe xo ikatu ꞌym maꞌe rehe zo hepurapo wer ihe xe, iꞌi putar uzeupe wà nehe. — Nahepurapo wer kwaw aꞌe ikatu ꞌym maꞌe rehe ihe kury, iꞌi putar uzeupe wà nehe."
48,5,25,Tupàn Hekwe Zanezar romo hekon aꞌe kury. Aꞌe rupi xiapo hemiapo putar haw zaha zaiko zane nehe kury.
48,5,26,Peiko weraꞌu zo amo wanuwi nehe. Pezeputupytupyk zo nehe. Penewyrowyroahy zo amo wanehe nehe.
48,6,1,"Pezepytywàtywàgatu neheHerywyr wà, aze pexak amo uzeruzar maꞌe nehe, ikatu ꞌym maꞌe iapo mehe nehe, aꞌe mehe penoz amo ae uzeruzar maꞌe pepyr har nehe, Tupàn Hekwe hemiapo putar haw iapo har nehe, aꞌe ikatu ꞌym maꞌe pe uzeꞌeg maꞌe ràm romo nehe. Tuwe umumeꞌu hemiapo kwer ikatu ꞌym maꞌe oho izupe nehe. Tuwe nuzeꞌeg ahyahy kwaw izupe imumeꞌu mehe nehe. Aze napemeꞌegatu kwaw peneko haw rehe nehe, aze napezeruzeꞌeg kwaw nehe, aꞌe mehe pe nehe no, pezapo putar ruꞌu aꞌe ikatu ꞌym maꞌe izàwegatete pe nehe no. Naꞌikatu kwaw nezewe mehe nehe."
48,6,2,"Pezepytywàgatu nehe. Aze amo upuraraw maꞌerahy nehe, aze uzemumikahy amo maꞌe rehe nehe, nuzawy kwaw maꞌe ipuhuz katu maꞌe heraha haw izupe nehe. Pepytywà aꞌe maꞌe heraha haw rehe nehe. Nezewe mehe peruzar putar Zaneruwihawete zeꞌeg nehe."
48,6,3,"Aze amo iꞌi uzeupe nehe. — Aiko weraꞌu tuwe amogwer wanuwi ihe, aze iꞌi uzeupe nehe, aze nuiko weraꞌu kwaw amo wanuwi, aꞌe mehe hemuꞌem iko uzeupe. Nukwaw kwaw ikàg ꞌym maꞌe romo weko haw."
48,6,4,"Aze amo uzapo ikatu maꞌe nehe, tuwe niꞌi kwaw nezewe nehe. — Heremiapo kwer ikatu weraꞌu amo hemiapo kwer wi ihe, tuwe niꞌi kwaw uzeupe nehe. — Ikatu heremiapo kwer ihe, tuwe iꞌi nehe. Tuwe xo aꞌe zo umumeꞌu nehe."
48,6,5,Taꞌe teko pitàitàigatu upuner umaꞌereko haw iapo haw rehe aꞌe wà xe.
48,6,6,"Zaneruwihawete rehe zeꞌegaw rehe uzemuꞌe maꞌe aꞌe, tuwe omono umaꞌe kurer umuꞌe har pe aꞌe nehe, umuꞌe haw hekuzaromo nehe."
48,6,7,"Penemuꞌem zo pezeupeupe nehe. — Tupàn nukwaw kwaw heremiapo kwer aꞌe, peze zo nehe. Awa opoꞌo putar wemitygwer aꞌe nehe. Aze utym xu nehe, nopoꞌo kwaw aroz nehe. Nezewegatete aze awa uzapo ikatu ꞌym maꞌe oho iko nehe, Tupàn uzepyk putar hehe nehe. Aze teko uzapo maꞌe oho iko wemimutar rupi aꞌe nehe, uzemurywete kar pà aꞌe nehe, aꞌe mehe ikatu ꞌym maꞌe uzapo putar aꞌe nehe. Umàno mehe nehe, upyta putar muite Tupàn wi nehe. Aze teko weruzar Tupàn Hekwe oho iko nehe, wiko putar Tupàn pyr tuweharupi nehe, umàno re nehe."
48,6,9,"Aze nazapytuꞌu kwaw nehe, zaha putar ipyr nehe."
48,6,10,"Aꞌe rupi tuweharupi xiapo ikatu maꞌe amogwer wanupe nehe, aze zapuner nehe. Tuwe xiapo ikatuahy maꞌe uzeruzar maꞌe wanupe nehe."
48,6,11,"Upaw eteaꞌi Pawru zeꞌeg xe aꞌe kuryKo zeꞌeg pehegweraꞌi amuapyk hepo pupe ihe kury, ko pape rehe ihe kury. Uhuaꞌu ikair haw xe aꞌe. Pemeꞌe hehe nehe."
48,6,12,"Amo aꞌe pe har pepyr har aꞌe wà, uzeꞌegatu waiko uzehe aꞌe wà, taꞌe heko weraꞌu wer amogwer wanuwi aꞌe wà xe. — Pemonohok kar pepireraꞌi nehe ty wà, pezemukatu kar pà Tupàn huwa rupi nehe ty wà, iꞌi muaꞌu waiko peme wà. Naꞌipurumumeꞌu wer kwaw Zaneruwihawete ywyra kanetar rehe imàno awer rehe purupe aꞌe wà. Taꞌe ukyze Zaneruwihawete iàmàtyryꞌymar wanuwi wà xe. — Aze ruꞌu upuraraw kar putar maꞌerahy zanewe aꞌe wà nehe, iꞌi waiko uzeupe wà."
48,6,13,"Te upireraꞌi imonohok kar har aꞌe wà, nuweruzar kwaw zeꞌeg kwehe arer paw rupi tuweharupi aꞌe wà. Nan. Omonohok kar pepireraꞌi peme aꞌe wà, taꞌe heko wer teko teteaꞌu waneruzeꞌegar romo aꞌe wà xe."
48,6,14,Namumeꞌu kwaw heremiapo kwer purupe ihe. Xo Zanezar Zezuz ywyra kanetar rehe imàno awer zo amumeꞌu wanupe. Nahereko wer kwaw Zezuz iàmàtyryꞌymar wazàwe. Wanemiapo kwer naꞌikatu kwaw ihewe wà. Zezuz iàmàtyryꞌymar naheko wer kwaw ihe ài wà. Heremiapo kwer naꞌikatu kwaw wanupe no.
48,6,15,"Aze awa omonohok kar upireraꞌi nehe, aze nomonohok kar kwaw nehe, uzuawygatu Tupàn pe nehe. Aze weruzar Tekwe Puràg nehe, teko ipyahu maꞌe ài hekon putar nehe. Ikatu putar Tupàn pe nehe. Aze uzapo wi wi wemiapo putar haw oho iko nehe, naꞌikatu kwaw izupe nehe."
48,6,16,"Hezeꞌeg heruzar har aꞌe wà nehe, tuwe Tupàn upuhareko aꞌe wà nehe, tuwe umupytuꞌu kar maꞌe wi wakyze re aꞌe wà nehe no. Tuwe nezewe uzapo wemiruzeꞌeg nànàn aꞌe nehe no."
48,6,17,"Upaw eteaꞌi hezeꞌegaw xe kury. Apuraraw maꞌerahy teteaꞌu teko ihe, taꞌe amumeꞌu Zezuz imàno awer aha teko ihe xe. Heta ipurepurer heretekwer rehe no. Ipurepurer heretekwer rehe har wexak kar Zezuz pe umaꞌereko maꞌe romo hereko haw purupe aꞌe. Tuwe amo nupuraraw kar kwaw amo ae maꞌerahy ihewe aꞌe nehe."
48,6,18,"Tuwe Zanezar Zezuz Zaneruwihawete ikatu haw upyta peinuromo paw rupi nehe, herywyr wà. Azeharomoete. Upaw kwez kury. Pawru."
49,1,1,"EwIhe Pawru ihe, Zaneruwihawete Zezuz hemimono karer romo aiko ihe, taꞌe nezewe Tupàn uputar aꞌe xe. Ko hepape amono kar putar peme ihe nehe kury. Pe Ew tawhu pe har pe, Zaneruwihawete Zezuz rehe uzeruzar maꞌe pe, hekwe inuromo uzemonoꞌog maꞌe romo peiko pe."
49,1,2,"Tupàn Zaneru aꞌe nehe, Zanezar Zezuz Zaneruwihawete aꞌe nehe no, tuwe pepuhareko aꞌe wà nehe. Tuwe pepyꞌa pe wanekon wà nehe. Aꞌe rupi napekyze kwaw maꞌe wi nehe."
49,1,3,"Zaneruwihawete uzapo ikatuahy maꞌe zanewe aꞌeTupàn aꞌe, Zanezar Zezuz Zaneruwihawete tu romo hekon aꞌe. Tuwe ikatu haw ximumeꞌu izupe nehe. Taꞌe Hekwe zanepyꞌa pe har zanemurywete kar tuwe iko aꞌe xe, taꞌe zazemonoꞌog zaiko Zaneruwihawete inuromo zane xe, taꞌe zaiko ipurumuzàmuzàg ài zane no xe, taꞌe zanemugweraw kar putar amo ꞌar mehe nehe xe, zanemuigo kar pà uzepyr tuweharupi nehe xe, ywate nehe xe. Uzapo putar ikatuahy maꞌe teteaꞌu zanewe nehe, ywate nehe."
49,1,4,"Ywy iapo ꞌym mehe Tupàn ukwaw zanereko àwàm aꞌe. Aꞌe rupi zanerexarexak aꞌe, wemiruzeꞌeg romo zanemuigo kar pà aꞌe, Zaneruwihawete inuromo zanemonoꞌog kar pà aꞌe. Aꞌe rupi zaiko ikatu ꞌym maꞌe iapo har ꞌym ài huwa rupi zane kury. Naheta kwaw ikatu ꞌym maꞌe zanerehe nehe, huwa rupi zanereko mehe nehe. Zaneamutar katu tuwe iko aꞌe. Aꞌe rupi nezewe iꞌi uzeupe kwehe mehe aꞌe, zanerehe uzeꞌeg pà aꞌe. — Amuigo kar putar aꞌe teko hepurumuzàmuzàg romo Zezuz Tuwihawete imàno àwàm rupi ihe wà nehe, iꞌi zanewe. Nezewe uzapo iko aꞌe, taꞌe uputar nezewe haw aꞌe xe, taꞌe aꞌe rupi hemimutar zanerehe aꞌe xe."
49,1,6,"Aꞌe rupi, tuwe ximumeꞌu Tupàn ikatu haw izupe zane nehe, teko wanupe zane nehe no, taꞌe zanepuhareko katu aꞌe xe. Zanepuhareko katu aꞌe, aꞌe rupi wexak kar ukàgaw upuràg eteahy haw iko teko wanupe aꞌe. Taꞌe kwehe mehe umur e waꞌyr zanewe xe, wemiamutar katu zanewe xe."
49,1,7,"Aze awa imunar neraꞌyr rehe nehe, heraha pà newi nehe, aze aꞌe re uzeꞌeg nezewe newe nehe, — Aze eremur temetarer teteaꞌu ihewe nehe, amuzewyr putar neraꞌyr newe nehe, aze iꞌi newe nehe, eremono putar neremetarer paw rupi izupe nehe, neraꞌyr imuzewyr kar pà izupe nehe. Zaiko Tupàn ipurumuzàmuzàg ài zane. Nazapuner kwaw zaneho haw rehe Tupàn pyr zane, taꞌe ikatu ꞌym maꞌe iapo har romo zaiko zane xe. Aꞌe ae umur kar waꞌyr ywy rehe, imumàno kar pà zanerekuzaromo. Taꞌyr uzakook uwykwer umàno mehe aꞌe. Aꞌe rupi Tupàn heharaz zaneremiapo kwer ikatu ꞌym maꞌe wi kury, imunàn pà kury. Uzapo nezewe aꞌe, taꞌe zanepuhareko katu tuwe aꞌe xe. Azeharomoete zanepuhareko haw ikatuahy aꞌe. Nahekytyꞌym kwaw waꞌyr zanewe imur mehe. Taꞌe ukwaw katu maꞌe paw rupi katete xe. Ukwaw katu maꞌe iapo katu haw paw rupi katete no xe. Aꞌe rupi uzapo maꞌe wemiapo putar haw. Kwehe mehe teko nukwaw kwaw hemiapo putar haw aꞌe wà. Tupàn ukwaw kar wemiapo putar haw zanewe Zezuz Zaneruwihawete inuromo aꞌe kury."
49,1,10,"— Kutàri amuhyk putar heremiapo putar haw ihe kury, iꞌi putar amo ꞌar mehe nehe. Aꞌe ꞌar mehe umuhyk putar wemiapo putar haw nehe. Omonoꞌog putar wemiapo kwer wamuwà wà nehe. Omonoꞌog putar teko wà nehe, omonoꞌog putar maꞌe wà nehe no. Ywak rehe har paw rupi katete wà, ywy rehe har paw rupi katete wà no. Omonoꞌog putar Zaneruwihawete hekwe inuromo paw rupi katete wà nehe. Zaneruwihawete wiko putar wanuwihaw romo paw rupi katete aꞌe nehe no."
49,1,11,"Izypy mehe Tupàn umumeꞌu wemiapo ràm paw rupi katete uzeupe aꞌe. Uzapo aꞌe maꞌe iko kury, wemimumeꞌu kwer rupi katete kury. Zanerexarexak, wemiaihu romo zanemuigo kar pà, Zaneruwihawete hekwe inuromo zanemonoꞌog pà. Taꞌe uputar nezewe haw aꞌe xe. Izypy mehe umumeꞌu wemiapo ràm uzeupe."
49,1,12,"Aꞌe rupi ure zutew ure, tuwe urumumeꞌu katu Tupàn ikàgaw ipuràgaw izupe ure nehe, taꞌe ure ràgypy uruzeruzar Zaneruwihawete rehe ure xe, uruzeruzar izewyr wi àwàm rehe ure no xe."
49,1,13,"Nezewegatete pe zutew ꞌym pe. Peinu zeꞌeg azeharomoete har pe, tatahu wi pepyro haw rehe zeꞌeg puràg pe. Aꞌe rupi pezeruzar Zaneruwihawete rehe kury. Awa umuapyk uwer weimaw kawaru rehe aꞌe. Aꞌe rupi amogwer ukwaw putar kawaru izar aꞌe wà. Nezewegatete pe no. Zaneruwihawete rehe pezeruzar mehe pe no. Tupàn umur Wekwe Puràg pepyꞌa pe aꞌe, wemimumeꞌu kwer rupi katete aꞌe. Aꞌe rupi teko ukwaw Zaneruwihawete inuromo pemonoꞌonoꞌog awer aꞌe wà."
49,1,14,"Kwehe mehe Tupàn umumeꞌu maꞌe wemiruzeꞌeg wanupe aꞌe. — Apumuhem kar putar ikatu ꞌym maꞌe wi ihe nehe, hezepyr pemuigo kar pà tuweharupi ihe nehe, iꞌi wanupe. Aꞌe rupi, zane zane kury, xikwaw nezewe hemiapo ràm zane kury, taꞌe umur Wekwe zanewe aꞌe xe. Aꞌe rupi ximumeꞌu katu ikàgaw ipuràg eteahy haw purupe zane nehe kury."
49,1,15,Pawru uzeꞌeg Tupàn pe aꞌe kuryPezeruzar katu Zanezar Zezuz rehe. Amogwer umumeꞌu pezeruzar katu haw aꞌe wà. Aenu imumeꞌu mehe ihe. Pezamutar katu amogwer uzeruzar maꞌe paw rupi katete pe wà no. Aenu imumeꞌu mehe no.
49,1,16,"Aꞌe rupi tuweharupi azeꞌeg Tupàn pe penehe. Napytuꞌu kwaw hezeꞌeg ire izupe. Hemaꞌenukwaw katu penehe tuweharupi, izupe hezeꞌeg mehe."
49,1,17,"Tupàn aꞌe, Zanezar Zezuz Zaneruwihawete hemimuwete katu romo hekon aꞌe, zaneru ikàg maꞌe romo ipuràg eteahy maꞌe romo hekon aꞌe no. Aenoz maꞌe iteko izupe ihe. — Emono kar nerekwe Ew tawhu pe har uzeruzar maꞌe wapyꞌa pe nehe, aꞌe izupe. — Tuwe nerekwe umuꞌe aꞌe wà nehe. Tuwe umumeꞌu nereko haw nekatu haw wanupe nehe. Aꞌe rupi nekwaw katu weraꞌu putar aꞌe wà nehe, aꞌe izupe."
49,1,18,"— Erexarexak neremiruzeꞌeg Ew tawhu pe har ne wà, maꞌe imumeꞌu pà wanupe ne wà. — Peàrogatu Zezuz iho àwàm nehe, ere wanupe nehe. — Peàrogatu pezur àwàm hepyr nehe, ere wanupe nehe, aꞌe iteko izupe. — Teko wexak katu maꞌe tatainy ihyape katu mehe wà. Nezewegatete eiko tatainy ài wapyꞌa pe nehe, nezeꞌeg ikwaw katu kar pà wanupe nehe. Nezewe mehe ukwaw katu putar Zezuz tur àwàm hàro haw wà nehe. Ukwaw katu putar nepyr oho àwàm ikatu haw aꞌe wà nehe no, aꞌe izupe. — Awa omono maꞌe ikatuahy maꞌe waꞌyr pe aꞌe. Nezewegatete erezapo ikatuahy maꞌe ipuràg eteahy maꞌe neremiruzeꞌeg wanupe ne no. Ezapo wi wi agwer maꞌe nehe no, ikatuahy maꞌe ipuràg eteahy maꞌe imono e pà wanupe nehe no, aꞌe izupe, Tupàn pe."
49,1,19,"— Aze ereiko tatainy ài wapyꞌa pe nehe, ukwaw putar nekàg weraꞌu haw wanehe wiko maꞌe aꞌe wà nehe no, aꞌe izupe. — Eremugweraw kar Zaneruwihawete ne, imàno re ne, teko wanuwihaw romo imuigo kar pà ne, maꞌe izar romo imuigo kar pà paw rupi katete ne, nekàgaw rupi ne, aꞌe izupe, Tupàn pe."
49,1,21,"Heta tuwihaw ywak rehe aꞌe wà. Heta pureruzeꞌeg maꞌe aꞌe pe wà no. Heta ikàg maꞌe aꞌe pe wà no. Heta teko wazar aꞌe pe aꞌe wà no. Zaneruwihawete aꞌe, wiko wanuwihaw romo paw rupi katete aꞌe. Heta tuwihaw ko ywy rehe aꞌe wà no. Heta putar tuwihaw amo ꞌar mehe aꞌe wà nehe no. Zaneruwihawete wiko wanuwihaw romo paw rupi katete aꞌe no."
49,1,22,"Tupàn aꞌe, umuigo kar Zaneruwihawete aꞌe teko paw wanuwihaw romo aꞌe, maꞌe paw wazar romo aꞌe no. Omono Zaneruwihawete hehe uzeruzar maꞌe paw wanupe aꞌe no. Naheta kwaw amo Zanezar aꞌe. Zane hehe uzeruzar maꞌe zane, hetekwer ài zaiko zane. Aꞌe rupi Zaneruwihawete aꞌe kury, uhyk maꞌe ài hekon aꞌe kury, taꞌe ximuhyk zane xe, hehe zanezeruzar mehe zane xe. Azeharomoete pa. Ywak ywy paw iapo har aꞌe, wiko zanepyꞌa pe aꞌe. Ximynehem ywyꞌa ꞌy pupe zane. Nezewegatete Zaneruwihawete umynehem zanepyꞌa aꞌe, Wekwe pupe aꞌe."
49,2,1,"Zaiko wikuwe maꞌe romo zane kuryKwehe mehe peiko tatahu pe oho maꞌe ràm romo pe. Peiko umàno maꞌe kwer ài. Taꞌe naperuzar kwaw Tupàn zeꞌeg pe xe. Taꞌe pezapo ikatu ꞌym maꞌe peho peiko aꞌe ꞌar rehe xe. Aꞌe ꞌar rehe peiko ikatu ꞌym maꞌe iapo har romo, amogwer ywy rehe har wazàwe. Peruzar tekwe ikatu ꞌym maꞌe wanuwihaw zeꞌeg peho peiko. Aꞌe tuwihaw aꞌe, Zurupari her romo aꞌe. Weruzeꞌeg Tupàn zeꞌeg heruzar ꞌymar wanereko ko ꞌar rehe aꞌe wà kury."
49,2,3,"Izypy mehe zane paw zaiko aꞌe teko ikatu ꞌym maꞌe iapo har wazàwe zane. Xiapo zaneremiapo putar haw zaha zaiko. Zaneretekwer ipurapo wer ikatu ꞌym maꞌe rehe aꞌe. Aꞌe rupi xiapo zane. Zanepyꞌa ipurapo wer ikatu ꞌym maꞌe rehe aꞌe wà. Aꞌe rupi xiapo zane. Amogwer wazàwe zaiko. Aꞌe rupi tatahu kutyr oho maꞌe romo zaiko. Taꞌe Tupàn uzepyk ikatu ꞌym maꞌe iapo har wanehe aꞌe xe, tatahu pe wamono kar pà aꞌe xe."
49,2,4,Tupàn zanepuhareko katu tuwe aꞌe. Zaneamutar katu tuwe no.
49,2,5,"Tatahu kutyr oho maꞌe romo zaiko zane, taꞌe naxiruzar kwaw Tupàn zeꞌeg zane xe. Umàno maꞌe kwer ài zaiko. Zanemuigo kar wi Zaneruwihawete inuromo aꞌe. Zanepyro tatahu wi aꞌe, taꞌe zanepuhareko katu tuwe aꞌe xe."
49,2,6,"Zaneruwihawete Zanepyro har rehe zanezemonoꞌog mehe, Tupàn zanemugweraw kar inuromo aꞌe. Aꞌe rupi zaiko putar pureruzeꞌeg maꞌe romo zane nehe, ywate Zezuz ipyr zanereko mehe zane nehe. Tupàn uzapo nezewe aꞌe, taꞌe zanepuhareko katu tuwe aꞌe xe, taꞌe ipurexak kar wer upurupuhareko haw purupe aꞌe xe. Umur Zaneruwihawete Zezuz zanerekuzaromo aꞌe, zanepyro pà aꞌe, taꞌe zaneamutar katu aꞌe xe."
49,2,8,"Tupàn pepuhareko katu aꞌe, aꞌe rupi pepyro tatahu wi aꞌe. Taꞌe pezeruzar Zezuz rehe pe xe. Napepuner kwaw maꞌe iapo haw rehe pezepyro kar pà. Nan. Tupàn pepyro imekuzar kar ꞌym pà aꞌe. — Tupàn hepyro aꞌe, taꞌe hekatuahy ihe xe, napepuner kwaw peze haw rehe nehe, taꞌe napepuner kwaw maꞌe iapo haw rehe pezepyro kar pà Tupàn pe xe. Pepyro aꞌe, imekuzar kar ꞌym pà aꞌe."
49,2,10,"Tupàn zaneapo aꞌe. — Ikatuahy maꞌe iapo har romo azapo ihe wà, iꞌi zanewe. Izypy mehe naxiapo kwaw aꞌe ikatuahy maꞌe zane. Aꞌe rupi zanemonoꞌog Zaneruwihawete Zezuz inuromo aꞌe kury. Aꞌe rupi ko ꞌar rehe xiapo aꞌe ikatuahy maꞌe zaha zaiko kury. Taꞌe uzapo kar zanewe aꞌe xe."
49,2,11,"Zaiko Zaneruwihawete inuromo zane kuryZutew ꞌym romo pezexak kar pe. — Pireraꞌi imonohok kar ꞌymar, iꞌi zutew peme aꞌe wà, penehe uzeꞌeg zemueteahy pà aꞌe wà. — Pireraꞌi imonohok kar har, iꞌi waiko uzeupe wà, Tupàn hemiruzeꞌeg romo weko haw hexak kar pà purupe wà. Pemaꞌenukwaw peneko awer rehe. Aꞌe ꞌar rehe naperuzar kwaw Zaneruwihawete zeꞌeg. Amo ae ywy rehe har ài peiko. Uiwy rehe wiko ꞌym maꞌe ài peiko. Napeiko kwaw Tupàn hemiruzeꞌeg romo. Kwehe mehe Tupàn umumeꞌu tuwe maꞌe wemiruzeꞌeg wanupe aꞌe, zutew wanupe aꞌe. Numumeꞌu kwaw aꞌe maꞌe peipy wanupe. Aꞌe rupi peipy nuàro kwaw upyro àwàm aꞌe wà. Nuàro kwaw Tupàn pyr oho àwàm wà. Napeàro kwaw pe no. Napemuwete kwaw Tupàn peiko."
49,2,13,"Ko ꞌar rehe kury, napeiko kwaw nezewe kury. Peiko Zaneruwihawete Zezuz zeꞌeg heruzar har romo kury. Tupàn wi utyryk maꞌe romo peiko kwehe mehe. Izeꞌeg heruzar har romo peiko kury, taꞌe umàno Zezuz penekuzaromo aꞌe xe, uwykwer hakook pà aꞌe xe."
49,2,14,"Aze heta pàrirogaw uhuaꞌu maꞌe mokoz teko wamyteromo nehe, aꞌe mehe aꞌe teko nupuner kwaw uzemyrypar haw rehe wà nehe. Nezewegatete izypy mehe zutew wiko Tupàn hemiruzeꞌeg romo aꞌe wà. Zutew ꞌym nuiko kwaw hemiruzeꞌeg romo aꞌe wà. Aꞌe rupi zutew ꞌym naꞌikatu kwaw zutew wanupe wà. Wàmàtyryꞌymaw nuzawy kwaw pàrirogaw wamyteromo. Zaneruwihawete imàno awer nuzawy kwaw aꞌe pàrirogaw heitykaw aꞌe. Aꞌe rupi zutew ꞌym upuner Tupàn hemiruzeꞌeg romo weko haw rehe wà kury, zutew wainuromo wà kury, wanehe uzemuryparypar pà wà kury."
49,2,15,"— Kwehe mehe azapo kar maꞌe teteaꞌu peme ihe, maꞌe teteaꞌu rehe pemuzekwaku kar pà ihe, pemukatu kar pà heruwa rupi ihe, iꞌi Tupàn iko zutew wanupe kury. — Pepytuꞌu aꞌe maꞌe iapo re nehe kury, aꞌe maꞌe rehe pezekwaku re nehe kury, iꞌi iko wanupe. — Xo Zaneruwihawete rehe zo pezeruzar nehe kury, aꞌe rupi peiko putar zutew wànàm ài nehe kury, wamyrypar romo peneko pà nehe kury, wainuromo Zaneruwihawete inuromo pezemonoꞌog pà nehe kury."
49,2,16,"Zaneruwihawete umàno ywyra kanetar rehe aꞌe, zutew wanekuzar romo aꞌe, zutew ꞌym wanekuzaromo aꞌe no. Teko paw rupi katete aꞌe wà kury, upuner hehe uzeruzar haw rehe aꞌe wà kury, Tupàn hemiruzeꞌeg romo wiko pà aꞌe wà kury. Aꞌe rupi zutew upuner zutew ꞌym wanehe iakatuwaw katu haw rehe wà kury. Taꞌe zutew ꞌym aꞌe wà xe, wànàm ài wanekon aꞌe wà kury xe."
49,2,17,"Aꞌe rupi Zaneruwihawete ur ywy rehe aꞌe, teko wanekuzaromo umàno àwàm rehe zeꞌegaw imumeꞌu pà aꞌe, teko nànàn aꞌe. Umumeꞌu zutew wanupe. Hemiruzeꞌeg ipy romo wanekon wà. Izeꞌeg heruzar har romo wanekon wà. Umumeꞌu kar iko zutew ꞌym wanupe kury. Hemiruzeꞌeg ipy ꞌym romo wanekon wà. Izeꞌeg heruzar ꞌymar romo wanekon wà."
49,2,18,"Zaneruwihawete umàno zanerekuzaromo aꞌe, aꞌe rupi zutew aꞌe wà, zutew ꞌym aꞌe wà no, upuner oho haw rehe zaneru huwa rupi paw rupi aꞌe wà kury, taꞌe xiriko hekwe zanepyꞌa pe paw rupi zane xe."
49,2,19,"Aꞌe rupi pe zutew ꞌym pe kury, napeiko kwaw amo ae ywy rehe har ài ko ꞌar rehe pe kury. Peiko Tupàn hemiruzeꞌeg romo kury. Peiko amogwer Tupàn hemiruzeꞌeg wànàm ài kury. Peiko Tupàn ipurumuzàmuzàg ài kury."
49,2,20,"Tupàn hemiruzeꞌeg aꞌe wà, tàpuz ài wanekon aꞌe wà, taꞌe Tupàn wiko wainuromo aꞌe xe. Taꞌe wiko wapyꞌa pe xe. Tupàn zeꞌeg imumeꞌu har aꞌe wà, Zezuz hemimono karer aꞌe wà no, tàpuz ywyra ài wanekon aꞌe wà. Zaneruwihawete aꞌe no, ita tàpuz iwy pe har ài hekon aꞌe no. Zane tàpuz iàrukàg ài zaiko zane. Tàpuz ꞌaromo har ài zaiko no. Zatyryk ikatu ꞌym maꞌe wi zane, zazemonokatu pà Tupàn pe zane. Nezewe mehe hàpuz ikatu putar izupe nehe."
49,2,21,"Zaneruwihawete aꞌe, umupuꞌàm tàpuz iko aꞌe. Zanemuigo kar iko Tupàn hàpuzuhu uzeupe uzemonokatu maꞌe romo aꞌe."
49,2,22,"Nezewe zane no. Zaneruwihawete zanemonoꞌog uzeinuromo, amogwer Tupàn hemiruzeꞌeg wainuromo no. Tupàn umur Wekwe zanepyꞌa pe. Hàpuz ài heko haw ài zaiko izupe kury."
49,3,1,"Pawru umumeꞌu Tupàn zeꞌeg zutew ꞌym wanupe aꞌeAꞌe rupi azeꞌeg teko Tupàn pe ihe. Ihe Pawru ihe. Hemunehew kar aꞌe wà, taꞌe amumeꞌu Zaneruwihawete Zezuz heko haw peme ihe xe, zutew ꞌym wanupe ihe xe."
49,3,2,"Peinu hemaꞌereko haw rehe zeꞌegaw pe. Hepuhareko katu Tupàn aꞌe. Aꞌe rupi hemono kar purupe. — Emumeꞌu Zezuz rehe zeꞌegaw teko wanupe nehe, iꞌi ihewe. Aꞌe rupi pepuner izeꞌeg henu haw rehe no."
49,3,3,"Tupàn wexak kar wemiapo ràm kwehe arer ihewe aꞌe. Nuexak kar kwaw aꞌe maꞌe teko kwehe arer wanupe. Amumeꞌu aꞌe maꞌe peme ihe, pape rehe imuapyk pà ihe. Naꞌipukuaꞌu kwaw aꞌe hezeꞌeg. Kwehe mehe teko nukwaw kwaw Zaneruwihawete rehe zeꞌegaw aꞌe wà, taꞌe Tupàn numumeꞌu kar kwaw wanupe xe. Aze pemugeta heremimuapyk kwer nehe, pekwaw putar Zaneruwihawete rehe zeꞌeg ikwaw pyr ꞌym nehe, ihe ài nehe. Kwehe mehe Tupàn numumeꞌu kwaw aꞌe maꞌe teko wanupe aꞌe. Xo ko ꞌar rehe kury, Hekwe umumeꞌu iko uzeꞌeg imumeꞌu har wanupe kury, Zaneruwihawete hemimono karer wanupe kury. Amumeꞌu putar Tupàn hemiapo ràm ikwaw pyr ꞌym xe tàritykaꞌi peme kury. Tupàn umumeꞌu kar uzeꞌeg puràg iko zutew ꞌym wanupe aꞌe kury. Kwehe mehe Tupàn umumeꞌu ikatu maꞌe wemiapo ràm aꞌe, zutew wanupe uzeꞌeg pà aꞌe. Ko ꞌar rehe uzapo ikatu maꞌe zutew ꞌym wanupe no. Zutew ꞌym uzemonoꞌog zutew wainuromo wà kury, pitài teko romo wiko pà wà kury. Aꞌe rupi Tupàn upyro putar zutew ꞌym wà nehe, aze zutew ꞌym uzeruzar Zaneruwihawete Zezuz rehe wà nehe. Upyro putar zutew wà nehe no, aze zutew uzeruzar Zaneruwihawete Zezuz rehe wà nehe no. Zutew uzemonoꞌog putar zutew ꞌym wainuromo wà nehe, uzemuànàm pà wà nehe."
49,3,7,"Uhuaꞌu Tupàn ikàgaw aꞌe. Umur ukàgaw ihewe, aꞌe rupi amumeꞌu izeꞌeg puràg aha teko purupe ihe kury. Aiko izeꞌeg imumeꞌu har romo kury."
49,3,8,"Ihe naiko weraꞌu kwaw amogwer wanuwi ihe, amogwer Tupàn hemiruzeꞌeg wanuwi ihe. Tupàn umur uzeꞌeg ihewe aꞌe, zutew ꞌym wanupe hemono kar pà aꞌe. Zaiko putar hemetarer katu maꞌe ài Zaneruwihawete inuromo zane nehe. Tupàn umumeꞌu kar nezewe haw kwez zutew ꞌym wanupe kury."
49,3,9,"— Exak kar heremiapo ràm ikwaw pyr ꞌym nehe, teko nànàn nehe, iꞌi ihewe. Tupàn aꞌe, maꞌe paw iapo har aꞌe, umim wemiapo ràm puruwi kwehe mehe aꞌe."
49,3,10,"Aꞌe rupi, ko ꞌar rehe kury, omonoꞌog wemipyro kwer iko uzeupe aꞌe wà kury. Tupàn heko haw pe har wanuwihaw aꞌe wà, ywate har ikàg maꞌe aꞌe wà no, wexak putar hemipyro kwer ikatu haw aꞌe wà kury. Aꞌe rupi ukwaw putar Tupàn hemigwaw aꞌe wà nehe kury. Xiroxiroahy hemigwaw. Ipuràg eteahy no. Izypy mehe Tupàn ipurukwaw kar wer tuwe wemigwaw teko wanupe aꞌe. Aꞌe rupi ukwaw kar iko kury. Umur kar Zanezar Zaneruwihawete Zezuz ko ywy rehe aꞌe, imumàno kar pà zanerekuzaromo aꞌe, wemigwaw ikwaw kar pà purupe aꞌe."
49,3,12,"Zaiko Zezuz hekwe inuromo zane. Zazeruzar hehe no. Aꞌe rupi zapuner Tupàn huwa rupi zaneho haw rehe nehe. Nazakyze kwaw izuwi nehe, huwa rupi zaneho mehe nehe."
49,3,13,"Aenoz putar maꞌe peme kury. Apuraraw maꞌerahy teko penekuzaromo ihe. Pezemumikahy zo heremipuraraw rehe nehe. — Tupàn naꞌikàg kwaw aꞌe, taꞌe numupytuꞌu kar kwaw Pawru maꞌerahy ipuraraw ire aꞌe xe, peze zo nehe. Pekàg tuwe nehe, xo nezewe mehe teko uzeꞌegatu putar penehe aꞌe wà nehe. — Azeharomoete Tupàn hemiruzeꞌeg ikatuahy aꞌe wà pa, iꞌi putar peme aꞌe wà nehe."
49,3,14,"Zaneamutar katu Zezuz aꞌeAꞌe rupi tuweharupi azeamumew Zanezar huwa rupi, hepenàràg rehe heapyk pà ihe, izupe hezeꞌeg pà ihe. Taꞌe zaneru aꞌe xe, umur uwer teko nànàn aꞌe xe, zanewe aꞌe no xe. Umur uwer ywak rehe har wanupe, ywy rehe har wanupe no. — Tupàn ipurumuzàmuzàg aꞌe wà, iꞌi teko Tupàn hemiruzeꞌeg wanupe wà. Aenoz maꞌe teko Tupàn pe ihe, taꞌe maꞌe paw hereko har romo hekon aꞌe xe, taꞌe ikàg tuwe aꞌe xe, taꞌe ipuràg eteahy aꞌe no xe. Tuwe umur Wekwe peme aꞌe nehe no. Aꞌe rupi pekàg putar pe nehe no, pezeruzar haw rehe pe nehe no xe. Pepyꞌa ikàg putar nehe no. Aenoz putar amo ae maꞌe izupe no. Tuwe Zaneruwihawete hekwe wiko pepyꞌa pe nehe, taꞌe pezeruzar hehe pe xe. Maꞌe ꞌyw ikàg aꞌe, taꞌe hapo ywypahy oho aꞌe xe. Nezewegatete pekàg no, taꞌe pezeamutamutar katu peiko xe. Tàpuz ikàg maꞌe aꞌe, nuꞌar kwaw aꞌe, taꞌe heta ita iwy pe aꞌe xe. Puramutar haw nuzawy kwaw ita aꞌe. Pezeamutamutar katu tuwe nehe. Aꞌe mehe pekàg putar nehe."
49,3,18,Aꞌe rupi pekwaw putar Zaneruwihawete ikatu haw pe nehe. Amogwer Tupàn hemiruzeꞌeg ukwaw putar paw rupi aꞌe wà nehe no. Zaneamutar katu aꞌe. Uzamutar katu tuwe teko paw rupi katete aꞌe wà no. Naheta kwaw ni pitài teko hemiamutar ꞌym aꞌe wà.
49,3,19,"Teko nukwaw katu kwaw ipuruamutar katu haw wà. Pekwaw wewer putar ipuruamutar katu haw nehe. Napekwaw kwaw paw rupi nehe, taꞌe zawaiw katu ikwaw katu haw xe. Pekwaw wewer putar nehe, aꞌe rupi Tupàn pemuigo kar putar uzezàwe aꞌe nehe. Umynehem putar pepyꞌa Wekwe pupe ukàgaw pupe ukatu haw pupe aꞌe nehe no."
49,3,20,"Aze xinoz ikatu maꞌe izupe nehe, upuner tuwe aꞌe maꞌe imur haw rehe zanewe nehe. Upuner amo ae maꞌe iapo haw rehe zanewe nehe no. Aze maꞌe ikatu zanewe, upuner aꞌe maꞌe imur haw rehe zanewe aꞌe. Upuner amo ae maꞌe zaneremimumeꞌu ꞌym imur haw rehe zanewe no. Taꞌe umur ukàgaw zanewe aꞌe xe."
49,3,21,"Ikàg weraꞌu aꞌe, ipuràg eteahy aꞌe no. Tuwe hehe uzeruzar maꞌe umumeꞌu ikàgaw ipuràgaw aꞌe wà nehe. Tuwe umumeꞌu Zaneruwihawete Zezuz ikàgaw ipuràgaw aꞌe wà nehe no. Tuwe umumeꞌu ko ꞌar rehe wà nehe, amo ꞌar rehe wà nehe no, tuweharupi wà nehe no. Azeharomoete."
49,4,1,"Uzeruzar maꞌe wiko Zaneruwihawete hetekwer ài aꞌe wàHemunehew kar tuwihaw aꞌe wà. Aiko xe zemunehew paw pe ihe kury, taꞌe Zanezar hemiruzeꞌeg romo aiko ihe xe. Izypy mehe Tupàn penenoz uzeupe aꞌe, wemiruzeꞌeg romo pemuigo kar pà aꞌe. Aꞌe rupi azapo kar maꞌe peme ihe kury. Pezapo tuwe Tupàn hemiapo putar haw nehe."
49,4,2,"Peiko weraꞌu zo amogwer wanuwi nehe. Pezeàmàtyryꞌym zo nehe. Aze amo uzapo ikatu ꞌym maꞌe peme nehe, pekàg nehe, pepuruzukaiw zo izupe nehe. Pezepytywàtywà nehe, pezeamutamutar katu pà nehe. Aze amo uzapo ikatu ꞌym maꞌe nehe, pepytywà nehe, Tupàn pe imuzewyr kar pà nehe."
49,4,3,Tupàn Hekwe wiko pepyꞌa pe aꞌe. Aꞌe rupi pepurapo wer Tupàn hemiapo putar haw rehe. Nezewe mehe pezemonoꞌog pitài teko ài. Pepytuꞌu zo iapo re nehe. Taꞌe pezemonoꞌog Tupàn ikatu haw inuromo pe xe.
49,4,4,"Uzeruzar maꞌe paw pitài teko ài wanekon aꞌe wà. Pitài tekwe wiko zanepyꞌa pe aꞌe, Tupàn Hekwe aꞌe. Pitài maꞌe xiàro zaiko. Tupàn heko haw pe zaneho àwàm xiàro. Kwehe mehe Tupàn zanerexarexak aꞌe, uzepyr zaneho àwàm hàro kar pà zanewe aꞌe."
49,4,5,"Pitài zo Zanezar. Pitài rehe zo zazeruzar. Zazemuzahazahak kar, aꞌe rupi Tupàn Zanezar romo heko haw xixak kar purupe. Pitài zo aꞌe."
49,4,6,"Pitài zo Tupàn aꞌe. Teko paw wanu ài hekon. Teko paw wazar romo hekon no. Umaꞌereko iko, maꞌe iapo kar pà teko nànàn no. Puruinuromo paw rupi hekon aꞌe, maꞌe inuromo paw rupi hekon aꞌe no. Wiko tuwe peinuromo."
49,4,7,"Zaneruwihawete umur ukàgaw uzeruzar maꞌe wanupe aꞌe, ikatu maꞌe iapo kar pà wanupe pitàitàigatu aꞌe. Wemiapo putar haw uzapo kar wanupe. Uzapo kar amo maꞌe amo pe. Uzapo kar amo ae maꞌe amo ae pe no. Pitàitàigatu uzapo maꞌe Zaneruwihawete hemimutar rupi wà."
49,4,8,Nezewe iꞌi Tupàn zeꞌeg pape rehe imuapyk pyrer kwehe arer aꞌe.
49,4,9,"Aꞌe ꞌym mehe wezyw wà ywy rehe. — Wezyw maꞌe kwer, zaꞌe izupe. Aꞌe ae ywate oho maꞌe kwer romo hekon aꞌe kury. Ywak nàn hekon. Ywy nàn hekon no. Umynehem ywak ywy Wekwe pupe."
49,4,11,Aꞌe ae uzapo kar ikatu maꞌe teko wanupe. Umuigo kar amo wemimono kar romo ywy nànàn aꞌe wà. Umuigo kar amo Tupàn zeꞌeg imumeꞌu har romo aꞌe wà no. Umuigo kar amo zeꞌeg puràg imumeꞌu har romo aꞌe wà no. Umuigo kar amo uzeruzar maꞌe waneruzeꞌegar romo aꞌe wà no. Umuigo kar amo Tupàn zeꞌeg rehe upurumuꞌe maꞌe romo aꞌe wà no.
49,4,12,"Aꞌe maꞌe uzapo aꞌe, Tupàn hemiruzeꞌeg paw wamuhyk pà aꞌe. Aꞌe rupi hemiruzeꞌeg uzapo putar hemiapo putar haw aꞌe wà nehe. Aꞌe rupi ikàg putar uzeruzar haw rehe wà nehe, Zezuz hetekwer imuhyk pà wà nehe. Nezewe mehe zane paw rupi zaiko putar pitài teko romo zanezeruzar haw rupi nehe. Taꞌe xikwaw weraꞌu putar Tupàn Taꞌyr zane nehe xe. Nezewe mehe zaiko putar teko tyàro maꞌe romo nehe, zahem putar Zaneruwihawete tuaꞌu haw zàwenugar ài zane nehe no."
49,4,14,"Kwarer aꞌe wà, uzeruzar wyzài temuꞌemaw rehe aꞌe wà. Nazaiko kwaw kwarer ài nehe. Nazaiko kwaw kanu ykotok hemiraha ài nehe. Taꞌe ykotok uhuaꞌu maꞌe weraha kanu aꞌe xe, oho àwàm me aꞌe xe. Nezewegatete hemuꞌem maꞌe ipurumuzeruzar kar wer zepe zanerehe wemuꞌemaw rehe aꞌe wà. Nazazeruzar kwaw hehe zane nehe. Aze miar nuexak kwaw upyhykaw nehe, uzepyhyk putar ipupe nehe. Nezewegatete aꞌe hemuꞌem maꞌe aꞌe wà no, omonoꞌog amogwer uzepyr aꞌe wà, wanupe wemuꞌem pà aꞌe wà."
49,4,15,"Nazazeruzar kwaw wazeꞌeg rehe. Ximumeꞌu tuwe zeꞌeg azeharomoete har nehe. Tekwe Puràg uzamutar katu kar teko zanewe aꞌe wà, wanupe zanezeꞌeg mehe aꞌe wà. Tuwe zanetuaꞌu nehe. Tuwe zaiko Zaneruwihawete ài nehe. Taꞌe zaiko hetekwer ài zane xe. Wiko wetekwer iàkàg ài aꞌe no."
49,4,16,"Zaiko hemiruzeꞌeg romo zane. Xiruzar izeꞌeg zaiko no. Zaiko hetekwer pegegwer ài. Hetekwer pegegwer aꞌe wà, uzemonoꞌogatu tuwe aꞌe wà. Amo omogatu amogwer wanehe aꞌe. Aze hetekwer pegegwer ikatu wà nehe, hetekwer ikatu putar nehe no, ikàg putar nehe no. Zanekàg putar nehe no, aze zazeamutamutar katu zane nehe no."
49,4,17,Zanereko haw ipyahu Zezuz inuromo zaneAꞌe rupi nezewe aꞌe peme Zanezar her rehe ihe nehe. Peiko zo hehe uzeruzar ꞌym maꞌe wazàwe nehe. Naꞌimaꞌenukwaw kwaw ikatu maꞌe rehe aꞌe wà.
49,4,18,"Pyhaw wata maꞌe ài wanekon wà, taꞌe naꞌimaꞌenukwaw wer kwaw ikatu maꞌe rehe aꞌe wà xe. Umàno maꞌe kwer ài wanekon wà, taꞌe Tupàn numuigo kar kwaw uzepyr aꞌe wà nehe xe. Ikatu ꞌym maꞌe iapo mehe wà, nuzemumikahy kwaw wà."
49,4,19,"Ikatu ꞌym maꞌe iapo mehe wà, naꞌimaranugar pixik kwaw wà. Uzapo ikatu ꞌym maꞌe teteaꞌu waiko wà. Nuzeagaw kwaw upytuꞌu haw rehe iapo re wà."
49,4,20,"Napezemuꞌe kwaw agwer maꞌe rehe, Zaneruwihawete rehe pezemuꞌe mehe pe."
49,4,21,"Azeharomoete peinu hehe izeꞌegaw. Peiko hemiruzeꞌeg romo. Pemuꞌe amogwer pe wà no, zeꞌeg azeharomoete har rehe pe wà no, Zezuz rehe zeꞌegaw rehe pe wà no."
49,4,22,"Pezapo wi wi zo penemiapo kwer kwehe arer ikatu ꞌym maꞌe nehe. Pepyꞌa pe pemaꞌenukwaw pawer kwehe arer aꞌe, uzapo kar ikatu ꞌym maꞌe peme tuweharupi aꞌe. Pepuir izuwi nehe kury. Taꞌe pemuaiw iko aꞌe xe. Taꞌe hemuꞌem peme aꞌe xe, ikatu ꞌym maꞌe iapo kar pà peme aꞌe xe. — Aze erezapo ikatu ꞌym maꞌe nehe, nerurywete putar nehe, iꞌi muaꞌu iko newe. Tuwe Tupàn umupyahu kar pepyꞌa aꞌe nehe, pemaꞌenukwaw paw iapo katu pà aꞌe nehe no. Aꞌe mehe amo ae maꞌe ikatuahy maꞌe rehe pemaꞌenukwaw putar nehe."
49,4,24,"Aze zanekamir izemàner nehe, xityk nehe. Ximunehew putar ipyahu maꞌe zane nehe. Nezewegatete pezapo ikatu maꞌe nehe kury, ikatu ꞌym maꞌe rehe pemaꞌenukwaw ꞌym pà nehe kury. Kwehe mehe pepurapo wer ikatu ꞌym maꞌe rehe. Ko ꞌar rehe Tupàn peapo ipyahu maꞌe ài aꞌe kury. Aꞌe rupi pezapo putar ikatuahy maꞌe hemimutar rupi nehe kury."
49,4,25,"Teko haw pyahu maꞌe rehe zanereko hawPenemuꞌem zo pezeupeupe nehe, amo wanupe nehe. Tuweharupi pemumeꞌu zeꞌeg azeharomoete har amogwer uzeruzar maꞌe wanupe nehe, penuwake har wanupe nehe. Taꞌe zaiko Zaneruwihawete hetekwer ipegegwer ài paw rupi zane xe. Aze zaneremuꞌem zanezeupeupe nehe, zaneremuꞌemaw nuzawy kwaw Zezuz hetekwer imugaz taw nehe. Uzemumikahy putar henu mehe nehe."
49,4,26,"Aze amo uzapo ikatu ꞌym maꞌe nehe, aze peikwahy hehe nehe, aze pekwahy haw uzapo kar ikatu ꞌym maꞌe peme nehe, naꞌikatu kwaw nezewe mehe nehe. Peneharaz hemiapo kwer wi aꞌe ꞌar mehe we nehe. Tuwe kwarahy nuixe kwaw pekwahy mehe we nehe. Aze napepytuꞌu kwaw peikwahy re tàritykaꞌi nehe, Zurupari uzapo kar putar ikatu ꞌym maꞌe peme nehe. Aꞌe rupi, — Pepytuꞌu tàritykaꞌi peikwahy re nehe, aꞌe peme."
49,4,28,"Aꞌe maꞌe rehe imunar maꞌe aꞌe wà nehe kury, pemupytuꞌu kar wamunar ire maꞌe rehe pe wà nehe kury. Tuwe uzypyrog umaꞌereko pà wà nehe. Tuwe nezewe omonoꞌog wemiꞌu ràm umaꞌe ràm hekuzar wà nehe. Aꞌe rupi aꞌe ae upuner maꞌe hereko ꞌymar wapytywà haw rehe aꞌe wà nehe no."
49,4,29,"Pemumeꞌu zo zeꞌeg iaiw maꞌe amo pe nehe. Xo zeꞌegatu zo pemumeꞌu purupe nehe. Aꞌe rupi pepytywà putar amogwer pe wà nehe, wazeruzar haw rehe pe wà nehe. Aꞌe rupi pezeꞌegaw umukatu putar amogwer aꞌe wà nehe no."
49,4,30,"Pemuzemumikahy kar zo Tupàn Hekwe Puràg nehe. Naꞌiakatuwawahy kwaw ikatu ꞌym maꞌe rehe aꞌe. Aze pezapo ikatu ꞌym maꞌe nehe, uzemumikahy putar nehe. Taꞌe Tupàn umur Wekwe pepyꞌa pe aꞌe xe, wemiruzeꞌeg romo peneko haw hexak kar pà purupe aꞌe xe. Nezewe xikwaw ko maꞌe zane. Amo ꞌar mehe Tupàn pepyro putar Zurupari wi aꞌe nehe, pemuigo kar pà uzepyr aꞌe nehe."
49,4,31,"Pepytuꞌu pezekutukutuk ire nehe. Pepytuꞌu pezehezehe peakatuwatuawahy ꞌym ire nehe. Aze peikwahy nehe, pepytuꞌu tàritykaꞌi nehe. Pezeꞌeg ahyahy zo amo pe nehe. Pezeꞌeg zemueteahy zo amo rehe nehe. Pepuir ikatu ꞌymaw wi paw rupi katete nehe."
49,4,32,"Xo ikatuahy maꞌe zo pezapo amo wanupe nehe. Aze amo upuraraw maꞌerahy nehe, pezemumikahy nehe no. Aze amo uzapo ikatu ꞌym maꞌe peme nehe, peneharaz hemiapo kwer wi nehe, imunàn pà nehe. Taꞌe Tupàn heharaz penemiapo kwer ikatu ꞌym maꞌe wi aꞌe xe. Nuzepyk kwaw penehe nehe, taꞌe Zaneruwihawete umàno penekuzaromo aꞌe xe."
49,5,1,Zaiko Tupàn purumuzàmuzàg romo zaneTupàn peamutar katu aꞌe. Aꞌe rupi peiko ipurumuzàmuzàg ài pe. Aꞌe rupi pepuramutamutar izàwe nehe.
49,5,2,"Zaneruwihawete zaneamutar katu aꞌe. Aꞌe rupi umàno zanerekuzaromo. Nezewegatete pezamutamutar katu amogwer pe wà nehe no. Aꞌe rupi ikatuahy maꞌe pezapo putar wanupe nehe no. Pezemono Tupàn pe nehe. Aze pekatu nehe, hurywete putar aꞌe nehe. Izupe pezemono haw nuzawy kwaw yhyk hyàkwenaw izupe. Hyàkwen yhyk purupe. Nezewegatete Tupàn hurywete putar penehe nehe."
49,5,3,"Peiko Tupàn hemiruzeꞌeg romo pe. Aꞌe rupi, tuwe pepyr har nuker kwaw wemireko ꞌym wapuhe nehe, umen ꞌym wapuhe nehe. Tuwe pepyr har nuzeꞌegaiwete kwaw nehe. Tuwe nuzapo kwaw wyzài ikatu ꞌym maꞌe nehe no. Tuwe ni amo nahewyrowyroahy kwaw temetarer teteaꞌu rehe uzeupe nehe. Tuwe naꞌipurupyro wer kwaw temetarer rehe amo wanuwi nehe."
49,5,4,"Pezeꞌegaiwete zo nehe. Pezeꞌeg zo maꞌe kwaw par ꞌym ài nehe. Pezeꞌeg urywahy e zo ikatu ꞌymaw rehe nehe. Aze pezapo nezewe nehe, naꞌikatu kwaw peneko haw nehe. Penemiapo kwer naꞌipuràg kwaw Tupàn huwa rupi nehe. Aze pezeꞌegatu Tupàn pe nehe, ikatu haw imumeꞌu pà izupe nehe, ikatu weraꞌu nezewe mehe nehe."
49,5,5,"Azeharomoete pepuner ko zeꞌeg rehe pezeruzar haw rehe nehe. Zaneruwihawete aꞌe nehe, Tupàn aꞌe nehe no, weraha putar wemiruzeꞌeg uzepyr aꞌe wà nehe. Kuzà wyzài aꞌe wà, kuzà wyzài puhe oho maꞌe aꞌe wà no, noho pixik kwaw wapyr aꞌe wà nehe. Ni amo noho kwaw Tupàn pyr nehe. Uzeꞌegaiwete maꞌe aꞌe wà nehe no, maꞌeaiwete iapo har aꞌe wà nehe no, noho kwaw wapyr aꞌe wà nehe no. Uzemuiroiroahy maꞌe aꞌe wà nehe no, noho kwaw wapyr aꞌe wà nehe no. Taꞌe uzemuiroiroahy maꞌe aꞌe wà xe, tupàn aꞌuaꞌu imuwete katu har ài wanekon aꞌe wà xe, taꞌe uzamutar katu wemetarer aꞌe wà xe, Tupàn iamutar katu ꞌym pà aꞌe wà xe."
49,5,6,"Tatainy rehe zanereko hawAze awa hemuꞌem peme nehe, — Pezapo agwer maꞌe nehe, taꞌe Tupàn nuzepyk kwaw penehe nehe xe, aze iꞌi peme nehe, pezekaiw zo hehe nehe. Aze teko uzapo agwer ikatu ꞌym maꞌe wà nehe, Tupàn uzepyk putar tuwe wanehe nehe. Taꞌe nuzeruzar kwaw izeꞌeg rehe wà xe."
49,5,7,Aꞌe rupi pezemuryparypar zo agwer teko wanehe nehe.
49,5,8,"Pe kwehe mehe pe, peiko pyhaw wata maꞌe ài pe, taꞌe ikatu ꞌym maꞌe iapo har romo peiko pe xe. Ko ꞌar rehe peiko Tupàn hemiruzeꞌeg romo kury. Aꞌe rupi peiko ꞌaromo wata maꞌe ài kury. Taꞌe ikatu maꞌe iapo har romo peiko kury xe. Peiko tuweharupi ꞌaromo wata maꞌe ài nehe ty wà, Tupàn ikatu haw rehe peneko pà nehe ty wà. Tatainy ihyape haw aꞌe, xo ikatu haw zo uzapo kar purupe aꞌe. Ikatuahy maꞌe romo upurumuigo kar aꞌe, azeharomoete har heruzar har romo no."
49,5,10,Pekar Tupàn hemimutar iapo pà izupe nehe.
49,5,11,"Petyryk ikatu ꞌym maꞌe wi nehe, amogwer wanemiapo kwer ikatu ꞌym maꞌe wi nehe. Pyhaw wata maꞌe ài wanekon aꞌe wà. Taꞌe ikatu ꞌym maꞌe iapo har romo wanekon aꞌe wà xe. Aze maꞌeꞌyw naꞌiꞌa pixik kwaw nehe, naꞌikatu kwaw zanewe nehe. Nezewegatete aꞌe teko aꞌe wà no. Nuzapo pixik kwaw ikatu maꞌe wà, aꞌe rupi naꞌikatu kwaw Tupàn pe wà. Aze tatainy uhyape katu nehe, umumaw ipytunaw nehe. Nezewegatete aze pemumeꞌu Tupàn ikatu haw wanupe nehe, ikatu ꞌym maꞌe iapo har wanupe nehe, teko upytuꞌu putar ikatu ꞌym maꞌe iapo re wà nehe."
49,5,12,"Uzapo ikatu ꞌym maꞌe teko wanuwa rupi ꞌym aꞌe wà. Namumeꞌu kwaw wanemiapo kwer ikatu ꞌym maꞌe kwez xe ihe, taꞌe hemaranugar tuwe imumeꞌu mehe ihe xe."
49,5,13,"Aze tatainy uhyape katu tàpuz me nehe, uhyape putar maꞌe paw nehe. Aꞌe rupi maꞌe tàpuz me har paw uzexak kar zanewe aꞌe. Nezewegatete aze Tupàn hemiruzeꞌeg uzapo ikatu maꞌe aꞌe wà nehe, amogwer imaꞌenukwaw putar wemiapo kwer rehe aꞌe wà nehe no. — Naꞌikatu kwaw heremiapo kwer ihe, iꞌi putar uzeupe aꞌe wà nehe. Aze zazeruzar Zaneruwihawete rehe nehe, zaiko putar ꞌaromo wata maꞌe ài nehe. Aꞌe rupi Tupàn iꞌi nezewe aꞌe, uzeꞌeg imuapyk kar pà pape rehe aꞌe."
49,5,15,Aꞌe rupi pemeꞌegatu peneko haw rehe nehe. Aipo peiko ikatu maꞌe iapo har romo. Peiko zo Tupàn kwaw ꞌymar ài nehe. Peiko Tupàn kwaw par romo nehe.
49,5,16,Tuweharupi pezapo ikatuahy maꞌe peho peiko nehe. Taꞌe ko ꞌar rehe teko uzapo ikatu ꞌym maꞌe teteaꞌu waiko aꞌe wà xe.
49,5,17,"Peiko zo iranaiwaꞌu maꞌe romo nehe. Pekwaw Tupàn hemiapo putar haw nehe, taꞌe ipurapo kar wer maꞌe rehe wemimutar rupi peme aꞌe xe."
49,5,18,"Pekaꞌu zo nehe. Aze awa ukaꞌu aꞌe nehe, umuaiw putar weko haw aꞌe nehe. Tuwe Tekwe Puràg pemynehem ukàgaw pupe nehe."
49,5,19,"Pezegar pezeupeupe nehe, Zaneruwihawete ikatu haw imumeꞌu pà Tupàn pe nehe. Pezegar pezeupeupe nehe, penurywete haw imumeꞌu pà Tupàn pe nehe. Taꞌe Zezuz aꞌe xe, tuwihawete romo hekon aꞌe xe. Pezegar pezeupeupe nehe, penurywete haw imumeꞌu pà Tupàn pe nehe, taꞌe pezeruzar Zaneruwihawete Zezuz rehe xe. Pemuzàg zegar haw Zanezar pe nehe no, ikatu haw imumeꞌu pà pepyꞌa pe nehe no. Tuweharupi pemumeꞌu Tupàn zaneru ikatu haw izupe nehe, Zanezar Zezuz Zaneruwihawete her rehe nehe, hemimur kwer paw rehe nehe, hemiapo kwer paw rehe nehe no."
49,5,21,"Uzeꞌeg Pawru awa hemireko maꞌe wanupe aꞌe kury, kuzà imen maꞌe wanupe aꞌe noPe pitàitàigatu pe nehe, peiko weraꞌu zo amogwer wanuwi nehe. Tuwe pepurapo wer ikatu maꞌe rehe amogwer wanupe nehe. Taꞌe pemuwete katu Zaneruwihawete xe."
49,5,22,"Kuzà imen maꞌe aꞌe wà nehe, tuwe weruzar umen zeꞌeg aꞌe wà nehe, Zanezar zeꞌeg heruzar haw zàwegatete aꞌe wà nehe."
49,5,23,"Taꞌe awa aꞌe wà xe, wemireko heruzeꞌegar romo wanekon aꞌe wà xe. Taꞌe nezewegatete Zaneruwihawete aꞌe no xe, uzehe uzeruzar maꞌe waneruzeꞌegar romo hekon aꞌe no xe. Zaneàkàg uzapo kar maꞌe zaneretekwer wanupe aꞌe wà. Nezewegatete Zaneruwihawete wiko Zanezar romo aꞌe, maꞌe iapo kar pà zanewe aꞌe."
49,5,24,Tuwe kuzà weruzar umen zeꞌeg aꞌe wà nehe. Taꞌe nezewegatete uzeruzar maꞌe weruzar Zaneruwihawete zeꞌeg aꞌe wà no xe.
49,5,25,"Taꞌe nezewe Zaneruwihawete aꞌe no xe, uzamutar katu uzehe uzeruzar maꞌe aꞌe wà no xe. Uzemono uzezuka kar pà wanekuzaromo aꞌe. Awa aꞌe wà nehe no, tuwe uzamutar katu wemireko nezewegatete aꞌe wà nehe no. Xiputuka zanekamir zane, imukatu pà zane."
49,5,26,"Nezewegatete Zaneruwihawete uzezuka kar aꞌe, wemiruzeꞌeg ikatuahy maꞌe romo zanemuigo kar pà aꞌe. Taꞌe iporomonokatu wer zanerehe Tupàn pe uzeꞌeg pupe aꞌe xe. Ikatuahy maꞌe romo zanemuigo kar aꞌe, taꞌe ipurumur wer zanerehe uzeupe aꞌe xe. Taꞌe — Heremiruzeꞌeg ikatuahy maꞌe, iꞌi wer zanewe aꞌe xe. Zanepuràg eteahy putar aꞌe ꞌar mehe nehe. Naheta pixik kwaw ikatu ꞌym maꞌe zanerehe nehe no. Kuzàwaza imen romo mehe nuzyzyzyzyg kwaw aꞌe. Uzahak aꞌe no, wipiwer imumaw pà uzewi aꞌe no. Nezewegatete uzeruzar maꞌe ipuràg eteahy putar Zaneruwihawete ipyr uzemonoꞌonoꞌog pà wà nehe no. Uzeruzar maꞌe uzemonoꞌog putar Zaneruwihawete ipyr aꞌe wà nehe, kuzàwaza uzyzyzyzyg ꞌym maꞌe ài aꞌe wà nehe, izipiwer ꞌym maꞌe ài aꞌe wà nehe."
49,5,28,"Awa kwer wà, uzamutar katu wetekwer wà. Nezewegatete, tuwe uzamutar katu wemireko wà nehe, wetekwer ài wà nehe. Tuwe awa uzamutar katu wemireko wà nehe, uzeamutar katu haw ài wà nehe."
49,5,29,"Ni amo niꞌi kwaw nezewe wà. — Kwa, heretekwer naꞌikatu pixik kwaw ihewe ihe, niꞌi kwaw uzeupe wà. Nan. Umaiꞌu wà. Uzekaiw katu uzehe wà. Nezewegatete Zaneruwihawete uzekaiw katu uzehe uzeruzar maꞌe wanehe aꞌe no."
49,5,30,Taꞌe zaiko hetekwer pegegwer ài zane xe.
49,5,31,"Taꞌe nezewe iꞌi Tupàn zeꞌeg kwehe arer pape rehe imuapyk pyrer aꞌe xe. — Aꞌe rupi nehe, awa wezar putar u nehe, wezar putar uhy nehe no. Uzemonoꞌog putar oho wemireko rehe nehe. Aꞌe mokoz teko wiko putar pitài teko ài aꞌe wà nehe."
49,5,32,"Tupàn ukwaw kar maꞌe azeharomoete har ikwaw pyr ꞌym zaneipy wanupe aꞌe, ꞌaw zeꞌeg imuapyk kar pà aꞌe. Nuzeꞌeg kwaw awa kuzà wanehe zutykaꞌi aꞌe. Zaneruwihawete inuromo pitài teko ài zanereko haw rehe izeꞌeg aꞌe, hehe uzeruzar maꞌe wanehe izeꞌeg aꞌe."
49,5,33,"Uzeꞌeg iko penehe aꞌe no. Tuwe awa kwer uzamutar katu wemireko pitàitàigatu wà nehe, uzeamutar katu haw ài wà nehe. Tuwe kuzàgwer uzeruzeꞌeg umen wanehe wà nehe no, pitàitàigatu wà nehe no."
49,6,1,"Uzeꞌeg Pawru awa wanupe aꞌe kury, wanaꞌyr wanupe aꞌe noPe kwarearer pe no. Aze Zaneruwihawete rehe uzeruzar maꞌe romo peiko nehe, peruzar penu pehy pe wà nehe no, taꞌe nezewe haw ikatu Tupàn pe xe."
49,6,2,"— Pemuawate katu penu pehy pe wà nehe, iꞌi Tupàn zeꞌeg kwehe arer aꞌe. Nezewe iꞌi Tupàn aꞌe ꞌar mehe aꞌe. — Aze pemuawate katu penu pehy pe wà nehe, ikatuahy putar peneko haw peme nehe, peiko putar kwehe peywy rehe nehe no, iꞌi zutew waipy wanupe."
49,6,4,"Pe awa kwer pe, pe kuzàgwer pe no. Pezapo zo maꞌe pepurumuzàmuzàg wanupe wamuikwahy kar pà nehe. Nan. Pemugakwaw Zanezar Zaneruwihawete heruzar kar pà wanupe pe wà nehe, hehe wamuꞌe pà pe wà nehe no."
49,6,5,"Uzeꞌeg Pawru umaꞌereko e maꞌe wanupe aꞌe kury, wazar wanupe aꞌe noPe amo pe umaꞌereko maꞌe pe no. Peruzar pezar ko ywy rehe har pe wà nehe no, wanuwi pekyze pà nehe no, wamuawate katu pà nehe no. Pemaꞌereko katu Zaneruwihawete pe. Nezewegatete pemaꞌereko pezar ko ywy rehe har wanupe nehe no."
49,6,6,"Aze umeꞌe waiko penehe wà nehe, pemaꞌereko katu peiko nehe. Aze numeꞌe kwaw waiko penehe wà nehe, pemaꞌereko aꞌe rupi katete nehe no. — Amaꞌereko katu putar nehe. Aꞌe mehe hekatu putar hezar wanupe nehe, peze zo nehe. Pemaꞌereko katu tuwe nehe. Tuwe pepyꞌa ipurapo wer tuwe Tupàn hemimutar rehe nehe, taꞌe Zaneruwihawete pe umaꞌereko maꞌe romo peiko pe no xe."
49,6,7,"Pemaꞌereko pezar pe nehe, penurywete haw rupi nehe, taꞌe napemaꞌereko kwaw awa pe zutykaꞌi xe. Nan kwaw pa. Pemaꞌereko peiko Zanezar pe no."
49,6,8,"Pemaꞌenukwaw katu ko maꞌe rehe nehe. Zanezar umekuzar putar teko wamaꞌereko katu awer pitàitàigatu wanupe aꞌe nehe, wanemiapo kwer ikatu maꞌe aꞌe nehe no. Aze amo pe umaꞌereko maꞌe romo wanekon wà nehe, aze uzeupe umaꞌereko maꞌe romo wanekon wà nehe no, umekuzar putar wamaꞌereko awer nehe."
49,6,9,"Pe umaꞌereko maꞌe wazar pe no, peiko ikatu maꞌe romo peme umaꞌereko maꞌe wanupe nehe no. — Aze napemaꞌereko katu kwaw ihewe nehe, azepyk putar tuwe penehe ihe nehe, peze zo wanupe nehe. Pemaꞌenukwaw ko maꞌe rehe nehe. Pe ty wà, penemiruzeꞌeg aꞌe wà no, paw rupi katete pezar ywate har hemiruzeꞌeg romo peiko no. Uzepyk putar ikatu ꞌym maꞌe iapo har wanehe aꞌe nehe, aze umaꞌereko maꞌe romo wanekon wà nehe, aze wazar romo wanekon wà nehe no. Zuawygatu putar Tupàn huwa rupi wà nehe."
49,6,10,"Zauxiapekwer ài zaikoXo hemaꞌemumeꞌu haw imumaw paw romo xe kury. Amumeꞌu putar ko maꞌe peme ihe nehe kury. Pemuzuapyr wiwi pekàgaw heraha hereko nehe, Zanezar inuromo nehe, ikàgaw inuromo nehe no."
49,6,11,"Zauxiapekwer aꞌe wà, umunehew kamir tàtà maꞌe aꞌe wà, zapew tàtà maꞌe aꞌe wà no. Weraha takihepuku wà no. Aꞌe rupi zawaiw katu wazuka haw wà. Zurupari hemuꞌem wer peme aꞌe, ikatu ꞌym maꞌe iapo kar pà peme aꞌe. Pezemuàgàꞌym nehe, zauxiapekwer wazàwe nehe. Tupàn umur putar ukàgaw peme aꞌe nehe. Aꞌe mehe pekàg putar nehe. Aꞌe mehe Zurupari nuzapo kar kwaw ikatu ꞌym maꞌe peme aꞌe nehe."
49,6,12,"Zauxiapekwer uzàmàtyryꞌym amo zauxiapekwer ko ywy rehe har aꞌe wà. Peàmàtyryꞌymar nuiko kwaw zauxiapekwer romo aꞌe wà. Zurupari peàmàtyryꞌymar romo hekon aꞌe. Hemiruzeꞌeg peàmàtyryꞌymar romo wanekon aꞌe wà no. Tekwe romo wanekon wà. Nuiko kwaw teko romo wà. Aꞌe tekwe wanuwihaw aꞌe wà no, peàmàtyryꞌymar romo wanekon aꞌe wà no. Weruzeꞌeg teko ywy rehe har wà, ikatu ꞌym maꞌe iapo kar pà wanupe wà. Aꞌe teko pyhaw wata maꞌe ài wanekon wà."
49,6,13,"Peiko zauxiapekwer wazàwe nehe. Tupàn umur ukàgaw peme. Aꞌe rupi pekàg nehe. Aꞌe rupi aze aꞌe tekwe ipurapo kar wer ikatu ꞌym maꞌe rehe peme wà nehe, napezapo kwaw nehe. Peiko putar zauxiapekwer umàno ꞌym maꞌe ài nehe. Napezapo kwaw ikatu ꞌym maꞌe nehe. Pezapo wi wi putar ikatu maꞌe nehe."
49,6,14,"Zauxiapekwer umeꞌegatu tuweharupi aꞌe wà. Pemeꞌegatu pe nehe no. Umunehew uzekuꞌapixi haw wà. Uhyk nezewe wà. Tuweharupi pemumeꞌu zeꞌeg azeharomoete har nehe. Aꞌe rupi pehyk putar nehe no. Zeꞌeg azeharomoete har nuzawy kwaw zekuꞌapixi haw peme. Zauxiapekwer umunehew ukamir tàtà maꞌe wà. Aꞌe rupi amo nuzuka kwaw takihe pupe aꞌe wà, nuzywà kwaw aꞌe wà. Nezewegatete pezapo ikatuahy maꞌe peho peiko nehe, ikatu ꞌym maꞌe iapo ꞌym pà nehe. Aꞌe rupi Zurupari nuzapo kar kwaw ikatu ꞌym maꞌe peme nehe no. Penemiapo kwer ikatu maꞌe nuzawy kwaw kamir tàtà maꞌe aꞌe."
49,6,15,"Zauxiapekwer umunehew uxapat wà. Aꞌe rupi upuner muite wata haw rehe wà. Pezemuàgàꞌym Tupàn zeꞌeg puràg imumeꞌu haw rehe nehe. — Tupàn upurumuawyze uzeupe aꞌe, peze peho purupe nehe. Nezewe mehe pehyk putar zauxiapekwer wazàwe nehe no."
49,6,16,"Zauxiapekwer weraha wyrapewaꞌi uꞌyw wi uzemimaw romo wà. Aꞌe rupi takihepuku aꞌe, uꞌyw aꞌe no, nukutuk kwaw aꞌe wà. Zurupari hemuꞌem peme aꞌe. Hemuꞌemaw nuzawy kwaw uꞌyw ukaz maꞌe aꞌe. Aze pezeruzar Zezuz rehe nehe, napezeruzar kwaw Zurupari zeꞌeg rehe nehe. Napezapo kwaw ikatu ꞌym maꞌe nehe. Pezeruzar haw nuzawy kwaw uꞌyw wi pezemimaw aꞌe nehe."
49,6,17,"Zauxiapekwer umunehew zapew tàtà maꞌe wà. Tupàn pepyro tatahu wi aꞌe, pemuigo kar pà uzepyr tuweharupi aꞌe. Pepyro haw nuzawy kwaw zapew tàtà maꞌe aꞌe. Zauxiapekwer weraha takihepuku wà. Tupàn Hekwe umur uzeꞌeg peme aꞌe. Pezemuꞌe izeꞌeg rehe nehe, ikwaw katu pà nehe, heruzar pà nehe. Aꞌe mehe pehyk putar nehe. Izeꞌeg nuzawy kwaw takihepuku aꞌe."
49,6,18,"Aꞌe maꞌe paw pezapo nehe, Tupàn pe pezeꞌeg mehe nehe. — Hepytywà pe nehe, Tupàn, peze izupe nehe. Tuweharupi pezeꞌeg izupe nehe, aze Hekwe pemuzeꞌeg kar nezewe nehe. Aꞌe rupi pemeꞌegatu putar nehe. Pepytuꞌu zo pezeꞌeg ire izupe nehe. Tuweharupi pezeꞌeg peiko Tupàn hemiruzeꞌeg wanehe nehe, izupe nehe, ikatu maꞌe henoz pà izupe nehe."
49,6,19,"Pezeꞌeg izupe herehe nehe no. Aꞌe rupi umur putar uzeꞌeg ihewe aꞌe nehe, imumeꞌu kar pà ihewe aꞌe nehe. Aꞌe rupi aze uhyk ihewe nehe, azeꞌeg putar xe har wanupe nehe, Tupàn zeꞌeg ikwaw ꞌym pyrer imumeꞌu pà wanupe nehe, wanuwi hekyze ꞌym pà nehe. Taꞌe Tupàn hemur kar xe har wanupe aꞌe xe, uzeꞌeg puràg imumeꞌu kar pà ihewe aꞌe xe. Aꞌe rupi hemunehew kar xe zemunehew paw pe aꞌe wà. Pezeꞌeg Tupàn pe hekyze ꞌym àwàm rehe nehe. Aꞌe mehe nakyze kwaw wanuwi ihe nehe no, zeꞌeg puràg imumeꞌu mehe wanupe ihe nehe. Taꞌe nezewe ikatu putar Tupàn pe nehe xe."
49,6,21,"Upaw eteaꞌi Pawru zeꞌeg xe aꞌe kuryXik aꞌe, zanerywyr zaneremiamutar katu aꞌe, Zanezar pe umaꞌereko katu maꞌe aꞌe, umumeꞌu putar hereko haw peme aꞌe nehe, pepyr oho mehe aꞌe nehe. Aꞌe rupi pekwaw putar hereko haw nehe no."
49,6,22,"Amono kar putar pepyr ihe nehe. Aꞌe rupi umumeꞌu putar xe urereko haw peme aꞌe nehe, pepyꞌa imukàg pà aꞌe nehe."
49,6,23,"Tupàn zaneru aꞌe, Zanezar Zezuz Zaneruwihawete aꞌe no, tuwe pemupytuꞌu kar maꞌe wi pekyze re aꞌe wà nehe. Tuwe pemuzeamutamutar katu kar wà nehe no. Tuwe pemuzeruzar katu kar uzehe wà nehe no."
49,6,24,"Aze amo uzamutar katu Zanezar Zezuz Zaneruwihawete aꞌe wà nehe, tuwe Tupàn upuhareko katu aꞌe teko aꞌe wà nehe, aze aꞌe teko nupytuꞌu kwaw iamutar katu re aꞌe wà nehe.Upaw kwez kury.Pawru."
50,1,1,"PiriIhe Pawru ihe. Ko hepape amono kar putar peme ihe nehe kury. Ximot aꞌe no, xe hepyr hekon aꞌe no. Ure Zaneruwihawete Zezuz pe umaꞌereko maꞌe romo uruiko ure. Pe Tupàn hemiruzeꞌeg Piri tawhu pe har romo peiko pe, Zaneruwihawete Zezuz rehe uzeruzar maꞌe romo peiko pe. Oromono kar putar ko pape peme ure nehe kury, peneruzeꞌegar wanupe nehe no, pepytywà har wanupe nehe no."
50,1,2,"Tupàn zaneru aꞌe, Zanezar Zezuz Zaneruwihawete aꞌe no, tuwe pepuhareko aꞌe wà nehe, ikatuahy maꞌe iapo pà peme aꞌe wà nehe. Tuwe pemurywete kar wà nehe. Aꞌe rupi napekyze kwaw maꞌerahy ipuraraw paw wi nehe. Tuwe pemuigo kar ukatu haw rehe wà nehe no."
50,1,3,"Pawru uzeꞌeg Tupàn pe Piri pe har wanehe aꞌeTuweharupi azeꞌeg teko Tupàn pe ihe. Hezeꞌeg mehe azeꞌeg penehe ihe. — Nekatuahy Tupàn, taꞌe nerehe uzeruzar maꞌe Piri tawhu pe har uzeruzar katu nerehe aꞌe wà xe."
50,1,4,Azeꞌeg penehe izupe. Hezeꞌeg mehe herurywete ihe.
50,1,5,Taꞌe hepytywàgatu pe peiko Tupàn zeꞌeg puràg imumeꞌu mehe pe xe. Izypy mehe hepytywà pe. Te ko ꞌar rehe no.
50,1,6,"Aꞌe rupi akwaw katu ko maꞌe ihe. Tupàn uzypyrog ikatuahy maꞌe iapo haw rehe peme aꞌe. Uzapo wiwi iko. Te Zaneruwihawete Zezuz tur mehe nehe, umumaw putar aꞌe maꞌe nehe."
50,1,7,"Tuweharupi hemaꞌenukwaw penehe ihe. Taꞌe apuamutar katu ihe xe. Herurywete penehe, taꞌe Tupàn zeꞌeg puràg imumeꞌu mehe hepytywà pe no xe. Taꞌe maꞌerahy kwer ipuraraw mehe hepytywà pe no xe. Ko ꞌar rehe aiko zemunehew paw pe ihe, Hom tawhu pe ihe. Hepytywà pe peiko ko ꞌar rehe no. Amo ꞌar mehe amumeꞌu Tupàn zeꞌeg puràg aha teko taw nànàgatu ihe. Hepytywà pe peiko aꞌe ꞌar mehe no."
50,1,8,"Tupàn wiko aꞌe heremiapo azeharomoete har ikwaw par romo aꞌe, aꞌe peamutar katu haw hepyꞌa pe har aꞌe, Zaneruwihawete ipyꞌa wi tuwe tur aꞌe."
50,1,9,"Nezewe uruzeꞌeg uruiko Tupàn pe tuweharupi ure, penehe ure. — O Tupàn. Piri tawhu pe har nerehe uzeruzar maꞌe aꞌe wà nehe, tuwe tuweharupi uzeamutamutar katu aꞌe wà nehe. Tuwe ukwaw katu weraꞌu nezeꞌeg wà nehe no. Tuwe ukwaw ikatuahy maꞌe iapo haw wà nehe, tuwe ukwaw ikatu ꞌym maꞌe iapo re upytuꞌu haw wà nehe no, uruꞌe uruiko Tupàn pe."
50,1,10,"— Aꞌe rupi uzapo putar ikatuahy maꞌe wà nehe, uruꞌe uruiko izupe. Aꞌe rupi Zaneruwihawete tur mehe nehe, naheta pixik kwaw ikatu ꞌym maꞌe penehe nehe. Aꞌe rupi teko nuzeꞌeg zemueteahy kwaw penehe aꞌe wà nehe. Uzeꞌegatu putar penehe wà nehe."
50,1,11,"Zezuz Zaneruwihawete pemukatu putar aꞌe nehe no. Aꞌe rupi peiko putar tuwe ikatuahy maꞌe romo pe nehe no. Aꞌe rupi pezapo putar xo ikatuahy maꞌe zo nehe no. Aꞌe rupi pexak kar putar Tupàn ikàgaw ipuràg eteahy haw teko wanupe nehe no. Aꞌe rupi teko aꞌe wà nehe no, uzeꞌegatu putar Tupàn rehe aꞌe wà nehe no."
50,1,12,"Pawru wiko Zaneruwihawete imurywete kar haw rehe aꞌeAiko xe zemunehew paw pe ihe, taꞌe amumeꞌu Tupàn zeꞌeg taw nànàgatu ihe xe. Tuwihaw naꞌiakatuwawahy kwaw Zezuz rehe aꞌe wà. Aꞌe rupi hemunehew kar xe wà. Ikatuahy nezewe haw ihewe, taꞌe amumeꞌu Tupàn zeꞌeg teko xe har wanupe ihe kury xe. Aꞌe rupi zauxiapekwer xe har paw rupi aꞌe wà, amogwer xe har paw rupi aꞌe wà no, ukwaw Zaneruwihawete hemiruzeꞌeg romo hereko haw aꞌe wà kury. Ukwaw Zezuz rehe hemunehew pawer xe aꞌe wà."
50,1,14,"Amogwer uzeruzar maꞌe xe har ukwaw xe hereko haw aꞌe wà no. Ukwaw hekàgaw wà, aꞌe rupi nukyze kwaw amogwer wanuwi wà kury. Uzeruzar weraꞌu Zanezar rehe wà kury. Tuweharupi uzeꞌeg wiwi oho waiko Tupàn zeꞌeg rehe wà, uzeruzar ꞌym maꞌe wanuwi ukyze ꞌym pà wà."
50,1,15,"Amo Zaneruwihawete rehe zeꞌegaw imumeꞌu har aꞌe wà, hewyrowyroahy herehe aꞌe wà. Ipuruzukaiw ihewe wà. Amogwer Tupàn zeꞌeg imumeꞌu har aꞌe wà, umumeꞌu katu izeꞌeg waiko aꞌe wà. Nupuràmàtyryꞌym kwaw imumeꞌu mehe wà. Tupàn zeꞌeg imumeꞌu har ikatuahy maꞌe aꞌe wà, ikatuahy nezewe aꞌe wà, taꞌe upuruamutar katu aꞌe wà xe, taꞌe uzamutar katu Tupàn aꞌe wà no xe, taꞌe ukwaw katu Tupàn hemimono karer romo hereko haw aꞌe wà no xe, taꞌe ukwaw izeꞌeg imumeꞌu katu har romo hereko haw aꞌe wà no xe. Amogwer umumeꞌu Zaneruwihawete rehe zeꞌegaw oho waiko purupe aꞌe wà, taꞌe heko wer zepe tuwihaw romo aꞌe wà xe. Ipurupuraraw kar wer maꞌerahy rehe ihewe wà, xe zemunehew paw pe hereko mehe wà. Ipurumuzemumikahy kar wer herehe wà no."
50,1,18,"Nazekaiw kwaw aꞌe nezewe haw rehe ihe. Zaneruwihawete rehe zeꞌeg puràg imumeꞌu haw rehe zo azekaiw ihe, ikatu mehe, ikatu ꞌym mehe no. Aꞌe rupi herurywete ihe. Amumeꞌu wiwi putar Zaneruwihawete rehe zeꞌegaw teko wanupe ihe nehe."
50,1,19,Taꞌe pezeꞌeg herehe Tupàn pe tuweharupi xe. Zezuz Zaneruwihawete hekwe hepytywà iko tuweharupi aꞌe. Hemuhem kar putar xe wi zemunehew paw wi amo ꞌar mehe nehe.
50,1,20,"Hereko wer tuwe ikàg maꞌe romo ko ꞌar rehe ihe, xe zemunehew paw pe hereko mehe ihe. Aze nahekàg kwaw nehe, aze azawy herape nehe, azemumikahy putar nehe. Aze hekàg nehe, aꞌe mehe amogwer xe har uzeꞌegatu putar Zaneruwihawete rehe aꞌe wà nehe. Aze aikuwe nehe, ikatu ihewe nehe. Aze amàno nehe, ikatu ihewe nehe no. Zuawygatu ihewe nehe. Aꞌe rupi apuner Zaneruwihawete uhuaꞌu haw ikwaw kar haw rehe amogwer teko wanupe ihe nehe."
50,1,21,Zaneruwihawete wiko hereko haw romo ihewe aꞌe. Hemàno àwàm nuzawy kwaw ikatuahy maꞌe teteaꞌu heremipyhyk ràm ihewe nehe no.
50,1,22,"Aze aikuwe nehe, aze azapo amo maꞌe imurywete kar pà nehe, ikatu ihewe nezewe mehe nehe no. Aze aikuwe nehe, aze amàno nehe, uzuawygatu ihewe nehe. Mokoz heremimutar. Aꞌe rupi hepurezar wer tuwe zepe ko hereko haw rehe hemàno pà ihe, aꞌe rupi aha tuwe mo Zaneruwihawete ipyr ihe. Aꞌe zo ikatuahy aꞌe xe."
50,1,24,"Aze aikuwe nehe, hekatu weraꞌu peme nehe, taꞌe apuner putar pepytywà wi haw rehe nehe xe."
50,1,25,Akwaw katu ko maꞌe. Namàno kwaw ko ꞌar rehe nehe. Apyta putar pepyr nehe. Aꞌe rupi apupytywà putar nehe. Aꞌe rupi peruzar putar Tupàn zeꞌeg nehe. Aꞌe rupi penurywete weraꞌu putar pezeruzar haw rehe nehe kury.
50,1,26,"Aꞌe rupi pepyr hereko mehe nehe, pezeꞌegatu putar amogwer wanupe nehe no, herehe nehe no. Taꞌe apupytywà putar ihe nehe xe. Aꞌe rupi peruzar katu weraꞌu putar Zaneruwihawete Zezuz nehe kury."
50,1,27,"Pekàg pezeruzar haw rehe neheAꞌe rupi aze peho tuwe Zaneruwihawete zeꞌeg puràg rupi peiko nehe, pezemonoꞌog pà nehe, aꞌe mehe pekatuahy putar ihewe nehe. Aꞌe rupi aze napuner kwaw heho haw rehe pepyr nehe, ainu putar pezeruzar katu haw imumeꞌu haw nehe kury. Aenu putar ikatu ꞌym maꞌe wi petyrykaw imumeꞌu haw nehe no. Aenu putar pezeruzar haw rehe pezemonoꞌogaw imumeꞌu haw nehe no, zeꞌeg puràg rehe pezemonoꞌogaw imumeꞌu haw nehe no."
50,1,28,"Pekyze zo peàmàtyryꞌymar wanuwi nehe. Aꞌe rupi peàmàtyryꞌymar ukwaw putar ikàg maꞌe romo peneko haw aꞌe wà nehe, ukwaw putar ikàg ꞌym maꞌe romo weko haw aꞌe wà nehe no. Tupàn ikàg weraꞌu wanuwi aꞌe."
50,1,29,"Tupàn pemumaꞌereko kar iko Zaneruwihawete pe aꞌe. Pemuzeruzar kar iko hehe no. Aze Zurupari upuraraw kar maꞌerahy peme aꞌe nehe, Zaneruwihawete rehe pezeruzar haw rehe aꞌe nehe, Tupàn numupytuꞌu kar kwaw ipuraraw kar ire ko ꞌar rehe aꞌe nehe."
50,1,30,Kwehe mehe Zurupari upuraraw kar maꞌerahy kwer ihewe aꞌe. Napytuꞌu kwaw Tupàn zeꞌeg imumeꞌu re aꞌe ꞌar mehe. Taꞌe Tupàn hemukàg kar aꞌe ꞌar mehe aꞌe xe. Pekwaw hepytuꞌu ꞌym awer pe. Ko ꞌar rehe nezewegatete hekon wiwi no. Upuraraw kar wiwi maꞌerahy iko ihewe no. Hekàg wiwi ihe no. Nezewegatete upuraraw kar putar maꞌerahy kwer peme nehe no. Pekàg putar nehe no. Napepytuꞌu kwaw Tupàn zeꞌeg imumeꞌu re maꞌerahy ipuraraw mehe nehe no.
50,2,1,"Zezuz wiko Tupàn zàwegatete aꞌeZaneruwihawete rehe uzeruzar maꞌe romo peiko pe, aꞌe rupi penurywete pe kury. Peamutar katu aꞌe, aꞌe rupi napezemumikahy kwaw pe. Tekwe Puràg wiko pepyꞌa pe aꞌe kury. Pezeamutamutar katu peiko no, heamutar katu pà no."
50,2,2,"Pezemonoꞌonoꞌog Tupàn zeꞌeg heruzar pà nehe, pezeàmàtyryꞌym ꞌym pà nehe. Pezeamutamutar nehe no. Pe paw rupi katete pe nehe, pepurapo wer Tupàn hemiapo putar haw rehe nehe, pezemonoꞌonoꞌog pà nehe."
50,2,3,"Pezapo zo maꞌe penemimutar rupi nehe. Pezeꞌeg zo nezewe nehe, — O, azapo putar ikatuahy maꞌe ihe nehe no, aꞌe rupi amogwer uzeꞌegatu putar herehe aꞌe wà nehe no, peze zo pezeupe nehe. Peiko weraꞌu zo amogwer wanuwi nehe. — O, aiko weraꞌu amogwer wanuwi ihe, peze zo amo pe nehe."
50,2,4,"Pezekaiw katu pezehezehe nehe no. — Xo herehe zo azekaiw putar ihe nehe, peze zo nehe."
50,2,5,Peiko tuwe Zaneruwihawete Zezuz ài pezeinuinuromo nehe.
50,2,6,"— Aiko Tupàn zàwegatete ihe, aiko teko wazar romo paw rupi katete ihe, niꞌi kwaw izupe aꞌe ꞌar mehe. Amo ꞌar mehe uzeꞌeg putar nezewe nehe. Ywy rehe wiko mehe nuzeꞌeg kwaw nezewe."
50,2,7,"Nan kwaw pa. Naheko wer kwaw ikàg weraꞌu maꞌe romo ywy rehe wiko mehe.Umaꞌereko maꞌe ài hekon, teko hemiruzeꞌeg ài hekon no. Ikàg ꞌym maꞌe romo hekon aꞌe ꞌar mehe.Uzexak kar awa romo wiko pà.Amogwer nezewe iꞌi izupe aꞌe wà, — O, awa romo hekon aꞌe, iꞌi izupe wà."
50,2,8,u heruzar pà nezewe.
50,2,9,"amogwer wanuwihaw romo ikàg weraꞌu maꞌe romo imuigo kar pà.— Ne tuwihawete romo ereiko ne kury,nekàg weraꞌu amogwer tuwihaw wanuwi paw rupi katete ne kury,iꞌi Tupàn izupe."
50,2,10,"ywate har wà nehe,paw rupi katete uzeamumew putar Zezuz huwa rupi wà nehe.Uzeꞌegatu putar waiko hehe wà nehe no."
50,2,11,"— Zezuz Zaneruwihawete aꞌe, Zanezarete romo hekon aꞌe, iꞌi putar uzeupeupe wà nehe no.Aꞌe mehe nehe, teko paw rupi katete wà nehe,wexak putar Tupàn zaneru ikàgaw ipuràg eteahy haw wà nehe."
50,2,12,"Uzeruzar maꞌe wexak kar putar Tupàn ikatu haw teko wanupe aꞌe wà neheHemyrypar wà, pepyr hereko mehe peho hezeꞌeg rupi. — Peruzar wiwi hezeꞌeg nehe no, aꞌe peme kury. Tupàn ikàg weraꞌu pewi aꞌe. Pekyze izuwi nehe. Pepyro aꞌe, aꞌe rupi pezapo ikatuahy maꞌe peho peiko nehe, taꞌe pepyro aꞌe xe."
50,2,13,"Tuweharupi Tupàn penehe hekon. Aꞌe rupi pepurapo wer maꞌe rehe hemimutar rupi nehe. Pepuner putar hemiapo putar haw iapo haw rehe nehe, taꞌe omono putar ukàgaw peme aꞌe nehe xe."
50,2,14,"Pezapo maꞌe peho peiko Tupàn pe nehe. Aze teko upuraraw kar maꞌerahy kwer peme nehe, pezeꞌeg zemueteahy zo wanehe nehe. — Tupàn nuzekaiw katu kwaw iko herehe aꞌe, peze zo nehe. Pezeꞌeg muzewyzewyrahy zo amo wanupe nehe no."
50,2,15,"Aꞌe rupi ikatuahy maꞌe romo peiko putar nehe, ikatu ꞌym maꞌe wainuromo nehe. Tupàn purumuzàmuzàg ài peiko nehe, ikatu ꞌym maꞌe iapo ꞌymar romo peiko nehe no. Zahytata uhyape katu pyhaw aꞌe wà. Nezewegatete pexak kar putar Tupàn ikatu haw teko wanupe nehe no,"
50,2,16,"izeꞌeg puràg imumeꞌu pà wanupe nehe no. Aze pezapo nezewe nehe, herurywete putar Zaneruwihawete tur mehe nehe. — Kwez nerehe uzeruzar maꞌe aꞌe wà, weruzar tuwe hezeꞌeg waiko aꞌe wà, aꞌe putar Zezuz pe nehe, tur mehe nehe. — Namumeꞌu e kwaw nezeꞌeg wanupe ihe, nereruzar tuwe aꞌe wà, aꞌe putar izupe nehe."
50,2,17,"Amumeꞌu Tupàn zeꞌeg peme ihe, aꞌe rupi Tupàn iàmàtyryꞌymar aꞌe wà, hemunehew kar zemunehew paw pe aꞌe wà. Hezuka putar ruꞌu wà nehe. Aze hezuka wà nehe, ikatu putar ihewe nehe, taꞌe pezeruzar katu Zezuz rehe pe xe, hezeꞌeg awer henu mehe pe xe. Herurywete ihe."
50,2,18,"Penurywete nehe no. Aze penurywete nehe, herurywete weraꞌu putar ihe nehe no."
50,2,19,"Pawru uzeꞌeg Ximot rehe aꞌe kury, Eparoxi rehe aꞌe noHeporomono kar wer Ximot rehe pepyr ihe. Aze Zezuz Zanezar uputar aꞌe nehe, amono kar putar peme ihe nehe. Aꞌe re uzewyr putar ihewe nehe, peneko haw imumeꞌu pà ihewe nehe. Herurywete putar henu mehe ihe nehe."
50,2,20,"Ximot aꞌe, peamutar katu ihe ài aꞌe."
50,2,21,"Amogwer paw rupi aꞌe wà, uzehe zutykaꞌi uzekaiw waiko aꞌe wà, uzehe zutykaꞌi imaꞌenukwaw aꞌe wà. Nuzekaiw kwaw waiko Zezuz Zaneruwihawete rehe wà. Naꞌimaꞌenukwaw kwaw hemiruzeꞌeg wanehe wà."
50,2,22,"Pekwaw katu Ximot pe. Ikatuahy aꞌe. Umaꞌereko katu iko Tupàn pe. Heraꞌyr ài hekon. Umaꞌereko iko herehe we, Tupàn zeꞌeg puràg imumeꞌu pà teko wanupe."
50,2,23,"Aꞌe rupi heporomono kar wer hehe pepyr. Tuwihaw hemuhem kar putar ruꞌu xe wi zemunehew paw wi wà nehe. Aze nahemuhem kar kwaw xe wi wà nehe, amono kar putar Ximot pepyr nehe. Umumeꞌu putar hereko haw peme aꞌe nehe."
50,2,24,"Aze Zanezar uputar nehe, apuner putar pepyr heho haw rehe tàritykaꞌi ihe nehe. Àrogatu xe wi zemunehew paw wi heho àwàm teko ihe."
50,2,25,"Amono kar putar Eparoxi pepyr ihe nehe no. Herywyr romo hekon aꞌe. Penykyꞌyr romo hekon no. Umaꞌereko iko herehe we Tupàn zeꞌeg imumeꞌu pà no. Amo ꞌar mehe pemur temetarer izupe, taꞌe pepurupytywà wer herehe pe xe. Eparoxi werur aꞌe temetarer ihewe."
50,2,26,"Ipurexak wer tuwe penehe aꞌe. Uzemumikahy, taꞌe peinu imaꞌeahy haw rehe zeꞌegaw xe."
50,2,27,"Imaꞌeahy tuwe aꞌe. Umàno tàri. Tupàn upuhareko. Numumàno kar kwaw. Hepuhareko aꞌe no. Taꞌe aze mo Eparoxi umàno, azemumikahy mo ihe."
50,2,28,Aꞌe rupi heporomono kar wer hehe pepyr azeharomoete ihe. Aꞌe rupi penurywete putar hexak mehe nehe no. Apytuꞌu putar hezemumikahy re nehe no.
50,2,29,"Aꞌe mehe pemuixe kar pepyr nehe, aꞌe pe ihem mehe nehe. Penurywete ihem mehe nehe. Taꞌe penykyꞌyr romo hekon aꞌe xe, taꞌe Zanezar rehe uzeruzar maꞌe romo hekon aꞌe no xe. Pemuawate katu amogwer izàwenugar pe wà nehe no."
50,2,30,"Eparoxi nukyze kwaw umàno haw wi aꞌe. Nuzàn kwaw zauxiapekwer wanuwi. Aꞌe rupi umàno tàri, taꞌe hepytywà iko aꞌe xe. Nezewe uzapo, taꞌe napepuner kwaw hepyr pezur haw rehe pe xe. Aꞌe rupi pemur kar Eparoxi hepyr aꞌe ꞌar mehe."
50,3,1,"Pawru heko wer Zezuz ài aꞌeHerywyr wà. Amo ae maꞌe amumeꞌu putar peme ihe nehe kury. Tuwe Zanezar pemurywete kar aꞌe nehe. Amo ꞌar mehe amumeꞌu maꞌe peme ihe. Amumeꞌu wi putar aꞌe maꞌe peme ihe nehe kury. Aꞌe rupi pekwaw putar Tupàn zeꞌeg imumeꞌu muaꞌu har pe wà nehe, pepyr wanur mehe pe wà nehe."
50,3,2,"Kwehe mehe Tupàn uzeꞌeg Àmàrààw pe aꞌe. — Uruexak heremiruzeꞌeg romo nemuigo kar pà ihe. Aexaexak penaꞌyr ihe wà no, penemimino ihe wà no. Pekwaw kar heremiruzeꞌeg romo peneko haw purupe nehe, pepireraꞌi imonohok kar pà nehe, penaꞌyr penemimino wapireraꞌi wamonohok kar pà nehe no, iꞌi Tupàn Àmàrààw pe. Aꞌe rupi awa kwer Àmàrààw ipurumuzàmuzàg paw rupi katete aꞌe wà, omonohok kar upireraꞌi aꞌe wà, Tupàn hemiruzeꞌeg romo weko haw ikwaw kar pà purupe aꞌe wà. Zezuz tur mehe umàno ywyra kanetar rehe aꞌe. Aꞌe rupi zaiko Tupàn hemiruzeꞌeg romo ko ꞌar rehe amo ae maꞌe iapo pà zane kury. Ko ꞌar rehe awa nomonohok kar kwaw upireraꞌi aꞌe wà kury, Tupàn hemiruzeꞌeg romo weko haw ikwaw kar pà purupe aꞌe wà kury. Amo Àmàrààw izuapyapyr aꞌe wà, zutew aꞌe wà, oho waiko taw nànàn ko ꞌar rehe aꞌe wà, Zezuz rehe uzeruzar maꞌe wanupe uzeꞌeg pà aꞌe wà. — Aze napemonohok kar kwaw pepireraꞌi nehe, napekatu kwaw Tupàn pe nehe, iꞌi muaꞌu oho waiko wanupe wà."
50,3,3,"Izypy mehe aze awa heko wer Tupàn hemiruzeꞌeg romo aꞌe, omonohok kar upireraꞌi aꞌe. Ko ꞌar rehe nan kwaw nezewe kury. Ko ꞌar rehe aze ximuwete katu tuwe Tupàn zane nehe, zanepyꞌa pe zane nehe, aꞌe mehe zaiko putar hemiruzeꞌeg romo zane nehe. Zaneruwihawete Zezuz umàno zanerekuzaromo. Zanerurywete aꞌe rupi zane, imàno awer imumeꞌu pà teko wanupe zane. Nazapuner kwaw maꞌe iapo haw rehe zanezepyro pà tatahu wi. Nazapuner kwaw nezewe zanezeꞌegaw rehe. — O, aze amonohok kar hepireraꞌi ihe nehe, Tupàn hepyro putar tatahu wi aꞌe nehe, nazapuner kwaw zaneꞌe haw rehe kury."
50,3,4,"Ihe Pawru ihe, Àmàrààw hemimino romo aiko ihe. Tuweharupi aruzar zeꞌeg kwehe arer ihe. Aꞌe rupi aze mo zapuner Tupàn hemiruzeꞌeg romo zanereko haw rehe nezewe, aꞌe mehe mo aiko weraꞌu mo amogwer wanuwi paw rupi katete ihe. Taꞌe aruzar tuwe aꞌe zeꞌeg kwehe arer ihe xe. Hezexak kar ire 7 ꞌar imumaw mehe heru omonohok kar hepireraꞌi aꞌe. Azexak kar Izaew hemimino romo. Mezàmi hemimino romo aiko. Emerew romo aiko. — Zutew wà, zaꞌe emerew wanupe Aha tuwe zeꞌeg kwehe arer rupi. Moizez zeꞌeg kwaw par romo parizew her maꞌe romo aiko ihe."
50,3,6," Amo ꞌar mehe aexak Zezuz rehe uzeruzar maꞌe ihe wà kury. Weruzar Zaneruwihawete Zezuz zeꞌeg oho waiko aꞌe wà. Noho kwaw zeꞌeg kwehe arer rupi wà kury. Aikwahy wanupe. Amonoꞌog zauxiapekwer ihe wà. Aruata waneraha taw nàn ihe wà. Aekar Zezuz hemiruzeꞌeg ihe wà, wamunehew kar pà wapetepetek kar pà ihe wà. Zeꞌeg kwehe arer kwaw par parizew her maꞌe romo aiko aꞌe ꞌar mehe ihe. Aze mo aꞌe rupi Tupàn zanemuigo kar wemiruzeꞌeg romo, aꞌe mehe mo aiko mo hemiruzeꞌeg ikatu maꞌe romo ihe. Nuiko kwaw nezewe. Aꞌe rupi nazeꞌeg kwaw nezewe Tupàn pe ihe. — O, aha tuwe nezeꞌeg kwehe arer rupi ihe, aꞌe rupi aiko neremiruzeꞌeg ikatu maꞌe romo ihe, naꞌe kwaw izupe kury. Xo Zaneruwihawete rehe zo azeruzar ihe kury, xo izeꞌeg zo aruzar ihe kury. Nazeꞌeg kwaw zeꞌeg kwehe arer heruzar haw rehe. Hereharaz heremiapo kwer wanuwi paw rupi katete kury. Taꞌe azeruzar Zaneruwihawete Zezuz hezar rehe kury xe, heruzar pà kury xe. Aꞌe rupi namumeꞌu kwaw heremiapo kwer kury. Heremiapo kwer nuzawy kwaw heremityk kwer ihewe. Taꞌe xo nezewe zo akwaw katu putar Zaneruwihawete nehe xe. Taꞌe xo nezewe zo aruzar putar nehe no xe. Aꞌe rupi Zaneruwihawete hemonoꞌog uzehe aꞌe. Pitài teko ài uruiko ure kury. Aꞌe rupi Tupàn nuexak kwaw heremiapo kwer kury. — Aruzar tuwe nezeꞌeg kwehe arer ihe, naꞌe kwaw izupe. Nan. — Azeruzar Zezuz heruwihawete rehe ihe kury, emeꞌe zo heremiapo kwer rehe nehe, emeꞌe heruwihawete hemiapo kwer rehe nehe, taꞌe aiko pitài teko ài Zezuz inuromo ihe kury xe, aꞌe Tupàn pe. Aꞌe rupi Tupàn numeꞌe kwaw heremiapo kwer rehe kury. — Erezeruzar neruwihawete Zezuz rehe kury, aꞌe rupi nekatuahy heruwa rupi kury, neruwihawete Zezuz ài kury, iꞌi Tupàn ihewe kury."
50,3,10,"Hepurukwaw wer xo Zaneruwihawete rehe zo ihe kury. Xo hehe hepureruzar wer no. Ikàg weraꞌu aꞌe. Aꞌe rupi ukweraw wi umàno re. Aputar aꞌe ikàgaw hezeupe. Upuraraw maꞌerahy kwer. Aꞌe rupi hepurupuraraw wer maꞌerahy kwer rehe izàwe nehe no. Umàno no. Hereko wer izàwe no, hemàno mehe no. Taꞌe hekweraw wer hemàno re izàwe nehe no xe."
50,3,12,"Tuweharupi azeagaw Zezuz ài hereko pà ihe, iꞌi Pawru aꞌe kury— Aiko Zaneruwihawete zàwegatete ihe kury, nazapo pixik kwaw ikatu ꞌym maꞌe ihe kury, naꞌe kwaw peme. Zaneruwihawete Zezuz hepyro ikatu ꞌym maꞌe wi aꞌe, ikatuahy maꞌe romo hemuigo kar pà aꞌe, ikatuahy maꞌe iapo har romo hemuigo kar pà aꞌe. Tuweharupi azeagaw izàwe hereko pà."
50,3,13,"Naiko kwaw ikatuahy maꞌe romo ihe rihi, herywyr wà. Nahemaꞌenukwaw kwaw heremiapo kwer rehe. Xo ikatuahy maꞌe iapo àwàm rehe hemaꞌenukwaw kury, ikatu ꞌym maꞌe iapo haw wi hetyrykaw rehe kury. Aruzar wiwi putar Zaneruwihawete Zezuz zeꞌeg ihe nehe, taꞌe Tupàn umumàno kar Zezuz herekuzaromo aꞌe xe. Aꞌe rupi herenoz putar ywate nehe, uzepyr hemuigo kar pà tuweharupi nehe. Uzàn maꞌe aꞌe, nuzawy kwaw wape uzàn mehe aꞌe. Aꞌe rupi uhem oho àwàm me. Nezewegatete amaꞌereko tuwe Tupàn pe hepytuꞌu ꞌym pà. Aꞌe rupi aha putar ipyr nehe."
50,3,15," Aze peagaw Zaneruwihawete ài peneko pà nehe, aꞌe mehe, — O, Pawru zeꞌeg aꞌe, azeharomoete aꞌe, peze putar ihewe nehe. Aze ko hezeꞌeg naꞌikatu kwaw peme nehe, tuwe rihi, peruzar wiwi zeꞌeg peme Tupàn hemimur kwer nehe. Aꞌe rupi amo ꞌar mehe, Tupàn ukwaw kar putar hezeꞌeg ikatu haw peme aꞌe nehe."
50,3,17,"Peiko ihe ài nehe, herywyr wà. Aze amo heko wer hezàwe nehe, pemeꞌe hehe nehe, aꞌe rupi pekwaw putar hezàwe peneko àwàm nehe no."
50,3,18,"Amo ꞌar mehe amumeꞌu maꞌe peme ihe. Amumeꞌu wi putar peme kury. Amo teko hemuꞌem peme aꞌe wà. — Uruiko Zanezar rehe uzeruzar maꞌe romo ure, iꞌi muaꞌu peme wà. Aꞌe teko aꞌe wà, Zaneruwihawete iàmàtyryꞌymar romo wanekon aꞌe wà. Azemumikahy wanemuꞌemaw rehe."
50,3,19,"Nuweruzar kwaw Tupàn wà. Ipuruꞌu e wer temiꞌu teteaꞌu rehe wà, ipurupyhyk wer maꞌe teteaꞌu rehe uzeupe wà. Aꞌe maꞌe iputar haw aꞌe, nuzawy kwaw wazar aꞌe. Aꞌe rupi oho putar tatahu pe wà nehe. Uzapo ikatu ꞌym maꞌe oho waiko wà, umaranugar ꞌym pà wà. — Pexak heremiapo kwer ty wà, iꞌi purupe wà. Xo ko ywy rehe weko haw rehe zo imaꞌenukwaw wà. Naꞌimaꞌenukwaw kwaw Tupàn pyr oho haw rehe wà."
50,3,20,Nazaiko kwaw wazàwe zane. Zaiko putar ywate nehe. Zaiko ywate har romo. Taꞌe zanepyro har Zanezar Zezuz Zaneruwihawete wiko aꞌe pe aꞌe xe. Xiàro izewyr àwàm zaiko zane.
50,3,21,"Umàno re ukweraw mehe hetekwer ipyahu aꞌe. Numàno pixik kwaw hetekwer ipyahu maꞌe nehe. Tur mehe nehe, umupyahu kar putar zaneretekwer nehe no, aꞌe rupi nazamàno pixik kwaw nehe no. Taꞌe ikàg weraꞌu tuwe aꞌe xe. Wiko putar maꞌe wazar romo teko wanuwihaw romo paw rupi katete nehe."
50,4,1,"Pawru weruzeꞌeg Piri pe har aꞌe wà kuryHerywyr wà, apuamutar katu ihe. Apuexakaꞌu ihe. Hemurywete kar pe. Amumeꞌu pekatu haw amogwer wanupe. Aꞌe rupi peho tuwe peiko Zanezar zeꞌeg rupi nehe."
50,4,2,"Azeꞌeg putar mokoz kuzà wanupe ihe kury. Ewo, kuzà ipy her romo aꞌe. Xin, inugwer her romo aꞌe. Zanezar Zezuz hemiruzeꞌeg romo peiko, zàkwà wà. Aꞌe rupi naꞌikatu kwaw pezeàmàtyryꞌymaw izupe. Pepytuꞌu pezeàmàtyryꞌym ire nehe, zàkwà wà, aꞌe peme kury."
50,4,3,"Azeꞌeg putar herupi umaꞌereko maꞌe aꞌe pe har pe kury. — Epytywà aꞌe kuzà ne wà nehe ty. Emupytuꞌu kar wazeàmàtyryꞌym ire ne wà nehe ty. Taꞌe kwehe mehe umaꞌereko katu oho herupi aꞌe wà xe. Awa Keremen her maꞌe aꞌe no, umaꞌereko katu oho herupi aꞌe no. Amogwer herupi umaꞌereko maꞌe paw rupi aꞌe wà no, Tupàn umuapyk waner upape rehe aꞌe wà no, amogwer uzepyr wiko maꞌe ràm waner wanuwake aꞌe wà no."
50,4,4,"Zanezar aꞌe, tuwe pemurywete kar aꞌe nehe, tuweharupi aꞌe nehe. — Penurywete nehe, aꞌe wiwi peme kury."
50,4,5,Pepuruzukaiw zo amo wanupe nehe. Peiko ikatuahy maꞌe romo amogwer wanupe nehe. Naꞌiàrew kwaw Zanezar tur àwàm aꞌe nehe.
50,4,6,"Pekyze zo maꞌe uzeapo maꞌe ràm wi nehe. Tuweharupi Tupàn pe pezeꞌeg mehe nehe, penoz maꞌe penemimutar izupe nehe. Maꞌe henoz mehe, — O, nekatuahy ne, Tupàn, peze izupe nehe."
50,4,7,"Tupàn pemupytuꞌu kar putar maꞌe wi pekyze re aꞌe nehe, penurywete haw rehe pemuigo kar pà aꞌe nehe. Nazapuner kwaw Tupàn ikatu haw ikwaw katu haw rehe zane. Umurywete kar putar zanepyꞌa aꞌe nehe, taꞌe zazeruzar zaiko Zaneruwihawete Zezuz rehe zane xe."
50,4,8,"Upaw eteaꞌi ko hezeꞌeg ihe. Pemaꞌenukwaw ikatuahy maꞌe rehe tuweharupi nehe. — Ikatuahy aꞌe maꞌe Tupàn pe aꞌe, aze iꞌi teko wà nehe, pemaꞌenukwaw aꞌe maꞌe rehe nehe. Pemaꞌenukwaw maꞌe azeharomoete har rehe nehe no, maꞌe Tupàn pe uzemonokatu maꞌe rehe nehe no, ikatu maꞌe rehe nehe no, iaiw ꞌym maꞌe rehe nehe no, ipuràg eteahy maꞌe rehe nehe no, iranaiwete ꞌym maꞌe rehe nehe no. Aꞌe maꞌe paw rehe pemaꞌenukwaw nehe."
50,4,9,"Apumuꞌe ikatu maꞌe iapo haw rehe ihe. Azapo ikatu maꞌe penuwa rupi no. Peho peiko hezeꞌeg awer rupi nehe. Pezapo maꞌe peiko ihe ài nehe no. Aꞌe mehe Tupàn aꞌe nehe, maꞌe wi zanekyze re zanemupytuꞌu kar har aꞌe, zanerurywete haw imur kar har aꞌe, wiko putar pepyr aꞌe nehe."
50,4,10,"Pawru uzeꞌeg temetarer uzeupe imur kar awer rehe aꞌe kuryHerurywete haw uhuaꞌu ihe, taꞌe Zanezar inuromo aiko ihe xe. Heamutar katu pe. Napepuner kwaw hepytywà haw rehe. Hepytywà pe kwez kury, taꞌe ko ꞌar rehe pepuner nezewe iapo haw rehe xe. Herurywete ihe, taꞌe napepytuꞌu kwaw heamutar ire xe."
50,4,11,"Naheta tete kwaw maꞌe ihewe kury. Nazeꞌeg kwaw hemaꞌe rehe peme. Aze naheta tete kwaw maꞌe ko ꞌar rehe ihewe, ikatu nezewe haw ihewe. Aiko maꞌe hereko ꞌymar romo ko ꞌar rehe. Amo ae ꞌar mehe aiko maꞌe teteaꞌu hereko har romo. Aꞌe re maꞌe hereko ꞌymar romo aiko wi ihe no. Aꞌe re maꞌe teteaꞌu hereko har romo aiko wi ihe no. Maꞌe teteaꞌu heta haw nuzawy kwaw maꞌe heta ꞌymaw ihewe. Aꞌe rupi wyzài ꞌar mehe nehe, wyzài ywy rehe wyzài taw pe hereko mehe nehe, ikatu ihewe nehe. Aze herewykàtà nehe, ikatu ihewe nehe. Aze hemaꞌuhez nehe, ikatu ihewe nehe no. Aze maꞌe teteaꞌu areko nehe, ikatu ihewe nehe. Aze nuhyk kwaw maꞌe ihewe nehe, ikatu ihewe nehe no. Nezewe hereko haw ikatu ihewe."
50,4,13,"Zaneruwihawete umur ukàgaw ihewe. Aꞌe rupi aze hereko haw ikatu nehe, herurywete putar nehe. Aze apuraraw maꞌerahy nehe, herurywete putar tuweharupi nehe no."
50,4,14,Apuraraw maꞌerahy. Hepytywà pe. Pekatuahy ihewe maꞌerahy ipuraraw mehe.
50,4,15,"Izypy mehe zeꞌeg puràg imumeꞌu mehe ahem aha Maxeton ywy wi ihe. Pe Piri tawhu pe har pe, pe zutykaꞌi hepytywà pe aꞌe ꞌar mehe. Pemaꞌenukwaw hepytywà awer rehe no. Xo pe zo pemur temetarer ihewe."
50,4,16,"Texaron pe hereko mehe, naheta kwaw maꞌe ihewe. Naheta kwaw temetarer ihewe. Pemur ihewe. Napemur kwaw pitài haw ihewe. Pemur wiwi ihewe."
50,4,17,"Ikatu penemimur kwer ihewe. Ikatu weraꞌu Tupàn hemimur ràm peme nehe no, hekuzaromo nehe no. Hepurexak wer penehe ipyhyk mehe ihe nehe."
50,4,18,"Uhem penemimur xe ihewe. Eparoxi werur ihewe. Uhyk tuwe ihewe. Ihewe penemimur kwer aꞌe, nuzawy kwaw maꞌe Tupàn pe imur pyrer aꞌe. Ikatuahy izupe."
50,4,19,"Zezuz Zaneruwihawete aꞌe, maꞌe paw wazar romo hekon aꞌe. Tupàn heru aꞌe, omono putar aꞌe maꞌe peme aꞌe nehe, penemimutar aꞌe nehe."
50,4,20,"Teko paw rupi aꞌe wà nehe, uzeꞌegatu putar Tupàn zaneru rehe aꞌe wà nehe, tuweharupi aꞌe wà nehe, awyzeharupi aꞌe wà nehe no. Azeharomoete."
50,4,21,"— Pekatu pa, iꞌi Pawru Piri pe har wanupe aꞌe kuryAmono kar putar hezeꞌeg Tupàn hemiruzeꞌeg nànàn ihe kury. Zaneruwihawete Zezuz hemiruzeꞌeg romo wanekon wà. Zanerywyr xe hepyr har aꞌe wà no, omono kar uzeꞌeg peme aꞌe wà no, — Pekatu pa, iꞌi peme wà. — Pekatu ma, iꞌi peme wà."
50,4,22,"Tupàn hemiruzeꞌeg xe har paw rupi aꞌe wà no, omono kar uzeꞌeg peme aꞌe wà no. Te xe har wanuwihaw heko haw pe har aꞌe wà no, nezewegatete aꞌe wà no."
50,4,23,Tuwe Zanezar Zezuz Zaneruwihaw-ete ikatu haw pepyr hekon aꞌe nehe. Upaw kwez kury. Pawru.
51,1,1,"KoroIhe Pawru ihe, Zaneruwihawete Zezuz hemimono karer romo aiko ihe, taꞌe Tupàn uputar nezewe haw aꞌe xe. Zanerywyr Ximot aꞌe no, xe hepyr hekon aꞌe no."
51,1,2,"Pe Koro tawhu pe har Tupàn hemiruzeꞌeg pe, urerywyr romo peiko pe, Zaneruwihawete rehe uzeruzar maꞌe romo peiko pe. Ko urepape oromono kar putar peme ure nehe kury. Tupàn zaneru aꞌe, tuwe pepuhareko aꞌe nehe, ikatu maꞌe iapo pà peme aꞌe nehe. Tuwe pemupytuꞌu kar maꞌe wi pekyze re nehe, pemurywete kar pà nehe."
51,1,3,"Pawru umumeꞌu Tupàn ikatu haw izupe aꞌe kuryTuweharupi uruzeꞌeg Tupàn pe penehe ure. Wiko Zezuz Zaneruwihawete Zanezar tu romo aꞌe. — Nekatuahy Tupàn, taꞌe Koro tawhu pe har uzeruzar tuwe nerehe aꞌe wà xe, uruꞌe izupe. Urenu Zaneruwihawete Zezuz rehe pezeruzar haw ure. Pezamutar katu Tupàn hemiruzeꞌeg paw rupi pe wà no. Urenu wamutar katu haw imumeꞌu haw ure no."
51,1,5,"Kwehe mehe urumumeꞌu zeꞌeg puràg azeharomoete har peme. — Zezuz umàno penekuzaromo aꞌe, aꞌe rupi napeho kwaw tatahu pe nehe, uruꞌe peme. — Peho putar Tupàn heko haw pe amo ꞌar mehe nehe. Peiko putar ipyr tuweharupi nehe, uruꞌe peme. Henu mehe pezypyrog hehe pezeruzar pà. Pezypyrog pezeamutamutar pà no. Taꞌe peàro tuwe ipyr peho àwàm xe. Azeharomoete peho putar aꞌe pe nehe."
51,1,6,"Urumumeꞌu zeꞌeg puràg peme ure. — Tupàn pepuhareko aꞌe, aꞌe rupi pepyro putar ikatu ꞌym maꞌe wi aꞌe nehe, pepyro putar tatahu wi aꞌe nehe no, uruꞌe peme. Aꞌe rupi pekwaw Tupàn ikatu haw. Nezewe haw urumumeꞌu oroho uruiko taw nàn no. Uzeruzar maꞌe upytuꞌu ikatu ꞌym maꞌe iapo re wà kury. Ikatuahy maꞌe uzapo oho waiko wà kury. Aꞌe rupi waneko haw ikatu weraꞌu kury."
51,1,7,"Awa Epa her maꞌe aꞌe, urerehe we Tupàn pe umaꞌereko maꞌe aꞌe, umaꞌereko tuwe iko Zaneruwihawete pe aꞌe, urerehe we aꞌe. Ureremiamutar katu romo hekon. Izypy mehe umumeꞌu Tupàn zeꞌeg puràg peme."
51,1,8,"Tekwe Puràg uzamutar katu kar teko iko peme aꞌe. — Azeharomoete Koro tawhu pe har uzeruzar maꞌe aꞌe wà, upuruamutar katu aꞌe wà, iꞌi Epa ihewe."
51,1,9,"Aꞌe rupi uruzeꞌeg uruiko Tupàn pe ure, penehe ure. Penehe zeꞌegaw henu re te kutàri uruzeꞌeg penehe izupe. — Ekwaw kar tuwe neremiapo putar haw Koro tawhu pe har wanupe nehe, Tupàn, uruꞌe izupe. — Tuwe nerekwe wiko wainuromo nehe. Aꞌe rupi ukwaw wiwi putar ikatu ꞌym maꞌe wi utyrykaw aꞌe wà nehe no, uruꞌe izupe."
51,1,10,Nezewe mehe pepuner Zanezar hemiapo putar haw iapo haw rehe nehe. Tuweharupi pezapo putar maꞌe imuryw kar pà nehe. Ikatuahy maꞌe teteaꞌu pezapo putar peho peiko nehe. Pekwaw putar Tupàn nehe no. Tuweharupi pekwaw weraꞌu putar nehe.
51,1,11,"Ikàg tuwe aꞌe. Ikàgaw ipuràg eteahy tuwe aꞌe. Tuwe umur ukàgaw peme nehe. Aꞌe mehe pepuner putar wyzài maꞌerahy ipuraraw paw rehe nehe, hehe pezeruzar ire pepytuꞌu ꞌym pà nehe. Tupàn zaneru aꞌe, pemukatu aꞌe, penemiapo kwer ikatu ꞌym maꞌe imunàn pà aꞌe. Aꞌe rupi pepuner peho haw rehe heko haw pe nehe, ipyr peneko pà tuweharupi nehe. Aze naheta kwaw tatainy pyhaw, zazemumikahy zane. Tupàn pyr zanereko mehe nehe, zanerurywete putar nehe. Aꞌe rupi, — Tatainy, zaꞌe heko haw pe zane. Pemumeꞌu Tupàn ikatu haw izupe nehe, penurywete pà nehe, taꞌe pemukatu aꞌe xe."
51,1,13,"Zurupari aꞌe, pyhaw wata maꞌe wazar romo hekon aꞌe. Hemiruzeꞌeg aꞌe wà, ikatu ꞌym maꞌe uzapo waiko aꞌe wà. Tupàn zanepyro ikatu ꞌym maꞌe wi aꞌe. Zanepyro pyhaw wata maꞌe wazar wi aꞌe. Aꞌe rupi Zurupari nuiko kwaw zanezar romo. Tupàn taꞌyr aꞌe, hemiamutar katu aꞌe, aꞌe ae Zanezar romo hekon aꞌe. Zanepyro ikatu ꞌym maꞌe wi aꞌe. Tupàn umunàn zaneremiapo kwer ikatu ꞌym maꞌe zanewi aꞌe. Heharaz putar izuwi nehe, taꞌyr rehe zanezeruzar mehe nehe."
51,1,15,"Pawru umumeꞌu Zezuz imaꞌereko awer xe aꞌe kuryNi amo teko nuexak pixik kwaw Tupàn aꞌe wà. Hexak pyr ꞌym romo hekon aꞌe. Zaneruwihawete aꞌe, uzexak kar aꞌe, Tupàn hexak kar pà purupe aꞌe. Tupàn taꞌyripy romo hekon aꞌe. Ikàg weraꞌu Tupàn hemiapo kwer wanuwi paw rupi katete aꞌe."
51,1,16,"Tupàn uzapo kar maꞌe paw izupe, ywate har wà, ywy rehe har wà no, maꞌe hexak pyr wà, maꞌe hexak pyr ꞌym wà no, tekwe ikàg maꞌe wà no, tuwihaw wà no, pureruzeꞌeg maꞌe wà no, ikàg maꞌe wà no. Aꞌe maꞌe paw Tupàn uzapo kar Zaneruwihawete pe. Aꞌe rupi Zaneruwihawete uzapo aꞌe maꞌe paw rupi aꞌe wà."
51,1,17,"Aꞌe maꞌe paw iapo ꞌym mehe we Zaneruwihawete wiko aꞌe ꞌar mehe aꞌe. Teko wazar romo maꞌe wazar romo hekon paw rupi katete. Umuigo kar ko ꞌar rehe aꞌe wà no. Aze mo numuigo kar iwer wà, aꞌe mehe mo nuiko iwer mo wà."
51,1,18,"Hehe uzeruzar maꞌe aꞌe wà, wiko hetekwer ài aꞌe wà. Wetekwer iàkàg ài hekon aꞌe. Umuigo kar wetekwer iko. Tupàn taꞌyripy romo hekon, màno haw wi imugweraw kar pyrer romo hekon. Tupàn umugweraw kar aꞌe. Aꞌe rupi maꞌe paw wazar romo hekon aꞌe, teko paw waneruzeꞌegar romo hekon aꞌe no. Tuwihawete romo hekon aꞌe."
51,1,19,Taꞌe wereko Tupàn ikàgaw ipuràg eteahy haw uzehe paw rupi katete aꞌe xe. Tupàn romo hekon azeharomoete.
51,1,20,"Tupàn umur kar waꞌyr ywy rehe. Umàno taꞌyr. Ukweraw wi no. Aꞌe rupi Tupàn umuzewyr kar putar wemiapo kwer paw uzeupe aꞌe wà nehe. Taꞌyr umàno ywyra kanetar rehe. Aꞌe rupi upytuꞌu purupe upuruzukaiw ire kury. Umuzewyr kar teko uzeupe aꞌe wà, umuzewyr kar maꞌe paw uzeupe aꞌe wà no, paw rupi aꞌe wà, ywy rehe har wà, ywate har wà no. Umuawyze paw rupi wà."
51,1,21,Pepytuꞌu zo pezeruzar ire neheIzypy mehe peiko muiteaꞌu Tupàn wi. Pezapo ikatu ꞌym maꞌe peho peiko. Ikatu ꞌym maꞌe rehe pemaꞌenukwaw peho peiko no. Aꞌe rupi Tupàn ipuruzukaiw peme aꞌe. Iàmàtyryꞌymar romo peiko.
51,1,22,"Waꞌyr imàno awer rehe Tupàn peapo umyrypar romo kury. Aꞌe rupi pemuawyze kar uzeupe. Umunàn ikatu ꞌym maꞌe pewi. Aꞌe rupi pepuner putar peho haw rehe ipyr nehe, huwa rupi nehe. Taꞌe pekatu izupe kury xe. Aꞌe ꞌar mehe nehe, peiko putar Tupàn pe uzemono maꞌe kwer romo nehe. Naheta kwaw ikatu ꞌym maꞌe penehe nehe. Napekwaw kwaw ikatu ꞌym maꞌe iapo haw aꞌe ꞌar mehe nehe."
51,1,23,"Pezeruzar wiwi peho peiko zeꞌeg azeharomoete har rehe nehe. Pezawy zo aꞌe zeꞌeg nehe. Pepytuꞌu zo heruzar ire nehe. Peàrogatu Zezuz tur àwàm nehe, peàrogatu ipyr peho àwàm nehe no. Zeꞌeg puràg henu mehe pezypyrog hàro pà nehe. Pezekaiw zo temuꞌemaw rehe nehe, aꞌe rupi napepytuꞌu kwaw zeꞌeg puràg rehe pezeruzar ire nehe. Zezuz umumeꞌu kar uzeꞌeg puràg ihewe. Aꞌe rupi imumeꞌu har aꞌe wà, ihe ihe no, urumumeꞌu izeꞌeg oroho uruiko ywy nànàn taw nànàn ure no. Zeꞌeg puràg aꞌe kury, hezar romo uzeapo aꞌe kury."
51,1,24,"Pawru umaꞌereko aꞌe, uzeruzar maꞌe wamukàg pà aꞌeAmumeꞌu Tupàn zeꞌeg peme ihe. Aꞌe rupi Tupàn iàmàtyryꞌymar hemunehew kar hereraha wà, xe Hom tawhu pe wà. Apuraraw maꞌerahy kwer teko ihe, taꞌe amumeꞌu zeꞌeg puràg peme ihe xe. Ywy rehe wiko mehe Zaneruwihawete upuraraw maꞌerahy teteaꞌu aꞌe. Ko ꞌar rehe hemiruzeꞌeg upuraraw maꞌerahy teteaꞌu izàwe aꞌe wà no, hemipuraraw imuhyk pà aꞌe wà no. Aꞌe rupi ipuraraw mehe amuhyk hemipuraraw teko ihe no, amogwer uzeruzar maꞌe wanekuzar romo ihe no. Hetekwer ài wanekon wà."
51,1,25,"Tupàn hemuigo kar wemiruzeꞌeg wanupe umaꞌereko maꞌe romo aꞌe. Hemur kar pepyr, uzeꞌeg puràg imumeꞌu kar pà ihewe. Aꞌe rupi pezeruzar hehe. Aꞌe rupi Tupàn pepyro aꞌe. Umumeꞌu kar uzeꞌeg paw iko ihewe kury."
51,1,26,"Kwehe mehe teko nukwaw kwaw ko zeꞌeg aꞌe wà. Xo ko ꞌar rehe zo Tupàn umumeꞌu kar aꞌe zeꞌeg ikwaw pyr ꞌym iko teko wanupe aꞌe kury. Nezewe Tupàn uzapo putar nehe. Ipurukwaw kar wer uzeꞌeg ikwaw pyr ꞌym rehe wemiruzeꞌeg wanupe. Ikatuahy aꞌe zeꞌeg, teko hurywete henu mehe wà. Umumeꞌu kar iko teko nànàn kury. Aiꞌaw izeꞌeg awer ikwaw pyr ꞌym xe kury. Zaneruwihawete aꞌe, peinuromo hekon aꞌe. Aꞌe rupi peiko putar ikàg maꞌe romo ipuràg eteahy maꞌe romo Tupàn ài nehe, iꞌi aꞌe zeꞌeg ikwaw pyr ꞌym."
51,1,28,"Aꞌe rupi urumumeꞌu Zaneruwihawete hemiapo kwer teko nànàn ure. — Aze napetyryk kwaw ikatu ꞌym maꞌe wi nehe, aze napezewyr kwaw Tupàn pe nehe, aze napezeruzar kwaw Zezuz rehe nehe, peho putar tatahu pe nehe, napeho kwaw Tupàn pyr nehe, pemàno re nehe, uruꞌe oroho uruiko ure, purumuꞌe pà ure. Urumumeꞌu katu zeꞌeg puràg uruiko wanupe. Aꞌe rupi pitàitàigatu ur putar Tupàn huwa rupi aꞌe wà nehe. Wiko putar Zaneruwihawete inuromo wà nehe no. Ikatu maꞌe iapo haw ikwaw par romo wanekon putar wà nehe, ikatu ꞌym maꞌe wi utyryk maꞌe romo wanekon putar wà nehe, huwa rupi oho mehe wà nehe."
51,1,29,"Amaꞌereko tuwe teko ihe, aꞌe maꞌe iapo pà ihe. Zaneruwihawete umur ukàgaw ihewe aꞌe. Hemukàg kar aꞌe. Aꞌe rupi apuner hemiapo putar haw iapo haw rehe ihe."
51,2,1,"Tuweharupi hemaꞌenukwaw putar penehe ihe, Tupàn pe hezeꞌeg pà penehe ihe. Hemaꞌenukwaw Araorixez tawhu pe har wanehe ihe no, amogwer uzeruzar maꞌe hekwaw ꞌymar wanehe ihe no."
51,2,2,"Aꞌe rupi wapyꞌa ikàg putar wà nehe, hurywete putar wà nehe. Uzemonoꞌog putar uzeamutamutar pà wà nehe no. Ukwaw katu putar Tupàn zeꞌeg wà nehe, aꞌe rupi ukwaw katu putar Tupàn heko haw pe oho àwàm wà nehe. Ukwaw putar maꞌe Tupàn zeꞌeg ikwaw pyr ꞌym imim pyrer wà nehe no. Xikwaw aꞌe zeꞌeg zane kury. Aꞌe zeꞌeg umumeꞌu Zaneruwihawete heko awer aꞌe, umumeꞌu zanepyro haw aꞌe no, umumeꞌu Tupàn heko haw pe zaneho àwàm aꞌe no."
51,2,3,"Aze amo uzeruzar Zaneruwihawete rehe aꞌe wà nehe, ukwaw putar Tupàn zeꞌeg ikwaw pyr ꞌym aꞌe wà nehe, ukwaw putar maꞌe izàwe aꞌe wà nehe no."
51,2,4,"Aꞌe rupi amumeꞌu ko maꞌe peme ihe kury. Pezekaiw zo temuꞌemaw rehe nehe. Aze ipuràg eteahy wazeꞌeg peme nehe, aze hemuꞌem nehe, pezekaiw zo wanehe nehe."
51,2,5,"Naiko kwaw pepyr ihe. Apuexakaꞌu ihe. Penexakaꞌu haw nuzawy kwaw pepyr hereko haw ihewe, taꞌe hemaꞌenukwaw katu penehe ihe xe. Pezeruzar katu Zaneruwihawete rehe, aꞌe rupi pezemonoꞌonoꞌog pezemurywete kar pà pezeruzar haw rehe. Herurywete ihe, taꞌe napepytuꞌu kwaw pezeruzar ire xe."
51,2,6,Zaiko Zaneruwihawete Zezuz inuromo zanePemuigo kar Zaneruwihawete Zezuz pezar romo pe. Aꞌe rupi peiko inuromo kury.
51,2,7,"Aze ywyra ipy oho katu ywypahy nehe, ikàg putar nehe. Nezewegatete pezemuꞌe izeꞌeg rehe nehe. Aꞌe mehe ikàg putar pezeruzar katu haw nehe. Taꞌe nezewe azapo kar peme ihe xe, kwehe mehe pemuꞌe mehe ihe xe. Pemumeꞌu hemiapo kwer ikatu haw izupe nehe no."
51,2,8,"Amo hemuꞌem maꞌe uzeꞌeg putar ruꞌu peme nehe. — Akwaw katu maꞌe ihe, peruzar hezeꞌeg nehe, aze iꞌi muaꞌu peme nehe, pezekaiw zo izeꞌeg rehe nehe. Aze uzapo kar maꞌe peme nehe, zutew wanàmuzgwer wazeꞌeg imumeꞌu pà peme nehe, amo teko wazeꞌeg imumeꞌu pà peme nehe, peruzar zo wazeꞌeg nehe."
51,2,9,"Taꞌe Zaneruwihawete aꞌe xe, awa romo hekon azeharomoete aꞌe xe, Tupàn romo hekon azeharomoete aꞌe no xe."
51,2,10,"Peiko Zaneruwihawete inuromo, aꞌe rupi peiko izàwe no. Aꞌe ae wiko Tupàn heko haw pe har wanuwihaw wazar romo paw rupi, amogwer tuwihaw wazar romo paw rupi no."
51,2,11,"Kwehe mehe zutew kar upireraꞌi aꞌe wà, taꞌe Tupàn uzapo kar nezewe haw wanupe aꞌe xe, uzeꞌeg imur pà Àmàràw pe aꞌe xe. Nezewe pexak kar heremiruzeꞌeg romo peneko haw ihewe, iꞌi Àmàràw pe. Nuzapo kar kwaw nezewe zanewe ko ꞌar rehe kury. Zaneruwihawete zanepyro ikatu ꞌym maꞌe wi. Zanepurapo wer hehe. Zanemupytuꞌu kar hehe zanepurapo wer ire. Nezewe wexak kar Tupàn hemiruzeꞌeg romo zanereko haw izupe kury. Ko ꞌar rehe amo ae rupi wexak kar wemiruzeꞌeg romo zanereko haw iko kury."
51,2,12,"Pezemuzahazahak kar mehe peiko Zaneruwihawete rehe we itym pyrer ài. Hehe we imugweraw kar pyrer ài peiko no, taꞌe pezeruzar Tupàn ikàgaw rehe xe. Umugweraw waꞌyr aꞌe. Zanemugweraw putar nehe no."
51,2,13,"Izypy mehe peiko umàno maꞌe kwer ài, taꞌe pezapo ikatu ꞌym maꞌe peiko xe, taꞌe napeiko kwaw zutew romo xe, taꞌe napereko kwaw zeꞌeg kwehe arer xe. Ko ꞌar rehe Tupàn pemuigo kar ukweraw wi maꞌe kwer ài Zaneruwihawete inuromo kury. Tupàn heharaz ikatu ꞌym maꞌe zaneremiapo kwer wi, imunàn pà paw rupi."
51,2,14,"Umuapyk ikatu ꞌym maꞌe zaneremiapo kwer upape rehe. Ko ꞌar rehe kury, umunàn aꞌe zeꞌeg pape wi kury. Taꞌe ywyra kanetar rehe umàno mehe Zaneruwihawete umekuzar zaneremiapo kwer aꞌe pape rehe imuapyk pyrer aꞌe xe. Umumaw kury. Umunàn kury."
51,2,15,Zaneruwihawete umàno ywyra kanetar rehe. Aꞌe re Zurupari nupuner kwaw heruzeꞌegaw rehe aꞌe. Nupuner kwaw maꞌe iapo kar haw rehe izupe. Taꞌe aꞌe zo ikàg weraꞌu amogwer wanuwi aꞌe xe. Wexak kar ikàg weraꞌu haw iko teko wanupe kury.
51,2,16,"Aꞌe rupi amo uzeꞌeg putar nezewe peme wà nehe. — Peꞌu ko maꞌe nehe, pezekwaku kwez maꞌe rehe nehe, pepytuꞌu ko ꞌar rehe, pepytuꞌu zo kwez ꞌar mehe nehe, pezapo maiꞌu haw zahy ipyahu mehe nehe, pezapo zo wyzài maꞌe mytuꞌu haw ꞌar mehe nehe, aze iꞌi peme wà nehe, pezekaiw zo wazeꞌeg rehe nehe. Peruzar zo wazeꞌeg nehe."
51,2,17,"Agwer maꞌe paw rupi aꞌe, xo ur maꞌe ràm iꞌàgaw zo aꞌe, Zaneruwihawete zo wiko azeharomoete har romo aꞌe."
51,2,18,"Aze amo iꞌi peme nehe. — Tupàn wexak kar maꞌe ihewe aꞌe, ihe zutykaꞌi aexak kwez ihe, aze iꞌi peme nehe, pezekaiw zo izeꞌeg rehe nehe. — Napepuner kwaw Tupàn pe pezeꞌegaw rehe nehe, heko haw pe har wanupe pezeꞌegaw rehe nehe, aze iꞌi peme nehe, pezekaiw zo izeꞌeg rehe nehe. Taꞌe aꞌe teko heko wer weraꞌu pewi aꞌe xe. Nuiko kwaw nezewe. Nukwaw kwaw Tupàn zeꞌeg. Nuzeruzar katu kwaw Zaneruwihawete rehe. Zaneretekwer uzapo maꞌe taꞌe zaneàkàg uzapo kar izupe aꞌe xe. Nezewegatete Zaneruwihawete hetekwer ài zaiko zane. Aꞌe wiko wetekwer iàkàg ài aꞌe, taꞌe uzapo kar maꞌe zanewe aꞌe xe. Zanerazuk kwer umukàg zanekagwer iàpytàro haw aꞌe wà. Nezewegatete Zaneruwihawete ikàgaw zanemonoꞌog zanemukàg pà. Aꞌe rupi zazeruzar weraꞌu hehe zane. Xiruzar tuwe izeꞌeg no."
51,2,20,"Zaiko Zaneruwihawete inuromo, zamàno putar inuromo nehe noAze awa umàno aꞌe nehe, amo ae teko nupuner kwaw maꞌe iapo kar haw rehe izupe aꞌe wà nehe. Zaneruwihawete umàno zanerekuzaromo aꞌe. Aꞌe rupi umàno maꞌe kwer ài zaiko zane. Aꞌe rupi ni amo nupuner kwaw maꞌe iapo kar haw rehe zanewe wà nehe. Aꞌe rupi Zurupari hemiruzeꞌeg aꞌe wà, izeꞌeg rupi upureruzeꞌeg maꞌe aꞌe wà, nupuner kwaw ikatu ꞌym maꞌe iapo kar haw rehe zanewe wà kury. — Màràzàwe tuwe peiko wiwi ywy rehe wikuwe maꞌe ài. Màràzàwe tuwe pezapo wiwi ikatu ꞌym maꞌe, aꞌe peme."
51,2,21,"Amo hemuꞌem peme wà. — Pepyhyk zo kwez maꞌe nehe, peꞌu zo ko temiꞌu nehe, pezaky zo ko maꞌe nehe, iꞌi muaꞌu peme wà. Màràzàwe tuwe pezekaiw wazeꞌeg rehe."
51,2,22," Aze peꞌu amo temiꞌu nehe, aꞌe temiꞌu ukàzym aꞌe nehe. Màràzàwe tuwe pekyze izuwi. Amo teko pemuzekwaku kar amo maꞌe rehe aꞌe wà. Teko romo wanekon wà. Xo uzeꞌeg zo umumeꞌu peme wà. Numumeꞌu kwaw Tupàn zeꞌeg peme wà. Upurumuꞌe uzeꞌeg rehe wà. Nupurumuꞌe kwaw Tupàn zeꞌeg rehe wà. Aꞌe teko umuwete katu Tupàn heko haw pe har aꞌe wà. — Ikàg ꞌym maꞌe romo zaiko zane, iꞌi muaꞌu peme wà. Weruzeꞌeg ahyahy wetekwer wà no. Aꞌe rupi — Kwa, azeharomoete peiko Tupàn zeꞌeg imumeꞌu har romo, peze wanupe. — Pezekaiw zo wanehe nehe, aꞌe peme, taꞌe azeharomoete uzapo agwer maꞌe aꞌe wà xe, taꞌe ipurenu wer pezeꞌegatu haw rehe aꞌe wà xe. Aze pezeꞌegatu wanehe nehe, hurywete putar wà nehe. Aꞌe mehe — Zaiko weraꞌu amogwer Tupàn zeꞌeg imumeꞌu har wanuwi zane, iꞌi putar uzeupeupe wà nehe. Nuiko weraꞌu kwaw wà."
51,3,1,"Zaneruwihawete umàno penekuzaromo aꞌe. Ukweraw wi no. Aꞌe rupi peiko ukweraw wi maꞌe kwer ài no. Taꞌe peiko inuromo xe, taꞌe peiko putar tuweharupi Tupàn pyr nehe xe. Zaneruwihawete aꞌe, wiko Tupàn heko haw pe aꞌe, tuwihawete henaw rehe wapyk pà aꞌe. Aꞌe rupi pemaꞌenukwaw Tupàn heko haw pe har maꞌe rehe zo nehe. Pemaꞌenukwaw zo ko ywy rehe har maꞌe rehe nehe. Taꞌe umàno maꞌe kwer ài peiko xe. Peiko wiwi Zaneruwihawete inuromo kury. Peiko putar Tupàn pyr nehe no."
51,3,4,"Zaneruwihawete wiko peneko haw azeharomoete har romo aꞌe. Amo ꞌar mehe uzexak kar wi putar wà ywy rehe har wanupe nehe, teko paw wanuwihawete romo wiko pà nehe. Aꞌe ꞌar mehe nehe, umur putar ukàgaw upuràg eteahy haw peme nehe no. Peiko putar tuwihaw romo aꞌe mehe nehe no."
51,3,5,"Pawru uzeꞌeg zanereko awer kwehe arer rehe aꞌe kury, zanereko àwàm ipyahu maꞌe rehe aꞌe noYwy rehe har ikatu ꞌym maꞌe iapo har aꞌe wà, nuiko kwaw Zaneruwihawete inuromo aꞌe wà. Aꞌe rupi uzapo ikatu ꞌym maꞌe tuweharupi wà. Uzapo ikatu ꞌym maꞌe oho wemireko ꞌym puhe umen ꞌym puhe wà. Nupuner kwaw agwer ikatu ꞌym maꞌe wi utyrykaw rehe wà. Taꞌe ipurapo wer tuwe hehe wà xe. Xo iaiw maꞌe rehe zo ipurapo wer wà. Uputar maꞌe teteaꞌu uzeupe wà, uputar temetarer teteaꞌu uzeupe wà. Maꞌe iputarahy haw aꞌe, nuzawy kwaw tupàn aꞌuaꞌu imuwete haw aꞌe. Naꞌikatu kwaw nezewe haw Tupàn pe."
51,3,6,"Tupàn uzepyk putar agwer maꞌe iapo arer wanehe nehe, taꞌe nuweruzar kwaw izeꞌeg aꞌe wà xe."
51,3,7,"Kwehe mehe peiko agwer teko wazàwe, taꞌe pepurapo wer agwer ikatu ꞌym maꞌe rehe no xe."
51,3,8,Pepytuꞌu agwer maꞌe iapo re ko ꞌar rehe nehe kury. Pepuruzukaiw zo amo wanupe nehe. Pemaꞌenukwaw zo penemireko ꞌym puhe pemen ꞌym puhe peho àwàm rehe nehe. Peakatuwawahy zo amo rehe nehe. Pezeꞌeg zemueteahy zo amo rehe nehe. Pezeꞌeg uryw ahyahy zo ikatu ꞌym maꞌe rehe nehe.
51,3,9,"Penemuꞌem zo pezeupeupe nehe, taꞌe pepytuꞌu penemiapo kwer kwehe arer iapo re xe."
51,3,10,"Ipyahu maꞌe romo peiko kury. Tupàn zaneapo har aꞌe, tuweharupi peapo wiwi iko ikatu maꞌe romo aꞌe, uzezàwenugar romo aꞌe. Aꞌe rupi tuweharupi pekwaw katu weraꞌu peapo har kury."
51,3,11,"Aꞌe rupi zutew wà, zutew ꞌym wà no, upireraꞌi imonohok kar har wà, imonohok kar har ꞌym wà no, karaiw wà, tenetehar wà no, àwà wà no, amo pe umaꞌereko e maꞌe wà, uzeupe umaꞌereko maꞌe wà no, aꞌe paw upuner oho haw rehe Tupàn pyr wà nehe, aze uzeruzar Zezuz Zaneruwihawete rehe wà nehe. Zaneruwihawete wiko putar wyzài teko wainuromo nehe. Wiko putar uzehe uzeruzar maꞌe wainuromo paw rupi katete nehe."
51,3,12,"Peiko Tupàn hemiruzeꞌeg romo. Peamutar katu aꞌe. Izypy mehe penexanexak uzeupe aꞌe. Aꞌe rupi pepuhareko katu amogwer pe wà nehe. Pezapo ikatu maꞌe amogwer wanupe tuweharupi nehe no. — Aiko weraꞌu amo wanuwi ihe, peze zo nehe. Pepuraraw kar zo maꞌerahy amo wanupe nehe. Pepytuꞌu zo pezeruzar ire maꞌerahy ipuraraw mehe nehe."
51,3,13,"Pezepytywàtywà nehe no. Aze amo uzapo ikatu ꞌym maꞌe peme nehe, pezepyk zo hehe nehe, peneharaz hemiapo kwer wi nehe, taꞌe Zanezar heharaz ikatu ꞌym maꞌe penemiapo kwer wi aꞌe xe. Pemunàn amogwer wanemiapo kwer nezewegatete nehe no."
51,3,14,"Pepuruamutar katu nehe no. Aze pepuruamutar azeharomoete nehe, pezemonoꞌonoꞌog putar peinuinuromo nehe, pezeàmàtyryꞌym pixik ꞌym pà nehe."
51,3,15,"Zaneruwihawete pemupytuꞌu kar pezeàmàtyryꞌym ire aꞌe. Aꞌe rupi aze pepurapo wer amo maꞌe rehe nehe, pepuranu pezehezehe nehe. — Aze xiapo aꞌe maꞌe nehe, zazeàmàtyryꞌym wi putar nehe, peze pezeupeupe nehe. — Aꞌe rupi naxiapo kwaw nehe, peze pezeupeupe nehe. Nezewe mehe napezypyrog wi kwaw pezeàmàtyryꞌym pà nehe. Taꞌe Tupàn penenonenoz aꞌe xe, pitài hetekwer ài pemuigo kar pà aꞌe xe, pemupytuꞌu kar pà pezeàmàtyryꞌym ire aꞌe xe. Aꞌe rupi pemumeꞌu ikatu haw izupe nehe."
51,3,16,"Zaneruwihawete zeꞌeg aꞌe, ikatuahy aꞌe. Tuwe wapyk pepyꞌa pe aꞌe nehe. Pezemuꞌemuꞌe peiko nehe, Tupàn zeꞌeg rehe paw rupi nehe. Aꞌe rupi pekwaw putar imaꞌenukwaw paw nehe. Pezegar Tupàn pe nehe. Pemuzàg Tupàn pe zegar haw nehe. Pezegar ikatu haw rehe nehe. Pemumeꞌu ikatu haw izupe pepyꞌa pe nehe, pezegar mehe nehe."
51,3,17,"Peiko Zanezar Zezuz hemiruzeꞌeg romo. Aꞌe rupi maꞌe paw iapo mehe nehe, izeꞌeg imumeꞌu mehe paw rupi nehe no, peiko hemiruzeꞌeg ikatuahy maꞌe romo nehe. Maꞌe iapo mehe nehe, zeꞌeg imumeꞌu mehe nehe, pemumeꞌu Tupàn zaneru ikatu haw izupe nehe, taꞌe Zanezar Zezuz umàno zanerekuzaromo aꞌe xe."
51,3,18,"Pawru uzapo kar ikatuahy maꞌe zanewe aꞌe kuryPe kuzàgwer pe zàkwà wà, peruzar pemen wazeꞌeg nehe, taꞌe Zezuz rehe uzeruzar maꞌe romo peiko pe xe."
51,3,19,"Pe awa kwer pe ty wà, pezamutar katu penemireko pe wà nehe no ty wà. Pezeꞌeg ahyahy zo wanupe nehe."
51,3,20,"Pe kwarearer pe, peruzar penu zeꞌeg tuweharupi nehe, peruzar pehy zeꞌeg nehe no, taꞌe nezewe uzeruzar maꞌe paw uzapo aꞌe wà xe. Taꞌe nezewe haw ikatu Tupàn pe aꞌe nehe no xe."
51,3,21,"Pe tuaꞌu kwer pe, pezeꞌeg ahyahy zo penaꞌyr wanupe nehe, penazyr wanupe nehe. Aze pezeꞌeg ahyahy tuweharupi nehe, aꞌe mehe naꞌipureruzar wer kwaw pezeꞌeg rehe aꞌe wà nehe, taꞌe nupuner kwaw pemurywete kar haw rehe aꞌe wà xe."
51,3,22,"Pe amo pe umaꞌereko maꞌe pe, pezapo pezar ko ywy rehe har wanemiapo putar haw paw rupi nehe. Aze umeꞌe penehe wà nehe, pemaꞌereko katu wanupe nehe. Aze numeꞌe kwaw penehe wà nehe, pepytuꞌu zo pemaꞌereko katu re nehe. — Amaꞌereko katu ihe, aꞌe rupi hekatu putar hezar pe nehe, peze zo nehe. Pemaꞌereko katu tuwe nehe, pezar wanehe pemaꞌenukwaw ꞌym pà nehe. Taꞌe pezar Zezuz uputar nezewe haw aꞌe xe."
51,3,23,"Wyzài maꞌe iapo mehe, pemaꞌereko tuwe peranahy ꞌym pà nehe, Zanezar pe pemaꞌereko haw ài nehe. Pemaꞌereko zo awa wanupe pemaꞌereko haw ài nehe."
51,3,24,"Zanezar umekuzar putar pemaꞌereko haw peme nehe. Pemaꞌenukwaw hekuzar ràm rehe nehe. Omonokatu ikatuahy maꞌe wemiruzeꞌeg wanupe aꞌe. Pepyhyk putar amo ꞌar mehe nehe. Taꞌe Zaneruwihawete aꞌe xe, pezarete romo hekon aꞌe xe. Pemaꞌereko tuwe izupe."
51,3,25,"Amo ꞌar mehe teko paw oho putar Tupàn huwa rupi wà nehe. Pitàitàigatu Tupàn umumeꞌu putar wanemiapo kwer wanupe nehe. Aze amo uzapo ikatu ꞌygwer nehe, Tupàn umumeꞌu putar hemiapo kwer izupe nehe, hehe uzepyk pà nehe. Ni amo nuhem kwaw wemiapo kwer imumeꞌu haw wi wà nehe, taꞌe teko paw uzawy Tupàn zeꞌeg aꞌe wà xe. Zezuz rehe uzeruzar maꞌe zutykaꞌi aꞌe wà nehe, noho kwaw zepykaw pe wà nehe, taꞌe Tupàn uzepyk Zezuz rehe wanekuzaromo aꞌe xe."
51,4,1,"Pe teko wazar pe ty wà, pezapo ikatu maꞌe pezeupe umaꞌereko maꞌe wanupe nehe. Pezar wiko ywate aꞌe. Pemaꞌenukwaw hehe nehe."
51,4,2,Pawru zanereruzeꞌeg aꞌe kuryPezeꞌeg Tupàn pe tuweharupi nehe. Izupe pezeꞌeg mehe pemaꞌenukwaw zo amo ae maꞌe rehe nehe. Pemumeꞌu Tupàn ikatu haw izupe nehe no.
51,4,3,"Pezeꞌeg urerehe nehe no, izupe pezeꞌeg mehe nehe no. — Epytywà Pawru ne wà nehe, peze izupe nehe. — Epytywà Pawru ne nehe Tupàn, aꞌe mehe upuner nezeꞌeg imumeꞌu haw rehe teko teteaꞌu wanupe nehe, upuner ureruwihawete rehe zeꞌeg ikwaw pyr ꞌym imumeꞌu haw rehe aꞌe nehe, peze izupe nehe. Taꞌe aꞌe rupi aiko zemunehew paw pe ihe kury xe. — Epytywà nehe, aꞌe mehe umumeꞌu katu putar nezeꞌeg nehe, aꞌe mehe henu har wenu katu putar aꞌe wà nehe, aꞌe mehe uzeruzar putar nerehe aꞌe wà nehe, peze izupe nehe. Taꞌe aze amumeꞌu katu purupe nehe, wenu katu putar wà nehe xe."
51,4,5,"Aze pepuner Tupàn zeꞌeg imumeꞌu haw rehe amo pe nehe, pemumeꞌu izupe nehe. Pemumeꞌu katu teko wanupe nehe, aꞌe mehe izeruzar wer putar hehe wà nehe."
51,4,6,"Aze pezeꞌeg amo pe nehe, tuwe pezeꞌegatu wanupe. Pezeꞌeg e zo wanupe nehe. Aze pezeꞌegaw ipuràg eteahy wanupe nehe, izeruzar wer putar Zezuz rehe wà nehe. Aze upuranu penehe wà nehe, tuwe pekwaw wazeꞌeg iwazar haw wanupe nehe."
51,4,7,"Zeꞌeg iahykaw rehe harZanerywyr Xik aꞌe, Zanezar pe umaꞌereko katu maꞌe aꞌe, herehe we umaꞌereko maꞌe aꞌe, umumeꞌu putar heremiapo kwer paw peme nehe, hereko haw paw peme aꞌe nehe no."
51,4,8,"Amono kar putar pepyr ihe nehe kury. Aꞌe rupi pemurywete kar putar aꞌe nehe, ureremiapo kwer imumeꞌu pà peme aꞌe nehe."
51,4,9,"Amo awa Onez her maꞌe aꞌe nehe no, oho putar hupi aꞌe nehe no. Zanerywyr romo zanemyrypar romo hekon aꞌe no. Ikàg izeruzar haw. Peneko haw pe har romo hekon. Umumeꞌu putar uzeapo maꞌe kwer xe arer paw peme wà nehe."
51,4,10,"Aritak aꞌe no, xe zemunehew paw pe hepyr hekon aꞌe no, omono kar uzeꞌeg peme aꞌe no. Mak aꞌe, Nape tywyr taꞌyr aꞌe, omono kar uzeꞌeg peme aꞌe no. Aze uhem oho pepyr nehe, pemuixe katu kar penàpuz me nehe, aꞌe peme."
51,4,11,"Zuzue aꞌe, Zut amo her maꞌe aꞌe, omono kar uzeꞌeg peme aꞌe no. Ko awa aꞌe wà, naꞌiruz aꞌe wà, herupi umaꞌereko maꞌe romo wanekon aꞌe wà. Aꞌe zutykaꞌi zutew romo wanekon wà. Amogwer herupi umaꞌereko maꞌe wà, zutew ꞌym romo wanekon wà. Hepytywà tuwe waiko wà. Teko teteaꞌu wiko Tupàn remiruzeꞌeg romo aꞌe wà kury, taꞌe aꞌe naꞌiruz awa hepytywà aꞌe wà xe, Tupàn zeꞌeg puràg imumeꞌu pà aꞌe wà xe."
51,4,12,"Amo pepyr har xe hekon aꞌe no. Epa her romo aꞌe. Zaneruwihawete Zezuz pe umaꞌereko maꞌe romo hekon aꞌe no. Omono kar uzeꞌeg peme. Tuweharupi uzeꞌeg Tupàn pe penehe aꞌe. — Emukàg kar Koro tawhu pe har ne wà nehe, iꞌi iko izupe. — Tuwe uzapo nerekwe Puràg hemiapo putar haw wà nehe, iꞌi izupe. — Tuwe uzeruzar katu nezeꞌeg rehe wà nehe, tuwe weruzar wà nehe no, iꞌi iko izupe, penehe uzeꞌeg pà."
51,4,13,"Umaꞌereko katu Tupàn zeꞌeg heraha pà peme, Araorixez tawhu pe har wanupe no, Iera tawhu pe har wanupe no. Aexak imaꞌereko mehe."
51,4,14,"Iruk aꞌe, muhàg kwaw par zaneremiamutar aꞌe, Nem aꞌe no, omono kar uzeꞌeg peme aꞌe wà no."
51,4,15,"Pemono kar hezeꞌeg uzeruzar maꞌe Araorixez tawhu pe har wanupe nehe. Amono kar hezeꞌeg Nin pe no, hàpuz me uzemonoꞌog maꞌe wanupe no."
51,4,16,"Ko pape imugeta re nehe, pemugeta kar tuwe imono Araorixez pe har uzeruzar maꞌe wanupe nehe no, wazemonoꞌog mehe nehe no. Nezewegatete pemugeta hepape wanupe heremimono kwer nehe no. Umur kar putar peme aꞌe wà nehe no."
51,4,17,"Pemumeꞌu ko zeꞌeg Araki pe nehe no. — Zanezar nemumaꞌereko kar aꞌe, maꞌe iapo kar pà newe aꞌe. Emumaw aꞌe maꞌe iapo haw nehe, peze izupe nehe."
51,4,18,"Ko zeꞌeg pehegweraꞌi amuapyk putar hepo pupe tuwe pape rehe ihe nehe kury. Ihe Pawru ihe, amono kar hezeꞌeg peme ihe kury. Peneharaz zo zemunehew paw pe hereko haw wi nehe. Tuwe Tupàn pepuhareko nehe, ikatuahy maꞌe iapo pà peme nehe. Upaw kwez kury. Pawru."
52,1,1,"1 TexaronIhe Pawru ihe. Ximot aꞌe, Xiwàn aꞌe no, xe hepyr wanekon aꞌe wà no. Ko urepape oromono kar putar peme ure nehe kury. Pe Zezuz rehe uzeruzar maꞌe Texaron tawhu pe har pe. Tupàn zaneru aꞌe, Zezuz Zaneruwihawete Zanezar aꞌe no, tuwe uzapo ikatuahy maꞌe peme aꞌe wà nehe. Tuwe pemupytuꞌu kar maꞌe wi pekyze re wà nehe no. Aꞌe rupi penurywete putar tuwe nehe no."
52,1,2,"Umumeꞌu Pawru Texaron pe har wazeruzar haw xe aꞌe kuryTuweharupi uruzeꞌeg uruiko Tupàn pe penehe ure, maꞌe henoz pà izupe peme ure. Pepyro ikatu ꞌym maꞌe wi aꞌe, aꞌe rupi urumumeꞌu ikatu haw uruiko izupe ure."
52,1,3,"Uruzeꞌeg uruiko nezewe Tupàn pe ure, zaneru pe ure. — Texaron pe har aꞌe wà, uzeruzar katu nerehe aꞌe wà, uruꞌe izupe. — Aꞌe rupi ikatu maꞌe uzapo oho waiko wà kury, uruꞌe izupe, zaneru pe. — Neamutar katu wà, aꞌe rupi umaꞌereko katu waiko newe wà, uruꞌe izupe. — Wàro tuwe Zezuz ureruwihawete urezar tur àwàm waiko wà no, uruꞌe izupe. — Nupytuꞌu kwaw hàro re, maꞌerahy ipuraraw mehe wà, uruꞌe izupe."
52,1,4,Urerywyr wà. Tupàn peamutar katu aꞌe. Penexanexak katu uzeupe. Urukwaw katu penexak awer ure.
52,1,5,"Aꞌe ꞌar mehe oroho pepyr, urumumeꞌu Tupàn zeꞌeg puràg peme, Zezuz rehe zeꞌeg puràg imumeꞌu pà peme. Uruzeꞌeg hehe peme. Uruzapo purumupytuhegatu kar haw penuwa rupi no, Tupàn ikàgaw hexak kar pà peme no. Taꞌe Tekwe Puràg uzapo kar urewe aꞌe xe, penuwa rupi aꞌe xe. Ure urukwaw katu Tupàn zeꞌeg azeharomoete har ure, peme imumeꞌu mehe ure. Uruzapo Tupàn hemiapo putar haw penuwa rupi no. Pekwaw nezewe pepyr urereko awer no. Ikatuahy maꞌe romo uruiko pepyr no."
52,1,6,"Pezapo ikatu maꞌe ure ài pe, Zanezar ài pe no. Uzeruzar ꞌym maꞌe aꞌe pe har aꞌe wà, upuraraw kar maꞌerahy peme aꞌe wà, taꞌe pezeruzar Tupàn zeꞌeg rehe pe xe. Napezemumikahy kwaw aꞌe mehe. Penurywete hehe pezeruzar mehe. Taꞌe Tekwe Puràg pemurywete kar aꞌe ꞌar mehe aꞌe xe."
52,1,7,"Aꞌe rupi Maxeton ywy rehe har aꞌe wà kury, Kere ywy rehe har aꞌe wà no, wexak penemiapo kwer aꞌe wà. Wenu penemimumeꞌu kwer wà no. Aꞌe rupi Zezuz rehe uzeruzar maꞌe aꞌe pe har aꞌe wà no, uzapo maꞌe pezàwegatete aꞌe wà no."
52,1,8,"Pemumeꞌu Zanezar rehe zeꞌeg puràg heraha Maxeton ywy rehe har wanupe, Kere ywy rehe har wanupe no. Aꞌe rupi aꞌe ywy rehe har ukwaw katu aꞌe wà. Teko ko ywy rehe har teteaꞌu ukwaw aꞌe wà no. Pezeꞌegatu peho peiko Tupàn rehe. Teko paw ukwaw pezeruzar haw aꞌe wà no. Aꞌe rupi nuruzeꞌeg kwaw pezeruzar haw rehe ure kury. Taꞌe teko paw ukwaw katu aꞌe wà xe."
52,1,9,"Zezuz rehe uzeruzar maꞌe Maxeton ywy rehe har aꞌe wà, Kere ywy rehe har aꞌe wà no, umumeꞌu pepyr urereko awer uzeupeupe aꞌe wà no. — Kwa, Texaron pe har aꞌe wà, kwehe mehe umuwete katu Tupàn aꞌuaꞌu wanagapaw aꞌe wà, iꞌi waiko uzeupeupe wà, penehe uzeꞌeg pà wà. — Pawru aꞌe wà kury, umumeꞌu Tupànete rehe zeꞌeg puràg wanupe aꞌe wà kury, iꞌi waiko uzeupeupe wà. Texaron pe har uzekaiw katu wazeꞌeg rehe wà kury, tupàn aꞌuaꞌu wanagapaw waneityk pà wà kury, iꞌi waiko uzeupeupe wà. — Aꞌe mehe aꞌe wà kury, umuwete katu Tupàn azeharomoete har aꞌe wà kury. Umuwete katu Tupàn wikuwe maꞌe aꞌe wà kury, iꞌi waiko uzeupeupe wà. Numuwete kwaw aꞌe wikuwe ꞌym maꞌe aꞌe wà kury, iꞌi waiko uzeupeupe wà. — Wàrogatu Zezuz Tupàn taꞌyr aꞌe wà. Wàro Tupàn hemimugweraw kwer ywak wi izewyr àwàm waiko wà, iꞌi waiko uzeupeupe wà, penehe uzeꞌeg pà wà. Zanepyro Zezuz aꞌe, aꞌe rupi Tupàn nuzepyk kwaw zanerehe nehe."
52,2,1,"Pawru umumeꞌu umaꞌereko haw Texaron tawhu pe wiko mehe arer xe aꞌe kuryHerywyr wà, hereinyr wà. Pepyr urereko awer ikatuahy urewe. Noroho e kwaw aꞌe pe pepyr ure. Aꞌe ꞌym mehe oroho Piri tawhu pe. Aꞌe pe har aꞌe wà, uzapo ikatu ꞌym maꞌe urewe aꞌe wà. Upuraraw kar maꞌerahy kwer urewe wà. Aꞌe rupi oroho Texaron pe. Nurukyze kwaw teko wanuwi. Nurukyze kwaw maꞌerahy ipuraraw pàwàm wi. Taꞌe Tupàn naꞌuremukyze kar kwaw aꞌe ꞌar mehe aꞌe xe. Aꞌe rupi urumumeꞌu Tupàn zeꞌeg puràg aꞌe pe har wanupe no. Urezeꞌeg naꞌikatu kwaw ureàmàtyryꞌymar wanupe. Nan kwaw pa. Nuruzekaiw kwaw wanehe. Nurukyze kwaw wanuwi. Urumumeꞌu tuwe Tupàn zeꞌeg puràg oroho uruiko aꞌe pe har wanupe."
52,2,3,"Peme ureremimumeꞌu kwer aꞌe, azeharomoete aꞌe. — Urumumeꞌu putar Tupàn zeꞌeg teko wanupe nehe. Aꞌe mehe umur putar temetarer teteaꞌu urewe nehe, nuruꞌe pixik kwaw ure. Naꞌureremuꞌem pixik kwaw teko wanupe, wamuzeruzar kar pà Tupàn zeꞌeg rehe."
52,2,4,"Uruzapo Tupàn hemiapo putar haw ure, izeꞌeg peme imumeꞌu pà ure. Taꞌe urerexak aꞌe xe, uzeꞌeg puràg imumeꞌu har romo uremuigo kar pà aꞌe xe. Nurumumeꞌu kwaw Tupàn zeꞌeg teko wamurywete kar pà. Urumumeꞌu zeꞌeg puràg Tupàn imurywete kar pà. Tupàn ukwaw urepyꞌa aꞌe. — Kwa, ꞌaw teko aꞌe wà, heamutar katu aꞌe wà, iꞌi Tupàn, urerehe uzeꞌeg pà uzeupe."
52,2,5,"Ure nuruzeꞌeg muaꞌu e kwaw nezewe peme ure no. — Kwa, pe Texaron pe har pe, ikatuahy maꞌe romo peiko pe, nuruꞌe muaꞌu e kwaw peme. Urezeꞌeg awer azeharomoeteahy peme. Pekwaw ureremuꞌem ꞌym awer. — Kwa, ximonoꞌog putar temetarer teteaꞌu zane nehe, Tupàn zeꞌeg imumeꞌu mehe zane nehe, nuruꞌe kwaw urezeupe. Tupàn ukwaw urepyꞌa aꞌe. Ukwaw urezeꞌeg awer ureremiapo kwer paw rupi no, pepyr urereko mehe arer no."
52,2,6,"— Pekatuahy pe no, peze urewe nehe, nuruꞌe e kwaw peme. Nuruzeꞌeg kwaw nezewe amogwer uzeruzar maꞌe wanupe no."
52,2,7,"Aze mo uruputar, aꞌe mehe mo urupuner mo maꞌe henoz taw rehe peme, taꞌe Zaneruwihawete hemimono kar romo uruiko xe. Nurenoz kwaw maꞌe peme. Aipo kuzà wenoz temetarer tuweharupi umemyr wanupe aꞌe. Nan kwaw pa. Uzekaiw katu umemyr wanehe. Nezewegatete ure no. Uruzekaiw katu penehe no, maꞌe henoz ꞌym pà peme, temetarer henoz ꞌym pà peme."
52,2,8,"Pekatuahy urewe. Aꞌe rupi urumumeꞌu Tupàn zeꞌeg puràg peme ure no. Aze mo teko ipuruzuka wer penehe wà, aꞌe mehe mo uruzemono mo urezezuka kar pà wanupe ure, penekuzar romo mo ure, taꞌe pekatuahy tuwe urewe pe no xe."
52,2,9,"Herywyr wà, hereinyr wà. Pemaꞌenukwaw katu uremaꞌereko awer rehe, urerywyr wà. Urumaꞌereko ꞌaromo. Urumaꞌereko pyhaw pepyr urereko mehe no. Aꞌe rupi oromonoꞌog temetarer urezeupe, tàpuzràn iapo pà imeꞌeg pà. Aꞌe rupi nurenoz kwaw temetarer peme, Tupàn zeꞌeg imumeꞌu haw hekuzaromo."
52,2,10,"Pemaꞌenukwaw katu pepyr urereko awer rehe. Tupàn ukwaw aꞌe no. Pepyr urereko mehe, uruzapo tuwe Tupàn hemiapo putar haw penuwa rupi. Ikatuahy maꞌe uruzapo. Aꞌe rupi teko nupuner kwaw urerehe uzeꞌeg zemueteahy haw rehe aꞌe wà, ikatu ꞌymaw imumeꞌu pà urerehe aꞌe wà."
52,2,11,Aꞌe rupi uruzeꞌeg peme penu ài ure. Pekwaw nezewe peme urezeꞌeg awer.
52,2,12,"— Pezapo wiwi Tupàn hemiapo putar haw peho peiko nehe, uruꞌe peme. — Pepytuꞌu zo iapo re nehe, uruꞌe peme. — Aze pepuraraw maꞌerahy kwer nehe, Zezuz rehe pezeruzar haw rehe nehe, pekyze zo izuwi nehe, pepytuꞌu zo pezeruzar ire aꞌe maꞌe ipuraraw mehe nehe, uruꞌe peme. Tupàn aꞌe, penexanexak kwehe mehe aꞌe. Amo ꞌar mehe nehe, pemuigo kar putar uzepyr nehe, omono e putar ukàgaw upuràg eteahy haw peme nehe no. Tuwihawete romo hekon aꞌe. Aꞌe rupi uruzapo kar hemiapo putar haw peme ure."
52,2,13,"Urumumeꞌu Tupàn zeꞌeg peme. Pe pezeapyaka katu urezeꞌeg mehe pe no. Pezeruzar hehe no. — Kwa, ꞌaw zeꞌeg uzawy awa ko ywy rehe har izeꞌeg aꞌe pa, peze pezeupe urezeꞌeg henu re. — Aw zeꞌeg aꞌe, nuzawy kwaw Tupàn zeꞌeg azeharomoete har aꞌe, peze pezeupe. Aꞌe rupi ure uruzeꞌeg uruiko Tupàn pe kury. — Ikatuahy nerehe wazeruzar haw aꞌe wà, Texaron pe har wazeruzar haw aꞌe wà, uruꞌe uruiko izupe. Taꞌe Tupàn wiko pepyꞌa pe aꞌe xe, ikatu maꞌe romo pemuigo kar pà aꞌe xe."
52,2,14,"Herywyr wà, hereinyr wà. Zaneruwihawete Zezuz rehe uzeruzar maꞌe Zutez ywy rehe har aꞌe wà, upuraraw weraꞌu maꞌerahy amogwer zutew wanuwi aꞌe wà. Aꞌe rupi pe no. Pepuraraw weraꞌu maꞌerahy amogwer peywy rehe har wanuwi pe no. Taꞌe aꞌe zutew aꞌe wà xe, uzuka Zezuz Zanezar aꞌe wà xe. Upuraraw kar maꞌerahy urewe wà no. Kwehe mehe wanàmuzgwer aꞌe wà no, uzuka Tupàn zeꞌeg imumeꞌu har teteaꞌu aꞌe wà no. Wanemiapo kwer naꞌikatu kwaw Tupàn pe wà. Ipuràmàtyryꞌym wer teko paw wanehe wà no."
52,2,16,"Urepurumumeꞌu wer zepe Tupàn zeꞌeg rehe zutew ꞌygwer wanupe ure. Aze mo urumumeꞌu wanupe, aze mo uzeruzar hehe wà, aꞌe mehe mo Tupàn upyro aꞌe zutew ꞌym tatahu wi aꞌe wà. Nuzepyk iwer mo wanehe. Nan kwaw pa. Uremupytuꞌu kar imumeꞌu re wà. Aꞌe ꞌym mehe, uzapo ikatu ꞌym maꞌe teteaꞌu oho waiko aꞌe wà. Uremupytuꞌu kar ire Tupàn wikwahy wanupe azeharomoete aꞌe. Aꞌe rupi uzepyk putar wanehe nehe."
52,2,17,"Pawru iho wer zepe Texaron pe har wapyr aꞌeUrerywyr wà, urereinyr wà. Oroho pewi ure. Urepyta wer zepe penuwake. Apuexakaꞌu ihe. Amogwer penexakaꞌu aꞌe wà no. Oroho pewi. Uremaꞌenukwaw katu penehe. Oroho wi putar amo ꞌar mehe pepyr nehe no."
52,2,18,"Ihe Pawru ihe, heho wer zepe pepyr ihe no. Azeagaw zepe heho pà pepyr. Napuner kwaw heho haw rehe. Azeagaw wiwi zepe no. Aꞌe rupi katete no. Napuner kwaw heho haw rehe pepyr. Taꞌe Zurupari nahemono kar kwaw aꞌe xe."
52,2,19,"Zezuz tur mehe ko ywy rehe nehe, zaha putar ipyr zane nehe. Pezeruzar haw uremurywete katu kar. Aꞌe rupi uruzeꞌeg putar nezewe Zezuz pe ure nehe, aꞌe ꞌar mehe ure nehe. — Urumumeꞌu nezeꞌeg puràg Texaron pe har wanupe ure. Aꞌe rupi uzeruzar katu hehe aꞌe wà, uruꞌe putar izupe nehe. Uruàro tuwe ipyr peho haw ure nehe. Uremurywete kar har romo tuwe peiko. Aꞌe rupi urumumeꞌu pekatu haw oroho uruiko amogwer wanupe no."
52,3,1," Ureho wer zepe pepyr ure. Nurupuner kwaw pepyr ureho haw rehe. Aꞌe rupi uruzemumikahy. Aꞌe rupi oromono kar Ximot pepyr kury. Urupyta Aten tawhu pe. Ximot aꞌe, urerywyr romo hekon aꞌe, penykyꞌyr romo hekon aꞌe no. Tupàn hemiapo putar haw iapo har romo hekon, izeꞌeg imumeꞌu har romo hekon no. Oromono kar peme, pepytywà har romo. Omono ukàgaw peme aꞌe. Aꞌe rupi pezeruzar katu tuwe Zezuz rehe kury. — Aze pepuraraw maꞌerahy nehe, pezemumikahy zo nehe. Pehem zo Tupàn hape wi nehe, iꞌi Ximot peme, taꞌe urumuzeꞌeg kar nezewe ure xe. Zane Zezuz rehe uzeruzar maꞌe romo zaiko zane. Aꞌe rupi xipuraraw putar maꞌerahy nehe kury. Pekwaw zaneremipuraraw ràm. Pepyr urereko mehe urumumeꞌu maꞌerahy penemipuraraw ràm peme ure. Aꞌe re pepuraraw tuwe urezeꞌeg rupi katete. Pekwaw katu nezewe izeapo awer. Naꞌe ihe no, hepurukwaw wer katu zepe penehe, pezeruzar haw rehe. Aꞌe rupi amono kar Ximot pepyr. — Eho Texaron pe nehe ty, aꞌe pe har wazeruzar we haw hexak pà nehe, aꞌe izupe. — Aipo Zurupari umupytuꞌu kar Zezuz rehe wazeruzar ire aꞌe wà. Aipo uzapo kar ikatu ꞌym maꞌe wanupe aꞌe kury, aꞌe Ximot pe, hehe hepuranu pà. — Aipo heharaz zanezeꞌeg wi wà, aꞌe izupe, hehe hepuranu pà."
52,3,6,"Naꞌe Ximot oho pepyr aꞌe. Uzewyr mehe umumeꞌu peneko haw wà ihewe aꞌe. — Zezuz rehe uzeruzar maꞌe Texaron pe har aꞌe wà, uzeruzar katu wiwi hehe aꞌe wà rihi. Uzamutar katu wiwi Tupàn aꞌe wà. Uzamutar katu wapi har wà no. Imaꞌenukwaw katu zanerehe wà no, ipurexak wer zanerehe wà no, iꞌi ihewe. -Azeharomoete zanepurexak wer wanehe zane no pa. Nezewegatete aꞌe wà no, ipurexak wer katu zanerehe aꞌe wà no, iꞌi Ximot ihewe."
52,3,7,"Aꞌe rupi herywyr, hereinyr wà. Zawaiw katu haw pupe hereko mehe heàmàtyryꞌymar upuraraw kar maꞌerahy teteaꞌu waiko ihewe wà. Uzeapo ikatu ꞌym maꞌe iko ihewe. Aꞌe rupi pekàgaw imumeꞌu haw uremurywete kar aꞌe kury. Pezeruzar katu peiko. Aꞌe rupi herurywete ihe no."
52,3,8,"Aꞌe rupi pezeruzar katu wiwi peiko Zanezar rehe nehe, aꞌe mehe urerurywete wiwi putar ure nehe no."
52,3,9,"Uruzeꞌeg uruiko Tupàn pe tuweharupi ure. — Texaron pe har aꞌe wà, aꞌe nerape rupi oho maꞌe aꞌe wà, uzeruzar katu nerehe aꞌe wà, uruꞌe uruiko izupe. — Aꞌe rupi urerurywete ure kury, uruꞌe uruiko izupe."
52,3,10,"Uruzeꞌeg tuwe Tupàn pe tuweharupi. Pyhaw, ꞌaromo urenoz pepyr ureho wi haw izupe ure. Aze oroho pepyr nehe, aꞌe mehe urupuner putar Tupàn zeꞌeg imumeꞌu haw rehe peme nehe. Aꞌe mehe pepuner putar pezeruzar weraꞌu haw rehe hehe azeharomoete nehe no. Tupàn zaneru aꞌe, Zezuz Zaneruwihawete Zanezar aꞌe no, tuwe uremono kar pepyr aꞌe wà nehe. Tuwe urepytywàgatu ureho mehe wà nehe."
52,3,12,Tuwe Zanezar uzamutar katu kar wiwi teko peme aꞌe wà nehe. Tuwe aꞌe pepuruamutar haw uzeapo urepuruamutar katu haw zàwegatete nehe no.
52,3,13,"Aꞌe rupi napepurapo wer kwaw ikatu ꞌym maꞌe rehe nehe. Aꞌe rupi Zezuz Zanezar tur mehe nehe, wemiruzeꞌeg wanerur mehe nehe, umukàg putar pepyꞌa nehe. Aꞌe mehe ikatu ꞌym maꞌe iapo pixik ꞌymar ài peiko putar Tupàn huwa rupi nehe. Peiko putar ikatuahy maꞌe ài zaneru huwa rupi nehe."
52,4,1,"Pawru uzeꞌeg Tupàn hemimutar iapo haw rehe aꞌeHerywyr wà, hereinyr wà. Pepyr urereko mehe ikatuahy maꞌe paw uruzapo kar peme ure. — Aze pezapo ikatu maꞌe nehe, urezeꞌeg heruzar pà nehe, aꞌe mehe pemurywete kar putar Tupàn aꞌe nehe, uruꞌe peme. Aꞌe rupi peruzar urezeꞌeg, Tupàn imurywete kar pà. Urenoz ko maꞌe peme Zezuz Zanezar her rehe ure kury. -Pezapo wiwi ikatu maꞌe peho peiko nehe kury, uruꞌe peme kury. Pemaꞌenukwaw katu peme urezeꞌeg awer rehe. — Pezapo ikatuahy maꞌe peho peiko nehe, uruꞌe peme. Zezuz Zanezar uremuzeꞌeg kar nezewe peme aꞌe."
52,4,3,Tupàn uzapo kar ko maꞌe iko peme nehe kury. Petyryk ikatu ꞌym maꞌe wi nehe. Pezemonokatu izupe nehe no. Peho zo penemireko ꞌym wapuhe nehe. Peho zo pemen ꞌym wapuhe nehe.
52,4,4," Uruzeꞌeg putar awa kwer wanupe kury. Peiko zo uzeruzar ꞌym maꞌe wazàwe nehe. Nukwaw kwaw Tupàn aꞌe wà. Aꞌe rupi oho wemireko ꞌym wapuhe wà, kuzàwyzài wapuhe wà. Pe nehe no ty wà, xo penemirekoete wanupe zo peho nehe no ty wà."
52,4,6,"Tuwe awa nupyhyk kwaw amo ae awa hemireko izuwi aꞌe nehe. Taꞌe naꞌikatu pixik kwaw nezewe haw Tupàn pe xe. Amo ꞌar mehe urumumeꞌu ko zeꞌeg peme ure. — Aze teko uzapo agwer ikatu ꞌym maꞌe aꞌe wà nehe, aꞌe mehe Tupàn uzepyk putar wanehe aꞌe nehe, uruꞌe peme. Azeharomoete aꞌe zeꞌeg. Tupàn zanerenoz aꞌe, ikatu ꞌym maꞌe wi zanemunyryk kar pà aꞌe, zanemuzemonokatu kar pà uzeupe aꞌe."
52,4,8,"Tupàn umur kar Wekwe Puràg peme aꞌe. Aze teko nuzekaiw kwaw ko hezeꞌeg rehe wà nehe, ko pape rehe imuapyk pyrer rehe wà nehe, aꞌe mehe nuiko kwaw Tupàn heruzar har romo wà nehe, taꞌe awa numumeꞌu kar kwaw ko zeꞌeg ihewe aꞌe wà xe. Tupàn ae umumeꞌu kar ihewe aꞌe."
52,4,9,"Tupàn aꞌe, pemuꞌe pezeamutamutar katu haw rehe aꞌe. Aꞌe rupi pezeamutar katu peiko kury. Aꞌe rupi nazeꞌeg kwaw pezeamutar katu haw rehe ihe nehe kury, pape rehe imuapyk pà ihe nehe kury."
52,4,10,"Pezamutar katu tuwe uzeruzar maꞌe Maxeton rehe har paw peiko pe wà, penywyr aꞌe pe har pe wà, penykyꞌyr pe wà no. — Pezamutar katu wiwi wà nehe, uruꞌe peme."
52,4,11,"— Pezeàmàtyryꞌym zo nehe. Pezeꞌeg zemueteahy zo amogwer wanehe nehe, wamaꞌereko haw rehe nehe. Pemaꞌereko pepo pupe nehe, penemiꞌu pemaꞌe imonoꞌog pà imekuzar pà nehe, uruꞌe peme."
52,4,12,"Aꞌe rupi penoz zo maꞌe amo wanupe nehe. Aze pezapo nezewe nehe, amo Tupàn rehe uzeruzar ꞌym maꞌe aꞌe pe har aꞌe wà nehe, nezewe iꞌi putar aꞌe wà nehe. — Kwa, ikatuahy ꞌaw Zezuz rehe uzeruzar maꞌe aꞌe wà, iꞌi putar uzeupeupe wà nehe, penehe uzeꞌeg pà wà nehe."
52,4,13,"Pawru uzeꞌeg Zezuz tur àwàm rehe aꞌeHerywyr wà, hereinyr wà. Uruzeꞌeg putar umàno maꞌe kwer wanehe ure nehe kury, peme ure nehe kury, aꞌe Zezuz rehe uzeruzar maꞌe umàno maꞌe kwer wanehe ure nehe kury. Pezemumikahy zo wanehe nehe. Uzeruzar ꞌym maꞌe uzemumikahy aꞌe wà, taꞌe nuàro kwaw Zezuz izewyr àwàm aꞌe wà xe. Aꞌe rupi uzemumikahy umàno maꞌe kwer wanehe wà. Zane xiàro Zezuz tur àwàm zane, aꞌe rupi nazazemumikahy kwaw zane."
52,4,14,"Zezuz aꞌe, ukweraw umàno haw wi aꞌe. Zazeruzar ikweraw pawer rehe. Tupàn aꞌe nehe, umuzewyr kar putar Zezuz ko ywy rehe aꞌe nehe. Umuzewyr kar putar umàno maꞌe kwer aꞌe wà nehe no, Zezuz rehe uzeruzar maꞌe umàno maꞌe kwer ukweraw wi maꞌe kwer aꞌe wà nehe. Zazeruzar ko zeꞌeg rehe paw rupi zane. Xiàro ko maꞌe paw rupi zane."
52,4,15,"Urukwaw Zanezar tur àwàm ure. Taꞌe aꞌe ae umumeꞌu urewe aꞌe xe. Zezuz aꞌe nehe, ur putar azeharomoete ko ywy rehe aꞌe nehe. Aꞌe ꞌar mehe uzeruzar maꞌe umàno maꞌe kwer aꞌe wà nehe, aꞌe ràgypy oho putar huwàxi pà aꞌe wà nehe. Aꞌe re wikuwe maꞌe aꞌe wà nehe no, oho putar wanaikweromo aꞌe wà nehe no."
52,4,16,"Aꞌe ꞌar mehe nehe, wezyw putar Zezuz ywak wi nehe, uzeꞌeg pà wahyhaw rupiaꞌu nehe. Tupàn heko haw pe har wanuwihaw aꞌe nehe no, wezyw putar aꞌe nehe no. Tupàn upy kar putar uxiꞌàm weko haw pe har pe aꞌe nehe. Naꞌe uzeruzar maꞌe umàno maꞌe kwer aꞌe wà nehe, aꞌe ràgypy ukweraw wi putar aꞌe wà nehe."
52,4,17,"Naꞌe Tupàn omonoꞌog putar amogwer uzeruzar maꞌe aꞌe ꞌar mehe wikuwe maꞌe aꞌe wà nehe, wanupir pà ywate aꞌe wà nehe, umàno maꞌe kwer wapyr aꞌe wà nehe. Xiàwàxi putar Zanezar zaha ywak rehe zane nehe. Zapyta putar ipyr tuweharupi nehe."
52,4,18,Pemumeꞌu ko zeꞌeg pezeupeupe nehe. Aꞌe rupi pezemurywete kar putar nehe.
52,5,1,"Xiàro Zezuz tur àwàm zane nehe— Maꞌe ꞌar mehe Zezuz ur putar aꞌe nehe, peze ruꞌu peiko. — Màràn ꞌar ximumaw putar hàro pà nehe, peze ruꞌu peiko. Nurumumeꞌu kwaw iꞌar peme ure."
52,5,2,"Maꞌe rehe imunar maꞌe aꞌe, wixe amo hàpuz me pyhaw aꞌe, maꞌe rehe imunar pà aꞌe. Nezewegatete Zanezar ꞌar aꞌe nehe no, uhem putar wà aꞌe nehe, ur haw imumeꞌu ꞌym pà aꞌe nehe. Teko nukwaw kwaw tur àwàm aꞌe wà nehe."
52,5,3,"Kuzà ipuruꞌa maꞌe aꞌe, nukwaw kwaw umemyrahy haw wi uhem àwàm aꞌe. — Nahepurupuraraw wer kwaw zepe aꞌe maꞌerahy rehe ihe, iꞌi putar zepe uzeupe nehe. Nan kwaw pa. Upuraraw putar aꞌe maꞌerahy azeharomoete nehe. Nupuner kwaw uhemaw rehe izuwi nehe. Nezewegatete teko aꞌe wà nehe no. Nukwaw kwaw maꞌerahyhu iahykaw rehe har ihemaw ꞌar aꞌe wà no. — Xo ikatuahy maꞌe uzeapo iko zanewe kury, naxipuraraw kwaw maꞌerahy zaiko zane kury, iꞌi putar uzeupeupe wà nehe. Naꞌarewahy aꞌe ꞌar mehe we uhem putar maꞌerahyhu iahykaw rehe har aꞌe nehe. — Nahepurupuraraw wer kwaw zepe ko maꞌerahy rehe ihe, iꞌi putar zepe uzeupe wà nehe, aꞌe kuzà ài wà nehe. Nan kwaw pa. Upuraraw putar tuwe aꞌe maꞌerahyhu wà nehe. Nupuner kwaw uhemaw rehe izuwi wà nehe."
52,5,4,"Urerywyr wà, pekwaw katu Tupàn zeꞌeg, aꞌe rupi napepytuhegatu kwaw Zezuz tur mehe nehe. Peiko ꞌaromo wata maꞌe ài pe, Tupàn zeꞌeg kwaw par romo pe. Nazaiko kwaw pyhaw wata maꞌe ài zane, nazaiko kwaw Tupàn zeꞌeg ikwaw ꞌymar romo zane. Aꞌe rupi, tuwe xiàro tur àwàm zane nehe kury. Zazeruzeꞌeg tuwe tur àwàm hàro mehe zane nehe kury. Zezuz tur àwàm rehe zeꞌegaw ikwaw ꞌymar aꞌe wà, wiko teko uker teteaꞌu maꞌe ài aꞌe wà, wiko ukaꞌu maꞌe ài aꞌe wà no. Uzapo ikatu ꞌym maꞌe pyhaw wà. Ipytuhegatu putar tur mehe wà nehe, taꞌe nuàro kwaw wà xe."
52,5,8,"Xikwaw katu Zezuz tur àwàm rehe zeꞌegaw zane. Zaiko ꞌaromo wata maꞌe ài. Aꞌe rupi, tuwe zazeruzeꞌegatu hàro mehe nehe. Zauxiapekwer umunehew upuxiꞌa iwànaw tàtà maꞌe aꞌe. Aꞌe rupi uꞌyw nuzuka kwaw. Zanezeruzar haw aꞌe, zanepuruamutar katu haw aꞌe no, nuzawy kwaw puxiꞌa iwànaw tàtà maꞌe aꞌe. Tuwe zazeruzar katu hehe nehe, tuwe xiamutar katu nehe no, tuwe zapuruamutar katu nehe no. Aꞌe rupi aze Zurupari ipurapo kar wer ikatu ꞌym maꞌe rehe zanewe aꞌe nehe, aꞌe mehe naxiapo kwaw nehe. Zauxiapekwer umunehew zapew tàtà maꞌe no, uꞌyw wi no. Zezuz tur àwàm hàro haw aꞌe, nuzawy kwaw zapew tàtà maꞌe zanewe aꞌe. Tuwe xiàrogatu Zezuz tur àwàm zane nehe, taꞌe zanepyro har romo hekon aꞌe xe. Aꞌe rupi aze Zurupari ipurapo kar wer ikatu ꞌym maꞌe rehe zanewe nehe, aꞌe mehe naxiapo kwaw nehe."
52,5,9,"Tupàn zanerexarexak aꞌe. Zanemuigo kar putar uzeupe tuweharupi nehe, ikatu ꞌym maꞌe wi zanepyro pà nehe. Nazanerexarexak kwaw zepykaw pe zanemono kar haw rehe."
52,5,10,"Taꞌe Zezuz Zaneruwihawete Zanezar umàno zanerekuzaromo aꞌe xe. Aꞌe rupi Tupàn nuzepyk kwaw zanerehe. Aꞌe rupi zaiko putar tuweharupi ipyr nehe. Aze zamàno tur ꞌym mehe nehe, aꞌe mehe zaha putar ipyr nehe. Aze nazamàno kwaw tur ꞌym mehe nehe, zaha putar ipyr nehe no."
52,5,11,"Pezeꞌezeꞌeg peiko pezeupeupe nehe, Zezuz tur àwàm imumeꞌu pà pezeupeupe, pezemurywete kar pà nehe. Pezeꞌezeꞌeg wiwi pezeupeupe nehe, tur àwàm imumeꞌu wiwi pà pezeupeupe nehe, pezemurywete kar wiwi pà tuweharupi nehe."
52,5,12,"Pawru uzeꞌeg ikatu maꞌe iapo haw rehe aꞌe kuryHerywyr wà, hereinyr wà. Uruzapo kar putar ko maꞌe peme ure nehe kury. — Pemuwete katu Tupàn zeꞌeg imumeꞌu har pepyr umaꞌereko maꞌe pe wà nehe. Taꞌe Tupàn wexaexak aꞌe wà xe, peneruzeꞌegar romo aꞌe wà xe, pemuꞌe kar pà wanupe aꞌe wà xe."
52,5,13,Pezekaiw katu wanehe nehe no. Pezamutar katu pe wà nehe no. Taꞌe umumeꞌu Tupàn zeꞌeg waiko peme aꞌe wà xe. Pezeàmàtyryꞌym zo nehe.
52,5,14,"Aze amo uzeruzar maꞌe iranahy iko aꞌe nehe, peruzeꞌeg peho nehe. — Emaꞌereko katu tuweharupi nehe, peze izupe nehe. Aze heta ukyze katu maꞌe pepyr wà nehe, aze heta ikàg ꞌym maꞌe pepyr wà nehe, pemono pekàgaw wanupe nehe no. Aze teko uzapo ikatu ꞌym maꞌe peme wà nehe, pepuruzukaiw zo wanupe."
52,5,15,"Aze amo uzapo ikatu ꞌym maꞌe peme wà nehe, pezapo zo ikatu ꞌym maꞌe wanupe nehe. Xo ikatuahy maꞌe zo pezapo wanupe nehe, pezeupeupe nehe no."
52,5,16,Penurywete tuweharupi nehe no.
52,5,17,Pezeꞌeg zaneru pe tuweharupi nehe no.
52,5,18,"— Ikatuahy neremimur kar urewe, Tupàn, peze tuweharupi izupe nehe. Ikatu maꞌe uzeapo putar peme nehe. Ikatu ꞌym maꞌe uzeapo putar peme nehe no. Maꞌe paw uzeapo mehe pemumeꞌu Tupàn ikatu haw izupe nehe. Taꞌe nezewe Tupàn uzapo kar Zaneruwihawete Zezuz rehe uzeruzar maꞌe wanupe aꞌe xe."
52,5,19,"Aze Tekwe Puràg uzapo kar maꞌe teko wanupe nehe, pemupytuꞌu kar zo iapo re pe wà nehe, aze umuzeꞌeg kar aꞌe wà nehe, pemupytuꞌu kar zo wazeꞌeg ire pe wà nehe."
52,5,20,"Aze teko iꞌi nezewe wà nehe, — Azeꞌeg putar peme Tupàn her rehe ihe nehe, aze iꞌi peme wà nehe, aꞌe mehe pezeapyaka katu wazeꞌeg rehe nehe."
52,5,21,"Aze ikatu nehe, pezekaiw katu hehe nehe. Aze naꞌikatu kwaw nehe, pezekaiw zo hehe nehe. Peruzar zo nehe."
52,5,22,Petyryk tuwe wyzài ikatu ꞌym maꞌe wi nehe.
52,5,23,"Tupàn aꞌe, zanemupytuꞌu kar maꞌe wi zanekyze re aꞌe. Tuwe pemuigo kar tuwe wemiruzeꞌeg romo aꞌe nehe. Tuwe pemunyryk kar ikatu ꞌym maꞌe wi nehe no, Zezuz Zaneruwihawete Zanezar tur ꞌym mehe we nehe."
52,5,24,"Tupàn penexanexak arer romo hekon aꞌe. Uzekaiw katu zanerehe. Uzapo tuwe maꞌe uzeꞌeg rupi. Uzapo tuwe wemimumeꞌu kwer no, taꞌe nahemuꞌem kwaw aꞌe xe."
52,5,25,Urerywyr wà. Pezeꞌeg Tupàn pe urerehe nehe.
52,5,26,"Pezeꞌeg pezeupeupe paw rupi nehe, Zezuz hape rupi oho maꞌe wanupe nehe. — Pawru umur kar uzeꞌeg kwez peme aꞌe wà. — Aipo pekatu peiko, iꞌi zanewe aꞌe wà, peze pezeupeupe aꞌe pe."
52,5,27,"— Pemugeta ko pape nehe, penywyr nànàn nehe, aꞌe peme ihe kury, taꞌe Tupàn hemuzeꞌeg kar nezewe aꞌe xe."
52,5,28,Tuwe Zezuz Zaneruwihawete Zanezar uzapo ikatuahy maꞌe peme aꞌe nehe kury. Upaw kwez kury. Pawru.
53,1,1,"2 TexaronIhe Pawru ihe. Xiwàn aꞌe, Ximot aꞌe no, hepyr wanekon aꞌe wà no. Ko urepape oromono kar putar peme ure nehe kury. Pe Texaron tawhu pe har Zezuz rehe uzeruzar maꞌe romo peiko pe. Tupàn zaneru aꞌe, Zezuz Zaneruwihawete Zanezar aꞌe no, pezar romo wanekon aꞌe wà. Zaneru aꞌe, Zezuz Zaneruwihawete Zanezar aꞌe no, tuwe uzapo ikatu maꞌe peme aꞌe wà nehe, tuwe pemupytuꞌu kar maꞌe wi pekyze re aꞌe wà nehe no, aꞌe rupi pemurywete kar putar tuweharupi aꞌe wà nehe."
53,1,3,"Pawru uzeꞌeg Tupàn hape rupi oho ꞌym maꞌe wanehe aꞌe kury, zepykaw pe waho àwàm rehe aꞌe noUrerywyr wà. Uruzeꞌeg uruiko Tupàn pe penehe ure, tuweharupi ure. Taꞌe Tupàn nezewe uzapo kar urewe aꞌe xe. — Kwa, Texaron pe har uzeruzar maꞌe aꞌe wà, uzeruzar tuwe waiko tuweharupi nerehe aꞌe wà, uruꞌe uruiko izupe. — Ikatuahy nerehe wazeruzar haw wà, uruꞌe izupe. — Uzeamutamutar katu weraꞌu waiko tuweharupi wà no, uruꞌe izupe. Uruzeꞌegatu uruiko penehe ure, amogwer uzeruzar maꞌe wanupe ure no, Tupàn pe zemonoꞌogaw nànàn ure, taw nànàn ure. Uruzeꞌeg uruiko nezewe wanupe. — Kwa, Texaron pe har uzeruzar maꞌe aꞌe wà, upuraraw maꞌerahy teteaꞌu aꞌe wà, uruꞌe uruiko wanupe. — Uzeruzar ꞌym maꞌe aꞌe pe har aꞌe wà, uzapo ikatu ꞌym maꞌe waiko wanupe wà, uruꞌe uruiko wanupe. — Uzeruzar weraꞌu Zezuz rehe wà, uruꞌe uruiko amogwer wanupe no, taw nànàgatu har wanupe no."
53,1,5,"Pezeruzar katu wi peiko hehe, maꞌerahy kwer ipuraraw mehe nehe. Aꞌe rupi teko ukwaw putar Tupàn ikatu haw aꞌe wà nehe kury, ukwaw putar pureruzeꞌegatu maꞌe romo heko haw aꞌe wà nehe kury. Pepuraraw maꞌerahy teteaꞌu peiko ko ꞌar rehe, aꞌe rupi Tupàn iꞌi putar uzeupe nehe. — Kwez uzeruzar maꞌe aꞌe wà, upuraraw maꞌerahy teteaꞌu aꞌe wà, taꞌe uzeruzar herehe aꞌe wà xe. Aꞌe rupi amo ꞌar mehe amuigo kar putar aꞌe teko heremiruzeꞌeg romo ihe wà nehe kury, amupyta kar putar aꞌe teko hezepyr tuweharupi ihe wà nehe no, hereko haw pe ihe wà nehe no, iꞌi putar uzeupe nehe. — Ikatuahy ihewe nezewe mehe nehe, iꞌi putar uzeupe nehe."
53,1,6," Tuweharupi Tupàn uzapo maꞌe iko uzeꞌeg rupi aꞌe. Awyzeharupi uzapo wemimumeꞌu kwer. Aꞌe rupi wexak kar putar Zezuz Zanezar imuwà ywak wi nehe, teko nànàn nehe. Zezuz werur putar Tupàn heko haw pe har ikàg maꞌe aꞌe wà nehe no. Werur putar tata nehe no. Aꞌe ꞌar mehe nehe, Tupàn upuraraw kar putar maꞌerahy kwer wanupe nehe, ipuraraw kar arer wanupe nehe."
53,1,8,"Uzepyk putar uzehe uzeruzeꞌeg ꞌym maꞌe wanehe nehe, Zezuz rehe zeꞌeg puràg heruzar ꞌymar wanehe nehe no."
53,1,9,"Agwer teko aꞌe wà nehe, upuraraw putar maꞌerahy tuweharupi aꞌe wà nehe, upytuꞌu ꞌym pà aꞌe wà nehe. Nuiko kwaw Zanezar ipyr wà nehe. Wiko putar muiteaꞌu izuwi tuweharupi wà nehe, ikàgaw wi wà nehe, ikatu haw wi wà nehe no, ipuràgaw wi wà nehe no. Noho pixik kwaw ipyr wà nehe."
53,1,10,"Aꞌe ꞌar mehe nehe, Zezuz tur mehe nehe, uzeruzar maꞌe paw rupi aꞌe wà nehe, uzeꞌeg putar nezewe izupe aꞌe wà nehe. — Kwa, nekatuahy azeharomoete ne, iꞌi putar izupe wà nehe. — Nekàg weraꞌu amogwer wanuwi, nepuràg eteahy weraꞌu wanuwi no, iꞌi putar izupe wà nehe. Ipytuhegatu putar hexak pà wà nehe. Pe pezeruzar urezeꞌeg rehe, Zezuz rehe urezeꞌeg mehe. Aꞌe rupi pezeꞌeg putar nezewe izupe nehe, aꞌe ꞌar mehe nehe."
53,1,11,"Aꞌe rupi uruzeꞌeg uruiko tuweharupi Tupàn pe ure, penehe ure. — Epytywàgatu nerehe uzeruzar maꞌe ne wà nehe, ikatuahy maꞌe iapo mehe ne wà nehe. Taꞌe erexarexak nezeupe ne wà xe. Ezapo kar ikatuahy maꞌe wanupe nehe no. Aꞌe rupi upuner putar nepyr weko haw rehe wà nehe. Uzeruzar katu waiko nerehe wà. Aꞌe rupi ipurapo wer amo maꞌe ikatuahy maꞌe rehe aꞌe wà nehe no, uruꞌe izupe. — Ne nekàg weraꞌu ne, aꞌe rupi epytywà ne wà nehe, aꞌe maꞌe iapo mehe ne wà nehe, uruꞌe izupe. Aꞌe rupi teko uzeꞌeg putar uzeupeupe aꞌe wà nehe. — Zezuz aꞌe, uzeruzar maꞌe wazar aꞌe, ikatuahy weraꞌu amogwer wanuwi aꞌe, ikàg weraꞌu aꞌe, ipuràg eteahy weraꞌu aꞌe, iꞌi putar uzeupeupe wà nehe. Taꞌe peho peiko Tupàn hape rupi pe xe. — Tupàn rehe uzeruzar maꞌe aꞌe wà, ikatu weraꞌu amogwer teko wanuwi aꞌe wà, iꞌi putar teko uzeupeupe wà nehe no, taꞌe Zezuz ikatuahy aꞌe xe. Ko maꞌe umumeꞌu putar uzeupeupe wà nehe, taꞌe Tupàn aꞌe xe, Zezuz Zaneruwihawete Zanezar aꞌe no xe, ikatuahy maꞌe uzapo waiko teko wanupe aꞌe wà xe."
53,2,1,"Pawru uzeꞌeg ikatu ꞌygwer izar rehe xe aꞌe kuryUrerywyr wà, urumumeꞌu Zezuz Zaneruwihawete Zanezar tur àwàm peme ure. Tur mehe nehe, zanemonoꞌog putar uzepyr aꞌe nehe. Amo aꞌe pe har pepyr har aꞌe wà, nezewe iꞌi muaꞌu waiko peme aꞌe wà. — Zanezar uhem wi wà kwez kury, iꞌi Pawru zanewe, iꞌi muaꞌu waiko peme wà. Pezekaiw zo wazeꞌeg rehe nehe. Namumeꞌu kwaw Zezuz izewyr awer ihe. Izewyr àwàm amumeꞌu ihe. — Pawru umumeꞌu Zezuz izewyr awer aꞌe, pape rehe imuapyk pà aꞌe, zanewe imur kar pà aꞌe, aze iꞌi muaꞌu peme wà nehe, aꞌe mehe pezekaiw zo wazeꞌeg rehe nehe. — Tekwe Puràg umumeꞌu kar nezewe haw urewe aꞌe, aze iꞌi muaꞌu peme wà nehe, pezekaiw zo wazeꞌeg rehe nehe. Pezemumikahy zo agwer maꞌe rehe nehe."
53,2,3,"Pezekaiw zo agwer temuꞌemaw rehe nehe no. Zanezar ihem ꞌym mehe nehe, teko ikatu ꞌym maꞌe aꞌe wà nehe, Tupàn hape rupi oho ꞌym maꞌe aꞌe wà nehe no, aꞌe paw oho putar izeꞌeg ꞌym rupi aꞌe wà nehe. Nuweruzar kwaw izeꞌegete wà nehe, taꞌe Tupàn naꞌikatu kwaw wanupe aꞌe nehe xe. Aꞌe ꞌar ihem ꞌym mehe nehe, uzexak kar putar amo awa aꞌe nehe, teko wanupe nehe. Aꞌe awa aꞌe nehe, ikatu ꞌym maꞌe izar her romo aꞌe nehe. Zepykaw pe oho maꞌe ràm amo ae her romo izupe nehe no, taꞌe Tupàn uzepyk putar hehe azeharomoete aꞌe nehe xe. Teko numupytuꞌu kar pixik kwaw hehe izepyk ire wà nehe."
53,2,4,"Aꞌe awa aꞌe nehe, uzeꞌeg putar nezewe teko wanupe aꞌe nehe. — Ihe hekàg weraꞌu ihe, amogwer tupàn aꞌuaꞌu wanuwi ihe, amogwer penemimuwete wanuwi ihe, iꞌi putar wanupe nehe. — Pezekaiw zo amogwer tupàn wanehe nehe, iꞌi muaꞌu putar wanupe nehe. Aꞌe ꞌar mehe nehe, wapyk putar oho Tupàn hàpuzuhu Zeruzarez tawhu pe har pupe nehe. — Ihe Tupàn azeharomoete har romo aiko ihe, iꞌi muaꞌu putar teko wanupe nehe. Ko maꞌe izeapo re nehe, uhem putar Zanezarete wà aꞌe nehe."
53,2,5,Aipo pemaꞌenukwaw urezeꞌeg awer rehe. Pepyr hereko mehe we amumeꞌu ko zeꞌeg peme ihe.
53,2,6," Ko ꞌar rehe teko uzapo tuwe ikatu ꞌym maꞌe oho waiko aꞌe wà, taꞌe amo ikatu ꞌym maꞌe ikwaw pyr ꞌym aꞌe xe, uzapo kar iko wanupe aꞌe xe. Ikatu ꞌym maꞌe izar aꞌe, izexak kar wer zepe teko wanupe aꞌe, taw nànàn aꞌe. Nan kwaw nezewe nehe. Amo umupytuꞌu kar putar aꞌe nehe. Numuzexak kar kwaw teko wanupe nehe. Pekwaw imupytuꞌu kar har. Amo ꞌar rehe nehe, Tupàn pe ikatu mehe nehe, Tupàn umunyryk kar putar aꞌe imupytuꞌu kar har aꞌe nehe. Aꞌe ꞌar mehe ikatu ꞌym maꞌe izar uzexak kar putar teko wanupe nehe, taw nànànar wanupe nehe. Zurupari umur kar putar ikatu ꞌym maꞌe izar ko ywy rehe aꞌe nehe, ukàgaw herur kar pà izupe aꞌe nehe. Aꞌe mehe uzapo putar maꞌe hexak pyr ꞌym aꞌe nehe, hexak kar pà teko wanupe nehe. Uzapo putar purumupytuhegatu kar haw teteaꞌu teko wanuwa rupi nehe, wemuꞌemaw rehe wanupe nehe. Aꞌe rupi teko uzeꞌeg putar nezewe wà nehe, — Kwa, ꞌaw awa wereko Tupàn ikàgaw aꞌe, iꞌi putar uzeupeupe wà nehe. Hemuꞌem putar iko teko wanupe aꞌe nehe. Teko zepykaw pe oho maꞌe ràm paw rupi wà nehe, uzekaiw putar izeꞌeg rehe wà nehe. Taꞌe nuzekaiw kwaw Tupàn zeꞌeg azeharomoete har rehe wà xe. Taꞌe nuzeruzar kwaw hehe wà xe. Aꞌe rupi Tupàn numuigo kar kwaw aꞌe teko uzepyr aꞌe wà nehe. Uzepyk putar wanehe nehe. Aꞌe rupi Tupàn iꞌi putar uzeupe nehe. — Aw teko aꞌe wà, tuwe uzeruzar temuꞌemaw rehe aꞌe wà nehe, iꞌi putar uzeupe nehe. Naꞌe uzeruzar putar temuꞌemaw rehe wà nehe. Aꞌe rupi zeꞌeg azeharomoete har rehe uzeruzar ꞌym maꞌe aꞌe wà nehe, ikatu ꞌym maꞌe rehe ipurapo wer katu maꞌe aꞌe wà nehe no, oho putar tatahu pe aꞌe wà nehe. Tupàn uzepyk putar wanehe nehe. Taꞌe hurywete ikatu ꞌym maꞌe iapo mehe wà xe. Upyta putar aꞌe pe tuweharupi wà nehe. Tupàn nupytuꞌu pixik kwaw wanehe uzepyk ire nehe. Amo ꞌar mehe Zezuz Zanezar ur putar ywy rehe aꞌe nehe, uzexak kar pà teko wanupe aꞌe nehe. Wexak kar putar ukàgaw upuràg eteahy haw teko wanupe nehe. Aꞌe ꞌar mehe nehe, upy putar ikatu ꞌym maꞌe izar kutyr aꞌe nehe, izuka pà nezewe aꞌe nehe."
53,2,13,"Uzeꞌeg zanerexarexak awer rehe xe aꞌe kuryUrerywyr wà. Uruzeꞌeg uruiko Tupàn pe tuweharupi ure, penehe ure. Taꞌe Tupàn penexanexak izypy mehe aꞌe xe, ywy iapo ꞌym mehe aꞌe xe. Penereko putar uzepyr nehe. Taꞌe peamutar katu aꞌe xe. — Ikatuahy wanexak awer, uruꞌe uruiko Tupàn pe. — Ikatuahy wapuhareko awer no, ikatuahy wamutar awer no, uruꞌe izupe. Tekwe Puràg aꞌe, umur ukàgaw peme aꞌe, aꞌe rupi peiko ikatuahy maꞌe iapo har romo kury. Taꞌe pezeruzar izeꞌeg azeharomoete har rehe xe. Urumumeꞌu Tupàn zeꞌeg puràg peme ure. Aꞌe ꞌar mehe Tupàn penexanexak uzeupe aꞌe. Penenoz aꞌe no, taꞌe urumumeꞌu izeꞌeg peme ure xe. Aꞌe rupi nehe, peiko putar Zezuz Zaneruwihawete Zanezar ài nehe, pereko putar ikàgaw nehe, pereko putar ipuràgaw nehe no."
53,2,15,"Aꞌe rupi amo maꞌe uruzapo kar putar peme ure nehe kury, urerywyr wà. Pezekaiw katu urezeꞌeg awer azeharomoete har rehe nehe, urezeꞌeg awer peme ureremimumeꞌu kwer rehe nehe. Urumuapyk aꞌe zeꞌeg ure, peme imono kar pà ure."
53,2,16,"Zezuz Zaneruwihawete Zanezar aꞌe, Tupàn zaneru aꞌe no, zaneraihu har romo wanekon aꞌe wà, zanepytywà waiko maꞌerahy ipuraraw mehe aꞌe wà. — Peàro urepyr peneko àwàm nehe, iꞌi waiko zanewe. Taꞌe ikatuahy zanewe aꞌe wà xe. Tuwe pepytywà maꞌerahy ipuraraw mehe aꞌe wà nehe. Tuwe pepytywà ikatuahy maꞌe iapo mehe wà nehe no. Tuwe pepytywà ikatu maꞌe imumeꞌu mehe wà nehe no."
53,3,1,"Pawru umuzeꞌeg kar Texaron pe har Tupàn pe xe aꞌe wà kuryUrerywyr wà. Aipo pemaꞌenukwaw pepyr urereko awer rehe pe. Aꞌe pe Tupàn zeꞌeg imumeꞌu mehe, teko teteaꞌu uzeruzar hehe aꞌe wà. Pezeꞌeg Tupàn pe urerehe nehe, izeꞌeg imumeꞌu haw rehe nehe, ko ꞌar rehe taw nàn ureho mehe nehe. Tuwe amogwer teko uzeruzar aꞌe teko wazàwe aꞌe wà nehe no."
53,3,2,"— Emonokatu Pawru ne wà nehe, awa kwer ikatu ꞌym maꞌe wanuwi ne wà nehe, peze Tupàn pe nehe. — Aze ipurapo wer ikatu ꞌym maꞌe rehe Pawru pe wà nehe, emupytuꞌu kar iapo re ne wà nehe, peze izupe nehe. Heta teteaꞌu uzeruzar ꞌym maꞌe ko ywy rehe aꞌe wà."
53,3,3,"Zanezar aꞌe, uzapo tuwe maꞌe iko uzeꞌeg rupi aꞌe. Uzapo tuwe wemimumeꞌu kwer. Omono putar ukàgaw peme nehe, pemonokatu putar ikatu ꞌym maꞌe iapo har wanuwihaw wi nehe no."
53,3,4,Urukwaw katu urezeꞌeg rupi peho haw ure. Peho wiwi putar hupi nehe no. Zanezar ukwaw kar maꞌe penemiapo ràm ikatuahy maꞌe urewe aꞌe.
53,3,5,"Tuwe Zanezar ukwaw katu kar weraꞌu Tupàn pepuhareko haw peme aꞌe nehe, taꞌe umur ukàgaw peme aꞌe xe."
53,3,6,"Tupàn pe maꞌereko haw rehe zeꞌegaw xe aꞌe kuryUrerywyr wà. Amo maꞌe urumumeꞌu putar peme ure nehe kury. Aze amo uzeruzar maꞌe iranahy maꞌe romo hekon aꞌe nehe, aze numaꞌereko kwaw nehe, aze noho kwaw urezeꞌeg rupi nehe, aꞌe zeꞌeg peme imumeꞌu pyrer rupi nehe, aꞌe mehe petyryk izuwi nehe, uruꞌe peme Zezuz Zaneruwihawete Zanezar her rehe ure kury."
53,3,7,"Pepyr urereko mehe urumaꞌereko katu uruiko ure. Pemaꞌereko katu ure ài nehe no. Temiꞌu urewe imur mehe nuruꞌu kwaw imekuzar ꞌym pà aꞌe pe ure. Urumekuzar ureremiꞌu. Urumaꞌereko uruiko, pyhaw, ꞌaromo no. Aze mo nurumaꞌereko iwer, aꞌe mehe mo hekuzar weraꞌu mo peme."
53,3,9,"Urupuner zepe ureremiꞌu imekuzar kar haw rehe peme, taꞌe Tupàn zeꞌeg imumeꞌu har romo uruiko ure xe. Nan kwaw pa. Naꞌikatu kwaw nezewe urewe. Urumaꞌereko uruiko aꞌe pe, penuwa rupi. Aꞌe rupi pemaꞌereko putar ure ài nehe no. — Pemeꞌeg kar ureremiꞌu ràm nehe, nuruꞌe kwaw peme."
53,3,10,"Pepyr urereko mehe we, ko zeꞌeg urumumeꞌu peme. — Aze teko naꞌimaꞌereko wer kwaw nehe, aꞌe mehe pemono zo temiꞌu izupe nehe."
53,3,11,"Urenu amo zeꞌeg kwez ure kury. — Amo uzeruzar maꞌe Texaron pe har aꞌe wà, iranahy maꞌe romo wanekon aꞌe wà, umaꞌereko ꞌym maꞌe romo wanekon aꞌe wà. Uzeꞌeg zemueteahy waiko amogwer wanehe uzeupeupe aꞌe wà no, umaꞌereko ꞌym pà aꞌe wà no, iꞌi amo urewe wà, aꞌe iranahy maꞌe wanehe kury."
53,3,12,"Uruzeꞌeg putar agwer iranahy maꞌe wanupe ure nehe kury, taꞌe Zezuz Zaneruwihawete Zanezar uremuzeꞌeg kar wanupe aꞌe xe. — Pemaꞌereko peiko nehe, penemiꞌu pemaꞌe imekuzar pà nehe, amogwer wanehe pezeꞌezeꞌeg ꞌym pà nehe, uruꞌe putar wanupe kury, aꞌe iranahy maꞌe wanupe kury."
53,3,13,Urerywyr wà. Pezapo ikatuahy maꞌe peho peiko nehe. Pepytuꞌu zo iapo re nehe.
53,3,14,"Aze teko noho kwaw urezeꞌeg rupi wà nehe, ko pape rehe imuapyk pyrer rupi wà nehe, aꞌe mehe petyryk wanuwi nehe. Tuwe wiko aꞌe zutykaꞌi aꞌe wà nehe. Aꞌe rupi imaranugar putar wà nehe, aꞌe mehe weruzar putar ruꞌu Tupàn zeꞌeg wà nehe."
53,3,15,"Pezeꞌeg nezewe pezeupeupe nehe. — Aꞌe teko aꞌe wà, noho kwaw Tupàn zeꞌeg rupi aꞌe wà. Wikuwe hemyrypar romo aꞌe, peze pezeupe nehe. Taꞌe penywyr romo wanekon aꞌe wà nehe xe. Aꞌe rupi pezeꞌeg peho nezewe wanupe nehe. — Ezekaiw Pawru zeꞌeg rehe nehe, peze wanupe nehe."
53,3,16,"Upaw eteaꞌi kuryZanezar aꞌe, maꞌeahy wi purumunyryk kar har romo hekon aꞌe, aꞌe rupi, tuwe pemunyryk kar maꞌeahy wi aꞌe nehe, tuwe pemupytuꞌu kar maꞌe wi pekyze re aꞌe nehe no. Tuwe pemurywete kar tuweharupi nehe no, aze ikatu maꞌe uzeapo peme nehe, aze ikatu ꞌym maꞌe uzeapo peme nehe no. Tuwe Zanezar wiko peinuromo tuweharupi nehe kury. Ihe Pawru ihe, ko zeꞌeg pehegweraꞌi amuapyk xe ko pape rehe hepo pupe ihe kury. Aꞌe rupi katete amuapyk hezeꞌeg amogwer hepape rehe no, hezeꞌeg pehegweraꞌi amuapyk hepo pupe ihe no. Amo umuapyk hezeꞌeg pape rehe aꞌe, peme imono kar pà aꞌe. Xo ko pehegweraꞌi amuapyk tuwe hepo pupe ihe. Tuwe Zezuz Zaneruwihawete Zanezar uzapo ikatuahy maꞌe peme paw rupi aꞌe nehe kury. Upaw kwez kury. Pawru."
54,1,1,"1 XimotIhe Pawru ihe, ne Ximot ne. Ko hepape amono kar putar newe ihe nehe kury. Tupàn aꞌe, hemur kar teko wanupe aꞌe, uzeꞌeg imumeꞌu kar pà ihewe aꞌe. Zanepyro har romo hekon aꞌe. Xikwaw Zaneruwihawete Zezuz ikatu haw zane. Xiàro tuwe tur àwàm zaiko zane no. Kwehe mehe amumeꞌu Tupàn zeꞌeg newe ihe. Erezeruzar katu hehe henu mehe. Aꞌe rupi heraꞌyr ài ereiko. Tupàn zaneru aꞌe, Zaneruwihawete Zezuz Zanezar aꞌe no, tuwe uzapo ikatuahy maꞌe newe aꞌe wà nehe. Tuwe nepuhareko wà nehe no, maꞌe wi nekyze re nemupytuꞌu kar pà wà nehe no, aꞌe rupi nerurywete putar tuwe nehe."
54,1,3,"Pawru uzeꞌeg Tupàn zeꞌeg ꞌym rehe upurumuꞌe maꞌe wanehe xe aꞌe kuryAmo ꞌar mehe zaiko Ew tawhu pe zane. Aꞌe re ihe zutykaꞌi aha Maxeton ywy rehe ihe. Heho ꞌym mehe we azeꞌeg nezewe newe. — Epyta xe Ew tawhu pe nehe ty, aꞌe newe. — Amo awa xe har aꞌe wà, upurumuꞌe Tupàn zeꞌeg ꞌym rehe aꞌe wà, aꞌe newe. — Ne ty, ezeꞌeg eho wanupe nehe ty, aꞌe newe. — Pepurumuꞌe zo kwez zeꞌeg rehe nehe ty wà, ere wanupe nehe, aꞌe newe. Aꞌe awa aꞌe wà, uzeꞌeg e teteaꞌu wàmuzgwer wanemiapo kwer rehe aꞌe wà. Ko ꞌar rehe uzeꞌeg wiwi waiko nezewegatete wà no. — Aipo nezewe uzeapo aꞌe pe zaneipy wanupe aꞌe, iꞌi e oho waiko uzeupeupe wà, uzehezehe upuranu pà wà. Tuwe upytuꞌu nezewe uzeꞌeg e re wà nehe. Emupytuꞌu kar nezewe wazeꞌeg ire ne wà nehe ty. Aze nezewe uzeꞌezeꞌeg wiwi wà nehe, aꞌe mehe nuzapo kar kwaw Tupàn hemiapo putar haw wà nehe. Uzeruzar maꞌe aꞌe wà, nuzeꞌezeꞌeg e kwaw nezewe aꞌe wà. Uzekaiw katu oho waiko Tupàn zeꞌeg rehe wà."
54,1,5,"Amumeꞌu agwer maꞌe teko tuweharupi ihe, uzeruzar maꞌe wanupe ihe. Aꞌe rupi wapyꞌa ikatuahy putar Tupàn pe aꞌe wà nehe. Aꞌe rupi naꞌipurapo wer kwaw ikatu ꞌym maꞌe rehe wà nehe. Aꞌe rupi upuruamutar weraꞌu putar oho waiko wà nehe no. Uzamutar weraꞌu putar Tupàn wà nehe no. Amumeꞌu agwer maꞌe teko uzeruzar maꞌe wanupe tuweharupi. Aꞌe rupi ukwaw putar ikatu ꞌym maꞌe iapo re upytuꞌu haw aꞌe wà nehe. Aꞌe rupi upuruamutar weraꞌu putar wà nehe no. Uzamutar katu weraꞌu putar Tupàn wà nehe no. Nuzeruzar muaꞌu kwaw wà nehe."
54,1,6,"Amo teko nepyr har aꞌe wà kury, noho kwaw aꞌe hezeꞌeg rupi aꞌe wà kury. Uzeꞌeg e waiko uzeupeupe wà."
54,1,7,"Heko wer zepe Tupàn zeꞌeg rehe purumuꞌe maꞌe romo wà. Nuiko kwaw wà. Nukwaw katu kwaw Tupàn zeꞌeg wà, aꞌe rupi nupuner kwaw upurumuꞌe katu haw rehe izeꞌeg rehe wà."
54,1,8,"Tupàn zeꞌeg ikatu aꞌe. Aze zaha izeꞌeg rupi nehe, heruzar pà nehe, aze zaneho mehe xiapo tuwe hemiapo putar haw nehe, aꞌe mehe zanerurywete putar tuwe nehe no."
54,1,9,"Xikwaw ko maꞌe zane. Taꞌe zeꞌeg tuwihaw hemimuapyk kwer aꞌe, nan kwaw teko ikatu maꞌe wanupe har romo aꞌe xe. Teko ikatu ꞌym maꞌe wanupe har romo aꞌe, maꞌe rehe imunar maꞌe wanupe, puruzuka maꞌe wanupe, ikatu ꞌym maꞌe iapo har wanupe, Tupàn rehe uzeruzeꞌeg ꞌym maꞌe wanupe, u, uhy zuka har wanupe, amo agwer ikatu ꞌym maꞌe iapo har wanupe no."
54,1,10,"Agwer awa aꞌe wà, oho wemireko ꞌym wapuhe aꞌe wà. Agwer kuzà aꞌe wà no, oho umen ꞌym wapuhe aꞌe wà no. Agwer awa wà, oho amo ae awa wapuhe wà, kuzà ài wà. Agwer maꞌe iapo haw iaiw tuwe Tupàn pe. Agwer teko upyhyk amo ae teko oho wà, wamumaꞌereko kar e pà wà. Hemuꞌem wà no, umaꞌemumeꞌu pà wà no. Aze Tupàn nezewe iꞌi aꞌe nehe, — Pezapo zo aꞌe ikatu ꞌym maꞌe nehe, aze iꞌi wanupe nehe, aꞌe mehe aꞌe teko uzapo putar tuwe aꞌe ikatu ꞌym maꞌe oho wà nehe."
54,1,11,"Tupàn hurywete aꞌe, ikatuahy aꞌe. Umur kar uzeꞌeg ipuràg maꞌe ihewe. Emumeꞌu purupe nehe, iꞌi ihewe. Ezekaiw hehe nehe, iꞌi ihewe."
54,1,12,"Uzeꞌeg Tupàn ikatu haw rehe xe aꞌe kuryZaneruwihawete Zezuz Zanezar umur ukàgaw ihewe aꞌe, aꞌe rupi apuner izeꞌeg imumeꞌu haw rehe ihe. Aꞌe rupi — Nekatuahy ihewe ne, aꞌe Tupàn pe. Zezuz uzeꞌeg uzeupe aꞌe, herehe aꞌe. — Pawru umumeꞌu katu hezeꞌeg oho iko aꞌe, aꞌe rupi amuigo kar putar hezeꞌeg imumeꞌu harete romo ihe nehe kury, iꞌi ihewe. Aꞌe rupi — Nekatuahy tuwe ihewe ne, aꞌe izupe. Kwehe mehe azeꞌeg zemueteahy Zezuz rehe ihe, hemiruzeꞌeg wanehe ihe. Ata aha hehe uzeruzar maꞌe wapyhyk pà, wamunehew kar pà. Zezuz hepuhareko aꞌe. Nuzepyk kwaw herehe. Taꞌe nakwaw kwaw heremiapo kwer iaiw paw ihe xe. Nazeruzar kwaw hehe aꞌe ꞌar mehe ihe rihi."
54,1,14,"Aꞌe re Zanezar aꞌe, ikatuahy ihewe aꞌe, taꞌe aꞌe ꞌar mehe hemuzeruzar kar uzehe aꞌe xe. Taꞌe uzeamutar katu kar ihewe xe, amogwer wanupe no xe. Nezewe xiapo Zaneruwihawete Zezuz hemiapo putar haw zaiko zane no."
54,1,15,"— Zaneruwihawete Zezuz aꞌe, ur ko ywy rehe aꞌe, ikatu ꞌym maꞌe iapo har wamukatu pà aꞌe, uruꞌe ure. Azeharomoeteahy ko urezeꞌeg. Ihe ihe, heaiw weraꞌu amogwer wanuwi ihe."
54,1,16,"Nuzepyk kwaw herehe. Taꞌe ipurexak kar wer puràrogatu haw rehe teko wanupe aꞌe xe, uzehe uzeruzar maꞌe ràm wanupe aꞌe xe, uzepyr wemimuigo kar ràm wanupe aꞌe xe. Nuzepyk kwaw naꞌarewahy purehe. Wàrogatu uzehe wazeruzar àwàm."
54,1,17,"Teko paw rupi aꞌe wà nehe, tuwe umuwete katu Zaneruwihawete tuweharupi aꞌe wà nehe. Tuwe wexak ikàgaw ipuràg eteahy haw wà nehe no, tuweharupi wà nehe no. Tuwihawete romo hekon aꞌe. Izypy mehe hekon, ko ꞌar rehe no, tuweharupi nehe no. Numàno pixik kwaw nehe. Teko nuexak kwaw wà. Xo aꞌe zo Tupàn romo hekon aꞌe. Naheta kwaw amo. Azeharomoete ko hezeꞌeg ihe."
54,1,18,"Ezekaiw katu ko hezeꞌeg àwàm rehe nehe kury ty. Amo ꞌar mehe Tekwe Puràg umuzeꞌeg kar amo teko nerehe aꞌe, teko wanuwa rupi aꞌe. — Tuwe Ximot Tupàn zeꞌeg imumeꞌu har romo hekon aꞌe nehe kury, iꞌi nerehe, teko wanuwa rupi. Nemaꞌenukwaw katu aꞌe zeꞌeg awer rehe nehe ty, aꞌe ꞌar mehe arer rehe nehe ty. Aꞌe rupi nerepytuꞌu kwaw Tupàn zeꞌeg imumeꞌu re nehe. Epytuꞌu zo Tupàn zeꞌeg rehe nezeruzar ire nehe. Erekwaw ikatuahy maꞌe iapo haw. Aꞌe mehe xo ikatuahy maꞌe zo ezapo nehe. Amo teko ukwaw ikatu maꞌe iapo haw aꞌe wà. Xo ikatu ꞌym maꞌe zo uzapo oho waiko wà. Aꞌe rupi umuaiw uzeruzar haw wà. Nuzeruzar kwaw wà kury."
54,1,20,"Awa Imenew her maꞌe aꞌe, amo awa Àrexàn her maꞌe aꞌe no, nezewegatete wanekon aꞌe wà no. Umuaiw uzeruzar haw kwez wà. Aꞌe rupi amono Zurupari pe ihe wà kury. Zurupari uzapo putar wemiapo putar haw wanupe aꞌe nehe. Aꞌe rupi upytuꞌu putar Zezuz rehe uzeꞌeg zemueteahy re aꞌe wà nehe."
54,2,1,"Pezeꞌeg Tupàn pe nehe Azapo kar putar amo maꞌe newe ihe nehe kury. — Ezeꞌeg Tupàn pe tuwihaw wanehe nehe, maꞌe henoz pà izupe nehe. Aze Tupàn uzapo ikatu maꞌe nehe, amo teko wanupe nehe, aꞌe mehe — Nekatuahy wanupe, ere Tupàn pe nehe, ikatu haw rehe nezeꞌeg pà izupe nehe. Ezeꞌeg izupe zanereruzeꞌegar wanehe nehe, zaneruwihaw wanehe nehe no. Aꞌe rupi zanereko haw ikatuahy putar zanewe nehe. Zaiko katu putar zanezehezehe nehe no. Naxiàmàtyryꞌym kwaw amo zane wà nehe, nazaneàmàtyryꞌym kwaw amo aꞌe wà nehe no. Ximuwete katu Tupàn zane nehe no. Xiapo hemiapo putar haw nehe."
54,2,3,"Ikatuahy nezewe haw aꞌe, Tupàn aꞌe, zanepyro har aꞌe no, uzamutar katu nezewe haw aꞌe wà. Ipurupyro wer teko paw wanehe aꞌe, katu ꞌymaw wi tatahu wi aꞌe. Umuigo kar putar uzepyr tuweharupi aꞌe wà nehe. Ipurukwaw kar wer uzeꞌeg azeharomoete har rehe teko nànàn aꞌe."
54,2,5," Tupàn aꞌe, pitài zo aꞌe. Izepyk wer teko wanehe, taꞌe ikatu ꞌym maꞌe uzapo aꞌe wà xe. Nuzepyk kwaw wanehe. Uzepyk pitài awa rehe, teko wanekuzaromo. Zaneruwihawete Zezuz aꞌe, aꞌe awa izuka pyrer romo hekon aꞌe. Uzemono u pe, teko wanemiapo kwer ikatu ꞌym maꞌe hekuzaromo. Aꞌe rupi xikwaw teko wanehe ipurupyro wer haw zane. Aꞌe ꞌar aꞌe, imàno awer aꞌe, ikatu Tupàn pe aꞌe. Taꞌe Tupàn wexaexak katu aꞌe ꞌar aꞌe xe. Taꞌe ipurupyro wer teko paw wanehe aꞌe xe. Nuzawy kwaw hexaexak mehe."
54,2,7,"Tupàn herexak aꞌe, uzeꞌeg imumeꞌu har romo hemuigo kar pà aꞌe, teko taw nànàgatu har wanupe hemono kar pà aꞌe. Azeharomoete ko hezeꞌeg ihe. Naheremuꞌem kwaw newe. Tupàn hemono kar zutew ꞌym wanupe, wamuꞌe har romo hemuigo kar pà. — Pezeruzar Zezuz rehe nehe ty wà, ere wanupe nehe, iꞌi Tupàn ihewe. — Hezeꞌeg azeharomoete har emumeꞌu eho iko purupe nehe, iꞌi ihewe."
54,2,8,"Nako amo heremiapo kar pyr xe ihe nehe kury. Taw nànàgatu har uzeruzar maꞌe aꞌe wà nehe, wazemonoꞌog mehe aꞌe wà nehe, tuwe awa kwer uzeꞌeg Tupàn pe aꞌe wà nehe. Izupe uzeꞌeg mehe wà nehe, tuwe nuzapo kwaw ikatu ꞌym maꞌe wà nehe, aꞌe ꞌar mehe wà nehe. Tuwe nuikwahy kwaw amo pe wà nehe. Tuwe nuzàmàtyryꞌym kwaw amo wà nehe, aꞌe ꞌar mehe wà nehe."
54,2,9,"Pawru uzeꞌeg kuzàgwer wanupe kuryAzapo kar putar maꞌe kuzàgwer wanupe xe ihe nehe kury. — A, kutàri amunehew putar ita hekuzar katu maꞌe or her maꞌe ihe nehe kury, per her maꞌe ihe nehe no, amunehew putar ipuràg eteahy maꞌe ihe nehe no, aꞌe rupi teko paw umeꞌe putar herehe wà nehe, peze zo nehe, ere wanupe nehe. — Peiko zo kuzàwyzài wazàwe nehe. Uzexak kar aiaiw amogwer wanupe wà. Peiko zo nezewe nehe, ere kuzà wanupe nehe. — Pepupepupe zo peꞌaw pepuràgaw hexak kar pà amogwer wanupe nehe, ere wanupe nehe. — Pemunehew zo ita hekuzar katu maꞌe nehe, pepuràgaw hexak kar pà wanupe nehe, ere wanupe nehe. Ikatuahy maꞌe pezapo peho peiko nehe, tuweharupi nehe, ere wanupe nehe. Taꞌe nezewe uzeruzar maꞌe waneko haw aꞌe wà xe."
54,2,11,"Teko Tupàn pe wazemonoꞌog mehe wà nehe, tuwe kuzàgwer uzeapyaka katu wà nehe, Tupàn zeꞌeg rehe uzemuꞌe pà uzeꞌeg ꞌym pà wà nehe. — Akwaw maꞌe weraꞌu pewi ihe, tuwe niꞌi kwaw amogwer wanupe wà nehe. Peinu katu ko hezeꞌeg nehe. Tuwe kuzà nuiko kwaw awa kwer waneruzeꞌegar romo wà nehe. Tuwe wapyk aꞌe pe wà nehe, uzeapyaka katu pà uzeꞌeg ꞌym pà wà nehe."
54,2,13,"Taꞌe Tupàn uzapo Ànàw aꞌe xe, izypy mehe aꞌe xe. Aꞌe re uzapo hemireko Ew aꞌe no."
54,2,14,"Aꞌe ꞌar mehe moz aꞌe, uzeꞌeg oho kuzà pe aꞌe, wemuꞌem pà izupe aꞌe. Nahemuꞌem kwaw Ànàw pe. Kuzà ràgypy upytuꞌu Tupàn zeꞌeg heruzar ire. Aꞌe ràgypy uzapo ikatu ꞌym maꞌe. Aꞌe rupi kuzà ko ꞌar rehe har aꞌe wà nehe kury, tuwe nueruzeꞌeg kwaw awa kwer aꞌe wà nehe kury."
54,2,15,"Tupàn upyro putar kuzàgwer aꞌe wà nehe, taꞌe imemymemyr aꞌe wà xe. Aze kuzà uzeruzar Zezuz rehe nehe, aze upuruamutar oho iko nehe no, aze utyryk ikatu ꞌym maꞌe wi Tupàn pe nehe no, aze nuzapo kwaw maꞌe upuràgaw hexak kar pà amogwer wanupe nehe no, aꞌe re Tupàn aꞌe nehe, upyro putar tuwe uzepyr imuigo kar pà aꞌe nehe."
54,3,1,"Pawru uzeꞌeg uzeruzar maꞌe waneruzeꞌegar wanehe xe aꞌe kuryKo hezeꞌeg azeharomoete ihe. Aze awa heko wer uzeruzar maꞌe waneruzeꞌegar romo aꞌe nehe, ikatuahy putar hemimutar aꞌe nehe."
54,3,2,"Uzeruzar maꞌe waneruzeꞌegar aꞌe nehe, tuwe xo ikatuahy maꞌe zo uzapo oho iko aꞌe nehe. Aze nuzapo kwaw nezewe nehe, nupuner kwaw uzeruzar maꞌe waneruzeꞌegar romo weko haw rehe nehe. Aze pitài zo hemireko nehe, aze nukaꞌu kwaw nehe, aze uzeruzeꞌeg nehe, aꞌe mehe upuner uzeruzar maꞌe waneruzeꞌegar romo weko haw rehe nehe. Aze amo heko haw pe tur nehe, tuwe umuixe kar nehe, tuwe omono temiꞌu izupe nehe. Tuwe ukwaw Tupàn zeꞌeg imumeꞌu haw nehe."
54,3,3,Tuwe nuiko kwaw ukaꞌu maꞌe romo nehe. Tuwe nupurupetek kwaw nehe. Tuwe naꞌipuruzukaiw kwaw nehe. Tuwe nuputar kwaw maꞌe teteaꞌu nehe. Tuwe nuiko kwaw temetarer teteaꞌu iputar har romo nehe.
54,3,4,"Upureruzeꞌeg wàpuz me aꞌe. Taꞌyr aꞌe wà, tazyr aꞌe wà no, weruzar izeꞌeg aꞌe wà no, uzeruzeꞌeg pà u rehe wà, imuawate katu pà wà no."
54,3,5,"Aze awa nukwaw kwaw wàpuz me har waneruzeꞌegaw aꞌe nehe, aꞌe mehe nukwaw kwaw Tupàn rehe uzeruzar maꞌe waneruzeꞌegaw aꞌe nehe no, taꞌe teko teteaꞌu uzemonoꞌog Tupàn hàpuz me aꞌe wà xe."
54,3,6,"Aze awa uzeruzar romo maꞌe romo hekon aꞌe nehe, tuwe nueruzeꞌeg kwaw Tupàn rehe uzeruzar maꞌe aꞌe wà nehe. Aze mo aꞌe rupi, aꞌe mehe mo iꞌi mo nezewe uzeupe. — Kwa, hekatu weraꞌu amogwer wanuwi ihe, iꞌi mo uzeupe. Aꞌe mehe mo naꞌikatu iwer mo Tupàn pe. Kwehe mehe Zurupari aꞌe, uzeꞌeg uzeupe aꞌe rupi katete aꞌe. Aꞌe rupi Tupàn uzepyk hehe, uzewi imono kar pà. Nezewegatete pureruzeꞌeg maꞌe aꞌe nehe no, nezewe iapo mehe aꞌe nehe no. Tupàn uzepyk putar hehe aꞌe nehe."
54,3,7,"Uzeruzar maꞌe waneruzeꞌegar aꞌe nehe, tuwe ikatu amogwer wanuwa rupi aꞌe nehe, uzeruzar ꞌym maꞌe wanuwa rupi aꞌe nehe no. — Kwa, ikatuahy kwez awa aꞌe, tuwe iꞌi uzeupe wà nehe, hehe uzeꞌeg pà wà nehe. — Naꞌikatu kwaw, aze iꞌi uzeruzar ꞌym maꞌe izupe wà nehe, aꞌe mehe, tuwe aꞌe awa nueruzeꞌeg kwaw amogwer aꞌe wà nehe. Taꞌe amo uzeruzar ꞌym maꞌe aꞌe wà xe, ukwaw aꞌe awa ikatu ꞌymaw aꞌe wà xe. Taꞌe aze mo upureruzeꞌeg, aꞌe mehe mo Zurupari umuaiw kar mo ipureruzeꞌegaw izupe aꞌe."
54,3,8,"Pawru uzeꞌeg uzeruzar maꞌe wapytywà har wanehe xe aꞌe kuryAzeꞌeg putar uzeruzar maꞌe wapytywà har wanehe ihe nehe kury. Aze awa heko wer uzeruzar maꞌe wapytywà har romo aꞌe nehe, tuwe wiko waneruzeꞌegar ài aꞌe nehe. Aze amogwer teko numuawate kwaw aꞌe awa aꞌe wà nehe, aꞌe mehe aꞌe awa nupuner kwaw uzeruzar maꞌe wapytywà har romo weko haw rehe nehe. Aze uzapo maꞌe uzeꞌeg rupi nehe, upuner uzeruzar maꞌe wapytywà har romo weko haw rehe nehe. Aze win teteaꞌu iꞌu har romo hekon nehe, aꞌe mehe nupuner kwaw uzeruzar maꞌe wapytywà har romo weko haw rehe nehe. Aze uputar maꞌe teteaꞌu uzeupe nehe, aze uputar temetarer teteaꞌu nehe no, aꞌe mehe nupuner kwaw wapytywà har romo weko haw rehe nehe."
54,3,9,"Tuwe ukwaw katu Tupàn zeꞌeg nehe, aꞌe zeꞌeg purupe ikwaw kar pyrer nehe. Tuwe uzeruzar hehe nehe no, ikatu ꞌym maꞌe iapo ꞌym pà nehe no. Tuweharupi oho Tupàn ikatu haw rupi aꞌe, wemigwaw rupi aꞌe."
54,3,10,"Aze awa heko wer uzeruzar maꞌe wapytywà har romo nehe, aꞌe mehe uzeruzar maꞌe aꞌe pe har aꞌe wà nehe, uzemonoꞌog putar uzehezehe upuranu pà aꞌe wà nehe, aꞌe awa rehe aꞌe wà nehe. — Aze ruꞌu ty wà, iꞌi putar uzeupeupe wà nehe. — Aipo ikatu ko awa aꞌe, iꞌi putar uzeupeupe wà nehe, uzehezehe upuranu pà wà nehe. Aze uzeruzar maꞌe paw uzeꞌeg nezewe uzeupeupe wà nehe, — Kwa ikatuahy aꞌe, aze iꞌi wà nehe, aꞌe mehe aꞌe awa wiko putar uzeruzar maꞌe wapytywà har romo aꞌe nehe."
54,3,11,"Azeꞌeg putar uzeruzar maꞌe wapytywà har wanemireko wanehe ihe. Aze teko numuawate kwaw aꞌe awa hemireko aꞌe wà nehe, aꞌe mehe imen nupuner kwaw uzeruzar maꞌe wapytywà har romo weko haw rehe nehe. Hemireko aꞌe, tuwe uzapo umaꞌereko haw aꞌe nehe. Tuwe nuzeꞌezeꞌeg zemueteahy kwaw amogwer wanehe nehe. Tuwe nukaꞌu pixik kwaw nehe. Tuwe uzapo maꞌe uzeꞌeg rupi nehe, tuwe uzapo wemimumeꞌu kwer nehe."
54,3,12,"Uzeruzar maꞌe wapytywà har aꞌe, tuwe pitài zo hemireko aꞌe nehe. Tuwe weruzeꞌegatu wàpuz me har wà nehe no, tuwe weruzeꞌegatu waꞌyr wà nehe no, tuwe weruzeꞌegatu wazyr wà nehe no."
54,3,13,"Uzeruzar maꞌe wapytywà har aꞌe nehe, aze upytywàgatu tuwe amogwer aꞌe wà nehe, aꞌe mehe amogwer uzeruzar maꞌe aꞌe wà nehe, umuawate katu putar aꞌe awa aꞌe wà nehe. Aꞌe mehe upuner putar uzeꞌegaw rehe nehe, ukyze ꞌym pà nehe. Upuner putar Zaneruwihawete Zezuz rehe zanezeruzar haw imumeꞌu haw rehe purupe ukyze ꞌym pà nehe."
54,3,14,"Uzeꞌeg Zezuz rehe xe aꞌe kuryHeho wer naꞌarewahy nepyr ihe. Nakwaw katu kwaw heho àwàm, aꞌe rupi amono kar putar ko hezeꞌeg newe nehe kury, hezeꞌeg pape rehe imuapyk pyrer nehe kury."
54,3,15,"Aꞌe rupi ihe nehe, aze napuner kwaw heho haw rehe ko ꞌar rehe nepyr nehe, aꞌe mehe ko pape ukwaw kar putar Tupàn hemiapo putar haw newe nehe. Aꞌe mehe teko wazemonoꞌog mehe wà nehe, Tupàn wikuwe maꞌe imuawate katu mehe wà nehe, ukwaw putar izeꞌeg azeharomoete har wà nehe. Ukwaw putar uzeruzeꞌegaw wà nehe, ko pape imugeta mehe wà nehe."
54,3,16,"Izypy mehe teko aꞌe wà, nukwaw pixik kwaw Zezuz rehe zeꞌeg puràg aꞌe wà, nukwaw pixik kwaw Zezuz rehe uzeruzar haw aꞌe wà no.Amo ꞌar rehe Zezuz aꞌe, wiko awa romo aꞌe, ko ywy rehe har romo aꞌe.Tupàn Hekwe uzeꞌeg nezewe purupe aꞌe, — Zezuz ikatuahy aꞌe, nuzapo pixik kwaw ikatu ꞌym maꞌe aꞌe, iꞌi wanupe.Tupàn heko haw pe har aꞌe wà, wexak aꞌe wà, awa ko ywy rehe har romo heko mehe aꞌe wà.Tupàn zeꞌeg imumeꞌu har aꞌe wà, umumeꞌu heko haw oho teko teteaꞌu wanupe aꞌe wà, ywy nànàgatu har wanupe aꞌe wà.Amo teko ywy nànànar uzeruzar hehe wà.Aꞌe re Tupàn umuzeupir kar Zezuz uzepyr aꞌe kury."
54,4,1,"Uzeꞌeg upurumuꞌe maꞌe hemuꞌem maꞌe wanehe xe aꞌe kuryTupàn Hekwe aꞌe, nezewe iꞌi aꞌe. — Ko ꞌar ipaw eteaꞌi mehe amo uzeruzar maꞌe aꞌe wà nehe, upytuꞌu putar Zezuz rehe uzeruzar ire aꞌe wà nehe. Weruzar putar tekwe purupe hemuꞌem maꞌe wà nehe. Weruzar putar Zurupari hemiruzeꞌeg tekwe wapurumuꞌe haw aꞌe wà nehe no. Aꞌe rupi upuir putar Zezuz rehe uzeruzar haw wi aꞌe wà nehe."
54,4,2,"Taꞌe amo awa hemuꞌem maꞌe aꞌe wà nehe xe, hemuꞌem putar aꞌe uzeruzar maꞌe wanupe aꞌe wà nehe xe, Tupàn hape iawy kar pà wanupe aꞌe wà nehe xe. Kwehe ikatu ꞌym maꞌe uzapo waiko wà. Aꞌe rupi ko ꞌar rehe nukwaw kwaw ikatu ꞌym maꞌe iapo re upytuꞌu haw wà kury."
54,4,3,"Nezewe uzeꞌeg muaꞌu oho waiko purupe wà, — Penemireko zo nehe, iꞌi waiko awa kwer wanupe wà. — Taꞌe Tupàn uputar nezewe haw aꞌe xe, iꞌi muaꞌu wanupe wà. Pezekwaku nehe, ko temiꞌu iꞌu ꞌym pà nehe, iꞌi wanupe wà. — Nan kwaw ty, aꞌe newe kury. Maꞌe paw Tupàn uzapo aꞌe, uzapo miar paw aꞌe wà no. Aze teko uzeruzar Zezuz rehe wà nehe, aze ukwaw izeꞌeg azeharomoete har wà nehe, — Nekatu Tupàn, taꞌe eremur ko temiꞌu ihewe ne xe, aze iꞌi Tupàn pe wà nehe, aꞌe mehe upuner wyzài maꞌe iꞌu haw rehe wà nehe, uzekwaku ꞌym pà wà nehe."
54,4,4,"Tupàn hemiapo kwer paw ikatu aꞌe wà. — Zazekwaku amo maꞌe iꞌu ꞌym pà nehe, ere zo nehe. Tuweharupi zazeꞌeg Tupàn pe zaneremiꞌu ikatu haw rehe zane nehe, maꞌe paw iꞌu zanune nehe. Aze zazeꞌeg Tupàn pe zanemaiꞌu zanune nehe, zapuner wyzài maꞌe iꞌu haw rehe zane nehe, taꞌe Tupàn zeꞌeg umumeꞌu ikatu haw zanewe aꞌe xe."
54,4,6,"Pawru uzeꞌeg Ximot Tupàn pe umaꞌereko maꞌe romo heko haw rehe xe aꞌe kuryAze eremumeꞌu ko zeꞌeg uzeruzar maꞌe wanupe nehe, aꞌe mehe Zezuz pe umaꞌereko maꞌe ikatu maꞌe romo ereiko putar ne nehe. Emugeta zanezeruzar haw rehe zeꞌegaw eho iko tuweharupi nehe, aꞌe zeꞌeg zanewe Tupàn hemimur kwer rehe nehe. Ereho iko purumuꞌe haw azeharomoete har rupi tuweharupi ne kury. Eho wiwi iko hupi nehe no ty."
54,4,7,"Aze teko uzeꞌezeꞌeg wàmuzgwer wanemiapo kwer teteaꞌu rehe wà nehe, ezekaiw zo wazeꞌeg rehe nehe. Aze Tupàn zeꞌeg ꞌym rehe uzeꞌezeꞌeg wà nehe, ezekaiw zo wazeꞌeg rehe nehe, taꞌe uzeꞌezeꞌeg e waiko aꞌe wà xe. Ezemuꞌe iko Tupàn zeꞌeg rupi neho haw rehe nehe, hemiapo putar haw rehe nehe no."
54,4,8,"Aze xiapo nezewe nehe, aze zamaꞌereko katu nehe, aꞌe mehe ikatu zanewe nehe, taꞌe zaneretekwer ikàg putar zanewe nehe xe. Aze ximugeta Tupàn zeꞌeg tuweharupi nehe, aze zazeꞌeg izupe tuweharupi nehe, aꞌe mehe ikatu weraꞌu putar zanewe nehe, taꞌe zaiko katu putar ko ꞌar rehe nehe xe, aꞌe re zaiko putar Tupàn pyr nehe no xe. Ko hezeꞌeg azeharomoete ihe. Tuwe teko wenu katu aꞌe wà nehe, hehe uzeruzar katu pà aꞌe wà nehe no."
54,4,10,"Zazeruzar Tupàn wikuwe maꞌe rehe zane, xiàro ipyr zaneho àwàm zaiko zane. Aꞌe teko paw wamonokatu har romo hekon aꞌe, uzeruzar maꞌe wapyro har romo hekon aꞌe no. Aꞌe rupi xiagaw hemiapo putar haw iapo pà. Aꞌe rupi zamaꞌereko katu zaiko izupe no."
54,4,11,"Ezapo kar maꞌe uzeruzar maꞌe wanupe nehe, ko zeꞌeg heruzar kar pà wanupe nehe. Epurumuꞌe eho iko ko zeꞌeg rehe nehe no."
54,4,12,"Kwàkwàmo romo ereiko, Ximot. Aꞌe rupi amo uzeruzar maꞌe aꞌe pe har aꞌe wà nehe, nuzekaiw katu kwaw nezeꞌeg rehe aꞌe wà nehe. Taꞌe nereiko kwaw tuaꞌuete maꞌe romo ne xe. Nan kwaw pa. Tupàn nemono kar aꞌe pe wanupe aꞌe, uzeꞌeg imumeꞌu kar pà newe aꞌe. Nezeꞌeg mehe nehe, ezeꞌegatu nehe, aꞌe rupi nerenu har uzeꞌeg putar ne ài aꞌe wà nehe no. Eho iko Tupàn ikatu haw rupi nehe, aꞌe rupi ikatu haw rupi oho putar waiko aꞌe wà nehe no. Epuruamutar katu eho iko nehe no, aꞌe rupi nerenu har uzeamutamutar putar waiko aꞌe wà nehe no. Ezeruzar katu Zezuz rehe nehe no, aꞌe rupi nerenu har uzeruzar katu putar hehe ne ài aꞌe wà nehe no. Etyryk ikatu ꞌym maꞌe wi nehe, aꞌe rupi nerenu har utyryk putar ikatu ꞌym maꞌe wi aꞌe wà nehe no, ne ài aꞌe wà nehe no."
54,4,13,"Nepyr heho ꞌym mehe we emugeta Tupàn zeꞌeg teko wanuwa rupi tuweharupi nehe. Emumeꞌu izeꞌeg eho iko teko wanupe nehe, hehe wamuꞌe pà nehe no."
54,4,14,"Amo ꞌar mehe uzeruzar maꞌe waneruzeꞌegar aꞌe wà, opokok neàkàg rehe aꞌe wà. Aꞌe ꞌar mehe we Tupàn zeꞌeg imumeꞌu har aꞌe wà no, nezewe uzeꞌeg newe aꞌe wà no. — Tupàn umur ukàgaw kwez newe aꞌe kury, nemumaꞌereko kar pà uzeupe aꞌe kury, iꞌi newe wà. Ihe aꞌe newe ihe kury. — Epytuꞌu zo izupe nemaꞌereko re nehe ty, aꞌe newe kury."
54,4,15,"Eho iko ko hezeꞌeg rupi nehe kury ty. Ezapo tuwe aꞌe maꞌe newe heremiapo karer nehe. Aꞌe rupi teko paw rupi aꞌe wà nehe no, wexak putar neremiapo kwer ikatu maꞌe paw rupi aꞌe wà nehe no."
54,4,16,"Ezeruzeꞌegatu nehe. Nepurumuꞌe mehe xo zeꞌeg azeharomoete har rehe zo epurumuꞌe nehe. Neremuꞌem zo nehe. Eho iko ko zeꞌeg rupi nehe, ko maꞌe iapo pà nehe. Aꞌe mehe ereiko putar Tupàn pyr nehe. Nerenu har aꞌe wà nehe no, wiko putar ipyr aꞌe wà nehe no."
54,5,1,"Uzeꞌeg uzeruzar maꞌe wanehe xe aꞌe kuryEreiko Tupàn zeꞌeg imumeꞌu har romo ne kury, uzeruzar maꞌe waneruzeꞌegar romo ne kury. Awa uzeruzar maꞌe aꞌe, aze tuaꞌu weraꞌu newi aꞌe nehe, aze uzapo ikatu ꞌym maꞌe oho aꞌe nehe, ezeꞌeg ahyahy zo izupe nehe. Eiko taꞌyr ài izupe nehe, heruzeꞌeg pà nehe. Aze netuaꞌu weraꞌu amo awa wi nehe, aze aꞌe awa uzapo ikatu ꞌym maꞌe aꞌe nehe, aꞌe mehe eiko tykyꞌyr ài izupe nehe, heruzeꞌeg pà nehe."
54,5,2,"Kuzà waneruzeꞌeg mehe nehe, aze ihyaꞌu weraꞌu newi wà nehe, eiko wamemyr ài wanupe nehe. Aze netuaꞌu weraꞌu wanuwi nehe, eiko wakywyr ài wanupe nehe, waneruzeꞌeg mehe nehe. Ezeꞌeg zo neruryw paw rupi wanupe nehe. Emumeꞌu zo iaiw maꞌe wanupe nehe, waneruzeꞌeg mehe nehe."
54,5,3,"Kuzà aꞌe nehe, aze umàno imen izuwi aꞌe nehe, aze naheta kwaw amo hehe uzekaiw maꞌe nehe, aꞌe mehe tuwe amogwer uzeruzar maꞌe uzekaiw hehe aꞌe wà nehe."
54,5,4,"Kuzà imen umàno maꞌe kwer aꞌe, aze heta we imemyr wikuwe maꞌe izupe nehe, aze heta we hemiàriro izupe nehe, tuwe omono temiꞌu izupe wà nehe. Taꞌe nezewe haw Tupàn uputar aꞌe xe. Tuwe teko upytywà wànàm wà nehe. Zanekwarer mehe zaneru aꞌe wà, zanehy aꞌe wà no, uzekaiw katu zanerehe aꞌe wà, temiꞌu imur pà zanewe aꞌe wà, zanemaꞌe imur pà zanewe aꞌe wà no. Aꞌe rupi katete zanetuaꞌu mehe zane kury, ximono maꞌe zaneru wanupe nehe, zanehy wanupe nehe no, aze nupuner kwaw uzehe uzekaiw paw rehe wà nehe. Aꞌe rupi katete zaneràmuz wanupe nehe no, zanezaryz wanupe nehe no, ximono maꞌe wanupe nehe no."
54,5,5,"Kuzà imen umàno maꞌe kwer aꞌe, aze wiko aꞌe zutykaꞌi aꞌe nehe, aze naheta kwaw hehe uzekaiw maꞌe nehe, tuwe uzeꞌeg Tupàn pe nehe, ꞌaromo nehe, pyhaw nehe no, maꞌe henoz pà izupe nehe, temiꞌu henoz pà izupe nehe no."
54,5,6,"Kuzà imen umàno maꞌe kwer aꞌe nehe, aze uzehe imaꞌenukwaw aꞌe nehe, aze maꞌe teteaꞌu uputar uzeupe aꞌe nehe, aze naꞌimaꞌenukwaw kwaw Tupàn rehe aꞌe nehe, aꞌe mehe wiko putar umàno maꞌe kwer wata maꞌe ài aꞌe nehe, taꞌe naꞌimaꞌenukwaw kwaw Tupàn rehe aꞌe nehe xe."
54,5,7,"Emumeꞌu ko hezeꞌeg wanupe nehe, kuzà imen umàno maꞌe kwer wanupe nehe. Aꞌe rupi uzapo putar maꞌe hezeꞌeg rupi aꞌe wà nehe kury. Aꞌe rupi teko nuzeꞌeg zemueteahy kwaw wanehe aꞌe wà nehe."
54,5,8,"Uzeruzar maꞌe aꞌe, aze iànàm wiko hemetarer ꞌym maꞌe romo aꞌe nehe, tuwe uzekaiw hehe nehe. Aze nuzekaiw kwaw hehe nehe, aꞌe mehe nuiko kwaw uzeruzar maꞌe ài nehe. Iaiw weraꞌu uzeruzar ꞌym maꞌe wanuwi nehe, taꞌe uzeruzar ꞌym maꞌe uzekaiw katu wànàm wanehe aꞌe wà xe."
54,5,9," Kuzà imen umàno maꞌe kwer aꞌe, aze ihyaꞌu tuwe aꞌe nehe, aze 60 kwarahy wereko aꞌe nehe, aze pitài zo imener aꞌe nehe, aze naꞌimen wi kwaw nehe, aze teko uzeꞌegatu hemiapo kwer rehe aꞌe wà nehe, aze uzekaiw katu umemyr wanehe nehe, aze uzekaiw katu wàpuz me har wemigwaw ꞌym wanehe nehe no, aze upytywàgatu amogwer uzeruzar maꞌe aꞌe wà nehe, aze upytywà imaꞌeahy maꞌe aꞌe wà nehe no, aze upytywà maꞌe hereko ꞌymar aꞌe wà nehe no, aze uzapo ikatu maꞌe oho iko paw rupi nehe no, aꞌe mehe ekair her pape rehe nehe, amogwer kuzà imen umàno maꞌe kwer waner wanuwake nehe, uzeruzar maꞌe wanemipytywà waner wanuwake nehe. Aꞌe rupi amogwer uzeruzar maꞌe upuner ipytywà haw rehe wà nehe no, amogwer kuzà imen umàno maꞌe kwer wainuromo wà nehe no."
54,5,11," Kuzà imen umàno maꞌe kwer aꞌe, aze nahyaꞌuhez kwaw tuwe aꞌe nehe, emuapyk zo her aꞌe pape rehe nehe. Taꞌe naꞌarewahy uputar wi amo umen ràm uzeupe aꞌe nehe xe. Aꞌe rupi nuzapo kwaw maꞌe Zaneruwihawete pe aꞌe nehe. Upytuꞌu putar uzeruzar maꞌe wanupe ikatu maꞌe iapo re nehe no. Aze umumeꞌu tuwe umen ꞌym àwàm nehe, aze — Nahemen wi kwaw azeharomoete ihe nehe, aze iꞌi nehe, aze — Apytywàgatu putar uzeruzar maꞌe ihe wà nehe, hemen ꞌym pà ihe nehe, aze iꞌi nehe, aze imen aꞌe re nehe, uhaw uzeꞌegaw nezewe aꞌe nehe. Naꞌikatu kwaw nezewe haw Tupàn pe nehe."
54,5,13,"Agwer kuzà imen umàno maꞌe kwer ihyaꞌuete ꞌym maꞌe aꞌe wà, wiko iranahy maꞌe romo aꞌe wà, taꞌe uzeruzar maꞌe omono e temiꞌu wanupe aꞌe wà xe, omono maꞌe wanupe aꞌe wà no xe. Aꞌe kuzà numaꞌereko kwaw wà. Oho tàpuz nànàgatu wà, upurumugeta e pà wà. Hemuꞌem waiko wà, ikatu ꞌym maꞌe imumeꞌu e pà wà."
54,5,14,"— Tuwe imen wi wà nehe, aꞌe newe kury. Tuwe imemyr wi wà nehe. Tuwe uzekaiw wàpuz rehe wà nehe. Aꞌe rupi Tupàn rehe uzeruzar ꞌym maꞌe aꞌe wà nehe, Zurupari hemiapo putar haw iapo har aꞌe wà nehe no, nuzeꞌeg zemueteahy kwaw zanerehe wà nehe. Nuzeꞌeg zemueteahy kwaw uzeruzar maꞌe wanehe wà nehe."
54,5,15,"Amo agwer kuzà aꞌe wà, uhem oho Tupàn hape wi aꞌe wà. Ko ꞌar rehe uzapo Zurupari hemiapo putar haw waiko wà kury. Naꞌikatu pixik kwaw nezewe haw Tupàn pe."
54,5,16,"Aze amo kuzà uzeruzar maꞌe heta amo ae kuzà iànàm romo aꞌe nehe, aze aꞌe kuzà imen umàno izuwi aꞌe nehe, aꞌe mehe, tuwe upytywà aꞌe nehe. Aꞌe rupi amogwer uzeruzar maꞌe aꞌe wà nehe, nupytywà kwaw aꞌe wà nehe. Taꞌe heta hehe uzekaiw maꞌe aꞌe nehe xe. Aze nan kwaw aꞌe rupi nehe, hekuzar katu putar temiꞌu ràm wanupe nehe. Aze aꞌe kuzà upytywà wànàm aꞌe nehe, aꞌe mehe uzeruzar maꞌe upytywà putar amogwer hemetarer ꞌym maꞌe aꞌe wà nehe, upytywà putar kuzà upytywà har hereko ꞌymar wanehe aꞌe wà nehe."
54,5,17," Nezewe iꞌi Tupàn zeꞌeg aꞌe. — Aze pemumaꞌereko kar peneimaw nehe, pezàpixi zo izuru rehe nehe, imumaiꞌu kar ꞌym pà nehe. Tuwe umaiꞌu nehe, taꞌe umaꞌereko iko peme aꞌe xe, iꞌi Tupàn. Naꞌaw amo Tupàn zeꞌeg xe aꞌe no. — Aze teko umaꞌereko peme aꞌe wà nehe, tuwe pemekuzar wamaꞌereko awer pe wà nehe, iꞌi aꞌe no. Aꞌe rupi azeꞌeg newe kury. — Uzeruzar maꞌe waneruzeꞌegar aꞌe wà, aze umaꞌereko katu aꞌe wà nehe, Tupàn zeꞌeg imumeꞌu katu pà wà nehe, aze upureruzeꞌegatu wà nehe, aze upurumuꞌe katu wà nehe, aꞌe mehe amogwer uzeruzar maꞌe aꞌe wà nehe, tuwe omono temetarer wanupe aꞌe wà nehe."
54,5,19,"Aze uzeꞌeg zemueteahy uzeruzar maꞌe waneruzeꞌegar rehe nehe, ezeruzar zo izeꞌegaw rehe nehe. Aze omogwemogwer teko umumeꞌu tuwe hemiapo kwer ikatu ꞌym maꞌe aꞌe wà nehe, aꞌe mehe ezekaiw wazeꞌeg rehe nehe. Taꞌe omogwemogwer uzeꞌeg maꞌe umumeꞌu hemiapo kwer aꞌe wà xe."
54,5,20,"Uzeruzar maꞌe waneruzeꞌegar aꞌe, aze ikatu ꞌym maꞌe uzapo aꞌe nehe, aze nupytuꞌu kwaw iapo re nehe, ezeꞌeg ahyahy izupe nehe, uzeruzar maꞌe wanuwa rupi nehe, imupytuꞌu kar pà nezewe haw iapo re nehe. Aꞌe rupi amogwer ukyze putar Tupàn wi aꞌe wà nehe. Taꞌe aze uzapo ikatu ꞌym maꞌe aꞌe wà nehe, aꞌe mehe waneruzeꞌegar uzeꞌeg ahyahy putar wanupe aꞌe nehe no, uzeruzar maꞌe wanuwa rupi aꞌe nehe no."
54,5,21,"Azeꞌeg newe ihe kury, Tupàn huwa rupi ihe kury, Zaneruwihawete Zezuz huwa rupi ihe no, Tupàn heko haw pe har wanuwa rupi ihe no, aꞌe hemixak kwer wanuwa rupi ihe, aꞌe ikatu ꞌym maꞌe wi utyryk maꞌe wanuwa rupi ihe. Naꞌaw hezeꞌeg xe ihe nehe kury. — Eho ko hezeꞌeg rupi ne nehe ty, aꞌe newe. Aze mokoz uzeruzar maꞌe waneruzeꞌegar uzapo ikatu ꞌym maꞌe aꞌe wà nehe, ezeꞌeg eho wanupe nehe. Ezeꞌeg awa ipy pe nehe. Aꞌe re ezeꞌeg inugwer pe nehe. Tuwe awa ipy pe nezeꞌegaw nuzawy kwaw inugwer pe nezeꞌegaw nehe. Aze erezeꞌeg ahyahy awa ipy pe nehe, ezeꞌeg ahyahy inugwer pe nehe no. Ezeꞌeg zo nezewe nezeupe. — Kwa, ꞌaw awa hemyrypar romo hekon aꞌe, aꞌe rupi nazeꞌeg ahyahy kwaw izupe nehe, ere zo nezeupe nehe."
54,5,22,"Awa aꞌe nehe, aze uzeruzar romo maꞌe romo hekon aꞌe nehe, emuigo kar zo uzeruzar maꞌe waneruzeꞌegar romo nehe. Tuwe rihi. Uzapo putar ruꞌu ikatu ꞌym maꞌe naꞌarewahy aꞌe nehe. Aze aꞌe rupi nehe, aꞌe mehe umuaiw putar upureruzeꞌegaw uzewi aꞌe nehe, taꞌe eremuigo kar uzeruzar maꞌe waneruzeꞌegar romo naꞌarewahy ne xe. Aze aꞌe rupi erezapo nehe, ikatu ꞌym maꞌe erezapo putar nehe. Etyryk ikatu ꞌym maꞌe wi nehe, nezemonokatu pà Tupàn pe nehe. Xixak amo awa ikatu ꞌym maꞌe iapo mehe zane wà, xinu naꞌarewahy ikatu ꞌym maꞌe iapo awer imumeꞌu haw no. Amo ae awa wà, naxixak kwaw ikatu ꞌym maꞌe iapo mehe zane wà. Amo ꞌar mehe nehe, xikwaw putar wanemiapo kwer nehe. Aꞌe rupi naxipyhyk kwaw naꞌarewahy wyzài awa zane nehe, uzeruzar maꞌe waneruzeꞌegar romo imuigo kar pà zane nehe. Taꞌe naxikwaw katu kwaw heko haw zane xe, naxikwaw katu kwaw hemiapo kwer zane no xe. Aze amo awa uzapo ikatuahy maꞌe oho iko aꞌe nehe, xikwaw zane nehe. Aze uzapo aꞌe maꞌe aꞌe nehe, aze naxikwaw kwaw ko ꞌar rehe, amo ꞌar mehe xikwaw putar nehe. Akwaw nerie hahy teteaꞌu haw ihe, Ximot. Eꞌu zo ꞌy zutykaꞌi nehe, eꞌu wewer win ne nehe. Taꞌe maꞌywa tykwer iꞌu pixikaꞌi haw umukatu putar nerie aꞌe nehe xe."
54,6,1,"Uzeruzar maꞌe aꞌe wà, aꞌe amo ae awa pe umaꞌereko e maꞌe aꞌe wà, tuwe umuawate katu uzar aꞌe wà nehe. Aꞌe rupi uzeruzar ꞌym maꞌe aꞌe wà nehe, nuzeꞌeg zemueteahy pixik kwaw Tupàn rehe aꞌe wà nehe, nuzeꞌeg zemueteahy pixik kwaw zanepurumuꞌe haw rehe aꞌe wà nehe no."
54,6,2,"Aze wazar uzeruzar maꞌe romo hekon aꞌe nehe, tuwe umaꞌereko maꞌe niꞌi kwaw nezewe wà nehe, — Kwa hezar uzeruzar maꞌe romo hekon aꞌe, aꞌe rupi naruzar kwaw izeꞌeg ihe nehe, tuwe niꞌi kwaw uzeupe wà nehe. Ezeꞌeg agwer umaꞌereko e maꞌe wanupe nehe. — Pemaꞌereko weraꞌu nehe ty wà, taꞌe pezar uzeruzar maꞌe romo hekon aꞌe no xe, ere wanupe nehe. — Pezar aꞌe, uzeruzar Zezuz rehe aꞌe no, aꞌe rupi xiamutar katu zaiko zane, aꞌe rupi pemaꞌereko katuahy izupe nehe, ere wanupe nehe.Ne Ximot ne ty, emuꞌe uzeruzar maꞌe tuweharupi ne wà nehe ty. Ezapo kar maꞌe wanupe nehe, nezeꞌeg rupi nehe."
54,6,3,"Uzeꞌeg purumuꞌe maꞌe ikatu ꞌym maꞌe wanehe xe aꞌe kury Amumeꞌu Zezuz Zaneruwihawete Zanezar zeꞌeg aha teko wanupe ihe. Azeharomoete aꞌe zeꞌeg. Aze amo awa upurumuꞌe iko aꞌe zeꞌeg ꞌym rehe nehe, aze nuzapo kar kwaw Tupàn hemiapo putar haw teko wanupe nehe, aꞌe mehe aꞌe upurumuꞌe maꞌe aꞌe nehe, uzeꞌeg putar nezewe uzeupe aꞌe nehe. — Hekatu weraꞌu amogwer wanuwi ihe, iꞌi putar uzeupe nehe. Nukwaw kwaw maꞌe aꞌe. Ipuràmàtyryꞌym wer zepe amo rehe aꞌe, uzeꞌeg ahyahy pà izupe aꞌe. Aꞌe rupi henu har hewyrowyroahy aꞌe wà. Heko weraꞌu wer zepe amogwer wanuwi wà no. Aꞌe rupi uzeàmàtyryꞌym waiko wà. Uzeꞌeg zemueteahy uzehezehe wà. Uzemupyꞌa waiko uzehezehe wà no. Uzeꞌezeꞌeg ahyahy e waiko uzeupeupe wà no. Taꞌe nukwaw kwaw uzeꞌeg aꞌe wà xe. Uzemugeta ikatu ꞌym maꞌe rehe wà. Nukwaw kwaw zeꞌeg azeharomoete har aꞌe wà. Nezewe uzeꞌeg muaꞌu waiko uzeupeupe wà. — Aze aha Tupàn hape rupi ihe nehe, aꞌe mehe hemetarer katu maꞌe romo aiko putar ihe nehe, iꞌi muaꞌu waiko uzeupeupe wà."
54,6,6,"Aze teko oho Tupàn hape rupi aꞌe wà nehe, aꞌe mehe hemetarer katu maꞌe ài wanekon putar aꞌe wà nehe. Hurywete putar aꞌe wà nehe, taꞌe Tupàn ikatu weraꞌu temetarer wi aꞌe xe. Zanezexak kar mehe naxirur kwaw maꞌe xe zanezeupi. Zanemàno mehe, naxiraha kwaw maꞌe zanezeupi nehe no.  Aze heta temiꞌu zanewe nehe, aze heta kamir zanewe nehe no, ikatuahy putar zanewe nehe no. Teko aꞌe wà, aze heko teteaꞌu wer zepe hemetarer katu maꞌe romo aꞌe wà, aꞌe mehe wiko miar ài aꞌe wà. Miar aꞌe, imaꞌuhez aꞌe, aꞌe rupi oho wemiꞌu maꞌywa iꞌu pà aꞌe, aꞌe pe uzezuka kar pà aꞌe. Nezewegatete aꞌe teko aꞌe wà no, uputar teteaꞌu temetarer aꞌe wà no, aꞌe rupi ikatu ꞌym maꞌe uzapo aꞌe wà, wemiapo ikwaw ꞌym pà aꞌe wà. Aꞌe mehe uzemumikahy wà. Oho putar zepykaw pe aꞌe wà nehe."
54,6,10,"Taꞌe temetarer iamutar weraꞌu haw aꞌe xe, nuzawy kwaw ikatu ꞌym maꞌe paw piarupi teko iho haw aꞌe xe. Amo uzeruzar maꞌe aꞌe wà, upuir uzeruzar haw wi wà, taꞌe uputar weraꞌu temetarer teteaꞌu uzeupe aꞌe wà xe. Aꞌe rupi uzemumikahy aꞌe wà."
54,6,11,"Pawru omono uzeꞌeg Ximot pe aꞌeNe Ximot ne ty, ne Tupàn hemiruzeꞌeg romo ereiko ne ty. Aꞌe rupi etyryk ikatu ꞌym maꞌe wi nehe ty. Ezeagaw tuwe ikatu maꞌe iapo pà nehe. Ezeagaw Tupàn ài nereko pà nehe, hemiapo putar haw iapo pà nehe. Ezeagaw hehe nezeruzar katu pà nehe no, ezeagaw puruamutar katu pà nehe no. Aze erepuraraw maꞌerahy nehe, aꞌe mehe epytuꞌu zo nezeruzar ire nehe. Aze teko neputupyk aꞌe wà nehe, eikwahy zo wanupe nehe."
54,6,12,"Erezeruzar katu Zezuz rehe, aꞌe rupi eho iko Tupàn hape rupi tuweharupi nehe. Aꞌe rupi Tupàn nemuigo kar putar uzepyr tuweharupi aꞌe nehe no. Amo ꞌar mehe erezeꞌeg teko teteaꞌu wanuwa rupi, nezeꞌeg henu har wanuwa rupi. — Azeruzar katu Zezuz rehe ihe kury, heho wer hape rupi ihe kury, ere teko wanuwa rupi. Aꞌe rupi Tupàn aꞌe nehe, nemuigo kar putar uzepyr tuweharupi aꞌe nehe."
54,6,13," Tupàn aꞌe, umuigo kar teko paw aꞌe wà, umuigo kar miar paw aꞌe wà no, umuigo kar kaꞌa paw aꞌe no. Zaneruwihawete Zezuz aꞌe, umumeꞌu katu Tupàn taꞌyr romo weko haw aꞌe, Pon Pirat pe aꞌe. Ihe ihe kury, azeꞌeg putar newe ihe kury, Tupàn huwa rupi kury, Zaneruwihawete Zezuz huwa rupi no. Ezapo maꞌe eho iko Tupàn zeꞌeg rupi nehe ty, ikatu ꞌym maꞌe iapo ꞌym pà nehe ty, ko ꞌar rehe nehe, te Zezuz Zaneruwihawete Zanezar tur mehe nehe no, aꞌe newe kury."
54,6,15,"Amo ꞌar mehe nehe, Tupàn ipurumur kar wer putar Zezuz rehe aꞌe nehe. Aꞌe ꞌar mehe umur kar wi putar ko ywy rehe nehe, teko wanupe hexak kar pà nehe. Tupàn aꞌe, aꞌe zo zanereruzeꞌegar romo hekon aꞌe. Teko umumeꞌu ikatu haw aꞌe wà. Tuwihaw paw wanuwihaw romo hekon aꞌe no. Teko wazar paw wazar romo hekon aꞌe no."
54,6,16,"Izypy mehe Tupàn aꞌe, xo aꞌe zo wikuwe aꞌe. Nuzexak kar pixik kwaw aꞌe. Ni amo teko nuzapo kwaw Tupàn aꞌe wà. Wiko putar tuweharupi aꞌe nehe. Numàno pixik kwaw nehe. Wiko tata heny kwer inuromo. Teko nuixe kwaw aꞌe tata heny kwer pupe aꞌe wà. Teko nuexak kwaw wà. Nuexak pixik kwaw wà nehe. Tuwe zazeruzeꞌeg hehe tuweharupi nehe. Tuwe wiko maꞌe paw wazar romo nehe. Tuwe ximuete ikàgaw iahyk ꞌym maꞌe rehe nehe."
54,6,17,"Ezeꞌeg hemetarer katu maꞌe wanupe nehe. — Peiko zo amogwer wanuwi ikatu weraꞌu maꞌe romo nehe, ere wanupe nehe. — Aze ukàzym neremetarer newi nehe, maꞌe ereꞌu putar nehe, ere wanupe nehe. — Nemaꞌenukwaw teteaꞌu zo neremetarer rehe nehe. Nemaꞌenukwaw teteaꞌu Tupàn rehe nehe, ere wanupe nehe. Taꞌe umur maꞌe teteaꞌu zanewe paw rupi aꞌe xe, zanemurywete kar pà aꞌe xe, ere wanupe nehe."
54,6,18,"— Ezapo ikatu maꞌe nehe, ere wanupe nehe. -Emono e maꞌe hemetarer ꞌym maꞌe wanupe nehe, ere hemetarer katu maꞌe wanupe nehe."
54,6,19,"Aꞌe hemetarer katu maꞌe aꞌe nehe, aze ikatuahy maꞌe uzapo oho iko amogwer wanupe aꞌe nehe, aꞌe mehe Tupàn uzapo putar ikatu maꞌe izupe aꞌe nehe no. Umuigo kar putar aꞌe hemetarer katu maꞌe uzepyr tuweharupi nehe, ikatu ꞌym maꞌe wi tatahu wi ipyro pà nehe."
54,6,20," Ne Ximot ne ty, ezapo Tupàn hemiapo putar haw eho iko nehe ty, aꞌe maꞌe newe iapo kar pyrer nehe ty. Ezepyꞌamugeta Tupàn zeꞌeg newe imur pyrer rehe tuweharupi nehe no. Epurumuꞌe zo temuꞌemaw rehe nehe. Emumeꞌu e zo zeꞌeg iaiw maꞌe purupe nehe. Xo Tupàn zeꞌeg azeharomoete har rehe zo epurumuꞌe nehe. Amo upurumuꞌe maꞌe aꞌe wà, uzeꞌeg muaꞌu waiko nezewe aꞌe wà, — Xikwaw maꞌe paw rupi zane, iꞌi muaꞌu waiko wà. Nan kwaw pa. Nukwaw pixik kwaw maꞌe wà. Ezeruzar zo wazeꞌeg rehe nehe. Amo teko uzeapyaka katu wazeꞌeg rehe wà. Aꞌe rupi upuir uzeruzar haw wi wà. Upytuꞌu Zezuz rehe uzeruzar ire aꞌe zeꞌeg henu re wà. Tuwe Tupàn uzapo ikatuahy maꞌe newe nehe.Upaw kwez kury.Pawru."
55,1,1,"2 XimotIhe Pawru ihe, ne Ximot ne. Ko hepape mokoz haw amono kar putar newe ihe nehe kury. Zaneruwihawete Zezuz aꞌe, hemono kar teko wanupe aꞌe, uzeꞌeg imumeꞌu kar pà ihewe aꞌe. Taꞌe Tupàn uputar nezewe haw aꞌe xe. — Ezeꞌeg nezewe teko wanupe ne nehe ty, iꞌi ihewe. — Aze pezeruzar Zaneruwihawete Zezuz rehe nehe, aꞌe mehe peiko putar ipyr tuweharupi nehe, ere wanupe nehe, iꞌi ihewe."
55,1,2,"Ne Ximot heraꞌyr heremiamutar ne ty. Tupàn zaneru aꞌe, Zaneruwihawete Zezuz Zanezar aꞌe no, tuwe uzapo ikatu maꞌe newe aꞌe wà nehe. Tuwe nepuhareko katu wà nehe no. Aꞌe rupi nerurywete putar tuweharupi nehe no."
55,1,3,"Pawru uzeꞌeg Tupàn pe Ximot rehe aꞌeTuweharupi amaꞌereko aha teko Tupàn pe ihe, ikatu ꞌym maꞌe iapo ꞌym pà ihe. Heipy aꞌe wà no, uzapo maꞌe nezewegatete aꞌe wà no, Tupàn pe umaꞌereko pà aꞌe wà no. Tuweharupi azeꞌeg Tupàn pe nerehe ihe, pyhaw, ꞌaromo no. — Ikatu Ximot aꞌe, aꞌe izupe. — Taꞌe neremiapo putar haw iapo har romo hekon aꞌe xe, aꞌe izupe."
55,1,4,"Newi hezur mehe erezaiꞌo ne. Hemaꞌenukwaw nezaiꞌo awer rehe ihe. Hepurexak katu wer zepe nerehe ihe. Aze uruexak nehe, herurywete putar tuwe nehe."
55,1,5,"Nezaryz Oroz aꞌe, nehy Ewni aꞌe no, uzeruzar katu Tupàn rehe aꞌe wà. Hemaꞌenukwaw katu wazeruzar katu haw rehe ihe. Akwaw nezeruzar katu haw. Erezeruzar wazàwegatete. Hemaꞌenukwaw katu nezeruzar katu haw rehe no."
55,1,6,"Aꞌe rupi aꞌe putar newe ihe nehe kury. — Kwehe mehe apokok nerehe ihe. Aꞌe ꞌar mehe Tupàn umur e ukàgaw newe aꞌe pe aꞌe, ikatu maꞌe iapo kar pà newe aꞌe. Ezapo wiwi aꞌe maꞌe tuweharupi nehe, aꞌe newe kury."
55,1,7,"Tupàn umur kar Wekwe zanewe aꞌe. Tekwe Puràg nazanemukyze kar kwaw maꞌe wi aꞌe. Nan kwaw pa. Umynehem zanepyꞌa ukàgaw pupe, teko wamutar katu kar pà zanewe, zanemuzeruzeꞌeg kar pà."
55,1,8,"Nemaranugar zo Tupàn zeꞌeg imumeꞌu mehe teko wanuwa rupi nehe. Kwehe mehe Hom tawhu pe har wanuwihaw aꞌe, hemunehew kar hereraha zemunehew paw pe aꞌe, taꞌe amumeꞌu Tupàn zeꞌeg aꞌe pe har wanupe ihe xe. Taꞌe nazeruzar kwaw tupàn uaꞌu Hom ywy rehe har wanehe ihe xe. Nemaranugar zo ihewi nehe, zemunehew paw pe hereko awer wi nehe. Ihe apuraraw maꞌerahy ihe. Ne nehe no ty, aze eremumeꞌu Tupàn zeꞌeg eho iko purupe nehe, aꞌe mehe erepuraraw putar maꞌerahy ne nehe no. Aze Tupàn umur ukàgaw newe nehe, aꞌe mehe nerepytuꞌu kwaw nezeruzar ire hehe nehe, maꞌerahy ipuraraw mehe nehe. Nerepytuꞌu kwaw imumeꞌu re nehe."
55,1,9,"Tupàn zanepyro ikatu ꞌymaw wi aꞌe, zanerenoz uzeupe aꞌe, uzepyr wiko maꞌe ràm romo zanemuigo kar pà aꞌe. Nezewe uzapo aꞌe, taꞌe nezewe uputar aꞌe xe, taꞌe zanepuhareko katu aꞌe xe. Nazanepyro kwaw zaneremiapo kwer hekuzaromo. Zanepyro aꞌe, taꞌe zanepuhareko katu e aꞌe xe. Izypy mehe zanezexak kar ꞌym mehe we zanepuhareko aꞌe. Taꞌe ukwaw amo ꞌar rehe Zaneruwihawete Zezuz rehe zanezeruzar àwàm aꞌe xe."
55,1,10,"Zaneruwihawete Zezuz aꞌe, ur ko ywy rehe aꞌe. Aꞌe rupi ko ꞌar rehe Tupàn aꞌe, wexak kar upurupuhareko haw teko wanupe aꞌe. Zaneruwihawete numumàno kar kwaw uzeruzar maꞌe aꞌe wà. Umuigo kar putar tuweharupi wà nehe. Umumeꞌu kar uzeꞌeg puràg teko wanupe kury. Aꞌe rupi wexak kar uzepyr zanereko àwàm iko wanupe no. Tuweharupi zaiko putar ipyr zane nehe no."
55,1,11,"Tupàn aꞌe, heapo uzeꞌeg puràg imumeꞌu har romo aꞌe. Hemuigo kar wemimono kar romo no, hemuigo kar upurumuꞌe maꞌe romo no."
55,1,12,"Aꞌe rupi apuraraw maꞌerahy teko ihe kury. Nahemaranugar kwaw puruwi ihe, maꞌerahy kwer ipuraraw mehe ihe. Taꞌe akwaw katu heremiruzar ihe xe. Tupàn uzapo kar umaꞌereko haw ihewe aꞌe. Azapo hemiapo putar haw ihe. Amo ꞌar mehe nehe, napuner kwaw iapo haw rehe nehe. Aꞌe ꞌar mehe nehe, Tupàn uzapo kar putar wemiapo putar haw amo teko pe aꞌe nehe. Taꞌe Tupàn uzapo kar tuwe wemiapo putar haw amo pe tuweharupi aꞌe xe."
55,1,13,"Ezeruzar katu hezeꞌeg azeharomoete har rehe nehe, aꞌe newe heremimumeꞌu kwer rehe nehe. Eho iko hupi nehe no. Ezeruzar wiwi iko hehe nehe no, epuruamutar katu wiwi iko nehe no. Taꞌe zazemuryparypar katu zaiko Zezuz inuromo zane no xe."
55,1,14,"Tupàn uzapo kar maꞌe iko newe. Ezapo tuwe aꞌe maꞌe eho iko nehe. Tekwe Puràg aꞌe, zanepyꞌa pe wiko maꞌe aꞌe, nepytywà putar aꞌe maꞌe iapo mehe nehe."
55,1,15,"Uzeruzar maꞌe Az ywy rehe har aꞌe wà, aꞌe paw hereityk aꞌe wà. Imaranugar hewi wà. Nuweruzar kwaw hezeꞌeg wà kury. Te Pi aꞌe, Eràmo aꞌe no, hereityk aꞌe wà no. Erekwaw hereityk awer ne."
55,1,16,"Onezi nuiko kwaw wazàwe aꞌe. Naꞌimaranugar kwaw teko wanuwi zemunehew paw pe hereko haw rehe. Ur Hom tawhu pe aꞌe. Naꞌarewahy uzypyrog herekar pà aꞌe pe. Te herexak zemunehew paw pe. Hemurywete kar iko tuweharupi. Tuwe Zanezar upuhareko katu iànàm wà nehe. Tuwe Zanezar upuhareko Onezi aꞌe nehe no, aꞌe ꞌar mehe nehe no, uzeꞌeg rupi oho ꞌym maꞌe wanehe uzepyk mehe nehe. Taꞌe Onezi uzapo ikatu maꞌe teteaꞌu ihewe aꞌe xe, Ew tawhu pe urereko mehe aꞌe xe. Erekwaw ihewe hemiapo kwer aꞌe pe har ne kury."
55,2,1,"Uzeꞌeg Tupàn zeꞌeg imumeꞌu haw rehe xe aꞌe kuryNe nehe ty heraꞌyr, nekàg nezeruzar haw rehe Zaneruwihawete Zanepyro har inuromo nehe."
55,2,2,"Kwehe mehe amumeꞌu hezeꞌeg aꞌe pe Ew tawhu pe teko wanuwa rupi. Ne nehe no ty, emumeꞌu aꞌe hezeꞌeg amo awa wanupe nehe, aꞌe awa neremigwaw katu wanupe nehe, upurumuꞌe maꞌe wanupe nehe, aze ukwaw upurumuꞌe haw wà nehe. Emumeꞌu kar aꞌe zeꞌeg teko wanupe nehe."
55,2,3,"Erezeruzar hehe ne, aꞌe rupi aze erepuraraw maꞌerahy nehe, ezeagaw zo izuwi nehemaw rehe nehe, maꞌerahy ipuraraw paw wi nehe."
55,2,4,"Zauxiapekwer umaꞌereko mehe nuzekaiw kwaw umaꞌe rehe aꞌe, taꞌe ipurumurywete kar wer weruzeꞌegar rehe aꞌe xe. Aꞌe rupi ezapo zo neremiapo putar haw nehe. Ezapo Tupàn hemiapo putar haw nehe kury, taꞌe nepurumurywete kar wer Tupàn rehe ne no xe."
55,2,5,"Tupàn zeꞌeg imumeꞌu har aꞌe wà, uzeruzeꞌegatu aꞌe wà. Aze nuzeruzeꞌeg kwaw wà nehe, aꞌe mehe nupuner kwaw izeꞌeg imumeꞌu haw rehe wà nehe."
55,2,6,"Maꞌe tymar aꞌe, aze umaꞌereko katu aꞌe nehe, aꞌe mehe umaiꞌu putar aꞌe nehe. Nezewegatete Tupàn zeꞌeg imumeꞌu har aꞌe wà no, aze umumeꞌu katu izeꞌeg oho waiko aꞌe wà nehe, aꞌe mehe amogwer uzeruzar maꞌe aꞌe wà, henu har aꞌe wà, omono putar maꞌe izupe aꞌe wà nehe, omono putar temetarer izupe aꞌe wà nehe no."
55,2,7,"Nemaꞌenukwaw katu hezeꞌeg rehe nehe ty. Aꞌe rupi Tupàn nepytywà putar nehe, aꞌe zeꞌeg paw ikwaw kar pà newe nehe."
55,2,8,"Nemaꞌenukwaw katu Zezuz Zaneruwihawete rehe nehe. Ukweraw wi umàno re aꞌe. Tawi hemimino romo hekon. Tupàn zeꞌeg puràg imumeꞌu mehe, amumeꞌu ko maꞌe aha iteko ihe kury, teko wanupe ihe kury."
55,2,9,"Amumeꞌu Tupàn zeꞌeg aha teko ihe, aꞌe rupi apuraraw maꞌerahy aha teko ihe kury. Heàpixi aꞌe wà, puruzuka maꞌe kwer ài aꞌe wà. Aipo ikatu ꞌym maꞌe iapo har romo aiko ihe. Tupàn zeꞌeg aꞌe, nan kwaw nezewe aꞌe. Teko nuzàpixi kwaw Tupàn zeꞌeg aꞌe wà."
55,2,10,"Tupàn wexaexak amo teko aꞌe wà. Upyro putar aꞌe teko aꞌe wà nehe kury. Taꞌe Zaneruwihawete Zezuz umàno wanekuzar romo aꞌe xe. Aꞌe rupi hemixamixak kwer aꞌe wà nehe, wiko putar tuweharupi aꞌe wà nehe, Zezuz ikatu haw ikàgaw hereko pà aꞌe wà nehe. Aꞌe rupi apuraraw ko maꞌerahy teko ko ꞌar rehe ihe kury."
55,2,11,"Ko hezeꞌeg heremimumeꞌu ràm ihe, azeharomoete aꞌe.— Aze teko zanezuka zanezeruzar haw rehe aꞌe wà nehe,aꞌe mehe zaiko putar zaha Zaneruwihawete Zezuz ipyr zane nehe."
55,2,12,iꞌi putar zanewe nehe.
55,2,13,Uzapo tuwe wemimumeꞌu kwer aꞌe.
55,2,14,"Uzeꞌeg Tupàn pe umaꞌereko haw rehe xe aꞌe kuryEmumeꞌu ko hezeꞌeg nerenu har wanupe nehe. Ezeꞌeg wanupe Tupàn huwa rupi nehe, hezeꞌeg rehe wamumaꞌenukwaw kar pà nehe. — Pezeàmàtyryꞌym zo zeꞌezeꞌeg rehe nehe, ere wanupe nehe. Taꞌe naꞌikatu kwaw nezewe haw Tupàn pe aꞌe xe. Aze uzeàmàtyryꞌym nezewe aꞌe pe wà nehe, aꞌe mehe umuaiw putar Tupàn zeꞌeg henu har aꞌe pe har wazeruzar haw wà nehe."
55,2,15,"Emaꞌereko katu Tupàn pe nehe. Aꞌe mehe uzeꞌeg putar newe nezewe nehe. — Ne Ximot ne, nekatuahy ne, taꞌe eremumeꞌu katu hezeꞌeg eho iko purupe ne xe, iꞌi putar newe nehe. Aze eremaꞌereko katu izupe nehe, aꞌe mehe nanemaranugar kwaw izuwi nehe. — Emumeꞌu katu Tupàn zeꞌeg azeharomoete har nehe. Aꞌe rupi nanemaranugar kwaw nehe."
55,2,16,"Aze teko uzeꞌezeꞌeg e waiko amo maꞌe rehe, aze aꞌe maꞌe naꞌikatu kwaw Tupàn pe nehe, aꞌe mehe ezeꞌeg zo eho wanupe nehe. Agwer maꞌe umupytuꞌu kar teko Tupàn zeꞌeg rehe wazeruzar ire aꞌe wà."
55,2,17,"Aꞌe awa upurumuꞌe Tupàn zeꞌeg ꞌym rehe aꞌe wà. Wapurumuꞌe haw nuzawy kwaw amo iperew. Nuzawy kwaw perew awa roꞌo imunem kar har. Mokoz upurumuꞌe maꞌe aꞌe pe wanekon aꞌe wà kury, nereko haw pe taw pe aꞌe wà kury. Imenew awa ipy her romo aꞌe. Pire inugwer her romo aꞌe no. Nezewe aꞌe wà. Inem wapurumuꞌe haw aꞌe wà. Taꞌe umupytuꞌu kar teko Tupàn zeꞌeg rehe wazeruzar ire aꞌe wà xe."
55,2,18,"Hemuꞌem nezewe wà. — Tupàn umugweraw kar wi uzeruzar maꞌe umàno maꞌe kwer kwez paw rupi aꞌe wà kury, weko haw pe waneraha pà kwez aꞌe wà kury. Zanerezar tuwe xe ywy rehe aꞌe, iꞌi muaꞌu waiko teko wanupe wà."
55,2,19,"Nan kwaw pa, aze uzeruzar maꞌe ukwaw Tupàn zeꞌeg azeharomoete har aꞌe wà nehe, aꞌe mehe nuzekaiw kwaw agwer upurumuꞌe muaꞌu maꞌe wazeꞌeg rehe aꞌe wà nehe. Zanezar ukwaw katu wemiruzeꞌeg aꞌe wà. Aze awa uzeꞌeg nezewe nehe, — Tupàn hezar romo hekon aꞌe, aze iꞌi izupe nehe, aꞌe mehe upytuꞌu putar ikatu ꞌym maꞌe iapo re nehe."
55,2,20,"Aze tàpuz uhuaꞌu aꞌe, heta teteaꞌu kawaw aꞌe pe. Amo kawaw aꞌe pe har ipyahu aꞌe, ipuràg eteahy aꞌe. Heta ita hekuzar katu maꞌe or her maꞌe aꞌe kawaw rehe aꞌe. Omo ae kawaw izemàner aꞌe, naꞌipuràg kwaw aꞌe. Aze tuwihaw ur tàpuz me nehe, umaiꞌu putar kawaw ipyahu maꞌe pupe nehe, kawaw ipuràg maꞌe pupe nehe."
55,2,21,"Nezewegatete awa no, aze utyryk ikatu ꞌym maꞌe wi nehe, aꞌe mehe nuzawy kwaw kawaw ipuràg maꞌe nehe. Izar wereko putar nehe, taꞌe ipuràg aꞌe xe. Nezewegatete aꞌe awa uzapo Tupàn hemiapo putar haw nehe, ikatu maꞌe iapo pà izupe nehe."
55,2,22,"Ne no ty, Ximot. Eiko zo amogwer awa ipyahu maꞌe wazàwe nehe, taꞌe aꞌe wà xe, ipurapo wer zepe ikatu ꞌym maꞌe rehe aꞌe wà xe. Etyryk ikatu ꞌym maꞌe wi nehe. Ikatuahy maꞌe ezapo eho iko nehe. Ezeruzar katu Tupàn zeꞌeg rehe nehe. Epuruamutar katu tuwe nehe. Ezàmàtyryꞌym zo amogwer wà nehe. Aze teko ipyꞌa ikatu nehe, nezewe iꞌi putar Zanezar pe nehe. — O Tupàn ureru ywate har, hepytywà pe ko maꞌe iapo mehe nehe, iꞌi putar izupe nehe. Ihe azeꞌeg newe, Ximot. — Eiko agwer teko ài ne nehe no, aꞌe newe."
55,2,23,"Aze teko uzeꞌeg ahyahy uzeupeupe wà nehe, maꞌe kwaw ꞌymar ài wà nehe, etyryk wanuwi nehe. Ezeꞌeg zo wanupe nehe. Aze erezeꞌeg wanupe nehe, naꞌarewahy erezàmàtyryꞌym putar ne wà nehe no. Ezàmàtyryꞌym zo amogwer ne wà nehe, taꞌe Zanezar hemiruzeꞌeg romo ereiko ne xe. Epuruamutar katu nehe no. Emuꞌe katu teko Tupàn zeꞌeg rehe ne wà nehe no. Aze neremimuꞌe nuzemuꞌe katu kwaw wà nehe, epytuꞌu zo wamuꞌe re nehe."
55,2,25,"Aze awa upurumuꞌe Tupàn zeꞌeg ꞌym rehe nehe, aꞌe mehe ere izupe nehe, — Epurumuꞌe zo aꞌe zeꞌeg rehe nehe ty, ere izupe nehe, iàmàtyryꞌym ꞌym pà nehe, imuikwahy kar ꞌym pà nehe. Aze nezewe erezapo nehe, aꞌe mehe aꞌe upurumuꞌe maꞌe uzewyr putar ruꞌu Tupàn pe nehe. Ukwaw putar ruꞌu izeꞌeg azeharomoete har nehe no."
55,2,26,"Ukwaw wiwi putar maꞌe nehe no. Weruzar wiwi putar Tupàn zeꞌeg nehe no. Uhem putar oho Zurupari mune wi nehe, taꞌe Zurupari ipurupyhyk wer zepe hehe aꞌe xe, wemiapo putar haw iapo kar pà izupe aꞌe xe."
55,3,1,"Uzeꞌeg maꞌe iahykaw rehe har rehe xe aꞌe kuryNemaꞌenukwaw katu ko zeꞌeg newe imumeꞌu pyràm rehe nehe. Ko ꞌar ipawete mehe nehe, Zezuz tur eteaꞌi mehe nehe, naꞌikatuahy kwaw teko waneko haw nehe. Uzeruzar maꞌe upuraraw putar maꞌerahy aꞌe ꞌar mehe aꞌe wà nehe."
55,3,2,"Nezewe uzeapo putar nehe. Teko aꞌe wà nehe, aꞌe zutykaꞌi uzeamutar putar aꞌe wà nehe. Uputar putar maꞌe teteaꞌu uzeupe aꞌe wà nehe no. — Hekatuahy amogwer wanuwi ihe, iꞌi putar amogwer wanupe wà nehe. Nezewegatete iꞌi putar uzeupe wà nehe no, uzepyꞌamugeta pà wà nehe no. Uzeꞌeg zemueteahy putar amogwer wanupe wà nehe, hemuꞌem pà wà nehe. Nuweruzar kwaw u zeꞌeg wà nehe. Nuweruzar kwaw uhy zeꞌeg wà nehe. Aze teko omono e maꞌe wanupe nehe, nuzeꞌeg kwaw nezewe wà nehe, — Ikatuahy neremimur e kwer ihewe, niꞌi kwaw wà nehe. — Emur e amo ae maꞌe ihewe naꞌarewahy nehe no ty, iꞌi putar izupe wà nehe. Numuwete kwaw Tupàn wà nehe no."
55,3,3,"Huryw ahyahy putar teko amogwer wanehe wà nehe, maꞌerahy ipuraraw kar pà wanupe wà nehe. Nupurupuhareko kwaw wà nehe no. Uzeꞌeg zemueteahy putar amogwer wanehe wà nehe, hemuꞌem pà wà nehe. Tuweharupi ipuràmàtyryꞌym wer putar amo rehe wà nehe no. Wata putar amo wàmàtyryꞌym àwàm hekar pà wà nehe. Ikatu maꞌe naꞌikatu kwaw aꞌe teko wanupe nehe."
55,3,4,"Nuzapo kwaw maꞌe uzeꞌeg rupi wà nehe. Uzapo putar wemiapo putar haw wà nehe. — Aipo ikatu ko maꞌe, niꞌi kwaw wà nehe. — Hekatu weraꞌu amogwer wanuwi, iꞌi putar uzeupe wà nehe. Ipurumurywete kar wer putar uzehe wà nehe, naꞌipurumurywete kar wer kwaw Tupàn rehe wà nehe."
55,3,5,"— Azeruzar katu Zezuz rehe ihe, iꞌi muaꞌu putar oho waiko teko wanupe wà nehe. Wata muaꞌu putar hape rupi wà nehe. Uzeꞌeg putar nezewe uzeupe wà nehe. — Nan, Zezuz nuiko kwaw hezar romo aꞌe, iꞌi putar uzeupe wà nehe. — Nupuner kwaw purumugweraw kar haw rehe aꞌe, iꞌi putar uzeupe wà nehe. — Etyryk agwer teko wanuwi nehe ty, aꞌe newe, Ximot."
55,3,6,Amo upurumuꞌe maꞌe wiko amo wanàpuz me tuweharupi wà. Amo kuzà oho aꞌe pe aꞌe wà. Aꞌe kuzà uzeruzar wyzài awa zeꞌeg rehe wà. Uzemumikahy wemiapo kwer ikatu ꞌym maꞌe rehe wà. Nupytuꞌu kwaw iapo re wà. Uputar tuwe maꞌe teteaꞌu uzeupe wà.
55,3,7,"Uzemuꞌe e waiko wà, zeꞌeg azeharomoete har ikwaw ꞌym pà wà. Aꞌe mehe agwer upurumuꞌe maꞌe aꞌe wà, umuzeruzar kar aꞌe kuzà uzeꞌeg rehe aꞌe wà, Tupàn hape iawy kar pà wanupe wà, taꞌe hemuꞌem wanupe wà xe."
55,3,8,"Kwehe mehe mokoz awa aꞌe wà, upurumuꞌe waiko Moizez zeꞌeg ꞌym rehe wà. Zàn awa ipy her romo aꞌe. Zàm awa inugwer her romo aꞌe. Tupàn umur aꞌe zeꞌeg Moizez pe. Nezewegatete upurumuꞌe maꞌe ko ꞌar rehe har aꞌe wà, nupurumuꞌe kwaw zeꞌeg azeharomoete har rehe wà, nukwaw pixik kwaw maꞌe wà. Nukwaw kwaw zeꞌeg azeharomoete har wà. Nuzeruzar kwaw hehe wà."
55,3,9,"Kwehe mehe teko aꞌe wà, Zàn, Zàm wazeꞌeg henu mehe aꞌe wà, nuzekaiw kwaw wazeꞌeg rehe aꞌe wà, taꞌe ukwaw wanemuꞌem awer aꞌe wà xe. Nezewegatete awa ko ꞌar rehe har aꞌe wà nehe no, teko nuzekaiw kwaw wazeꞌeg rehe aꞌe wà nehe no, taꞌe ukwaw putar wanemuꞌem awer aꞌe wà nehe no xe."
55,3,10,"Pawru uzapo kar maꞌe Ximot pe xe aꞌe kuryNe ty, ereho iko hezeꞌeg rupi tuweharupi ne ty. Erezapo maꞌe iko ihe ài ne no, heremiapo kwer hexak ire ne no. Erekwaw aꞌe maꞌe heremiapo putar haw no. Erexak hezeruzar haw, erexak hemaꞌereko katu haw, Ximot. Napytuꞌu kwaw hemaꞌereko re. Aze zawaiw katu ihewe, napytuꞌu kwaw. Erexak hepuruamutar haw no. Amaꞌereko katu ihe. Napytuꞌu kwaw hemaꞌereko re maꞌerahy ipuraraw mehe. Erexak teko ikatu ꞌym maꞌe iapo mehe ihewe, maꞌerahy ipuraraw kar mehe ihewe. Àxioki tawhu pe hereko mehe, teko upuraraw kar maꞌerahy ihewe wà. Ikon tawhu pe hereko mehe wà no, Iri tawhu pe hereko mehe wà no, upuraraw kar maꞌerahy teteaꞌu ihewe aꞌe pe wà no. Erekwaw katu nezewe iapo awer aꞌe pe ihewe ne. Tupàn hepyro wanuwi, hepyro ikatu ꞌym maꞌe aꞌe pe har wi."
55,3,12,"Uzeruzar maꞌe aꞌe wà nehe, aze ipurapo wer ikatu maꞌe rehe wà nehe, Zaneruwihawete Zezuz hemiapo putar haw rehe wà nehe, aꞌe mehe amogwer upuraraw kar putar maꞌerahy wanupe aꞌe wà nehe, aꞌe ꞌar mehe aꞌe wà nehe."
55,3,13,"Awa aꞌe wà, aze ikatu ꞌym maꞌe romo wanekon aꞌe wà nehe, aze uzeruzar muaꞌu aꞌe wà nehe, aꞌe mehe iaiw weraꞌu putar aꞌe wà nehe, aꞌe ꞌar mehe aꞌe wà nehe. Uzawy kar putar Tupàn hape amogwer wanupe wà nehe. Naꞌe Zurupari aꞌe nehe, uzawy kar putar Tupàn hape aꞌe awa wanupe aꞌe nehe."
55,3,14,"Ne Ximot ne, kwehe mehe nekwarer mehe amo upurumuꞌe maꞌe nemuꞌe zeꞌeg azeharomoete har rehe aꞌe wà. Ezeruzar wiwi aꞌe zeꞌeg rehe nehe, teko wanupe imumeꞌu pà nehe, taꞌe erekwaw nemuꞌe har wazeꞌeg awer ikatu haw ne xe."
55,3,15,"Nekwarer mehe, erezemuꞌe Tupàn zeꞌeg ikatu maꞌe rehe ne, aꞌe zeꞌeg pape rehe imuapyk pyrer rehe ne. Aꞌe rupi erekwaw zeꞌeg azeharomoete har. Aꞌe rupi erezeruzar Zaneruwihawete Zezuz rehe. Aꞌe rupi aꞌe ae nepyro putar aꞌe nehe, nemuigo kar pà uzepyr tuweharupi aꞌe nehe."
55,3,16,"Tupàn Hekwe umuapyk kar uzeꞌeg awa wanupe pape rehe. Tupàn umuapyk tuwe aꞌe zeꞌeg pape rehe imuapyk pyrer aꞌe. Umuapyk tuwe wemimuapyk karer. Aꞌe Tupàn zeꞌeg pape rehe imuapyk pyrer aꞌe, upurumuꞌe zeꞌeg azeharomoete har rehe aꞌe. Aze teko uzawy Tupàn hape aꞌe wà nehe, Tupàn zeꞌeg wexak kar putar iawy awer teko wanupe nehe. Aze teko uzapo ikatu ꞌym maꞌe wà nehe, Tupàn zeꞌeg wexak kar putar wanemiapo kwer ikatu ꞌym maꞌe wanupe nehe. Tupàn zeꞌeg upurumuꞌe ikatu maꞌe iapo haw rehe aꞌe."
55,3,17,"Aꞌe rupi Tupàn zeꞌeg imumeꞌu har aꞌe, aze ukwaw katu izeꞌeg aꞌe nehe, aꞌe mehe upuner putar purupytywàgatu haw rehe aꞌe nehe, upuner putar oho katu haw rehe izeꞌeg rupi aꞌe nehe no, upuner putar pureruzeꞌegatu haw rehe nehe no."
55,4,1,"Azeꞌeg putar newe Tupàn huwa rupi ihe nehe kury, Zaneruwihawete Zezuz huwa rupi ihe nehe no. Amo ꞌar mehe Zezuz aꞌe nehe, ukwaw kar putar ikatu ꞌym maꞌe iapo awer aꞌe nehe, iapo arer wanupe aꞌe nehe, teko nànàn nehe no, wikuwe maꞌe kwer wanupe nehe, umàno maꞌe kwer wanupe nehe no, taꞌe ukwaw zaneremiapo kwer paw rupi aꞌe xe. Ukwaw ikatu maꞌe. Ukwaw ikatu ꞌym maꞌe no. Aꞌe re uzepyk putar ikatu ꞌym maꞌe iapo har wanehe nehe. Amo ꞌar mehe Zezuz ur wi putar aꞌe nehe no. Wiko putar ywy rehe har paw wanuwihaw romo nehe. Aꞌe rupi amumeꞌu putar ko zeꞌeg newe ihe nehe kury, ko maꞌe iapo kar pà newe ihe nehe kury."
55,4,2,"Emumeꞌu Tupàn zeꞌeg puràg azeharomoete har teko wanupe nehe kury. Tuweharupi emumeꞌu eho iko wanupe nehe. Aze teko ipurenu wer nezeꞌeg rehe aꞌe ꞌar mehe aꞌe pe wà nehe, aꞌe mehe emumeꞌu wanupe nehe. Aze naꞌipurenu wer kwaw nezeꞌeg rehe amo ꞌar rehe wà nehe, emumeꞌu wiwi tuwe wanupe nehe no. Emuzeruzar kar hehe ne wà nehe, imumeꞌu mehe ne wà nehe. Aze amo uzapo ikatu ꞌym maꞌe iko aꞌe nehe, aꞌe mehe ere izupe nehe, — Neremiapo kwer ikatu ꞌym maꞌe naꞌikatu kwaw Tupàn pe, ere izupe nehe. Aze amo ukyze maꞌe wi nehe, emupytuꞌu kar ikyze re nehe, emurywete kar nehe. Ezapo ko maꞌe eho iko nepurumuꞌe mehe nehe. Aze neremimuꞌe nukwaw kwaw nezeꞌeg aꞌe wà nehe, aꞌe mehe epytuꞌu zo wamuꞌe re nehe, emuꞌe wiwi nehe. Ukwaw putar wà nehe."
55,4,3," Amo ꞌar mehe teko nuzeapyaka katu kwaw zeꞌeg azeharomoete har imumeꞌu mehe aꞌe wà nehe. Aꞌe ꞌar mehe uzapo putar wemiapo putar haw zutykaꞌi wà nehe. Upytuꞌu putar Tupàn zeꞌeg azeharomoete har henu re wà nehe. Ipurenu wer putar xo wàmuz wamaꞌemumeꞌu haw rehe zo wà nehe. Ipurenu wer putar wanemiapo kwer rehe wà nehe no. Aꞌe rupi umur kar putar upurumuꞌe maꞌe uzepyr aꞌe wà nehe. — Uremuꞌe pe nehe, iꞌi putar wanupe wà nehe. Aꞌe upurumuꞌe maꞌe numumeꞌu kwaw zeꞌeg azeharomoete har wanupe wà nehe. Umumeꞌu putar maꞌemumeꞌu haw kwehe arer wanupe wà nehe, zeꞌeg azeharomoete har imumeꞌu ꞌym pà wà nehe."
55,4,5,"Ne nehe, ezeruzeꞌeg tuweharupi nehe, wyzài maꞌe izeapo mehe nehe. Epuraraw maꞌerahy eho iko nekàg pà nehe no. Ne Tupàn zeꞌeg imumeꞌu har romo ereiko ne. Aꞌe rupi ezapo tuwe maꞌe Tupàn pe nemaꞌereko pà nehe. Tupàn pe maꞌe iapo har romo ereiko ne. Aꞌe rupi ezapo hemiapo putar haw eho iko paw rupi nehe no."
55,4,6,Amo ꞌar mehe àmàno putar ihe nehe kury. Aꞌe heꞌar uhem eteaꞌi aꞌe nehe kury.
55,4,7,"Xe ko ywy rehe hereko mehe, tuweharupi amumeꞌu katu Tupàn zeꞌeg teko wanupe ihe. Napytuꞌu kwaw imumeꞌu re. Napytuꞌu kwaw hehe hezeruzar ire. Napytuꞌu kwaw amogwer wamuzeruzar kar ire no."
55,4,8,"Amaꞌereko katu teko Zanezar pe, hemiapo putar haw iapo pà. Napytuꞌu kwaw iapo re. Amo ꞌar mehe nehe, hexak mehe nehe, umur putar amo ikatuahy maꞌe ihewe aꞌe nehe, hemaꞌereko haw hekuzaromo aꞌe nehe. Taꞌe Tupàn ikatuahy aꞌe xe. Ukwaw katu teko wanemiapo kwer aꞌe xe. Ukwaw ikatuahy maꞌe. Ukwaw ikatu ꞌym maꞌe no. Ukwaw teko wanemiapo kwer paw rupi no. Aꞌe rupi umekuzar katu putar wanemiapo kwer nehe. Aze ikatu nehe, aꞌe mehe uzapo putar ikatu maꞌe wanupe nehe. Aze naꞌikatu kwaw nehe, aꞌe mehe uzepyk putar wanehe nehe. Aze teko wàro tur àwàm waiko wà nehe, iamutar katu pà wà nehe, aze nupytuꞌu kwaw hemiapo putar haw iapo re wà nehe, aꞌe mehe Zezuz uzapo putar ikatu maꞌe wanupe nehe no, ihe ài nehe no."
55,4,9,"Pawru uzeꞌeg Ximot pe xe aꞌe kuryNe ty, ezeagaw hepyr nezur pà naꞌarewahy nehe ty."
55,4,10,"Nem aꞌe, xo maꞌe ko ywy rehe har ko ꞌar rehe har zo uputar iko aꞌe. Aꞌe rupi hereityk aꞌe. Oho xe wi. Oho Texaron tawhu pe. Kerexen aꞌe no, oho Karaz ywy rehe aꞌe. Xi oho Taramaz tawhu pe aꞌe."
55,4,11,"Xo Iruk zo hepyr hekon. Ne nehe ty, ekar Mak eho nehe ty. Aze erexak nehe, erur xe hepyr nehe. Taꞌe Mak aꞌe nehe no xe, upuner hepytywà haw rehe Tupàn pe hemaꞌereko mehe aꞌe nehe no xe."
55,4,12,"Ihe ihe, amono kar Xik Ew tawhu pe ihe."
55,4,13,"Xe hepyr nezur mehe erur hekamir ipuhuz katu maꞌe ihewe nehe, aꞌe Toroaz tawhu pe Kar hàpuz me heremizarer nehe. Erur hepape ihewe nehe no. Aputar tuwe aꞌe pape heremiapo kwer no."
55,4,14,"Àrexàn aꞌe, takihe iapo har aꞌe, hemuꞌem teteaꞌu herehe aꞌe. Tuwe Tupàn umekuzar hemiapo kwer izupe aꞌe nehe."
55,4,15,"Aze ereàwàxi nehe, ezemupyꞌa hehe nehe. Ipuruzuka wer herehe aꞌe ꞌar mehe, hezeꞌeg henu mehe. Taꞌe hezeꞌeg naꞌikatu kwaw izupe xe."
55,4,16,"Amo ꞌar mehe tuwihaw huwa rupi hereko mehe, teko aꞌe pe har aꞌe wà, numumeꞌu kwaw ikatu maꞌe herehe aꞌe wà, tuwihaw pe aꞌe wà. Ni uzeruzar maꞌe numumeꞌu kwaw maꞌe ikatu maꞌe herehe wà. Hereityk paw rupi wà. Tuwe Tupàn numekuzar kar kwaw hereityk awer wanupe nehe. Tuwe nuzepyk kwaw wanehe nehe."
55,4,17,"Tupàn aꞌe, upyta hepyr aꞌe. Umur ukàgaw ihewe. Aꞌe rupi aꞌe ꞌar mehe nahemunehew kar kwaw zemunehew paw pe aꞌe wà, nahezuka kar kwaw aꞌe wà. Hemuhem kar aꞌe wi wà. Aꞌe rupi apuner Tupàn zeꞌeg imumeꞌu wiwi haw rehe zutew ꞌym wanupe ihe kury."
55,4,18,"Tupàn aꞌe nehe, hepyro putar ikatu ꞌym maꞌe wi paw rupi aꞌe nehe. Hereraha putar uzepyr nehe, weko haw pe nehe. Weruzeꞌeg tuwe Tupàn aꞌe pe har weko haw pe har aꞌe wà. Ikàg tuwe aꞌe, ikatuahy aꞌe no. Nezewe wiko putar tuweharupi nehe. Nupytuꞌu pixik kwaw ukàg ire nehe."
55,4,19,"Upaw eteaꞌi kury— Nekatu pa, aꞌe Pirixi pe. — Nekatu pa, aꞌe Ak pe no. Hezeꞌeg amono kar Onexi pe no, iànàm wanupe no."
55,4,20,"Erat upyta Korin tawhu pe aꞌe. Amo ꞌar mehe aezar Toro Mire tawhu pe ihe, taꞌe imaꞌeahy aꞌe xe."
55,4,21,"Ne nehe no ty, eagaw tuwe nezur pà ꞌar huwixàg maꞌe ihem ꞌym mehe nehe. Ew, Puruzen, Irin, Karaw. Aꞌe paw omono kar uzeꞌeg newe aꞌe wà no. Nezewegatete amogwer zanerywyr aꞌe wà no, omono kar uzeꞌeg newe aꞌe wà no."
55,4,22,"Tuwe Tupàn upyta nepyꞌa pe aꞌe nehe. Tuwe nepuhareko nehe, ukatu haw imono e pà peme nehe no. Upaw kwez kury.Pawru."
56,1,1,"TitIhe Pawru ihe, ne Xit ne. Ko hepape amono kar putar newe ihe nehe kury. Ihe aiko Tupàn pe umaꞌereko maꞌe romo ihe. Zezuz Zaneruwihawete hemono kar teko wanupe aꞌe, uzeꞌeg imumeꞌu kar pà ihewe aꞌe. Herexak hemono kar pà hemuzeꞌeg kar pà wemixamixak kwer wanupe aꞌe. — Epytywà ne wà nehe, aꞌe mehe uzeruzar weraꞌu putar herehe aꞌe wà nehe, iꞌi Zezuz ihewe. — Emumeꞌu zeꞌeg azeharomoete har wanupe nehe, iꞌi ihewe. Ne Xit ne ty, ezeruzar aꞌe zeꞌeg rehe nehe. Tupàn nahemuꞌem pixik kwaw aꞌe. Kwehe mehe, ywy iapo ꞌym mehe we, uzeꞌeg nezewe. — Aze teko uzeruzar heraꞌyr rehe wà nehe, aꞌe mehe amuigo kar putar aꞌe teko hepyr tuweharupi ihe wà nehe, iꞌi. Apurumuꞌe aha teko ko zeꞌeg rehe ihe. Xiàro ipyr zaneho àwàm zaiko zane. Amo ꞌar mehe Tupàn uzeꞌeg nezewe. — Kutàri ikatu ihewe. Akwaw kar putar hepyr wanur àwàm teko wanupe kutàri nehe, iꞌi uzeupe. Aꞌe rupi Tupàn zanepyro har aꞌe, hemur kar wanupe aꞌe, uzeꞌeg imumeꞌu pà ihewe aꞌe: kury. Ne Xit ne ty. Azeharomoete ereiko heraꞌyr ài ne ty. Taꞌe erezeruzar katu Zaneruwihawete rehe ihe ài xe. Tuwe ikatuahy maꞌe uzapo newe aꞌe wà nehe. Tuwe nemupytuꞌu kar maꞌe wi nekyze re wà nehe no. Aꞌe rupi nerurywete putar tuweharupi nehe."
56,1,5,"Xit umaꞌereko Kereta ywy rehe aꞌeAꞌe ꞌar mehe urezar yrypypoꞌo Kereta her maꞌe rehe ihe, taw nànàgatu nemono kar pà ihe. Nezewe azeꞌeg newe. — Amo uzeruzar maꞌe xe har aꞌe wà, uzawy Tupàn hape aꞌe wà. Noho katu kwaw hupi wà. Exak kar wanemiawy kwer wanupe nehe, wamuzewyr kar pà Tupàn pe nehe, aꞌe newe. — Eho taw nànàn nehe, awa wanexanexak pà nehe. Emuigo kar aꞌe awa uzeruzar maꞌe waneruzeꞌegar romo ne wà nehe, aꞌe newe. Taꞌe naexaexak kwaw ihe wà xe, nepyr hereko mehe ihe wà xe."
56,1,6,"Aze amo awa ikatuahy aꞌe nehe, aze pitài zo hemireko aꞌe nehe, aze taꞌyr uzeruzar maꞌe romo wanekon aꞌe wà nehe no, aze nuwata kwaw ikatu ꞌymaw rupi aꞌe wà nehe, aze oho uzeꞌeg rupi aꞌe wà nehe no, aꞌe mehe aꞌe awa upuner uzeruzar maꞌe waneruzeꞌegar romo weko haw rehe aꞌe nehe."
56,1,7,"Uzeruzar maꞌe waneruzeꞌegar aꞌe wà, uzapo tuwe Tupàn pe umaꞌereko haw aꞌe wà. Aꞌe rupi nuzapo pixik kwaw ikatu ꞌym maꞌe wà. Nuiko weraꞌu kwaw amogwer wanuwi wà. Tuwe nuikwahy e kwaw naꞌarewahy wà nehe. Tuwe nuzàmàtyryꞌym e kwaw amogwer wà nehe. Tuwe nuputar kwaw maꞌe teteaꞌu uzeupe wà nehe."
56,1,8,"Aze teko hàpuz me ur wà nehe, umuixe kar putar wà nehe, omono putar temiꞌu wanupe wà nehe. Umupytuꞌu kar wàpuz me wà nehe. Xo ikatuahy maꞌe rehe ipurapo wer wà. Uzeruzeꞌeg tuwe wà. Uzapo ikatuahy maꞌe amogwer wanupe wà. Uzapo Tupàn hemiapo putar haw tuweharupi wà, uzemonokatu pà ikatu ꞌym maꞌe wi izupe wà. Uzeruzeꞌeg wà, Tupàn hape rupi oho pà wà."
56,1,9,"Tuweharupi oho zeꞌeg azeharomoete har rupi wà. Nuzawy kwaw hehe purumuꞌe haw wà. Zapuner aꞌe zeꞌeg heruzar haw rehe zane. Amumeꞌu aꞌe zeꞌeg teko wanupe ihe no. Nezewe mehe uzeruzar maꞌe waneruzeꞌegar aꞌe wà nehe kury, upuner zeꞌeg azeharomoete har rehe upurumuꞌe haw rehe aꞌe wà nehe kury. Aꞌe rupi aze amo ae upurumuꞌe maꞌe ur aꞌe pe nehe, aze ipurawy kar wer Tupàn hape rehe amogwer wanupe nehe, aꞌe mehe aꞌe pureruzeꞌeg maꞌe upuner zeꞌeg azeharomoete har imumeꞌu haw rehe wanupe nehe, iawy awer hexak kar pà wanupe nehe."
56,1,10,"Heta teteaꞌu teko Tupàn hape rupi oho ꞌym maꞌe aꞌe wà kury. Uzeꞌezeꞌeg e waiko wà. Hemuꞌem amogwer wanupe wà. Amo zutew Zezuz rehe uzeruzar maꞌe aꞌe wà no, nezewegatete wanekon aꞌe wà no. Uzeꞌezeꞌeg e weraꞌu amogwer wanuwi wà, maꞌe iapo kar pà wàmuzgwer wazeꞌeg rupi wà, amogwer wanupe wà. Nezewe mehe uzawy Tupàn hape wà. Emupytuꞌu kar nezewe wazeꞌeg ire ne wà nehe kury. Taꞌe uzawy kar Tupàn hape amo teko wanupe aꞌe wà xe, waànàànàm wanupe aꞌe wà no xe. Taꞌe upurumuꞌe zeꞌeg ikatu ꞌym maꞌe rehe aꞌe wà xe. Taꞌe heko wer hemetarer katu maꞌe romo aꞌe wà no xe, upurumuꞌe pà aꞌe wà no xe. Naꞌikatu kwaw nezewe iapo haw Tupàn pe aꞌe."
56,1,12,"Amo purumuꞌe maꞌe aꞌe pe har uzeꞌeg nezewe aꞌe. — Kereta ywy rehe har aꞌe wà, hemuꞌem maꞌe romo wanekon aꞌe wà. Ikatu ꞌym maꞌe romo wanekon wà. Iranahy wà. Umaiꞌu haw rehe zo imaꞌenukwaw wà, iꞌi uiwy rehe har wanehe."
56,1,13,"Izeꞌeg awer aꞌe, azeharomoeteahy aꞌe. Naꞌikatu pixik kwaw aꞌe pe har aꞌe wà. Aꞌe rupi ezeꞌeg ahyahy wakatu ꞌymaw rehe wanupe nehe. Aꞌe rupi upytuꞌu putar ikatu ꞌym maꞌe iapo re wà nehe no. Aꞌe rupi uzeruzar katu putar Zezuz rehe wà nehe no."
56,1,14,"— Peho zo penàmuzgwer wazeꞌeg rupi nehe ty wà, ere wanupe nehe, Xit. — Peho zo teko wazeꞌeg rupi nehe, aze aꞌe teko numumeꞌu kwaw zeꞌeg azeharomoete har wà nehe, ere wanupe nehe."
56,1,15,"Zutew uzeꞌeg nezewe zanewe aꞌe wà, — Pezekwaku maꞌe teteaꞌu iꞌu ꞌym pà nehe, iꞌi waiko zanewe wà. — Pezapo zo agweagwer maꞌe nehe, iꞌi waiko zanewe wà. — Nan kwaw pa, aꞌe newe. Aze teko uzapo ikatu ꞌym maꞌe iko aꞌe nehe, aze nuzeruzar kwaw Zezuz rehe aꞌe nehe, aꞌe mehe hemiapo kwer ikatu ꞌym maꞌe upyta putar ipyꞌa pupe aꞌe nehe, aꞌe mehe aꞌe teko nukwaw kwaw ikatu maꞌe iapo haw aꞌe nehe. Aꞌe rupi aze uzekwaku nehe, naꞌikatu kwaw Tupàn pe nehe, aze nuzekwaku kwaw nehe, aꞌe rupi katete nehe no, taꞌe ipyꞌa naꞌikatu kwaw Tupàn pe xe. Aze teko uzapo ikatu maꞌe oho iko aꞌe nehe, aze uzeruzar katu Zezuz rehe aꞌe nehe, aꞌe mehe naheta kwaw zekwaku haw izupe nehe, taꞌe ipyꞌa ikatuahy Tupàn pe aꞌe nehe xe."
56,1,16,"Aꞌe Tupàn zeꞌeg heruzar ꞌymar uzeꞌeg muaꞌu nezewe wà. — Kwa, urukwaw katu Tupàn ure, urumuwete katu uruiko ure, iꞌi muaꞌu waiko wà. Nan kwaw pa. Agwer teko wanemiapo kwer uzawy Tupàn ikwaw par wanemiapo kwer aꞌe wà. Naꞌikatu kwaw Tupàn pe wà kury. Noho kwaw Tupàn zeꞌeg rupi wà. Aꞌe rupi nupuner pixik kwaw ikatu maꞌe iapo haw rehe wà."
56,2,1,"Uzeꞌeg Tupàn zeꞌeg imumeꞌu katu haw rehe xe aꞌe kuryNe ty, epurumuꞌe Tupàn zeꞌeg azeharomoete har rehe nehe ty. Eruzar kar nehe, uzeruzar maꞌe wanupe nehe."
56,2,2,"Ezeꞌeg awa tuaꞌu maꞌe wanupe nehe. — Pekaꞌu zo nehe ty wà, ere wanupe nehe. — Peiko zo heꞌo maꞌe ài nehe ty wà, ere wanupe nehe. — Pezeruzeꞌeg pezehezehe nehe, ere wanupe nehe. — Pezeruzar wiwi Zezuz rehe nehe, ere wanupe nehe. — Pepuruamutar tuwe peho peiko nehe, ere wanupe nehe. — Aze pepuraraw maꞌerahy nehe, pepytuꞌu zo pezeruzar ire nehe, ere wanupe nehe."
56,2,3,"Ezeꞌeg kuzàgwer ihyaꞌu maꞌe wanupe nehe. — Pe no zàkwà wà. Pemuwete katu Tupàn nehe, ikatu maꞌe iapo pà nehe, ere wanupe nehe. — Pezeꞌeg zemueteahy zo amogwer wanehe nehe, ere wanupe nehe. Kàwiahy uzeapo teko wazar romo aꞌe. Peiko zo aꞌe teko wazàwe nehe, zàkwà wà, ere wanupe nehe. — Pezapo ikatuahy maꞌe peho peiko nehe, aꞌe rupi amogwer kuzà ihyaꞌuete ꞌym maꞌe aꞌe wà nehe no, uzapo putar ikatuahy maꞌe oho waiko aꞌe wà nehe no, pezàwegatete aꞌe wà nehe no, ere wanupe nehe."
56,2,4,"Kuzà ihyaꞌu maꞌe wà nehe no, tuwe uzeꞌeg kuzà ihyaꞌu ꞌym maꞌe wanupe wà nehe no. — Pezamutar katu pemen pe wà nehe kyn wà, pezamutar katu pememyr pe wà nehe no kyn wà, tuwe iꞌi wanupe wà nehe no."
56,2,5,"— Pezeruzeꞌeg pezehezehe nehe no, ere wanupe nehe. — Peho zo pemen ꞌym wapuhe nehe. Pemaꞌereko penàpuz me nehe. Pezapo ikatuahy maꞌe amogwer wanupe nehe no. Pezapo maꞌe pemen wazeꞌeg heruzar pà nehe no. Aꞌe rupi, amogwer uzeꞌeg putar nezewe penehe aꞌe wà nehe. — Kwa, ikatuahy Tupàn zeꞌeg aꞌe, taꞌe hehe uzeruzar maꞌe ikatuahy maꞌe romo wanekon aꞌe wà xe, iꞌi putar peme wà nehe, ere wanupe nehe no."
56,2,6,"— Pezeruzeꞌeg nehe ty wà, ere awa tuaꞌu ꞌym maꞌe wanupe nehe."
56,2,7,"Ne Xit ne ty, ezapo ikatuahy maꞌe eho iko nehe no ty. Aꞌe rupi amogwer aꞌe wà nehe no, ukwaw putar ikatu maꞌe iapo haw aꞌe wà nehe no, ne ài aꞌe wà nehe no. Tupàn zeꞌeg imumeꞌu mehe, emumeꞌu zeꞌeg azeharomoete har teko wanupe nehe. Emumeꞌu zo amo ae zeꞌeg nehe. Ezeruzeꞌeg eho iko amogwer wanehe nehe."
56,2,8,"Emumeꞌu zeꞌeg azeharomoete har amogwer wanupe nehe, neremuꞌem ꞌym pà wanupe nehe. Aꞌe rupi neamutar ꞌymar aꞌe wà nehe, imaranugar putar newi aꞌe wà nehe, taꞌe eremumeꞌu zeꞌeg azeharomoete har eho iko wanupe xe. Aꞌe rupi nuzeꞌeg zemueteahy kwaw zanerehe wà nehe. Nuzeꞌeg zemueteahy kwaw uzeruzar maꞌe wanehe wà nehe."
56,2,9,"Ezeꞌeg nezewe umaꞌereko e maꞌe wanupe nehe, aze umaꞌereko e amo pe wà nehe. — Pezapo maꞌe peho peiko pezar wazeꞌeg heruzar pà nehe, ere wanupe nehe. — Pemaꞌereko katu wanupe nehe, wamuryw kar pà nehe, ere wanupe nehe. Aze uzapo kar maꞌe peme wà nehe, pezeꞌeg zo nezewe, — Nazapo kwaw aꞌe maꞌe neremiapo karer ihe nehe, peze zo wanupe nehe."
56,2,10,"— Pemunar zo pezar maꞌe rehe nehe, ere wanupe nehe. — Pemaꞌereko katu tuwe wanupe nehe, pezar maꞌe rehe pezekaiw katu pà nehe. Aꞌe rupi pezar uzeꞌeg putar nezewe penehe aꞌe wà nehe, ere wanupe nehe. — Kwa, ikatuahy ihewe umaꞌereko maꞌe aꞌe wà, iꞌi putar peme wà nehe. — Nuiko kwaw imunar maꞌe romo wà, iꞌi putar peme wà nehe. — Umaꞌereko katu maꞌe romo wanekon wà, iꞌi putar peme wà nehe, penehe uzeꞌeg pà wà nehe, ere wanupe nehe. — Aꞌe rupi pezar iꞌi putar uzeupe wà nehe. — Kwa, Tupàn hemiruzeꞌeg aꞌe wà, ikatuahy aꞌe wà pa, ipuràg eteahy wanemiapo kwer aꞌe wà no, iꞌi putar wà nehe, ere wanupe nehe, umaꞌereko e maꞌe wanupe nehe. — Aꞌe rupi Tupàn zeꞌeg azeharomoeteahy aꞌe pa, iꞌi putar aꞌe wà nehe no, zanepyro har rehe uzeꞌeg pà aꞌe wà nehe no, ere wanupe nehe."
56,2,11,"Tupàn aꞌe kury, nezewe uzeꞌeg teko nànàn kury. — Aze pezeruzar herehe nehe, aꞌe mehe apumuigo kar putar tuweharupi hepyr ihe nehe, iꞌi wanupe."
56,2,12,"— Hekatu haw aexak kar putar peme nehe, pemupytuꞌu kar pà ikatu ꞌym maꞌe iapo re ihe nehe. Aze peputar ikatu ꞌym maꞌe nehe, apupytywà putar izuwi petyryk mehe ihe nehe. Aꞌe rupi pezeruzeꞌeg nehe. Ikatuahy maꞌe zutykaꞌi pezapo putar peho peiko nehe no. Pezapo heremiapo putar haw nehe, iꞌi iko purupe."
56,2,13,"Tupàn aꞌe, ikàg weraꞌu amogwer wanuwi aꞌe. Amo ꞌar mehe nehe, umur kar wi putar Zaneruwihawete Zezuz Zanepyro har aꞌe nehe, ko ywy rehe aꞌe nehe, ikàgaw ipuràgaw hexak kar pà teko wanupe aꞌe nehe. Aꞌe ꞌar mehe nehe, Zezuz wiko putar tuwihaw romo aꞌe nehe. Wiko putar teko ko ywy rehe har paw wanuwihaw romo nehe."
56,2,14,"Zezuz aꞌe, uzemono zanerekuzaromo aꞌe, uzezuka kar pà aꞌe. Umàno ikatu ꞌym maꞌe zaneremiapo kwer hekuzaromo. Aꞌe rupi umunyryk kar ikatu ꞌym maꞌe zanewi. Zanemukatu uzeupe no. Aꞌe rupi zanepurapo wer tuwe ikatuahy maꞌe rehe amogwer wanupe zane kury, Tupàn pe zane no."
56,2,15,"Emumeꞌu ko zeꞌeg eho amogwer wanupe nehe ty, Xit. Ezapo kar ikatuahy maꞌe wanupe nehe no. Aze uzapo ikatu ꞌym maꞌe aꞌe wà nehe, aꞌe mehe ezeꞌeg wanupe nehe, wanemiapo kwer rehe nehe. — Pezapo zo nezewe haw nehe ty wà, ere wanupe nehe. Uzeruzar maꞌe nepyr har aꞌe wà, tuwe uzekaiw katu nezeꞌeg rehe aꞌe wà nehe. Tuwe weruzar nezeꞌeg wà nehe no."
56,3,1,"Uzeꞌeg ikatu maꞌe iapo haw rehe xe aꞌe kuryEzeꞌeg nezewe uzeruzar maꞌe wanupe nehe kury. — Pezeruzeꞌeg peneruzeꞌegar wanehe nehe, wazeꞌeg heruzar pà nehe, ere wanupe nehe. — Aze uzapo kar maꞌe peme wà nehe, aze aꞌe maꞌe ikatu nehe, aꞌe mehe pezapo aꞌe maꞌe nehe, ere wanupe nehe. — Pepurapo wer ikatuahy maꞌe rehe tuweharupi nehe, wyzài maꞌe rehe nehe, wyzài ꞌar mehe nehe, ere wanupe nehe."
56,3,2,"Pezeꞌeg zemueteahy zo amogwer wanehe nehe. Pepuruzukaiw zo amogwer wanupe nehe no. Ikatuahy maꞌe romo peiko nehe, teko nànàn nehe. Pezeꞌegatu amogwer wanehe nehe. Pezapo ikatuahy maꞌe wanupe nehe no, teko nànàn nehe."
56,3,3,"Taꞌe zane zaiko nezewe zane no xe, izypy mehe zane no xe. Naxikwaw kwaw ikatu maꞌe iapo haw. Naxikwaw kwaw Tupàn zeꞌeg. Naxiapo kwaw Tupàn hemiapo putar haw. Ikatu ꞌym maꞌe xiapo zaha zaiko, taꞌe temuꞌemaw rupi zaha zaiko aꞌe ꞌar rehe xe. Xiapo xo zaneremiapo putar haw zaha zaiko. Nan kwaw pa. Zaneremiapo putar haw naꞌikatu kwaw Tupàn pe. Zanerurywete wer zepe tuweharupi, ikatu ꞌym maꞌe iapo pà. Aꞌe rupi nazapuner kwaw ikatu ꞌymaw wi zanetyrykaw rehe. Aꞌe rupi zanereko wer wiwi ikatu ꞌym maꞌe rehe no. Xiputar amogwer wamaꞌe wanuwi no, xiputar wanemetarer no. Teko nazaneamutar kwaw wà. Naxiamutar kwaw zane wà no."
56,3,4,"Naꞌe amo ꞌar mehe xikwaw Tupàn kury. Aꞌe ikatuahy aꞌe, taꞌe zanepuhareko katu aꞌe xe, taꞌe zaneamutar katu aꞌe xe. Ipurumuigo kar wer zanerehe uzepyr, zanepyro pà ikatu ꞌym maꞌe wi tatahu wi. Zazeruzar hehe. Aꞌe mehe zanepyro tatahu wi. Naxiapo kwaw amo ikatu maꞌe zanezepyro kar pà izupe. Zanepuhareko katu aꞌe. Aꞌe rupi aꞌe ae zanepyro tatahu wi ikatu ꞌym maꞌe wi. Zanepyro haw aꞌe, nuzawy kwaw zanemuzahazahakaw aꞌe. Tekwe Puràg zanemuzahazahakar romo hekon aꞌe. Zanemuigo kar putar Tupàn pyr tuweharupi nehe, tatahu pe zanemono kar ꞌym pà nehe."
56,3,6,"Umur tuwe Tupàn Wekwe Puràg zanewe. Uhyk zanewe kury. Zezuz Zaneruwihawete aꞌe, zanemuigo kar har romo hekon aꞌe. Aꞌe rupi Tupàn umur kar Wekwe Puràg zanewe, taꞌe zazeruzar hehe zane xe."
56,3,7,"Zanepuhareko no. Aꞌe rupi nuzepyk kwaw zanerehe nehe, taꞌe uzepyk waꞌyr rehe xe. Aꞌe rupi zanemuigo kar putar uzepyr tuweharupi nehe, waꞌyr ài nehe. Xiàro tuwe ipyr zanereko àwàm nehe kury."
56,3,8,"Ihe Pawru ihe, ko hezeꞌeg paw rupi azeharomoete ihe. Tupàn rehe uzeruzar maꞌe aꞌe wà nehe, xo ikatu maꞌe zo uzapo putar aꞌe wà nehe. Ko hezeꞌeg ikatuahy teko wanupe."
56,3,9,"Aze teko uzeꞌezeꞌeg e wàmuzgwer wanemiapo kwer rehe wà nehe, etyryk wanuwi nehe. Aze uzeꞌeg ahyahy uzeupeupe wà nehe no, etyryk wanuwi nehe no. Aze amo teko ur wikwahy pà nezekwaku ꞌymaw rehe newe uzeꞌeg pà nehe, ezekaiw zo izeꞌeg rehe nehe. Aze — Màràzàwe tuwe nereho kwaw tàmuzgwer zeꞌeg rupi ne, aze iꞌi newe nehe, ezekaiw zo izeꞌeg rehe nehe. Aze erezàmàtyryꞌym nehe, aꞌe mehe nanekatu kwaw nehe, taꞌe nezewe mehe eretyryk putar Tupàn ikatu haw wi nehe xe."
56,3,10,"Aze amo uzeruzar maꞌe umuzeàmàtyryꞌym kar amo teko aꞌe wà nehe, aꞌe mehe ezeꞌeg nezewe izupe nehe. — Naꞌikatu kwaw nezewe neremiapo kwer ne, ere izupe nehe. Aze umuzuapyr wi nezewe haw nehe, eruzeꞌeg wi eho nehe no. Aze umuzuapyr wiwi nezewe haw nehe no, aꞌe mehe emuhem kar aꞌe teko uzeruzar maꞌe wazemonoꞌogaw wi nehe. Aꞌe rupi uzemumikahy putar ruꞌu nehe."
56,3,11,"Agwer teko uzawy tuwe Tupàn hape aꞌe wà. Uzapo tuwe ikatu ꞌym maꞌe oho waiko wà, aꞌe rupi xikwaw wakatu ꞌymaw zane."
56,3,12,"Upaw eteaꞌi kuryIhe Pawru ihe, ne Xit ne ty. Amono kar putar amo awa nepyr ihe nehe kury. Aze ruꞌu Ar amono kar putar nehe, aze ruꞌu Xik. Nepyr ihem ire nehe, eho Niko tawhu pe nehe. Aiko putar aꞌe pe ihe nehe, aꞌe pe nezur mehe nehe. Amumaw putar ꞌar huwixàg maꞌe paw aꞌe pe hepyta pà nehe kury."
56,3,13,"Mokoz awa nepyr wanekon aꞌe wà. Zen awa ipy her romo aꞌe. Apor inugwer her romo aꞌe no. Wata putar oho amo ywy rehe wà nehe. Epytywà waho mehe ne wà nehe. Emono wanemimutar wanupe nehe, waho mehe nehe."
56,3,14,"Uzeruzar maꞌe nepyr har aꞌe wà, tuwe uzapo ikatuahy maꞌe oho waiko aꞌe wà nehe. — Pepytywàgatu maꞌe hereko ꞌymar pe wà nehe, ere wanupe nehe. — Pepytywàgatu imaꞌuhez maꞌe pe wà nehe no, imaꞌeahy maꞌe pe wà nehe no, ere wanupe nehe no. — Peiko zo maꞌe iapo ꞌymar romo nehe. Pemaꞌereko haw iapo mehe pemaꞌereko tuwe Tupàn pe nehe, ere wanupe nehe no."
56,3,15,"Hepyr har izeꞌeg wer newe aꞌe wà kury, — Nekatu pa, iꞌi newe wà kury, uzeꞌeg imono kar pà newe wà kury. Emono kar urezeꞌeg ureamutar har wanupe nehe no, zanezeruzar haw rehe nehe no. Tuwe Tupàn uzapo ikatuahy maꞌe newe aꞌe nehe no. Upaw kwez kury. Pawru"
57,1,1,"Pirem Ihe Pawru ihe, Ximot zanerywyr xe hepyr hekon aꞌe no. Ko urepape oromono kar putar newe ure nehe kury, Pirem, urerapi har, urerupi umaꞌereko maꞌe. Oromono kar putar urezeꞌeg amogwer uzeruzar maꞌe wanupe no, aꞌe neràpuz me uzemonoꞌog maꞌe wanupe no, Aw pe no, zanerupi umaꞌereko maꞌe Araki her maꞌe pe no. Ihe Pawru ihe, amumeꞌu Zaneruwihawete Zezuz rehe zeꞌeg puràg teko taw nànàgatu ihe, teko wanupe ihe. Aꞌe rupi tuwihaw hemunehew kar hereraha kar pà zemunehew paw pe aꞌe. Aiko zemunehew paw pe ihe kury, ko ꞌar rehe ihe kury."
57,1,3,"Tupàn zaneru aꞌe, Zezuz Zaneruwihawete Zanezar aꞌe no, tuwe uzapo ikatuahy maꞌe peme aꞌe wà nehe. Tuwe nemupytuꞌu kar maꞌe wi nekyze re wà nehe. Aꞌe rupi nerurywete putar tuwe nehe."
57,1,4,"Uzeꞌeg Pawru Pirem ikatu haw rehe xe aꞌe kuryPirem herywyr, tuweharupi Tupàn pe hezeꞌeg mehe, azeꞌeg teko nerehe ihe. — Pirem uzeruzar nerehe aꞌe, aꞌe izupe. Erezamutar katu Tupàn hemiruzeꞌeg ne wà, erezeruzar katu Zezuz Zanezar rehe no. Aenu ko maꞌe paw imumeꞌu mehe ihe. Aꞌe rupi amumeꞌu nekatu haw Tupàn pe."
57,1,6,"Azeꞌeg teko Tupàn pe nerehe ihe, maꞌe henoz pà izupe ihe. — Pirem aꞌe, umumeꞌu nerehe uzeruzar haw oho iko aꞌe, teko wanupe aꞌe, wamuzeruzar kar pà nerehe aꞌe, aꞌe izupe. — Aꞌe rupi ainoz maꞌe newe ihe kury. Pirem henu har aꞌe wà nehe, aze uzeruzar Zaneruwihawete Zezuz rehe aꞌe wà nehe, aꞌe mehe ekwaw kar nekatu haw wanupe nehe no, aꞌe izupe, maꞌe henoz pà izupe."
57,1,7,"Erezamutar katu Tupàn. Erepuruamutar no. Nepuruamutar haw imumeꞌu haw henu mehe, herurywete ihe. Aꞌe rupi hemaꞌereko weraꞌu wer Tupàn pe ihe. Taꞌe eremurywete kar Tupàn hemiruzeꞌeg ne wà xe."
57,1,8,"Uzeꞌeg One rehe xe aꞌe kuryAꞌe rupi azeꞌeg putar newe One rehe ihe kury, maꞌe henoz pà newe kury. Taꞌe ihe nerykyꞌyr romo aiko Zaneruwihawete rehe zanezeruzar haw rehe ihe xe. Aze mo aputar, apuner mo iapo kar haw rehe aꞌe maꞌe newe ihe, taꞌe ihe Tupàn hemimono karer romo aiko ihe xe, izeꞌeg imumeꞌu har romo ihe xe. Nan kwaw pa. Uruamutar katu ihe. Aꞌe rupi ainoz putar maꞌe newe nehe. Aze nanepurapo wer kwaw hehe nehe, aꞌe mehe nazapo kar kwaw newe nehe. Ihe Pawru ihe, ihe Zezuz hemimono karer romo aiko teko wanupe ihe. Ko ꞌar rehe zemunehew paw pe imunehew pyrer romo aiko ihe, taꞌe Tupàn zeꞌeg imumeꞌu har romo aiko ihe xe."
57,1,10,"Azeꞌeg putar newe One rehe kury, aꞌe maꞌe henoz pà newe kury. Ne izar romo ereiko ne. Newe umaꞌereko e maꞌe romo hekon aꞌe. Amo ꞌar mehe uzàn oho newi. Nan kwehe tete àwàxi xe Hom tawhu pe ihe. Amuzeruzar kar Zezuz rehe, zemunehew paw pe hereko mehe. Aꞌe rupi aiko tu ài izupe kury."
57,1,11,"Aꞌe ꞌar mehe uzàn oho newi. Newi izàn awer naꞌikatu kwaw newe. Ko ꞌar rehe wiko wiwi putar ikatu maꞌe romo newe nehe kury, taꞌe umaꞌereko wi putar newe nehe kury xe. Ikatuahy ihewe no. Taꞌe ikatuahy maꞌe teteaꞌu uzapo ihewe no xe."
57,1,12,"Amono kar putar newe ihe nehe kury. Azemumikahy taꞌe oho putar ihewi aꞌe nehe xe, taꞌe azamutar katu tuwe ihe xe."
57,1,13,"Hepurumupyta kar wer zepe hehe xe hepyr ihe, xe zemunehew paw pe hereko mehe ihe. Nepurupytywà wer herehe ne no, xe zemunehew paw pe hereko mehe ne no. Nan kwaw pa. Nereiko kwaw xe, aꞌe rupi nerepuner kwaw hepytywà haw rehe. Aze mo One xe hekon, aꞌe mehe mo hepytywà mo nerekuzar romo. Nahepurapo kar wer kwaw ko maꞌe rehe newe ihe. Aze erezapo nezeꞌeg rupi nehe, aꞌe mehe ikatu putar ihewe nehe. Aꞌe rupi namupyta kar kwaw One xe ihe. Taꞌe nakwaw kwaw nezeꞌeg àwàm ihewe ihe xe."
57,1,15,"One aꞌe, uzàn oho newi aꞌe. Upyta muite newi. Ko ꞌar rehe uzewyr newe kury. Upyta ruꞌu nepyr tuweharupi nehe. Aze ruꞌu noho kwaw newi nehe."
57,1,16,"Nuiko kwaw xo umaꞌereko e maꞌe romo zutykaꞌi ko ꞌar rehe. Zanerywyr romo tuwe hekon aꞌe kury, taꞌe uzeruzar Zaneruwihawete rehe xe. Kwa azamutar katu azeharomoete ihe pa. Ne nehe no ty, ezamutar katu weraꞌu nehe no ty. Taꞌe aꞌe newe umaꞌereko e maꞌe romo hekon aꞌe xe, taꞌe nerywyr romo hekon aꞌe no xe."
57,1,17,"Ihe nerupi umaꞌereko maꞌe romo aiko ihe. Aꞌe rupi, aze mo aha nepyr, aꞌe mehe mo hemuixe katu kar mo pe neràpuz me. Nezewegatete One aꞌe nehe, emuixe katu kar neràpuz me nehe. Aze ikatu maꞌe rehe nepurapo wer ihewe, aꞌe mehe ezapo nezewe izupe nehe."
57,1,18,"Kwehe mehe ikatu ꞌym maꞌe uzapo newe. Aze unewer maꞌe rehe newe, aꞌe mehe amekuzar putar ihe nehe."
57,1,19,"Hepo pupe amuapyk hezeꞌeg pape rehe xe ihe kury. Amekuzar putar One inewer awer newe ihe nehe kury. Ne nehe no ty, nemaꞌenukwaw katu ko maꞌe rehe nehe no ty. Aze mo namumeꞌu kwaw Tupàn zeꞌeg newe, aꞌe mehe mo nanepyro iwer mo aꞌe."
57,1,20,"Herywyr. Ezapo ko maꞌe ihewe nehe, taꞌe ereiko uzeruzar maꞌe romo xe. Hemurywete kar pe nehe ty, taꞌe herywyr romo ereiko xe, taꞌe Zaneruwihawete rehe zazeruzar zane xe."
57,1,21,"Ezapo tuwe aꞌe maꞌe newe hereminozgwer nehe ty. Kutàri, ko pape rehe imuapyk mehe, akwaw maꞌe newe hereminozgwer iapo àwàm ihe. Erezapo putar nehe."
57,1,22,"Ezapokatu nepyr heker àwàm nehe. Taꞌe Tupàn hemuhem kar putar zemunehew paw wi aꞌe nehe xe, hemono kar pà nepyr aꞌe nehe xe, taꞌe nezewe haw erenoz izupe no xe."
57,1,23,"Upaw eteaꞌi kuryEpa aꞌe no, xe hepyr zemunehew paw pe hekon aꞌe no, taꞌe umumeꞌu Tupàn zeꞌeg aꞌe no xe. Omono kar uzeꞌeg newe aꞌe no. — Nekatu ty, iꞌi newe. Amogwer herupi umaꞌereko maꞌe aꞌe wà no. Mak, Aritak, Nem, Iruk. Aꞌe paw omono kar uzeꞌeg newe aꞌe wà no."
57,1,25,"Zezuz Zaneruwihawete Zanezar aꞌe, tuwe ikatu maꞌe uzapo peme aꞌe nehe.Upaw kwez kury.Pawru"
58,1,1,"Emerew wàZutew wanupe zeꞌeg pape rehe imuapyk pyrerKwehe mehe Tupàn uzeꞌeg teteaꞌu zaneipy wanupe aꞌe, zutew kwehe arer wanupe aꞌe. Uzeꞌeg wanupe wapuahu pe. Wexak kar maꞌe hexak pyr ꞌym wanupe no. Omono kar weko haw pe har wanupe wà no, uzeꞌeg imumeꞌu kar pà wanupe wà no. Wexaexak amo awa aꞌe wà no, uzeꞌeg imumeꞌu pà wanupe no. Aꞌe awa aꞌe wà, umumeꞌu aꞌe izeꞌeg oho purupe aꞌe wà."
58,1,2,"Ko ꞌar rehe kury, Tupàn uzeꞌeg iko purupe kury, waꞌyr imono kar pà uzeꞌeg imumeꞌu har romo kury. Uzapo kar ywy ywak waꞌyr pe. Iahykaw rehe taꞌyr wereko putar maꞌe paw rupi katete aꞌe nehe no. Wiko putar teko wazar romo nehe no, taꞌe Tupàn hemixak kwer romo hekon aꞌe xe."
58,1,3,"Taꞌyr aꞌe, uhyape katu iko tatainy ài aꞌe, taꞌe wereko Tupàn ikàgaw ipuràgaw uzehe aꞌe xe. Heko haw nuzawy kwaw Tupàn heko haw aꞌe. Aꞌe ae nuzawy kwaw Tupàn aꞌe. Ywy aꞌe, ywak aꞌe no, maꞌe paw rupi katete aꞌe wà no, teko paw rupi katete aꞌe wà no, wikuwe aꞌe wà, taꞌe taꞌyr umuigo kar iko aꞌe wà xe, uzeꞌegaw ikàg maꞌe pupe aꞌe wà xe. Aꞌe ae umukatu teko aꞌe wà, wapyro pà wanemiapo kwer ikatu ꞌym maꞌe wi aꞌe wà. Aꞌe re oho ywate kury, Tupàn iawyze har rehe wapyk pà kury. Tupàn aꞌe, tuwihaw ikàg weraꞌu maꞌe romo hekon aꞌe. Taꞌyr wiko tuwihaw romo u ipyr aꞌe no."
58,1,4,"Uzeꞌeg Tupàn taꞌyr rehe aꞌe kury, Tupàn heko haw pe har wanehe aꞌe noTupàn umuigo kar waꞌyr tuwihaw ikàg weraꞌu maꞌe romo aꞌe, weko haw pe har wanuwi aꞌe. Omono her izupe no. — Heraꞌyr, iꞌi izupe. Her ywate weraꞌu waner wanuwi aꞌe no, amogwer weko haw pe har waner wanuwi aꞌe no."
58,1,5,"Taꞌe — Heraꞌyr, niꞌi pixik kwaw wanupe aꞌe xe. Xo waꞌyr pe zo uzeꞌeg nezewe. — Ereiko heraꞌyr romo ne. Kutàri amumeꞌu heraꞌyr romo nereko haw kwez ihe kury, iꞌi izupe. Tupàn nuzeꞌeg pixik kwaw nezewe ni amo weko haw pe har wanupe. — Aiko putar tu romo nehe. Heraꞌyr romo hekon putar nehe, iꞌi izupe."
58,1,6,"Tupàn umur kar waꞌyripy ywy rehe. Imur kar eteaꞌi mehe nezewe uzeꞌeg izupe. — Hereko haw pe har paw rupi aꞌe wà nehe, umuwete katu putar heraꞌyr aꞌe wà nehe, iꞌi izupe."
58,1,7,"Nezewe Tupàn uzeꞌeg weko haw pe har wanupe. — Amuigo kar putar hereko haw pe har ywytu zàwenugar romo ihe wà nehe. Amuigo kar putar heremiruzeꞌeg tata zàwenugar romo ihe wà nehe, iꞌi wanupe."
58,1,8,"Nezewe iꞌi waꞌyr pe no. — Tuweharupi ereruzeꞌeg putar teko ne wà nehe. Nupaw pixik kwaw waneruzeꞌegaw nehe, Tupàn. Tuweharupi ereiko putar teko wanuwihaw romo nehe. Erepureruzeꞌegatu putar iko nehe, nezeꞌeg iawy ꞌym pà nehe."
58,1,9,"Ikatu maꞌe iapo haw ikatu tuwe newe. Ikatu ꞌym maꞌe iapo haw naꞌikatu kwaw newe. Aꞌe rupi ihe nezar ihe, uruexak kwez ihe. Urumurywete kar kwez ihe, tuwihaw romo nemuigo kar pà ihe. Nazapo kwaw nezewe nerehe we har wanupe. Namurywete kar kwaw nezewe ihe wà, iꞌi Tupàn waꞌyr pe."
58,1,10,Nezewe uzeꞌeg izupe aꞌe no. — Ne teko wazar ne. Izypy mehe erezapo ywy. Nepo pupe erezapo ywak no.
58,1,11,"Ywak aꞌe, ywy aꞌe no, ukàzym putar aꞌe wà nehe. Ne erepyta putar nehe. Ywak ywy izymànerahy putar kamir ài wà nehe. Erekanakanaw putar ywy nehe, ywak nehe no, kamir ài nehe. Teko weityk kamir izemàner maꞌe aꞌe wà, ipyahu maꞌe imeꞌeg kar pà aꞌe wà. Nezewegatete erezapo putar amo ae ywy nehe, ipyahu maꞌe nehe, ko ywy hekuzaromo nehe. Erezapo putar ywak ipyahu maꞌe nehe no. Xo ne zo nereiko pixik kwaw izemànahy maꞌe romo nehe. Tuweharupi ereiko putar nezewegatete nehe. Nereiko pixik kwaw amo ae maꞌe romo nehe, iꞌi izupe."
58,1,13,"Tupàn nuzeꞌeg pixik kwaw nezewe, amogwer weko haw pe har wanupe. Xo waꞌyr pe zo uzeꞌeg nezewe. Nezewe iꞌi izupe. — Azoꞌok putar wakàgaw ihe nehe, neàmàtyryꞌymar wanuwi ihe nehe. Nereruzar putar aꞌe wà nehe, Amo ꞌar mehe aꞌe wà nehe. Aꞌe ꞌar hàro mehe, ereiko putar heruwake nehe. Ereapyk putar heruwake nehe, iꞌi waꞌyr pe."
58,1,14,"Maꞌe romo Tupàn heko haw pe har wanekon aꞌe wà. Tekwe romo wanekon wà. Uzapo maꞌe oho waiko Tupàn pe wà, uzar pe wà. Tupàn omono kar aꞌe weko haw pe har ywy rehe aꞌe wà. Ywy rehe waneko mehe upytywà Tupàn pyr oho maꞌe ràm waiko wà, Tupàn hemipyro ràm wapytywà pà wà."
58,2,1,"Tupàn zanepyro tuwe aꞌeAꞌe rupi zazekaiw weraꞌu tuwe zeꞌeg azeharomoete har rehe nehe, zeꞌeg zanereminu kwer rehe nehe. Aꞌe rupi ni amo nazanemuzeruzar kar kwaw wemuꞌemaw rehe aꞌe wà nehe."
58,2,2,"Tupàn heko haw pe har umumeꞌu aꞌe zeꞌeg purupe aꞌe wà. Azeharomoete aꞌe zeꞌeg aꞌe. Tupàn ukwaw kar aꞌe zeꞌeg azeharomoete har purupe aꞌe. Aze teko nuzeruzar kwaw hehe wà nehe, aze nuweruzar kwaw wà nehe, Tupàn uzepyk putar aꞌe teko wanehe nehe. Tupàn ikatuahy aꞌe, taꞌe upurupyro iko tatahu wi aꞌe xe, ikatu ꞌym maꞌe wi aꞌe xe. Aze nazazekaiw kwaw aꞌe zepyro haw rehe nehe, nazapuner kwaw zanehemaw rehe zepykaw wi nehe. Zanezar ràgypy umumeꞌu aꞌe zepyro haw aꞌe, ko ywy rehe wiko mehe aꞌe. Henu har aꞌe wà, umumeꞌu zanewe aꞌe wà no. — Azeharomoeteahy ko urezeꞌeg ure, iꞌi zanewe wà, Zezuz zeꞌeg imumeꞌu mehe zanewe wà."
58,2,4,"Aꞌe ꞌar mehe we Tupàn uzapo kar purumupytyhegatu kar haw teko wanuwa rupi no, ukàgaw hexak kar pà purupe no. Uzapo kar maꞌe hexak pyr ꞌym no. Umur Wekwe Puràg no, Zezuz rehe uzeruzar maꞌe wanupe no. Tekwe Puràg uzapo kar maꞌe ikatuahy maꞌe wanupe pitàitàigatu no, taꞌe Tupàn uputar nezewe haw aꞌe xe."
58,2,5,Zezuz Zaneruwihawete wiko zanepyro har romo aꞌeUrumumeꞌu ywy iapo awer kwez peme ure. Ywy iapo mehe Tupàn numuigo kar kwaw weko haw pe har ywy rehe har wanuwihaw romo aꞌe wà.
58,2,6,"Nan kwaw nezewe pa. Nezewe iꞌi Tupàn zeꞌeg kwehe arer aꞌe, pape rehe imuapyk pyrer aꞌe.— Ne Tupàn ne, nemaꞌenukwaw ywy rehe har wanehe ne.Nuiko kwaw ikàg maꞌe romo aꞌe wà. Nemaꞌenukwaw katu wanehe."
58,2,7,iꞌi Tupàn zeꞌeg kwehe arer.
58,2,8,"Wiko putar maꞌe wazar romo paw rupi katete nehe no,— Awa maꞌe paw wazar romo hekon aꞌe, teko paw wanuwihaw romo hekon aꞌe, iꞌi zeꞌeg kwehe arer. Màràzàwe tuwe aipo pa. Ko ꞌar rehe ni amo awa nuiko kwaw maꞌe paw wazar romo wà. Ni amo nuiko kwaw teko paw wanuwihaw romo wà. Nan."
58,2,9,"Zezuz wiko putar maꞌe paw wazar romo aꞌe nehe, teko paw wanuwihaw romo aꞌe nehe no. Amo ꞌar mehe Tupàn heko haw pe har ikàg weraꞌu izuwi aꞌe wà. Taꞌe uzeapo ikàg ꞌym maꞌe romo aꞌe xe. Aꞌe rupi upuner umàno haw rehe teko wanekuzaromo paw rupi. Taꞌe Tupàn zanepuhareko katu aꞌe xe. Ko ꞌar rehe Tupàn umuigo kar Zezuz tuwihawete romo kury. Omono ukàgaw upuràg eteahy haw izupe aꞌe no, taꞌe Zezuz umàno teko wanekuzaromo aꞌe xe."
58,2,10,"Tupàn uzapo maꞌe paw rupi katete aꞌe wà, teko paw rupi katete aꞌe wà no. Zaneapo aꞌe no. Iporomono wer ukàgaw rehe upuràgaw rehe purupe aꞌe. Aꞌe rupi nezewe uzeꞌeg uzeupe. — Aze heraꞌyr upuraraw maꞌerahy aꞌe nehe, teko wanekuzaromo aꞌe nehe, xo aꞌe mehe zo apuner wapyro haw rehe tatahu wi ihe nehe. Xo aꞌe mehe zo nazepyk kwaw wanehe nehe, iꞌi Tupàn uzeupe. Aꞌe rupi upuraraw kar maꞌerahy waꞌyr pe, imumàno kar pà. Ukweraw mehe aꞌe ràgypy uzeupir oho ywate aꞌe, wemipyro kwer wanenataromo aꞌe, wanape ràm iapo har ài aꞌe. Hemipyro kwer aꞌe wà nehe, ywy rehe har wanuwihaw romo wanekon putar aꞌe wà nehe. Umàno mehe Zezuz upyro tuwe ikatu ꞌym maꞌe iapo har aꞌe wà, tatahu wi aꞌe wà."
58,2,11,"Zezuz umukatu teko aꞌe wà, wanemiapo kwer ikatu ꞌym maꞌe wi aꞌe wà. Tupàn taꞌyr romo hekon aꞌe. Hemimukatu kwer aꞌe wà no, wereko Tupàn u romo aꞌe wà no. Aꞌe rupi Zezuz naꞌimaranugar kwaw wanehe uzeꞌeg mehe aꞌe. — Herywyr wà, iꞌi iko wanupe."
58,2,12,Nezewe iꞌi Zezuz.iꞌi izupe.
58,2,13,"Nezewe iꞌi Zezuz purupe. — Azeruzar katu Tupàn rehe ihe. Uzapo putar ikatu maꞌe ihewe nehe, iꞌi wanupe. Amo ae maꞌe umumeꞌu wanupe no. — Aiko xe hepurumuzàmuzàg zàwenugar wapyr ihe, taꞌe Tupàn umur ihewe aꞌe wà xe, iꞌi wanupe."
58,2,14,"Ipurumuzàmuzàg zàwenugar aꞌe wà, teko romo wanekon aꞌe wà. Hoꞌo wà, huwy wà no. Aꞌe rupi Zezuz aꞌe no, wiko wazàwe aꞌe no, awa romo wiko pà aꞌe no. Aꞌe rupi upuner ikàgaw izoꞌokaw rehe, àzàg wanuwihaw wi aꞌe, tekwe ikatu ꞌym maꞌe wanuwihaw wi aꞌe. Wanuwihaw aꞌe, zanemukyze har zanemàno haw wi aꞌe."
58,2,15,Teko ukyze katu umàno àwàm wi aꞌe wà. Aꞌe rupi zemunehew paw pe har ài wanekon wà. Zezuz umuhem kar teko aꞌe zemunehew paw wi aꞌe wà. Nukyze kwaw umàno haw wi wà kury.
58,2,16,"Ko hezeꞌeg azeharomoete ihe. Nur kwaw Zezuz weko haw pe har wapytywà pà aꞌe. Nan. Nezewe iꞌi zeꞌeg imuapyk pyrer aꞌe. — Zezuz upytywà Àmàrààw izuapyapyr iko aꞌe wà, iꞌi aꞌe zeꞌeg."
58,2,17,"Aꞌe rupi Zezuz aꞌe, wywyr wazàwegatete hekon aꞌe. Aꞌe rupi Xaxeto wanuwihaw ài hekon wanupe aꞌe, maꞌe iapo pà Tupàn huwa rupi wanekuzaromo aꞌe. Nupytuꞌu kwaw maꞌe iapo re Tupàn huwa rupi, uzehe uzeruzar maꞌe wanekuzaromo. Upuhareko katu teko aꞌe wà, aꞌe rupi uzeꞌeg nezewe Tupàn pe tuweharupi aꞌe. — Ezepyk zo wanehe nehe, taꞌe amàno wanekuzaromo ihe xe, wanemiapo kwer ikatu ꞌym maꞌe imunàn pà ihe xe, iꞌi iko izupe. Nezewe mehe Tupàn umunàn wanemiapo kwer wanuwi. Heharaz aꞌe ikatu ꞌym maꞌe wi."
58,2,18,"Ywy rehe heko mehe Zurupari uzeagaw zepe ikatu ꞌym maꞌe iapo kar pà Zezuz pe aꞌe. Upuraraw Zezuz maꞌerahy aꞌe no. Nuzapo kwaw ikatu ꞌym maꞌe. Aꞌe rupi ko ꞌar rehe upuner teko wapytywà haw rehe nehe kury, aze Zurupari ipurapo kar wer ikatu ꞌym maꞌe rehe wanupe nehe."
58,3,1,"Uzeꞌeg Zezuz rehe aꞌe kury, Moizez rehe aꞌe noPe herywyr Zaneruwihawete rehe uzeruzar maꞌe pe. Tupàn penenoz aꞌe, wemiruzeꞌeg romo pemuigo kar pà aꞌe. Pemaꞌenukwaw Zezuz rehe nehe. Tupàn umur kar Zezuz ywy rehe, wàpuzuhu rehe uzekaiw maꞌe wanuwihaw romo imuigo kar pà. Zazeruzar Tupàn rehe. Zezuz wiko xaxeto ài zanewe. Uzeꞌeg iko u pe zanerekuzaromo, xaxeto ài."
58,3,2,"Kwehe mehe Tupàn uzeꞌeg Zezuz pe aꞌe. — Ezekaiw katu heremiruzeꞌeg wanehe nehe, iꞌi izupe, wemiruzeꞌeg wanuwihawete romo imuigo kar pà. Zezuz aꞌe, weruzar tuwe izeꞌeg aꞌe, wanehe uzekaiw katu pà aꞌe. Nezewegatete Moizez aꞌe no, weruzar katu Tupàn zeꞌeg aꞌe no, hemiruzeꞌeg wanehe uzekaiw katu pà aꞌe no."
58,3,3,"Aze awa uzapo tàpuz ikatuahy maꞌe aꞌe nehe, teko uzeꞌegatu putar iapo har rehe aꞌe wà nehe. Nuzeꞌegatu teteaꞌu kwaw tàpuz rehe wà nehe, taꞌe tàpuz nuzeapo kwaw aꞌe xe. Uzeꞌegatu putar iapo har rehe wà nehe, taꞌe aꞌe ae uzapo aꞌe tàpuz aꞌe xe. Nezewegatete zazeꞌegatu Zezuz rehe nehe, taꞌe tuwihawete romo hekon aꞌe xe. Moizez aꞌe, hemiruzeꞌeg romo hekon aꞌe. Aꞌe rupi Zezuz ikàg weraꞌu Moizez wi aꞌe. Aꞌe rupi, tuwe zazeꞌegatu weraꞌu Zezuz rehe zane nehe."
58,3,4,"Aze heta tàpuz nehe, heta iapo arer nehe no. Tupàn aꞌe, maꞌe paw iapo har romo hekon aꞌe."
58,3,5,Moizez weruzar Tupàn zeꞌeg. Uzekaiw katu hemiruzeꞌeg wanehe. Tuweharupi umaꞌereko iko Tupàn pe. Umumeꞌu izeꞌeg oho iko purupe no.
58,3,6,"Zaneruwihawete aꞌe, Tupàn taꞌyr romo hekon aꞌe. Tupàn hemiruzeꞌeg wanuwihawete romo hekon aꞌe. Awa uzekaiw katu uzar hàpuz aꞌe. Nezewegatete Zezuz uzekaiw katu zanerehe aꞌe, taꞌe zaiko tu hàpuz ài zane xe. Aze zanekàg nehe, zaiko wiwi putar hemiruzeꞌeg romo nehe. Aze nazapytuꞌu kwaw ipyr zaneho àwàm rehe zanezeruzar ire nehe, zaiko wiwi putar hemiruzeꞌeg romo nehe, zaiko wiwi putar Tupàn hàpuz zàwenugar romo nehe."
58,3,7,"Aze peinu Tupàn zeꞌeg kutàri nehe, peiko zo hehe uzeruzar ꞌym maꞌe romo nehe. Peiko zo penàmuz wazàwe nehe.Kwehe mehe nuweruzar kwaw Tupàn zeꞌeg aꞌe wà,tàpuz heta ꞌymaw rehe ywyxig heta haw rehe wata mehe aꞌe wà.Wagaw Tupàn aꞌe wà. — Aze naxiruzar kwaw izeꞌeg nehe, nuzepyk kwaw zanerehe nehe, iꞌi zepe uzeupeupe wà."
58,3,9,"— Aꞌe mehe penàmuz heragaw aꞌe wà, iꞌi Tupàn. — Amumaw 40 kwarahy ihe, xo ikatuahy maꞌe iapo pà wanupe ihe.Wexak heremiapo kwer ikatu maꞌe aꞌe wà. Nuweruzar kwaw hezeꞌeg wà."
58,3,10,"Aꞌe rupi aikwahy wanupe ihe. Azeꞌeg wanupe.— Naperuzar pixik kwaw hezeꞌeg,napeiko kwaw heremiruzeꞌeg ikatu maꞌe romo, aꞌe wanupe."
58,3,11,iꞌi Tupàn.
58,3,12,"Herywyr wà. Pemeꞌegatu nehe, ikatu ꞌym maꞌe wi petyryk pà nehe. Tuwe ni amo pepyr har nuwereko kwaw ikatu ꞌymaw upyꞌa pe wà nehe. Tuwe ni amo nuiko wi kwaw uzeruzar ꞌym maꞌe romo wà nehe. Tuwe nupuir kwaw Tupàn wikuwe maꞌe wi wà nehe."
58,3,13,"Aze amo uzapo ikatu ꞌym maꞌe iko nehe, hehàpyhà ꞌym maꞌe ài hekon putar nehe. Nuexak kwaw Tupàn ikatu haw. Aꞌe rupi nuweruzar kwaw izeꞌeg. Pezepytywàtywà tuweharupi nehe. Aꞌe mehe napeiko kwaw uzeruzar ꞌym maꞌe romo nehe. Aze peinu Tupàn zeꞌeg kutàri nehe, peikuwe zo hehe uzeruzar ꞌym maꞌe romo nehe, iꞌi aꞌe zeꞌeg kwehe arer. Aꞌe zeꞌeg aꞌe, uzeꞌeg zanewe ko ꞌar rehe aꞌe."
58,3,14,"Izypy mehe zazeruzar tuwe Zaneruwihawete rehe zane. Aze zazeruzar zaha zaiko hehe zane nehe, te iahykaw rehe nehe, zaiko putar ipyr tuweharupi nehe. Xiriko putar ikatu haw ikàgaw nehe no."
58,3,15,Nezewe iꞌi aꞌe zeꞌeg imuapyk pyrer aꞌe.
58,3,16,Moizez weraha teko Ezit ywy wi aꞌe wà. Tupàn omono uzeꞌeg wanupe aꞌe. Nuweruzar kwaw izeꞌeg wà. Naheko wer kwaw hemiruzeꞌeg romo wà.
58,3,17,"Tupàn umumaw 40 kwarahy aꞌe kury, wanupe wikwahy pà aꞌe kury. Taꞌe uzapo ikatu ꞌym maꞌe aꞌe wà xe. Umàno aꞌe pe wà, ywyxig heta haw pe wà."
58,3,18,"— Napeiko pixik kwaw aꞌe ywy rehe nehe, heremiapo katu kwer rehe nehe, iꞌi Tupàn wanupe. — Napepytuꞌu pixik kwaw aꞌe pe nehe, aꞌe wanupe, iꞌi aꞌe. Uzeꞌeg heruzar ꞌymar wanupe."
58,3,19,"Aꞌe rupi nupuner kwaw weko haw rehe aꞌe ywy rehe wà, taꞌe nuzeruzar kwaw hehe wà xe."
58,4,1,"Ko ꞌar rehe kury, Tupàn umumeꞌu uzepyr zaneixe àwàm kwez zanewe aꞌe. Zapyta putar zaha ipyr zane nehe. Tuwe zazeruzar wi wi hehe nehe. Tuwe nazapytuꞌu kwaw heruzar ire nehe. Aꞌe rupi zaha putar tuwe ipyr nehe. Zanepytywà putar ko ꞌar rehe nehe no. Aze amo teko upytuꞌu izeꞌeg heruzar ire wà nehe, Tupàn nupytywà kwaw aꞌe teko aꞌe wà nehe. Aꞌe teko noho kwaw ipyr wà nehe."
58,4,2,"Taꞌe xinu zeꞌeg puràg kwez zane xe. Teko kwehe arer wenu aꞌe zeꞌeg aꞌe wà no. Noho kwaw aꞌe ywy rehe wà, Tupàn hemiapo katu kwer rehe wà. Taꞌe nuzeruzar kwaw aꞌe zeꞌeg rehe henu mehe wà xe."
58,4,3,"Zazeruzar Tupàn rehe zane. Aꞌe rupi zaixe putar heko haw pe nehe, zanepyta pà ipyr tuweharupi nehe. Nezewe iꞌi zaneipy wanupe aꞌe.— Azapokatu amo ywy kwez peme ihe, peneko àwàm peme ihe.Napeiko pixik kwaw aꞌe ywy rehe nehe.Napepytuꞌu pixik kwaw aꞌe pe nehe, aꞌe wanupe,Nezewe uzeꞌeg tuwe aꞌe. Ywy iapo paw ire umumaw Tupàn umaꞌereko haw."
58,4,4,"Nezewe iꞌi amo zeꞌeg kwehe arer pape rehe imuapyk pyrer. — 6 ꞌar pawire, 7 haw ꞌar mehe Tupàn upytuꞌu aꞌe, umaꞌereko haw iapo pawire aꞌe."
58,4,5,"Amo ae zeꞌeg kwehe arer uzeꞌeg mytuꞌu haw rehe aꞌe. — Nur pixik kwaw hepyr upytuꞌu pà aꞌe wà nehe, iꞌi Tupàn uzeꞌeg heruzar ꞌymar wanupe."
58,4,6,"Tupàn zeꞌeg puràg henu arer izypy mehe arer aꞌe wà, nuixe kwaw ipyr upytuꞌu pà aꞌe wà, taꞌe nuzeruzar kwaw hehe aꞌe wà xe. Amo ae teko oho putar ipyr aꞌe wà nehe, upytuꞌu pà aꞌe pe aꞌe wà nehe."
58,4,7,"— Peruzar hezeꞌeg kutàri nehe, iꞌi Tupàn Moizez hemiruzeꞌeg wanupe, ywyxig heta haw rehe waneko mehe. Nuweruzar kwaw wà. Aꞌe rupi umumaw kwarahy teteaꞌu aꞌe pe wiko pà wà. Tupàn wexak amo ae ꞌar aꞌe. Wexak amo ae teko aꞌe wà no. Umuigo kar aꞌe teko wemiruzeꞌeg romo aꞌe wà. — Pe nehe kury, hereruzar pe nehe kury, iꞌi tuwihaw Tawi pe. Tawi umumeꞌu aꞌe Tupàn zeꞌeg aꞌe, wemiruzeꞌeg wanupe aꞌe, taꞌe Tupàn umumeꞌu kar izupe aꞌe xe. Nezewe iꞌi aꞌe Tawi zeꞌeg kwehe arer aꞌe. — Peinu Tupàn zeꞌeg kwez kutàri. Peikuwe zo hehe uzeruzar ꞌym maꞌe romo nehe, iꞌi aꞌe."
58,4,8,"Aꞌe ywyxig heta haw rehe har aꞌe wà, aꞌe uzeruzar ꞌym maꞌe aꞌe wà, nuiko kwaw aꞌe ywy katu maꞌe rehe aꞌe wà. Umàno ywy ikatu ꞌym maꞌe rehe wà. Xo wazuapyapyr zo wiko oho hehe wà. Tuwihaw Zuzue weraha aꞌe teko ywy katu maꞌe rehe aꞌe wà. Aze mo tuwihaw Zuzue weraha aꞌe teko Tupàn pyr aꞌe wà, wapytuꞌu hawete pe mo aꞌe wà, aꞌe mehe mo Tupàn nuzeꞌeg wi iwer mo hehe amo ae ꞌar mehe aꞌe."
58,4,9,"Mokoz maꞌe rehe Tupàn uzeꞌeg aꞌe. Zutew kwehe arer wiko oho aꞌe ywy katu maꞌe rehe aꞌe wà, upytuꞌu pà aꞌe wà. Zezuz rehe uzeruzar maꞌe upytuꞌu putar oho Tupàn heko haw pe aꞌe wà nehe no. Mokoz pytuꞌu haw rehe uzeꞌeg aꞌe. Tupàn upytuꞌu ywy iapo re aꞌe. Nezewegatete zapytuꞌu putar ko ywy rehe zanereko re zane nehe no, ipyr zanereko mehe zane nehe no."
58,4,10,"Taꞌe Tupàn pyr upytuꞌu maꞌe ràm aꞌe wà nehe xe, upytuꞌu putar umaꞌereko haw iapo re aꞌe wà nehe xe. Wapytuꞌu àwàm nuzawy kwaw Tupàn ipytuꞌu awer."
58,4,11,"Aꞌe rupi xiruzar tuwe izeꞌeg nehe. Aꞌe rupi zaixe putar ipyr zapytuꞌu pà nehe. Tuwe ni amo zanepyr har nuzewyr kwaw izuwi wà nehe. Xiruzar izeꞌeg paw rupi katete zane nehe. Tuwe zaixe ipyr zane paw rupi nehe no. Tupàn zeꞌeg aꞌe, nuzawy kwaw maꞌe wikuwe maꞌe aꞌe. Uzapo maꞌe iko tuweharupi teko wapyꞌa pe. Nuzawy kwaw takihe haimezuazar maꞌe aꞌe. Nuzawy kwaw takihe haime katu maꞌe. Aze ximonohok maꞌeroꞌo kwer takihe pupe, xixak te ikagwer, te iputuꞌugwer no. Nezewegatete Tupàn zeꞌeg uzeꞌegatu tuwe zanepyꞌa pe aꞌe no. — Azeharomoete aiko ikatu ꞌym maꞌe iapo har romo ihe, zaꞌe imugeta mehe. — Azeharomoete heremiapo kwer naꞌikatu kwaw Tupàn pe, zaꞌe imugeta mehe. Zazemumikahy imugeta mehe. Teko nupuner kwaw ni pitài maꞌe imimaw rehe Tupàn wi aꞌe wà. Wexak maꞌe paw rupi katete aꞌe. Ukwaw zaneremiapo kwer paw rupi katete no. Aꞌe rupi peiko zo zaneipy wazàwe nehe. Nuweruzar kwaw Tupàn zeꞌeg wà. Peruzar katu izeꞌeg nehe. Aꞌe rupi peixe putar ipyr nehe, pepytuꞌu pà nehe."
58,4,14,"Zezuz aꞌe, Xaxeto wanuwihaw ikàg weraꞌu maꞌe romo hekon aꞌeTuweharupi ximumeꞌu Zezuz rehe zanezeruzar haw purupe zane. Pepytuꞌu zo hehe pezeruzar ire nehe. Pepytuꞌu zo heruzar ire nehe no. Taꞌe Zezuz Tupàn taꞌyr aꞌe xe, wiko Xaxeto wanuwihaw ài zanewe aꞌe xe. Uzekaiw katu zanerehe, xaxeto ài. Wixe Tupàn huwa rupi, zanerekuzaromo. Uzeꞌeg izupe zanerekuzaromo no."
58,4,15,"Nuiko kwaw zanepuhareko ꞌymar romo. Zanerereko katu aꞌe. Zanepuhareko katu aꞌe, taꞌe nazanekàg kwaw zane xe. Ywy rehe heko mehe Zurupari ipurapo wer ikatu ꞌym maꞌe rehe izupe aꞌe. Nuzapo pixik kwaw ikatu ꞌym maꞌe aꞌe."
58,4,16,"Tuwe zanekàg nehe. Pekyze zo nehe. Pezeꞌeg Tupàn pe nehe, taꞌe zanepuhareko katu aꞌe xe. Aze zawaiw katu zanereko haw zanewe nehe, zanepuhareko katu Tupàn aꞌe nehe, zanepytywà putar aꞌe nehe no."
58,5,1,"Zutew wexaexak pitài awa aꞌe wà, Xaxeto wanuwihaw romo imuigo kar pà aꞌe wà. Aꞌe tuwihaw aꞌe, uzeꞌeg Tupàn pe teko wanekuzaromo aꞌe. Omono maꞌe izupe no. Uzuka maꞌeaꞌyr huwa rupi, teko wanemiapo kwer ikatu ꞌym maꞌe hekuzaromo. Aꞌe tuwihaw aꞌe, awa romo hekon aꞌe. Aꞌe rupi aze amogwer teko nukwaw katu kwaw maꞌe aꞌe wà, aze uzawy Tupàn hape aꞌe wà, aꞌe tuwihaw nuzeꞌeg ahyahy kwaw wanupe aꞌe. Aꞌe tuwihaw naꞌikàg kwaw aꞌe no, aꞌe rupi nupuner kwaw maꞌeaꞌyr izuka haw rehe teko wanemiapo kwer ikatu ꞌygwer hekuzaromo zutykaꞌi aꞌe, te wemiapo kwer hekuzaromo uzuka aꞌe no."
58,5,4,"— Aiko Xaxeto wanuwihaw romo ihe, niꞌi kwaw wyzài awa aꞌe. Tupàn wexaexak amo awa aꞌe. Xo aꞌe awa zo wiko wanuwihaw romo. Nezewe Tupàn wexak Àràw kwehe mehe, wanuwihaw romo imuigo kar pà."
58,5,5,"Nezewegatete Zezuz aꞌe no. — Xaxeto wanuwihaw romo aiko ihe, niꞌi kwaw aꞌe. Tupàn uzeꞌeg izupe aꞌe.iꞌi izupe."
58,5,6,"Amo ꞌar mehe uzeꞌeg nezewe izupe.Mekizetek haikwerupi har romo ereiko putar nehe, iꞌi izupe."
58,5,7,"Ko ywy rehe wiko mehe uzeꞌeg Zezuz Tupàn pe tuweharupi aꞌe. — Hepytywà pe nehe, iꞌi izupe tuweharupi. Uzaiꞌo izupe uzeꞌeg mehe no. Tupàn upuner mo imàno haw wi ipyro haw rehe aꞌe. Nupyro kwaw. Zezuz uzeapo ikàg ꞌym maꞌe romo. Weruzar Tupàn zeꞌeg iko tuweharupi, hemiapo putar haw iapo pà. Aꞌe rupi Tupàn wenu izeꞌeg mehe."
58,5,8,Tupàn taꞌyr romo hekon. Tu nupyro kwaw waꞌyr maꞌerahy wi. Upuraraw maꞌerahy teteaꞌu. Nezewe uzemuꞌe u zeꞌeg heruzar haw rehe.
58,5,9,"Upuraraw maꞌerahy teteaꞌu. — Uhyk kury, iꞌi tu izupe. Aꞌe mehe upuner umàno haw rehe, teko wapyro pà tatahu wi. Upyro putar uzeꞌeg heruzar har paw rupi katete wà nehe. Upyta putar ipyr tuweharupi wà nehe."
58,5,10,"— Uhyk kury, iꞌi tu izupe. — Ereiko heràpuz rehe uzekaiw maꞌe ikàg weraꞌu maꞌe romo ne kury, Mekizetek haikwerupi har romo kury, iꞌi izupe."
58,5,11,"— Napekwaw katu kwaw ikatu ꞌygwer wi petyrykaw, iꞌi wanupeHeta teteaꞌu maꞌe peme ureremimumeꞌu ràm ure. Zezuz zanerekuzaromo imaꞌereko haw rehe zeꞌegaw urumumeꞌu putar peme nehe. Peme imumeꞌu haw zawaiw katu urewe aꞌe, taꞌe mewe katu pezemuꞌe agwer maꞌe rehe pe xe."
58,5,12,"Kwehe peiko uzeruzar maꞌe romo. Pepuner mo upurumuꞌe maꞌe romo peneko haw rehe. Napeiko kwaw. Màràzàwe tuwen aipo pa. Napekwaw kwaw Tupàn zeꞌeg zawaiw ꞌym maꞌe. Amono kar tàri purumuꞌe maꞌe pepyr ihe. Kwareraꞌi uꞌu uhy ikamy kwer aꞌe, taꞌe nupuner kwaw temiꞌuete iꞌu haw rehe aꞌe xe. Temiꞌuete iꞌu ꞌymar aꞌe, kwareraꞌi romo hekon aꞌe. Pe no, peiko kwareraꞌi ài pe no. Kwareraꞌi nuꞌu kwaw temiꞌuete aꞌe wà. Nezewegatete napezemuꞌe katu kwaw Tupàn zeꞌeg rehe. Aꞌe rupi napekwaw kwaw ikatu ꞌym maꞌe wi petyrykaw. Napekwaw kwaw Tupàn hemiapo putar haw iapo haw. Awa tuaꞌu maꞌe aꞌe wà, kuzà ihyaꞌu maꞌe aꞌe wà no, uꞌu temiꞌuete aꞌe wà. Nezewegatete uzeruzar maꞌe ikàg maꞌe aꞌe wà no, uzemuꞌe katu Tupàn zeꞌeg rehe aꞌe wà no. Ukwaw katu hemiapo putar haw iapo haw wà. Ukwaw ikatu ꞌym maꞌe wi utyrykaw rehe wà no. Upytuꞌu tuwe iapo re wà."
58,6,1,"Aꞌe rupi pezemuꞌe katu Tupàn zeꞌeg rehe nehe. Peiko awa ituaꞌu maꞌe ài nehe, kuzà ihyaꞌu maꞌe ài nehe. Izypy mehe pezemuꞌe Zaneruwihawete rehe zeꞌeg zawaiw ꞌym maꞌe rehe. Pekwaw katu aꞌe zeꞌeg kury. Pezemuꞌe zeꞌeg zawaiw katu weraꞌu maꞌe rehe nehe kury. Pezapo e maꞌe peiko kury. Tupàn nuzapo kar kwaw aꞌe maꞌe iko ko ꞌar rehe aꞌe kury. Izypy mehe — Pezeruzar Tupàn rehe nehe, uruꞌe peme. Pezeruzar peiko hehe kury. Nuruꞌe wi kwaw peme nehe kury. — Pezemuzahazahak kar nehe, uruꞌe peme. Pezemuzahazahak kar, urezeꞌeg heruzar pà. Nuruꞌe wi kwaw peme nehe kury. — Pepokok uzeruzar maꞌe wanehe nehe, aꞌe rupi xo Tupàn zo weruzar putar aꞌe wà nehe, uruꞌe peme. Peruzar urezeꞌeg peiko kury. Nurumumeꞌu wi kwaw peme nehe kury. — Amo ꞌar mehe umàno maꞌe kwer ukweraw wi putar aꞌe wà nehe. Ikatu ꞌym maꞌe iapo arer ukweraw maꞌe kwer oho putar tatahu pe wà nehe. Uzeruzar maꞌe ukweraw maꞌe kwer oho putar Tupàn pyr wà nehe, uruꞌe ure. Pekwaw katu aꞌe maꞌe kury. Nurumumeꞌu wi kwaw peme nehe kury. Tuwe zazemuꞌe Tupàn zeꞌeg zawaiw katu maꞌe rehe zane nehe kury. Aze Tupàn uputar nezewe haw nehe, zazemuꞌe putar izeꞌeg rehe nehe."
58,6,4,"Aze amo upuir tuwe Tupàn wi aꞌe wà nehe, nazapuner kwaw wamuzewyr kar haw rehe izupe zane wà nehe. Ukwaw Tupàn aꞌe wà, ukwaw izeꞌeg aꞌe wà no. Tatainy ài hekon Tupàn aꞌe. Aꞌe teko ukwaw Zezuz ikatu haw aꞌe wà no. Tupàn ywak rehe har umur Zezuz wanupe aꞌe. Umur Wekwe Puràg wanupe no."
58,6,5,"Ukwaw tuwe Tupàn zeꞌeg ikatu haw wà. Amo ꞌar mehe Zezuz upureruzeꞌeg putar ko ywy rehe aꞌe nehe, ukàgaw hexak kar pà purupe aꞌe nehe. Ywy rehe wiko mehe uzapo purumupytuhegatu kar haw no. Aꞌe teko wexak ikàgaw aꞌe wà."
58,6,6,"Ko ꞌar rehe aꞌe teko upytuꞌu hehe uzeruzar ire wà kury. Nazapuner kwaw wamuzewyr kar haw rehe Tupàn pe, taꞌe tuweharupi Tupàn taꞌyr ywyra kanetar rehe izuka wi wi har ài wanekon aꞌe wà xe. Taꞌe hehe uzeꞌeg uryw ahyahy maꞌe romo wanekon tuweharupi aꞌe wà no xe."
58,6,7,"Aze àmàn ukyr ywy rehe nehe, maꞌe itym pyrer hezuz putar nehe. Itym arer hurywete putar nehe."
58,6,8,"Aze xu ituaꞌu nehe, aze heta teteaꞌu kaꞌakyr nehe, upyk putar maꞌe itym pyrer nehe. Naꞌikatu kwaw itym arer pe nehe. Nezewegatete, aze uzeruzar maꞌe oho tuwe waiko Tupàn hape rupi wà nehe, upytuꞌu ꞌym pà wà nehe, aꞌe mehe Tupàn hurywete putar nehe. Aze upytuꞌu uzeruzar ire wà nehe, naꞌikatu kwaw Tupàn pe wà nehe. Aꞌe ko zar umunyk putar tata xu rehe nehe. Nezewegatete Tupàn omono kar putar uzeruzar ꞌym maꞌe tatahu pe wà nehe."
58,6,9,"Hemyrypar wà. Azeꞌeg ahyahy nezewe peme ihe, taꞌe apuamutar katu ihe xe. Napepytuꞌu kwaw pezeruzar ire. Pezeruzar wi wi tuweharupi nehe, pepytuꞌu ꞌym pà nehe. Tupàn uzapo putar ikatuahy maꞌe peme aꞌe nehe, taꞌe pepyro putar aꞌe nehe xe, taꞌe napepytuꞌu kwaw hehe pezeruzar ire nehe xe."
58,6,10,Pemaꞌereko katu peiko Tupàn pe. Naheharaz kwaw pemaꞌereko haw wi nehe. Pezamutar katu Tupàn. Aꞌe rupi pepytywàgatu amogwer uzeruzar maꞌe peiko pe wà. Naheharaz kwaw pemaꞌereko haw wi nehe.
58,6,11,Xo ko maꞌe uruputar ure. Peàro Zezuz izewyr àwàm peiko. Hàro mehe pe pitàitàigatu pezamutar wi wi Tupàn nehe. Pepytywàgatu wi wi hemiruzeꞌeg pe wà nehe no. Aꞌe rupi tur mehe uzapo putar ikatuahy maꞌe peme nehe no.
58,6,12,"Peiko zo iranahy maꞌe romo nehe. Peiko uzeruzar katu maꞌe wazàwe nehe. Zezuz rehe uzeruzar haw rehe maꞌerahy ipuraraw mehe wà, nupytuꞌu kwaw uzeruzar ire wà. Aꞌe rupi Tupàn uzapo putar aꞌe ikatuahy maꞌe imumeꞌu pyrer aꞌe nehe, aꞌe uzeruzar katu maꞌe wanupe aꞌe nehe. Aze peiko wazàwe nehe, uzapo putar wemimumeꞌu kwer peme nehe no."
58,6,13,"Tupàn uzapo tuwe wemimumeꞌu kwer aꞌe neheKwehe mehe Tupàn umumeꞌu tuwe maꞌe wemiapo ràm Àmàrààw pe aꞌe. — Azeharomoete azapo putar heremimumeꞌu kwer ihe nehe, iꞌi izupe. Umumeꞌu tuwe aꞌe maꞌe uwer rehe aꞌe, taꞌe naheta kwaw izuwi ikàg weraꞌu maꞌe aꞌe xe. Nezewe uzeꞌeg izupe. — Azapo e putar ikatuahy maꞌe newe ihe nehe, iꞌi izupe. — Amono putar hekàgaw newe nehe. Aꞌe rupi erepurumuzàmuzàg teteaꞌu putar nehe. Nezuapyapyr heta teteaꞌu putar aꞌe wà nehe, iꞌi izupe. Wàrogatu Àmàrààw aꞌe maꞌe Tupàn hemimumeꞌu kwer aꞌe. Aꞌe rupi Tupàn umur izupe. Aze awa umumeꞌu tuwe wemiapo ràm aꞌe nehe, imaꞌenukwaw amo ikàg weraꞌu maꞌe rehe aꞌe nehe. Umumeꞌu tuwe aꞌe wemiapo ràm aꞌe ikàg maꞌe her rehe aꞌe. Aze awa umumeꞌu tuwe wemiapo ràm Tupàn her rehe nehe, amogwer uzeruzar putar izeꞌeg rehe aꞌe wà nehe. — Kwa, nerezapo kwaw nehe, niꞌi kwaw amo izupe wà nehe."
58,6,17,"Tupàn umumeꞌu wemiapo ràm Àmàrààw pe aꞌe. — Azapo putar tuwe heremimumeꞌu kwer ihe nehe, iꞌi izupe. Nazuhaw pixik kwaw ko hezeꞌeg ihe nehe, iꞌi izupe. Ipurukwaw kar wer wemiapo ràm rehe purupe, aꞌe rupi umumeꞌu tuwe aꞌe maꞌe uwer rehe. Taꞌe ni amo naꞌikàg weraꞌu kwaw Tupàn wi aꞌe wà xe."
58,6,18,"Umumeꞌu tuwe aꞌe. Umumeꞌu uwer rehe. Aꞌe rupi nuzuhaw kwaw nehe. Uzapo putar tuwe nehe. Aꞌe rupi zane tatahu wi ipyro pyrer zane kury, zanerurywete zane kury. Zanekàg tuwe no, taꞌe xiàro tuwe hemiapo ràm zane xe, taꞌe umumeꞌu tuwe purupe kwehe mehe aꞌe xe. Zanepyro tuwe tatahu wi. Zaha putar tuwe ipyr nehe."
58,6,19,"Xiàpixi ita ipuhuz katu maꞌe kyhàhàm pupe zane, kanu rehe zane. Aze zanepurumupyta kar wer kanu rehe yryhu mytepe, xityk aꞌe ita ꞌy pupe. Aꞌe rupi ywytu nueraha kwaw kanu aꞌe. Nezewegatete Zurupari nazanemunyryk kar kwaw Tupàn wi aꞌe, taꞌe xiàrogatu tuwe Tupàn pyr zaneho àwàm zane xe, taꞌe xikwaw tatahu wi zanepyro haw zane xe. Azeharomoete zaha putar ipyr nehe. Xaxeto wanuwihaw aꞌe, tuweharupi wixe Tupàn pe zeꞌegaw pupe aꞌe, pàn rupi aꞌe. Amogwer nuixe kwaw aꞌe pe wà. Aꞌe awa oho uzeꞌeg pà Tupàn pe, hemiruzeꞌeg wanekuzaromo. Nezewegatete ywak rehe Zezuz oho Tupàn huwake aꞌe. Uzeꞌeg iko zanerekuzaromo kury. Oho Zezuz u huwake aꞌe, zanerenataromo aꞌe. Xaxeto wanuwihaw ikàg weraꞌu maꞌe romo hekon kury, wiko putar tuwihaw romo tuweharupi nehe no. Mekizetek haikwerupi har romo hekon."
58,7,1,"Mekizetek aꞌe, tuwihaw romo hekon kwehe mehe aꞌeKwehe mehe Mekizetek aꞌe, Xarez tawhu pe har wanuwihaw romo hekon aꞌe. Uzeꞌeg Tupàn Ikàg Weraꞌu Maꞌe pe tuweharupi, teko wanekuzaromo, uzuka maꞌeaꞌyr wanemiapo kwer ikatu ꞌym maꞌe hekuzaromo. Amo ꞌar mehe Àmàrààw uzàmàtyryꞌym amo ae tuwihaw oho aꞌe wà. Àmàrààw hemiaihu uzuka aꞌe tuwihaw wanemiaihu teteaꞌu aꞌe wà. Uzuka aꞌe tuwihaw wà no. Upyhyk wamaꞌe wanemetarer wà no. Naꞌe Àmàrààw uzewyr Xarez tawhu kutyr wà kury. Mekizetek uwàxi Àmàrààw oho pe rupi. Uzeꞌeg izupe. — Tuwe Tupàn uzapo ikatu maꞌe newe aꞌe nehe, iꞌi izupe. Naꞌe Àmàrààw umur umaꞌe kurer izupe kury, aꞌe maꞌe zauxiapekwer wanuwi ipyhyk pyrer ikurer aꞌe kury. Aze 10 temetarer wereko, omono pitài Mekizetek pe. Mekizetek her, — Heruwihaw ikatuahy, iꞌi zanezeꞌeg rupi. Xarez tawhu her, — Zeàmàtyryꞌym ꞌymaw wanuwihaw, iꞌi zanezeꞌeg rupi. Mekizetek aꞌe, Xarez tawhu pe har wanuwihaw romo hekon aꞌe mehe aꞌe. Aꞌe rupi uzeàmàtyryꞌym ꞌym maꞌe wanuwihaw romo hekon aꞌe. Ni amo numumeꞌu kwaw Mekizetek tu her aꞌe wà, ni ihy her aꞌe wà, ni hàmuzgwer waner aꞌe wà no. Numumeꞌu kwaw izexak kar awer wà. Numumeꞌu kwaw imàno awer wà no. Tupàn taꞌyr ài hekon. Xaxeto romo hekon tuweharupi nehe no."
58,7,4,"Azeharomoete ikàg aꞌe. Àmàrààw aꞌe, zaneràmuz ikàg weraꞌu maꞌe aꞌe, omono wemetarer ikurer izupe aꞌe, Mekizetek pe aꞌe. Upyro aꞌe maꞌe aꞌe temetarer zauxiapekwer wanuwi, wàmàtyryꞌym ire."
58,7,5,"Erewi izuapyapyr aꞌe wà, Xaxeto aꞌe wà, omonoꞌog Izaew izuapyapyr wanemetarer ikurer aꞌe wà, taꞌe zeꞌeg kwehe arer omonoꞌog kar nezewe wanupe aꞌe xe. Wànàm umur wemetarer ikurer wanupe wà. Àmàrààw izuapyapyr romo wanekon paw rupi katete wà."
58,7,6,"Mekizetek aꞌe, nuiko kwaw Erewi izuapyapyr romo aꞌe. Upyhyk hemetarer ikurer Àmàrààw wi, upyhyk imaꞌe kurer izuwi no. — Tuwe Tupàn uzapo ikatuahy maꞌe newe nehe, iꞌi izupe, taꞌe Tupàn umumeꞌu ikatu maꞌe wemimono ràm Àmàrààw pe aꞌe xe."
58,7,7,"Tupàn hemiapo ràm imumeꞌu har aꞌe, ikàg weraꞌu uzeꞌeg henu har wi azeharomoete aꞌe."
58,7,8,"Amogwer xaxeto aꞌe wà, Tupàn pe temetarer imonoꞌogar aꞌe wà, umàno putar aꞌe wà nehe. Mekizetek aꞌe, temetarer imonoꞌogar aꞌe, wikuwe aꞌe. Zeꞌeg imuapyk pyrer umumeꞌu hekuwe haw zanewe."
58,7,9,"Àmàrààw omono umaꞌe ikurer izupe aꞌe. Erewi nuzexak kar kwaw aꞌe ꞌar mehe aꞌe rihi. Aꞌe rupi wine Àmàrààw hetekwer pupe aꞌe rihi. Aꞌe rupi — Erewi aꞌe no, omono umaꞌe kurer izupe aꞌe no, zaꞌe izupe. Taꞌe tàmuz Àmàrààw omono izupe xe. Erewi nuzexak kar kwaw aꞌe ꞌar mehe aꞌe rihi. Wine wàmuz hetekwer pupe rihi. Tàmuz wexak Mekizetek aꞌe, Erewi izexak kar ꞌym mehe aꞌe rihi."
58,7,11,"Tupàn omono uzeꞌeg kwehe arer Izaew izuapyapyr wanupe aꞌe. Umuigo kar Erewi izuapyapyr wàpuz rehe uzekaiw maꞌe romo aꞌe wà, Izaew izuapyapyr wapytywà har romo aꞌe wà. Aze mo Erewi izuapyapyr wamaꞌereko awer ikatuahy Tupàn pe, aꞌe mehe mo nuzexak kar iwer mo amo ae xaxeto zanewe. Nuhyk kwaw wamaꞌereko haw Tupàn pe. Aꞌe rupi uzexak kar amo ae xaxeto aꞌe. Mekizetek haikweromo har romo hekon aꞌe. Nuiko kwaw Àràw haikweromo har romo. Nuiko kwaw Erewi hemimino romo."
58,7,12,Tupàn umur amo ae tàpuz rehe uzekaiw maꞌe kwez zanewe aꞌe kury. Aꞌe rupi umur kar amo ae zeꞌeg kwez zanewe no.
58,7,13,"Zanezar Zezuz aꞌe, amo ae awa hemimino romo hekon aꞌe. Nuiko kwaw Erewi hemimino romo."
58,7,14,"Zuta hemimino romo hekon aꞌe. Zuta izuapyr nuiko kwaw xaxeto romo aꞌe wà. Kwehe mehe Moizez uzeꞌeg Erewi izuapyapyr wanupe aꞌe. — Peiko Xaxeto romo nehe, iꞌi wanupe. Nuzeꞌeg pixik kwaw nezewe Zuta izuapyapyr wanupe."
58,7,15,"— Ereiko Mekizetek haikwerupi har romo, iꞌi Tupàn Zezuz pe aꞌe kuryPekwaw weraꞌu putar hezeꞌeg nehe kury. Amo ae xaxeto uzexak kar wà zanewe ko ꞌar rehe kury. Mekizetek haikwerupi har romo hekon aꞌe. Zezuz her romo aꞌe."
58,7,16,"— Ereiko xaxeto romo ne, niꞌi kwaw amo izupe wà. Teko nuzapo kar kwaw maꞌe izupe wà. Wikuwe putar tuweharupi nehe. Aꞌe rupi nupytuꞌu pixik kwaw xaxeto romo wiko re nehe."
58,7,17,Nezewe iꞌi Tupàn zeꞌeg pape rehe imuapyk pyrer aꞌe.
58,7,18,"Zeꞌeg kwehe arer aꞌe, nuzawy kwaw takihe haime ꞌym maꞌe aꞌe. Teko nomonohok kwaw maꞌe takihe haime ꞌym maꞌe pupe wà. Nezewegatete zeꞌeg kwehe arer numukàg kwaw Tupàn hemiaihu wà. Aze umugeta nupytuꞌu kwaw ikatu ꞌym maꞌe iapo re wà. Aꞌe rupi Tupàn uzeꞌeg nezewe zanewe kury. — Peho zo aꞌe zeꞌeg kwehe arer rupi nehe kury, iꞌi zanewe kury."
58,7,19,"Taꞌe zeꞌeg kwehe arer Moizez pe imur pyrer aꞌe xe, numukatu kwaw teko aꞌe wà xe. Numuawyze kar pixik kwaw teko Tupàn pe wà. Aꞌe rupi Tupàn umumeꞌu zeꞌeg ipyahu maꞌe kury. Xiàro zanemuawyze haw Tupàn pe zane kury, taꞌe zaha zaiko izeꞌeg ipyahu maꞌe rupi zane kury xe."
58,7,20,"— Ereiko putar heràpuz rehe uzekaiw maꞌe romo tuweharupi nehe, nerepytuꞌu kwaw teko wapytywà re nehe, iꞌi Tupàn aꞌe, Zaneruwihawete pe aꞌe. Nuzeꞌeg pixik kwaw nezewe amogwer xaxeto wanupe. Tupàn umumeꞌu aꞌe maꞌe izupe. Aꞌe rupi Zaneruwihawete wiko tuwe xaxeto romo aꞌe, purupytywà har romo aꞌe. Nezewe iꞌi zeꞌeg kwehe arer.iꞌi Zaneruwihawete pe."
58,7,22,"Tupàn zeꞌeg ipyahu maꞌe ikatu weraꞌu izeꞌeg kwehe arer wi aꞌe. Tupàn umumeꞌu aꞌe zeꞌeg kwehe arer Moizez pe. Naꞌe Moizez umumeꞌu teko wanupe. Ikatu aꞌe zeꞌeg kwehe arer. Ikatu weraꞌu zeꞌeg ipyahu maꞌe kury. Xaxeto kwehe arer aꞌe wà, weruzar kar zeꞌeg kwehe arer teko wanupe aꞌe wà. Uzeꞌeg Tupàn pe teko wanekuzaromo tuweharupi wà. Ko ꞌar rehe Zaneruwihawete wiko Tupàn huwa rupi zanerekuzaromo kury, zeꞌeg ipyahu maꞌe heruzar kar pà zanewe kury."
58,7,23,"Nuiko kwaw amogwer xaxeto wazàwe aꞌe. Heta teteaꞌu aꞌe wà, taꞌe umàno aꞌe wà xe. Aꞌe rupi upytuꞌu xaxeto romo wiko re wà."
58,7,24,"Zezuz numàno pixik kwaw nehe. Nupytuꞌu pixik kwaw xaxeto romo wiko re nehe. — Apytuꞌu kwez kury, ereiko putar xaxeto romo herekuzar romo nehe kury, niꞌi pixik kwaw amo pe nehe."
58,7,25,"Aꞌe rupi ko ꞌar rehe kury, tuweharupi nehe no, upuner teko wapyro haw rehe tatahu wi nehe, aze aꞌe teko ur Tupàn pe wà nehe, aze aꞌe teko uzeruzar Zezuz rehe wà nehe. Taꞌe Zezuz aꞌe nehe xe, wikuwe putar tuweharupi aꞌe nehe xe. Tuweharupi uzeꞌeg iko Tupàn pe u pe. — Pemono kar zo herehe uzeruzar maꞌe tatahu pe ne wà nehe, iꞌi iko izupe. — Taꞌe amàno wanekuzaromo ihe xe, iꞌi iko izupe."
58,7,26,"Zezuz aꞌe, xaxeto romo hekon aꞌe. Azeharomoete ikatuahy zanewe, taꞌe uzapo ikatuahy maꞌe zanewe xe. Utyryk ikatu ꞌym maꞌe wi no. Nuzapo pixik kwaw ikatu ꞌym maꞌe. Naheta pixik kwaw ikatu ꞌymaw hehe no. Uzawy tuwe ikatu ꞌym maꞌe iapo har aꞌe wà. Nuiko pixik kwaw wazàwe. Tupàn upir Zezuz heraha ywak ꞌaromo aꞌe, uzeake imuigo kar pà aꞌe."
58,7,27,Zezuz nuiko kwaw amogwer xaxeto wazàwe. Nuzuka kwaw Àràpuhàrànaꞌyr Tupàn huwa rupi tuweharupi. Nuzuka kwaw maꞌeaꞌyr teko wanemiapo kwer hekuzaromo. Pitài haw zo omono maꞌe izuka pyr Tupàn pe. Uzemono uzezuka kar pà Àràpuhàrànaꞌyr ài aꞌe. Pitài haw zo umàno. Numàno wi kwaw nehe.
58,7,28,"Nezewe iꞌi Moizez zeꞌeg kwehe arer aꞌe. — Àràw izuapyapyr aꞌe wà, wiko putar xaxeto romo aꞌe wà nehe, iꞌi teko wanupe. Àràw izuapyapyr aꞌe wà, nutyryk kwaw ikatu ꞌym maꞌe wi tuweharupi aꞌe wà. Aꞌe rupi ko ꞌar rehe kury, Tupàn uzeꞌeg kwez waꞌyr pe kury. — Ereiko putar heràpuz rehe uzekaiw maꞌe romo tuweharupi nehe, nepytuꞌu ꞌym pà nehe, iꞌi kwez izupe. Taꞌe taꞌyr nuzapo pixik kwaw ikatu ꞌym maꞌe aꞌe xe."
58,8,1,"Zezuz wiko tuwe zanepytywà har romo Tupàn huwa rupi aꞌeAzeharomoete urumumeꞌu Zezuz heko haw uruiko peme ure kury, xaxeto romo heko haw peme ure kury. Zanepytywà har romo hekon aꞌe. Wapyk in ywate Tupàn iawyze har rehe. Ikàg tuwe Tupàn zàwegatete kury."
58,8,2,"Xaxeto wanuwihaw ikàg weraꞌu maꞌe romo hekon. Naheta pixik kwaw ikatu ꞌymaw aꞌe pe. Kwehe mehe ywy rehe teko uzapo tàpuzràn aꞌe wà, Tupàn imuapyk pà nezewe aꞌe wà. Tupàn wiko oho ipupe aꞌe. Nuiko kwaw aꞌe pe ko ꞌar rehe kury. Zezuz wiko Tupàn hàpuzuhuete pe kury, hàpuzuhu rehe uzekaiw pà kury. Tupàn uzapo aꞌe tàpuz ko ꞌar rehe har. Awa nuzapo kwaw wà."
58,8,3,"Xaxeto paw rupi aꞌe wà, omono maꞌe Tupàn pe wà. Uzuka maꞌeaꞌyr huwa rupi wà. Aꞌe rupi zanepytywà har Zezuz aꞌe no, omono maꞌe izupe aꞌe no."
58,8,4,"Aze mo ywy rehe hekon, nuiko iwer mo xaxeto romo. Taꞌe heta amo xaxeto xe aꞌe wà xe. Omono maꞌe Tupàn pe wà, zutew wanàmuzgwer zeꞌeg rupi wà."
58,8,5,"Zezuz aꞌe, xaxeto ikàg weraꞌu maꞌe romo hekon aꞌe. Xaxeto ko ywy rehe har aꞌe wà, uzeagaw izàwe wiko pà aꞌe wà. Wamaꞌereko haw nuzawy kwaw imaꞌereko haw ywate har wà. Nezewegatete Moizez aꞌe no, uzypyrog Tupàn hàpuz iapo pà aꞌe no. Iapo ꞌym mehe Tupàn uzeꞌeg izupe. — Ywytyr rehe nereko mehe aexak kar maꞌe ywate har newe ihe, iꞌi izupe. Ezapo heràpuz hagapaw nehe, heràpuzete zàwenugar nehe, iꞌi izupe. Aꞌe rupi Tupàn hàpuz ko ywy rehe har aꞌe, nuzawy kwaw hàpuz ywate har hagapaw aꞌe."
58,8,6,"Xaxeto ko ywy rehe har aꞌe wà, upytywà teko aꞌe wà. Zezuz upytywà tuwe teko aꞌe wà. Taꞌe weraha uzehe uzeruzar maꞌe aꞌe wà xe, zeꞌeg ipyahu maꞌe rupi aꞌe wà xe. Taꞌe zeꞌeg ipyahu maꞌe ikatu weraꞌu zeꞌeg kwehe arer wi aꞌe xe. Taꞌe zeꞌeg ipyahu maꞌe umumeꞌu Tupàn hemiapo ràm ikatu weraꞌu maꞌe zanewe aꞌe xe."
58,8,7,"Aze mo zeꞌeg kwehe arer ikatu tuwe aꞌe, aze mo uhyk tuwe aꞌe, aꞌe mehe mo Tupàn numumeꞌu iwer mo zeꞌeg ipyahu maꞌe purupe aꞌe kury."
58,8,8,"Tupàn wexak wemiaihu wanemiapo kwer ikatu ꞌym maꞌe aꞌe. Aꞌe rupi uzeꞌeg nezewe wanupe aꞌe.Izaew izuapyapyr wanupe ihe nehe,Zuta izuapyapyr wanupe ihe nehe, iꞌi wanupe."
58,8,9,"Uzawy putar waipy wanupe heremimumeꞌu kwer nehe.Aꞌe ꞌar mehe apyhyk waipy wapo rehe ihe wà,Nuweruzar katu kwaw hezeꞌeg wà.Aꞌe rupi nazekaiw katu kwaw wanehe ihe, iꞌi Zanezar."
58,8,10,"ꞌar uhem maꞌe ràm rehe ihe nehe kury. Akwaw kar putar hezeꞌeg wanupe nehe.Aze teko umuapyk zeꞌeg pape rehe nehe, nukàzym kwaw nehe.Naheharaz kwaw izuwi wà nehe.Aiko putar wazar romo ihe nehe no.Wiko putar heremiruzeꞌeg romo wà nehe no."
58,8,11,"niꞌi kwaw teko wà nehe, wapi har wanupe wà nehe.— Amumeꞌu putar Tupàn zeꞌeg heànàm wanupe nehe,Ikàg weraꞌu maꞌe hekwaw putar wà nehe no."
58,8,12,"Nazepyk kwaw wanehe nehe, wanemiapo kwer rehe nehe.Nahemaꞌenukwaw kwaw wanemiapo kwer ikatu ꞌym maꞌe rehe nehe,iꞌi Tupàn purupe."
58,8,13,"Kwehe nehe Tupàn umumeꞌu uzeꞌeg ipy teko wanupe aꞌe. Teko noho kwaw aꞌe zeꞌeg rupi aꞌe wà. Naꞌe umumeꞌu zeꞌeg ipyahu maꞌe wanupe. Nuweruzar kar kwaw uzeꞌeg kwehe arer zanewe kury. Xiruzar zeꞌeg ipyahu maꞌe zaiko kury. Naxiruzar kwaw zeꞌeg kwehe arer kury. Aze zanekamir izemàner nehe, xityk nehe. Nezewegatete naxiruzar kwaw zeꞌeg kwehe arer kury. Taꞌe xiriko zeꞌeg ipyahu maꞌe kury xe."
58,9,1,"Tupàn imuwete haw azeharomoete harNezewe iꞌi zeꞌeg kwehe arer aꞌe. — Pemuwete katu Tupàn ko zeꞌeg rupi katete nehe, iꞌi wanupe. — Pezapo tàpuzràn nehe, imuwete katu haw romo nehe, iꞌi wanupe."
58,9,2,"Aꞌe rupi uzapo tàpuzràn aꞌe wà. Upupyaikaw tàpuzràn wà. Mokoz ipupyaikaw paw. Ipupyaikaw paw ipy uhuaꞌu weraꞌu inugwer wi aꞌe. Uhu weraꞌu maꞌe aꞌe, — Ikatu ꞌym maꞌe heta ꞌymaw her romo aꞌe. Teko omono tatainy aꞌe pe wà, omono wyrapew aꞌe pe wà no, omono typyꞌak Tupàn pe imono pyr aꞌe pe wà no."
58,9,3,"Ipupyaikaw paw inugwer aꞌe, heta amo her aꞌe. — Tupàn henaw, her romo aꞌe. Ikatu ꞌym maꞌe heta pixik ꞌymaw, her romo aꞌe."
58,9,4,"Xaxeto aꞌe wà, umunyk yhyk aꞌe pe wà, imunykaw rehe wà. Imunykaw aꞌe, hekuzar katu aꞌe. Zeꞌeg kwehe arer hyru aꞌe pe hin aꞌe no. Uzapo ita hekuzar katu maꞌe or her maꞌe teteaꞌu hyru ipykaw romo wà. Typyꞌak ywak wi uꞌar maꞌe kwer hyru aꞌe no, aꞌe pe hin aꞌe no. — Mana, aꞌe temiꞌu her romo wazeꞌeg rupi aꞌe. Àràw imaꞌe aꞌe, ywyra pokokaw huwer maꞌe aꞌe, aꞌe pe tuz aꞌe no. Kwehe mehe Tupàn umuapyk uzeꞌeg ita pew rehe aꞌe, mokoz ita pew rehe aꞌe. Aꞌe ita aꞌe pe wanuz aꞌe wà no, aꞌe tàpuzràn pupe aꞌe wà no."
58,9,5,"Mokoz Tupàn heko haw pe har hagapaw aꞌe wà no, wapyk aꞌe maꞌeryru ꞌaromo aꞌe wà no. Wapyk aꞌe pe wà, Tupàn rehe teko wamumaꞌenukwaw pà wà. Ipuràg eteahy aꞌe Tupàn heko haw pe har wanagapaw wà. Ipepozaz aꞌe pe wà, aꞌe maꞌe hyru ꞌaromo wà. Xaxeto aꞌe, uzuka maꞌeaꞌyr aꞌe, teko wanemiapo kwer ikatu ꞌym maꞌe hekuzaromo aꞌe. Izuka mehe umupiripirik huwykwer aꞌe maꞌeryru rehe. — Purupuhareko haw, aꞌe maꞌe hyru her romo aꞌe. Ko ꞌar rehe namumeꞌu katu kwaw agwer maꞌe peme ihe, taꞌe pekwaw katu pe xe."
58,9,6,"Nezewe tàpuz rehe uzekaiw maꞌe umaꞌereko aꞌe wà. Tuweharupi wixe tàpuzràn ipupyaikaw paw ipy pupe wà, maꞌe iapo pà Tupàn pe wà, maꞌe imono pà izupe wà no."
58,9,7,"Wanuwihaw aꞌe, xo aꞌe zo wixe ipupyaikaw paw inugwer pupe aꞌe. Kwarahy nànàn wixe ipupe pitài haw. Weraha maꞌeaꞌyr huwykwer uzeupi, Tupàn pe imono pà, wemiapo kwer hekuzaromo, teko wanemiapo kwer hekuzaromo no. Taꞌe teko uzapo ikatu ꞌym maꞌe aꞌe wà xe."
58,9,8,"Tekwe Puràg zanemuꞌe iko aꞌe, agwer maꞌe hexak kar pà zanewe aꞌe. Aꞌe tàpuzràn ipy aꞌe, aꞌe pe hin aꞌe. Aꞌe ꞌar mehe teko nupuner kwaw wixe haw rehe ipupyaikaw pyrer inugwer pupe wà, Tupàn henaw pupe wà."
58,9,9,"Nezewegatete ko ꞌar rehe teko nupuner kwaw uzemuawyze katu kar haw rehe Tupàn pe wà, maꞌeaꞌyr izuka pà wà."
58,9,10,"Taꞌe aꞌe maꞌeaꞌyr aꞌe wà xe, xo maꞌe iꞌu pyr romo wanekon aꞌe wà xe. Zeꞌeg kwehe arer uꞌu kar maꞌe purupe aꞌe. Xo temiꞌu rehe uzeꞌeg aꞌe. Numukatu kwaw zanepyꞌa. Uhez kar zaneretekwer zanewe no. Numukatu kar kwaw zanepyꞌa."
58,9,11,"Zaneruwihawete Zezuz aꞌe, ur ywy rehe aꞌe. Xaxeto wanuwihaw ikàg weraꞌu maꞌe romo hekon aꞌe. Uzapo ikatuahy maꞌe iko zanewe. Nuiko kwaw Tupàn hàpuz kwehe arer pupe. Uzeꞌeg iko Tupàn pe zanerekuzaromo kury, amo ae tàpuz me kury. Ikatu weraꞌu aꞌe tàpuz. Naheta kwaw ikatu ꞌym maꞌe aꞌe pe. Teko nuzapo kwaw aꞌe tàpuz. Naheta kwaw agwer tàpuz ko ywy rehe."
58,9,12,"Amogwer tàpuz rehe uzekaiw maꞌe ywy rehe har aꞌe wà, weraha Àràpuhàràn huwykwer uzeupi aꞌe wà, weraha tapiꞌakaꞌyr huwykwer uzeupi aꞌe wà, inugwer ipupyaikaw paw pe aꞌe wà, Tupàn pe imono pà teko wanemiapo kwer hekuzaromo aꞌe wà. Zaneruwihawete Zezuz nuzapo kwaw nezewe. Uzemono uzezuka kar pà zauxiapekwer wanupe. Uzakook uwy kwer, tatahu wi zanepyro pà, aꞌe rupi zaiko putar tuweharupi Tupàn pyr zane nehe."
58,9,13,"Kwehe mehe tuweharupi xaxeto umupiripirik Àràpuhàràn huwykwer teko wanehe wà, tapiꞌakaꞌyr hapy pyrer tanimukwer heityityk pà wanehe wà no, wamukatu kar pà Tupàn pe wà, taꞌe wanemiapo kwer ikatu ꞌym maꞌe naꞌikatu kwaw Tupàn pe wà xe."
58,9,14,"Àràpuhàràn huwykwer umukatu teko Tupàn pe aꞌe wà. Zaneruwihawete Zezuz huwykwer ikatu weraꞌu maꞌeaꞌyr huwykwer wi aꞌe. Zanemuawyze tuwe Tupàn aꞌe kury. Tekwe Puràg umur ukàgaw Zezuz pe aꞌe. Aꞌe rupi uzemono uzezuka kar pà, Tupàn huwa rupi. Tekwe Puràg wiko tuweharupi aꞌe nehe, ukàzym pixik ꞌym pà aꞌe nehe. Izypy mehe wikuwe aꞌe no. Naheta pixik kwaw ikatu ꞌymaw Zaneruwihawete Zezuz rehe. Huwykwer hakookaw aꞌe, umukatu zanepyꞌa aꞌe. Aꞌe rupi — Xiapo maꞌe nehe, zanemuawyze kar pà Tupàn pe nehe, nazaꞌe kwaw nehe. Taꞌe xikwaw zanepyꞌa imukatu awer zane xe. Naximukatu kwaw zanepyꞌa. Umukatu aꞌe. Aꞌe rupi xiapo putar ikatu maꞌe Tupàn wikuwe maꞌe imurywete kar pà nehe kury."
58,9,15,"Zezuz imàno awer rehe zeꞌeg ipyahu maꞌeZaneruwihawete Zezuz aꞌe, zeꞌeg ipyahu maꞌe izar romo hekon aꞌe, aꞌe rupi uzeꞌeg Tupàn pe zanerekuzaromo aꞌe. Aꞌe rupi Tupàn umur putar ikatu maꞌe zanewe nehe. Zaiko heminozgwer romo zane. — Amono putar ikatuahy maꞌe hereminoz wanupe nehe, iꞌi tuwe Tupàn. Umur putar aꞌe wemimumeꞌu kwer zanewe nehe, taꞌe Zezuz umàno zanerekuzaromo aꞌe xe. Aꞌe rupi Tupàn upyro teko aꞌe wà, wanemiapo kwer ikatu ꞌym maꞌe wi aꞌe wà. Kwehe mehe teko uzapo aꞌe ikatu ꞌym maꞌe aꞌe wà, zeꞌeg kwehe arer rupi oho mehe aꞌe wà."
58,9,16,"Aze awa umàno eteaꞌi aꞌe nehe, umumeꞌu putar umaꞌe hezar pyràm aꞌe nehe, wànàm wanupe aꞌe nehe. Umuapyk kar wemimumeꞌu kwer pape rehe nehe. Xo imàno re zo iànàm upyhyk putar imaꞌe kwer aꞌe wà nehe. — Hemàno re pepyhyk putar hemaꞌe nehe, iꞌi putar wanupe nehe. Aꞌe rupi xo imàno re zo upyhyk putar imaꞌe kwer wà nehe."
58,9,18,"Zeꞌeg kwehe arer uzeꞌeg nezewe teko wanupe. — Pezuka maꞌeaꞌyr nehe, huwykwer imono pà Tupàn pe nehe, iꞌi wanupe. Xo maꞌeaꞌyr imàno re Tupàn heharaz wanemiapo kwer ikatu ꞌym maꞌe wi aꞌe. Aze mo teko oho zeꞌeg kwehe arer rupi aꞌe wà, maꞌeaꞌyr izuka ꞌym pà aꞌe wà, aꞌe mehe mo Tupàn naheharaz iwer mo wanemiapo kwer ikatu ꞌym maꞌe wi aꞌe."
58,9,19,"Moizez umumeꞌu Tupàn zeꞌeg paw rupi purupe aꞌe. Naꞌe upyhyk tapiꞌakaꞌyr huwykwer, upyhyk Àràpuhàràn huwykwer no. Omono ꞌy inuromo. Umupiripirik teko paw wanehe, zeꞌeg kwehe arer ipape rehe no. Upyhyk Àràpuhàràn rawer ipiràg maꞌe, amo kaꞌa ruwer inuromo iàpixi pyrer, aꞌe maꞌeaꞌyr huwykwer pupe imono pà. Aꞌe re umupiripirik teko wanehe imono pà kury, taꞌe Tupàn uzapo kar nezewe aꞌe xe. — Tupàn umur uzeꞌeg kwez peme aꞌe, heruzar kar pà peme aꞌe, iꞌi Moizez teko wanupe. — Amupiripirik ko maꞌeruwy kwer teko penehe ihe kury. Aꞌe rupi Tupàn pepyro penemiapo kwer wi kury, iꞌi Moizez teko wanupe."
58,9,21,"Nezewegatete Moizez umupiripirik maꞌeruwy kwer aꞌe tàpuzràn rehe no, maꞌe ipupe har wanehe no. Teko umuwete katu Tupàn aꞌe wà, aꞌe maꞌe rehe maꞌe huwykwer imupiripirikaw rehe aꞌe wà."
58,9,22,"Azeharomoete Moizez umukatu maꞌe paw zeꞌeg kwehe arer rupi, maꞌeruwy kwer imupiripirik pà wanehe. Aze maꞌe umàno nehe, uwy kwer hakook pà nehe, xo aꞌe mehe Tupàn umunàn putar teko wanemiapo kwer ikatu ꞌym maꞌe nehe, wanuwi nehe."
58,9,23,"Umàno Zezuz zaneremiapo kwer hekuzaromo aꞌe, àràpuhàrànaꞌyr zàwe aꞌeAꞌe maꞌe tàpuzràn pupe har aꞌe wà, Tupàn hemiapo putar haw hagapaw zàwenugar aꞌe wà, ukwaw kar Tupàn hemiapo putar haw purupe aꞌe wà. Maꞌeaꞌyr huwykwer imupirik pyrer umukatu aꞌe maꞌe Tupàn huwa rupi aꞌe wà. Numukatu kwaw teko aꞌe wà. Xo Zaneruwihawete Zezuz izuka haw umukatu teko Tupàn pe aꞌe wà. Maꞌeaꞌyr huwykwer umukatu zanepyro haw hagapaw aꞌe, ywy rehe har aꞌe. Nazanepyro kwaw aꞌe."
58,9,24,"Zaneruwihawete Zezuz aꞌe, nuiko kwaw tàpuzràn pupe aꞌe, nuiko kwaw teko wanemiapo kwer pupe aꞌe. Taꞌe aꞌe tàpuzràn aꞌe xe, nuzawy kwaw Tupàn heko hawete aꞌe xe. Zaneruwihawete oho ywate, wixe tuwe Tupàn huwa rupi azeharomoete, zanerekuzaromo uzeꞌeg pà izupe. Wiko tuwe aꞌe pe kury."
58,9,25,"Tàpuz rehe uzekaiw maꞌe wanuwihaw aꞌe, zutew romo hekon aꞌe. Wixe tàpuzràn pupe kwarahy nànàn, maꞌe huwykwer heraha pà aꞌe pe. Zaneruwihawete nuiko kwaw nezewe. Nuzezuka kar kwaw kwarahy nàn."
58,9,26,"Aze mo nezewe hekon, aꞌe mehe mo upuraraw mo maꞌerahy kwer tuweharupi, aꞌe mehe mo umàno mo tuweharupi, ywy iapo mehe arer we mo te ko ꞌar rehe. Nan. Pitài haw uzexak kar. Upaw eteaꞌi teko ko ywy rehe waneko haw aꞌe wà. Uhem eteaꞌi iahykaw. Zaneruwihawete uhem kwez xe ko ywy rehe kury, uzezuka kar pà teko wanemiapo kwer ikatu ꞌym maꞌe imunàn pà wanuwi kury. Aꞌe rupi Tupàn nuzepyk kwaw uzeruzar maꞌe wanehe aꞌe nehe."
58,9,27,"Teko pitàitàigatu umàno putar pitài haw aꞌe wà nehe. Aꞌe re Tupàn umumeꞌu putar wanemiapo kwer aꞌe nehe, pitàitàigatu aꞌe nehe. Aꞌe re uzepyk putar ikatu ꞌym maꞌe iapo har wanehe nehe. Upyro putar wemiruzeꞌeg wà nehe."
58,9,28,"Nezewegatete Zaneruwihawete umàno pitài haw aꞌe, teko teteaꞌu wanemiapo kwer ikatu ꞌym maꞌe imunàn pà wanuwi aꞌe. Uzewyr putar wà amo ꞌar mehe nehe. Nur kwaw ikatu ꞌym maꞌe imunàn pà nehe. Amo teko wàro izewyr àwàm waiko aꞌe wà. Zezuz ur putar aꞌe teko wapyro pà tatahu wi aꞌe wà nehe."
58,10,1,"Aze ywyra ikàg aꞌe nehe, iꞌàg uzawy wewer aꞌe ywyra aꞌe. Nezewegatete zutew ukwaw zeꞌeg kwehe arer aꞌe wà, aꞌe rupi ukwaw wewer Tupàn hemiapo kwer aꞌe wà, hemiapo ràm aꞌe wà no. Ikatu wewer Tupàn pe wà. Kwarahy nànàn uzuka maꞌeaꞌyr wà, wemiapo kwer ikatu ꞌym maꞌe hekuzaromo wà. Zeꞌeg kwehe arer numukatu kwaw Tupàn hemiruzeꞌeg aꞌe wà."
58,10,2,"Aze mo aꞌe zeꞌeg umukatu aꞌe Tupàn imuwete har aꞌe wà, aꞌe mehe mo — Zanekatu tuwe Tupàn pe zane kury, iꞌi mo wà. Aꞌe rupi mo upytuꞌu mo maꞌeaꞌyr izuka re wà no."
58,10,3,"Nupytuꞌu kwaw wà. — Zanekatu tuwe Tupàn pe, niꞌi kwaw wà. Kwarahy nànàn uzuka maꞌeaꞌyr wà. Aꞌe rupi tuweharupi imaꞌenukwaw wemiapo kwer ikatu ꞌym maꞌe rehe wà."
58,10,4,"Taꞌe tapiꞌak huwykwer hakookaw aꞌe xe, Àràpuhàràn huwykwer hakookaw aꞌe xe, nupuner kwaw ikatu ꞌym maꞌe puruwi imunànaw rehe aꞌe xe."
58,10,5,"Aꞌe rupi ywy rehe ur eteaꞌi mehe Zaneruwihawete uzeꞌeg nezewe Tupàn pe aꞌe, u pe aꞌe.Nanemurywete kar kwaw nezewe wà.Uzuka maꞌeaꞌyr wemiapo kwer ikatu ꞌym maꞌe hekuzaromo wà, neruwa rupi wà, tuweharupi wà.Nanerurywete kwaw izuka mehe.nezeꞌeg kwehe arer purupe imur pyrer rupi ne.Eremumeꞌu ihewe neremiapo ràm kwez ne.Ezapo kar tuwe nezewe haw nehe, hezuka kar pà teko wanemiapo kwer ikatu ꞌym maꞌe hekuzaromo nehe, aꞌe kwez newe, Nezewe uzeꞌeg Zezuz Tupàn pe izypy mehe aꞌe. — Aze uzuka maꞌeaꞌyr newe wà nehe, aze umur maꞌe newe wà nehe, nanerurywete kwaw nehe. Aze umunyk tata maꞌeaꞌyr iwy pe newe wà nehe, hapy kar pà paw rupi wà nehe, maꞌe zuka haw rehe wà nehe, wemiapo kwer ikatu ꞌym maꞌe hekuzaromo wà nehe, aꞌe mehe nanerurywete kwaw nehe, iꞌi izupe. Teko uzapo aꞌe maꞌe paw rupi wà, Tupàn zeꞌeg kwehe arer heruzar pà wà. Numurywete kar kwaw Tupàn wà, aꞌe maꞌe iapo mehe wà."
58,10,9,"Aꞌe rupi nezewe iꞌi Zezuz Tupàn pe aꞌe kury. — Aiko xe ihe Tupàn, azapo putar neremiapo putar haw ihe nehe, iꞌi izupe. Aꞌe rupi Tupàn umupytuꞌu kar teko maꞌeaꞌyr izuka re nehe kury, penemiapo kwer ikatu ꞌym maꞌe hekuzaromo izuka re nehe kury, iꞌi purupe. Zezuz imàno haw upyta maꞌeaꞌyr paw wamàno haw hekuzaromo aꞌe kury. Maꞌeaꞌyr zuka haw numunàgatu kwaw ikatu ꞌym maꞌe. Upyta Zezuz imàno haw hagapaw romo. Xo Zezuz izuka haw umunàgatu tuwe ikatu ꞌym maꞌe puruwi aꞌe."
58,10,10,"Zezuz Zaneruwihawete uzapo Tupàn hemiapo putar haw paw rupi. Uzemono uzezuka kar pà. Pitài haw umàno. Aꞌe rupi zanemukatu zaneremiapo kwer ikatu ꞌym maꞌe wi paw rupi katete kury. Numàno wi kwaw nehe, taꞌe uhyk imàno haw pitài haw Tupàn pe aꞌe xe."
58,10,11,"Zutew wapytywà har aꞌe wà, Xaxeto aꞌe wà, tuweharupi uꞌàm hàpuz me aꞌe wà, umaꞌereko haw iapo pà Tupàn huwa rupi aꞌe wà. Tuweharupi uzapo wi wi aꞌe maꞌe upytuꞌu ꞌym pà wà. Agwer maꞌeaꞌyr zuka haw numunàn kwaw ikatu ꞌym maꞌe puruwi aꞌe."
58,10,12,"Zaneruwihawete Zezuz aꞌe, pitài haw uzezuka kar aꞌe. Uhyk tuwe Tupàn pe kury. Numumàno kar wi pixik kwaw nehe. Wapyk Zezuz oho huwake kury, iawyze har rehe kury. Wiko tuwihawete romo huwake kury."
58,10,13,"Tupàn uzeꞌeg iko izupe kury. — Amo ꞌar mehe neàmàtyryꞌymar weruzar putar nezeꞌeg aꞌe wà nehe, ereiko putar wanuwihaw romo nehe, iꞌi iko izupe."
58,10,14,"Pitài haw uzezuka kar aꞌe. Nezewe umukatu ikatu ꞌym maꞌe wi utyryk maꞌe aꞌe wà. Tuweharupi ikatuahy putar Tupàn pe wà nehe, ikatu ꞌym maꞌe iapo ꞌymar zàwegatete wà nehe."
58,10,15,"Tekwe Puràg uzeꞌeg zanewe aꞌe no, uzeꞌeg imuapyk kar pà pape rehe kwehe mehe aꞌe no."
58,10,16,"heremiruzeꞌeg wanupe ihe nehe, amo ꞌar mehe ihe nehe, iꞌi Zanezar aꞌe.— Heremiruzeꞌeg imaꞌenukwaw putar hezeꞌeg rehe tuweharupi wà nehe.Hurywete putar hezeꞌeg heruzar pà tuweharupi wà nehe no,"
58,10,17,Amo ae maꞌe umumeꞌu aꞌe no.iꞌi zanewe no.
58,10,18,"Tupàn umunàn zaneremiapo kwer ikatu ꞌym maꞌe zanewi aꞌe, aꞌe rupi naxiuka kwaw maꞌeaꞌyr zane kury, zaneremiapo kwer ikatu ꞌym maꞌe hekuzaromo zane kury."
58,10,19,"Zaha Tupàn huwakeaꞌi zane kury Kwehe mehe teko nuixe kwaw inugwer tàpuzràn ipupyaikaw pyrer pupe wà. Xo tàpuz rehe uzekaiw maꞌe wanuwihaw wixe aꞌe pe aꞌe, Tupàn pe uzeꞌeg pà teko wanekuzaromo aꞌe. Ko ꞌar rehe zapuner zanezeꞌegaw rehe Tupàn pe zane kury, wyzài ꞌar mehe zane kury. Taꞌe Zezuz uzezuka kar zanerekuzaromo aꞌe xe. Izuka awer aꞌe, nuzawy kwaw Tupàn hàpuz hewàpytymawokaw zanewe aꞌe. Tupàn pe zanezeꞌegaw aꞌe, nuzawy kwaw hàpuz me zaneixe haw aꞌe. Zapuner wyzài ꞌar mehe ipupe zaneixe haw rehe nehe, huwa rupi nehe."
58,10,21,"Zezuz aꞌe, aꞌe xaxeto ài hekon aꞌe."
58,10,22,"Aꞌe rupi zapuner Tupàn pe zanezeꞌegaw rehe wyzài ꞌar mehe nehe. Tuwe nazaneremuꞌem kwaw izupe nehe. Tuwe zazeruzar hehe azeharomoete nehe, izupe zanezeꞌeg mehe nehe. Tuwe umukatu zanepyꞌa nehe. Aꞌe rupi zanereharaz putar zaneremiapo kwer ikatu ꞌym maꞌe wi nehe. Xiputuka zanekamir ꞌy pupe zane. Aꞌe rupi xigatu. Tuwe Tupàn zanemukatu nezewegatete nehe no, ikatu ꞌym maꞌe wi zanemunyryk pà nehe no."
58,10,23,Xiàro Zezuz tur àwàm zaiko zane. Xiàro zanereko àwàm Tupàn heko haw pe no. Tuwe nazapytuꞌu kwaw hàro re nehe. Taꞌe Tupàn umumeꞌu tuwe tur àwàm aꞌe xe. Umumeꞌu tuwe zaneho àwàm aꞌe no xe. Azeharomoete izeꞌeg aꞌe. Tuwe zazeruzar hehe nehe.
58,10,24,"Aꞌe rupi, tuwe zazekaiw zanezehezehe nehe, zazepytywàtywà pà nehe. Nezewe mehe zazeamutamutar putar nehe. Xiapo putar ikatuahy maꞌe nehe no."
58,10,25,"Zazemonoꞌog zaiko tuweharupi zane, Tupàn pe zanezeꞌeg pà zanezegar pà zane. Tuwe nazapytuꞌu kwaw zanezemonoꞌog ire nehe. Amo uzeruzar maꞌe upytuꞌu uzemonoꞌog ire wà. Naꞌikatu kwaw nezewe haw. Pepytuꞌu zo wazàwe nehe. — Tuwe zazemonoꞌog tuweharupi nehe, peze pezeupeupe nehe, taꞌe uhem eteaꞌi Zanezar ꞌar aꞌe nehe xe."
58,10,26,"Aze xikwaw kar Zezuz rehe zeꞌeg azeharomoete har nehe, amo teko wanupe nehe, aze aꞌe re aꞌe teko uzapo wi wi ikatu ꞌym maꞌe oho iko nehe, aꞌe mehe naheta kwaw amo ae maꞌe izuka pyràm aꞌe nehe, hemiapo kwer ikatu ꞌym maꞌe hekuzaromo aꞌe nehe."
58,10,27,"Nan. Naheta kwaw amo ae maꞌeaꞌyr izuka pyr aꞌe wà, naheta kwaw amo ae teko izuka pyr aꞌe wà, aꞌe teko wanupe aꞌe wà. Naheta kwaw amo ae wapyro har nehe. Aꞌe teko wàro putar maꞌe uzeapo maꞌe ràm waiko aꞌe wà nehe. Tupàn umumeꞌu putar wanemiapo kwer aꞌe nehe. Uzepyk putar wanehe nehe. Tupàn iàmàtyryꞌymar ukaz putar tatahu hakuahy maꞌe pupe aꞌe wà nehe."
58,10,28,"Nezewe iꞌi zeꞌeg kwehe arer Moizez pe imur pyrer aꞌe. — Aze amo awa uzeꞌeg zemueteahy Tupàn rehe aꞌe nehe, aze umuwete tupàn aꞌuaꞌu aꞌe nehe, aze mokoz teko wenu izeꞌeg zemueteahy haw wà nehe, aze mokoz teko wexak tupàn uaꞌu imuwete haw wà nehe, aze naꞌiruz teko wenu wà nehe, aꞌe mehe, tuwe teko uzuka aꞌe awa aꞌe wà nehe, ipuhareko ꞌym pà aꞌe wà nehe, iꞌi zeꞌeg kwehe arer."
58,10,29,"Tupàn Hekwe zanepuhareko aꞌe. Taꞌyr umàno uwy kwer hakook pà zanerekuzaromo aꞌe, zanemukatu pà ikatu ꞌym maꞌe wi aꞌe. Aꞌe rupi Tupàn umumeꞌu tuwe zanepyro haw. Aze awa uzeꞌeg zemueteahy taꞌyr rehe nehe, aze uzeꞌeg uryw ahyahy imàno awer rehe nehe, zanepuhareko haw rehe nehe, Tupàn uzepyk weraꞌu putar tuwe aꞌe awa rehe nehe."
58,10,30,"Taꞌe nezewe uzeꞌeg Tupàn kwehe mehe xe. — Ihe ihe, azepyk putar ikatu ꞌym maꞌe iapo har wanehe ihe nehe. Amekuzar putar wanemiapo kwer ihe nehe, iꞌi purupe. — Amumeꞌu putar wanemiapo kwer ihe nehe, iꞌi purupe."
58,10,31,"Ikatu ꞌym maꞌe iapo har uzemumikahy putar aꞌe wà nehe, taꞌe Tupàn uzepyk putar wanehe nehe xe."
58,10,32,Pemaꞌenukwaw peneko awer kwehe arer rehe. Aꞌe ꞌar mehe peinu Zezuz rehe zeꞌeg puràg. Pezeruzar hehe. Aꞌe re uzeruzar ꞌym maꞌe upuraraw kar maꞌerahy teteaꞌu peme aꞌe wà. Napepytuꞌu kwaw hehe pezeruzar ire. Napezemumikahy kwaw ipuraraw mehe.
58,10,33,"Tuweharupi teko uzeꞌeg zemueteahy penehe wà no. Uzapo ikatu ꞌym maꞌe peme wà no. Upuraraw kar maꞌerahy wanupe wà no, uzeruzar maꞌe zutew ꞌym wanupe wà no. — Zaha wapyr nehe, maꞌerahy ipuraraw pà wainuromo nehe, peze pezeupeupe. Taꞌe pekàg pezeruzar haw rehe pe xe."
58,10,34,"Tuwihaw umunehew kar amo uzeruzar maꞌe zemunehew paw pe aꞌe wà. Peho zemunehew paw pe aꞌe uzeruzar maꞌe wanexak pà no, wapytywà pà no. Tuwihaw upyhyk kar pemaꞌe penàpuz wi wà no. Penurywete heraha mehe. — Tuwe weraha zanemaꞌe zanewi wà nehe, peze pezeupeupe. — Taꞌe Tupàn umur maꞌe ikatu weraꞌu maꞌe zanewe amo ꞌar mehe aꞌe nehe xe, peze pezeupeupe. — Zaiko putar ipyr tuweharupi nehe, izuwi zaneho pixik ꞌym pà nehe, peze pezeupeupe."
58,10,35,"Pekàg tuwe nehe, hehe pezeruzar ire pepytuꞌu ꞌym pà nehe. Taꞌe aze pezeruzar tuwe hehe nehe, pepytuꞌu ꞌym pà nehe, Tupàn uzapo putar ikatuahy maꞌe peme aꞌe nehe."
58,10,36,"Tupàn umumeꞌu ikatu maꞌe peme wemimur ràm aꞌe. Aze napepytuꞌu kwaw hehe pezeruzar ire nehe, aꞌe mehe pezapo wi wi putar hemiapo putar haw nehe. Aꞌe mehe Tupàn umur putar tuwe aꞌe wemimumeꞌu kwer peme aꞌe nehe."
58,10,37,Taꞌe nezewe iꞌi Tupàn zeꞌeg pape rehe imuapyk pyrer aꞌe xe.Naꞌiàrew kwaw nehe kury.Ur maꞌe ràm ur putar nehe kury.Naꞌiàrew kwaw tur àwàm nehe.
58,10,38,iꞌi zeꞌeg kwehe arer.
58,10,39,"Nazaiko kwaw uzeruzar ire upytuꞌu maꞌe romo zane. Nazaiko kwaw tatahu pe oho maꞌe ràm romo. Zazeruzar tuwe hehe. Zanepyro ikatu ꞌym maꞌe wi aꞌe, tatahu wi aꞌe."
58,11,1,Kwehe mehe teko teteaꞌu uzeruzar Tupàn rehe aꞌe wàZazeruzar Zezuz rehe zane. Aꞌe rupi xikwaw tuwe tatahu wi zanepyro àwàm zane. Xikwaw tuwe Tupàn pyr zaneho àwàm. Naxixak kwaw heko haw kury. Xikwaw aꞌe pe zaneho àwàm.
58,11,2,Kwehe mehe amogwer teko uzeruzar hehe aꞌe wà. Aꞌe rupi ikatu Tupàn pe wà.
58,11,3,"Tupàn uzapo ywy aꞌe, uzapo ywak aꞌe no, uzeꞌeg pà aꞌe. Zazeruzar hehe zane, aꞌe rupi — Uzapo tuwe aꞌe, zaꞌe izupe. Zazeruzar iapo awer rehe. Zanezeruzar haw nuzawy kwaw aꞌe pe zanereko awer zanewe. Izypy mehe Tupàn nuzapo kwaw amo maꞌe amo ae maꞌe romo aꞌe. Nan. Naheta kwaw maꞌe izypy mehe. Xo uzeꞌeg rupi zo uzapo maꞌe paw aꞌe. Maꞌe ꞌym uzeapo maꞌe romo. Taꞌe naheta kwaw maꞌe aꞌe ꞌym mehe aꞌe xe. Xo Tupàn zo heta izypy mehe aꞌe."
58,11,4,"Apew uzeruzar Tupàn rehe aꞌe, aꞌe rupi uzuka maꞌeaꞌyr Tupàn pe aꞌe. Tykyꞌyr Kain aꞌe, nuweruzar kwaw Tupàn aꞌe. Nuzuka kwaw maꞌeaꞌyr Tupàn pe. Xo maꞌe itym pyrer zo omono izupe. Aꞌe rupi Apew hemimono kwer ikatu weraꞌu Tupàn pe. Uzeruzar Apew Tupàn rehe, aꞌe rupi ikatu maꞌe iapo har ài hekon huwa rupi, taꞌe hemimono kwer ikatu izupe xe. Umàno Apew. Wikuwe maꞌe ài hekon zanewe kury, taꞌe xikwaw izeruzar awer zane xe."
58,11,5,"Enok aꞌe no, uzeruzar tuwe hehe aꞌe no, aꞌe rupi numàno kwaw amogwer wazàwe aꞌe. Tupàn upir Enok heruwà uzeupe ywak rehe, imumàno kar ꞌym pà. Ni amo nuexak kwaw hetekwer aꞌe re wà. Taꞌe Tupàn upir heruwà uzeupe xe. Nezewe iꞌi Tupàn zeꞌeg pape rehe imuapyk pyrer. — Enok aꞌe, ywy rehe wiko mehe Tupàn pyr oho ꞌym mehe ikatuahy Tupàn pe aꞌe, iꞌi zeꞌeg kwehe arer."
58,11,6,"Aze teko nuzeruzar kwaw Tupàn rehe aꞌe wà nehe, nupuner kwaw imurywete kar haw rehe aꞌe wà nehe. Aze teko heko wer Tupàn hemiruzeꞌeg romo wà nehe, tuwe uzeruzar hehe wà nehe. Tupàn uzapo putar ikatu maꞌe teko wanupe nehe, aze aꞌe teko wekar Tupàn aꞌe wà nehe. — Tupàn hemuigo kar putar tuwe uzepyr aꞌe nehe, taꞌe azeruzar hehe ihe xe, aze iꞌi uzeupe wà nehe, aze uzeruzar tuwe hehe wà nehe, aꞌe mehe oho putar Tupàn pyr wà nehe."
58,11,7,"Uzeruzar Noe hehe aꞌe no. Aꞌe rupi wenu izeꞌeg mehe. — Àmànuhu ukyr putar nehe, ywy paw ipyk pà nehe, iꞌi Tupàn izupe. Noe wenu izeꞌeg mehe. — Ezapo kanuhu uhuaꞌu maꞌe nehe, iꞌi izupe. Weruzar Noe izeꞌeg. Aꞌe rupi uzepyro àmànuhu wi, wànàm wapyro pà ywy rehe har wanehe ipykaw wi no. Ywy rehe har naꞌikatu pixik kwaw aꞌe ꞌar mehe wà. Noe weruzar Tupàn. Amogwer nuweruzar kwaw wà. Aꞌe rupi Tupàn uzepyk amogwer wanehe. Noe wiko ikatu maꞌe iapo har ài Tupàn pe, taꞌe uzeruzar izeꞌeg rehe xe. Aꞌe rupi Tupàn nuzepyk kwaw hehe."
58,11,8,"Amo kwarahy teteaꞌu upaw aꞌe wà. Naꞌe Àmàrààw wikuwe aꞌe pe. Amo ꞌar mehe Tupàn uzeꞌeg oho Àmàrààw pe aꞌe kury. — Amuàgàꞌym amo ywy kwez newe ihe. Eiko eho aꞌe ywy rehe nehe, nezuapyapyr waneraha pà nezeupi nehe, iꞌi Tupàn izupe. Àmàrààw uzeruzar hehe. Aꞌe rupi weruzar izeꞌeg. Wezar uiwy, oho àwàm ikwaw ꞌym pà."
58,11,9,"Tupàn umumeꞌu ywy izupe. Uzeruzar Àmàrààw izeꞌeg rehe. Wiko oho aꞌe ywy rehe. — Nuiko kwaw ko ywy rehe har romo aꞌe, iꞌi aꞌe ywy rehe har izupe aꞌe wà. Wiko aꞌe ywy rehe tàpuzràn pupe, waꞌyr Izak ipyr, wemimino Zako ipyr. Taꞌe Tupàn umumeꞌu aꞌe ywy Àmàrààw izuapyapyr wanupe aꞌe no xe, Izak Zako wanupe aꞌe no xe."
58,11,10,"Wiko aꞌe ywy rehe wà. Wàro amo taw pe oho àwàm wà. — Tupàn imaꞌenukwaw amo tawhu rehe. Uzapo aꞌe taw kwez kury. Aha putar aꞌe taw pe nehe, aiko putar aꞌe pe amo ꞌar mehe nehe. Ni amo nuweityk kwaw aꞌe taw aꞌe wà nehe, iꞌi Àmàrààw."
58,11,11,"Tuaꞌuete tuwe Àmàrààw. Nupuner kwaw upurumuzàgaw rehe. Uzeruzar Tupàn zeꞌeg rehe. Aꞌe rupi upuner upurumuzàgaw rehe. Te Xar aꞌe, Àmàrààw hemireko aꞌe, ihyaꞌuete tuwe aꞌe no. Nupuner kwaw umemyr haw rehe no. Imen uzeruzar Tupàn hemimumeꞌu kwer rehe. Aꞌe rupi imemyr kury."
58,11,12,Umàno eteaꞌi Àmàrààw aꞌe ꞌar mehe. Upurumuzàmuzàg aꞌe. Heta teteaꞌu izuapyapyr aꞌe wà. Waneta haw nuzawy kwaw zahytata ywak rehe har waneta haw aꞌe wà. Waneta haw nuzawy kwaw ywyxig yryhu izywyr har waneta haw wà no.
58,11,13,"Apew aꞌe, Noe aꞌe no, Àmàrààw aꞌe no, umàno aꞌe wà. Nupytuꞌu kwaw Tupàn rehe uzeruzar ire umàno ꞌym mehe wà. Nuexak kwaw Tupàn hemimumeꞌu kwer wà. Uzeruzar hehe wà. Wazeruzar haw nuzawy kwaw muite wi maꞌe hexakaw wà. — Ikatuahy Tupàn hemiapo ràm aꞌe, iꞌi izupe wà. — Zaiko amo ae ywy rehe har ài ko ywy rehe zane, iꞌi uzeupe wà. — Nazaiko kwaw ko ywy rehe har ài zane, iꞌi wà, taꞌe Tupàn heko haw pàràm romo wanekon aꞌe wà xe."
58,11,14,"Uzeꞌeg nezewe aꞌe wà, taꞌe iho wer tuwe Tupàn heko haw pe aꞌe wà xe. — Nazaiko kwaw ko ywy rehe har romo zane. Zaha zanereko haw azeharomoete har pe nehe, iꞌi uzeupe wà."
58,11,15,"Naꞌimaꞌenukwaw kwaw weko awer ipy rehe wà. Aze mo iho wer weko awer pe wà, upuner mo uzewyr haw rehe aꞌe pe wà."
58,11,16,"Wàro weko àwàm ikatu weraꞌu maꞌe pe oho àwàm wà. Ywak rehe Tupàn pyr oho àwàm wàro wà. Aꞌe rupi Tupàn naꞌimaranugar kwaw wanuwi. — Hezar, tuwe iꞌi ihewe nehe, iꞌi Tupàn iko wanupe. Taꞌe umuàgàꞌym taw kwez wanupe kury xe, waneko àwàm kwez wanupe kury xe."
58,11,17," Uzeruzar Àmàrààw Tupàn rehe.— Urupytywà putar ihe nehe, aꞌe rupi nepurumuzàg putar nehe, iꞌi Tupàn izupe. Àmàrààw uzeruzar izeꞌeg rehe. Aꞌe rupi taꞌyr kury. Izak taꞌyr her romo aꞌe. — Izak izuapyapyr aꞌe wà nehe, xo aꞌe zo wiko putar nezuapyapyr romo heruwa rupi aꞌe wà nehe, iꞌi Tupàn izupe. Amo ꞌar mehe Tupàn umumeꞌu amo ae maꞌe Àmàrààw pe. — Ezuka neraꞌyr nehe, emunyk tata iwy pe nehe, hapy pà maꞌeaꞌyr ài nehe, heruwa rupi nehe, iꞌi izupe. Uzemumikahy Àmàrààw izeꞌeg henu mehe. — Màràzàwe tuwen aipo pa, iꞌi izupe. — Aipo Àmàrààw weruzar putar hezeꞌeg nehe, iꞌi Tupàn izupe. Weruzar izeꞌeg. Weraha waꞌyr ywytyr rehe, izuka àwàm me. Izuka ꞌym mehe we Tupàn uzeꞌeg izupe. — Ezuka zo nehe ty, nepureruzar wer hezeꞌeg rehe ne. Hezeꞌeg rehe nepureruzar wer haw nuzawy kwaw hezeꞌeg heruzar haw ihewe. Azeharomoete nepureruzar wer hezeꞌeg rehe, iꞌi izupe."
58,11,19,"— Azuka putar heraꞌyr nehe, iꞌi Àmàrààw aꞌe ꞌar mehe aꞌe. — Taꞌe Tupàn upuner imugweraw kar haw rehe imàno re aꞌe xe, iꞌi izupe. Umàno maꞌe kwer ài hekon u pe aꞌe, ukweraw wi maꞌe kwer ài hekon izupe no."
58,11,20,"Izak uzeruzar Tupàn rehe aꞌe no. Aꞌe rupi umumeꞌu umaꞌe paw waꞌyr wanupe, Zako Ezau wanupe."
58,11,21,"Zako uzeruzar Tupàn rehe aꞌe no. Aꞌe rupi umumeꞌu Tupàn hemiapo ràm ikatu maꞌe Zuze taꞌyr wanupe no, umàno eteaꞌi mehe no. Upuꞌàm ywyra opokokaw ipyhyk pà, Tupàn imuwete katu pà, taꞌe tuaꞌuhez aꞌe xe."
58,11,22,"Zuze uzeruzar hehe aꞌe no. Aꞌe rupi umàno eteaꞌi mehe umumeꞌu wànàm Ezit ywy wi weko awer pe waho àwàm. — Peraha heretekwer umàno maꞌe ràm hereko awer pe nehe, itym pà aꞌe pe nehe, iꞌi waꞌyr pe."
58,11,23,"Moizez tu aꞌe, ihy aꞌe no, uzeruzar Tupàn rehe aꞌe wà no. Aꞌe rupi umim waꞌyr zauxiapekwer wanuwi wà, izexak kar ire wà. Naꞌiruz zahy umumaw imim pà wà. Wexak waꞌyr ipuràg eteahy haw wà. Nukyze kwaw Ezit ywy rehe har wanuwihaw wi wà. Nuweruzar kwaw wà."
58,11,24,"Moizez uzemugakwaw Ezit ywy rehe har wanuwihaw Parao her maꞌe hàpuz me aꞌe. Uzeruzar Tupàn rehe. Aꞌe rupi tuaꞌu mehe uhem oho aꞌe wi. — Naiko kwaw tuwihaw tazyr imemyr romo ihe, iꞌi uzeupe."
58,11,25,"— Aze aiko tuwihaw hàpuz me nehe, aiko putar hemetarer katu maꞌe romo nehe. Aze aiko Tupàn hemiruzeꞌeg wapyr nehe, maꞌe hereko ꞌymar romo aiko putar nehe. Naiko kwaw tuwihaw ipyr nehe, taꞌe ikatu ꞌym maꞌe iapo har romo hekon aꞌe xe. Aꞌe rupi hemuigo kar putar ikatu ꞌym maꞌe iapo har romo aꞌe nehe no xe. Tàritykaꞌi Tupàn uzepyk putar ikatu ꞌym maꞌe iapo har wanehe nehe. Aiko putar Tupàn hemiruzeꞌeg wapyr nehe, iꞌi izupe."
58,11,26,"— Aze mo aiko tuwihaw ipyr, xo ko ꞌar rehe mo aiko hemetarer katu maꞌe romo. Aze naiko kwaw ipyr nehe, upuraraw kar putar maꞌerahy ihewe nehe, heruwihawete ur maꞌe ràm heruzar haw rehe nehe. Ikatu putar nezewe haw ihewe nehe, taꞌe nezewe mehe Tupàn umur putar ikatuahy maꞌe ihewe amo ꞌar mehe nehe xe, iꞌi Moizez."
58,11,27,"Ezit ywy rehe har wanuwihaw wikwahy Moizez pe aꞌe. Moizez uzeruzar Tupàn rehe. Aꞌe rupi nukyze kwaw tuwihaw wi. Aꞌe rupi uhem oho Ezit wi. Nuzewyr pixik kwaw aꞌe pe. Nuexak kwaw Tupàn, taꞌe ni amo teko nuexak kwaw Tupàn aꞌe wà xe. Hexakar ài hekon aꞌe. Taꞌe uzeruzar hehe aꞌe xe. Hehe izeruzar awer nuzawy kwaw hexakaw Moizez pe aꞌe."
58,11,28,"Uzeruzar Tupàn rehe. Aꞌe rupi nezewe iꞌi wànàm wanupe. — Ko ywy rehe har wanuwihaw aꞌe, naꞌiporomono kar wer kwaw zanerehe xe wi aꞌe. Aꞌe rupi Tupàn uzepyk putar hehe nehe kury, pyhaw nehe kury. Heko haw pe har ur putar xe aꞌe nehe. Uzuka putar taꞌyripy tàpuz nànàgatu har paw rupi katete aꞌe wà nehe. Pemono Àràpuhàràn huwykwer uken iapyr nehe, penàpuz me nehe. Aꞌe mehe nuzuka kwaw penaꞌyripy wà nehe. Xo Ezit ywy rehe har wanaꞌyripy tàpuz nànàgatu har umàno putar wà nehe, iꞌi Moizez wànàm wanupe."
58,11,29,"Izaew izuapyapyr uzeruzar Tupàn rehe aꞌe wà, aꞌe rupi wahaw yryhu piràg aꞌe wà, taꞌe ꞌy uzepeka wanupe aꞌe xe. Aꞌe ywy nuzawy kwaw ywy iàkym ꞌym maꞌe ài aꞌe ꞌar mehe aꞌe, aꞌe Tupàn rehe uzeruzar maꞌe wanupe aꞌe. Zauxiapekwer Ezit ywy rehe har uzeagaw zepe uꞌyahaw pà aꞌe wà no. ꞌY umim zauxiapekwer aꞌe wà. Umàno paw rupi wà."
58,11,30,"Izaew izuapyapyr uzeruzar Tupàn rehe wà. Aꞌe rupi umumaw 7 ꞌar Zeriko tawhu izywyr wata pà wà, Tupàn zeꞌeg heruzar pà wà. Aꞌe rupi Tupàn weityk pàrirogaw tawhu izywyr har aꞌe, wemiruzeꞌeg wapytywà pà aꞌe, taꞌe uzeruzar hehe aꞌe wà xe. Aꞌe ꞌar mehe mokoz zutew wixe Zeriko tawhu pe aꞌe wà, aꞌe pe har waneta haw wakàgaw hexak pà aꞌe wà. Taw pe har ipuruzuka wer aꞌe mokoz awa wanehe wà. Amo kuzàwyzài aꞌe, Haꞌaw her maꞌe aꞌe, upytywà aꞌe mokoz awa aꞌe wà, wamim pà teko wanuwi aꞌe wà. Amo ae ꞌar mehe zutew aꞌe wà, uzàmàtyryꞌym aꞌe taw pe har oho aꞌe wà. Uzuka taw pe har wà, taꞌe taw pe har nuweruzar kwaw Tupàn zeꞌeg aꞌe wà xe, taꞌe iro Tupàn pe aꞌe wà xe, taꞌe uzapo iaiw maꞌe Tupàn huwa rupi aꞌe wà xe. Nuzuka kwaw Haape wà, taꞌe uzeruzar Tupàn rehe aꞌe xe."
58,11,32,"Namumeꞌu kwaw amogwer hehe uzeruzar maꞌe waneko awer peme ihe nehe, taꞌe heta teteaꞌu aꞌe wà xe. Uhyk kury. Aze mo nuhyk kwaw, amumeꞌu mo waneko awer peme. Aiko waner wà. Zineàw, Marak, Zàxàw, Zete, Tawi, Xamuew, amogwer Tupàn zeꞌeg imumeꞌu har wà no. Paw rupi katete uzeruzar Tupàn rehe wà. Aꞌe rupi Tupàn upyro aꞌe wà, wapytywà pà aꞌe wà."
58,11,33,"Uzeruzar hehe paw rupi wà. Aꞌe rupi aze amo ae ywy rehe har ur wàmàtyryꞌym pà wà, aꞌe uzeruzar maꞌe nukyze kwaw wanuwi wà. Umumaw aꞌe Tupàn heruzar ꞌymar wakàgaw wà. Taꞌe Tupàn upytywà aꞌe wà xe. Uzapo ikatu maꞌe Tupàn heruzar pà wà. Aꞌe rupi Tupàn omono putar wemimumeꞌu kwer ikatu maꞌe wanupe aꞌe. Amo zawaruhu ipuruꞌu wer amo Tupàn hemiruzeꞌeg rehe aꞌe wà. Aꞌe awa uzeruzar Tupàn rehe wà. Aꞌe rupi Tupàn nuꞌu kar kwaw wemiruzeꞌeg zawaruhu wanupe wà."
58,11,34,"Amo umuwew tata henyhu maꞌe aꞌe wà, taꞌe Tupàn upytywà aꞌe wà xe, taꞌe uzeruzar hehe aꞌe wà xe. Amo ipuruzuka wer wanehe takihepuku pupe wà. Tupàn nuzuka kar kwaw wà. Aꞌe Tupàn rehe uzeruzar maꞌe aꞌe wà, nuiko kwaw ikàg maꞌe romo aꞌe wà. Tupàn upytywà wà. Aꞌe rupi ikàg maꞌe romo wanekon wà. Ikàg wà, amo ywy rehe har wàmàtyryꞌym mehe wà. Uzuka zauxiapekwer amo ae ywy rehe har wà, taꞌe aꞌe zauxiapekwer heixe wer Zutez ywy rehe wà xe."
58,11,35,"Amo kuzà uzeruzar Tupàn rehe aꞌe wà no. Aꞌe rupi Tupàn umugweraw kar wamemyr wanupe wà, wamàno re wà. Teko upyhyk amo uzeruzar maꞌe aꞌe wà. — Aze pepytuꞌu Tupàn rehe pezeruzar ire nehe, pepuner pehemaw rehe zemunehew paw wi nehe, iꞌi wanupe wà. Aze napepytuꞌu kwaw pezeruzar ire nehe, apupetek kar putar nehe, apuzuka kar putar nehe, iꞌi wanupe wà. Aꞌe uzeruzar maꞌe nupytuꞌu kwaw Tupàn rehe uzeruzar ire wà. — Zanemàno re zakweraw wi putar nehe, zanereko àwàm ikatu weraꞌu maꞌe pe zaneho pà nehe, iꞌi uzeupeupe wà. Aꞌe rupi zauxiapekwer uzuka wà."
58,11,36,"Teko uzeꞌeg zemueteahy amo rehe wà, upetepetek wà no. Uzàpixipixi amo wà no. Umunehew kar amo zemunehew paw pe wà no."
58,11,37,"Uzapizapi amo ita teteaꞌu pupe wà no, wazuka pà wà no. Ukixi amo wà no, te upeiꞌàiꞌàg wanetekwer wà no. Uzuka amo takihepuku pupe wà no. Amo wata waiko Àràpuhàràn pirer imunehew pà uzehe wà, taꞌe naheta kwaw kamir hekuzar katu maꞌe wanupe wà xe. Maꞌe hereko ꞌymar romo wanekon wà. Teko upuraraw kar maꞌerahy wanupe wà. Uzapo ikatu ꞌym maꞌe wanupe wà."
58,11,38,"— Maꞌe heityk pyrer ài wanekon wà, iꞌi amo uzeruzar ꞌym maꞌe wà, aꞌe uzeruzar maꞌe wanupe wà. — Ikatu ihewe wà, iꞌi Tupàn aꞌe uzeruzar maꞌe wanupe. — Ikatu ꞌym maꞌe, iꞌi uzeruzar ꞌym maꞌe wà. — Pekatu weraꞌu ihewe, amogwer ywy rehe har wanuwi, iꞌi Tupàn aꞌe uzehe uzeruzar maꞌe wanupe. Uzàn amo wà, ywyxig heta haw rehe wata pà wà. Oho ywytyr rehe wà no. Itakwaruhu pupe uzapo weko haw wà. Ywykwaruhu pupe uzapo weko haw wà no."
58,11,39," Azeharomoete ximumeꞌu wanemiapo kwer zanezeupeupe kury. Taꞌe uzeruzar Tupàn rehe wà xe. Aꞌe rupi Tupàn upytywà aꞌe wà no. Tupàn umumeꞌu wemiapo ràm ikatu maꞌe aꞌe, wanupe aꞌe. Aꞌe teko uzeruzar izeꞌeg rehe wà. Nuexak kwaw aꞌe maꞌe wà. Tupàn numukatu kwaw aꞌe teko aꞌe ꞌar mehe wà. — Tuwe rihi, iꞌi wanupe. — Amo ꞌar mehe amukatu putar herehe uzeruzar maꞌe paw rupi katete ihe wà nehe, iꞌi. — Aꞌe ꞌar mehe aꞌe herehe uzeruzar maꞌe kwehe arer wiko putar ikatuahy maꞌe romo heruwa rupi aꞌe wà nehe no, amogwer wainuinuromo aꞌe wà nehe no. Taꞌe nezewe ikatu weraꞌu ihewe nehe xe, iꞌi Tupàn aꞌe, aꞌe uzeruzar maꞌe wanupe aꞌe."
58,12,1,"Tupàn zaneru romo hekon aꞌeAzeꞌeg putar peme zanereko haw rehe ihe nehe kury. Heta teteaꞌu aꞌe zanerexakar zaneiwyr aꞌe wà. Uzeruzar tuwe Tupàn rehe wà. Tuwe zazeruzar hehe wazàwegatete nehe no. Aze amo maꞌe zanemunyryk kar iko Tupàn wi nehe, xityk aꞌe maꞌe nehe. Aze awa upirapoz oho nehe, aze upyhyk amo nehe, numuhem kar wi kwaw uzewi ꞌy pupe nehe. Nezewegatete aze teko uzapo ikatu ꞌym maꞌe tuweharupi wà nehe, zawaiw katu wapytuꞌu haw wà nehe. Zatyryk agwer ikatu ꞌym maꞌe wi nehe. Zaiko uzàn maꞌe zàwe zane. Aze amo izàn wer nehe, nueraha kwaw ipuhuz katu maꞌe uzeupi nehe. Nezewegatete zanepureruzar wer Zezuz rehe zane. Aꞌe rupi, tuwe zapytuꞌu ikatu ꞌym maꞌe iapo re nehe. Ikatu ꞌym maꞌe iapo mehe nazanezeruzar wer kwaw hehe. Uzàn maꞌe izàn wer tuwe aꞌe. Tuwe zanezeruzar wer tuwe Zezuz rehe nehe."
58,12,2,"Ximonokatu zanereha xo Zezuz rehe zo nehe. Nezewegatete zanemaꞌenukwaw katu Zezuz rehe no, taꞌe zanepyro aꞌe xe. — Pezeruzar herehe nehe, iꞌi Zezuz zanewe izypy mehe. — Pezeruzar herehe te iahykaw rehe nehe, iꞌi zanewe. Zanemuzeruzar kar har ipy romo hekon aꞌe, iahykaw rehe har romo hekon aꞌe no. Naheta kwaw amo. Umàno ywyra kanetar rehe. — Nazemono kwaw hezezuka kar pà ywyra kanetar rehe nehe, niꞌi pixik kwaw Tupàn pe. Nan. — Hekweraw ire herurywete putar ihe nehe, iꞌi izupe. Aꞌe rupi nuzekaiw kwaw teko wazeꞌeg rehe. Imaranugar izuwi wà. Nuzekaiw kwaw wanehe. Uzemono uzezuka kar pà ywyra kanetar rehe. Wapyk in Tupàn henaw iawyze har rehe har rehe kury. Tuwihaw romo hekon ipyr kury."
58,12,3,"Pemaꞌenukwaw imàno awer rehe nehe, maꞌerahy hemipuraraw kwer rehe nehe no. Teko ikatu ꞌym maꞌe iapo har naꞌiakatuwawahy kwaw hehe aꞌe wà. Aꞌe rupi aze teko naꞌiakatuwawahy kwaw penehe wà nehe, pezemumikahy zo nehe. Pepytuꞌu zo hehe pezeruzar ire nehe."
58,12,4,"Pemumeꞌu zeꞌeg puràg peiko purupe. — Pepytuꞌu ikatu ꞌym maꞌe iapo re nehe, peze peiko wanupe. Aꞌe rupi naꞌiakatuwawahy kwaw penehe wà. Napezuka kwaw wà rihi."
58,12,5,"Nezewe Tupàn uzeꞌeg waꞌyr wanupe aꞌe, wamukàg kar pà aꞌe, uzeꞌeg imuapyk kar pà amo pe pape rehe aꞌe. Aipo peneharaz izeꞌeg wi pe. Nezewe iꞌi aꞌe.— Heraꞌyr, aze Zanezar upuraraw kar maꞌerahy newe nehe,neremiapo kwer ikatu ꞌym maꞌe rehe nehe, nereruzeꞌeg pà nehe,Aze umumeꞌuahy neremiapo kwer ikatu ꞌym maꞌe newe nehe,epytuꞌu zo hehe nezeruzar ire nehe.umumeꞌu ahyahy hemiapo kwer ikatu ꞌym maꞌe izupe nehe no.Upuraraw kar maꞌerahy izupe nehe.Aꞌe rupi taꞌyr upytuꞌu ikatu ꞌym maꞌe iapo re nehe."
58,12,7,"Aze kwarer uzapo ikatu ꞌym maꞌe nehe, tu uzepyk putar hehe nehe. Nezewegatete pepuraraw maꞌerahy peiko kury."
58,12,8,"Awa uzepyk waꞌyrete rehe aꞌe, ikatu ꞌym maꞌe iapo re imupytuꞌu kar pà aꞌe. Aze kwarer wiko amo awa taꞌyr romo nehe, aꞌe awa uzepyk putar aꞌe kwarer rehe aꞌe nehe, aze aꞌe kwarer uzapo ikatu ꞌym maꞌe aꞌe nehe. Nezewe mehe aꞌe kwarer aꞌe, awa ikatu maꞌe romo hekon putar aꞌe nehe, taꞌe tu weruzeꞌeg aꞌe xe. Aze kwarer nuiko kwaw amo awa taꞌyrete romo aꞌe nehe, aꞌe awa nuzepyk kwaw hehe nehe. Nezewegatete aze amo uzeruzar maꞌe uzapo ikatu ꞌym maꞌe wà nehe, Tupàn upuraraw kar putar maꞌerahy wanupe nehe. Aze Tupàn nueruzeꞌeg kwaw aꞌe wà, aꞌe teko nuiko kwaw Tupàn hemiruzeꞌeg romo aꞌe wà."
58,12,9,"Zaneru ywy rehe har aꞌe wà, uzepyk zanerehe aꞌe wà, zanekwarer mehe aꞌe wà. Ximuawate katu zane wà. Nezewegatete tuwe xiruzar zaneru ywate har zane. Tuwe zaiko hemiruzeꞌeg romo nehe no."
58,12,10,"Zaneru uzepyk zanerehe wà, zanekwarer mehe wà, aze zaneremiapo kwer naꞌikatu kwaw wanupe. Tupàn upuraraw kar maꞌerahy zanewe aꞌe, taꞌe ipurumukatu wer zanerehe aꞌe xe. Taꞌe ipurumuigo kar wer zanerehe ikatuahy maꞌe romo aꞌe xe, uzezàwegatete aꞌe xe."
58,12,11,"Aze amo uzepyk zanerehe, aꞌe ꞌar mehe zazemumikahy zane. Nazanerurywete kwaw aꞌe ꞌar mehe. — Azeharomoete aꞌe maꞌerahy ipuraraw paw ikatu ihewe aꞌe, zaꞌe izupe amo ae ꞌar mehe. Taꞌe nezewe zanemuigo kar ikatu weraꞌu maꞌe romo aꞌe xe. Aꞌe rupi zaiko puràmàtyryꞌym ꞌymaw rehe zane kury."
58,12,12,"— Peho katu Tupàn hape rupi nehe, iꞌi wanupe aꞌe kuryAze awa nahuhàg kwaw nehe, uzemumikahy putar aꞌe nehe. Peiko zo nezewe nehe. Pekàg tuwe pezeruzar haw rehe. Penurywete nehe."
58,12,13,"Aze awa wahaw kaꞌa nehe, wata putar pe rupi nehe. Aꞌe mehe nukàzym kwaw nehe. Nezewegatete peho katu tuwe Tupàn hape rupi nehe. Aꞌe rupi uzeruzar maꞌe ikàg ꞌym maꞌe ukwaw putar Tupàn zeꞌeg heruzar haw aꞌe wà nehe no. Oho putar hape rupi wà nehe no."
58,12,14,"Pereko katu amogwer teko paw rupi katete pe wà nehe, wàmàtyryꞌym ꞌym pà pe wà nehe. Peiko ikatu ꞌym maꞌe iapo pixik ꞌymar romo nehe. Peiko ikatuahy maꞌe romo Tupàn zàwe nehe. Aze teko nuiko kwaw ikatuahy maꞌe romo wà nehe, nuexak kwaw Zanezar wà nehe."
58,12,15,"Tupàn upurupuhareko aꞌe. Aꞌe rupi upurupyro ikatu ꞌym maꞌe wi. Pezewyr zo izuwi nehe. Pezypyrog wi zo ikatu ꞌym maꞌe iapo pà nehe. Aze teko uꞌu kaꞌa iaiw maꞌe wemiꞌu inuromo wà nehe, imaꞌeahy putar wà nehe. Nezewegatete aze amo uzeruzar maꞌe uzypyrog zuapyr wi ikatu ꞌym maꞌe iapo pà nehe, aze ruꞌu amogwer uzeruzar maꞌe uzapo putar ikatu ꞌym maꞌe izàwe aꞌe wà nehe no."
58,12,16,"Peiko zo Ezau ài nehe. Tupàn rehe uzekaiw ꞌym maꞌe romo hekon aꞌe. Zako tykyꞌyr romo hekon aꞌe. Aꞌe rupi tu ipurumumeꞌu wer zepe umaꞌe rehe paw rupi izupe aꞌe, ipurumumeꞌu wer zepe uiwy rehe paw rupi izupe aꞌe no, umàno eteaꞌi mehe aꞌe. Ezau umeꞌeg aꞌe maꞌe paw rupi wywyr pe, temiꞌu pixikaꞌi maꞌe hekuzaromo."
58,12,17,"Aꞌe re amo ae ꞌar mehe uputar zepe aꞌe maꞌe aꞌe ywy paw rupi aꞌe. — Emur nemaꞌe neywy ihewe nehe, iꞌi u pe. — Nan, eremeꞌeg tuwe nemaꞌe ràm paw kwez nerywyr pe, aꞌe rupi nerywyr upyhyk putar hemaꞌe heywy hemàno re aꞌe nehe, iꞌi tu izupe. Uzaiꞌo tykyꞌyr. Nupyhyk kwaw."
58,12,18,"Kwehe mehe Tupàn umumeꞌu uzeꞌeg zutew wanupe aꞌe, ywytyr Xinaz her maꞌe rehe aꞌe. Ukyze izuwi wà. Oho ywytyr huwake wà. Wexak tata ywytyr rehe wà. Ipytun aꞌe pe. Àmàn uweraweraw aꞌe pe ywytyr rehe. Taꞌe Tupàn wiko aꞌe pe aꞌe xe. Napexak kwaw agwer maꞌe ko ꞌar rehe."
58,12,19,"Amo upy uxiꞌàm aꞌe. Amo uzeꞌeg ahyahy aꞌe no. Henu mehe teko uzeꞌeg izupe wà. — Epytuꞌu nezeꞌeg ire nehe, iꞌi izupe wà. Taꞌe aꞌe uzeꞌeg maꞌe uzapo kar zawaiw katu maꞌe wanupe aꞌe xe. Nezewe iꞌi aꞌe zeꞌeg wanupe aꞌe. — Aze peneimaw uhem ꞌàg ywytyr rehe nehe, aze upyrog hehe nehe, pezapizapi ita pupe nehe, izuka pà nehe, iꞌi Tupàn wanupe. Ukyze zutew aꞌe zeꞌeg wi wà."
58,12,21,"Ukyze katu aꞌe maꞌe hexak mehe wà. Moizez uzeꞌeg izupe aꞌe no. — Aryryryryz teko ihe, taꞌe akyze newi ihe xe, iꞌi izupe."
58,12,22,"Napeiko kwaw aꞌe ywytyr huwake har romo. Napekyze kwaw Tupàn izeꞌeg henu mehe. Peiko putar Xiàw ywytyr rehe nehe, Tupàn heko haw pe har rehe nehe. Tupàn uzapo tawhu aꞌe pe aꞌe. Zeruzarez ywate har taw her romo aꞌe. Heta teteaꞌu Tupàn heko haw pe har aꞌe pe wà no. Peiko putar aꞌe pe nehe no."
58,12,23,"Peiko putar amogwer uzeruzar maꞌe kwehe arer wainuromo nehe. Tupàn taꞌyr ài wanekon wà. Penykyꞌyr ài wanekon wà. Hurywete uzemonoꞌog pà Tupàn pyr wà. Tupàn umuapyk waner ywate aꞌe. Pezur Tupàn pe kury. Aꞌe ae teko wanemiapo kwer paw imumeꞌu har romo hekon aꞌe. Uzepyk ikatu ꞌym maꞌe iapo har wanehe. Upyro ikatu maꞌe wà no. Tupàn umukatu tuwe uzeruzar maꞌe aꞌe wà. — Ikatu ꞌym maꞌe iapo pixik ꞌymar ài peiko heruwa rupi kury, iꞌi Tupàn wanupe. Peiko wainuinuromo kury."
58,12,24,"Pezur kwez Zezuz pe no. Uzakook uwy kwer zanepyro pà aꞌe. Pemaꞌenukwaw Apew huwykwer rehe. — Ezepyk izuka arer rehe nehe, zaꞌe Tupàn pe zane, hehe zanemaꞌenukwaw pà zane. Pemaꞌenukwaw Zezuz huwykwer rehe. — Zanepyro uwy kwer pupe aꞌe, zaꞌe izupe. Zeꞌeg ipyahu maꞌe izar romo hekon aꞌe. Umekuzar zaneremiapo kwer ikatu ꞌym maꞌe aꞌe, umàno mehe zeꞌeg ipyahu rupi aꞌe."
58,12,25,"Pezekaiw katu Tupàn zeꞌeg imumeꞌu har wanehe nehe. — Nuruzeapyaka kwaw nerehe nehe, peze zo izupe nehe. Amo teko kwehe arer aꞌe wà, nuzeapyaka kwaw Tupàn zeꞌeg imumeꞌu har ywy rehe har rehe aꞌe wà. Tupàn uzepyk wanehe. Ko ꞌar rehe Tupàn ywate har uzeꞌeg iko purupe kury. Aze teko nuzekaiw kwaw hehe wà nehe, Tupàn uzepyk putar tuwe wanehe nehe no."
58,12,26,"Xinaz ywytyr rehe uzeꞌeg mehe umuryryryryz kar Tupàn ywy aꞌe. — Amuryryryryz kar zuapyr wi putar ywy ihe nehe, ywak ihe nehe no, iꞌi kwez purupe kury."
58,12,27,"Umuryryryryz kar putar wemiapo kwer aꞌe wà nehe, wamukàzym kar pà aꞌe wà nehe. Numuryryryryz kar kwaw weko haw pe har wà nehe. Nazakàzym kwaw nehe."
58,12,28,"Ximumeꞌu ikatu haw nehe. Taꞌe zaiko hemiruzeꞌeg romo zane xe. Taꞌe nazanemumaw kwaw aꞌe nehe xe. Taꞌe nazanemukàzym kwaw nehe xe. Tuwe ximumeꞌu ikatu haw nehe. Taꞌe upurupuhareko katu aꞌe xe. Ximuawate katu nehe, hemimutar rupi nehe, izuwi zanekyze pà nehe. Ximuete katu nehe, ikàgaw imumeꞌu pà nehe. Taꞌe Zanezar Tupàn aꞌe xe, tata uhuaꞌu maꞌe ài hekon aꞌe xe, maꞌe hapy har ài hekon aꞌe xe. Aze tata uhuaꞌu maꞌe wapy maꞌe nehe, aꞌe maꞌe ukaz paw putar nehe. Nezewegatete Tupàn uzepyk putar tuwe wemiruzeꞌeg ꞌym wanehe nehe."
58,13,1,"Pemumeꞌu Tupàn ikatu haw izupe nehe, iꞌi wanupe aꞌe kuryPeiko penywyr ài pezeupeupe, taꞌe pezeruzar Zaneruwihawete rehe pe xe. Aꞌe rupi pezeamutamutar katu wi wi nehe."
58,13,2,Pemuixe katu kar uzeruzar maꞌe amo ae taw pe har penàpuz me pe wà nehe. Aze ruꞌu Tupàn zeꞌeg imumeꞌu har romo wanekon aꞌe wà nehe. Aze ruꞌu Tupàn heko haw pe har ywy rehe ur maꞌe kwer romo wanekon aꞌe wà nehe. Kwehe mehe Àmàrààw umuixe kar mokoz awa wàpuz me aꞌe wà. Nukwaw kwaw waner. Tupàn heko haw pe har awa romo uzeapo maꞌe kwer romo wanekon wà. Wixe hàpuz me uzekwaw kar ꞌym pà izupe wà.
58,13,3,"Tuwihaw umunehew kar amo uzeruzar maꞌe zemunehew paw pe aꞌe wà, taꞌe aꞌe tuwihaw naꞌiakatuwawahy kwaw Zezuz rehe aꞌe wà xe. Pepytywàgatu aꞌe zemunehew paw pe har pe wà nehe. Aze ruꞌu tuwihaw pemunehew putar amo ꞌar mehe wà nehe no. Teko upuraraw kar maꞌerahy amo uzeruzar maꞌe wanupe aꞌe wà no, taꞌe Zezuz naꞌikatu kwaw aꞌe teko wanupe aꞌe xe. Pepytywàgatu aꞌe uzeruzar maꞌe pe wà nehe no. Aze ruꞌu pepuraraw putar maꞌerahy nezewegatete amo ꞌar mehe nehe no."
58,13,4,"Aze awa hemireko nehe, aze kuzà imen nehe, pemuawate katu wazereko haw nehe. Aze awa hemireko nehe, tuwe noho kwaw amo ae kuzà puhe nehe. Aze kuzà imen nehe, tuwe noho kwaw amo ae awa puhe nehe. Aze awa oho wemireko ꞌym puhe nehe, Tupàn uzepyk putar hehe nehe. Aze kuzà oho umen ꞌym puhe nehe, Tupàn uzepyk putar hehe nehe. Tupàn uzepyk putar kuzàwyzài wanehe nehe. Tupàn uzepyk putar kuzàwyzài puhe oho maꞌe wanehe nehe no."
58,13,5,"Aze maꞌe pixikaꞌi maꞌe pereko nehe, aze penemetarer pixikaꞌi nehe, penurywete nezewe mehe nehe. — Aze heremetarer teteaꞌu nehe, xo aꞌe mehe zo herurywete putar ihe nehe, peze zo nehe. Taꞌe nezewe iꞌi Tupàn aꞌe xe. — Naha pixik kwaw pewi ihe nehe. Napuir pixik kwaw pewi ihe nehe, iꞌi zanewe aꞌe xe. Aꞌe rupi, tuwe nazakyze kwaw maꞌe wi nehe. Tuwe zazeꞌeg nezewe nehe.tuwe zaꞌe nehe."
58,13,7,"Pemaꞌenukwaw katu peneruzeꞌegar izypy mehe arer wanehe nehe. Umumeꞌu Tupàn zeꞌeg peme aꞌe wà. Pemaꞌenukwaw waneko awer rehe nehe, wamàno awer rehe nehe. Peiko wazàwe nehe, pezeruzar Tupàn rehe wazàwegatete nehe no."
58,13,8,"Zezuz Zanezar aꞌe, ikatuahy kwehe mehe aꞌe. Ikatuahy ko ꞌar rehe no. Ikatuahy putar tuweharupi nehe no. Nuzawy pixik kwaw nehe."
58,13,9,"Teko umumeꞌu putar amo ae zeꞌeg wà peme aꞌe wà nehe, Tupàn zeꞌeg azeharomoete har imumeꞌu ꞌym pà peme aꞌe wà nehe. Peruzar zo wazeꞌeg nehe. Ipurawy kar wer Tupàn hape rehe peme wà. Pezekaiw zo wazeꞌeg rehe nehe. Tupàn zanepuhareko aꞌe, aꞌe rupi umukàg zanepyꞌa aꞌe. Ikatuahy nezewe haw zanewe. Zeꞌeg kwehe arer umuzekwaku kar teko temiꞌu teteaꞌu rehe aꞌe wà. Aze xiruzar wi wi zeꞌeg kwehe arer nehe, naximukàg kwaw zanepyꞌa nezewe mehe. Zeꞌeg kwehe arer heruzar har aꞌe wà, maꞌe teteaꞌu rehe uzekwaku maꞌe romo wanekon aꞌe wà. Naꞌikàg weraꞌu kwaw uzeruzar haw rehe wà, aꞌe maꞌe rehe uzekwaku re wà."
58,13,10,"Xaxeto aꞌe wà, zeꞌeg kwehe arer heruzar har aꞌe wà, uzuka maꞌeaꞌyr aꞌe wà, teko wanemiapo kwer ikatu ꞌym maꞌe hekuzaromo aꞌe wà. Zezuz umàno zaneremiapo kwer imekuzar pà aꞌe. Aꞌe rupi naxiuka kwaw maꞌeaꞌyr Tupàn huwa rupi kury. Ko ꞌar rehe kury, maꞌeaꞌyr zuka haw rehe uzeruzar maꞌe aꞌe wà, nuzeruzar kwaw Zezuz imàno awer rehe aꞌe wà. Aꞌe rupi nuiko kwaw Zezuz hemiruzeꞌeg romo wà. Xaxeto wanuwihaw aꞌe, zutew wanuwihaw aꞌe, uzuka maꞌeaꞌyr aꞌe. Aꞌe re weraha huwykwer tàpuzuhu ipupyaikaw pyrer inugwer pupe. Omono Tupàn pe teko wanemiapo kwer ikatu ꞌym maꞌe hekuzaromo. Umunyk tata maꞌeaꞌyr hetekwer iwy pe hapy pà katu pe taw huwake. Taꞌe Tupàn zeꞌeg kwehe arer uzapo kar nezewe haw izupe aꞌe xe."
58,13,12,"Aꞌe rupi Zezuz aꞌe no, umàno muite taw wi aꞌe no, ywyxig heta haw pe aꞌe no. Aꞌe rupi umukatu teko aꞌe wà, wanemiapo kwer ikatu ꞌym maꞌe wi aꞌe wà, uwy kwer pupe aꞌe wà."
58,13,13,"Teko uzuka Zezuz ywyra kanetar rehe aꞌe wà, muite taw wi aꞌe wà. — Upuruzuka maꞌe, iꞌi muaꞌu izupe wà. Uzeꞌeg zemueteahy putar zanerehe wà nehe no, taꞌe zaiko hemiruzeꞌeg romo zane no xe. Tuwe uzeꞌeg wà nehe. Pepuraraw maꞌerahy izàwe nehe. Pemaranugar zo izuwi nehe, wanuwa rupi nehe."
58,13,14,"Taꞌe naheta kwaw taw zanereko hawete zanewe ko ywy rehe aꞌe xe, ko ꞌar rehe aꞌe xe. Amo ꞌar mehe Tupàn uzapo putar tawhu zanewe aꞌe nehe, zanereko àwàm romo aꞌe nehe. Xiàro aꞌe pe zanereko àwàm zaiko zane."
58,13,15,"Aꞌe rupi, tuwe ximumeꞌu Tupàn ikatu haw izupe tuweharupi nehe, taꞌe Zezuz umàno zanerekuzaromo aꞌe xe. Kwehe mehe teko omono maꞌeaꞌyr Tupàn pe wà. Ikatu haw zaneremimumeꞌu ràm aꞌe no, ikatu Tupàn pe aꞌe no. Ikatu haw imumeꞌu haw nuzawy kwaw aꞌe maꞌeaꞌyr imono pyrer aꞌe. Naximono kwaw maꞌeaꞌyr izupe kury. Ximono zanezeꞌegatu haw izupe kury. — Uruzeruzar tuwe nerehe ure, zaꞌe izupe kury."
58,13,16,"Pezapo ikatuahy maꞌe pezeupeupe nehe, pepytuꞌu ꞌym pà nehe. Pezepytywàtywà nehe no, pepytuꞌu ꞌym pà nehe no. Taꞌe agwer maꞌe iapo haw ikatu Tupàn pe aꞌe xe. Nuzawy kwaw maꞌe imono pyr izupe."
58,13,17,"Uzeruzar maꞌe waneruzeꞌegar aꞌe wà, uzekaiw katu penehe aꞌe wà, peneraha katu pà Tupàn hape rupi aꞌe wà, upytuꞌu ꞌym pà aꞌe wà. Peruzar peneruzeꞌegar wazeꞌeg pe wà nehe. Pezekaiw katu wazeꞌeg rehe nehe. Taꞌe amo ꞌar mehe umumeꞌu putar wemiapo kwer Tupàn pe aꞌe wà nehe xe. Aze peruzar wazeꞌeg nehe, hurywete putar Tupàn pe umaꞌereko mehe wà nehe. Aze naperuzar kwaw nehe, uzemumikahy putar wà nehe. Nezewe mehe napepytywàgatu kwaw aꞌe wà nehe."
58,13,18,Pezeꞌeg wi wi Tupàn pe urerehe tuweharupi nehe. Azeharomoete nuruzapo kwaw ikatu ꞌym maꞌe ure. Taꞌe urepurapo wer tuwe ikatuahy maꞌe rehe tuweharupi ure xe.
58,13,19,"Aenoz putar maꞌe peme ihe nehe kury. Pezeꞌeg tuweharupi Tupàn pe pepyr heho àwàm rehe nehe. — Emur kar nezeꞌeg imumeꞌu har xe urewe tàritykaꞌi nehe, peze izupe herehe nehe, tuweharupi nehe."
58,13,20,"Zazeꞌeg Tupàn pe neheÀràpuhàràn wanehe uzekaiw maꞌe aꞌe, uzekaiw katu weimaw wanehe aꞌe. Nezewegatete Zanezar Zezuz uzekaiw katu zanerehe aꞌe no, taꞌe umàno zanerekuzaromo aꞌe xe. Tupàn umugweraw kar Zezuz aꞌe, imàno re aꞌe. Upyro putar uzehe uzeruzar maꞌe paw rupi aꞌe wà nehe no. Noho pixik kwaw tatahu pe wà nehe, taꞌe Tupàn umumeꞌu waho ꞌym àwàm aꞌe xe, taꞌe Zezuz umàno wanekuzaromo aꞌe xe. Tupàn umupytuꞌu kar teko wazeàmàtyryꞌym ire aꞌe wà. Umurywete kar aꞌe wà. Tuwe omono ikatu maꞌe penemimutar peme paw rupi katete nehe. Aꞌe mehe pepuner hemiapo putar haw iapo haw rehe nehe. Tuwe zanemuigo kar ikatu maꞌe romo wemimutar rupi nehe, taꞌe Zaneruwihawete Zezuz umàno zanerekuzaromo aꞌe xe. Tuwe teko umumeꞌu Zaneruwihawete ikàgaw ipuràg eteahy haw tuweharupi wà nehe, upytuꞌu pixik ꞌym pà wà nehe. Azeharomoete."
58,13,22,"Umumeꞌu zeꞌeg iahykaw rehe har aꞌe kuryAmuapyk hezeꞌeg kwez ko pape rehe ihe, pemurywete kar pà ihe. Pepytuꞌu zo pezeapyaka katu re nehe, imugeta mehe nehe. Taꞌe naꞌipukuaꞌu kwaw aꞌe xe."
58,13,23,"Akwaw kar putar maꞌe peme ihe nehe kury. Tuwihaw umunehew kar zanerywyr Ximot aꞌe wà, zemunehew paw pe aꞌe wà, taꞌe umumeꞌu Tupàn zeꞌeg purupe aꞌe xe. Umuhem kar zemunehew paw wi aꞌe wà kury. Aze ur xe ko ꞌar rehe nehe, araha putar hezeupi nehe, pepyr heho mehe nehe."
58,13,24,"Pemono urezeꞌeg peneruzeꞌegar wanupe nehe, Tupàn hemiruzeꞌeg nànàgatu nehe no. Uzeruzar maꞌe Itar ywy rehe har omono uzeꞌeg peme aꞌe wà no.— Pekatu pa, iꞌi peme wà.— Pekatu ma, iꞌi peme wà."
58,13,25,"Tuwe Tupàn pepuhareko wi wi aꞌe nehe, ikatuahy maꞌe iapo pà peme aꞌe nehe. Upaw kwez kury."
59,1,1,"XiakIhe Xiak ihe, Tupàn pe umaꞌereko maꞌe romo aiko ihe. Zezuz Zaneruwihawete Zanezar pe umaꞌereko maꞌe romo aiko ihe. Amono kar putar ko hepape ihe nehe, Tupàn hemiruzeꞌeg wanupe ihe nehe, ywy nànàn uhàuhàz maꞌe kwer nànàn ihe nehe."
59,1,2,"Xiak uzeꞌeg zanezeruzar haw rehe aꞌe kury, zaneremigwaw rehe aꞌe noHerywyr wà, hereinyr wà. Aze pepuraraw maꞌerahy nehe, wyzài maꞌerahy nehe, aze uzeruzar ꞌym maꞌe uzapo wyzài ikatu ꞌym maꞌe peme wà nehe, penurywete nehe."
59,1,3,"Taꞌe maꞌerahy ipuraraw mehe pekàg weraꞌu putar pe xe. Pezeruzar weraꞌu putar pe xe. Aze pepuraraw wyzài maꞌerahy nehe, Zezuz rehe pezeruzar ire pepytuꞌu ꞌym pà nehe, pekàg weraꞌu putar nehe no. Pekwaw nezewe pezemukàg kar haw."
59,1,4,"Pezeruzar wiwi nehe, pepytuꞌu pixik ꞌym pà nehe. Nezewe mehe peiko putar ikatuahy maꞌe romo nehe. Peiko putar ikatu ꞌym maꞌe iapo ꞌymar romo nehe. Peiko putar Tupàn hemiapo putar haw paw iapo har romo nehe no. Peiko putar peho Tupàn hemimutar rupi katete nehe no."
59,1,5,"Aze amo pepyr har nukwaw katu kwaw Tupàn hemiapo putar haw nehe, tuwe uzeꞌeg Tupàn pe nehe, maꞌe henoz pà izupe nehe. Tupàn ukwaw kar putar izupe nehe. Taꞌe nahekytyꞌym kwaw aꞌe xe. Umur tuwe maꞌe teteaꞌu teko wanupe aꞌe, taꞌe upuhareko katu aꞌe wà xe. Aꞌe rupi ukwaw kar putar wemiapo putar haw wyzài teko wanupe aꞌe nehe."
59,1,6,"Pezeruzar tuwe hehe nehe, izupe pezeꞌeg mehe nehe. — Aze ruꞌu Tupàn numur kwaw hereminozgwer ihewe nehe, peze zo nehe. Nezewe uzeꞌeg maꞌe aꞌe wà, uzeruzar katu ꞌym maꞌe aꞌe wà, ꞌypenogaw ài wanekon aꞌe wà. Ywytu weraha ꞌypenogaw wemimutar rupi aꞌe. Ko rupi, kwe rupi no. Xe kutyr, pemutyr no. Nezewegatete uzeruzar wewer maꞌe aꞌe wà no, nukwaw katu kwaw Tupàn hemiapo putar haw iapo haw aꞌe wà no."
59,1,7," Agwer teko aꞌe wà, mokoz iapeku maꞌe ài wanekon aꞌe wà. Mokoz zeꞌeg imumeꞌu har romo wanekon wà. — Aze ruꞌu azapo putar Tupàn hemiapo putar haw kutàri nehe, aze ruꞌu nazapo kwaw nehe, iꞌi uzeupe wà. Aze agwer teko wenoz maꞌe Tupàn pe wà nehe, Tupàn numur kwaw wanupe nehe."
59,1,9,"Uzeꞌeg hemetarer ꞌym maꞌe wanehe, hemetarer katu maꞌe wanehe noMaꞌe hereko ꞌymar aꞌe wà, hemetarer ꞌym maꞌe aꞌe wà, aze uzeruzar maꞌe romo wanekon aꞌe wà nehe, hemetarer katu maꞌe ài wanekon putar Tupàn pe aꞌe wà nehe. Tupàn umurywete kar agwer teko aꞌe wà. Agwer teko wiko putar tuwihaw romo ipyr wà nehe."
59,1,10,"Uzeruzar maꞌe hemetarer katu maꞌe aꞌe wà no, aze wiko hemetarer ꞌym maꞌe ài wà nehe, tuwe hurywete wà nehe no. Taꞌe ukàzym putar wà nehe xe, kaꞌa kyr iputyr ài wà nehe xe."
59,1,11,"Kwarahy uhem aꞌe. Hakuahy. Umuxinig kaꞌakyr iputyr. Iputyr uꞌar izuwi. Ukàzym ipuràg eteahy haw izuwi. Nezewegatete hemetarer katu maꞌe ukàzym putar wà nehe no, wemetarer imaꞌe mehe we wà nehe no."
59,1,12,"Tupàn nupuraraw kar kwaw maꞌerahy zanewe, nuzapo kar kwaw ikatu ꞌym maꞌe zaneweTeko uzapo ikatu ꞌym maꞌe uzeruzar maꞌe wanupe wà. Uzeruzar maꞌe upuraraw maꞌerahy wà no. Aze nupytuꞌu kwaw uzeruzar ire wà nehe, maꞌerahy ipuraraw mehe wà nehe, ikatu ꞌym maꞌe ipuraraw mehe wà nehe, hurywete putar wà nehe. Aze uzeruzar wiwi oho waiko te iahykaw rehe wà nehe, wiko putar Tupàn pyr tuweharupi wà nehe, tatahu pe oho ꞌym pà wà nehe. Taꞌe nezewe iꞌi tuwe Tupàn purupe aꞌe xe. — Heamutar katu har aꞌe wà nehe, wiko putar tuweharupi hepyr aꞌe wà nehe, iꞌi purupe aꞌe xe."
59,1,13,"Aze amo ipurapo wer ikatu ꞌym maꞌe rehe nehe, tuwe nuzeꞌeg kwaw nezewe nehe, — Tupàn uzapo kar kwez ihewe, tuwe niꞌi kwaw nehe. Ni amo nupuner kwaw ikatu ꞌym maꞌe iapo kar haw rehe Tupàn pe aꞌe wà. Tupàn aꞌe no, nuzapo kar pixik kwaw ikatu ꞌym maꞌe purupe aꞌe no."
59,1,14,"Xipyhyk ipira zane, taꞌe uzuhez uputaw pina rehe har aꞌe xe. Nezewegatete teko uzapo ikatu ꞌym maꞌe aꞌe wà, taꞌe ipurapo wer tuwe hehe aꞌe wà xe. Kwarer aꞌe, uzeapo uhy rie pe aꞌe. Uzexak aꞌe re. Nezewegatete teko ipurapo wer ikatu ꞌym maꞌe rehe aꞌe wà, upyꞌa pe aꞌe wà. Aꞌe rupi amo ꞌar mehe uzapo oho wà. Aꞌe kuzà imemyr tuaꞌuhez putar aꞌe nehe, umàno putar aꞌe nehe. Nezewegatete ikatu ꞌym maꞌe iapo har aꞌe wà nehe no, uzapo aꞌe ikatu ꞌym maꞌe aꞌe wà nehe, tatahu pe oho pà aꞌe wà nehe."
59,1,16,"Herywyr heremiamutar wà. Aze amo uzeꞌeg nezewe peme nehe. — Tupàn uzapo kar ikatu ꞌym maꞌe ihewe aꞌe, aze iꞌi peme nehe, pezeruzar zo izeꞌeg rehe nehe. Taꞌe hemuꞌem aꞌe xe."
59,1,17,Tupàn umur ikatu maꞌe zanewe aꞌe. Ikatuahy maꞌe paw imur har romo hekon aꞌe no. Tatainy ywak rehe har paw iapo har romo hekon aꞌe no. Nuzeapo pixik kwaw amo ae maꞌe romo. Tuweharupi uzezàwegatete hekon. Kwarahy wixe oho aꞌe. Aꞌe mehe ipytun. Tupàn nuiko kwaw nezewe. Tuweharupi ikatu zanewe.
59,1,18,Wemimutar rupi zaneapo zanemuzexak kar pà aꞌe. Uzeꞌeg azeharomoete har inuromo aꞌe. Nezewe zaiko zaneràgypy amogwer maꞌe hemiapo kwer ko ywy rehe har wanuwi zane.
59,1,19,"Xinu Tupàn zeꞌeg zane. Tuwe xiruzar nehePeruzar ko zeꞌeg nehe, herywyr heremiamutar wà. Aze amo umumeꞌu Tupàn zeꞌeg nehe, pezeapyaka katu hehe nehe. Aze napekwaw katu kwaw Tupàn zeꞌeg nehe, pemumeꞌu zo izeꞌeg peho tàritykaꞌi amo pe nehe. Amo wikwahy tàritykaꞌi wyzài maꞌe rehe wà. Peiko zo wazàwe nehe."
59,1,20,"Teko nuzapo kwaw ikatu maꞌe wikwahy mehe wà. Nuzapo kwaw Tupàn hemiapo putar haw wà. Aꞌe rupi, peikwahy zo nehe."
59,1,21,"Kwehe mehe pezapo ikatu ꞌym maꞌe peiko. Pepytuꞌu aꞌe maꞌe iapo re nehe kury. Pepytuꞌu ikatu ꞌym maꞌe iapo re paw rupi katete nehe kury. Peruzar Tupàn nehe. Pezeruzar katu izeꞌeg rehe nehe, izeꞌeg pepyꞌa pe imur pyrer rehe nehe. Aꞌe mehe pepyro putar aꞌe nehe."
59,1,22,"— Aze zazeapyaka katu izeꞌeg rehe nehe, aꞌe mehe zanepyro putar aꞌe nehe, peze zo pezeupeupe nehe. Peruzar izeꞌeg nehe no, hehe pezeapyaka re nehe no."
59,1,23," Aze awa umeꞌe uzehe waruwa pupe nehe, aze oho aꞌe wi nehe, heharaz putar wexakaw wi nehe. Aze amo uzeapyaka katu Tupàn zeꞌeg rehe nehe, aze nuweruzar kwaw aꞌe re nehe, wiko aꞌe awa uzexak maꞌe kwer zàwe nehe."
59,1,25,"Aze teko uzeruzar Tupàn zeꞌeg ikatuahy maꞌe rehe wà nehe, aze uzemuꞌe hehe wà nehe, Tupàn upyro putar aꞌe teko aꞌe wà nehe. Aze aꞌe teko uzekaiw katu wiwi aꞌe zeꞌeg rehe wà nehe, aze weruzar tuwe wà nehe, izuwi heharaz ꞌym pà wà nehe, aꞌe mehe wanemiapo kwer ikatu Tupàn pe wà nehe. Tupàn umurywete kar putar aꞌe teko aꞌe wà nehe, ikatuahy maꞌe iapo pà wanupe aꞌe wà nehe."
59,1,26,"— Amuwete katu Tupàn teko ihe, aze amo teko iꞌi uzeupe wà nehe, aze umumeꞌu zeꞌeg iaiw maꞌe tuweharupi wà nehe, aze uzeꞌeg zemueteahy amo wanehe wà nehe, azeharomoete aꞌe teko numuwete katu kwaw Tupàn aꞌe wà. Hemuꞌem waiko uzeupe wà no."
59,1,27,"Nezewe iꞌi Tupàn zaneru aꞌe. — Pezekaiw katu kwarearer tu ꞌym maꞌe ihy ꞌym maꞌe wanehe nehe. Pezekaiw katu kuzàtàigwer tu ꞌym maꞌe ihy ꞌym maꞌe wanehe nehe no. Pezekaiw katu kuzà imen umàno maꞌe kwer wanehe nehe no, maꞌerahy ipuraraw mehe nehe, wanemetarer ihyk ꞌym mehe nehe, iꞌi Tupàn zanewe. — Teko ko ywy rehe har aꞌe wà, Tupàn iàmàtyryꞌymar aꞌe wà, aze ipurapo kar wer ikatu ꞌym maꞌe rehe peme aꞌe wà nehe, pezapo zo nehe, peruzar zo wazeꞌeg nehe, iꞌi zanewe. — Aze peruzar ko hezeꞌeg nehe, hemuawate katu putar pe nezewe azeharomoete nehe, iꞌi Tupàn zanewe."
59,2,1,"Pezekaiw katu hemetarer maꞌe wanehe nehe. Pezekaiw katu hemetarer ꞌym maꞌe wanehe nehe noHerywyr wà. Peiko Zanezar Zezuz Zaneruwihawete rehe uzeruzar maꞌe romo pe, Zanezar ikàg maꞌe ipuràg eteahy maꞌe rehe uzeruzar maꞌe romo pe. Aze teko ur pezemonoꞌogaw pe wà nehe, pezekaiw katu wanehe paw rupi nehe. Aze hemetarer katu maꞌe romo wanekon wà nehe, pezekaiw katu wanehe nehe. Aze hemetarer ꞌym maꞌe romo wanekon wà nehe, pezekaiw katu wanehe nehe no.  Aze amo hemetarer katu maꞌe ur pezemonoꞌogaw pe nehe, kwàkuꞌaw har hekuzar katu maꞌe imunehew pà nehe, kamir hekuzar katu maꞌe imunehew pà nehe, pemuapyk kar tenaw rehe nehe, aze heta we apykaw nehe. Aze hemetarer ꞌym maꞌe ur pezemonoꞌogaw pe nehe, kamir imuꞌi pyrer imunehew pà nehe, pemuapyk kar tenaw rehe nehe no, aze heta we apykaw nehe. — Eapyk ywy rehe hepy huwake nehe, peze zo izupe nehe. Epuꞌàm pe pe nehe, peze zo izupe nehe. Aze xo hemetarer katu maꞌe zutykaꞌi pemuapyk kar tenaw ikatu maꞌe rehe nehe, aꞌe mehe napekatu kwaw Tupàn pe. Taꞌe pemuawate katu xo teko hemetarer katu maꞌe pe wà xe. Taꞌe napemuawate katu kwaw teko hemetarer ꞌym maꞌe pe wà no xe. — Azekaiw katu putar hemetarer katu maꞌe wanehe nehe, nazekaiw katu kwaw amogwer wanehe nehe, peze peiko pezeupe. Naꞌikatu kwaw nezewe haw Tupàn pe."
59,2,5,"Tupàn wexaexak teko hemetarer ꞌym maꞌe ko ywy rehe har aꞌe wà, hemetarer katu maꞌe ài wamuigo kar pà wazeruzar haw rehe aꞌe wà. Aꞌe rupi upyhyk putar upureruzeꞌegaw aꞌe wà, taꞌe umumeꞌu wamutar har wanupe aꞌe xe."
59,2,6,"Pe no ty wà. Napemuawate kwaw hemetarer ꞌym maꞌe pe wà. Hemetarer katu maꞌe uzapo ikatu ꞌym maꞌe peme aꞌe wà, tuwihaw wanuwa rupi peneraha pà aꞌe wà. Màràzàwe tuwe pemuawate katu hemetarer katu maꞌe pe wà. Naꞌikatu kwaw peme wà."
59,2,7,"— Zezuz ikatuahy aꞌe, zaꞌe izupe. Zezuz hemiruzeꞌeg romo peiko pe, iꞌi Tupàn zanewe. Hemetarer katu maꞌe uzeꞌeg zemueteahy Zezuz rehe aꞌe wà."
59,2,8,"Tupàn umur uzeꞌeg wemiruzeꞌeg wanupe aꞌe. Aze peruzar aꞌe zeꞌeg nehe, pezapo putar ikatuahy maꞌe nezewe mehe nehe. Nezewe iꞌi aꞌe zeꞌeg aꞌe. — Erezeamutar katu ne. Ezamutar katu nerapi har nehe, nezeamutar katu haw zàwegatete nehe, iꞌi aꞌe zeꞌeg."
59,2,9,"— Ko awa aꞌe, hemetarer katu maꞌe romo hekon aꞌe, aꞌe rupi ikatuahy ihewe aꞌe, peze peiko. — Kwez awa aꞌe, hemetarer ꞌym maꞌe romo hekon aꞌe, aꞌe rupi nazekaiw kwaw hehe nehe, peze peiko. Ikatu ꞌym maꞌe pezapo Tupàn pe nezewe mehe. Taꞌe napezamutar katu kwaw hemetarer ꞌym maꞌe pe wà xe. — Ezamutar katu nerapi har nehe, iꞌi zeꞌeg kwehe arer. Zeꞌeg kwehe arer heruzar ꞌymar romo peiko."
59,2,10,"Aze peruzar amo zeꞌeg kwehe arer nehe, aze naperuzar kwaw amo ae zeꞌeg kwehe arer nehe, zeꞌeg kwehe arer heruzar ꞌymar romo ereiko. — Aiko zeꞌeg kwehe arer heruzar katu har romo ihe, napepuner kwaw peze haw rehe nehe. Aze napezamutar katu kwaw hemetarer ꞌym maꞌe pe wà nehe, zeꞌeg kwehe arer heruzar ꞌymar romo peiko putar nehe."
59,2,11,"— Peho zo penemireko ꞌym wapuhe nehe, pemen ꞌym wapuhe nehe, iꞌi Tupàn purupe aꞌe. — Pepuruzuka zo nehe, iꞌi aꞌe mehe no. Aze nereho pixik kwaw neremireko ꞌym wapuhe nehe, aze erezuka amo teko nehe, Tupàn zeꞌeg heruzar ꞌymar romo ereiko putar nehe. Zeꞌeg kwehe arer ihaw par romo ereiko putar nehe. Aze ereruzar izeꞌeg paw rupi nehe, aze nerezekaiw kwaw hemetarer ꞌym maꞌe wanehe nehe, izeꞌeg heruzar ꞌymar romo ereiko putar nehe. Zeꞌeg kwehe arer ihaw par romo ereiko putar nezewe mehe nehe."
59,2,12,"Peruzar Tupàn zeꞌeg peho peiko nehe. Aze peho izeꞌeg rupi nehe, Tupàn pemukàg putar aꞌe nehe. Aꞌe mehe napezapo kwaw ikatu ꞌym maꞌe nehe. Pemukàg putar nehe, aꞌe mehe — Napekatu kwaw ihewe, niꞌi kwaw peme nehe. Aꞌe rupi pezeꞌeg Tupàn hemiruzeꞌeg ikatu maꞌe wazàwe nehe. Pezapo ikatu maꞌe peho peiko nehe no."
59,2,13,"Amo ꞌar mehe Tupàn umumeꞌu putar teko wanemiapo kwer amogwer wanuwa rupi paw rupi nehe. Aze awa nupurupuhareko kwaw ko ꞌar rehe nehe, aꞌe ꞌar mehe Tupàn nupuhareko kwaw aꞌe awa aꞌe nehe no. Aze awa upurupuhareko katu ko ꞌar rehe nehe, Tupàn upuhareko katu putar aꞌe awa aꞌe ꞌar mehe nehe no."
59,2,14,"Zazeruzar Zezuz rehe. Tuwe xiruzar nehe noHerywyr wà. — Azeruzar katu Tupàn rehe ihe, aze amo iꞌi nehe, aze aꞌe re nuweruzar kwaw Tupàn zeꞌeg nehe, aze uzapo ikatu ꞌym maꞌe amogwer wanupe nehe, hemuꞌem maꞌe romo hekon aꞌe nehe. Nuiko kwaw Tupàn hemiruzeꞌeg azeharomoete har romo. Tupàn nupyro kwaw agwer uzeruzar muaꞌu maꞌe aꞌe wà nehe, tatahu wi aꞌe wà nehe."
59,2,15,"Aze ruꞌu heta uzeruzar maꞌe hemetarer ꞌym maꞌe aꞌe pe wà, penuwake wà. Aze ruꞌu nuhyk kwaw wakamir wanupe wà. Aze ruꞌu imaꞌuhez wà. Aze ruꞌu pezeꞌeg nezewe wanupe, aꞌe maꞌe hereko ꞌymar wanupe, aꞌe uzeruzar maꞌe wanupe. — A, tuwe Tupàn uzapo ikatu maꞌe peme nehe. Aze penuwixàg nehe, tuwe amo umur zepeꞌaw peme wà nehe. Aze pemaꞌuhez nehe, tuwe amo umur temiꞌu peme nehe, peze ruꞌu peiko wanupe. Aze pezeꞌeg peiko nezewe wanupe nehe, temiꞌu imono ꞌym pà wanupe nehe, kamir imono ꞌym pà wanupe nehe, napezamutar katu kwaw aꞌe uzeruzar maꞌe pe wà nehe. Napezapo kwaw ikatu maꞌe wanupe, aꞌe rupi napeiko kwaw uzeruzar maꞌe azeharomoete har romo."
59,2,17,"Nezewe xikwaw Tupàn rehe zanezeruzar haw. Aze teko uzeruzar Tupàn rehe wà nehe, aze nuzapo kwaw ikatu maꞌe amogwer wanupe wà nehe, aꞌe mehe uzeruzar ꞌym maꞌe ài wanekon wà nehe. Nuiko kwaw uzeruzar maꞌe ài wà nehe."
59,2,18,"Amo iꞌi putar aꞌe nehe. — Azeharomoete azeruzar Tupàn rehe ihe, iꞌi putar nehe. Inugwer iꞌi putar aꞌe nehe. — Azeruzar Tupàn rehe ihe, azapo ikatuahy maꞌe aha teko tuweharupi ihe no, iꞌi putar aꞌe nehe. Ihe Xiak amumeꞌu putar ko maꞌe peme ihe nehe kury. — Aze amo uzeruzar tuwe Tupàn rehe aꞌe nehe, aꞌe mehe uzapo putar ikatuahy maꞌe oho iko aꞌe nehe no. Aze amo uzeruzar Tupàn rehe aꞌe nehe, aze nuzapo kwaw ikatuahy maꞌe oho iko nehe, nuiko kwaw hehe uzeruzar maꞌe ài aꞌe nehe, aꞌe peme ihe kury. — Nuzawy kwaw hehe uzeruzar ꞌym maꞌe aꞌe, aꞌe peme."
59,2,19,"Pezeruzar peiko Tupàn rehe. — Pitài zo Tupàn aꞌe, peze izupe. Aze naperuzar kwaw nehe, peiko putar Zurupari hemiruzeꞌeg wazàwe nehe. Uzeruzar Tupàn rehe aꞌe wà. Ukwaw heko haw wà. Nuweruzar kwaw wà. Aꞌe rupi uryryryryz izuwi ukyze pà wà. Taꞌe amo ꞌar mehe uzepyk putar wanehe aꞌe nehe xe."
59,2,20,"Maꞌe kwaw ꞌymar ài peiko. Aze amo uzeruzar Tupàn rehe nehe, aze nuweruzar kwaw nehe, aze nuzapo kwaw ikatu maꞌe oho iko nehe, aꞌe mehe wiko uzeruzar ꞌym maꞌe ài nehe. Amumeꞌu putar uzeruzar maꞌe kwehe arer waneko awer peme ihe nehe kury. Aꞌe rupi peze putar nehe, — Azeharomoete aze amo uzeruzar Tupàn rehe nehe, uzapo putar ikatu maꞌe nehe no, peze putar nehe."
59,2,21,"Apuranu penehe. Maꞌe zaneipy Àmàrààw uzapo aꞌe, uzemukatu pà Tupàn pe kwehe mehe aꞌe. Amumeꞌu putar peme. Weruzar izeꞌeg. Omono waꞌyr Tupàn pe. Uzuka eteaꞌi waꞌyr maꞌeaꞌyr ài Tupàn pe imono pyr ài aꞌe. — Ezuka zo neraꞌyr nehe ty, iꞌi Tupàn izupe. — Nekatu ihewe kury, taꞌe ereruzar hezeꞌeg ne xe, iꞌi izupe."
59,2,22,"Uzeruzar hehe aꞌe. Weruzar izeꞌeg aꞌe no. Uzeruzar maꞌe azeharomoete har romo hekon aꞌe, taꞌe weruzar izeꞌeg aꞌe no xe."
59,2,23,"Tupàn zeꞌeg kwehe arer pape rehe imuapyk pyrer umumeꞌu Àmàrààw heko awer. Azeharomoete aꞌe zeꞌeg. — Àmàrààw uzeruzar Tupàn rehe aꞌe. Aꞌe rupi — Nekatu ihewe ne kury, iꞌi Tupàn izupe, iꞌi zeꞌeg kwehe arer. — Hemyrypar romo ereiko kury, iꞌi tuwe Tupàn Àmàrààw pe."
59,2,24,"Aꞌe rupi pekwaw ko maꞌe nehe kury. Teko uzemukatu kar Tupàn pe aꞌe wà, ikatu maꞌe wemiapo kwer rupi aꞌe wà. Aze uzeruzar hehe wà nehe, aꞌe mehe ikatu putar Tupàn pe wà nehe, aze weruzar izeꞌeg wà nehe no. Aze uzeruzar hehe wà nehe, izeꞌeg heruzar ꞌym pà wà nehe, naꞌikatu kwaw izupe wà nehe."
59,2,25,"Nezewegatete Haꞌaw heko awer aꞌe no. Uzemukatu kar Tupàn pe, taꞌe uzapo ikatu maꞌe hemiruzeꞌeg wanupe xe. Zutew umur kar mokoz awa aꞌe taw pe wà, Haꞌaw heko haw pe wà. — Pexak aꞌe pe har wakàgaw nehe, iꞌi wanupe wà. Haꞌaw hàpuz me wanon wà. Teko umumeꞌu wanur awer taw pe har wanuwihaw wanupe wà. Taw pe har ipuruzuka wer zepe aꞌe mokoz zutew wanehe wà. Haꞌaw umuixe kar aꞌe awa wàpuz me wà. Upytywà wà, waho àwàm hexak kar pà wanupe wà. Upytywà taw wi waho mehe wà no. Hemiapo kwer ikatu Tupàn pe. Aꞌe rupi ikatu maꞌe romo hekon izupe kury. — Izypy mehe ereiko kuzàwyzài romo ne. Nazepyk kwaw nerehe neremiapo kwer hekuzaromo ihe nehe kury, taꞌe erezeruzar herehe ne xe, heremiruzeꞌeg wapytywà pà ne xe, iꞌi Tupàn Haꞌaw pe."
59,2,26,"Aze zanerekwe uhem oho zaneretekwer wi nehe, aꞌe mehe zamàno putar nehe. Nezewegatete aze naxiapo kwaw ikatu maꞌe nehe, nazaiko kwaw uzeruzar maꞌe azeharomoete har romo nehe. Umàno maꞌe kwer ài zaiko putar nehe."
59,3,1,"Uzeꞌeg zaneapeku rehe aꞌe kuryHerywyr wà. Aze uzeruzar maꞌe teteaꞌu heko wer Tupàn zeꞌeg rehe upurumuꞌe maꞌe romo wà nehe, tuwe rihi. Taꞌe xikwaw ko maꞌe zane xe. Aze upurumuꞌe maꞌe uzapo ikatu ꞌym maꞌe aꞌe nehe, hemimuꞌe uzapo putar ikatu ꞌym maꞌe izàwegatete aꞌe wà nehe no. Aꞌe rupi aze upurumuꞌe maꞌe uzapo ikatu ꞌym maꞌe aꞌe nehe, Tupàn uzepyk weraꞌu putar hehe azeharomoete aꞌe nehe. Taꞌe uzapo kar wemimuꞌe wanupe xe."
59,3,2,"Wyzài ꞌar mehe xiawy Tupàn hape zane. Aze mo awa nuzawy pixik iwer uzeꞌeg mehe, aꞌe mehe mo ikatuahy maꞌe romo mo hekon aꞌe. Iawy ꞌymar romo mo hekon. Uzeruzeꞌeg mo azeharomoete."
59,3,3,"Xipyhyk maꞌe kawaru izuru pe har zane, izuru pe imono pà zane. Pixikaꞌi izuru pe har. Uhuaꞌu kawaru. Aze ximono izuru pe nehe, zapuner zaneremiapo putar haw iapo kar pà kawaru pe nehe. Aꞌe rupi zapuner imuata kar haw rehe wyzài taw pe zaneremimutar rupi nehe no."
59,3,4,"Pemaꞌenukwaw kanuhu rehe nehe no. Uhuaꞌu kanuhu. Ywytu ipureraha wer hehe zanewi aꞌe. Nueraha e kwaw, taꞌe xiraha zaneremimutar rupi zane xe, taꞌe heta hekwar heruwakaw hehe aꞌe xe. Xipyhyk heruwakaw. Xiruwak kanuhu ipupe zaneremimutar rupi."
59,3,5,"Nezewegatete zaneapeku zane no. Pixikaꞌi zaneapeku. Uhuaꞌu hemimumeꞌu kwer ikatu ꞌym maꞌe. Tata pixikaꞌi maꞌe aꞌe, uhàuhàz kaꞌa uhuaꞌu maꞌe hapy pà aꞌe. Nezewegatete ximumeꞌu temuꞌemaw uhuaꞌu maꞌe zaneapeku pupe zane, teko teteaꞌu wamuzeàmàtyryꞌym kar pà zane. Ximuaiw teko teteaꞌu waneko haw zaneapeku pupe."
59,3,6,"Zaneapeku umuaiw maꞌe tata ài aꞌe. Ikatu ꞌym maꞌe teteaꞌu xiapo zanezeꞌeg zemueteahy mehe zane, zaneremuꞌem mehe zane, amogwer wanemiapo kwer imumeꞌu muaꞌu mehe zane. Zaneapeku zanezuru pe tuz aꞌe. Umuhàmuhàz ikatu ꞌym maꞌe zaneretekwer pupe paw rupi. Tata uhàuhàz aꞌe, ywyra hapy pà aꞌe. Zaneapeku pixikaꞌi aꞌe no. Zanezeꞌeg zemueteahy mehe, ikatu ꞌym maꞌe uhuaꞌu maꞌe xiapo. Zanekwarer mehe zazeꞌeg zemueteahy. Zanetuaꞌu mehe no. Zaneremimumeꞌu kwer uhàuhàz tata ài."
59,3,7,"Zapuner wyzài miar imuzepukwaw kar haw rehe zane. Ximuzepukwaw kar tuwe miar zane wà. Wiràmiri, moz, tezu, ipira. Paw rupi ximuzepukwaw kar zane wà."
59,3,8,"Ni amo teko nupuner kwaw wapeku heruzeꞌegaw rehe aꞌe wà. Iaiw weraꞌu zaneapeku. Nazapuner kwaw heruzeꞌegaw rehe. Zaiko mozaiw ài. Heta puruzuka haw moz izuru pe. Nezewegatete zazeꞌeg zemueteahy amo wanehe, zaneremuꞌem pà wanupe no. Ximuaiw waneko haw zanezeꞌeg pupe zaneapeku pupe."
59,3,9,Zazeꞌegatu Zaneru Zanezar pe zaneapeku pupe zane. Zazeꞌeg zemueteahy teko wanehe ipupe no. Tupàn uzapo teko uzezàwe aꞌe wà. Màràzàwe tuwe zazeꞌeg zemueteahy wanehe.
59,3,10,Zazeꞌegatu Tupàn rehe. Zazeꞌeg zemueteahy amogwer wanupe. Naꞌikatu pixik kwaw nezewe zanezeꞌegaw.
59,3,11,"ꞌY uhem ytyzuzàmaw wi aꞌe. Aze ꞌy iro nehe, iro tuweharupi nehe. Aze ikatu nehe, ikatu tuweharupi nehe no. ꞌY ikatu maꞌe nuhem kwaw ytyzuzàmaw wi ꞌy iro maꞌe inuromo aꞌe."
59,3,12,"Herywyr wà. Pako ꞌa kwer aꞌe, nuzeapo kwaw nàràz romo aꞌe. Màg aꞌe, nuzeapo pekeꞌa romo aꞌe. Aze heta xa ytyzuzàmaw pupe nehe, naꞌikatu kwaw ꞌy ipupe har nehe. Zazeꞌegatu Tupàn pe zanezuru pupe zane. Tuwe nazazeꞌeg zemueteahy kwaw amo rehe nehe."
59,3,13,"Aipo peiko tuwe maꞌe kwaw par romoPeiko maꞌe kwaw par romo. Pezapo ikatu maꞌe peho peiko nehe. Peiko weraꞌu zo amo wanuwi nehe. Nezewe mehe pexak kar putar maꞌe kwaw par romo peneko haw nehe, purupe nehe."
59,3,14,"Aze penewyrowyroahy amo wanehe nehe, aze napepuruamutar wer kwaw amogwer wanehe nehe, aze peputar wamaꞌe nehe, aꞌe mehe pepurumuꞌe zo Tupàn zeꞌeg rehe nehe. — Aiko weraꞌu Tupàn zeꞌeg kwaw par romo ihe, amogwer wanuwi ihe, peze zo nehe. Aze pezeꞌeg nezewe nehe, penemuꞌem putar teko wanupe nezewe Tupàn zeꞌeg imumeꞌu mehe. Penemuꞌem zo wanupe nehe. Agwer teko nukwaw katu kwaw Tupàn zeꞌeg aꞌe wà, taꞌe Tupàn numuꞌe kwaw hewyrowyroahy maꞌe aꞌe wà xe, uzeꞌeg rehe aꞌe wà xe. Tupàn iàmàtyryꞌymar aꞌe wà, umumeꞌu muaꞌu izeꞌeg aꞌe wà. Tupàn Hekwe Puràg numumeꞌu kar kwaw wanupe. Tekwe ikatu ꞌym maꞌe wanuwihaw umumeꞌu kar wanupe aꞌe. Aze uzeruzar maꞌe hewyrowyroahy uzehezehe wà nehe, aze uputar maꞌe paw rupi uzeupe wà nehe, aꞌe mehe nuzeruzeꞌeg kwaw Tupàn zeꞌeg rehe wà nehe. Uzapo putar wyzài ikatu ꞌym maꞌe oho wà nehe."
59,3,17,"Aze Tupàn ukwaw kar uzeꞌeg teko wanupe nehe, aꞌe mehe aꞌe teko upytuꞌu ikatu ꞌym maꞌe iapo re wà nehe. Nuzeàmàtyryꞌym kwaw wà nehe. Nupuraraw kar kwaw maꞌerahy amo wanupe wà nehe. Uzemuryparypar putar wà nehe. Uzapo ikatu maꞌe teteaꞌu wà nehe. Aze maꞌe ikatu tuwe nehe, — Ikatuahy, iꞌi aꞌe maꞌe pe wà nehe. Aze maꞌe naꞌikatu kwaw nehe, — Naꞌikatu kwaw, iꞌi aꞌe maꞌe pe wà nehe. Aze aꞌe uzeruzar maꞌe uzapo wiwi ikatu ꞌym maꞌe wà nehe, — Naiko kwaw ikatu ꞌym maꞌe iapo har romo, niꞌi kwaw uzeupe wà nehe."
59,3,18,"Aze amo uzeruzar maꞌe umupytuꞌu kar amo wapuruzukaiw ire aꞌe wà nehe, maꞌe tymar ài hekon putar aꞌe uzeruzar maꞌe aꞌe nehe. Maꞌe tymar aꞌe, utym maꞌeàꞌyz oko pe aꞌe. Aꞌe rupi amo ꞌar mehe heta putar temiꞌu izupe nehe. Nezewegatete aꞌe uzeruzar maꞌe aꞌe no, umupytuꞌu kar amo teko wapuruzukaiw ire aꞌe wà no. Aꞌe rupi aꞌe teko wiko putar Tupàn hemiruzeꞌeg romo aꞌe wà nehe no."
59,4,1,"Peiko zo ikatu ꞌygwer iapo har romo nehePepytuꞌu pezeàmàtyryꞌym ire nehe. Pepytuꞌu pezeꞌeg ahyahy re pezeupeupe nehe. Ikatu ꞌym maꞌe iapo mehe penurywete, aꞌe rupi pepurapo wer wiwi hehe no. Aꞌe rupi aꞌe peme kury. — Pepytuꞌu pezeàmàtyryꞌym ire nehe."
59,4,2,"Peputar zepe maꞌe peiko. Napereko kwaw. Aꞌe rupi pepuruzuka wer amo wanehe. Peputar zepe amogwer wamaꞌe pezeupe. Napepuner kwaw zepe ipyhykaw rehe. Aꞌe rupi pezeàmàtyryꞌym peiko. Pezeꞌeg ahyahy peiko pezeupeupe no. Napereko kwaw penemimutar, taꞌe napenoz kwaw aꞌe maꞌe Tupàn pe xe."
59,4,3,Penoz maꞌe izupe. Numur kwaw peme. Taꞌe pezeupe zutykaꞌi peputar aꞌe maꞌe pe xe. Xo maꞌe pemurywete kar har zo penoz peiko izupe. Aꞌe rupi numur kwaw peme.
59,4,4,"Peiko Tupàn wi upuir maꞌe romo. Aze peiko Tupàn iàmàtyryꞌymar wamyrypar romo nehe, napeiko kwaw Tupàn imyrypar romo nehe. Aze amo heko wer Tupàn iàmàtyryꞌymar wamyrypar romo nehe, uzemuigo kar putar Tupàn iàmàtyryꞌymar romo nehe no."
59,4,5,"— Tupàn umur kar Wekwe zanepyꞌa pe aꞌe. Aze xiruzar Hekwe nehe, nazanerewyrowyroahy kwaw amo wanehe nehe. Naxiputar kwaw wamaꞌe zanezeupe nehe, iꞌi zeꞌeg kwehe arer. Pezekaiw katu aꞌe zeꞌeg rehe nehe."
59,4,6,"Tupàn ikàg weraꞌu aꞌe. Aꞌe rupi zapuner amo wanehe zanerewyrowyroahy re zanepytuꞌu haw rehe nehe. Taꞌe nezewe iꞌi Tupàn zeꞌeg kwehe arer aꞌe xe. — Akwaw weraꞌu maꞌe amo wanuwi ihe, aze amo teko iꞌi wà nehe, napytywà kwaw aꞌe teko ihe wà nehe. — Nahekàg kwaw ihe, xo Tupàn ukwaw maꞌe aꞌe, aze amo iꞌi wà nehe, apytywà putar ihe wà nehe, iꞌi zeꞌeg kwehe arer."
59,4,7,"Peruzar Tupàn nehe, peiko hemiruzeꞌegete romo nehe. Peruzar zo tekwe ikatu ꞌym maꞌe wanuwihaw nehe. Aze napezekaiw kwaw hehe nehe, uzàn putar pewi nehe."
59,4,8,"Pezamutar katu Tupàn nehe. Aꞌe mehe peamutar katu aꞌe nehe no. Pepo ipiw mehe pezepuez. Nezewegatete, pezapo ikatu ꞌym maꞌe peiko ko ꞌar rehe. Pepytuꞌu tuwe nehe, pezepuez taw ài nehe. — Xo ikatuahy maꞌe azapo teko ihe, peze muaꞌu peiko, ikatu ꞌym maꞌe iapo mehe. Pepytuꞌu nezewe pezeꞌeg ire nehe."
59,4,9,"Pezemumikahy nehe. Pezaiꞌo penemiapo kwer ikatu ꞌym maꞌe rehe nehe. Pepytuꞌu pepuka re nehe, pepytuꞌu penurywete re nehe, taꞌe ikatu ꞌym maꞌe iapo har romo peiko xe, aꞌe teko uzeruzar katu ꞌym maꞌe wanupe."
59,4,10,"— Ikatu ꞌym maꞌe iapo har romo aiko ihe, peze Tupàn pe nehe. Aꞌe mehe — Ikatu ꞌym maꞌe iapo ꞌymar ài peiko putar ihewe nehe, iꞌi putar peme aꞌe nehe."
59,4,11,"Pezeꞌeg zemueteahy zo pezehezehe nehePezeꞌeg zemueteahy zo pezehezehe nehe, herywyr wà. Aze amo uzeꞌeg zemueteahy amo ae uzeruzar maꞌe rehe nehe, aze — O, aꞌe Tupàn hemiruzeꞌeg uzapo ikatu ꞌym maꞌe tuweharupi aꞌe, aze iꞌi izupe nehe, aꞌe mehe aꞌe uzeꞌeg maꞌe kwer aꞌe, zeꞌeg kwehe arer rehe uzeꞌeg zemueteahy maꞌe ài hekon putar aꞌe nehe no. Aze amo uzeꞌeg zemueteahy Tupàn zeꞌeg kwehe arer rehe nehe, aꞌe mehe nuiko kwaw aꞌe zeꞌeg heruzar har romo aꞌe nehe. Hehe uzeꞌeg zemueteahy maꞌe romo hekon aꞌe."
59,4,12,"Tupàn aꞌe zutykaꞌi umumeꞌu wemiapo putar haw aꞌe, uzeꞌeg imuapyk kar pà pape rehe aꞌe. Aꞌe zutykaꞌi umumeꞌu teko wanemiapo kwer ikatu ꞌym maꞌe aꞌe, iapo har wanehe uzepyk pà aꞌe. Aꞌe zutykaꞌi upuner teko wapyro haw rehe tatahu wi aꞌe no. Aꞌe zutykaꞌi upuner wamono kar haw rehe tatahu pe. Napeiko kwaw penapi har wanemiapo kwer imumeꞌu har romo."
59,4,13,"Pemumeꞌu ahyahy zo penemiapo ràm nehePezeapyaka katu hezeꞌeg rehe nehe. Naꞌikatu kwaw nezewe pezeꞌegaw nehe. — Aze ruꞌu kutàri, aze ruꞌu pyhewe, ata putar aha amo taw pe ihe nehe. Amaꞌereko putar aꞌe pe nehe, temetarer teteaꞌu imonoꞌog pà nehe, peze zo nehe. Tuwe rihi. Naxikwaw pixik kwaw zanereko àwàm pyhewe àràm zane. Zaiko ywyximorer ài. Ywyximorer uzexak kar e ko rupi aꞌe. Tàritykaꞌi ukàzym."
59,4,15,"Aꞌe rupi, pezeꞌeg nezewe nehe. — Aze Tupàn uputar nehe, zaiko we putar nehe. Aze uputar nehe, xiapo putar ko maꞌe nehe. Aze uputar nehe, xiapo putar kwez maꞌe nehe no, peze nehe."
59,4,16,"Ko ꞌar rehe pezeꞌegaw naꞌikatu kwaw Tupàn pe. — Akwaw weraꞌu Tupàn zeꞌeg ihe, amogwer wanuwi ihe, peze peiko. Naꞌikatu kwaw nezewe pezeꞌegaw izupe."
59,4,17,"Aꞌe rupi aze amo teko ukwaw ikatu maꞌe iapo haw wà nehe, aze aꞌe re nuzapo kwaw aꞌe maꞌe wà nehe, ikatu ꞌym maꞌe iapo har ài wanekon wà nehe."
59,5,1,"Uzeꞌeg hemetarer katu maꞌe wanupe aꞌe kuryPe hemetarer katu maꞌe pe ty wà, pezeapyaka katu hezeꞌeg rehe nehe. Pezemumikahy pezaiꞌo pà nehe, taꞌe pepuraraw putar maꞌerahy nehe xe."
59,5,2,Penemetarer upaw putar pewi nehe. Pemaꞌe penemiꞌu ipuga putar nehe no. Ykyzu uꞌu putar pekamir pewi wà nehe no.
59,5,3,"Heta teteaꞌu temetarer tàtà maꞌe peme. Penemetarer hepuxipuxi putar nehe. Teko wexak putar hepuxipuxi kwer wà nehe. Pepyhyk temetarer teteaꞌu pe, hereko ꞌymar wanuwi pe, iꞌi putar peme wà nehe, taꞌe wexak putar hepuxipuxi kwer wà nehe xe. Ximunyk tata kaꞌa kyr rehe zane, hapy pà zane. Nezewegatete Tupàn uzepyk putar penehe aꞌe nehe, tata ài aꞌe nehe, taꞌe peputar temetarer teteaꞌu pe xe."
59,5,4,"Napemekuzar kwaw peko pe umaꞌereko maꞌe pe wà. Aꞌe rupi uzeꞌeg zemueteahy waiko penehe wà kury. Peko pe maꞌe ꞌa kwer ipoꞌo har wà, uzeꞌeg waiko Tupàn pe wà. — O Tupàn. Urezar upuraraw kar maꞌerahy waiko urewe aꞌe wà. Ezepyk wanehe nehe. Taꞌe numur kwaw uremaꞌereko awer hekuzar urewe aꞌe wà xe, iꞌi waiko Tupàn pe wà."
59,5,5,Pe hemetarer katu maꞌe pe. Ko ywy rehe peneko mehe pereko ikatuahy maꞌe teteaꞌu. Peꞌu temiꞌu hekuzar katu maꞌe teteaꞌu. Teko uzuka tapiꞌak ikyra katu maꞌe aꞌe wà. Peiko tapiꞌak ikyra katu maꞌe izuka pyràm ài pe. Tupàn uzepyk putar penehe nehe.
59,5,6,"Pemumeꞌu muaꞌu amo wanemiapo kwer ikatu ꞌym maꞌe, wazuka kar pà tuwihaw wanupe. Nuzapo kwaw aꞌe ikatu ꞌym maꞌe aꞌe wà. Nuzapo kwaw ikatu ꞌym maꞌe peme wà. Pezuka kar e pe wà."
59,5,7,"Peàro Zanezar tur àwàm nehe. Pezeꞌeg izupe neheHerywyr wà. Peàro tuwe Zanezar tur àwàm nehe. Pepytuꞌu zo hàro re nehe, aze iàrew nehe. Maꞌetymar utym maꞌeàꞌyz oho aꞌe. Wàro àmàn ikyr àwàm. Aꞌe re wàrogatu iꞌa àwàm no."
59,5,8,"Pe no ty wà, peàro Zanezar ꞌar nehe ty wà. Peàrogatu tuwe nehe, pepytuꞌu ꞌym pà nehe. Taꞌe Zanezar tur àwàm naꞌiàrew kwaw aꞌe xe."
59,5,9,Herywyr wà. Pezeꞌeg ahyahy zo pezeupeupe nehe. Pemumeꞌu zo penemiapo kwer ikatu ꞌym maꞌe pezeupeupe nehe. Aꞌe mehe Tupàn numumeꞌu kwaw penemiapo kwer aꞌe nehe no. Nuzepyk kwaw penehe aꞌe nehe no.
59,5,10,"Herywyr wà. Pemaꞌenukwaw Tupàn zeꞌeg imumeꞌu har kwehe arer wazeꞌeg rehe. Uzeꞌeg teko wanupe, taꞌe Zanezar umuzeꞌeg kar aꞌe wà xe. Upuraraw maꞌerahy wà. Nupytuꞌu kwaw Tupàn zeꞌeg imumeꞌu re wà, maꞌerahy ipuraraw mehe wà."
59,5,11,"— Hurywete maꞌe, zaꞌe wanupe, taꞌe nupytuꞌu kwaw uzeruzar ire wà xe, maꞌerahy ipuraraw mehe wà xe. Pemaꞌenukwaw aꞌe awa kwehe mehe wiko maꞌe rehe pe, aꞌe awa Zo her maꞌe rehe pe. Ikàg aꞌe no. Nupytuꞌu kwaw uzeruzar ire maꞌerahy teteaꞌu ipuraraw mehe aꞌe. Pekwaw ikàg awer. Iahykaw rehe Tupàn uzapo ikatuahy maꞌe teteaꞌu izupe, taꞌe nupytuꞌu kwaw uzeruzar ire maꞌerahy ipuraraw mehe aꞌe xe. Taꞌe Zanezar upurupuhareko katu aꞌe xe. Naꞌizepyk wer kwaw purehe aꞌe."
59,5,12,"Herywyr wà. Amo ae maꞌe azapo kar putar peme ihe nehe kury. Pemumeꞌu ahyahy zo wyzài penemiapo ràm nehe. — Tuwe Tupàn uzepyk herehe nehe, aze nazapo kwaw aꞌe maꞌe ihe nehe, peze zo nehe. — Amumeꞌu ahyahy ko maꞌe newe Tupàn huwa rupi ihe, peze zo amo pe nehe. — Ywak rehe har huwa rupi amumeꞌu ko maꞌe newe, peze zo amo pe nehe. — Aze heremuꞌem teko, aꞌe mehe, tuwe uzepyk herehe nehe, peze zo nehe. — Azapo putar ihe nehe, peze nehe, aze pepurapo wer aꞌe maꞌe rehe nehe. — Nazapo kwaw ihe nehe, peze nehe, aze napepurapo wer kwaw aꞌe maꞌe rehe nehe. Xo zeꞌeg azeharomoete har pemumeꞌu pezeupeupe nehe. Pezapo penemimumeꞌu kwer nehe. Aze pezapo nezewe nehe, Tupàn nuzepyk kwaw penehe nehe."
59,5,13,"Aze amo pepyr har upuraraw maꞌerahy iko nehe, tuwe uzeꞌeg Tupàn pe nehe. Aze amo hurywete nehe, tuwe uzegar Tupàn pe nehe, ikatu haw imumeꞌu pà izupe nehe."
59,5,14,"Aze amo imaꞌeahy nehe, tuwe uzeruzar maꞌe waneruzeꞌegar uzemonoꞌog oho hàpuz me wà nehe, maꞌe kawer imono pà hehe wà nehe. — Tuwe Tupàn nemukatu nehe, iꞌi putar izupe wà nehe."
59,5,15,"Aze uzeꞌeg Tupàn pe wà nehe, aze wenoz imukatu àwàm izupe wà nehe, aze uzeruzar tuwe hehe wà nehe, aꞌe mehe aꞌe imaꞌeahy maꞌe ikatu putar aꞌe nehe. Zanezar umuhàg wi putar aꞌe imaꞌeahy maꞌe aꞌe nehe. Umunàn putar hemiapo kwer ikatu ꞌym maꞌe izuwi nehe no."
59,5,16,"Aze amo uzeruzar maꞌe uzapo ikatu ꞌym maꞌe nehe, tuwe umumeꞌu aꞌe wemiapo kwer amogwer uzeruzar maꞌe wanupe nehe. Pezeꞌeg Tupàn pe nehe. — Emukatu nerehe uzeruzar maꞌe ne wà nehe, peze izupe nehe. Aꞌe mehe, umukatu imaꞌeahy maꞌe aꞌe wà nehe. Aze amo ikatuahy maꞌe romo hekon nehe, aze utyryk ikatu ꞌym maꞌe wi nehe, Tupàn wenu katu putar heminozgwer aꞌe nehe. Uzapo putar heminozgwer izupe nehe. Umur putar heminozgwer izupe nehe."
59,5,17,"Eri aꞌe, Tupàn zeꞌeg imumeꞌu har kwehe arer romo hekon aꞌe. Teko romo hekon zanezàwe aꞌe. Uzeꞌeg tuwe Tupàn pe, maꞌe henoz pà izupe. — Emupytuꞌu kar àmàn ikyr ire nehe, iꞌi izupe. Aꞌe mehe àmàn umumaw naꞌiruz kwarahy kuꞌaw har ukyr ꞌym pà aꞌe pe."
59,5,18,"Naꞌe uzeꞌeg wi Eri izupe. — Emugyr kar àmàn nehe kury, iꞌi izupe. Aꞌe mehe ukyr tuwe àmàn teteaꞌu kury. Iꞌa wi maꞌe itym pyrer kury."
59,5,19,"Herywyr wà. Aze amo pepyr har upytuꞌu uzeruzar ire Tupàn zeꞌeg azeharomoete har rehe nehe, tuwe amo umumeꞌu wiwi izupe nehe, ipytywà pà nehe. Aze ruꞌu uzeruzar wiwi putar hehe nehe."
59,5,20,"Pemaꞌenukwaw ko zeꞌeg rehe nehe. Aze amo umumeꞌu Tupàn zeꞌeg amo pe nehe, henu har uzeruzar putar ruꞌu hehe nehe. Upytuꞌu putar ruꞌu ikatu ꞌym maꞌe iapo re nehe. Aze uzeruzar Zezuz rehe nehe, aꞌe mehe Tupàn nuzepyk kwaw hehe nehe. Noho kwaw tatahu pe nehe. Tupàn heharaz putar hemiapo kwer ikatu ꞌym maꞌe teteaꞌu wi aꞌe nehe. Upaw kwez kury. Xiak."
60,1,1,"1 PetIhe Pet ihe. Ko hepape amono kar putar peme ihe nehe kury. Zezuz Zaneruwihawete hemono kar purupe aꞌe, uzeꞌeg imumeꞌu kar pà ihewe aꞌe. Pe Tupàn hemixamixak kwer romo peiko pe. Peiko Tupàn heko haw pe wiko maꞌe ràm romo no. Peiko teko weko haw ꞌym me wiko maꞌe ài. Aze awa wiko wànàm ꞌym wainuromo nehe, zawaiw katu heko haw izupe nehe. Peiko wànàm ꞌym wainuromo wiko maꞌe ài. Pehàpehàz màràn ywy rehe peneko pà kury. Pon ywy rehe peiko, Karaz ywy rehe peiko no, Kapanoz ywy rehe peiko no, Az ywy rehe peiko no, Mixin ywy rehe peiko no. Pitàitàigatu peiko amo ywy rehe no. Penexanexak Tupàn Zaneru aꞌe, taꞌe ipurexaexak wer tuwe penehe aꞌe xe. Umur kar Wekwe Puràg peinuromo. Hekwe Puràg pemonokatu ikatu ꞌym maꞌe wi uzeupe aꞌe, ikatuahy maꞌe romo pemuigo kar pà aꞌe. — Peruzar Zezuz Penuwihawete nehe, iꞌi peme aꞌe no. Taꞌe Zezuz umàno aꞌe xe, pemukatu kar pà Tupàn pe aꞌe xe. Tuwe pepuhareko katu aꞌe nehe. Tuwe pemupytuꞌu kar maꞌe wi pekyze re nehe no."
60,1,3,"— Tupàn zanemuigo kar putar uzepyr nehe, iꞌi Pet aꞌe kuryTuwe ximumeꞌu Tupàn ikatu haw nehe, izupe nehe. Tupàn aꞌe, Zanezar Zezuz Zaneruwihawete tu romo hekon aꞌe. Zanepuhareko katu aꞌe, aꞌe rupi zanemuigo kar ukweraw wi maꞌe kwer zàwenugar romo aꞌe. Zanemuigo kar putar uzepyr tuweharupi nehe. Taꞌe umugweraw kar Zezuz Zaneruwihawete aꞌe xe, imàno re aꞌe xe. Aꞌe rupi tuweharupi xiàro tur àwàm zane kury. Nazapytuꞌu kwaw hàro re. Tupàn uzapo putar ikatuahy maꞌe wemiruzeꞌeg wanupe aꞌe nehe. Omonokatu ikatuahy maꞌe ywate aꞌe. Amo ꞌar mehe umur putar aꞌe maꞌe wemiruzeꞌeg wanupe nehe. Aꞌe maꞌe ywate har naꞌiaiw kwaw aꞌe pe nehe. Nukàzym kwaw aꞌe wi nehe."
60,1,5,"Omonokatu aꞌe maꞌe peme aꞌe. Pezeruzar Zezuz rehe. Aꞌe rupi Tupàn pepyro aꞌe, taꞌe ikàg aꞌe xe. Pepyro putar tatahu wi aꞌe nehe, pemuigo kar pà uzepyr tuweharupi aꞌe nehe. Iahykaw rehe umumeꞌu putar zanepyro haw aꞌe nehe, teko nànàn aꞌe nehe."
60,1,6,"Penurywete nehe ty wà, taꞌe Tupàn uzapo putar ikatuahy maꞌe peme aꞌe nehe xe, pemurywete kar pà ywate aꞌe nehe xe. Pezemumikahy putar ko ꞌar rehe nehe kury, taꞌe pepuraraw putar maꞌerahy teteaꞌu nehe kury xe."
60,1,7,"Uzeruzar ꞌym maꞌe upuraraw kar putar maꞌerahy peme aꞌe wà nehe. Tupàn numupytuꞌu kar kwaw aꞌe wà nehe. Taꞌe pekàg putar ipuraraw mehe nehe xe. Aꞌe mehe teko uzeꞌeg putar nezewe peme aꞌe wà nehe. — Uzeruzar tuwe Zezuz rehe aꞌe wà, iꞌi putar peme aꞌe wà nehe. Aze zanepurexak wer ita hekuzar katu maꞌe or her maꞌe heny katu maꞌe ikatu haw rehe nehe, ximupyràn tata pupe nehe. Hepuxi kwer wapyk iꞌaromo nehe. Xityk izuwi. Upyta xo ikatuahy maꞌe zutykaꞌi nehe. Nezewegatete pezeruzar haw no. Ikatu weraꞌu aꞌe ita wi Tupàn pe aꞌe. Aꞌe rupi xixak putar ikatu haw nehe, aze xipuraraw maꞌerahy nehe. Maꞌerahy ipuraraw paw aꞌe, nuzawy kwaw tata aꞌe. Aze napepytuꞌu kwaw pezeruzar ire nehe, maꞌerahy ipuraraw mehe nehe, napepytuꞌu pixik kwaw pezeruzar ire nehe. Aꞌe rupi Zezuz Zaneruwihawete purupe izexak kar mehe nehe, aꞌe ꞌar mehe nehe, umumeꞌu putar uzehe pezeruzar katu haw aꞌe nehe. Peiko putar ikàg maꞌe romo ipuràg eteahy maꞌe romo aꞌe ꞌar mehe nehe no. Umumeꞌu putar pekatu haw teko wanuwa rupi paw rupi aꞌe ꞌar mehe nehe no. Teko pemuawate katu putar aꞌe wà nehe."
60,1,8,"Pezamutar katu Zezuz peiko. Napexak pixik kwaw. Pezeruzar hehe no. Napexak kwaw no. Aꞌe rupi penurywete kury. Uhuaꞌu penurywete haw. Napepuner kwaw penurywete haw paw imumeꞌu haw rehe, taꞌe penurywete azeharomoete xe. Penurywete peiko kury, taꞌe pepyhyk zepyro haw pe xe. Pezeruzar haw rehe pe kury xe."
60,1,10,"Tupàn zeꞌeg imumeꞌu har kwehe arer aꞌe wà, wekar tuwe purupyro haw aꞌe wà. Upuranu purehe wà no. — Maꞌe ꞌar mehe Tupàn zanepyro putar aꞌe nehe, iꞌi purupe aꞌe wà. Umumeꞌu maꞌe ikatu maꞌe aꞌe wà, peme Tupàn hemimur ràm aꞌe wà. — Màràn ꞌar mehe Tupàn umur kar putar zanepyro har zanewe aꞌe nehe, iꞌi izupe wà. — Maꞌe taw pe uzexak kar putar nehe, iꞌi izupe wà. Zaneruwihawete Hekwe aꞌe, uhem wapyꞌa pe aꞌe. Umumeꞌu Purupyro Maꞌe hemiapo ràm wanupe. — Purupyro maꞌe upuraraw putar maꞌerahy teteaꞌu aꞌe nehe, iꞌi Hekwe wanupe. — Ipuraraw paw ire wiko putar tuwihawete ikàg maꞌe romo nehe, ipuràg eteahy maꞌe romo nehe, iꞌi wanupe."
60,1,12,"— Pemuapyk hezeꞌeg pape rehe nehe, iꞌi Tupàn Hekwe aꞌe awa wanupe. — Aꞌe rupi amo ꞌar mehe teko ukwaw putar Purupyro Maꞌe aꞌe wà nehe, iꞌi wanupe. Aꞌe rupi aꞌe Tupàn zeꞌeg imumeꞌu har umuapyk izeꞌeg pape rehe aꞌe wà. Aꞌe rupi ko ꞌar rehe pepuner aꞌe zeꞌeg imugeta haw rehe kury. Taꞌe umumeꞌu Zaneruwihawete Zezuz tur àwàm aꞌe wà xe, purupe aꞌe wà xe. Tupàn zeꞌeg puràg imumeꞌu har ko ꞌar rehe har aꞌe wà no, umumeꞌu waiko purupe aꞌe wà no. Peinu imumeꞌu mehe no. Tekwe Puràg umur ukàgaw wanupe aꞌe, aꞌe zeꞌeg imumeꞌu kar pà wanupe aꞌe. Tupàn umur Wekwe Puràg wanupe aꞌe, ywak wi aꞌe. Te Tupàn heko haw pe har aꞌe wà, nukwaw katu kwaw ko maꞌe aꞌe wà. Nukwaw kwaw aꞌe wà. Pekwaw katu pe. Ipurukwaw wer zepe hehe wà."
60,1,13,"Tupàn zanerenoz ikatu maꞌe romo zanemuigo kar pà aꞌeTupàn umur putar ikatuahy maꞌe peme nehe, Zezuz Zaneruwihawete tur mehe nehe. Peàrogatu tur àwàm nehe. Pemaꞌenukwaw tuwe Zezuz rehe nehe."
60,1,14,"Peruzar Tupàn zeꞌeg nehe ty wà. Kwehe mehe ikatu ꞌym maꞌe rehe pepurapo wer peiko, taꞌe napekwaw kwaw Zezuz pe xe. Pepurapo wer zo agwer maꞌe rehe nehe kury. Peiko zo agwer maꞌe rehe ipurapo wer maꞌe romo nehe."
60,1,15,"Pezemonokatu Tupàn pe nehe. Maꞌe paw iapo mehe peiko ikatuahy maꞌe romo nehe. Taꞌe Tupàn penenonenoz har aꞌe xe, ikatuahy maꞌe romo hekon aꞌe xe. Nuzapo pixik kwaw ikatu ꞌym maꞌe aꞌe."
60,1,16,"Nezewe iꞌi Tupàn zeꞌeg kwehe arer aꞌe. — Petyryk ikatu ꞌymaw wi nehe, taꞌe atyryk ikatu ꞌymaw wi ihe no xe, iꞌi zaneipy wanupe."
60,1,17,"Aze pezeꞌeg Tupàn pe nehe, — Heru, peze izupe nehe. Aze amo uzapo ikatu ꞌym maꞌe nehe, Tupàn umumeꞌu putar hemiapo kwer aꞌe nehe. Pitàitàigatu teko wanemiapo kwer umumeꞌu putar nehe. — Namumeꞌu kwaw neremiapo kwer nehe, niꞌi kwaw amo pe. Aꞌe rupi, ko ywy rehe peneko mehe pemuwete katu Tupàn nehe."
60,1,18,"Taꞌe pekwaw katu Zezuz penekuzaromo imàno awer pe xe. Tupàn umumàno kar waꞌyr imono penekuzaromo aꞌe. Aꞌe rupi pepyro penemiapo kwer ikatu ꞌym maꞌe wi. Taꞌe peiko penàmuzgwer wazàwe aꞌe ꞌar mehe xe. Zaneremetarer tàtà maꞌe or her maꞌe aꞌe, parat her maꞌe aꞌe no, ukàzym zanewi aꞌe. Zezuz imàno awer uzawy temetarer. Nukàzym pixik kwaw zanewi nehe."
60,1,19,"Tupàn pepyro aꞌe, taꞌe Zaneruwihawete umàno penekuzaromo aꞌe xe. Uhuaꞌu penekuzar aꞌe. Àràpuhàrànaꞌyr izuka pyrer ikatuahy maꞌe ài hekon aꞌe. Naheta kwaw ikatu ꞌymaw hehe. Kwehe mehe zutew uzuka Àràpuhàrànaꞌyr Tupàn huwa rupi aꞌe wà, wemiapo kwer ikatu ꞌym maꞌe hekuzaromo aꞌe wà. Zezuz umàno zaneremiapo kwer ikatu ꞌym maꞌe hekuzaromo aꞌe, Àràpuhàrànaꞌyr ài aꞌe."
60,1,20,"Ywy iapo ꞌym mehe Tupàn wexaexak waꞌyr Zezuz aꞌe, zanepyro har romo imuigo kar pà aꞌe. Ko ꞌar rehe umur kar xe aꞌe kury, ywy rehe har romo imuigo kar pà aꞌe kury. Taꞌe ipurupyro wer penehe aꞌe xe."
60,1,21,Tupàn umugweraw kar Zezuz imàno re. Aꞌe re umuigo kar tuwihawete ikàg maꞌe ipuràg eteahy maꞌe romo no. Aꞌe rupi pezeruzar tuwe Tupàn rehe. Peàrogatu ipyr peho àwàm peiko.
60,1,22,Peruzar katu zeꞌeg azeharomoete har. Aꞌe rupi pezemukatu Tupàn huwa rupi. Aꞌe rupi pezamutar amogwer uzeruzar maꞌe peiko pe wà kury. Pezeamutamutar katu tuwe nehe.
60,1,23,"Izypy mehe zazexak kar zane, taꞌe zaneru ywy rehe har zanemuzàg aꞌe wà xe. Zaneru ywy rehe har aꞌe wà, umàno aꞌe wà. Zamàno putar zane nehe no. — Zanezexak kar awer ipy, zaꞌe izupe. Ko ꞌar rehe zazexak kar wi kwez kury, Tupàn ipurumuzàmuzàg romo zane kury. Tupàn numàno kwaw aꞌe. Zazexak kar wi ipurumuzàmuzàg romo zane, taꞌe zazeruzar izeꞌeg rehe zane xe. — Zanezexak kar wi haw, zaꞌe izupe."
60,1,24,"Taꞌe nezewe iꞌi Tupàn zeꞌeg kwehe arer aꞌe xe.Teko paw rupi aꞌe wà,Kaꞌapiꞌi ài wanekon aꞌe wà.Wakàgaw wapuràgaw aꞌe wà,Nuzawy kwaw kaꞌapiꞌi putyr aꞌe wà.Uxinig kaꞌapiꞌi.Iputyr uxinig uꞌar pà izuwi no."
60,1,25,Teko ukwaw putar izeꞌeg tuweharupi aꞌe wà nehe.Urumumeꞌu aꞌe zeꞌeg puràg peme ure.
60,2,1,Uzeꞌeg ita purumuigo kar maꞌe rehe aꞌe kuryAꞌe rupi pepytuꞌu ikatu ꞌym maꞌe paw iapo re nehe ty wà. Pepytuꞌu penemuꞌem ire nehe. Penemuꞌem zo penemiapo kwer rehe nehe. Peiko Tupàn zeꞌeg heruzar harete romo nehe. Pepytuꞌu penewyrowyroahy re nehe. Pepytuꞌu amo wanupe pezeꞌeg zemueteahy re nehe.
60,2,2," Nezewe iꞌi Tupàn zeꞌeg kwehe arer aꞌe. — Pekwaw Zanezar ikatu haw kury. Peiko kwareraꞌi uzexak kar romo maꞌe ài. Kwareraꞌi ipuruꞌu wer uhy ikamy kwer rehe aꞌe. Nezewegatete pezemuꞌe Tupàn zeꞌeg rehe nehe. Kwareraꞌi tuaꞌu ikamy kwer iꞌu re. Nezewegatete aze pezeruzar Tupàn zeꞌeg rehe nehe, pepyro putar aꞌe nehe. Pezeruzar Zanezar rehe. Ita tàpuz iwy pe har ài hekon aꞌe. Tàpuz iapo har aꞌe wà, aze nukwaw katu kwaw iapo haw aꞌe wà, weityk ita ikatu maꞌe aꞌe wà. Omono ita ikatu ꞌym maꞌe tàpuz iwy pe wà. Nezewegatete Tupàn iàmàtyryꞌymar aꞌe wà, nuzeruzar kwaw Zezuz rehe wà. — Naꞌikatu kwaw, iꞌi izupe wà. Tupàn nuzeꞌeg kwaw nezewe. — Ikatuahy, iꞌi tuwe izupe. Pezeruzar Zezuz Zaneruwihawete rehe. Aꞌe rupi Tupàn uzekaiw katu penehe. Aze ita ikatu nehe, tàpuz ikatu putar nehe no. Nuꞌar kwaw nehe. Zezuz aꞌe, ita tàpuz iwy pe har ài hekon aꞌe. Peruzar izeꞌeg nehe. Aꞌe mehe peiko putar tàpuz ài izupe nehe. Aꞌe mehe zaiko putar Tupàn hàpuzuhu ài nehe, taꞌe Hekwe wiko putar zaneinuromo aꞌe nehe xe. Xaxeto aꞌe wà, umaꞌereko tuweharupi tàpuzuhu pupe wà, maꞌe imono pà Tupàn pe wà. Pezeruzar Zezuz Zaneruwihawete rehe. Aꞌe rupi peiko Xaxeto ài. Pekatu izupe kury, taꞌe Zezuz oꞌok ikatu ꞌym maꞌe pewi aꞌe xe. Pezapo putar maꞌe Tupàn pe nehe, hàpuzuhu rehe uzekaiw maꞌe wazàwe nehe. Penemiapo ràm ikatu putar izupe nehe no. Taꞌe Hekwe Puràg umur putar ukàgaw peme aꞌe nehe xe, ikatu maꞌe iapo kar pà peme aꞌe nehe xe."
60,2,6,"Taꞌe nezewe iꞌi Tupàn zeꞌeg kwehe arer aꞌe xe.Xiàw taw pe wiko putar aꞌe nehe.Hehe uzeruzar maꞌe aꞌe wà nehe,nuzemumikahy pixik kwaw aꞌe wà nehe."
60,2,7,"Aze pezeruzar hehe nehe, aꞌe ita tàpuz iwy pe har zàwenugar ikatuahy putar peme aꞌe nehe. Aze napezeruzar kwaw hehe nehe, aꞌe mehe Tupàn zeꞌeg kwehe arer uzeapo putar penemiapo kwer imumeꞌu har romo aꞌe nehe. Nezewe iꞌi aꞌe zeꞌeg. — Tàpuz iapo har weityk ita imono wà, taꞌe ita naꞌikatu kwaw wanupe xe. Tupàn omono aꞌe ita tàpuz iwy pe aꞌe, Imukàg kar har romo aꞌe."
60,2,8,"Nezewe iꞌi amo Tupàn zeꞌeg kwehe arer aꞌe no.Tupàn uzepyk putar wanehe nehe,"
60,2,9,"Tupàn hemixamixak kwer romo peiko pe. Xaxeto ài peiko, tuwihawete pe umaꞌereko maꞌe romo peiko. Tupàn hemiruzeꞌegete romo peiko. Penexanexak aꞌe. — Pemumeꞌu heremiapo kwer peho teko nànàn nehe, taꞌe ikatuahy heremiapo kwer ihe xe, iꞌi iko peme. Aze teko wata pyhaw wà nehe, nuexak kwaw wape ràm wà nehe. Izypy mehe peiko pyhaw wata maꞌe wazàwe, taꞌe napekwaw kwaw Tupàn hape rupi peho haw xe. Tupàn penenonenoz aꞌe. Aꞌe rupi pekwaw hape rupi peho haw kury. ꞌAromo wata maꞌe wazàwe peiko kury."
60,2,10,Izypy mehe napeiko kwaw Tupàn hemiruzeꞌeg romo. Ko ꞌar rehe peiko hemiruzeꞌeg romo kury. Izypy mehe napekwaw kwaw ikatu haw. Pepuhareko tuwe aꞌe. Ko ꞌar rehe pekwaw katu pepuhareko haw kury.
60,2,11,"Zaiko Tupàn pe umaꞌereko maꞌe romo zaneAze amo teko oho amo ae ywy rehe wà nehe, aze upyta aꞌe pe wà nehe, naꞌikatu kwaw aꞌe ywy rehe har wanupe wà nehe, taꞌe nuiko kwaw wànàm romo aꞌe wà nehe xe. Peiko weko haw ꞌym me wiko maꞌe wazàwe. Uzeruzar ꞌym maꞌe uzapo ikatu ꞌym maꞌe waiko wà. Napeiko kwaw wazàwe, taꞌe pepytuꞌu iapo re xe. Pezypyrog zo iapo pà nehe, aꞌe peme, hemyrypar wà. Aze zauxiapekwer oho puràmàtyryꞌymaw pe nehe, umeꞌegatu putar wàmàtyryꞌymar wanehe nehe. — Aze nameꞌe kwaw wanehe nehe, hezuka putar wà nehe, iꞌi uzeupe. Nezewegatete aze xiapo zaneremiapo putar haw zutykaꞌi nehe, xiapo putar ikatu ꞌym maꞌe nehe. Pezapo zo ikatu ꞌym maꞌe nehe."
60,2,12,"Uzeruzar ꞌym maꞌe wainuromo peneko mehe nehe, peiko ikatuahy maꞌe romo nehe. Pezapo zo ikatu ꞌym maꞌe nehe. Aꞌe rupi aze awa uzeꞌeg zemueteahy penehe nehe, amogwer nuzeruzar kwaw izeꞌeg rehe wà nehe, taꞌe ukwaw putar pekatu haw wà nehe xe. Aꞌe rupi aꞌe teko umumeꞌu putar Tupàn ikatu haw izupe wà nehe, Zezuz tur mehe wà nehe, taꞌe xo ikatu maꞌe zo pezapo peiko pe nehe xe."
60,2,13,Peruzar penuwihaw wazeꞌeg nehe. Taꞌe nezewe haw ikatu Zanezar pe xe. Peruzar peywy rehe har ikàg weraꞌu maꞌe zeꞌeg nehe no.
60,2,14,"Peruzar amogwer peywy rehe har wanuwihaw pe wà nehe no. Taꞌe Tupàn umur kar aꞌe tuwihaw zanewe aꞌe wà xe. Aꞌe tuwihaw uzepyk putar imunar maꞌe wanehe wà nehe, upuruzuka maꞌe wanehe wà nehe no. Taꞌe Tupàn umuzepyk kar aꞌe teko aꞌe tuwihaw wanupe aꞌe wà xe. Teko uzeꞌegatu putar ikatu maꞌe iapo har wanehe wà nehe no, taꞌe Tupàn umuzeꞌegatu kar aꞌe wà xe."
60,2,15,"Pezapo ikatuahy maꞌe teteaꞌu nehe. Tupàn uputar nezewe haw aꞌe. Aꞌe mehe aꞌe teko aꞌe wà, aꞌe maꞌe kwaw ꞌymar aꞌe wà, nuzeꞌeg zemueteahy kwaw penehe aꞌe wà nehe, taꞌe amogwer ukwaw putar pekatu haw aꞌe wà nehe xe."
60,2,16,"Ikatu ꞌym maꞌe iapo har aꞌe wà, Zurupari hemiruzeꞌeg romo wanekon aꞌe wà. Uzapo kar wemiapo putar haw wanupe aꞌe. Wazar romo hekon aꞌe. Peiko Zezuz rehe uzeruzar maꞌe romo kury. Aꞌe rupi Zurupari nuiko kwaw pezar romo kury. Pepytuꞌu ikatu ꞌym maꞌe iapo re nehe kury. Pepuner wyzài maꞌe iapo haw rehe nehe. — Azapo putar te ikatu ꞌym maꞌe nehe kury, taꞌe naheta kwaw hezar ihewe aꞌe kury xe, peze zo nehe. Peiko Tupàn hemiruzeꞌeg romo tuweharupi nehe, ikatu maꞌe zutykaꞌi iapo pà nehe."
60,2,17,"Pezeruzeꞌegatu teko wanehe upaw rupi nehe. Pezamutar katu amogwer uzeruzar maꞌe pe wà nehe. Pekyze Tupàn wi nehe, heruzar pà nehe. Pemuawate katu peywy rehe har wanuwihaw ikàg weraꞌu maꞌe nehe no."
60,2,18,"Teko upuraraw kar py maꞌerahy peme aꞌe wà kuryAzeꞌeg putar amo pe umaꞌereko e maꞌe wanupe kury. Peruzar pezar wazeꞌeg nehe. Pemuawate katu pe wà nehe. Aze ikatu peme wà nehe, ikatu maꞌe iapo pà peme wà nehe, pemuawate katu pe wà nehe. Aze naꞌikatu kwaw peme wà nehe, aze upuraraw kar maꞌerahy peme wà nehe, pemuawate wiwi pe wà nehe no. Taꞌe pezar romo wanekon aꞌe wà xe."
60,2,19,"Aze pekwaw Tupàn hemiapo putar haw nehe, aze pezapo nehe, aꞌe mehe teko upuraraw kar putar maꞌerahy peme wà nehe. Aꞌe mehe Tupàn uzapo putar ikatuahy maꞌe peme nehe, pemurywete kar pà nehe."
60,2,20,"Aze pezapo ikatu ꞌym maꞌe pezar wanupe nehe, aze aꞌe re pezar pepetek aꞌe wà nehe, Tupàn nuzapo kwaw ikatu maꞌe peme nehe. Aze xo ikatuahy maꞌe zo pezapo pezar wanupe nehe, aze aꞌe re pepetek wà nehe, aꞌe mehe Tupàn uzapo putar ikatu maꞌe peme nehe, pemurywete kar pà nehe."
60,2,21,"Taꞌe Tupàn penenoz aꞌe xe, ikatuahy maꞌe iapo kar pà peme aꞌe xe. Taꞌe Zaneruwihawete Zezuz upuraraw maꞌerahy kwer penekuzaromo aꞌe xe, pepyro haw rehe aꞌe xe. Aꞌe rupi, peiko izàwe nehe. Pezapo maꞌe hemiapo kwer zàwenugar nehe."
60,2,22,Nuzapo pixik kwaw ikatu ꞌym maꞌe aꞌe. Nahemuꞌem pixik kwaw teko wanupe.
60,2,23,"Tuwihaw uzeꞌeg zemueteahy hehe wà. Nuzeꞌeg zemueteahy kwaw wanehe aꞌe. Upuraraw kar maꞌerahy teteaꞌu izupe wà. — Azepyk putar penehe ihe nehe, niꞌi kwaw wanupe. — Tupàn wexak wanemiapo kwer aꞌe. Uzepyk putar wanehe nehe, taꞌe pureruzeꞌeg maꞌe ikatuahy maꞌe romo hekon aꞌe xe, iꞌi wanupe."
60,2,24,"Zaneruwihawete umàno ywyra kanetar rehe aꞌe, zaneremiapo kwer ikatu ꞌym maꞌe hekuzaromo aꞌe. Aꞌe rupi zapuner ikatu ꞌym maꞌe iapo re zanepytuꞌu haw rehe kury. Zapuner ikatuahy maꞌe iapo haw rehe tuweharupi nehe. Zauxiapekwer umugaz Zezuz aꞌe wà, izuka ꞌym mehe aꞌe wà. Upuraraw maꞌerahy kwer aꞌe, aꞌe rupi zanekatu Tupàn pe zane kury."
60,2,25,"Aze naheta kwaw Àràpuhàràn wanehe uzekaiw maꞌe wà nehe, Àràpuhàràn ukàzym putar kaꞌa pe wà nehe. Kwehe mehe peiko Àràpuhàràn kaꞌa pe ukàzym maꞌe kwer wazàwe. Tupàn penerur kwez Zezuz pe kury. Peruzar penehe uzekaiw maꞌe peiko kury. Peiko Àràpuhàràn wazàwe. Wamonoꞌogar zàwenugar romo hekon aꞌe. Pepyro tatahu wi."
60,3,1,"Pet uzeꞌeg hemireko maꞌe wanupe aꞌe kury, imen maꞌe wanupe no Azeꞌeg putar kuzàgwer wanupe ihe nehe kury. Peruzar pemen pe wà nehe. Aꞌe rupi aze Tupàn zeꞌeg rehe uzeruzar ꞌym maꞌe romo wanekon wà nehe, wexak putar penemiapo kwer ikatu maꞌe wà nehe, uzeruzar putar hehe wà nehe no, pekatu haw hexak ire wà nehe. Aze pemumeꞌu Tupàn zeꞌeg wanupe nehe, ikatu nehe. Aze napemumeꞌu kwaw wanupe nehe, ikatu nezewe mehe nehe no. Taꞌe wexak putar penemiapo kwer ikatuahy maꞌe wà nehe xe. — Azeharomoete heremireko umuwete katu Tupàn aꞌe, iꞌi putar peme wà nehe."
60,3,3,"— Hepurexak kar wer hepuràg eteahy haw rehe amogwer wanupe nehe, aꞌe rupi azekàmuguz katu putar nehe, amunehew putar ita hekuzar katu maꞌe nehe no, amunehew putar heropoz ipuràg eteahy maꞌe nehe no, peze zo nehe."
60,3,4,"Tàritykaꞌi penopoz izemàner putar nehe. Ita hekuzar katu maꞌe or her maꞌe ukàzym putar pewi nehe. Pepuràg eteahy haw nezewegatete no. — Ipuràg eteahy kwez kuzà, niꞌi kwaw Tupàn peme. Nuexak kwaw pepuràg eteahy haw. Aze peruzar pemen nehe, aꞌe mehe pekatu putar Tupàn pe nehe. Aze pezapo ikatu maꞌe amogwer wanupe nehe, aꞌe mehe pekatu Tupàn pe nehe."
60,3,5,"Kwehe mehe kuzàgwer aꞌe wà, Tupàn imuwete har aꞌe wà, Tupàn rehe uzeruzar maꞌe aꞌe wà, weruzar umen aꞌe wà. Aꞌe rupi ipuràg eteahy aꞌe wà. Ikatu Tupàn pe wà."
60,3,6,"Aꞌe kuzà Xar her maꞌe nezewe hekon aꞌe no. Weruzar umen aꞌe. Àmàrààw wiko imen romo. — Hezar, iꞌi Xar umen pe. Pe no zàkwà wà. Peiko putar Xar hemiàriro wazàwe nehe, aze pezapo ikatu maꞌe peho peiko nehe, aze napekyze kwaw maꞌe wi nehe no."
60,3,7,"Azeꞌeg putar awa kwer wanupe kury. Penemireko naꞌikàg kwaw pezàwe aꞌe wà. Aꞌe rupi, — Pezekaiw katu wanehe nehe, aꞌe peme. Pemuawate katu penemireko pe wà nehe. Taꞌe aꞌe wà nehe no xe, wiko putar Tupàn pyr tuweharupi aꞌe wà nehe no xe. Taꞌe Tupàn umuigo kar putar uzepyr aꞌe wà nehe no xe. Pezekaiw katu wanehe nehe, wamuawate katu pà nehe. Aze peruzar ko zeꞌeg nehe, Tupàn penenu putar nehe, izupe pezeꞌeg mehe nehe."
60,3,8,"Pezapo zo ikatu ꞌym maꞌe nehe, peme maꞌerahy ipuraraw kar har wanupe neheTuwe pitài zo pemaꞌenukwaw paw nehe, penemigwaw nehe no. Pezeamutamutar katu nehe. Peiko imuꞌe katu pyrer romo nehe, pepuruzukaiw zo amo wanupe nehe."
60,3,9,"Aze amo uzapo ikatu ꞌym maꞌe newe nehe, ezapo zo ikatu ꞌym maꞌe izupe nehe. Aze amo uzeꞌeg zemueteahy nerehe nehe, ezeꞌeg zemueteahy zo hehe nehe. Ezeꞌegatu izupe nehe. — Tuwe Tupàn uzapo ikatuahy maꞌe newe nehe, ere izupe nehe. Taꞌe nezewe iꞌi Tupàn kwehe mehe aꞌe xe, nerexak mehe aꞌe xe. — Azapo putar ikatuahy maꞌe newe ihe nehe, iꞌi newe."
60,3,10,"Nezewe iꞌi Tupàn zeꞌeg kwehe arer aꞌe.Aze awa heko wer hurywete maꞌe romo nehe,Aze uputar weko àwàm ikatu maꞌe nehe,Tuwe nuzeꞌeg zemueteahy kwaw amo wanehe nehe, amo wanupe nehe.Tuwe upytuꞌu wemuꞌem ire nehe."
60,3,11,Etyryk ikatu ꞌymaw wi nehe.Ezapo xo ikatu maꞌe zo nehe.Ekar zeàmàtyryꞌym ꞌymaw.Epytuꞌu zo hekar ire nehe.Aꞌe mehe erehem putar izupe nehe.
60,3,12,"Taꞌe Zanezar uzekaiw katu wanehe aꞌe xe,Ikatu maꞌe iapo har wanehe aꞌe xe.Uzeapyaka wazeꞌeg rehe aꞌe no,Izupe wazeꞌeg mehe aꞌe no.Uzepyk putar ikatu ꞌym maꞌe iapo har wanehe aꞌe nehe no,Wàmàtyryꞌym pà aꞌe nehe no."
60,3,13,"Uzeruzar maꞌe upuraraw putar maꞌerahy wà neheAze pepurapo wer tuwe ikatuahy maꞌe rehe nehe, teko nuzapo kwaw ikatu ꞌym maꞌe peme aꞌe wà nehe."
60,3,14,"Aze teko upuraraw kar maꞌerahy penemiapo ikatu maꞌe rehe peme wà nehe, penurywete nehe. Pekyze zo teko wanuwi nehe. Maꞌe azapo putar nehe, peze zo nehe."
60,3,15,"Pemuwete katu Zaneruwihawete nehe. Pemuigo kar pezar romo nehe, heruzar pà nehe. Aze amo upuranu penehe wà nehe, wyzài ꞌar mehe wà nehe, — Màràzàwe tuwe erezeruzar Zezuz rehe, aze iꞌi peme wà nehe, pemumeꞌu pezeruzar haw wanupe nehe."
60,3,16,"Imumeꞌu mehe pezeꞌeg ahyahy zo wanupe nehe. Pemuwete pe wà nehe, wanupe pezeꞌeg mehe pe wà nehe. Pezapo zo ikatu ꞌym maꞌe nehe. Aꞌe mehe, aze amo uzeꞌeg zemueteahy penehe wà nehe, aꞌe re imaranugar putar uzeꞌeg zemueteahy re wà nehe. — Zezuz tuwihawete hemiruzeꞌeg romo wanekon wà. Xo ikatu maꞌe uzapo wà, iꞌi putar peme wà nehe."
60,3,17,"Aze pezapo ikatu ꞌym maꞌe nehe, aze aꞌe re teko upuraraw kar maꞌerahy peme wà nehe, naꞌikatu kwaw nezewe haw Tupàn pe nehe. Aze pezapo xo ikatu maꞌe zo nehe, pekatu putar Tupàn pe nehe. Aze Tupàn numupytuꞌu kar kwaw teko peme maꞌerahy ipuraraw kar ire wà nehe, pepuraraw aꞌe maꞌerahy nehe. Taꞌe pekatu Tupàn pe pe xe."
60,3,18,"Taꞌe Zaneruwihawete aꞌe ae aꞌe xe, umàno penekuzaromo aꞌe xe. Pitài haw umàno ikatu ꞌym maꞌe hekuzaromo. Numàno wi pixik kwaw nehe. Ikatuahy. Umàno teko ikatu ꞌym maꞌe wanekuzaromo. Taꞌe ipureraha wer wanehe Tupàn pe xe. Zauxiapekwer uzuka aꞌe wà. Imàno re Hekwe uzewyr wi wetekwer pe. Aꞌe rupi ukweraw wi umàno re."
60,3,19," Hekwe uzeꞌeg oho amogwer tekwe wapyr aꞌe, imunehew pyrer wapyr aꞌe, wamunehew paw pe aꞌe. Kwehe mehe Tupàn uzapo kar kanuhu uhuaꞌu maꞌe Noe pe aꞌe. — Tupàn umugyr kar putar àmànuhu aꞌe nehe, iꞌi Noe teko wanupe aꞌe. — Pepytuꞌu ikatu ꞌym maꞌe iapo re nehe, iꞌi wanupe. Nuzekaiw kwaw izeꞌeg rehe wà. Nuweruzar kwaw Tupàn zeꞌeg wà. Aꞌe rupi Tupàn uzepyk wanehe aꞌe. Umugyr kar tuwe àmànuhu wanupe aꞌe, wamumaw pà. Xo Noe zutykaꞌi numàno kwaw aꞌe wà, taꞌe wixe kanuhu pupe aꞌe wà xe. Noe iànàm uzepyro ꞌy wi nezewe aꞌe wà. Amogwer teko umàno paw rupi wà. Wanekwe oho tekwe wamunehew paw pe wà. Zezuz Hekwe oho aꞌe tekwe wapyr aꞌe, umàno re aꞌe. Umumeꞌu wi Tupàn zeꞌeg wanupe."
60,3,21,"Zanezeꞌeg wer nezewe teko wanupe. — Tupàn zanepyro tatahu wi aꞌe, zaneꞌe wer wanupe. Aꞌe rupi zazemuzahazahak kar zane. Zanezemuzahazahak kar mehe, — Zanekatu Tupàn pe zane kury, zaꞌe teko nànàn. — Aruzar putar Tupàn ihe nehe kury, azapo putar hemiapo putar haw ihe nehe kury, zaꞌe wanupe. Tupàn zanepyro zanezemuzahazahak kar mehe aꞌe, taꞌe umugweraw kar Zezuz Zaneruwihawete aꞌe xe. Uzeupir Zezuz Zaneruwihawete oho ywate aꞌe. Wapyk in Tupàn awyze har rehe kury. Tupàn heko haw pe har wanuwihaw romo hekon kury. Weruzeꞌeg amogwer ikàg maꞌe ywate har wanereko wà no."
60,4,1,"Zanekàg putar neheZaneruwihawete Zezuz upuraraw maꞌerahy teteaꞌu aꞌe, ko ywy rehe wiko mehe aꞌe. Umàno zanerekuzaromo. Xikwaw heko awer. Aꞌe rupi aze xipuraraw maꞌerahy nehe, zanekàg putar nehe no. Zezuz hemipuraraw kwer rehe zanemaꞌenukwaw mehe nazanepurapo wer kwaw ikatu ꞌym maꞌe rehe zane."
60,4,2,"Ko ywy rehe peneko mehe pezapo penemiapo putar haw peho peiko pe, ikatu ꞌym maꞌe iapo pà pe. Pepytuꞌu iapo re nehe kury. Peruzar Tupàn nehe kury, hemiapo putar haw iapo pà nehe kury."
60,4,3,"Izypy mehe peiko uzeruzar ꞌym maꞌe wazàwe, taꞌe pezapo penemimutar peho peiko xe. Peho penemireko ꞌym wapuhe pemen ꞌym wapuhe. Xo aꞌe maꞌe zo peputar no. Pekaꞌu no. Pezapo maiꞌu haw uhuaꞌu maꞌe no, pemaiꞌu e pà no. Pezapo kàwiahy iꞌu haw mynykaw uhuaꞌu maꞌe no. Peꞌu e kàwiahy no, pekaꞌu pà no. Pezapo ikatu ꞌym maꞌe no, Tupàn aꞌuaꞌu wamuwete katu pà no."
60,4,4,"Ko ꞌar rehe kury, uzeruzar ꞌym maꞌe aꞌe wà kury, ipytuhegatu aꞌe wà kury, taꞌe napezapo kwaw agwer maꞌe izypy mehe arer kury xe, taꞌe napeiko kwaw wazàwe kury xe. Aꞌe rupi uzeꞌeg zemueteahy penehe wà kury."
60,4,5,"Amo ꞌar mehe Tupàn uzepyk putar wanehe nehe, penehe uzeꞌeg zemueteahy maꞌe wanehe nehe. Taꞌe ukwaw teko wanemiapo kwer paw aꞌe xe. Ukwaw wikuwe maꞌe wanemiapo kwer paw rupi aꞌe. Ukwaw umàno maꞌe kwer wanemiapo kwer paw rupi aꞌe no. Amo ꞌar mehe umumeꞌu putar wanemiapo kwer teko wanuwa rupi nehe. Uzepyk putar ikatu ꞌym maꞌe iapo arer wanehe nehe no."
60,4,6,"Kwehe mehe amo umumeꞌu Tupàn zeꞌeg puràg amo teko wanupe aꞌe wà. Henu arer uzeruzar Zezuz rehe wà. Aꞌe re uzeruzar ꞌym maꞌe upuraraw kar maꞌerahy aꞌe uzeruzar maꞌe wanupe wà. Xo màràn zo umàno wà. Wamàno re wanekwe upyta Tupàn pyr wà, heruzar pà wà."
60,4,7,"Pezapo tuwe Tupàn hemiapo putar haw neheUhem eteaꞌi iahykaw kury, maꞌe paw imumaw paw kury. Peiko maꞌe kwaw par romo nehe. Pezeruzeꞌeg nehe. Nezewe mehe pepuner Tupàn pe pezeꞌegatu haw rehe nehe."
60,4,8,"Aze xiamutar katu amo zane wà nehe, nazanemaꞌenukwaw kwaw wanemiapo kwer ikatu ꞌym maꞌe rehe zane nehe. — Puramutar haw upyk ikatu ꞌym maꞌe teteaꞌu, zaꞌe zanezeupe. Aꞌe rupi pezeamutamutar katu nehe."
60,4,9,"Pezemuixeixe kar penàpunàpuz me nehe. Aze amo uzeruzar maꞌe uhem penàpuz me wà nehe, pemuger kar aꞌe pe wà nehe, pemono temiꞌu wanupe nehe. Pezeꞌeg zemueteahy zo wanehe nehe. — Umaiꞌu teteaꞌu weraꞌu putar wà nehe, peze zo wanehe nehe."
60,4,10,"Tupàn umur tuwe Wekwe Puràg zanewe aꞌe, ikatu maꞌe teteaꞌu iapo kar pà zanewe pitàitàigatu aꞌe. Uzapo kar amo maꞌe amo pe. Uzapo kar amo ae maꞌe amo ae pe. Uzeruzar maꞌe uzapo amo maꞌe izupe pitàitàigatu aꞌe wà. — Nazapo kwaw Tupàn hemiapo putar haw ihe nehe, peze zo nehe. Pezapo hemiapo putar haw nehe, pezepytywàtywàgatu pà nezewe mehe nehe."
60,4,11,"Aze amo umumeꞌu Tupàn zeꞌeg nehe, tuwe umumeꞌu zeꞌeg azeharomoete har nehe, Tupàn zàwegatete nehe. Aze amo upytywà amogwer wà nehe, tuwe iꞌi nezewe Tupàn pe nehe. — Emur nekàgaw ihewe nehe. Aꞌe mehe apuner wapytywàgatu haw rehe nehe, tuwe iꞌi izupe nehe. Aꞌe mehe teko uzeꞌegatu putar Tupàn rehe wà nehe, penemiapo kwer paw hexak pà wà nehe, taꞌe uzeꞌegatu putar Zezuz Zaneruwihawete rehe wà nehe xe."
60,4,12,Uzeruzar maꞌe upuraraw maꞌerahy aꞌe wàHemyrypar heremiamutar wà. Pepuraraw maꞌerahy peiko. Pepytuhegatu zo ipuraraw mehe nehe. Taꞌe tuweharupi uzeapo agwer maꞌe xe.
60,4,13,"Penurywete ipuraraw mehe nehe. Taꞌe Zaneruwihawete upuraraw maꞌerahy kwehe mehe aꞌe no xe. Aze pemyrypar imaꞌuhez nehe, pemono putar penemiꞌu kurer izupe nehe. Nezewegatete pepuraraw maꞌerahy peiko Zezuz zàwegatete no. Taꞌe upyta maꞌerahy ipuraraw pyr peme xe. Taꞌe peiko hemiruzeꞌeg romo xe. Penurywete nehe, aꞌe mehe, aze wexak kar ukàgaw upuràg eteahy haw purupe nehe, penurywete putar azeharomoete nehe."
60,4,14,"Peiko Zaneruwihawete hemiruzeꞌeg romo. Aze teko uzeꞌeg zemueteahy penehe nehe, hemiruzeꞌeg romo peneko haw rehe nehe, penurywete nehe, taꞌe Tupàn Hekwe ikàg maꞌe ipuràg eteahy maꞌe aꞌe xe, upyta pepyr aꞌe xe."
60,4,15,"Aze amo pepyr har uzuka amo nehe, naꞌikatu kwaw Tupàn pe nehe. Aze amo imunar amo ae maꞌe rehe nehe, naꞌikatu kwaw Tupàn pe nehe. Aze uzapo ikatu ꞌym maꞌe nehe, naꞌikatu kwaw Tupàn pe nehe. Aze umaꞌe amo ae imaꞌe nehe, izeꞌeg ꞌym rupi nehe, naꞌikatu kwaw Tupàn pe nehe. Aze tuwihaw uzepyk agwer maꞌe iapo har wanehe wà nehe, aꞌe mehe wemiapo kwer rehe maꞌerahy ipuraraw par romo wanekon putar wà nehe. Nuiko kwaw Zaneruwihawete hemiruzeꞌeg romo weko haw rehe maꞌerahy ipuraraw par romo wà nehe. Peiko Zaneruwihawete hemiruzeꞌeg romo. Aze pepuraraw maꞌerahy hemiruzeꞌeg romo peneko haw rehe nehe, pemaranugar zo nehe. — Nekatuahy urewe Tupàn, taꞌe ureruwihawete hemiruzeꞌeg romo uruiko ure xe, taꞌe — Zezuz hemimuꞌe, iꞌi teko urewe wà xe, peze Tupàn pe nehe. Taꞌe peraha Zezuz Zaneruwihawete her pezeupi xe."
60,4,17,Teko wanemiapo kwer imumeꞌu haw ꞌar uhem eteaꞌi kury. Tupàn umumeꞌu putar uzeruzar maꞌe wanemiapo kwer aꞌe nehe. Aꞌe re umumeꞌu putar uzeꞌeg puràg rehe uzeruzar ꞌym maꞌe wanemiapo kwer aꞌe nehe no. Uzepyk putar tuwe wanehe nehe. Xipuraraw maꞌerahy zaiko kury. Uzeruzar ꞌym maꞌe upuraraw weraꞌu putar maꞌerahy amo ae ꞌar mehe aꞌe wà nehe.
60,4,18,"Nezewe iꞌi Tupàn zeꞌeg kwehe arer aꞌe. — Zawaiw katu teko ikatu maꞌe tatahu wi wazepyro haw aꞌe wà. Maꞌe Tupàn uzapo putar uzehe uzeruzar ꞌym maꞌe wanupe nehe, ikatu ꞌym maꞌe wanupe nehe, ikatu ꞌym maꞌe iapo har wanupe nehe. Zawaiw katu weraꞌu tatahu wi wazepyro haw nehe."
60,4,19,"Pepuraraw maꞌerahy peiko ko ꞌar rehe, taꞌe Tupàn numupytuꞌu kar kwaw teko aꞌe wà xe, maꞌerahy peme ipuraraw kar ire aꞌe wà xe, ko ꞌar rehe aꞌe wà xe. Napepyro kwaw maꞌerahy wi ko ꞌar rehe. Pezeruzar tuwe peapo arer rehe nehe, ikatu maꞌe iapo pà tuweharupi nehe. — Apupyro putar ihe nehe, iꞌi zanewe. Zanepyro putar tuwe uzeꞌeg rupi katete nehe amo ꞌar mehe nehe."
60,5,1,"Pezekaiw katu Zezuz rehe uzeruzar maꞌe wanehe neheAenoz putar maꞌe xe ihe kury, peneruzeꞌegar wanupe ihe kury. Taꞌe uzeruzar maꞌe waneruzeꞌegar romo aiko ihe no xe. Aexak Zaneruwihawete Zezuz ihe, maꞌerahy ipuraraw mehe ihe. Umur putar ukàgaw upuràgaw ihewe aꞌe nehe. Aꞌe rupi ko maꞌe ainoz putar xe peme kury."
60,5,2,"Àràpuhàràn monoꞌogar aꞌe wà, uzekaiw katu weimaw wanehe aꞌe wà. Nezewegatete pezekaiw katu Zezuz rehe uzeruzar maꞌe wanehe nehe no. Taꞌe Tupàn pemuigo kar waneruzeꞌegar romo aꞌe xe. Hezekaiw wer neremiruzeꞌeg wanehe ihe, peze Tupàn pe nehe. Taꞌe nezewe haw Tupàn uputar aꞌe no xe. — Nahezekaiw katu wer kwaw wanehe ihe, peze zo wanupe nehe. — Xo temetarer hekuzaromo zo amaꞌereko putar ihe nehe, peze zo nehe. Pezekaiw wer tuwe wanehe nehe."
60,5,3,"— Aiko penuwihaw romo ihe, aꞌe rupi azapo kar putar maꞌe teteaꞌu peme ihe nehe, peze zo penemiruzeꞌeg wanupe nehe. Pezapo ikatuahy maꞌe tuweharupi nehe. Aꞌe mehe penemiruzeꞌeg uzapo putar ikatuahy maꞌe aꞌe wà nehe no, pezàwegatete aꞌe wà nehe no."
60,5,4,"Àràpuhàràn wamonoꞌogar aꞌe wà, uzekaiw katu weimaw wanehe aꞌe wà. Zaneruwihawete uzekaiw katu zanerehe aꞌe no. Aꞌe rupi — Àràpuhàràn wanehe uzekaiw maꞌe wanuwihaw, zaꞌe izupe. Ur wi mehe umekuzar putar penemiapo kwer ikatu maꞌe aꞌe nehe. Tuwihaw umunehew àkàg rehe har wà. Zezuz umur putar àkàg rehe har zàwenugar peme nehe, penemiapo kwer ikatu maꞌe hekuzaromo nehe. Nukàzym pixik kwaw aꞌe heny haw izuwi aꞌe."
60,5,5,"Azeꞌeg putar kwàkwàmo wanupe kury. Peruzar awa tuaꞌuhez maꞌe wazeꞌeg pe wà nehe. Pekatu pezeupeupe paw rupi nehe. — Aiko weraꞌu pewi ihe, peze zo amogwer wanupe nehe. — Aiko penuwihaw romo ihe, peze zo wanupe nehe. — Aiko penemiruzeꞌeg romo, peze tuwe wanupe nehe. — Aiko weraꞌu amo wanuwi ihe, aze amo teko iꞌi wà nehe, Tupàn nupuhareko kwaw aꞌe teko aꞌe wà nehe. — Naiko weraꞌu kwaw amo wanuwi ihe, aze iꞌi amo teko wà nehe, Tupàn upuhareko katu putar aꞌe teko aꞌe wà nehe."
60,5,6,"— Naiko weraꞌu kwaw amo wanuwi ihe, peze tuwe Tupàn pe nehe. Ikàg tuwe aꞌe. Aꞌe mehe amo ꞌar mehe nehe, iputar mehe nehe, pemukàg putar aꞌe nehe."
60,5,7,"Emono nepyꞌapyꞌa katu haw ꞌym Tupàn pe upaw rupi nehe, aꞌe mehe uzekaiw putar nerehe aꞌe nehe."
60,5,8,"Pemeꞌegatu nehe. Taꞌe tekwe ikatu ꞌym maꞌe wanuwihaw aꞌe xe, àzàg wanuwihaw aꞌe xe, ur zaneraikweromo zawaruhu ài aꞌe xe. Zawaruhu ipuruzuka wer miar rehe. Nezewegatete Zurupari ipurumupytuꞌu kar wer zanerehe zanezeruzar ire aꞌe no. Peruzar zo izeꞌeg nehe. Zezuz naꞌikatu kwaw Zurupari zeꞌeg heruzar har wanupe. Peiko zo wazàwe nehe."
60,5,9,"Pepytuꞌu zo Zezuz rehe pezeruzar ire nehe. Peruzar zo Zurupari nehe. Amogwer uzeruzar maꞌe aꞌe wà no, ywy nànàgatu har aꞌe wà no, upuraraw maꞌerahy waiko aꞌe wà no, pezàwegatete aꞌe wà no."
60,5,10,"Pemumaw putar màràn ꞌar maꞌerahy ipuraraw pà nehe. Aꞌe re Tupàn aꞌe, teko paw wapuhareko katu har aꞌe, penenoz har aꞌe, pemukatu putar aꞌe nehe. Peiko putar ikàg maꞌe romo ipuràg eteahy maꞌe romo nehe, Tupàn zàwe nehe, taꞌe pezeruzar Zezuz Zaneruwihawete rehe nehe xe. Tupàn pemukatu putar tuwe aꞌe nehe. Pemukàg putar nehe no, pemuzeruzar kar weraꞌu pà uzehe nehe no."
60,5,11,Tuwe wiko tuwihawete ikàg weraꞌu maꞌe romo tuweharupi nehe. Azeharomoete.
60,5,12,"Upaw eteaꞌi kuryXiwàn aꞌe, hepytywà iko aꞌe, ko hezeꞌeg imuapyk mehe aꞌe. Namumeꞌu kwaw zeꞌeg teteaꞌu xe peme ihe. Amono kar putar ko hepape peme ihe nehe kury, pemurywete kar pà ihe nehe kury, heremigwaw imumeꞌu pà peme ihe nehe kury. Azeharomoete zanepuhareko katu Tupàn aꞌe, tatahu wi zanepyro pà aꞌe. Pezeruzar tuwe hehe nehe."
60,5,13,"Uzeruzar maꞌe Mawiron tawhu pe har aꞌe wà, Tupàn hemixamixak kwer aꞌe wà, omono kar uzeꞌeg peme aꞌe wà no. — Pekatu pa, iꞌi peme wà. — Pekatu ma, iꞌi peme wà. Heraꞌyr Mak aꞌe no, omono kar uzeꞌeg peme aꞌe no."
60,5,14,"— Nekatu pa, peze pezeupeupe nehe, — Nekatu ma, peze pezeupe nehe. Taꞌe pezeamutamutar katu peiko xe, taꞌe pezamutar katu Zaneruwihawete Zezuz pe no xe, taꞌe peamutar katu aꞌe no xe. Tuwe Tupàn pemupytuꞌu kar maꞌe wi pekyze re nehe, taꞌe Zaneruwihawete hemiruzeꞌeg romo peiko pe no xe. Upaw kury. Pet."
61,1,1,"2 PetPet umumeꞌu Zezuz hemiruzeꞌeg romo weko haw aꞌe kuryIhe Ximàw Pet ihe. Zezuz Zaneruwihawete hemiruzeꞌeg romo aiko ihe, izupe umaꞌereko maꞌe romo aiko ihe no, hemimono karer romo aiko ihe no. Tupàn aꞌe, Zanepyro har Zaneruwihawete Zezuz aꞌe no, ikatuahy aꞌe wà, aꞌe rupi hemuzeruzar kar uzehe aꞌe wà. Pemuzeruzar kar uzehe aꞌe wà no. Amono kar putar ko hepape peme ihe nehe no."
61,1,2,"Pekwaw katu Tupàn pe. Pekwaw katu Zanezar Zezuz pe no. Aꞌe rupi, tuwe pepuhareko katu tuwe aꞌe wà nehe. Tuwe pemupytuꞌu kar maꞌe wi pekyze re aꞌe wà nehe no."
61,1,3,"Zanerenoz Tupàn aꞌeTupàn ikàgaw umur upaw rupi zanereko haw pupe iputar pyr zanewe wemimutar rupi aꞌe. Umaꞌenukwaw paw inuromo zanerenoz aꞌe, upuràg eteahy haw imur pà zanewe aꞌe, ukatu haw imur pà zanewe no."
61,1,4,"Umumeꞌu maꞌe wemiapo kàràm aꞌe, zanewe wemiapo kàràm aꞌe. — Ikatuahy maꞌe azapo kar putar heremiaihu wanupe ihe nehe, iꞌi purupe. Uzapo kar iko zanewe kury. Aꞌe rupi pepuner putar ikatu ꞌym maꞌe wi petyrykaw rehe nehe. Pepytuꞌu putar ikatu ꞌym maꞌe rehe pepurapo wer ire nehe no. Ywy rehe har ipurapo wer ikatu ꞌym maꞌe rehe aꞌe wà. Iapo mehe umuaiw weko haw wà. Tupàn uzepyk putar wanehe nehe. Izypy mehe zanepurapo wer ikatu ꞌym maꞌe ko ywy rehe har wainuromo zane no. Ko ꞌar rehe zanemupytuꞌu kar ikatu ꞌym maꞌe rehe zanepurapo wer ire aꞌe kury. Zaneapo uzezàwe aꞌe."
61,1,5,"Pezeruzar katu hehe. Aꞌe rupi pezeagaw tuwe ikatuahy maꞌe iapo pà nehe. Pezeagaw tuwe Tupàn zeꞌeg ikwaw pà nehe no. Pezeagaw pezeruzeꞌeg pà nehe no. Aze pepuraraw maꞌerahy nehe, pepytuꞌu zo pezeruzar ire nehe. Peiko ikatuahy maꞌe romo Tupàn zàwegatete tuweharupi nehe, ikatu ꞌym maꞌe iapo ꞌym pà nehe. Pezapo ikatuahy maꞌe penapi har wanupe nehe no. Pepuruamutar katu paw rupi nehe no."
61,1,8,"Awyzeharupi pezapo agwer ikatu maꞌe peiko nehe. Aze peiko nezewe nehe, pepuner putar ikatuahy maꞌe iapo haw rehe nehe, taꞌe pekwaw Zanezar Zezuz Zaneruwihawete pe xe."
61,1,9,"Aze awa nuiko kwaw nezewe nehe, aꞌe mehe hehàpyhà ꞌym maꞌe ài hekon nehe. Hehàpyhàgatu ꞌym maꞌe ài hekon. Heharaz Tupàn ikatu haw wi. — Aze ruꞌu Tupàn numunàn kwaw heremiapo kwer ikatu ꞌym maꞌe aꞌe, iꞌi zepe uzeupe."
61,1,10,"Pekar tuwe pekàg weraꞌu haw pezeruzar haw rehe nehe. Taꞌe Tupàn penenoz izypy mehe aꞌe xe. Taꞌe penexanexak aꞌe no xe. Aze nezewe pezapo nehe, napepytuꞌu kwaw pezeruzar ire nehe."
61,1,11,"Aze nezewe peiko nehe, Zezuz Zanezar Zanepyro har Zaneruwihawete uzeꞌeg putar nezewe peme aꞌe nehe. Peiko hepyr tuweharupi nehe, iꞌi putar peme nehe. — Peiko putar pureruzeꞌeg maꞌe romo hepyr nehe, iꞌi putar peme nehe. — Ikatuahy putar nezewe haw ihewe nehe, iꞌi putar peme nehe."
61,1,12,"Aꞌe rupi tuweharupi apumumaꞌenukwaw kar ko maꞌe rehe ihe. Pekwaw katu ko maꞌe. Pekwaw katu zeꞌeg azeharomoete har, taꞌe amo umumeꞌu peme aꞌe wà xe. Napepytuꞌu kwaw aꞌe zeꞌeg rehe pezeruzar ire nehe."
61,1,13,"Apumumaꞌenukwaw kar aꞌe maꞌe rehe ihe, taꞌe ikatuahy nezewe xe. Aze amumaw amo ꞌar hemàno ꞌym pà nehe, apumumaꞌenukwaw kar wiwi putar hehe ihe nehe. Naꞌiàrew kwaw hemàno àwàm ihe nehe. Akwaw hemàno tàriaꞌi haw ihe, taꞌe Zezuz Zanezar Zaneruwihawete umumeꞌu ihewe aꞌe xe."
61,1,15,"Aꞌe rupi amuapyk ko zeꞌeg teko pape rehe ihe. Aꞌe rupi pemaꞌenukwaw katu hehe tuweharupi nehe, hemàno re nehe."
61,1,16,"— Aexak tuwe Zezuz ikàgaw ihe, iꞌi Pet aꞌe kuryAmumeꞌu Zezuz Zanezar Zaneruwihawete ikàgaw peme ihe. Amumeꞌu tur àwàm peme no. Namumeꞌu e kwaw temuꞌemaw peme. Aexak tuwe ikàgaw ihe, ko ywy rehe heko mehe ihe."
61,1,17,"Tupàn zaneru umur ukàgaw upuràg eteahy haw izupe aꞌe. — Tuwihawete romo hekon aꞌe, iꞌi izupe no. Aiko aꞌe pe ipyr ihe, izeꞌeg mehe ihe. Tupàn aꞌe, ikàg weraꞌu maꞌe aꞌe, ipuràg eteahy weraꞌu maꞌe aꞌe, ywate har aꞌe, uzeꞌeg urewe Zezuz rehe aꞌe. — Ko awa aꞌe, heraꞌyr heremiamutar romo hekon aꞌe. Hemurywete kar har romo hekon aꞌe, iꞌi Tupàn urewe. Ihe ainu ywak rehe izeꞌeg mehe ihe. Taꞌe aiko Zezuz ipyr ywytyr rehe ihe xe. Tupàn uzeꞌeg urewe aꞌe ywytyr rehe."
61,1,19,"Izypy mehe uruzeruzar Tupàn zeꞌeg imumeꞌu har wanehe ure. Zeꞌeg ywate har henu re uruzeruzar weraꞌu wazeꞌeg rehe. Pemaꞌenukwaw aꞌe umàno maꞌe kwer wazeꞌeg rehe nehe. Tatainy uhyape katu zanerape rehe aꞌe. Nezewegatete aꞌe zeꞌeg kwehe arer ukwaw kar Zezuz zanewe aꞌe. Iziꞌitahy zahytata pyheweteahy har uzexak kar zanewe aꞌe. Nezewegatete Zezuz ur wi putar zanewe aꞌe nehe no. Aꞌe rupi — Zahytata pyheweteahy har, zaꞌe izupe. Hàro mehe pemaꞌenukwaw katu Tupàn zeꞌeg imumeꞌu har umàno maꞌe kwer wazeꞌeg rehe nehe."
61,1,20,"Aze peneharaz amogwer maꞌe wi paw rupi nehe, pemaꞌenukwaw katu xo pitài maꞌe rehe nehe. Kwehe mehe Tupàn Hekwe umuapyk kar uzeꞌeg pape rehe aꞌe. Umumeꞌu maꞌe uzeapo maꞌe ràm aꞌe. Umuapyk kar aꞌe zeꞌeg awa wanupe. Aze zane zutykaꞌi ximugeta aꞌe pape nehe, naxinu katu kwaw Tupàn zeꞌeg nehe, naxikwaw katu kwaw nehe. Tupàn Hekwe zanepytywà putar aꞌe nehe. Aꞌe mehe zapuner aꞌe zeꞌeg ikwaw katu haw rehe nehe. Taꞌe teko nupuner kwaw maꞌe uzeapo maꞌe ràm imumeꞌu haw rehe aꞌe wà xe. Tekwe Puràg wixe oho awa ipyꞌa pe aꞌe. Xo aꞌe rupi zo aꞌe awa umumeꞌu Tupàn zeꞌeg aꞌe wà. Aꞌe rupi umumeꞌu maꞌe uzeapo maꞌe ràm purupe wà. Numumeꞌu kwaw uzeꞌeg wà. Umumeꞌu Tupàn zeꞌeg wà."
61,2,1,"Pet uzeꞌeg Tupàn zeꞌeg imumeꞌu muaꞌu har wanehe aꞌe kuryKwehe mehe Tupàn zeꞌeg imumeꞌu muaꞌu har uzeꞌeg wà purupe aꞌe wà. Nezewegatete ko ꞌar rehe amo purumuꞌe muaꞌu maꞌe ur putar aꞌe wà nehe no. Umumeꞌu putar wemuꞌemaw peme wà nehe no. Aze pezeruzar wazeꞌeg rehe nehe, umuaiw putar Zezuz rehe pezeruzar haw wà nehe, taꞌe hemuꞌem putar peme wà nehe xe. Zanezar umàno zanerekuzaromo aꞌe. Aꞌe awa nuzeruzar kwaw hehe wà. Aꞌe rupi Tupàn uzepyk putar wanehe naꞌarewahy aꞌe nehe."
61,2,2,"Teko teteaꞌu uzeruzar putar aꞌe awa wanemuꞌemaw rehe aꞌe wà nehe. Aꞌe mehe uzapo putar ikatu ꞌym maꞌe wà nehe. Aꞌe mehe amogwer teko uzeꞌeg zemueteahy putar Zezuz rehe wà nehe, hemiruzeꞌeg wanehe wà nehe no."
61,2,3,"Aꞌe awa aꞌe wà, iporomonoꞌog wer temetarer teteaꞌu rehe aꞌe wà, aꞌe rupi umumeꞌu putar wemuꞌemaw peme wà nehe, penemetarer ipyhyk pà pewi wà nehe. Umumeꞌu putar wyzài maꞌemumeꞌu haw peme wà nehe, hemetarer katu maꞌe romo uzemuigo kar pà wà nehe. Wanehe uzepyk maꞌe ràm aꞌe, wanemiapo kwer ikatu ꞌym maꞌe imumeꞌu àràm aꞌe, kwehe umeꞌe iko wanehe aꞌe. Nuker kwaw. Omono kar putar tuwe tatahu pe wà nehe."
61,2,4,"Kwehe mehe amo Tupàn heko haw pe har uzapo ikatu ꞌym maꞌe aꞌe wà. Tupàn omono kar aꞌe weko haw pe har ywykwaruhu zàwenugar pupe aꞌe wà. Wiko aꞌe pe ko ꞌar rehe wà. Wàro Tupàn ꞌar iahykaw rehe har waiko wà. Aꞌe ꞌar mehe nehe, Tupàn umumeꞌu putar wanemiapo kwer ikatu ꞌym maꞌe aꞌe nehe, wanehe uzepyk pà aꞌe nehe."
61,2,5,"Kwehe mehe teko ywy rehe har naꞌipureruzar wer kwaw Tupàn rehe aꞌe wà. Tupàn umugyr kar àmànuhu imuwà wanupe, wapixipaw pà. Upyro Tupàn Noe ꞌy wi aꞌe, taꞌe Noe umumeꞌu Tupàn zeꞌeg teko wanupe aꞌe xe. — Pepytuꞌu ikatu ꞌym maꞌe iapo re nehe, iꞌi wanupe tuweharupi. Aꞌe rupi Tupàn upyro aꞌe, amo 7 teko wapyro pà aꞌe no. Noe iànàm romo wanekon aꞌe 7 teko wà."
61,2,6,"Tupàn uzepyk Xotom tawhu pe har wanehe aꞌe, uzepyk Komor tawhu pe har wanehe aꞌe no. Umuezyw kar tata waꞌaromo, wazuka pà paw rupi. Nezewe wexak kar wikwahy haw purupe. Taꞌe uzepyk putar ikatu ꞌym maꞌe iapo har wanehe nezewe nehe xe."
61,2,7,"Amo ae ꞌar mehe Tupàn upyro awa Oro her maꞌe aꞌe, taꞌe Oro ikatuahy izupe aꞌe xe, taꞌe amogwer wanemiapo kwer naꞌikatu kwaw izupe aꞌe xe. Taꞌe amogwer nuweruzar kwaw Tupàn zeꞌeg aꞌe wà xe."
61,2,8,"Oro aꞌe, ikatu aꞌe. Wiko aꞌe teko ikatu ꞌym maꞌe wainuromo tuweharupi. Uzemumikahy wazeꞌeg henu mehe. Uzemumikahy wanemiapo kwer hexak mehe. Taꞌe ikatu ꞌym maꞌe uzapo tuwe waiko aꞌe wà xe."
61,2,9,"Aze teko ikatu wà nehe, Tupàn ukwaw putar maꞌerahy ipuraraw paw wi wapyro haw aꞌe nehe. Upyro putar wà nehe. Ukwaw ikatu ꞌym maꞌe iapo har wanexakaw aꞌe no. Amo ꞌar mehe umumeꞌu putar wanemiapo kwer aꞌe nehe, wanehe uzepyk pà aꞌe nehe."
61,2,10,"Aze amo teko ipurapo wer ikatu ꞌym maꞌe rehe wà nehe, aze uzapo aꞌe ikatu ꞌym maꞌe oho wà nehe no, aze Tupàn hemimutar naꞌikatu kwaw wanupe nehe, aze naꞌipureruzar wer kwaw Tupàn rehe wà nehe, Tupàn uzepyk putar aꞌe teko wanehe azeharomoete aꞌe nehe. Aꞌe Tupàn zeꞌeg rehe purumuꞌe muaꞌu maꞌe aꞌe wà, nukyze kwaw maꞌe wi aꞌe wà. Nukyze kwaw Tupàn hemiruzeꞌeg wanuwihaw wanuwi wà. Uzeꞌeg zemueteahy wanehe wà."
61,2,11,"Tupàn heko haw pe har aꞌe wà, ikàg weraꞌu aꞌe purumuꞌe muaꞌu maꞌe wanuwi aꞌe wà. Nuzeꞌeg zemueteahy kwaw aꞌe tuwihaw wanehe wà, Zanezar huwa rupi wà."
61,2,12,"Miar aꞌe wà, naꞌimaꞌenukwaw kwaw teko wanehe aꞌe wà. Umaiꞌu e wà, uker e wà, umuzàg waꞌyaꞌyr wà. Amo ꞌar mehe xiuka iꞌu pà zane wà. Nezewegatete aꞌe upurumuꞌe muaꞌu maꞌe aꞌe wà no. Nukwaw kwaw Tupàn wà. Uzeꞌeg zemueteahy hehe wà. Aꞌe rupi amo ꞌar mehe Tupàn uzepyk putar wanehe nehe. Aꞌe awa upuraraw kar maꞌerahy waiko uzeruzar maꞌe wanupe wà. Aꞌe rupi Tupàn upuraraw kar putar maꞌerahy wanupe nehe no. Uzapo ikatu ꞌym maꞌe wemiapo putar haw tuweharupi wà, te ꞌaromo teko wanuwa rupi wà. Hurywete iapo mehe wà. Tuweharupi pezapo maiꞌu haw Zezuz imàno awer rehe pemaꞌenukwaw pà. Pemaiꞌu mehe aꞌe upurumuꞌe maꞌe uzapo ikatu ꞌym maꞌe wà pepyr wà no. Aze zanekamir izipiw nehe, naꞌikatu kwaw zanewe nehe. Nezewegatete aꞌe upurumuꞌe maꞌe naꞌikatu kwaw Tupàn pe wà no, taꞌe uzapo ikatu ꞌym maꞌe pepyr wiko mehe wà xe."
61,2,14,"Kuzà wyzài hexak mehe tàritykaꞌi uputar wà. Oho ipuhe wà. Ipurapo wer ikatu ꞌym maꞌe rehe tuweharupi wà. Naꞌipytuꞌu wer kwaw iapo re wà. Wekar uzeruzar katu ꞌym maꞌe ikàg ꞌym maꞌe wà. Wanexak mehe uzapo kar ikatu ꞌym maꞌe wanupe wà. Uputar temetarer teteaꞌu wà. Taꞌe umuꞌe upyꞌa wà xe, temetarer teteaꞌu iputar haw rehe wà xe. Tupàn umumeꞌu wanehe uzepyk àwàm kwez kury."
61,2,15,"Upytuꞌu Tupàn hape rupi oho re wà. Wiko aꞌe awa kwehe arer Maraꞌaw her maꞌe zàwe wà kury. Weor taꞌyr romo hekon aꞌe. Wiko Maraꞌaw zàwe wà, taꞌe upyhyk temetarer waiko wà xe, ikatu ꞌym maꞌe iapo haw hekuzaromo wà xe."
61,2,16,"Maraꞌaw heimaw aꞌe, zumen aꞌe, uzeꞌeg izupe teko ài aꞌe. — Heꞌo maꞌe ài ereiko, iꞌi heimaw izupe. — Epytuꞌu ikatu ꞌym maꞌe iapo re tàritykaꞌi nehe, iꞌi izupe. Zumen nuzeꞌeg kwaw zanewe wà. Aꞌe zumen uzeꞌeg izupe awa ài aꞌe, taꞌe Tupàn umuzeꞌeg kar aꞌe xe."
61,2,17,"Aze ytyzuzàmaw typaw nehe, aze ywàkun numur kwaw àmàn zanewe nehe, zaneiwez putar tuwe nehe. Nezewegatete aꞌe purumuꞌe maꞌe aꞌe wà no. Numumeꞌu kwaw Tupàn zeꞌeg purupe aꞌe wà. Tupàn uzepyk putar tuwe wanehe nehe. Ipytunahy putar waneko àwàm nehe."
61,2,18,"— Aze xiapo ikatu ꞌym maꞌe nehe, zanezemurywete pà nehe, zanekatu Tupàn pe nehe, iꞌi muaꞌu purupe wà. — Aze zaker kuzàwyzài wapuhe nehe, ikatu Tupàn pe nehe, iꞌi muaꞌu purupe wà. Hemuꞌem uzeruzar romo maꞌe wanupe wà. Aꞌe rupi aꞌe uzeruzar romo maꞌe uzapo wiwi ikatu ꞌym maꞌe oho wà."
61,2,19,"— Xiapo wyzài maꞌe nehe. Xiapo ikatu maꞌe nehe, xiapo ikatu ꞌym maꞌe nehe no, taꞌe Tupàn zanepyro putar aꞌe nehe xe, iꞌi muaꞌu purupe wà. Nupuner kwaw ikatu ꞌym maꞌe iapo re upytuꞌu haw rehe wà. Aze ikatu maꞌe rehe zanepurapo wer nehe, xiapo putar ikatu maꞌe nehe. Aze ikatu ꞌym maꞌe rehe zanepurapo wer nehe, xiapo putar aꞌe ikatu ꞌym maꞌe nehe. Aꞌe temuꞌemaw rehe upurumuꞌe maꞌe nupuner kwaw ikatu maꞌe iapo haw rehe wà, taꞌe ipurapo wer ikatu ꞌym maꞌe rehe wà xe."
61,2,20,"Aze teko ukwaw Zezuz Zanezar Zanepyro har Zaneruwihawete wà nehe, aꞌe mehe upytuꞌu ikatu ꞌym maꞌe iapo re wà nehe. Aze aꞌe re uzypyrog wi ikatu ꞌym maꞌe iapo pà wà nehe, waneko haw iahykaw rehe iaiw weraꞌu putar wanupe nehe, waneko awer izypy mehe arer wi nehe."
61,2,21,"Aze amo nukwaw kwaw zeꞌeg azeharomoete har nehe, Tupàn uzepyk wewer putar hehe imàno re nehe. Aꞌe temuꞌemaw rehe purumuꞌe maꞌe aꞌe wà, ukwaw zeꞌeg azeharomoete har aꞌe wà. Taꞌe wenu wà xe. Izypy mehe weruzar aꞌe zeꞌeg wà, Tupàn zeꞌeg wà. Ikatuahy tuwe izeꞌeg. Amo ꞌar mehe aꞌe purumuꞌe maꞌe upytuꞌu izeꞌeg iputar ire wà. Tupàn uzepyk weraꞌu putar wanehe nehe, taꞌe upytuꞌu izeꞌeg heruzar ire wà xe."
61,2,22,"— Aze zawar uhuuhuk aꞌe nehe, uzewyr wi putar aꞌe uhuuhuk awer iꞌu pà aꞌe nehe, iꞌi teko wà. Aze ximuzahak tàzàhuràn nehe, uzewyr putar toꞌom me nehe, iꞌi teko wà. Nezewegatete aze teko upytuꞌu Tupàn zeꞌeg heruzar ire wà nehe, wiko putar aꞌe zawar ài wà nehe, aꞌe tàzàhuràn ài wanekon putar wà nehe. Taꞌe uzypyrog wi putar ikatu ꞌym maꞌe iapo pà wà nehe xe."
61,3,1,"Pet uzeꞌeg Zanezar tur àwàm rehe aꞌe kuryHemyrypar heremiamutar wà. Kwehe mehe amono kar hepape ipy peme ihe. Amo hepape amono kar putar peme ihe nehe kury. Amono kar hepape peme ihe, taꞌe hepurumumaꞌenukwaw kar wer penehe ihe xe, ikatuahy maꞌe rehe pemumaꞌenukwaw kar pà ihe xe."
61,3,2,"Tupàn zeꞌeg imumeꞌu har kwehe arer aꞌe wà, uzemonokatu Tupàn pe wà, ikatu ꞌym maꞌe wi utyryk pà wà. Pemaꞌenukwaw katu wazeꞌeg rehe nehe. Zanezar zanepyro har aꞌe no, omono uzeꞌeg wemimono karer wanupe aꞌe no. Hemimono karer umumeꞌu aꞌe zeꞌeg peme aꞌe wà no. Pemaꞌenukwaw izeꞌeg rehe nehe no."
61,3,3,"Iahykaw rehe uzexak kar putar amo awa aꞌe wà nehe. Ikatu ꞌym maꞌe rehe ipurapo wer maꞌe romo wanekon putar wà nehe. Uzapo putar ikatu ꞌym maꞌe tuweharupi wà nehe, uzemurywete pà wà nehe. Amumeꞌu wanur àwàm kwez peme. Uzeꞌeg urywahy putar penehe wà nehe, uzeꞌeg urywahy putar Zezuz rehe wà nehe no. — Zezuz umumeꞌu uzewyr àwàm aꞌe, iꞌi putar peme wà nehe. — Maꞌe pe hekon aꞌe, màràzàwe tuwe naxixak kwaw zane, màràzàwe tuwe nuzewyr kwaw aꞌe, iꞌi putar peme wà nehe, uzeꞌeg urywahy pà penehe wà nehe. — Zaneipy umàno paw rupi wà. Zanereko haw ko ꞌar rehe har nuzawy kwaw waneko awer izypy mehe arer. Nuzeapo kwaw ipyahu maꞌe romo. Naxixak pixik kwaw ipyahu maꞌe, iꞌi putar peme wà nehe. — Màràzàwe tuwe nuzewyr kwaw aꞌe, iꞌi putar peme wà nehe, penehe uzeꞌeg urywahy pà wà nehe."
61,3,5,"Heharaz Tupàn ikàgaw wi wà. Kwehe mehe Tupàn uzeꞌeg aꞌe, ywak ywy iapo pà aꞌe. Heharaz iapo awer wi wà, taꞌe heharaz wer izuwi wà xe. Tupàn uzapo ywy ꞌy pupe aꞌe, imuhem kar pà ꞌy wi aꞌe."
61,3,6,"Umumaw ywy rehe har kwehe arer ꞌy pupe aꞌe no. Umugyr kar àmànuhu, teko ywy rehe har wazuka pà."
61,3,7,"Numumaw kwaw ywak ko ꞌar rehe. Numumaw kwaw ywy ko ꞌar rehe. — Amo ꞌar mehe amumaw putar ihe wà nehe, iꞌi iko wanupe. — Amo ꞌar mehe amumeꞌu putar teko wanemiapo kwer ikatu ꞌym maꞌe ihe nehe. Azepyk putar ikatu ꞌym maꞌe iapo har wanehe nehe, tatahu pupe nehe, iꞌi iko wanupe."
61,3,8,"Peneharaz zo ko zeꞌeg wi nehe, hemyrypar heremiamutar wà. Pitài ꞌar nuzawy  kwarahy Tupàn pe. Zuawygatu Tupàn pe. 1.000 kwarahy nuzawy kwaw pitài ꞌar Tupàn pe. — Tupàn iàrew iko wemimumeꞌu kwer iapo pà aꞌe, iꞌi amo peme wà. Nan kwaw pa. Iàrew purehe uzepyk ꞌym pà aꞌe, taꞌe naꞌiporomono kar wer kwaw purehe tatahu pe aꞌe xe. Aze teko paw uzemumikahy ikatu ꞌym maꞌe wemiapo kwer rehe wà nehe, aze upytuꞌu iapo re wà nehe, Tupàn hurywete putar nehe."
61,3,10,"Aze awa imunar wer zanemaꞌe rehe pyhaw nehe, numumeꞌu kwaw ur àwàm zanewe nehe. Nezewegatete Tupàn numumeꞌu kwaw Zanezar ꞌar zanewe nehe no. Aꞌe ꞌar mehe ywak ukàzym putar nehe, wànoànog pà nehe. Maꞌe ukaz putar tata pupe nehe. Ywy no, ywy rehe har wà no, ukàzym putar tata pupe wà nehe no."
61,3,11,"Xiàro Tupàn iꞌar nehe, iꞌi Pet kuryMaꞌe ukàzym putar nezewe paw rupi nehe. Aꞌe rupi, pezapo ikatuahy maꞌe tuweharupi nehe. Petyryk ikatu ꞌym maꞌe wi nehe, Tupàn pe pezemonokatu pà nehe. Peiko izàwe nehe no. Peiko nezewe iꞌar hàro mehe nehe. Pezapo Tupàn hemiapo putar haw paw rupi nehe. Aze ruꞌu ur putar tàritykaꞌi nehe. Aꞌe ꞌar mehe ywak ukaz putar nehe, ukàzym pà nehe. Maꞌe paw typyràn putar tatahu pupe nehe."
61,3,13,"Xiàro maꞌe Tupàn hemimumeꞌu kwer zaiko zane. Umumeꞌu ywak ipyahu maꞌe iapo àwàm zanewe, umumeꞌu ywy ipyahu maꞌe iapo àwàm no. Tupàn wiko putar aꞌe pe nehe. Teko uzapo putar ikatu maꞌe aꞌe pe wà nehe no."
61,3,14,"Hemyrypar heremiamutar wà. Peàro aꞌe ꞌar peiko. Aꞌe rupi pezeagaw ikatu ꞌym maꞌe wi petyrykaw rehe nehe, pezeagaw ikatuahy maꞌe romo peneko haw rehe Tupàn huwa rupi nehe no. Peiko iàmàtyryꞌym ꞌymar romo nehe."
61,3,15,Zanezar nuzepyk kwaw purehe ko ꞌar rehe. Pezypyrog heruzar pà naꞌarewahy nehe. Aꞌe mehe pezepyro putar zepykaw wi nehe. Tupàn ukwaw kar uzeꞌeg Pawru zanerywyr zaneremiamutar pe aꞌe no. Aꞌe rupi Pawru umumeꞌu agwer maꞌe peme aꞌe no.
61,3,16,"Nezewe uzeꞌeg aꞌe, upape ikair mehe paw rupi aꞌe. Amo maꞌe zawaiw katu maꞌe umumeꞌu iko purupe, upape rehe imuapyk pà. Amo purumuꞌe maꞌe nukwaw katu kwaw izeꞌeg wà. Aꞌe rupi nukwaw kwaw purumuꞌe katu haw aꞌe zeꞌeg rehe wà. Nezewe aꞌe purumuꞌe maꞌe aꞌe wà, upurumuꞌe waiko temuꞌemaw rehe aꞌe wà, inugwer Tupàn zeꞌeg kwehe arer imuapyk pyrer imumeꞌu pà aꞌe wà no. Uzawy kar Tupàn hape amo wanupe nezewe wà. Aꞌe rupi Tupàn uzepyk putar wanehe nehe no."
61,3,17,"Hemyrypar heremiamutar wà. Pekwaw ko maꞌe. Aꞌe rupi pemeꞌegatu nehe. Aꞌe rupi aze aꞌe purumuꞌe maꞌe ur pepyr wà nehe, pezeruzar zo wanemuꞌemaw rehe nehe. Aꞌe rupi napezypyrog wi kwaw ikatu ꞌym maꞌe iapo pà nehe. Aꞌe rupi pepyta putar Tupàn pyr tuweharupi nehe. Nuzepyk kwaw penehe nehe."
61,3,18,Pekwaw Zezuz Zanezar Zanepyro har Zaneruwihawete pe. Ikatuahy aꞌe. Pemukatu aꞌe. Peiko wiwi izàwegatete tuweharupi nehe. Pekwaw weraꞌu tuweharupi nehe no. Tuwihaw ikàg maꞌe ipuràg eteahy maꞌe romo hekon putar aꞌe nehe. Nezewe hekon ko ꞌar rehe kury. Wiko putar nezewe awyzeharupi nehe no. Amez. Upaw kwez kury. Pet.
62,1,1,"1 ZuàwUzeꞌeg Zuàw aꞌe kury, zeꞌeg purumuigo kar maꞌe rehe aꞌe kuryAmono kar putar ko hepape peme ihe nehe kury, Zaneruwihawete Zezuz rehe zeꞌeg imumeꞌu pà peme ihe nehe kury. — Zeꞌeg purumuigo kar maꞌe, zaꞌe izupe, taꞌe aze teko uzeruzar hehe aꞌe wà nehe xe, wiko putar ipyr tuweharupi aꞌe wà nehe, tatahu pe oho ꞌym pà aꞌe wà nehe xe. Izypy mehe Zaneruwihawete wiko ywate aꞌe. Awa romo izeapo mehe urenu izeꞌeg ure. Uruexak no. Urumeꞌe tuwe hehe, hehe urepokok pà no. Aꞌe zeꞌeg purumuigo kar maꞌe zàwenugar uzexak kar aꞌe. Uruexak ko ywy rehe heko mehe. Urumumeꞌu heko awer oroho uruiko teko nànàn. Uzeruzar maꞌe wiko putar Tupàn pyr tuweharupi wà nehe, tatahu pe oho ꞌym pà wà nehe, taꞌe Zezuz umàno wanekuzaromo aꞌe xe. Urumumeꞌu peneko àwàm uruiko peme, pepyro àwàm imumeꞌu pà peme no."
62,1,3,"Uruzemuryparypar Tupàn zaneru rehe ure, taꞌyr Zezuz Zaneruwihawete rehe ure no. Urumumeꞌu Zezuz heko awer ureremixak kwer peme. Urumumeꞌu izeꞌeg urereminu kwer peme no. Aꞌe rupi pezemuryparypar putar wanehe nehe no. Penurywete kury. Urumuapyk ko zeꞌeg pape rehe ure, imono kar pà peme ure. Aꞌe rupi penurywete weraꞌu putar tuweharupi nehe kury."
62,1,5,"Zuàw uzeꞌeg Tupàn rehe aꞌe kury, tatainy rehe aꞌe noZezuz umumeꞌu ko zeꞌeg urewe aꞌe. Urumumeꞌu putar peme kury. Tupàn aꞌe, tatainy zàwenugar romo hekon aꞌe. Naheta pixik kwaw ikatu ꞌym maꞌe ipyꞌa pe. — Naheta kwaw ipytunaw huwake. Taꞌe nuzapo pixik kwaw ikatu ꞌym maꞌe aꞌe xe."
62,1,6,"— Aiko Tupàn imyrypar romo ihe, aze teko iꞌi muaꞌu izupe wà nehe, aze uzapo ikatu ꞌym maꞌe oho waiko aꞌe ꞌar mehe wà nehe, aꞌe mehe hemuꞌem maꞌe romo wanekon wà nehe. Nuikuwe kwaw izeꞌeg rupi wà."
62,1,7,"Tupàn nuzapo kwaw ikatu ꞌym maꞌe aꞌe. Tatainy zàwenugar romo hekon aꞌe. ꞌAromo wata maꞌe ài hekon. Xo ikatuahy maꞌe zo uzapo iko. Aze zaiko izàwe nehe, zazemuryparypar putar nehe, zazemurywete kar putar nehe no. Tupàn oꞌok putar ikatu ꞌym maꞌe zanewi nehe no, taꞌe taꞌyr uzakook uwykwer aꞌe xe, ywyra kanetar rehe umàno pà aꞌe xe. Zezuz aꞌe, Tupàn taꞌyr romo hekon aꞌe. Zanemukatu tuwe ikatu ꞌym maꞌe wi."
62,1,8,"— Nazapo pixik kwaw ikatu ꞌym maꞌe ihe, aze teko iꞌi wà nehe, hemuꞌem putar waiko uzeupe wà nehe. — Ikatu ꞌym maꞌe iapo ꞌymar romo aiko ihe, iꞌi muaꞌu uzeupe wà, weko haw ikwaw ꞌym pà wà."
62,1,9,"Aze ximumeꞌu zaneremiapo kwer ikatu ꞌym maꞌe Tupàn pe nehe, oꞌok putar ikatu ꞌym maꞌe zanewi nehe. Oꞌok putar zanewi paw rupi nehe, taꞌe uzapo tuwe wemimumeꞌu kwer aꞌe xe. Taꞌe xo ikatuahy maꞌe uzapo tuweharupi aꞌe xe. Heharaz putar zaneremiapo kwer ikatu ꞌym maꞌe wi nehe, zanemukatu pà nehe."
62,1,10,"— Nazapo pixik kwaw ikatu ꞌym maꞌe ihe, aze mo zaꞌe izupe, aꞌe mehe mo — Hemuꞌem maꞌe romo ereiko ne, zaꞌe mo Tupàn pe. Taꞌe — Teko paw aꞌe wà, ikatu ꞌym maꞌe iapo har romo wanekon aꞌe wà, iꞌi Tupàn aꞌe xe. Xo Zezuz zo nuzapo pixik kwaw ikatu ꞌym maꞌe aꞌe. Aze zazeꞌeg nezewe nehe, — Hemuꞌem aꞌe, zaꞌe nezewe mehe Tupàn pe Nahemuꞌem pixik kwaw Tupàn aꞌe."
62,2,1,"Zaneruwihawete Zezuz zanepytywà aꞌeHeraꞌyr wà, herazyr wà. Ko hezeꞌeg amuapyk teko pape rehe ihe, imono kar pà peme ihe, pemunyryk kar pà ikatu ꞌym maꞌe wi ihe. Aze amo uzapo ikatu ꞌym maꞌe aꞌe nehe, Zezuz Zaneruwihawete uzeꞌeg putar u pe nehe, aꞌe teko rehe uzeꞌeg pà nehe, taꞌe Zezuz ikatuahy aꞌe xe. — Ezepyk zo hehe nehe, iꞌi putar izupe nehe. — Taꞌe amàno hekuzaromo ihe xe, iꞌi putar izupe nehe."
62,2,2,"Tupàn umunàn zaneremiapo kwer ikatu ꞌym maꞌe zanewi aꞌe, taꞌe Zaneruwihawete umàno zanerekuzaromo aꞌe xe. Umàno zaneremiapo kwer hekuzaromo. Umàno teko paw wanemiapo kwer hekuzaromo no."
62,2,3,"Aze xiruzar Tupàn zeꞌeg nehe, aꞌe mehe xikwaw tuwe Tupàn nehe, azeharomoete nehe."
62,2,4,"Aze amo iꞌi nehe, — Akwaw katu Tupàn ihe, aze iꞌi nehe, aze nuweruzar kwaw izeꞌeg aꞌe ꞌar rehe nehe, aꞌe awa hemuꞌem maꞌe romo hekon aꞌe mehe nehe. Numumeꞌu kwaw zeꞌeg azeharomoete har."
62,2,5,"Aze teko weruzar izeꞌeg wà nehe, aꞌe teko uzamutar katu putar tuwe Tupàn wà nehe. Naheta pixik kwaw ikatu ꞌymaw wapyꞌa pe Tupàn iamutar katu mehe. Aze teko nezewe iꞌi wà nehe, — Tuweharupi aiko Tupàn hehe we ihe, izeꞌeg heruzar pà ihe, aze iꞌi wà nehe, tuwe aꞌe teko wiko Zezuz Zaneruwihawete zàwegatete wà nehe, tuwe waneko haw nuzawy kwaw Zezuz Zaneruwihawete heko awer ko ywy rehe arer wà nehe. Aze nezewe wanekon wà nehe, xo aꞌe mehe zo ukwaw Tupàn hehe we weko haw wà nehe."
62,2,7,"Zuàw uzeꞌeg Zezuz zeꞌeg ipyahu maꞌe rehe aꞌe kuryHemyrypar heremiamutar katu wà. Ko zeꞌeg pape rehe imuapyk pyràm aꞌe, naꞌipyahu kwaw aꞌe. Kwehe arer aꞌe. Izypy mehe arer aꞌe. Peinu ko zeꞌeg. — Pezeamutamutar katu nehe ty wà, iꞌi Zezuz urewe. Aꞌe re urumumeꞌu peme ure. Aꞌe rupi peinu."
62,2,8,"Ko zeꞌeg kwehe arer aꞌe kury, nuzawy kwaw zeꞌeg ipyahu katu maꞌe aꞌe kury. Zaneruwihawete weruzar aꞌe zeꞌeg kwehe mehe aꞌe. Pe no, peruzar aꞌe zeꞌeg peiko ko ꞌar rehe pe no. Zezuz tatainy ài hekon aꞌe. Izeꞌeg heruzar har aꞌe wà, ꞌaromo wata maꞌe zàwenugar romo wanekon aꞌe wà no. Tur mehe ipytunaw imunyryk kar har ài hekon aꞌe, taꞌe heta teteaꞌu izeꞌeg heruzar har aꞌe wà xe."
62,2,9,"Aze amo uzeꞌeg nezewe nehe. — Tupàn zeꞌeg heruzar har romo aiko ihe, aze iꞌi nehe, aze naꞌiakatuwawahy kwaw amogwer uzeruzar maꞌe wanehe nehe, aꞌe mehe nuiko kwaw Tupàn zeꞌeg heruzar har romo nehe. Pyhaw wata maꞌe ài hekon aꞌe nehe."
62,2,10,"Aze amo uzamutar katu amogwer uzeruzar maꞌe aꞌe wà nehe, ꞌaromo wata maꞌe ài hekon aꞌe nehe, taꞌe nuzapo kar kwaw ikatu ꞌym maꞌe amo pe aꞌe xe, taꞌe naheta kwaw ikatu ꞌym maꞌe iapo kar haw ipyꞌa pe aꞌe xe."
62,2,11,"Aze amo naꞌiakatuwawahy kwaw amogwer uzeruzar maꞌe wanehe aꞌe nehe, pyhaw wata maꞌe ài hekon aꞌe nehe. Pyhaw wata maꞌe nukwaw kwaw oho àwàm aꞌe wà. Nezewegatete wykyꞌyr rehe iakatuwawahy ꞌym maꞌe nuiko kwaw Tupàn hemiruzeꞌeg romo aꞌe wà, taꞌe nuweruzar kwaw izeꞌeg aꞌe wà xe."
62,2,12,"Oꞌok ikatu ꞌym maꞌe pewi, taꞌe Zaneruwihawete umàno penekuzaromo xe."
62,2,13,"izypy mehe arer we aꞌe wà xe.Amono kar putar ko pape kwàkwàmo wanupe ihe,taꞌe umumaw àzàg wanuwihaw ikàgaw aꞌe wà xe,"
62,2,14,taꞌe ikàg aꞌe wà xe. Uzeruzar tuwe Tupàn zeꞌeg rehe wà. Weruzar izeꞌeg wà.
62,2,15,"Pezamutar zo ko ywy nehe. Pezamutar zo ko ywy rehe har nehe. Aze pezamutar ywy rehe, napezamutar kwaw Tupàn penu nehe. Ni amo maꞌe ko ywy rehe har ur Zaneru wi aꞌe wà. Ikatu ꞌym maꞌe iputar haw nur kwaw Tupàn wi. Ipuràg maꞌe rehe zanepurupyhyk wer haw nur kwaw izuwi. Zanereko weraꞌu haw nur kwaw izuwi."
62,2,17,Ywy ukàzym putar nehe. Teko wanemimutar paw ukàzym putar wà nehe no. Nezewe rehe we Tupàn hemimutar iapo har wiko putar tuweharupi wà nehe.
62,2,18,"Zuàw uzeꞌeg Zaneruwihawete iàmàtyryꞌymar rehe aꞌe kuryHepurumuzàmuzàg wà. Uhem eteaꞌi iahykaw kury. Naꞌiàrew kwaw nehe. Kwehe mehe amumeꞌu amo awa heko haw peme ihe, awa ko ywy rehe ur maꞌe ràm heko haw peme ihe. — Zaneruwihawete iàmàtyryꞌymar ur putar aꞌe nehe, aꞌe peme ihe. Heta teteaꞌu iàmàtyryꞌymar ko ꞌar rehe aꞌe wà kury. Aꞌe rupi xikwaw iahykaw iàrew ꞌymaw zane."
62,2,19,"Aꞌe teko aꞌe wà, aꞌe Zaneruwihawete iàmàtyryꞌymar aꞌe wà, uzemonoꞌog zanepyr aꞌe wà. Nuiko kwaw Tupàn hemiruzeꞌegete romo zanezàwe wà, aꞌe rupi uhem oho zanewi wà. Aze mo zanemuryparete romo wanekon wà, aꞌe mehe mo upyta mo zanepyr wà, uzemonoꞌog pà mo zanepyr wà. Uhem oho zanewi wà. Nezewe wexak kar Tupàn hemiruzeꞌeg romo wiko ꞌymaw zanewe aꞌe wà."
62,2,20,"Zaneruwihawete umur Wekwe Puràg peme aꞌe, imuigo kar pà pepyꞌa pe aꞌe. Aꞌe rupi pe paw rupi pe kury, pekwaw katu zeꞌeg azeharomoete har pe kury."
62,2,21,"Ko zeꞌeg amuapyk pape rehe peme imono kar pà ihe. — Napekwaw kwaw zeꞌeg azeharomoete har, naꞌe kwaw peme. Nan. Ko hezeꞌeg amuapyk pape rehe peme imono kar pà ihe, taꞌe pekwaw katu zeꞌeg azeharomoete har pe xe. Taꞌe Tupàn nahemuꞌem kwaw purupe aꞌe xe."
62,2,22,"Mon aipo hemuꞌem maꞌe romo hekon aꞌe. Aze amo uzeꞌeg nezewe aꞌe nehe, — Zezuz nuiko kwaw tuwihawete romo aꞌe, nuiko kwaw Tupàn hemimur karer romo aꞌe, nuiko kwaw zanepyro har romo aꞌe, aze iꞌi nehe, aꞌe mehe hemuꞌem maꞌe romo hekon aꞌe nehe. Zaneruwihawete iàmàtyryꞌymar romo hekon aꞌe no, taꞌe nuzeruzar kwaw Zaneru rehe aꞌe xe. Nuzeruzar kwaw taꞌyr rehe aꞌe no xe."
62,2,23,"Aze amo uzeꞌeg nezewe aꞌe nehe, — Nazeruzar kwaw Zezuz rehe ihe. Nuiko kwaw Tupàn taꞌyr romo aꞌe, aze iꞌi nehe, aꞌe teko nuiko kwaw Tupàn hemiruzeꞌeg romo aꞌe nehe. Aze amo uzeꞌeg nezewe aꞌe nehe, — Zezuz aꞌe, Tupàn taꞌyr romo hekon aꞌe, aze iꞌi nehe, aꞌe teko wiko Tupàn hemiruzeꞌeg romo aꞌe nehe."
62,2,24,"Peinu zeꞌeg azeharomoete har izypy mehe. Pezeruzar wiwi hehe nehe. Peruzar wiwi nehe no. Aze pezeruzar wiwi hehe nehe, heruzar wiwi pà nehe, peiko wiwi putar Tupàn taꞌyr hemiruzeꞌegete romo nehe. Peiko wiwi putar Tupàn hemiruzeꞌegete romo nehe no."
62,2,25,"Tupàn umumeꞌu maꞌe wemiapo ràm zanewe aꞌe. — Apumuigo kar putar hepyr tuweharupi ihe nehe, iꞌi zanewe."
62,2,26,"Ko zeꞌeg amuapyk pape rehe ihe, peme imono kar pà ihe, hemuꞌem maꞌe romo waneko haw imumeꞌu pà peme ihe. Taꞌe ipurawy kar wer Tupàn hape rehe peme aꞌe wà xe, taꞌe uzeagaw pemuzeruzar kar pà wemuꞌemaw rehe aꞌe wà xe."
62,2,27,"Zaneruwihawete umur kar Wekwe peme aꞌe, imuigo kar pà pepyꞌa pe aꞌe. Aꞌe rupi, aze naheta kwaw Tupàn zeꞌeg rehe purumuꞌe maꞌe pepyr nehe, pezemumikahy zo nehe. Tupàn Hekwe wiko pepyꞌa pe aꞌe, uzeꞌeg paw rehe pemuꞌe pà aꞌe. Wiko tuwe pepyꞌa pe. Zaneruwihawete Hekwe azeharomoete har wiko pepyꞌa pe. Pemuꞌe iko aꞌe. Aꞌe rupi peiko wiwi Zezuz hemiruzeꞌeg romo nehe, peiko wiwi imyrypar romo nehe."
62,2,28,"Peiko Tupàn hemiruzeꞌeg, iꞌi Zuàw aꞌeAzeharomoete ko hezeꞌeg ihe, hepurumuzàmuzàg wà. Zaneruwihawete ur putar nehe. Peiko hemiruzeꞌeg romo nehe. Aꞌe rupi teko wanuwa rupi uzexak kar mehe nehe, nazakyze kwaw izuwi zane nehe. Zanekàg putar nehe. Nazazeàmim kwaw izuwi aꞌe ꞌar mehe nehe, tur mehe nehe, taꞌe nazanemaranugar kwaw izuwi zane nehe xe, huwa rupi zane nehe xe."
62,2,29,"Zaneruwihawete ikatuahy. Nuzapo pixik kwaw ikatu ꞌym maꞌe. Pekwaw ikatu haw. Aze amo uzapo ikatu maꞌe oho iko aꞌe nehe, ipurumuzàg ài hekon putar aꞌe nehe. Pekwaw ko maꞌe."
62,3,1,"Zaiko Tupàn ipurumuzàmuzàg romo zaneTupàn zaneamutar katu haw uhuaꞌu aꞌe, aꞌe rupi — Tupàn purumuzàmuzàg wà, iꞌi teko zanewe wà. Zaneamutar katu tuwe aꞌe. Zaiko tuwe ipurumuzàmuzàg ài. Aꞌe rupi iàmàtyryꞌymar ywy rehe har nukwaw kwaw zanereko haw aꞌe wà, taꞌe nukwaw kwaw Tupàn heko haw aꞌe wà xe."
62,3,2,"Hemyrypar heremiamutar wà. Zaiko Tupàn purumuzàmuzàg ài zane kury. Zaiko putar amo ae maꞌe romo zane nehe no. Naxikwaw katu kwaw aꞌe maꞌe romo zanereko àwàm. Xo ko maꞌe zo xikwaw katu kury. Zaneruwihawete tur mehe nehe, zaiko putar izàwe nehe, taꞌe xixak putar tuwe zane nehe xe. Xixak putar hexakaw nehe. Xixak putar ikàgaw nehe no."
62,3,3,"Aze teko wàrogatu tur àwàm wà nehe, upytuꞌu putar ikatu ꞌym maꞌe iapo re wà nehe. Wiko putar izàwe nehe, taꞌe Zaneruwihawete utyryk tuwe ikatu ꞌym maꞌe wi aꞌe xe."
62,3,4,"Aze teko uzapo ikatu ꞌym maꞌe wà nehe, Tupàn zeꞌeg kwehe arer ihaw par romo wanekon putar wà nehe, taꞌe ikatu ꞌym maꞌe iapo har aꞌe wà xe, Tupàn zeꞌeg kwehe arer heruzar ꞌymar romo wanekon aꞌe wà xe. Ikatu ꞌym maꞌe iapo haw aꞌe, nuzawy kwaw zeꞌeg kwehe arer ihaw paw aꞌe."
62,3,5,"Zaneruwihawete uzexak kar wà ywy rehe aꞌe, zaneremiapo kwer ikatu ꞌym maꞌe imunàn pà heraha pà zanewi aꞌe. Nuzapo pixik kwaw ikatu ꞌym maꞌe. Pekwaw ko zeꞌeg. Azeharomoete."
62,3,6,"Aꞌe rupi aze amo hemiruzeꞌeg romo hekon aꞌe nehe, nuzapo wiwi kwaw ikatu ꞌym maꞌe oho iko tuweharupi aꞌe nehe. Ikatu ꞌym maꞌe teteaꞌu iapo har aꞌe wà, nuiko kwaw Zaneruwihawete hexakar romo aꞌe wà. Nuiko kwaw ikwaw par romo wà."
62,3,7,"Pezeruzar zo temuꞌemaw rehe nehe, hepurumuzàmuzàg wà. Aze teko uzapo ikatuahy maꞌe oho waiko wà nehe, ikatuahy maꞌe romo wanekon putar wà nehe. Zaneruwihawete ài wà nehe, taꞌe ikatuahy maꞌe romo hekon aꞌe xe."
62,3,8,"Aze teko uzapo ikatu ꞌym maꞌe oho waiko tuweharupi wà nehe, Zurupari hemiruzeꞌeg romo wanekon wà nehe, taꞌe Zurupari aꞌe xe, àzàg wanuwihaw aꞌe xe, uzapo ikatu ꞌym maꞌe oho iko izypy mehe arer we aꞌe xe. Izypy mehe ikatu ꞌym maꞌe uzapo aꞌe, te ko ꞌar rehe uzapo oho iko aꞌe. Tupàn taꞌyr uzexak kar aꞌe, Zurupari ikàgaw iꞌok pà izuwi aꞌe. Aꞌe rupi teko upuner Zurupari hemiruzeꞌeg romo wiko re upytuꞌu haw rehe wà kury."
62,3,9,"Tupàn hemiruzeꞌeg aꞌe wà, upytuꞌu ikatu ꞌym maꞌe iapo re aꞌe wà. Nuzapo kwaw ikatu ꞌym maꞌe oho waiko tuweharupi wà. Taꞌe Tupàn Hekwe wiko wapyꞌa pe aꞌe xe. Nupuner kwaw ikatu ꞌym maꞌe iapo wiwi haw rehe aꞌe wà, taꞌe Tupàn wiko wanu romo aꞌe xe."
62,3,10,"Tupàn hemiruzeꞌeg uzawy tuwe Zurupari hemiruzeꞌeg wà. Tupàn hemiruzeꞌeg uzapo ikatuahy maꞌe oho waiko wà. Uzamutar katu wapi har wà no. Aze teko nuiko kwaw nezewe wà nehe, nuiko kwaw Tupàn hemiruzeꞌeg romo wà nehe. Zurupari hemiruzeꞌeg romo wanekon wà nehe."
62,3,11,"Zaiko wikuwe maꞌe ài kuryKo zeꞌeg peinu katu pe. Te izypy mehe peinu katu. Tuwe zazeamutamutar katu zane nehe. Tuwe nazaiko kwaw Kain zàwe nehe. Taꞌe ikatu ꞌym maꞌe iapo kar har hemiruzeꞌeg romo hekon aꞌe mehe aꞌe xe. Uzuka wywyr aꞌe, taꞌe hemiapo kwer naꞌikatu kwaw Tupàn pe aꞌe xe. Taꞌe tywyr hemiapo kwer ikatu Tupàn pe aꞌe xe. Aꞌe rupi hewyrowyroahy wywyr rehe."
62,3,13,"Aꞌe rupi, — Aze Tupàn iàmàtyryꞌymar naꞌiakatuwawahy kwaw penehe wà nehe, pepytuhegatu zo nehe, herywyr wà, aꞌe peme kury."
62,3,14,"Izypy mehe zaiko umàno maꞌe kwer ài zane. Taꞌe nazazeruzar kwaw Zezuz rehe aꞌe ꞌar mehe xe. Ko ꞌar rehe zaiko wikuwe maꞌe ài kury, taꞌe zazeruzar hehe kury xe. Zaiko tuwe uzeruzar maꞌe romo, taꞌe xiamutar katu amogwer uzeruzar maꞌe zane wà xe. Aze amo nuzamutar katu kwaw wapi har aꞌe nehe, uzeruzar ꞌym maꞌe romo hekon aꞌe nehe. Wiko umàno maꞌe kwer ài nehe."
62,3,15,"Aze amo naꞌiakatuwawahy kwaw wapi har rehe nehe, wiko izuka har ài nehe. Upuruzuka maꞌe nuiko kwaw uzeruzar maꞌe romo aꞌe wà. Nuwereko kwaw heko haw upyꞌa pe wà. Noho kwaw Tupàn pyr umàno re wà nehe."
62,3,16,"Zezuz Zaneruwihawete zaneamutar katu tuwe aꞌe. Aꞌe rupi uzezuka kar zanerekuzaromo. Nezewegatete zane nehe no. Aze tuwihaw ipuruzuka kar wer amo uzeruzar maꞌe rehe aꞌe nehe, — Hezuka hekuzaromo nehe, zaꞌe izupe nehe. Amo uzeruzar maꞌe hemetarer katu maꞌe aꞌe wà, wiko nezewe aꞌe wà. Aze amo uzeruzar maꞌe imaꞌuhez nehe, aze naheta kwaw maꞌe izupe nehe, aze amo hemetarer katu maꞌe nomono kwaw temiꞌu izupe nehe, aze nomono kwaw maꞌe izupe nehe, aꞌe mehe aꞌe hemetarer maꞌe nuiko kwaw Tupàn iamutar katu har romo aꞌe nehe, upyꞌa pe aꞌe nehe. — Azamutar katu Tupàn ihe, iꞌi muaꞌu aꞌe. Hepurumuzàmuzàg wà. Zazeamutamutar katu zane. Aꞌe rupi xiapo ikatuahy maꞌe teteaꞌu zanezeupeupe nehe, Tupàn zeꞌeg heruzar pà nehe. — Azamutar katu uzeruzar maꞌe teko ihe wà, aze amo iꞌi nehe, aze aꞌe teko nuzapo kwaw ikatu maꞌe wanupe nehe, aꞌe mehe nuiko kwaw wamutar katu har romo nehe."
62,3,19,"Nakyze kwaw Tupàn wi nehe— Aipo aiko zeꞌeg azeharomoete har heruzar har romo ihe, aze amo iꞌi uzeupe nehe, upyꞌa pe nehe, aꞌe mehe nezewe iꞌi putar uzeupe nehe. — Aiko tuwe aꞌe zeꞌeg heruzar har romo ihe, taꞌe azamutar katu amogwer uzeruzar maꞌe ihe wà xe, iꞌi putar uzeupe nehe. Amo ꞌar mehe nehe, zaiko putar zaha Tupàn huwa rupi nehe. Aze zapuruamutar katu zaha zaiko ko ꞌar rehe nehe, ko ywy rehe nehe, aꞌe mehe nazakyze kwaw Tupàn wi nehe, huwa rupi zaneho mehe nehe. Nazanemaranugar kwaw aꞌe pe nehe."
62,3,20,"Aꞌe mehe nazazeꞌeg kwaw nezewe nehe. — Ikatu ꞌym maꞌe iapo har romo aiko ihe, aꞌe rupi Tupàn hemono kar putar tatahu pe nehe, nazaꞌe kwaw nehe, taꞌe xikwaw uzeruzar maꞌe romo zanereko haw zane xe, taꞌe xiamutar katu amogwer zane wà xe. Tupàn ukwaw maꞌe paw rupi katete aꞌe. Ukwaw zanemaꞌenukwaw paw. Ukwaw zanekyze haw no. Nuzepyk kwaw zanerehe nehe, taꞌe zazeamutamutar katu zane xe."
62,3,21,"Hemyrypar heremiamutar wà. Aze zaiko puruamutar katu maꞌe romo nehe, — Tupàn nuzepyk kwaw herehe nehe, zaꞌe putar nehe. Aꞌe rupi nazakyze kwaw izuwi nehe. Aꞌe rupi zapuner wyzài maꞌe henoz taw rehe nehe. Umur putar aꞌe maꞌe zanewe nehe, taꞌe xiruzar izeꞌeg zane xe, taꞌe xiapo hemiapo putar haw zane no xe."
62,3,23,"Nezewe iꞌi Tupàn zanewe aꞌe kury, wemiapo putar haw iapo kar pà zanewe aꞌe kury. — Pezeruzar katu heraꞌyr Zezuz penuwihawete rehe nehe. Pezeamutamutar katu nehe no, taꞌe heraꞌyr Zezuz uzapo kar nezewe haw peme aꞌe no xe, iꞌi Tupàn zanewe kury."
62,3,24,"Izeꞌeg heruzar har aꞌe wà, wiko putar ipyr tuweharupi wà nehe. Wiko inuromo ko ꞌar rehe wà no. Umur Wekwe zanewe. Aꞌe rupi xikwaw zanepyꞌa pe heko haw zane."
62,4,1,"Pezeapyaka katu purumuꞌe maꞌe wazeꞌeg rehe neheHemyrypar heremiamutar wà. Purumuꞌe maꞌe uzeꞌeg putar nezewe peme aꞌe wà nehe. — Tupàn Hekwe hemuzeꞌeg kar aꞌe, iꞌi putar peme wà nehe. Pezemupyꞌa wanehe nehe. Amo purumuꞌe maꞌe wereko Tupàn Hekwe upyꞌa pe wà. Amogwer nuwereko kwaw wà. Pezeruzar zo wyzài teko wazeꞌeg rehe nehe. Pezeapyaka katu wazeꞌeg rehe nehe. — Aipo Tupàn Hekwe umuzeꞌeg kar iko aꞌe wà, peze wanupe nehe. Pemeꞌegatu wanemiapo kwer rehe nehe. Nezewe mehe aze wereko Tupàn Hekwe wà nehe, pekwaw putar pe wà nehe. Amo tekwe umuzeꞌeg kar aꞌe wà. Aze Tupàn Hekwe umuzeꞌeg kar iko wà nehe, pekwaw putar wamuzeꞌeg kar har romo heko haw nehe. Aze amo ae umuzeꞌeg kar wà nehe, pekwaw putar nehe no. Nezewe aꞌe peme ihe kury, taꞌe heta teteaꞌu Tupàn zeꞌeg imumeꞌu muaꞌu har ko ꞌar rehe aꞌe wà kury xe. Wata oho waiko taw nànàgatu ywy nànàgatu wà. Numumeꞌu kwaw Tupàn zeꞌeg azeharomoete har wà. Amo ae zeꞌeg umumeꞌu oho waiko wà."
62,4,2,"Pezeapyaka katu wazeꞌeg rehe nehe. — Zezuz Zaneruwihawete wiko awa romo aꞌe, umàno zanerekuzaromo aꞌe, aze iꞌi amo purumuꞌe maꞌe nehe, aꞌe mehe wereko Tupàn Hekwe uzehe nehe. Nezewe pekwaw putar Tupàn Hekwe aꞌe purumuꞌe maꞌe ipyꞌa pe heko haw nehe."
62,4,3,"Aze amo purumuꞌe maꞌe uhem pepyr nehe, — Zezuz nuiko kwaw Tupàn taꞌyr awa romo uzeapo maꞌe kwer romo aꞌe, aze iꞌi peme nehe, aꞌe mehe nuwereko kwaw Tupàn Hekwe upyꞌa pe aꞌe. Zaneruwihawete iàmàtyryꞌymar hekwe wiko ipyꞌa pe aꞌe. — Zaneruwihawete iàmàtyryꞌymar ur putar pepyr aꞌe nehe, uruꞌe peme. Wata iko ywy rehe ko ꞌar rehe wà. Ur putar pepyr nehe."
62,4,4,"Hepurumuzàmuzàg heremiamutar wà. Peiko Tupàn heruzar har romo, peiko hemiruzeꞌeg romo. Aꞌe rupi napezeruzar kwaw Zaneruwihawete iàmàtyryꞌymar wazeꞌeg rehe. Taꞌe pepyꞌa pe har ikàg weraꞌu Zezuz iàmàtyryꞌymar wapyꞌa pe har wi aꞌe xe."
62,4,5,"Aꞌe purumuꞌe maꞌe aꞌe wà, Tupàn iàmàtyryꞌymar romo wanekon aꞌe wà, Aꞌe rupi wanuwihaw umuzeꞌeg kar aꞌe wà. Wanemiruzeꞌeg uzeapyaka katu wazeꞌeg rehe wà no, wanehe uzeruzar pà wà no."
62,4,6,"Uruiko Tupàn hemiruzeꞌeg romo ure, uruiko izeꞌeg imumeꞌu har romo ure. Tupàn kwaw par uzeapyaka katu urerehe wà. Hemiruzeꞌeg ꞌym nuzeapyaka kwaw urerehe wà. Nezewe xikwaw tekwe purumuzeꞌeg kar maꞌe zane wà. Zazeapyaka katu teko wazeꞌeg rehe. Xixak wanemiruzeꞌeg wà no. Aze ruꞌu Tupàn Hekwe umuzeꞌeg kar aꞌe wà. Aze ruꞌu iàmàtyryꞌymar hekwe umuzeꞌeg kar aꞌe wà. Xikwaw putar wamuzeꞌeg kar har nehe, henu mehe nehe."
62,4,7,"Tupàn zaneamutar katu aꞌeHemyrypar heremiamutar wà. Tuwe zazeamutamutar katu nehe. Taꞌe Tupàn uputar zanezeamutamutar katu haw aꞌe xe. Uzeamutamutar katu maꞌe paw wiko Tupàn hemiruzeꞌeg romo wà. Ukwaw uzar wà. Uzeamutamutar ꞌym maꞌe nuiko kwaw Tupàn hemiruzeꞌeg romo wà. Taꞌe Tupàn aꞌe xe, upuruamutar katu aꞌe xe. Uzamutar katu kar teko zanewe aꞌe wà no."
62,4,9,"Nezewe wexak kar puruamutar katu haw zanewe aꞌe. Umur kar waꞌyr ywy rehe. Pitài zo taꞌyr. Umàno zanerekuzaromo. Aꞌe rupi zaiko putar ipyr tuweharupi nehe, tatahu pe zaneho ꞌym pà nehe."
62,4,10,Puramutar haw nezewe aꞌe. Nan kwaw zane. Xiamutar Tupàn zane. Tupàn aꞌe ae zaneamutar aꞌe. Umur kar waꞌyr ko ywy rehe aꞌe. Nezewe inuromo zanereko mehe Tupàn umunàn zanekatu ꞌygwer aꞌe kury.
62,4,11,"Hemyrypar heremiamutar wà. Aze nezewe Tupàn zaneamutar katu aꞌe. Aꞌe rupi zane nehe no, tuwe zazeamutamutar katu zane nehe no."
62,4,12,"Ni amo nuexak pixik kwaw Tupàn aꞌe wà. Aze zazeamutamutar katu zane nehe, Tupàn wiko putar zanepyꞌa pe aꞌe nehe. Aꞌe rupi zazeamutamutar katu putar zane nehe no, taꞌe Tupàn upuruamutar katu aꞌe no xe."
62,4,13,"Umur Wekwe zanewe aꞌe, aꞌe rupi zaiko putar ipyr zane. Wiko zanepyꞌa pe aꞌe no, taꞌe umur Wekwe zanewe aꞌe xe."
62,4,14,"Zaneru umur kar waꞌyr ko ywy rehe aꞌe, teko wapyro har romo imuigo kar pà aꞌe. Uruexak tur mehe ure. Urumumeꞌu tuwe tur awer oroho uruiko purupe."
62,4,15,"— Zezuz Tupàn taꞌyr romo hekon aꞌe, aze amo teko iꞌi nehe, aꞌe teko wereko Tupàn upyꞌa pe nehe. Wiko putar Tupàn pyr nehe no."
62,4,16,"Tupàn zaneamutar katu aꞌe. Xikwaw zaneamutar katu haw zane. Zazeruzar hehe no. Tupàn upuruamutar katu iko. Aze amo upuruamutar katu iko nehe, wiko putar Tupàn pyr nehe no. Tupàn wiko putar ipyꞌa pe aꞌe nehe no."
62,4,17,"Nezewe zanepuruamutar haw uhuaꞌu zanepyꞌa pe kury. Aze zaha Tupàn huwa rupi nehe, nazakyze kwaw izuwi nehe. Taꞌe zanereko haw ko ywy rehe har nuzawy kwaw Zaneruwihawete heko awer aꞌe xe."
62,4,18,"Puramutar haw rehe, naheta kwaw kyze haw aꞌe. Puramutar haw uhuaꞌu haw, umunyryk kyze haw aꞌe. Aze teko ukyze nehe, ipuruamutar haw pixikaꞌi aꞌe. Taꞌe kyze haw wexak kar zepykaw aꞌe xe."
62,4,19,"Zapuruamutar katu zane, taꞌe Tupàn ràgypy zaneamutar katu aꞌe xe."
62,4,20,"— Azamutar katu Tupàn ihe, aze iꞌi awa nehe, aze naꞌiakatuwawahy kwaw amogwer uzeruzar maꞌe wanehe aꞌe ꞌar mehe nehe, hemuꞌem maꞌe romo hekon aꞌe nehe. Wexak amogwer uzeruzar maꞌe tuweharupi aꞌe wà. Nuzamutar kwaw wà. Aꞌe rupi nuzamutar kwaw Tupàn aꞌe no, taꞌe nupuner kwaw hexakaw rehe xe. Aze teko nuzamutar katu kwaw wemixak uzeake har wà nehe, nuzamutar katu kwaw wemixak ꞌym muite har wà nehe."
62,4,21,"Ko zeꞌeg Zaneruwihawete umumeꞌu zanewe aꞌe. — Aze amo uzamutar katu Tupàn aꞌe nehe, uzamutar katu putar amogwer uzeruzar maꞌe aꞌe wà nehe no, iꞌi zanewe."
62,5,1,"Zapytuꞌu Tupàn iàmàtyryꞌymar hemiruzeꞌeg romo zanereko re— Zezuz aꞌe, Zaneruwihawete Zanepyro har romo hekon aꞌe, aze iꞌi amo teko nehe, aꞌe mehe aꞌe teko wiko Tupàn ipurumuzàg ài nehe. Aze amo uzamutar katu Zaneru Tupàn nehe, uzamutar katu taꞌyr wà nehe no."
62,5,2,"Aze xiamutar katu Tupàn nehe, aze xiruzar izeꞌeg nehe, zaiko tuwe ipurumuzàmuzàg wamutar katu har romo nehe."
62,5,3,"Aze xiamutar katu Tupàn nehe, tuwe xiruzar izeꞌeg nehe. Nazawaiw katu kwaw izeꞌeg heruzar haw aꞌe. Taꞌe Tupàn ipurumuzàmuzàg paw rupi aꞌe wà xe, nuzeruzar kwaw iàmàtyryꞌymar izeꞌeg rehe aꞌe wà xe. Aꞌe rupi iàmàtyryꞌymar nupuner kwaw ikatu ꞌym maꞌe iapo kar haw rehe zanewe aꞌe. Zazeruzar tuwe Zezuz rehe, aꞌe rupi iàmàtyryꞌymar nuiko kwaw Zanezar romo kury."
62,5,5,"Aze amo teko uzeruzar Zezuz rehe nehe, — Tupàn taꞌyr romo hekon Zezuz aꞌe, aze iꞌi aꞌe teko aꞌe nehe, aꞌe mehe upytuꞌu putar Tupàn iàmàtyryꞌymar hemiruzeꞌeg romo wiko re aꞌe nehe."
62,5,6,"Zuàw uzeꞌeg Zezuz Zaneruwihawete heko awer rehe aꞌe kuryUzypyrog maꞌereko haw ꞌy inuromo aꞌe, uzemuzahazahak kar pà aꞌe. Iahykaw rehe umumaw umaꞌereko haw uwykwer inuromo aꞌe, ikatu ꞌym maꞌe wi zanepyro pà aꞌe. Tupàn Hekwe zanepyꞌa pe har umumeꞌu agwer maꞌe iko zanewe aꞌe, taꞌe umumeꞌu zeꞌeg azeharomoete har tuweharupi aꞌe xe. Xikwaw Zezuz Tupàn taꞌyr romo heko haw zane, taꞌe Hekwe umumeꞌu heko haw zanepyꞌa pe aꞌe xe. Ko ywy rehe wiko mehe Zezuz uzemuzahazahak kar aꞌe. — Heraꞌyr aꞌe, iꞌi Tupàn izupe aꞌe ꞌar mehe. Hehe zanemaꞌenukwaw mehe xikwaw taꞌyr romo heko haw no. Umàno zanerekuzaromo, uwykwer hakook pà. Hehe zanemaꞌenukwaw mehe xikwaw taꞌyr romo heko haw no. Aꞌe naꞌiruz zanemaꞌenukwaw paw aꞌe wà, nuzawy kwaw naꞌiruz teko zanewe uzeꞌeg maꞌe aꞌe wà. Umumeꞌu pitài zeꞌeg zanewe wà. — Zezuz wiko Tupàn taꞌyr romo aꞌe, iꞌi zanewe wà."
62,5,9,"Aze teko umumeꞌu maꞌe zanewe wà nehe, zazeruzar wewer wazeꞌeg rehe nehe. Aze Tupàn umumeꞌu maꞌe zanewe nehe, zazeruzar putar tuwe izeꞌeg rehe nehe, taꞌe nahemuꞌem kwaw aꞌe xe. Aꞌe rupi zazeruzar aꞌe Zezuz rehe zanemaꞌenukwaw mehe zane, taꞌe Tupàn umumeꞌu zanepyꞌa pe aꞌe xe."
62,5,10,"Tupàn taꞌyr rehe uzeruzar maꞌe wereko aꞌe zeꞌeg upyꞌa pe aꞌe wà. Tupàn rehe uzeruzar ꞌym maꞌe aꞌe wà, wereko amo ae zeꞌeg upyꞌa pe aꞌe wà. — Tupàn hemuꞌem aꞌe, uꞌe maꞌe ài wanekon aꞌe wà, taꞌe nuzeruzar kwaw taꞌyr rehe zeꞌegaw rehe aꞌe wà xe. Tupàn umumeꞌu aꞌe zeꞌeg zanepyꞌa pe. Nezewe iꞌi aꞌe zeꞌeg aꞌe. — Tupàn umur zanereko haw iahykaw ꞌym maꞌe zanewe aꞌe. Aꞌe zanereko haw aꞌe, taꞌyr inuromo zanereko haw aꞌe. Aze amo uzeruzar taꞌyr rehe nehe, wikuwe wi putar nehe. Aze amo nuzeruzar kwaw Tupàn taꞌyr rehe nehe, naheta kwaw hekuwe haw izupe nehe."
62,5,13,"Zaiko putar Tupàn ipyr tuweharupi nehePe Tupàn taꞌyr rehe uzeruzar maꞌe pe, amono kar putar ko zeꞌeg pape rehe imuapyk pyrer peme ihe kury. Aꞌe rupi pekwaw putar tuweharupi Tupàn pyr peneko àwàm nehe. Pekwaw putar tatahu pe peho ꞌym àwàm nehe no. Aꞌe rupi nazakyze kwaw Tupàn wi kury, izupe zanezeꞌeg mehe kury. Aze xinoz maꞌe izupe nehe, aze ipurumur wer hehe zanewe nehe, umur putar zanewe nehe. Wenu putar zanezeꞌeg mehe nehe."
62,5,15,"Aze wyzài maꞌe xinoz izupe nehe. Wenu putar henoz mehe nehe. Umur putar zanereminoz zanewe nehe, aze ipurumur wer hehe zanewe nehe."
62,5,16,"Aze pexak amo uzeruzar maꞌe nehe, ikatu ꞌym maꞌe iapo mehe nehe, pezeꞌeg Tupàn pe nehe. — Epyro aꞌe awa ikatu ꞌym maꞌe wi nehe, Tupàn, peze izupe nehe. Aꞌe mehe Tupàn umuigo kar putar aꞌe uzeruzar maꞌe uzepyr tuweharupi nehe. Aze amo uzapo tuwe ikatu ꞌym maꞌe oho iko nehe, aze naꞌipytuꞌu wer kwaw iapo re nehe, aꞌe mehe Tupàn uzepyk putar hehe nehe, tatahu wi ipyro ꞌym pà nehe. — Pezeꞌeg Tupàn pe hehe nehe, ipyro haw rehe nehe, naꞌe kwaw peme ihe. Paw rupi ikatu ꞌym maꞌe iaiw Tupàn pe aꞌe. Umunàn putar uzeruzar maꞌe wanemiapo kwer ikatu ꞌym maꞌe nehe, wanuwi nehe. Nuzepyk kwaw wanehe nehe."
62,5,18,"Tupàn hemiruzeꞌeg wà, uzexak kar wi maꞌe kwer ài wanekon wà, wiko ipurumuzàmuzàg ài wà. Upytuꞌu ikatu ꞌym maꞌe iapo re wà. Noho kwaw tuweharupi aꞌe ikatu ꞌym maꞌe iapo pà wà. Zezuz Tupàn taꞌyr uzekaiw katu ipurumuzàmuzàg wanehe. Ikatu ꞌym maꞌe iapo har wanuwihaw nupuner kwaw opokokaw rehe wanehe."
62,5,19,"Zaiko tuwe Tupàn imaꞌe romo zane. Tupàn iàmàtyryꞌymar ywy rehe har paw rupi aꞌe wà, weruzar ikatu ꞌym maꞌe iapo har wanuwihaw zeꞌeg aꞌe wà. Weruzar Zurupari zeꞌeg wà. Uzapo kar wemiapo putar haw wanupe aꞌe."
62,5,20,"Tupàn taꞌyr ur ko ywy rehe aꞌe, uzezuka kar pà zanerekuzaromo aꞌe. Ukwaw kar maꞌe teteaꞌu zanewe no. Aꞌe rupi xikwaw Tupàn zane kury, xikwaw Zanezar azeharomoete har romo heko haw zane kury. Zaiko ipyr kury. Zaiko taꞌyr Zezuz Zaneruwihawete ipyr no. Tupànete romo hekon aꞌe. Zanemuigo kar putar tuweharupi uzepyr nehe, tatahu wi zanepyro pà nehe."
62,5,21,Hepurumuzàmuzàg heremiamutar wà. Pemuwete zo tupàn aꞌuaꞌu pe wà nehe. Upaw kwez kury. Zuàw.
63,1,1,"2 ZuàwIhe Zuàw ihe, uzeruzar maꞌe waneruzeꞌegar romo aiko ihe. Ne kuzà Tupàn hemixak kwer romo ereiko ne. Ko hepape amono kar putar newe ihe nehe zàkwà. Ko hezeꞌeg amono kar putar nememyr wanupe no, zàkwà. Apuamutar katu paw rupi ihe. Amogwer zeꞌeg azeharomoete har ikwaw par paw peamutar katu aꞌe wà no."
63,1,2,Taꞌe zeꞌeg azeharomoete har upyta zanepyꞌa pe tuweharupi aꞌe xe. Nuhem pixik kwaw zanepyꞌa wi nehe.
63,1,3,"Tupàn zaneru aꞌe, taꞌyr Zezuz Zaneruwihawete aꞌe no, tuwe uzapo ikatuahy maꞌe zanewe aꞌe wà nehe. Tuwe zanepuhareko aꞌe wà nehe no, maꞌe wi zanekyze re zanemupytuꞌu kar pà wà nehe no. Aꞌe rupi zanerurywete putar tuweharupi zane nehe no. Tuwe ukwaw katu kar uzeꞌeg azeharomoete har zanewe wà nehe no. Zaneamutar katu aꞌe wà. Tuwe uzamutar katu kar amogwer zanewe wà nehe no."
63,1,4,"Zazeruzar zeꞌeg azeharomoete har rehePitàitài nememyr aꞌe wà, uzeruzar katu zeꞌeg azeharomoete har rehe aꞌe wà. Tuweharupi weruzar aꞌe zeꞌeg waiko wà no. Amo teko umumeꞌu nememyr wazeruzar haw ihewe aꞌe wà. Herurywete henu mehe ihe. Taꞌe nezewe zaneru uzapo kar zanewe aꞌe xe, zeꞌeg azeharomoete har heruzar kar pà zanewe aꞌe xe."
63,1,5,"Aꞌe rupi ainoz putar maꞌe newe ihe kury zàkwà, hemyrypar. Naꞌipyahu kwaw ko zeꞌeg heremimuapyk kwer ihe. Izypy mehe xiriko ko zeꞌeg zane. — Tuwe zazeamutamutar katu zane nehe, aꞌe wiwi newe kury, nememyr wanupe no."
63,1,6,"Aze xiamutar katu Tupàn nehe, xiruzar putar izeꞌeg nehe. Izypy mehe peinu izeꞌeg. — Tuweharupi pezamutar katu teko peho peiko pe wà nehe, iꞌi Tupàn purupe."
63,1,7,"Heta teteaꞌu awa hemuꞌem maꞌe aꞌe wà. Ywy nànàn taw nànàn wata oho waiko wà. Uzeꞌeg nezewe wà. — Zezuz nuiko kwaw tuwihawete awa romo uzeapo maꞌe kwer romo aꞌe. Nuiko kwaw Tupàn hemimur kar ko ywy rehe ur maꞌe kwer romo aꞌe, iꞌi aꞌe purumuꞌe maꞌe oho waiko purupe wà. Agwer teko wiko hemuꞌem maꞌe romo wà. Zaneruwihawete iàmàtyryꞌymar romo wanekon wà."
63,1,8,"Pemaꞌemuaꞌu katu pezehe nehe, nezewe mehe napepytuꞌu kwaw Tupàn imaꞌereko haw iapo re nehe. Aꞌe mehe umur putar hekuzar peme aꞌe nehe."
63,1,9,"Aze amo teko upytuꞌu Zaneruwihawete zeꞌeg heruzar ire nehe, — Aha putar amo ae zeꞌeg ikatu weraꞌu maꞌe rupi nehe, aze iꞌi nehe, aꞌe mehe aꞌe teko nuiko kwaw Tupàn hemiruzeꞌeg romo nehe. Noho kwaw ipyr nehe. Zaneruwihawete zeꞌeg rupi oho tuwe maꞌe aꞌe wà nehe, wiko putar Tupàn hemiruzeꞌeg romo aꞌe wà nehe. Wiko putar taꞌyr hemiruzeꞌeg romo aꞌe wà nehe no. Wiko putar Tupàn imyrypar romo wà nehe, Zezuz imyrypar romo wà nehe no."
63,1,10,"Aze amo purumuꞌe maꞌe ur pepyr aꞌe nehe, aze napemuꞌe kwaw Zaneruwihawete zeꞌeg rehe aꞌe nehe, pemuixe kar zo penàpuz me nehe. — Zanekuꞌem, nekatu ty, peze zo izupe nehe. — Tuwe Tupàn uzapo ikatuahy maꞌe newe nehe, peze zo izupe nehe."
63,1,11,"Aze amo ipurumuigo kar wer aꞌe teko rehe zeàmàtyryꞌymaw rehe aꞌe nehe, aꞌe teko wiko putar ikatu ꞌygwer iapo har romo ipyr aꞌe nehe. Imyrypar romo hekon putar nehe no."
63,1,12,"Upaw eteaꞌi ko pape kuryMaꞌe teteaꞌu rehe hepurumumeꞌu wer peme ihe. Nahepurumuapyk wer kwaw pape rehe ihe, peme imono kar pà ihe. Taꞌe heho wer pepyr ihe xe. Aha putar pepyr ihe nehe, peme hezeꞌeg pà ihe nehe. Aꞌe rupi zanerurywete weraꞌu putar tuwe zane nehe."
63,1,13,"Nekypyꞌyr imemyr aꞌe wà no, omono kar uzeꞌeg peme aꞌe wà no, — Nekatu pa, iꞌi peme wà. — Nekatu ma, iꞌi peme wà. Upaw kwez kury. Zuàw."
64,1,1,"3 ZuàwIhe Zuàw ihe, uzeruzar maꞌe waneruzeꞌegar romo aiko ihe. Ne Kaz ne. Ko hezeꞌeg amuapyk pape rehe ihe, newe imono kar pà ihe. Uruamutar katu ihe, taꞌe zazeruzar katu zeꞌeg azeharomoete har rehe zane xe."
64,1,2,"Zuàw uzeꞌeg Kaz ikatu haw rehe aꞌe kuryHemyrypar heremiamutar. Aenoz maꞌe Tupàn pe tuweharupi ihe. — Ezekaiw katu Kaz rehe nehe, aꞌe izupe. — Tuwe ikàg nehe, tuwe naꞌimaꞌeahy kwaw nehe, aꞌe izupe. — Tuwe heko haw ikatu nehe, aꞌe izupe. Ereho tuwe iko Tupàn hape rupi ne. Aꞌe rupi wiko nepyꞌa pe aꞌe."
64,1,3,"Amo uzeruzar maꞌe aꞌe wà, nepyr har aꞌe wà, uhem wà xe hepyr aꞌe wà. Umumeꞌu nereko haw ihewe wà. — Uzeruzar tuwe Kaz Tupàn zeꞌeg rehe aꞌe, iꞌi ihewe wà. — Weruzar tuwe oho iko tuweharupi no, ikatuahy maꞌe iapo pà aꞌe no, iꞌi ihewe wà. Herurywete henu mehe ihe."
64,1,4,"Aze zeꞌeg ikatu maꞌe ainu nehe, herurywete putar nehe. — Nepurumuzàmuzàg aꞌe wà, oho tuwe waiko zeꞌeg azeharomoete har rupi aꞌe wà, aze amo iꞌi ihewe nehe, herurywete weraꞌu putar ihe nehe"
64,1,5,"Hemyrypar heremiamutar. Tuweharupi eremaꞌereko katu iko ne, ikatu maꞌe iapo pà amogwer uzeruzar maꞌe wanupe ne. Te neremigwaw ꞌym wanupe ikatu maꞌe erezapo iko."
64,1,6," — Kaz aꞌe, uzamutar katu uzeruzar maꞌe uzepyr har iko aꞌe wà, iꞌi uzeruzar maꞌe xe har wanupe wà, nerehe uzeꞌeg pà wà. Aꞌe awa aꞌe wà, Zaneruwihawete hemiruzeꞌeg romo wanekon aꞌe wà. Umumeꞌu putar Tupàn zeꞌeg oho waiko taw nànàn aꞌe wà nehe. Weraha putar ko pape newe aꞌe wà nehe no. — Aze uzeruzar ꞌym maꞌe umur temetarer peme wà nehe, pepyhyk zo wanuwi nehe, aꞌe wanupe ihe. Aꞌe rupi nezewe aꞌe newe kury. — Pemono temetarer wanupe nehe, pemono wamaꞌe ràm wanupe nehe no, aze uputar wà nehe, aꞌe newe kury. Taꞌe Tupàn hemiruzeꞌeg romo wanekon aꞌe wà xe. Aze pepytywà pe wà nehe, pekatu putar Tupàn pe nehe."
64,1,8,"Zane Zezuz rehe uzeruzar maꞌe zane, xipytywàgatu agwer awa zane wà nehe, taꞌe zeꞌeg azeharomoete har imumeꞌu har romo wanekon aꞌe wà xe. Aꞌe rupi zaiko Tupàn zeꞌeg imumeꞌu har ài zane nehe no, wainuromo zane nehe no."
64,1,9,"Zuàw uzeꞌeg Xio rehe aꞌe, Neme rehe aꞌe noAmuapyk amo ae hezeꞌeg pape rehe ihe, uzeruzar maꞌe nepyr har wanupe imono kar pà ihe. Xio aꞌe, waneruzeꞌegar romo heko wer aꞌe. Nuzekaiw kwaw hepape rehe aꞌe. — Zuàw aꞌe, nuiko kwaw Tupàn zeꞌeg imumeꞌu har romo aꞌe, iꞌi muaꞌu iko nepyr har wanupe aꞌe, herehe uzeꞌeg pà aꞌe. Aꞌe rupi uzeruzar maꞌe aꞌe pe har nuzekaiw kwaw hezeꞌeg rehe aꞌe wà."
64,1,10,"Aꞌe rupi aze aha nepyr nehe, azeꞌeg putar aꞌe pe har wanupe nehe. Amumeꞌu putar aꞌe awa zeꞌeg awer paw teko wanuwa rupi ihe nehe. Amumeꞌu putar hemiapo kwer nehe no. Uzeꞌeg zemueteahy herehe aꞌe, aꞌe pe har wanupe aꞌe. Hemuꞌem tuwe. Nezewe haw nuhyk kwaw izupe. Amo ae ikatu ꞌym maꞌe rehe ipurapo wer. Numuixe katu kar kwaw Tupàn zeꞌeg imumeꞌu har wàpuz me aꞌe wà, aꞌe pe ihem mehe aꞌe wà. Amo uzeruzar maꞌe aꞌe pe har aꞌe wà no, ipurumuixe katu kar wer zepe Tupàn zeꞌeg imumeꞌu har wanehe aꞌe wà. Aꞌe awa uzeꞌeg ahyahy wanupe. — Nan, iꞌi iko wanupe. — Aze pemuixe katu kar aꞌe Tupàn zeꞌeg imumeꞌu har penàpuz me nehe, aꞌe mehe napepuner kwaw pezemonoꞌogaw rehe urepyr nehe, iꞌi iko wanupe, uzeꞌeg ahyahy pà wanupe."
64,1,11,"Kaz hemyrypar heremiamutar. Aze amo uzapo ikatu ꞌym maꞌe oho iko aꞌe nehe, eiko zo izàwe nehe. Aze amo uzapo ikatuahy maꞌe oho iko aꞌe nehe, eiko izàwe nehe. Aze amo uzapo ikatuahy maꞌe oho iko aꞌe nehe, aꞌe mehe aꞌe awa wiko putar Tupàn hemiruzeꞌeg romo aꞌe nehe. Ikatu ꞌym maꞌe iapo har wà, nukwaw kwaw Tupàn wà, nuiko kwaw hemiruzeꞌeg romo wà."
64,1,12,"Teko paw rupi uzeꞌegatu waiko Neme rehe aꞌe wà. — Ikatuahy aꞌe, iꞌi oho waiko hehe wà. Aze ty, ikatuahy aꞌe. Oho katu iko zeꞌeg azeharomoete har rupi no. Ure ure no, — Ikatuahy aꞌe, uruꞌe newe ure no. Erekwaw katu urezeꞌeg azeharomoete har ne ty."
64,1,13,Upaw eteaꞌi ko pape aꞌe kuryMaꞌe teteaꞌu rehe hepurumumeꞌu wer newe ihe. Nahepurumuapyk wer kwaw pape rehe ihe.
64,1,14," Taꞌe hepurexak wer nerehe ihe xe. Tuwe naꞌiàrew kwaw nehe. Nerexak mehe zapuner zanezeupeupe zanezeꞌezeꞌegaw rehe nehe.  Tuwe nerurywete nehe. Ekyze zo maꞌe wi nehe. Nemyrypar xe har aꞌe wà, paw rupi katete omono kar uzeꞌeg peme aꞌe wà. — Nekatu pa, iꞌi newe wà. — Nekatu ma, iꞌi newe wà. — Zuàw umur kar uzeꞌeg peme aꞌe, ere hemyrypar nepyr har nànàn nehe no ty. Upaw kwez kury. Zuàw."
65,1,1,"ZutIhe Zut ihe, Zezuz Zaneruwihawete hemiruzeꞌeg romo aiko ihe. Aiko Xiak tywyr romo no. Amono kar putar ko hepape peme ihe nehe kury. Pe Tupàn heminozgwer romo peiko pe. Tupàn zaneru peamutar katu aꞌe. Zezuz Zaneruwihawete uzekaiw katu iko penehe aꞌe no."
65,1,2,Tuwe Tupàn pepuhareko aꞌe nehe. Tuwe pemupytuꞌu kar maꞌe wi pekyze re aꞌe nehe no. Tuwe peamutar katu tuwe aꞌe nehe no.
65,1,3,"Zut uzeꞌeg Tupàn zeꞌeg ꞌym rehe upurumuꞌe maꞌe wanehe aꞌe kuryHemyrypar heremiamutar wà. Tupàn zanepyro putar tatahu wi aꞌe nehe, zanemuigo kar pà uzepyr tuweharupi nehe. Azypyrog pape iapo pà peme ihe, zanepyro haw rehe zeꞌegaw imuapyk pà ihe. Naꞌe hemaꞌenukwaw aꞌe purumuꞌe muaꞌu maꞌe wanehe ihe. Aꞌe rupi amono kar putar ko hepape peme ihe kury, pemuzeruzar katu weraꞌu kar pà ihe kury. Tupàn umur Zezuz zanewe aꞌe. Zazeruzar hehe. Zaiko hemiruzeꞌeg romo. — Pepytuꞌu zo pezeruzar ire nehe, aꞌe peme kury. — Pepytuꞌu zo heruzar ire nehe, aꞌe peme kury."
65,1,4,"Amo awa ur zanepyr aꞌe wà. Tupàn rehe uzeruzar ꞌym maꞌe romo wanekon aꞌe wà. Amogwer nukwaw katu kwaw wazeruzar ꞌymaw aꞌe wà. Aꞌe rupi aꞌe awa numumeꞌu kwaw Tupàn zeꞌeg azeharomoete har aꞌe wà. Hemuꞌem aꞌe wà. — Tupàn umunàn zaneremiapo kwer ikatu ꞌym maꞌe aꞌe, aꞌe rupi zapuner wyzài ikatu ꞌym maꞌe iapo wiwi haw rehe zane nehe, iꞌi muaꞌu purupe wà. — Pezeruzar zo Zezuz Zaneruwihawete rehe nehe ty wà, iꞌi muaꞌu waiko purupe wà. Hemuꞌem aꞌe wà. Zezuz Zaneruwihawete aꞌe, Zanezar romo hekon aꞌe, zanereruzeꞌegar romo hekon aꞌe no. Naheta kwaw amo. Tupàn uzepyk putar aꞌe awa wanehe aꞌe nehe. Kwehe mehe umumeꞌu wanehe uzepyk àwàm aꞌe."
65,1,5,"Pekwaw ko maꞌe paw rupi. Amumeꞌu wiwi peme kury. Zanezar upyro wemiruzeꞌeg aꞌe wà, Ezit ywy wi wapyro pà aꞌe wà. Amo nuzeruzar kwaw hehe wà. Aꞌe rupi Ezit wi wapyro pawire Tupàn uzepyk aꞌe uzeruzar ꞌym maꞌe wanehe aꞌe, wazuka pà aꞌe."
65,1,6,"Pemaꞌenukwaw Tupàn heko haw pe har wanehe no. Amo weruzar izeꞌeg aꞌe wà. Amo nuweruzar kwaw izeꞌeg aꞌe wà. Heruzar ꞌymar uhem oho heko haw wi aꞌe wà. Tupàn uzàpixi kar aꞌe wà. Omonokatu kar ipytunaw pe wà. Aꞌe pe wanekon ko ꞌar rehe wà. Tupàn numuhem kar kwaw aꞌe wi wà. Amo ꞌar mehe nehe, Tupàn uzepyk putar wemiruzeꞌeg ꞌym wanehe nehe. Aꞌe ꞌar mehe umumeꞌu putar wanemiapo kwer ikatu ꞌym maꞌe aꞌe nehe, wanehe uzepyk pà aꞌe nehe."
65,1,7,"Pemaꞌenukwaw Xotom tawhu rehe, Komor tawhu rehe no, amo ae taw aꞌe taw wanuwake har rehe no. Aꞌe taw pe har aꞌe wà, uzapo ikatu ꞌym maꞌe aꞌe wà, aꞌe Tupàn heko haw pe arer kwehe arer wazàwe aꞌe wà no. Uzapo ikatu ꞌym maꞌe wemireko ꞌym wapuhe wà, umen ꞌym wapuhe wà no. Te awa uzapo ikatu ꞌym maꞌe oho amo awa wapuhe wà no. Kuzà uzapo iaiw maꞌe oho amo kuzà wapuhe wà no. Tupàn weityk tata wanehe aꞌe. Ukaz paw wà. Ukaz tawhu. Ukaz tawhu pe har wà no. Aꞌe rupi teko ukwaw Tupàn hemiapo kwer wà. Nezewegatete Tupàn uzepyk putar ikatu ꞌym maꞌe iapo har uzeruzar ꞌym maꞌe wanehe nehe, wamono kar pà tatahu pupe paw rupi katete nehe."
65,1,8,"Nezewegatete aꞌe purumuꞌe muaꞌu maꞌe ko ꞌar rehe har aꞌe wà no, wexak maꞌe upuahu pe aꞌe wà no. — Kwa, xiapo ikatu ꞌym maꞌe nehe ty wà, taꞌe amo uzapo kar kwez ihewe hepuahu pe aꞌe no xe, iꞌi muaꞌu waiko purupe wà. Naꞌiakatuwawahy kwaw Tupàn rehe wà, naꞌipureruzar wer kwaw izeꞌeg rehe wà. Uzeꞌeg zemueteahy Tupàn hemiruzeꞌeg ywate har wanehe wà no. Te Migew aꞌe no. Tupàn heko haw pe har wanuwihaw romo hekon aꞌe. Nuzapo pixik kwaw agwer maꞌe. Kwehe mehe uzeꞌeg oho Zurupari pe aꞌe. Moizez umàno aꞌe ꞌar mehe aꞌe. Migew ipureraha wer hetekwer rehe. Zurupari ipureraha wer hetekwer rehe aꞌe no. Migew nuzeꞌeg zemueteahy kwaw Zurupari pe. — Tupàn hezar uzepyk putar nerehe aꞌe nehe, iꞌi izupe. Numumeꞌu kwaw amo maꞌe izupe. Nuzeꞌeg ahyahy kwaw izupe. Izeꞌeg awer nuzawy kwaw tuwihaw ikàg maꞌe pe izeꞌegaw aꞌe. Nuzeꞌeg zemueteahy kwaw hehe."
65,1,10,"Purumuꞌe muaꞌu maꞌe ko ꞌar rehe har aꞌe wà, uzeꞌeg zemueteahy wyzài maꞌe wemigwaw ꞌym rehe wà. Ukwaw ikatu ꞌym maꞌe iapo haw wà, hehe imaꞌenukwaw ꞌym pà wà. Nuzawy kwaw miar hehaite maꞌe wà. Moz ukwaw puruxiꞌu haw aꞌe wà. Ni amo numuꞌe kwaw moz puruxiꞌu haw rehe aꞌe wà. Nezewegatete aꞌe purumuꞌe maꞌe ukwaw ikatu ꞌym maꞌe iapo haw wà. Ni amo numuꞌe kwaw ikatu ꞌym maꞌe iapo haw rehe wà. Tupàn uzepyk putar wanehe nehe, ikatu ꞌym maꞌe iapo haw hekuzaromo nehe."
65,1,11,"Azeharomoete Tupàn uzepyk putar wanehe nehe. Kain nuweruzar kwaw Tupàn aꞌe. Aꞌe purumuꞌe muaꞌu maꞌe aꞌe wà no, aꞌe rupi katete aꞌe wà no. Màrààw ipurumupytuꞌu kar wer Zutew wanehe Tupàn zeꞌeg heruzar ire aꞌe, taꞌe amo umur temetarer izupe aꞌe xe, wamupytuꞌu kar haw hekuzaromo aꞌe xe. Aꞌe purumuꞌe muaꞌu maꞌe aꞌe wà no, aꞌe rupi katete aꞌe wà no. Kore aꞌe no, nuweruzar kwaw Tupàn zeꞌeg kwehe arer aꞌe no. Nuweruzar kwaw tuwihaw aꞌe no. Aꞌe purumuꞌe muaꞌu maꞌe aꞌe rupi katete aꞌe wà no. Tupàn uzepyk putar wanehe paw rupi katete aꞌe nehe no."
65,1,12,"Tupàn pe maiꞌu haw rehe pezemonoꞌog mehe, wiko aꞌe pe pepyr wà no. Naꞌikatu kwaw nezewe haw, taꞌe numuwete katu kwaw Zezuz aꞌe wà xe. Uꞌu temiꞌu teteaꞌu wà, ukaꞌu pà wà. Xo uzeupe zo upyhyk temiꞌu wà. Nuzekaiw kwaw amogwer wanehe wà. Ywàkun àmàn ꞌym maꞌe ài wanekon wà. Ywytu weraha ywàkun wemimutar rupi aꞌe. Maꞌywa ꞌyw iꞌa ꞌym maꞌe ài wanekon wà no. Te àmàkyr mehe naꞌiꞌa kwaw wà. Maꞌywa ꞌyw ywy wi iꞌok pyrer ài wanekon wà. Hapo kwer uxinig tuwe. Nezewegatete aꞌe purumuꞌe maꞌe wà no. Numumeꞌu kwaw Tupàn zeꞌeg zanewe wà. Hemuꞌem zanewe wà."
65,1,13,"Ykotok uhuaꞌu maꞌe ài wanekon wà. Teko nueruzeꞌeg kwaw wà. Ytyzuiwer uzexak kar ykotok ꞌaromo. Nezewegatete aꞌe purumuꞌe muaꞌu maꞌe uzapo ikatu ꞌym maꞌe oho waiko wà no. Aze mo zahytata wata e ywate, naxikwaw iwer mo zaneho àwàm pyhaw. Aꞌe awa numumeꞌu kwaw Tupàn zeꞌeg wà. Aꞌe rupi teko nukwaw kwaw heruzar haw wà. Tupàn uzepyk putar aꞌe purumuꞌe maꞌe wanehe tuweharupi nehe."
65,1,14,"Ànàw upurumuzàg aꞌe. Taꞌyr upurumuzàg aꞌe no. Hemimino upurumuzàg aꞌe no. 7 haw nezewe. Aꞌe mehe Enok uzexak kar aꞌe. Tuaꞌu mehe umumeꞌu ko purumuꞌe muaꞌu maꞌe wanehe zepyk àwàm aꞌe. Naꞌaw izeꞌeg xe kury. Pexak nehe. Zanezar ur putar nehe, weko haw pe har ikatuahy maꞌe teteaꞌu wanerur pà wà nehe. Umumeꞌu putar teko wanemiapo kwer paw rupi aꞌe nehe. Uzepyk putar uzehe uzeruzar ꞌym maꞌe wanehe aꞌe nehe, ikatu ꞌym maꞌe iapo har wanehe aꞌe nehe. Taꞌe ikatu ꞌym maꞌe teteaꞌu uzapo aꞌe wà xe. Taꞌe uzeꞌeg zemueteahy teteaꞌu Tupàn rehe aꞌe wà xe."
65,1,16,"Tupàn nuzapo kwaw ikatu maꞌe ihewe aꞌe, iꞌi muaꞌu waiko izupe wà. — Amogwer uzapo kar xo ikatu ꞌym maꞌe waiko ihewe aꞌe wà, aꞌe rupi azapo ihe, iꞌi muaꞌu wà. — Aiko weraꞌu amogwer wanuwi ihe, iꞌi waiko wanupe wà. — Nepuràg eteahy ne, nekatuahy ne, iꞌi waiko amo pe wà. Aꞌe rupi upuner wemiapo putar haw iapo kar haw rehe umyrypar wanupe wà."
65,1,17,"Zut uzeꞌeg màràmàràn maꞌe rehe aꞌe kuryPemaꞌenukwaw katu ko maꞌe rehe nehe, hemyrypar wà. Zanezar Zezuz Zaneruwihawete hemimono karer aꞌe wà, umumeꞌu maꞌe peme aꞌe wà. Pemaꞌenukwaw katu wazeꞌeg rehe nehe."
65,1,18,"Nezewe iꞌi peme aꞌe wà. — ꞌAr iahykaw rehe har ihem eteaꞌi mehe nehe, teko upuka putar penehe aꞌe wà nehe. Tupàn rehe uzeruzar ꞌym maꞌe aꞌe wà nehe, ipurapo wer putar ikatu ꞌym maꞌe rehe aꞌe wà nehe. Aꞌe rupi uzapo putar wà nehe, iꞌi peme wà."
65,1,19,"Aꞌe awa aꞌe wà, pemuzeàmàtyryꞌym kar waiko aꞌe wà. Ipurapo wer ikatu ꞌym maꞌe rehe wà. Aꞌe rupi uzapo wà. Nuwereko kwaw Tupàn Hekwe upyꞌa pe wà."
65,1,20,Hemyrypar heremiamutar wà. Napeiko kwaw wazàwe. Izypy mehe pezeruzar Zezuz rehe. Pezeruzar wiwi weraꞌu hehe nehe kury. Hehe zanezeruzar haw ikatuahy weraꞌu. Pezeꞌeg Tupàn pe nehe. Tuwe Hekwe Puràg pepytywà pezeꞌeg mehe aꞌe nehe.
65,1,21,"Peiko wiwi Tupàn ipuruamutar haw rehe nehe. Zanezar Zezuz Zaneruwihawete pepuhareko haw rupi, peàro teko haw iahyk ꞌym maꞌe imur àwàm pezeupe nehe."
65,1,22,Amo teko uzeruzar wewer zepe hehe. Pepuhareko pe wà nehe. Pezeꞌeg ahyahy zo wanupe nehe.
65,1,23,"Aze zaneràpuz ukaz nehe, xipyro putar zanepurumuzàmuzàg tata wi zane wà nehe. Nezewegatete pepytywàgatu aꞌe uzeruzar wewer maꞌe pe wà nehe, tatahu wi wapyro pà pe wà nehe. Amo nutyryk kwaw ikatu ꞌym maꞌe wi wà. Pepuhareko pe wà nehe. Tuwe rihi. Pezapo zo ikatu ꞌym maꞌe wazàwe nehe. Peikwahy wanemiapo kwer ikatu ꞌym maꞌe rehe nehe. Aꞌe rupi napezapo kwaw ikatu ꞌym maꞌe nehe, wazàwe nehe."
65,1,24,"Zuàw uzeꞌegatu Tupàn rehe aꞌe kuryTupàn zanepyro har aꞌe, umur ukàgaw peme tuweharupi aꞌe, aꞌe rupi napezapo kwaw ikatu ꞌym maꞌe. Penerur putar uwa rupi aꞌe nehe, ikatu ꞌym maꞌe iapo ꞌymar romo pemuigo kar pà aꞌe nehe. Pemurywete kar putar aꞌe ꞌar mehe nehe. Ikàg tuwe aꞌe, ipuràg eteahy no. Pitài zo aꞌe. Zanepyro ikatu ꞌym maꞌe wi tatahu wi. Zanererur putar uwa rupi aꞌe nehe, taꞌe Zezuz Zaneruwihawete Zanezar umàno zanerekuzaromo aꞌe xe. Tuwe teko umuwete katu Tupàn aꞌe wà nehe. Tuwihawete romo hekon aꞌe, ikàg weraꞌu maꞌe romo hekon aꞌe no. Weruzeꞌeg amogwer paw rupi aꞌe wà. Izypy mehe arer we, ko ꞌar rehe no, tuweharupi nehe no, awyzeharupi nehe no. Nupaw pixik kwaw ipureruzeꞌegaw aꞌe nehe. Azeharomoete. Upaw kwez kury. Zut."
66,1,1,"ApokaripTupàn aꞌe, umumeꞌu maꞌe uzeapo maꞌe ràm teteaꞌu Zezuz Zaneruwihawete pe aꞌe. Naꞌe Zezuz Zaneruwihawete umumeꞌu aꞌe maꞌe ihewe aꞌe no. — Ne Zuàw ne ty, iꞌi ihewe. — Heremiruzeꞌeg romo ereiko ne ty, iꞌi ihewe. — Aꞌe rupi amumeꞌu putar maꞌe teteaꞌu newe ihe nehe kury, maꞌe uzeapo maꞌe ràm newe ihe nehe kury, iꞌi ihewe. — Aꞌe mehe ne nehe no ty, emumeꞌu aꞌe maꞌe amogwer heremiruzeꞌeg wanupe nehe no ty, iꞌi ihewe. — Naꞌiàrew kwaw ko maꞌe izeapo àwàm aꞌe wà nehe, iꞌi ihewe. Zaneruwihawete aꞌe, umumeꞌu ko maꞌe paw weko haw pe har pe aꞌe. — Emumeꞌu eho Zuàw pe nehe, iꞌi weko haw pe har pe. Umumeꞌu ihewe."
66,1,2,"Naꞌe ihe Zuàw ihe kury, aꞌe maꞌe paw amumeꞌu putar peme ko pape rehe imuapyk pà ihe nehe kury. Aexak maꞌe ihe. Tupàn umumeꞌu maꞌe Zezuz pe aꞌe. Naꞌe Zezuz wexak kar aꞌe maꞌe ihewe aꞌe no. Azeharomoete ko zeꞌeg pape rehe imuapyk pyrer aꞌe."
66,1,3,"Aze teko umugeta ko pape aꞌe wà nehe, hurywete putar aꞌe wà nehe. Aze teko wenu imugeta mehe wà nehe, hurywete putar wà nehe. Tupàn umumeꞌu putar wemiapo ràm purupe aꞌe nehe, uzeꞌeg ko pape rehe imuapyk kar pà aꞌe nehe. Uzapo kar putar maꞌe zanewe aꞌe nehe no. Aze teko weruzar ko zeꞌeg ko pape rehe imuapyk pyrer wà nehe, hurywete putar wà nehe. Nan kwehe tete aꞌe maꞌe uzeapo putar nehe."
66,1,4,"Zuàw omono kar uzeꞌeg uzeruzar maꞌe 7 tawhu pe har wanupe aꞌe kuryIhe Zuàw ihe, ko hezeꞌeg amono kar putar peme ihe nehe kury. Pe Zezuz rehe uzeruzar maꞌe Az ywy rehe har pe. 7 taw pe har romo peiko pe. Aꞌe rupi heta 7 pezemonoꞌogaw Az ywy rehe. Tupàn aꞌe, izypy mehe kwehe mehe hekon aꞌe. Wiko putar tuweharupi nehe no, ukàzym ꞌym pà no. Wikuwe weko haw pe kury. Amo heko haw pe har wiko ipyr aꞌe wà no. 7 heko haw pe har wiko iapykaw henataromo wà. Zezuz Zaneruwihawete aꞌe no, umumeꞌu Tupàn zeꞌeg oho iko purupe aꞌe no, ko ywy rehe wiko mehe aꞌe no, iawy ꞌym pà aꞌe no. Umàno, ukweraw wi umàno re no. Aꞌe ràgypy ukweraw umàno re, umàno wi ꞌym maꞌe romo uzeapo pà zanerenataromo. Zakweraw putar zane nehe no. Ko ywy rehe har waneruzeꞌegar romo hekon putar nehe, wanuwihaw romo hekon putar nehe. Tupàn aꞌe, aꞌe 7 heko haw pe har aꞌe wà no, Zezuz Zaneruwihawete aꞌe no, tuwe ikatuahy maꞌe uzapo peme aꞌe wà nehe, ikatu ꞌym maꞌe iapo re pemupytuꞌu kar pà aꞌe wà nehe no, maꞌerahy ipuraraw pàwàm wi pemunyryk kar pà aꞌe wà nehe no. Zezuz zaneamutar katu aꞌe. Umàno zanerekuzaromo. Aꞌe rupi zanepyro zaneremiapo kwer ikatu ꞌym maꞌe wi."
66,1,6,"Aꞌe rupi zanemuigo kar Tupàn hemiruzeꞌeg romo aꞌe, u hemiruzeꞌeg romo aꞌe. Aꞌe rupi Xaxeto ài zaiko zane kury, taꞌe zapuner zaneho haw rehe huwa rupi zane kury xe. Zapuner teko wanehe zanezeꞌegaw rehe zaneru pe kury. Zapuner Tupàn hemiapo putar haw imumeꞌu haw rehe teko wanupe no. Tuwe teko paw weruzar Zezuz Zaneruwihawete aꞌe wà nehe, ikàgaw ipuràg eteahy haw imumeꞌu pà izupe aꞌe wà nehe, tuweharupi aꞌe wà nehe, awyze har rupi aꞌe wà nehe no. Azeharomoete."
66,1,7,"Pemeꞌe nehe ty wà. Ur putar Zaneruwihawete ywàkun rehe aꞌe nehe. Teko paw wexak putar aꞌe wà nehe. Te izuka arer aꞌe wà nehe no, wexak putar aꞌe wà nehe no. Teko ko ywy rehe har paw rupi katete aꞌe wà nehe, uzemumikahy putar uzaiꞌo pà aꞌe wà nehe, tur mehe hexak mehe aꞌe wà nehe. Azeharomoete ko maꞌe uzeapo putar nezewegatete nehe."
66,1,8,"Uzeꞌeg Tupàn iko zanewe aꞌe kury. Zanezar romo hekon aꞌe, ikàg weraꞌu maꞌe romo hekon aꞌe. — Izypy mehe arer romo aiko ihe. Iahykaw rehe àràm romo aiko ihe. Aiko ko ꞌar rehe kury. Izypy mehe kwehe mehe aiko ihe no, aiko putar tuweharupi ihe nehe no, iꞌi iko zanewe."
66,1,9,"Zuàw wexak Zaneruwihawete aꞌe kury, upuahu zàwenugar pe aꞌe kuryIhe Zuàw ihe, penykyꞌyr ài zanezeruzar haw rehe aiko ihe. Zezuz upuraraw maꞌerahy aꞌe. Apuraraw maꞌerahy teko ko ꞌar rehe ihe no. Pepuraraw maꞌerahy peiko no. Aꞌe rupi zazemonoꞌonoꞌog zaiko Zezuz inuromo maꞌerahy ipuraraw pà zane kury. Zaiko hemiruzeꞌeg romo. Zanekàg maꞌerahy ipuraraw mehe. Nazapytuꞌu kwaw Zezuz rehe zanezeruzar ire. Amumeꞌu Tupàn zeꞌeg aha teko wanupe ihe. Azeharomoete aꞌe zeꞌeg. Naheremuꞌem kwaw ihe. Zezuz wexak kar aꞌe zeꞌeg ihewe aꞌe. Aꞌe rupi nahekatu kwaw tuwihaw wanupe ihe kury, taꞌe naꞌiakatuwawahy kwaw Zezuz rehe aꞌe wà xe. Aꞌe rupi hepyhyk kar aꞌe wà, hemur kar xe ko yrypypoꞌo Paximu her maꞌe rehe aꞌe wà."
66,1,10,Naꞌe amo ꞌar mehe Tupàn ꞌar mehe Tupàn Hekwe ur herehe aꞌe kury. Uzeapo maꞌe ihewe hepuahu zàwenugar aꞌe. Naꞌe ainu maꞌe izeꞌeg mehe ihe. Wahyhaw rupiaꞌu uzeꞌeg ihewe aꞌe. Aꞌe zeꞌeg nuzawy kwaw xiꞌàm aꞌe. Hekupekutyr izeꞌeg mehe aꞌe.
66,1,11,"— Emumeꞌu maꞌe neremixak ràm nehe ty, nezeꞌeg pape rehe imuapyk pà nehe ty, iꞌi ihewe. — Aꞌe re emono kar nepape uzeruzar maꞌe wanupe nehe ty, aꞌe 7 zemonoꞌogaw pe har wanupe nehe ty, iꞌi ihewe. — Emono kar nepape Ew tawhu pe har wanupe nehe, Ezimir tawhu pe har wanupe nehe no, Pegàmu tawhu pe har wanupe nehe no, Xiaxir tawhu pe har wanupe nehe no, Xar tawhu pe har wanupe nehe no, Piratew tawhu pe har wanupe nehe no, Araorixez tawhu pe har wanupe nehe no, iꞌi ihewe."
66,1,12,"Naꞌe awak heraikwerupi har hexak pà ihe kury, ihewe uzeꞌeg maꞌe kwer hexak pà ihe kury. Naꞌe aexak 7 tatainy ihe wà kury."
66,1,13,"Amo maꞌe uꞌàm tatainy wamytepe aꞌe. Nuzawy kwaw awa aꞌe. Upuꞌàm aꞌe pe. Ukamir puku umunehew iko. Uzekuꞌapixi haw henyeny katu maꞌe umunehew iko no, upuxiꞌa iwàn pà no."
66,1,14,Iꞌaw xigatu. Nuzawy kwaw àràpuhàràn hawer. Heha henyeny katu tata reny kwer ài.
66,1,15,Ipy henyeny katu itazu imueny katu pyrer ài no. Izeꞌeg wànoànog yrypu uhuaꞌu maꞌe ài no.
66,1,16,Wereko 7 zahytata opo pe aꞌe wà. Takihe haimezewaz maꞌe uhem iko izuru wi. Huwa heny katu kwarahy wapytepe hin mehe har ài.
66,1,17,"Hexak mehe azemomor heꞌar pà ipy huwake ihe kury, awa umàno maꞌe kwer ài hezu pà ihe kury. Naꞌe opokok herehe aꞌe, opo awyze har pupe aꞌe. Uzeꞌeg ihewe. — Ekyze zo ihewi nehe ty, iꞌi ihewe. — Izypy mehe arer romo aiko ihe. Iahykaw rehe àràm romo aiko putar ihe nehe no, iꞌi ihewe."
66,1,18,"— Wikuwe maꞌe romo aiko ihe. Amàno ihe, aikuwe ihe kury, iꞌi ihewe. — Emeꞌe herehe nehe kury ty, aiko putar tuweharupi nehe, awyze har rupi nehe, iꞌi ihewe. — Apuner teko wamumàno kar haw rehe ihe wà. Heta hekàgaw màno haw heruzeꞌegaw rehe ihe kury. Heta hekàgaw umàno maꞌe kwer wanekwe waneko haw heruzeꞌegaw rehe ihe no, iꞌi ihewe."
66,1,19,"— Naꞌe aꞌe newe ihe kury, emumeꞌu ko maꞌe teko wanupe nehe ty, ko zeꞌeg imuapyk pà pape rehe nehe ty, iꞌi ihewe. — Emumeꞌu maꞌe ko ꞌar rehe har nehe, emumeꞌu maꞌe uzeapo maꞌe ràm nehe no, iꞌi ihewe."
66,1,20,"— Emeꞌe ko 7 zahytata hepo pe har wanehe nehe ty, iꞌi ihewe. — Maꞌe romo wanekon aꞌe wà, iꞌi ihewe, herehe upuranu pà. — Nerekwaw kwaw ne, aꞌe rupi amumeꞌu putar newe ihe nehe kury, iꞌi ihewe. — Ko 7 zahytata aꞌe wà, hereko haw pe har romo wanekon aꞌe wà. Uzekaiw katu aꞌe herehe uzeruzar maꞌe 7 zemonoꞌogaw pe har wanehe aꞌe wà, iꞌi ihewe. — Ko 7 tatainy aꞌe wà no, aꞌe 7 zemonoꞌogaw pe har romo wanekon aꞌe wà no, iꞌi ihewe."
66,2,1,"Zezuz omono kar uzeꞌeg uzeruzar maꞌe Ew tawhu pe har wanupe aꞌe kuryNaꞌe aꞌe zahytata wanereko har uzeꞌeg ihewe aꞌe kury. — Emono kar hezeꞌeg uzeruzar maꞌe Ew tawhu pe har wanupe nehe ty, pape rehe imuapyk pà nehe ty, iꞌi ihewe. — Nezewe iꞌi aꞌe zahytata wanereko har aꞌe kury, aꞌe tatainy huwake wiko maꞌe aꞌe kury, ere wanupe nehe ty, iꞌi ihewe."
66,2,2,"Naꞌaw izeꞌeg Ew tawhu pe har wanupe nehe kury. — Akwaw penemiapo kwer ihe. Pemaꞌereko katu peiko ihewe. Akwaw pemaꞌereko katu haw. Hemuꞌem maꞌe pepyr har aꞌe wà, ipurawy kar wer Tupàn hape rehe peme aꞌe wà. Nan kwaw pa. Napepytuꞌu kwaw herehe pezeruzar ire. Akwaw pepytuꞌu ꞌymaw ihe. Heta amo ikatu ꞌym maꞌe iapo har pepyr aꞌe wà. Napezeruzar kwaw wazeꞌeg rehe. Akwaw wazeꞌeg rehe pezeruzar ꞌymaw ihe. — Uruiko Zezuz hemimur karer romo ure, iꞌi muaꞌu amo peme aꞌe wà no. Pezeapyaka katu peiko wazeꞌeg rehe. Numumeꞌu kwaw Tupàn zeꞌeg azeharomoete har aꞌe wà. Aꞌe rupi, — Hemuꞌem maꞌe romo peiko, peze wanupe. Aꞌe rupi napezekaiw kwaw wanehe. Akwaw wanehe pezekaiw ꞌymaw ihe."
66,2,3,Pepuraraw maꞌerahy kwer peiko. Napezàn kwaw ipuraraw mehe. Napepytuꞌu kwaw ikatuahy maꞌe iapo re. Napepytuꞌu kwaw herehe pezeruzar ire. Nan. Pekàg tuwe maꞌerahy kwer ipuraraw mehe.
66,2,4,Pitài zo maꞌe penemiapo kwer naꞌikatu kwaw ihewe. Kwehe mehe heamutar katu pe. Naheamutar katu kwaw pe kury. Ko ꞌar rehe heamutar katu haw uzawy heamutar katu awer izypy mehe arer aꞌe.
66,2,5,"Petyryk muite ihewi. Muiteaꞌu peiko ihewi ko ꞌar rehe. Aꞌe rupi aꞌe peme kury. — Petyryk ikatu ꞌym maꞌe wi nehe ty wà, aꞌe peme kury. — Peho Tupàn hape rupi nehe ty wà, peho awer izypy mehe arer zàwegatete nehe ty wà. Aze napepytuꞌu kwaw ikatu ꞌym maꞌe iapo re nehe, aꞌe mehe azur putar pepyr ihe nehe, aꞌe tatainy iꞌok pà henaw wi ihe nehe."
66,2,6,"Amo ae maꞌe penemiapo kwer ikatu ihewe. Napeakatuwawahy kwaw Nikuraw hemiruzeꞌeg wanehe pe, taꞌe ipurapo kar wer ikatu ꞌym maꞌe rehe peme aꞌe wà xe. Ihe ihe no, naheakatuwawahy kwaw wanehe ihe no."
66,2,7,"Aze peapyakwar heta henu haw nehe, pezeapyaka katu Tekwe zeꞌeg rehe nehe, uzeruzar maꞌe wanupe imumeꞌu pyr rehe nehe. — Aze teko upytuꞌu ikatu ꞌym maꞌe iapo re nehe, aze uzapo ikatuahy maꞌe oho iko nehe, aze nupytuꞌu kwaw Tupàn hemiapo putar haw iapo re nehe, aꞌe mehe aꞌe teko wiko putar Tupàn heko haw pe nehe, umàno ꞌym pà nehe. Heta maꞌywa ꞌyw purumuigo kar maꞌe aꞌe pe. Aꞌe teko upuner putar iꞌa kwer iꞌu haw rehe nehe, iꞌi Tekwe peme, iꞌi Zezuz Ew tawhu pe har wanupe."
66,2,8,"Zezuz omono kar uzeꞌeg uzeruzar maꞌe Ezimir tawhu pe har wanupe aꞌe kury— Emono kar hezeꞌeg uzeruzar maꞌe Ezimir tawhu pe har wanupe nehe kury ty, pape rehe imuapyk pà nehe kury ty, iꞌi ihewe. Naꞌaw izeꞌeg awer kury. — Izypy mehe arer romo aiko ihe, iahykaw rehe àràm romo aiko ihe. Àmàno, akweraw wi no. Nako hezeꞌeg xe nehe kury."
66,2,9,"Pepuraraw maꞌerahy kwer peiko kury. Akwaw ipuraraw paw ihe. Maꞌe hereko ꞌymar romo peiko. Akwaw maꞌe hereko ꞌymar romo peneko haw ihe. Nan kwaw pa. Hemetarer katu maꞌe ài peiko, taꞌe maꞌe teteaꞌu pereko putar Tupàn heko haw pe peneko mehe nehe xe. Amo Zutew pepyr har aꞌe wà, Tupàn heruzar ꞌymar aꞌe wà, uzeꞌeg zemueteahy waiko penehe aꞌe wà. Akwaw wazeꞌeg zemueteahy haw ihe. Zurupari hemiruzeꞌeg romo wanekon wà."
66,2,10,"Pepuraraw putar maꞌerahy nehe. Pekyze zo nehe ty wà. Peinu katu hezeꞌeg nehe ty wà. Zurupari penagaw putar aꞌe nehe, pemunehew kar pà aꞌe nehe. Pemumaw putar 10 ꞌar maꞌerahy ipuraraw pà nehe. Pepytuꞌu zo herehe pezeruzar ire nehe. Pezeruzar wi wi herehe nehe. Aze pezuka kar wà nehe, pepytuꞌu zo herehe pezeruzar ire nehe. Aze peiko heremiruzeꞌegete romo nehe, aze pezeruzar wiwi iahykaw pe pepytuꞌu ꞌym pà nehe, peiko putar hereko haw pe tuweharupi nehe."
66,2,11,"Aze peapyakwar heta henu haw nehe, pezeapyaka katu Tekwe zeꞌeg rehe nehe, uzeruzar maꞌe wanupe imumeꞌu pyr rehe nehe. — Aze awa nupytuꞌu kwaw Tupàn rehe uzeruzar ire nehe, maꞌerahy ipuraraw mehe nehe, aꞌe mehe noho kwaw tatahu pe nehe, umàno re nehe. Numàno kwaw mokoz haw nehe, iꞌi Zezuz Ezimir tawhu pe har wanupe."
66,2,12,"Zezuz omono kar uzeꞌeg uzeruzar maꞌe Pegàmu tawhu pe har wanupe aꞌe kury— Emono kar hezeꞌeg uzeruzar maꞌe Pegàmu tawhu pe har wanupe nehe ty, pape rehe imuapyk pà nehe ty, iꞌi ihewe. Naꞌaw izeꞌeg awer kury. — Takihepuku haimezewaz hereko har romo aiko ihe, haime katu maꞌe hereko har romo aiko ihe. Nako hezeꞌeg xe kury."
66,2,13,"Akwaw peneko haw ihe. Peiko Zurupari hemiruzeꞌeg wapyr tuweharupi. Herehe uzeruzar maꞌe romo peiko. Amo ꞌar rehe aꞌe pe har uzuka kar amo awa Àxi her maꞌe aꞌe wà. Uzuka wà, taꞌe umumeꞌu katu Tupàn taꞌyr romo hereko haw oho iko aꞌe xe, aꞌe pe har wanupe aꞌe xe."
66,2,14,"Amo maꞌe penemiapo kwer naꞌikatu kwaw ihewe. Amo uzeruzar maꞌe pepyr har aꞌe wà, uzeruzar amo ae zeꞌeg rehe aꞌe wà. Màrààw zeꞌeg weruzar oho waiko wà. Pemaꞌenukwaw aꞌe maꞌemumeꞌu haw rehe. Kwehe mehe Màrààw uzeꞌeg Marak pe aꞌe. — Eꞌu temiꞌu tupàn aꞌuaꞌu wanupe imono pyrer nehe ty, Eꞌu kar Izaew izuapyapyr wanupe nehe no. Nezewe mehe Tupàn wikwahy putar nehe, iꞌi izupe. — Emuꞌe ne wà nehe ty, wemireko ꞌym wapuhe iaiw maꞌe iapo haw rehe ne wà nehe ty, tupàn aꞌuaꞌu wamuwete katu pà nezewe mehe nehe ty, iꞌi Màrààw Marak pe."
66,2,15,"Nezewegatete pe no. Amo pepyr har aꞌe wà, weruzar Nikuraw hemiruzeꞌeg wazeꞌeg waiko aꞌe wà. Naꞌikatu kwaw wazeꞌeg aꞌe wà, taꞌe uzapo kar ikatu ꞌym maꞌe kwehe arer zàwenugar peme aꞌe wà xe."
66,2,16,"Pepytuꞌu aꞌe ikatu ꞌym maꞌe iapo re nehe ty wà. Aze napepytuꞌu kwaw nehe, naꞌarewahy aha putar pepyr ihe nehe, hetakihe hezuru pe har heraha pà ihe nehe, aꞌe teko wàmàtyryꞌym pà ihe nehe."
66,2,17,"Aze peapyakwar heta henu haw nehe, pezeapyaka katu Tekwe zeꞌeg rehe nehe, uzeruzar maꞌe wanupe imumeꞌu pyr rehe nehe. — Aze teko nupytuꞌu kwaw herehe uzeruzar ire wà nehe, maꞌerahy ipuraraw mehe wà nehe, aꞌe mehe amuigo kar putar aꞌe teko hepyr ihe nehe. Aze teko pepyr wanekon wà nehe, pemono putar temiꞌu wanupe nehe. Nezewegatete amono putar temiꞌu zàwenugar ikatuahy maꞌe ikwaw pyr ꞌym ihe nehe no, uzeruzar ire upytuꞌu ꞌym maꞌe wanupe ihe nehe no. Amono putar ita xig maꞌe izupe nehe no. Amuapyk putar her ipyahu maꞌe aꞌe ita rehe ihe nehe. Amogwer teko nukwaw kwaw aꞌe her aꞌe wà nehe. Ipyhykar zutykaꞌi izar zutykaꞌi ukwaw putar uwer ita rehe har imuapyk pyrer aꞌe nehe, iꞌi Zezuz Pegàmu tawhu pe har wanupe."
66,2,18,"Zezuz omono kar uzeꞌeg uzeruzar maꞌe Xiaxir pe har wanupe aꞌe kury— Emono kar hezeꞌeg uzeruzar maꞌe Xiaxir tawhu pe har wanupe nehe ty, pape rehe imuapyk pà nehe ty, iꞌi ihewe. — Tupàn taꞌyr romo aiko ihe. Hereha heny katu tata ài ihe. Hepy heny katu ita heny katu maꞌe ài ihe no. Naꞌaw hezeꞌeg xe kury."
66,2,19,Akwaw katu penemiapo ihe. Pepuramutamutar katu peiko. Akwaw pepuruamutar katu haw ihe. Pezeruzar katu herehe. Akwaw pezeruzar katu haw. Pepytywàgatu amogwer uzeruzar maꞌe pe wà. Akwaw pekatu haw ihe. Napepytuꞌu kwaw pezeruzar ire maꞌerahy kwer ipuraraw mehe. Akwaw pepytuꞌu ꞌymaw ihe no. Izypy mehe pemaꞌereko katu ihewe. Ko ꞌar rehe pemaꞌereko katu weraꞌu peiko ihewe kury.
66,2,20,"Xo pitài penemiapo kwer zo naꞌikatu kwaw ihewe. Amo kuzà pepyr hekon aꞌe. — Tupàn zeꞌeg imumeꞌu har romo aiko ihe, iꞌi muaꞌu iko peme. Zezapew ài hekon aꞌe. Kwehe mehe Zezapew uzapo kar ikatu ꞌym maꞌe Izaew izuapyapyr wanupe aꞌe. Nezewegatete aꞌe kuzà pepyr har aꞌe no. Uzapo kar ikatu ꞌym maꞌe iko peme aꞌe no. Upurumuꞌe iko amo ae zeꞌeg rehe. — Pezapo maꞌe peho kuzàwyzài wapuhe nehe ꞌy wà, iꞌi muaꞌu aꞌe kuzà iko peme. — Peꞌu temiꞌu tupàn aꞌuaꞌu wanupe imono pyrer peho nehe ꞌy wà, iꞌi muaꞌu iko peme."
66,2,21,"— Epytuꞌu aꞌe ikatu ꞌym maꞌe iapo re nehe zàkwà, aꞌe izupe. Nazepyk kwaw hehe aꞌe ꞌar mehe. Uzapo wi wi aꞌe maꞌe iko aꞌe."
66,2,22,"Aꞌe rupi azepyk putar hehe ihe nehe, azepyk putar ipuhe oho maꞌe wanehe ihe nehe no. Aze nupytuꞌu kwaw aꞌe ikatu ꞌymaw iapo re tàritykaꞌi aꞌe wà nehe, aze nuzemumikahy kwaw wemiapo kwer ikatu ꞌym maꞌe rehe aꞌe wà nehe, upuraraw putar maꞌerahy teteaꞌu aꞌe wà nehe. Azuka putar aꞌe kuzà hemiruzeꞌeg ihe wà nehe no. Aꞌe rupi uzeruzar maꞌe paw ukwaw putar hekàgaw aꞌe wà nehe. Amekuzar putar penemiapo kwer paw rupi ihe nehe. Taꞌe akwaw teko wamaꞌenukwaw paw ihe xe. Akwaw wanemiapo putar haw ihe no xe."
66,2,24,"Azeꞌeg putar amogwer Xiaxir tawhu pe har wanupe ihe nehe kury. Naperuzar kwaw aꞌe kuzà zeꞌeg pe. — Pezemuꞌe Zurupari zeꞌeg rehe nehe ꞌy wà, izeꞌeg ikwaw pyr ꞌym uzeàmim maꞌe kwer rehe ꞌy wà, iꞌi muaꞌu peme. Napezemuꞌe kwaw izeꞌeg rehe. Aꞌe rupi nazapo kar kwaw amo ae maꞌe peme ihe kury. — Pezapo ikatuahy maꞌe peho peiko nehe ty wà, izypy mehe arer ài nehe ty wà, aꞌe peme kury."
66,2,25,"Ikatuahy maꞌe romo peiko heruwa rupi kury. Peiko wi wi nezewe nugar romo nehe no ty wà, te hezewyr mehe nehe no ty wà."
66,2,26,"Aze awa nupytuꞌu kwaw uzeruzar ire herehe nehe, aze weruzar hezeꞌeg iko nehe, te iahykaw rehe nehe, aꞌe mehe amuigo kar putar aꞌe awa teko teteaꞌu wanuwihaw romo ihe nehe. Ikàg putar teko waneruzeꞌeg mehe nehe. Ikàgaw nuzawy kwaw hekàgaw nehe. Heru umur ukàgaw ihewe aꞌe. Nezewegatete amono putar hekàgaw aꞌe tuwihaw pe ihe nehe no. Zahytata uhyape katu aꞌe wà. Nezewegatete aꞌe awa aꞌe nehe, hezeꞌeg heruzar har aꞌe nehe, ikàg putar tuwe aꞌe nehe no."
66,2,29,"Aze peapyakwar heta henu haw nehe, pezeapyaka katu Tekwe zeꞌeg rehe nehe, uzeruzar maꞌe wanupe imumeꞌu pyr rehe nehe, iꞌi Zezuz Xiaxir pe har wanupe."
66,3,1,"Zezuz omono kar uzeꞌeg Xar tawhu pe har wanupe aꞌe kury— Emono kar hezeꞌeg uzeruzar maꞌe Xar tawhu pe har wanupe nehe ty, pape rehe imuapyk pà nehe ty, iꞌi ihewe. Naꞌaw izeꞌeg awer xe kury. — Areko aꞌe 7 tekwe ihe wà, Tupàn huwake har ihe wà. Areko aꞌe zahytata ihe wà no. Akwaw penemiapo kwer ihe. — Peiko tuwe Zezuz rehe uzeruzar maꞌe romo, iꞌi teko waiko peme aꞌe wà. Napekwaw kwaw aꞌe wà. Umàno maꞌe kwer ài peiko. Akwaw katu pepyꞌa ihe."
66,3,2,"Pemeꞌe nehe ty wà. Pixikaꞌi herehe pezeruzar haw. Pezemukàg wi wi pezeruzar haw rehe nehe ty wà. Aze napezemukàg kwaw nehe, pepytuꞌu putar herehe pezeruzar ire azeharomoete nehe. Taꞌe penemiapo kwer naꞌikatu kwaw Tupàn hezar huwa rupi aꞌe xe. Nuhyk kwaw penemiapo kwer ikatu haw."
66,3,3,"Pemaꞌenukwaw katu aꞌe zeꞌeg peme imumeꞌu pyrer rehe nehe. Peinu katu imumeꞌu mehe. Aꞌe rupi — Peruzar aꞌe zeꞌeg nehe ty wà, aꞌe peme kury. Pepytuꞌu penemiapo kwer ikatu ꞌym maꞌe iapo re nehe no ty wà. Aze awa uker iko umeꞌe ꞌym pà nehe, aꞌe mehe amo upuner putar hàpuz me wixe haw rehe nehe, imaꞌe rehe imunar pà izuwi nehe. Nezewegatete ihe nehe no, aze pezapo ikatu ꞌym maꞌe peho peiko nehe, napehyk kwaw hezewyr mehe nehe, naherexak kwaw pe hezur mehe ywy rehe nehe."
66,3,4,"Heta we pepyr har ikatu ꞌym maꞌe iapo ꞌymar aꞌe wà. Wiko putar hepyr aꞌe wà nehe, taꞌe uzeruzar herehe aꞌe wà xe, taꞌe weruzar hezeꞌeg waiko aꞌe wà xe. Aze kuzà uputuka kamir xig maꞌe aꞌe nehe, aꞌe kamir xigatu putar tuwe imen pe aꞌe nehe. Nezewegatete pekatu haw nuzawy kwaw kamir xigatu maꞌe. Pekatuahy ihewe, aꞌe rupi peiko putar hepyr nehe."
66,3,5,"Aze teko uzapo ikatuahy maꞌe oho waiko upytuꞌu ꞌym pà wà nehe, te iahykaw rehe wà nehe, aze nuweruzar kwaw Zurupari zeꞌeg wà nehe, kamir xigatu maꞌe imunehew har ài wanekon putar wà nehe. Wiko putar hepyr wà nehe. Namunàn kwaw waner imuapyk pyrer hepape wi nehe. Aze teko uzeruzar katu herehe wà nehe, amuapyk putar waner hepape rehe ihe nehe, amogwer uzeruzar maꞌe waner wanuwake ihe nehe. — Ko teko aꞌe wà, heremiruzeꞌeg romo wanekon aꞌe wà, aꞌe putar heru pe ihe nehe, aꞌe uzeruzar maꞌe waneko haw wamumeꞌu pà huwa rupi ihe nehe, heko haw pe har wanuwa rupi ihe nehe."
66,3,6,"Aze peapyakwar heta henu haw nehe, pezeapyaka katu Tekwe zeꞌeg rehe nehe, uzeruzar maꞌe wanupe imumeꞌu pyr rehe nehe, iꞌi Zezuz Xar tawhu pe har wanupe."
66,3,7,"Omono kar Zezuz uzeꞌeg uzeruzar maꞌe Piratew pe har wanupe aꞌe kury— Emono kar ko hezeꞌeg uzeruzar maꞌe Piratew tawhu pe har wanupe nehe kury ty, pape rehe imuapyk pà nehe kury ty, iꞌi Zezuz ihewe. Naꞌaw izeꞌeg xe kury. — Aiko ikatuahy maꞌe romo ihe, ikatu ꞌym maꞌe wi uzemonokatu maꞌe romo ihe. Azeharomoete hezeꞌeg. Tawhu ipyahu maꞌe azapo putar ihe nehe, iahykaw rehe ihe nehe. — Tawi heko haw, iꞌi putar teko aꞌe taw pe wà nehe. Aiko tuwe putar aꞌe taw pe ihe nehe. Aze teko heixe wer Tawi heko haw pe aꞌe wà nehe, hereko haw pe aꞌe wà nehe, ur putar hepyr aꞌe wà nehe. Aze aꞌe teko ikatu ihewe wà nehe, wixe putar Tawi heko haw pe wà nehe. Aze naꞌikatu kwaw ihewe wà nehe, nuixe kwaw aꞌe pe wà nehe. Nuiko kwaw hepyr wà nehe. Aze namuixe kar kwaw aꞌe teko ihe wà nehe, amo numuixe kar kwaw aꞌe wà nehe no. Aze amuixe kar ihe wà nehe, — Eixe zo nehe, niꞌi kwaw amo wanupe aꞌe wà nehe."
66,3,8,"Akwaw penemiapo kwer ihe. Apumuixe kar putar ihe nehe. Ni amo niꞌi kwaw nezewe wà nehe. Awàpytymawok uken penenataromo peme ihe. Ni amo nupuner kwaw huwàpytymaw rehe aꞌe. Napeneta teteaꞌu kwaw. Nameꞌe kwaw peneta ꞌymaw rehe ihe, taꞌe peruzar tuwe hezeꞌeg peho peiko pe xe. -Nuruiko kwaw Zezuz hemiruzeꞌeg romo ure, napeze kwaw teko wanupe."
66,3,9,"Peinu katu hezeꞌeg nehe ty wà. Amo pepyr har aꞌe wà, Zurupari hemiruzeꞌeg romo wanekon aꞌe wà. — Zutew romo uruiko ure, iꞌi muaꞌu waiko peme wà. Nuiko kwaw wà. Amono kar putar aꞌe awa penuwa rupi ihe wà nehe. Uzeamumew putar upenàràg rehe wapyk pà penuwa rupi wà nehe. Taꞌe amuzeamumew kar putar ihe wà nehe xe. Aꞌe rupi ukwaw putar heremiamutar romo peneko haw aꞌe wà nehe."
66,3,10,"— Aze teko upuraraw kar maꞌerahy peme wà nehe, pepytuꞌu zo herehe pezeruzar ire nehe, pepytuꞌu zo hezeꞌeg heruzar ire nehe, aꞌe peme. Peruzar hezeꞌeg peiko kury. Aꞌe rupi amo ꞌar mehe apupyrogatu putar aꞌe maꞌerahy kwer uhuaꞌu maꞌe wi ihe nehe. Taꞌe amo ꞌar mehe nehe xe, teko ko ywy rehe har upuraraw putar maꞌerahy uhuaꞌu maꞌe aꞌe wà nehe xe. Napuraraw kar kwaw aꞌe maꞌerahy kwer peme ihe nehe."
66,3,11,"Aha putar ywy rehe ihe nehe. Naꞌiàrew kwaw heho àwàm ihe nehe. Pepytuꞌu zo ikatu maꞌe iapo re nehe. Pepytuꞌu zo herehe pezeruzar ire nehe. Aꞌe rupi ni amo nupuner kwaw penemiapo kwer hekuzar iꞌokaw rehe pewi aꞌe wà nehe, taꞌe amono putar maꞌe peme ihe nehe xe, penemiapo kwer ikatuahy maꞌe kwer hekuzaromo ihe nehe xe."
66,3,12,"Aze teko nupytuꞌu kwaw herehe uzeruzar ire wà nehe, aze nupytuꞌu kwaw ikatu maꞌe iapo re wà nehe, te iahykaw rehe wà nehe, oho putar tuwe Tupàn hàpuzuhu pe wà nehe, heko haw pe wà nehe. Nuhem pixik kwaw aꞌe wi wà nehe. Wiko putar izyta ài hàpuzuhu pe wà nehe. Amuapyk putar Tupàn heru her aꞌe teko wanehe ihe nehe, amuapyk putar heru heko haw her wanehe ihe nehe no. Zeruzarez ipyahu maꞌe aꞌe tawhu her romo aꞌe, aꞌe heko haw her romo aꞌe. Aꞌe tawhu Tupàn heko àwàm ipyahu maꞌe ràm wezyw putar ywak wi aꞌe nehe, taꞌe Tupàn heru umuezyw kar putar aꞌe nehe xe. Amuapyk putar herer ipyahu maꞌe wanehe ihe nehe, aꞌe teko wanehe ihe nehe."
66,3,13,"Aze peapyakwar heta henu haw nehe, pezeapyaka katu Tekwe zeꞌeg rehe nehe, uzeruzar maꞌe wanupe imumeꞌu pyr rehe nehe, iꞌi Zezuz Piratew pe har wanupe."
66,3,14,"Uzeꞌeg Zezuz Araorixez tawhu pe har wanupe aꞌe kuryUzeꞌeg wi Zezuz ihewe kury. — Emono kar ko hezeꞌeg uzeruzar maꞌe Araorixez tawhu pe har wanupe nehe ty, pape rehe imuapyk pà nehe ty, iꞌi ihewe. Naꞌaw izeꞌeg xe kury. — Heta amo ae herer ihewe. — Azeharomoete har, herer romo ihe. Amumeꞌu katu zeꞌeg azeharomoete har teko purupe ihe. Izypy mehe Tupàn uzapo kar maꞌe paw rupi katete ihewe aꞌe."
66,3,15,"Akwaw katu penemiapo kwer ihe. Napeiko kwaw herehe uzeruzar katu maꞌe romo kury. Napeiko kwaw uzeruzar ꞌym maꞌeete romo. Uzeruzar wewer maꞌe romo peiko. Aze mo uzeruzar katu maꞌe romo peiko, ikatu mo ihewe. Aze mo uzeruzar ꞌym maꞌe romo peiko, aꞌe mehe mo amumeꞌu mo penehe hezepykaw. Nan kwaw pa."
66,3,16,"Ni uzeruzar katu maꞌe romo napeiko kwaw, ni uzeruzar ꞌym maꞌe romo napeiko kwaw no. Aze ꞌy haku, ikatu kaꞌapiꞌi ryàkwen tykwer iapo haw romo. Aze hakuir, naꞌikatu kwaw. Aze ꞌy huwixàg, xo nezewe mehe zo ikatu iꞌu mehe. Aze ximuaku wewer, naꞌikatu kwaw iꞌu mehe. Nezewegatete pe no. Peiko ꞌy hakuir maꞌe ài, peiko ꞌy haku wewer maꞌe ài. Teko omono ꞌy hakuir wewer maꞌe uzuru wi wà. Nezewegatete napekatu kwaw ihewe no. Napeiko kwaw heremiruzeꞌegete romo."
66,3,17,"— Hemetarer katu maꞌe romo uruiko ure, peze muaꞌu peiko. — Maꞌe paw urereko ure, peze muaꞌu peiko. Nan kwaw pa. — Maꞌe hereko ꞌymar ài peiko, ikamir ꞌym maꞌe ài peiko. Hehàpyhà ꞌym maꞌe ài peiko. — Ikatuahy maꞌe romo uruiko ure, peze peiko. Taꞌe napekwaw kwaw peneko haw xe."
66,3,18,"Aꞌe rupi nezewe aꞌe peme ihe kury. — Pemeꞌeg kar ita hekuzar katu maꞌe or her maꞌe ihewi nehe, aꞌe rupi peiko putar hemetarer katu maꞌe romo nehe, aꞌe peme kury. — Pemeꞌeg kar kamir xigatu maꞌe nehe no. Aꞌe rupi pepuner imunehew paw rehe nehe, taꞌe naheta kwaw kamir peme xe, taꞌe pemaranugar amogwer wanuwa rupi pe xe, aꞌe peme kury. — Pemeꞌeg kar muhàg nehe no, peneha rehe imono pà nehe no. Aꞌe rupi pepuner maꞌerexakaw rehe nehe no, aꞌe peme kury. Heremiruzeꞌeg ꞌym romo peneko haw rehe azeꞌeg ihe."
66,3,19,"Aze azamutar katu teko ihe wà nehe, aze aꞌe teko uzapo ikatu ꞌym maꞌe aꞌe wà nehe, aꞌe mehe amumeꞌu putar wanemiapo kwer ikatu ꞌym maꞌe wanupe ihe nehe. — Naꞌikatu kwaw penemiapo kwer ihewe pa, aꞌe putar wanupe nehe. Apuraraw kar putar maꞌerahy kwer wanupe ihe nehe no, ikatu ꞌym maꞌe wanemiapo kwer hekuzaromo ihe nehe no."
66,3,20,"Peinu katu hezeꞌeg nehe ty wà. Aiko katu pe ihe kury, neràpuz huwake ihe kury. Ahapukaz teko newe. Akwar uken rehe. Aze erewàpytymawok neruken ihewe nehe, aixe putar nepyr ihe nehe. Amaiꞌu putar nepyr nehe no. Eremaiꞌu putar hepyr ne nehe no."
66,3,21,"Hekàg kury. Te iahykaw rehe hekàg wiwi putar nehe no. Akweraw hemàno re. Zurupari nupuner kwaw tywypaw pe hemupyta kar haw rehe aꞌe. Apyk tenàꞌàg heru huwake ihe kury, henawhu rehe ihe kury. Nezewegatete pe nehe no ty wà. Aze napepytuꞌu kwaw herehe pezeruzar ire nehe, aze peruzar wi wi hezeꞌeg peho peiko nehe no, te iahykaw rehe nehe no, apumuapyk kar putar heruwake ihe nehe, tuwihaw henaw rehe ihe nehe."
66,3,22,"Aze peapyakwar heta henu haw nehe, pezeapyaka katu Tekwe zeꞌeg rehe nehe, uzeruzar maꞌe wanupe imumeꞌu pyr rehe nehe, iꞌi Zezuz Araorixez pe har wanupe."
66,4,1,"Ywak rehe har umuwete katu Tupàn aꞌe wà kuryAꞌe ꞌar mehe we aexak maꞌe hepuahu zàwenugar pe har ihe. Aexak uken uzewàpytymawok maꞌe ywate. Aenu amo zeꞌeg ihe no. Aꞌe zeꞌeg nuzawy kwaw xiꞌàm aꞌe. Amo ꞌar mehe aꞌe ꞌym mehe aꞌe zeꞌeg uzeꞌeg ihewe aꞌe no. Uzeꞌeg wi ihewe kury. — Ezeupir ezuwà xe ywate nehe, iꞌi ihewe kury. — Aexak kar putar maꞌe uzeapo maꞌe ràm newe ihe nehe kury, iꞌi ihewe."
66,4,2,"Aꞌe ꞌar mehe we Tekwe hereraha aꞌe uken rupi aꞌe kury, ihewe maꞌe hexak kar pà aꞌe kury. Aꞌe pe ywate tuwihaw henawhu hin aꞌe. Amo awa wapyk in aꞌe tuwihaw henaw rehe aꞌe."
66,4,3,"Huwa uhyape katu ita zaz her maꞌe ài aꞌe, ita xaton her maꞌe ài aꞌe no. Zanurape tuwihaw henaw huwake hin aꞌe. Zanurape heny katu ita huwyahy maꞌe emeraw her maꞌe ài aꞌe."
66,4,4,"Amo 24 tuwihaw henaw aꞌe, tuwihawete henaw huwake wanuz aꞌe wà. Wapyk aꞌe 24 tuwihaw wenaw rehe pitàitàigatu aꞌe wà. Umunehew ukamir xigatu maꞌe waiko wà no. Umunehew àkàgàpixi haw wàkàg rehe wà no, tuwihaw ikàg maꞌe ài wà no. Heta ita hekuzar katu maꞌe or her maꞌe aꞌe àkàgàpixi haw rehe aꞌe."
66,4,5,"Àmàn uweraw tuwihaw henaw rehe. Wànoànog aꞌe pe no: tatainy uhyape katu aꞌe pe tuwihaw henaw henataromo wà no. Aꞌe tatainy aꞌe wà, tekwe Tupàn huwake har romo wanekon aꞌe wà. Maꞌe waruwa uhuaꞌu maꞌe zàwenugar aꞌe, tuwihaw henaw henataromo tuz aꞌe. Aꞌe waruwa nuzawy kwaw ita uzepyxakatu maꞌe aꞌe. Amo 4 maꞌe wikuwe maꞌe wapyk in tuwihaw henaw huwake aꞌe wà no. Heta teteaꞌu waneha wà."
66,4,7,"Wikuwe maꞌe ipy nuzawy kwaw zawaruhu aꞌe. Amo wikuwe maꞌe nuzawy kwaw tapiꞌakaꞌyr aꞌe. Amo wikuwe maꞌe huwa nuzawy kwaw awa huwa aꞌe. Amo wikuwe maꞌe nuzawy kwaw wiràhu uwewe maꞌe aꞌe. Pitàitàigatu aꞌe maꞌe wereko 6 upepo aꞌe wà. Heta teteaꞌu waneha aꞌe wà no, te wanetekwer wanehe heta heha aꞌe wà no, te wapyꞌa pe aꞌe wà no. Uzegar waiko wà, upytuꞌu ꞌym pà wà."
66,4,9,"Aꞌe 4 wikuwe maꞌe aꞌe wà, uzegar tuwihaw henaw rehe har pe aꞌe wà, aꞌe tuweharupi wiko maꞌe ràm pe aꞌe wà, ikatu haw rehe ipuràgaw rehe uzegar pà aꞌe wà. — Tuwe teko paw umumeꞌu ikatu haw aꞌe wà nehe, iꞌi izupe wà."
66,4,10,"Wazegar mehe aꞌe 24 tuwihaw aꞌe wà no, uzeamumew tuwihaw henaw rehe har huwa rupi aꞌe wà no. Umuwete katu aꞌe tuweharupi wiko maꞌe ràm wà no. Omomor wàkàgàpixi haw ywy rehe wà no, tuwihaw henaw henataromo wà no. Naꞌe uzeꞌeg izupe wà kury, uzegar pà wà kury."
66,4,11,"Taꞌe nekàg weraꞌu amogwer paw wanuwi ne xe.Taꞌe erezapo maꞌe paw rupi katete ne wà no xe, iꞌi izupe wà."
66,5,1,Àràpuhàrànaꞌyr zàwenugar uwàpytymawok pape aꞌe kuryNaꞌe aexak amo pape ihe kury. Aꞌe tuwihaw henaw rehe har upyhyk aꞌe pape opo awyze har pupe. Heta teteaꞌu zeꞌeg ikaikair pyrer aꞌe pape rehe aꞌe. Heta 7 hewàpytymaw hehe aꞌe wà no. Aꞌe rupi ni amo nupuner kwaw imugeta haw rehe aꞌe wà.
66,5,2,"Naꞌe aexak amo Tupàn heko haw pe har ikàg maꞌe ihe kury. Uzeꞌeg wahy haw rupi aꞌe. — Mo upuner ko pape hewàpytymawokaw rehe aꞌe, mo ikatu weraꞌu amogwer paw wanuwi aꞌe, iꞌi."
66,5,3,Wekar pape hewàpytymawok àràm oho. Wekar ywak rehe. Nuexak kwaw amo. Wekar ywy rehe no. Nuexak kwaw. Ni amo nupuner kwaw aꞌe pape hewàpytymawokaw rehe aꞌe wà.
66,5,4,"Naꞌe azaiꞌo ihe kury, taꞌe nuexak kwaw aꞌe pape hewàpytymawok àràm aꞌe xe. Ni amo nupuner kwaw aꞌe pape imugeta haw rehe aꞌe wà."
66,5,5,"Naꞌe amo tuwihaw iꞌi ihewe aꞌe kury. — Ezaiꞌo zo ty, iꞌi ihewe. — Emeꞌe nehe ty. Zawaruhu zàwenugar aꞌe, Zuta hemimino aꞌe, Tuwihaw Tawi hemimino aꞌe no, ikàg weraꞌu amogwer wanuwi paw rupi katete aꞌe. Aꞌe rupi upuner aꞌe pape hewàpytymawokaw rehe aꞌe nehe, upuner imugeta haw rehe aꞌe nehe, iꞌi aꞌe tuwihaw ihewe."
66,5,6,"Naꞌe aexak Àràpuhàrànaꞌyr zàwenugar aꞌe pe iꞌàz mehe ihe kury. Tuwihaw henaw mytepe iꞌàz aꞌe. Aꞌe 4 wikuwe maꞌe aꞌe wà no, aꞌe pe huwake wanekon aꞌe wà no. Tuwihaw aꞌe wà no, huwake wanekon aꞌe wà no. Tuwihaw henaw rehe har aꞌe, Àràpuhàrànaꞌyr izuka pyrer ài hekon aꞌe. 7 iꞌak wà. 7 heha wà no. Aꞌe 7 heha aꞌe wà, Tupàn Hekwe ywy nànàn imono kar pyrer ài wanekon aꞌe wà."
66,5,7,"Naꞌe Àràpuhàrànaꞌyr zàwenugar aꞌe kury, oho tuwihaw henaw rehe har ipyr aꞌe kury. Upyhyk aꞌe pape heruwà izuwi kury, ipo awyze har wi kury."
66,5,8,"Aꞌe ꞌar mehe we aꞌe 4 wikuwe maꞌe aꞌe wà, aꞌe 24 tuwihaw aꞌe wà no, uzeamumew ukwaw pà Àràpuhàrànaꞌyr zàwenugar huwa rupi aꞌe wà kury. Pitàitàigatu wereko uxiꞌàm opo pe wà. Pitàitàigatu wereko kawaw hekuzar katu maꞌe wà no. Tynehem wakawaw yhyk pupe. Tupàn hemiruzeꞌeg uzeꞌeg izupe aꞌe wà. Wazeꞌeg nuzawy kwaw aꞌe yhyk izupe aꞌe. Naꞌe umuzàg amo ae zegar haw ipyahu maꞌe aꞌe pe aꞌe wà kury."
66,5,10,"Aꞌe teko paw eremuigo kar Tupàn hemiruzeꞌeg romo ne wà,Xaxeto ài wamuigo kar pà ne wà."
66,5,11,"Naꞌe ameꞌe wi hehe ihe no. Aenu Tupàn heko haw pe har wazeꞌeg mehe. Heta teteaꞌu aꞌe pe wà. Tuwihaw henaw huwake iꞌàz wà. Aꞌe 4 wikuwe maꞌe aꞌe wà, aꞌe tuwihaw aꞌe wà no, upuꞌàm aꞌe pe aꞌe wà."
66,5,12,"Uzegar wahyhaw rupi wà.Ikatuahy aꞌe.Aꞌe rupi Zanezar romo hekon aꞌe.Hemetarer katu maꞌe romo hekon aꞌe.Ximumeꞌu ikatu haw izupe nehe.Ikàg weraꞌu, ipuràg eteahy weraꞌu no.Ximumeꞌu ikàgaw ipuràg eteahy haw izupe nehe, teko nànàn nehe no."
66,5,13,"Naꞌe maꞌe ywak rehe har paw rupi aꞌe wà, ywy rehe har paw rupi aꞌe wà no, ꞌy pe har paw rupi aꞌe wà no, uzegar waiko aꞌe wà kury. Aenu wazegar mehe ihe.Zazegar zaiko kury,"
66,5,14,"Naꞌe aꞌe 4 wikuwe maꞌe aꞌe wà no, uzeꞌeg wanupe aꞌe wà no. — Azeharomoete, iꞌi wanupe wà. Naꞌe tuwihaw aꞌe wà kury, uzeamumew ukwaw pà upenàràg rehe wapyk pà aꞌe wà kury, Àràpuhàrànaꞌyr zàwenugar imuwete katu pà aꞌe wà kury, Tupàn imuwete katu pà aꞌe wà kury."
66,6,1,"Àràpuhàrànaꞌyr zàwenugar pape heta 7 ipegwer aꞌe wàNaꞌe Àràpuhàrànaꞌyr zàwenugar uwàpytymawok aꞌe pape aꞌe kury. 7 hewàpytymaw heta aꞌe pape rehe aꞌe. Wexak kar amo ipehegwer iwàpytymawok pà ihewe kury. Pitài haw maꞌerexak kar haw her romo aꞌe. Naꞌe amo maꞌe wikuwe maꞌe aꞌe pe har uzeꞌeg ihewe aꞌe kury. Izeꞌeg nuzawy kwaw àmànànogaw. -Ezur xe nehe ty, iꞌi ihewe."
66,6,2,"Naꞌe ameꞌe aꞌe pape rehe ihe kury. Aꞌe maꞌe hexakaw nuzawy kwaw hepuahu pe maꞌe hexakaw ihewe. Aexak kawaru xigatu maꞌe. Awa ikuꞌaz har wereko uwyrapar opo pe aꞌe. Umunehew tuwihaw àkàgàpixi haw wàkàg rehe no. Naꞌe uhem oho urewi zauxiapekwer ài kury. Ywy nànàn ihon kury, wàmàtyryꞌymar wazuka pà kury."
66,6,3,"Naꞌe aꞌe Àràpuhàrànaꞌyr zàwenugar wexak kar amo pape pehegwer ihewe kury. Mokoz haw maꞌerexak kar haw aꞌe pehegwer her romo aꞌe. Aenu amo maꞌe ihewe uzeꞌeg mehe ihe kury. — Ezur xe nehe ty, iꞌi ihewe."
66,6,4,"Naꞌe uhem kawaru ipiràg maꞌe oho urewi aꞌe kury. Tupàn omono ukàgaw ikuꞌaz har pe, takihe uhuaꞌu maꞌe imono pà izupe. Omono kar ywy nànàn, teko wàmàtyryꞌym kar pà izupe."
66,6,5,"Naꞌe Àràpuhàrànaꞌyr zàwenugar wexak kar amo pape pehegwer ihewe kury. Naꞌiruz haw maꞌerexak kar haw aꞌe pehegwer her romo aꞌe. Aenu amo maꞌe ihewe uzeꞌeg mehe. — Ezur xe nehe ty, iꞌi ihewe. Naꞌe aexak kawaru ipihun maꞌe kury. Awa ikuꞌaz har wereko maꞌe puhuz taw hagapaw opo pe aꞌe."
66,6,6,"Naꞌe aꞌe wikuwe maꞌe uzeꞌeg ihewe aꞌe wà kury. — Teko teteaꞌu imaꞌuhez putar aꞌe wà nehe. Ni aroz nuhyk kwaw wanupe nehe. Maꞌe kawer aꞌe nehe, win aꞌe nehe no, xo aꞌe zo uhyk putar wanupe nehe, iꞌi ihewe."
66,6,7,"Naꞌe Àràpuhàrànaꞌyr zàwenugar wexak kar amo pape pehegwer ihewe kury. 4 haw maꞌerexak kar haw aꞌe pehegwer her romo aꞌe. Aenu amo maꞌe izeꞌeg mehe ihe. — Ezur xe nehe ty, iꞌi ihewe."
66,6,8,Naꞌe aexak kawaru itawa maꞌe ihe kury. Amo awa ikuꞌaz hin aꞌe. Màno haw aꞌe awa her romo aꞌe. Amo maꞌe oho haikweromo aꞌe no. Umàno maꞌe kwer waneko haw aꞌe maꞌe her romo aꞌe. Tupàn omono ukàgaw wanupe aꞌe no. Aꞌe rupi oho amo ywy rehe aꞌe wà kury. Uzàmàtyryꞌym kar teko aꞌe ywy rehe har amo ae teko aꞌe ywy rehe har wanupe wà kury. Umumaw wanemiꞌu oho wà no. Aꞌe rupi teko aꞌe ywy rehe har imaꞌuhez wà. Aꞌe kawaru kuꞌaz har umumaꞌeahy kar aꞌe pe har aꞌe wà no. Omono kar miar hehaite maꞌe aꞌe pe wà no. Miar uꞌu teko aꞌe pe har aꞌe wà.
66,6,9,"Naꞌe Àràpuhàrànaꞌyr zàwenugar wexak kar amo pape pehegwer ihewe kury. 5 haw maꞌerexak kar haw aꞌe pehegwer her romo aꞌe. Aexak Tupàn pe maꞌeaꞌyr zuka haw aꞌe pe hin mehe ihe. Nuzawy kwaw ywyrapew aꞌe. Aexak teko izuka pyrer wanekwe aꞌe pe ihe wà no, maꞌeaꞌyr zuka haw iwy pe ihe wà no. Kwehe mehe tuwihaw uzuka kar aꞌe teko aꞌe wà, taꞌe umumeꞌu Tupàn zeꞌeg oho waiko purupe aꞌe wà xe, taꞌe nupytuꞌu kwaw imumeꞌu re aꞌe wà xe."
66,6,10,"Naꞌe wanekwe uhapukaz wahyhaw rupi aꞌe wà kury. — Urezar ikàg weraꞌu maꞌe ne, nekatuahy ne, erezemonokatu ikatu ꞌym maꞌe wi netyryk pà ne. Nerezapo pixik kwaw ikatu ꞌym maꞌe ne, iꞌi izupe wà. — Erezapo maꞌe nezeꞌeg rupi tuweharupi ne, iꞌi izupe wà. — Maꞌe ꞌar mehe erezepyk putar urezuka arer wanehe nehe, iꞌi izupe wà. Iàrew tuwe wanehe nezepykaw, iꞌi izupe wà."
66,6,11,"Naꞌe Àràpuhàrànaꞌyr zàwenugar omono kamir xigatu maꞌe wanupe aꞌe kury, izuka pyrer wanupe pitàitàigatu aꞌe kury. — Pepytuꞌu nehe kury, iꞌi wanupe. — Taꞌe heta we amo uzeruzar maꞌe izuka pyràm aꞌe wà nehe no xe, iꞌi wanupe. — Heremiruzeꞌeg romo wanekon aꞌe wà no, pezàwegatete aꞌe wà no, iꞌi wanupe. — Wiko penywyr romo herehe uzeruzar haw rehe aꞌe wà no, iꞌi wanupe. — Amo ꞌar mehe uhyk putar peneta haw nehe, iꞌi wanupe."
66,6,12,Naꞌe Àràpuhàrànaꞌyr zàwenugar wexak kar amo pape pehegwer ihewe kury. 6 haw maꞌerexak kar haw aꞌe pehegwer her romo aꞌe. Naꞌe ywy uryryryryz tuwe aꞌe kury. Kwarahy uwew aꞌe no. Ipytunahy pàn ipihun maꞌe ài. Zahy ipiràg maꞌeruwy kwer ài paw rupi aꞌe no.
66,6,13,"Zahytata uꞌar ywak wi wà. Nuzawy kwaw maꞌywa uꞌyw wi uꞌar maꞌe kwer ywytuàiw hemityk kwer aꞌe wà, uꞌar mehe aꞌe wà."
66,6,14,"Naꞌe ywak ukàzym aꞌe kury, pape imàimàn pyrer ài aꞌe kury. Ywytyr paw rupi aꞌe wà, yrypypoꞌo paw rupi aꞌe wà no, utyryk wenaw wi aꞌe wà no."
66,6,15,"Naꞌe tuwihaw ywy rehe har aꞌe wà, teko waneruzeꞌegar aꞌe wà no, zauxiapekwer wanuwihaw aꞌe wà no, awa hemetarer katu maꞌe aꞌe wà no, awa ikàg maꞌe aꞌe wà no, amogwer teko paw rupi aꞌe wà no, amo pe umaꞌereko maꞌe aꞌe wà, uzeupe umaꞌereko maꞌe aꞌe wà no, uzeàmim oho ita kwar pupe paw rupi aꞌe wà, uzeàmim ita iwy pe ywytyr rehe aꞌe wà no, aꞌe maꞌerahy wi uzàn pà aꞌe wà."
66,6,16,"Uhapukaz ywytyr wanupe uzeꞌeg pà aꞌe wà, itahu wanupe aꞌe wà no. — Peꞌar pekwaw pà urerehe nehe, iꞌi wanupe wà. — Uremim pe nehe, aꞌe rupi tuwihaw henaw rehe har naꞌurerexak kwaw aꞌe nehe, aꞌe rupi Àràpuhàrànaꞌyr zàwenugar nuzepyk kwaw urerehe aꞌe nehe, iꞌi ywytyr wanupe itahu wanupe wà."
66,6,17,"— Taꞌe Tupàn ꞌar uhem kwez kury xe, taꞌe urerehe izepykaw uhem kwez kury xe, iꞌi wanupe wà. — Mo upuner aꞌe maꞌerahy ipuraraw paw rehe aꞌe wà nehe, iꞌi wanupe wà."
66,7,1,"Izaew izuapyapyr teteaꞌu wiko putar Tupàn hemiruzeꞌeg romo aꞌe wà kuryNaꞌe aexak 4 Tupàn heko haw pe har ihe wà kury, 4 ywy hemeꞌy rehe wiko maꞌe ihe wà kury. Umupytuꞌu kar ywytu aꞌe wà. Aꞌe rupi ywytu nupuner kwaw uhemaw rehe aꞌe kury, ni ywy rehe, ni yryhu rehe, ni kaꞌa rehe no."
66,7,2,"Naꞌe aexak amo Tupàn heko haw pe har ihe kury. Kwarahy ihemaw wi tur aꞌe. Werur Tupàn her ikaikair pyràm uzeupi aꞌe no. Uzeꞌeg wahyhaw rupi, aꞌe 4 Tupàn heko haw pe har wanupe, aꞌe ywy imumaw par wanupe. — Pemumaw zo ywy nehe ty wà, pemumaw zo yryhu nehe ty wà, pemumaw zo kaꞌa nehe ty wà, iꞌi wanupe. — Urumuapyapyk putar Tupàn her ure nehe, hemiruzeꞌeg wanehàpykà rehe nehe, iꞌi wanupe. — Aꞌe re pepuner ywy imumaw paw rehe nehe. Pemumaw yryhu aꞌe mehe nehe no. Pemumaw kaꞌa aꞌe mehe nehe no, iꞌi wanupe."
66,7,4,"Naꞌe Tupàn heko haw pe har upapar hemiruzeꞌeg aꞌe wà, taꞌe ipurumuapyapyk wer waner rehe aꞌe wà xe, wanehàpykà rehe aꞌe wà xe. Umumeꞌu waneta haw ihewe. — 144.000 waneta haw aꞌe wà, iꞌi ihewe. Kwehe mehe Izaew umuzàg 12 waꞌyr aꞌe wà. Taꞌyr umuzàg waꞌyr teteaꞌu aꞌe wà no. Aꞌe Tupàn heko haw pe har umuapyapyk her Izaew taꞌyr wazuapyapyr wanehàpykà rehe aꞌe wà. Umumeꞌu waneta haw ihewe wà."
66,7,5,"  Zuta izuapyapyr wà. Hu izuapyapyr wà no. Kaz izuapyapyr wà no. Azer izuapyapyr wà no. Natari izuapyapyr wà no. Manaxe izuapyapyr wà no. Ximeàw izuapyapyr wà no. Erewi izuapyapyr wà no. Ixakar izuapyapyr wà no. Zepuru izuapyapyr wà no. Zuze izuapyapyr wà no. Mezàmi izuapyapyr wà no, iꞌi ihewe."
66,7,9,"Teko teteaꞌu ywak rehe har umumeꞌu Tupàn ikatu haw aꞌe wà kuryNaꞌe aexak teko teteaꞌu ihe wà kury. Ni amo nupuner kwaw wapapar haw rehe aꞌe wà. Amo tenetehar aꞌe pe wanekon wà, amo àwà aꞌe pe wanekon wà no, amo karaiw aꞌe pe wanekon wà no. Amo zeꞌegete rupi uzeꞌeg maꞌe aꞌe pe wanekon wà, amo àwà zeꞌeg rupi uzeꞌeg maꞌe aꞌe pe wanekon wà no, amo karaiw zeꞌeg rupi uzeꞌeg maꞌe aꞌe pe wanekon wà no, amo ae zeꞌeg rupi uzeꞌeg maꞌe teteaꞌu aꞌe pe wanekon wà no. Amo ko ywy rehe arer wiko aꞌe pe wà, amo amo ae ywy rehe arer wiko aꞌe pe wà no. Amo ywy nànàgatu har aꞌe pe wanekon wà no. Amo pàrànà wiko aꞌe pe wà, amo izu maꞌe wiko aꞌe pe wà no, amo ipihun wewer maꞌe wiko aꞌe pe wà no. Amo ae uzexak uzuawyawy maꞌe aꞌe pe wanekon wà no. Aꞌe teko paw rupi katete aꞌe wà, upuꞌàm tuwihaw henaw henataromo aꞌe wà, Àràpuhàrànaꞌyr zàwenugar henataromo aꞌe wà. Umunehew ukamir xigatu maꞌe wà. Upyhyk wàhu àkàgwer opo pe wà no. Uhapukaz uzeꞌeg pà wà. Tupàn zaneru aꞌe, Tuwihaw henaw rehe har aꞌe, Zanepyro aꞌe, iꞌi izupe uhapukaz pà wà."
66,7,11,"Tupàn heko haw pe har paw rupi aꞌe wà no, upuꞌàm aꞌe pe tuwihaw henaw huwake aꞌe wà no. Tuwihaw aꞌe wà no, aꞌe 4 wikuwe maꞌe aꞌe wà no, aꞌe pe iꞌàz aꞌe wà no. Naꞌe uzeamumew ukwaw pà wà, uwa ywy rehe tuwihaw henaw henataromo wà. Umuwete katu Tupàn aꞌe pe wà."
66,7,12,"Uzeꞌeg nezewe izupe wà. Azeharomoete. Tuwe teko paw umumeꞌu nekatu haw aꞌe wà nehe. Nekàg weraꞌu ne, nepuràg eteahy weraꞌu ne. Erekwaw katu maꞌe paw rupi katete ne. Urerurywete ure, taꞌe urepyro pe ne xe, taꞌe ikatuahy maꞌe erezapo iko urewe ne xe. Tuwe teko uzeꞌeg newe neremiruzeꞌeg ài wà nehe, Tuwe weruzar nezeꞌeg wà nehe. Ereiko ikàg weraꞌu maꞌe romo ne. Tuwe nezewe ereiko tuweharupi nehe, Awyze har rupi nehe no. Azeharomoete, iꞌi izupe wà."
66,7,13,"Naꞌe amo tuwihaw uzeꞌeg ihewe kury, herehe upuranu pà kury. — Mo romo wanekon aꞌe teko aꞌe wà, aꞌe kamir xigatu maꞌe imunehew par aꞌe wà, iꞌi ihewe. — Maꞌe wi wanur wà, iꞌi ihewe."
66,7,14,"— Heruwà, aꞌe izupe. — Nakwaw kwaw ihe, aꞌe izupe. — Ne ty, aipo erekwaw ne ty, aꞌe izupe. — Aꞌe teko aꞌe wà. Maꞌerahy kwer uhuaꞌu maꞌe ipuraraw paw pe har romo wanekon aꞌe wà, iꞌi ihewe. Teko uputuka ukamir ꞌy pupe wà, xigatu maꞌe romo iapo pà wà. Àràpuhàrànaꞌyr huwykwer aꞌe, nuzawy kwaw ꞌy purupe aꞌe. Taꞌe uhez ikatu ꞌym maꞌe puruwi aꞌe xe."
66,7,15,"— Aꞌe rupi upuꞌàm Tupàn henaw henataromo aꞌe wà kury. Weruzar izeꞌeg hàpuzuhu pupe wà, pyhaw wà, ꞌaromo wà no, iꞌi ihewe. — Tuwihaw henaw rehe har aꞌe nehe, umuigo kar putar aꞌe teko uzepyr aꞌe wà nehe, ikatu ꞌymaw wi wapyro pà ukàgaw pupe aꞌe wà nehe, iꞌi ihewe."
66,7,16,"— Naꞌimaꞌuhez pixik kwaw aꞌe wà nehe. Naꞌiziwez pixik kwaw wà nehe no, iꞌi ihewe. — Kwarahy nuwapy kwaw aꞌe wà nehe. Tata nuwapy kwaw aꞌe wà nehe, iꞌi ihewe."
66,7,17,"— Taꞌe Àràpuhàrànaꞌyr zàwenugar aꞌe nehe xe, tuwihaw henaw mytepe har aꞌe nehe xe, wiko putar wanehe uzekaiw maꞌe romo aꞌe nehe xe, iꞌi ihewe. — Weraha putar wemiaihu ytyzuzàmaw pe aꞌe wà nehe, wamuiꞌu kar pà aꞌe pe aꞌe wà nehe, ꞌy purumuigo kar har iꞌu kar pà wanupe aꞌe wà nehe, iꞌi ihewe. — Naꞌe Tupàn uhyuhyw putar wanehay kwer wanuwi aꞌe nehe, iꞌi ihewe."
66,8,1,"Àràpuhàrànaꞌyr uwàpytymawok pape iahykaw rehe har aꞌe kuryNaꞌe Àràpuhàrànaꞌyr zàwenugar wexak kar amo pape pehegwer ihewe aꞌe kury. 7 haw maꞌerexak kar haw aꞌe pehegwer her romo aꞌe. Hexak kar mehe ni amo ywate har nuzeꞌeg kwaw aꞌe wà. Naꞌe aexak aꞌe 7 Tupàn heko haw pe har ihe wà, Tupàn huwa rupi wiko maꞌe ihe wà. Naꞌe amo omono 7 xiꞌàm wanupe aꞌe kury."
66,8,3,"Amo ae Tupàn heko haw pe har ur aꞌe pe tuwihaw henaw pe aꞌe kury, yhyk kawaw hekuzar katu maꞌe por herur pà aꞌe kury. Taꞌe Tupàn omono yhyk teteaꞌu izupe aꞌe xe. Naꞌe aꞌe Tupàn heko haw pe har omono Tupàn hemiruzeꞌeg wazeꞌeg izupe kury, yhyk inuromo hapy pà kury."
66,8,4,"Naꞌe yhyk hàtàxiner uzeupir Tupàn pe, hemiruzeꞌeg wazeꞌeg inuromo, taꞌe aꞌe Tupàn heko haw pe har wapy aꞌe xe."
66,8,5,"Naꞌe aꞌe Tupàn heko haw pe har upyhyk yhyk hyru kwer kury. Omono tata aꞌe pe har kawaw pupe kury, imynehem pà kury. Naꞌe omomor aꞌe tata kawaw por ywy rehe heityk pà kury. Aꞌe ꞌar mehe wànoànog àmàn ài kury. Uweraweraw no. Ywy uryryryryz no."
66,8,6,"Tupàn heko haw pe har upy uxiꞌàm aꞌe wà kuryNaꞌe aꞌe 7 Tupàn heko haw pe har aꞌe wà, aꞌe xiꞌàm hereko har aꞌe wà, uzemuàgàꞌym uxiꞌàm ipy haw rehe aꞌe wà."
66,8,7,"Tupàn heko haw pe har ipy upy uxiꞌàm kury. Àmàn tàtà maꞌe aꞌe, tata aꞌe no, uꞌar kwaw pà ywy rehe maꞌeruwy kwer inuromo aꞌe. Amo ywy pehegwer ukaz paw kury. Ywyra teteaꞌu ukaz aꞌe no. Kaꞌapiꞌi teteaꞌu ukaz aꞌe no. Heta we ukaz ꞌym maꞌe no."
66,8,8,"Naꞌe amo Tupàn heko haw pe har upy uxiꞌàm aꞌe kury. Naꞌe ywy pehegwer uhuaꞌu maꞌe ywytyr zàwenugar ukaz maꞌe aꞌe kury, uꞌar kwaw pà yryhu pupe aꞌe kury. Yryhu iaikwer uzeapo maꞌe huwykwer romo kury."
66,8,9,"Ipira yryhu pe har teteaꞌu umàno aꞌe wà. Aze heta naꞌiruz ipira pe pe wà, pitài umàno. Mokoz numàno kwaw wà. Aze heta naꞌiruz ipira ꞌa pe wà, nezewegatete no. Kanuhu teteaꞌu uzekazeka aꞌe wà no. Aze heta naꞌiruz kanuhu pe pe wà, aꞌe ywytyr zàwenugar umuaiw pitài kanu. Numuaiw kwaw inugwer wà."
66,8,10,"Naꞌe amo Tupàn heko haw pe har upy uxiꞌàm aꞌe kury. Zahytata uhuaꞌu maꞌe ukaz maꞌe uꞌar kwaw pà ywak wi aꞌe kury, yrykaw pupe aꞌe kury, ytyzuzàmaw pupe aꞌe no. Iroahy haw aꞌe zahytata her romo aꞌe. Naꞌe yrykaw iaikwer iroahy kury. Teko teteaꞌu umàno iꞌu re aꞌe wà, taꞌe iroahy tuwe aꞌe xe."
66,8,12,"Naꞌe amo Tupàn heko haw pe har upy uxiꞌàm aꞌe kury. Amo upeiꞌàg kwarahy kury, ipehegwer iꞌok pà izuwi kury. Upeiꞌàg zahy pehegwer no. Umumaw zahytata teteaꞌu aꞌe wà no. Aꞌe rupi nuhyape katu kwaw maꞌe izypy mehe arer ài aꞌe wà. Ni ꞌaromo nuhyape katu kwaw. Ni pyhaw nuhyape katu kwaw."
66,8,13,"Aꞌe re ameꞌe ywate ihe kury. Naꞌe aexak wiràhu ywate uwewe maꞌe ihe kury. Uzeꞌeg wahyhawaꞌu aꞌe. — Az, Az, Az, iꞌi oho iko uwewe pà. — Heta we naꞌiruz xiꞌàm ipy har aꞌe wà nehe, iꞌi oho iko. — Ywy rehe har upuraraw putar maꞌerahy uhuaꞌu maꞌe aꞌe wà nehe kury, xiꞌàm ipy re aꞌe wà nehe kury, iꞌi oho iko."
66,9,1,Naꞌe amo Tupàn heko haw pe har upy uxiꞌàm aꞌe kury. Aexak aꞌe zahytata ywy rehe uꞌar maꞌe kwer ihe kury. Tupàn omono uken hewàpytymawokaw izupe aꞌe kury. Aꞌe rupi upuner ywykwaruhu hewàpytymawokaw rehe kury.
66,9,2,Naꞌe zahytata uwàpytymawok ywykwaruhu kury. Uhem tàtàxin aꞌe wi aꞌe kury. Nuzawy kwaw tatahu. Tàtàxin umupihun kar kwarahy. Umupihun kar ywytu no.
66,9,3,"Naꞌe tukuruhu wezyw ywy rehe wà, tàtàxin wi wà. Amo omono ukàgaw wanupe. Uzeapo zawazyr ài wà."
66,9,4,"Naꞌe Tupàn iꞌi wanupe. — Pemumaw zo kaꞌapiꞌi nehe, pemumaw zo ywyra nehe. Pemumaw zo kaꞌa nehe, iꞌi wanupe. — Xo teko zutykaꞌi pepuner wàmàtyryꞌymaw rehe nehe. Aze amo nuwereko kwaw Tupàn her imuapyk pyrer wehàpykà rehe aꞌe wà nehe, pezàmàtyryꞌym peho pe wà nehe, iꞌi wanupe."
66,9,5,"— Pezuka zo aꞌe teko pe wà nehe, iꞌi wanupe. — Pepi pe wà nehe. Pepuraraw kar maꞌerahy wanupe nehe. Umumaw putar 5 zahy maꞌerahy ipuraraw pà wà nehe, iꞌi wanupe. Aꞌe maꞌerahy hahy putar wanupe zawazyr purupi haw ài nehe."
66,9,6,"Aꞌe ꞌar rehe nehe, teko imàno wer zepe wà nehe. Nupuner kwaw umàno haw rehe wà nehe. — Tuwe urumàno nehe, iꞌi putar zepe wà nehe. Wamàno haw uhem putar oho wanuwi nehe."
66,9,7,Aꞌe tukur kawaru ài wanekon aꞌe wà. Uzemuàgàꞌym puràmàtyryꞌymaw pe oho haw rehe wà. Umunehew tuwihaw àkàgàpixi haw wàkàg rehe wà. Heta ita hekuzar katu maꞌe or her maꞌe aꞌe àkàgàpixi haw rehe aꞌe. Wanuwa nuzawy kwaw awa wanuwa wà.
66,9,8,Waꞌaw nuzawy kwaw kuzà waꞌaw wà. Wanàz nuzawy kwaw zawaruhu wanàz wà.
66,9,9,"Umunehew ukamir tàtàahy maꞌe wà, uzeywà haw wi wà. Wapepo wànoànog wà. Wapepo iànoànogaw nuzawy kwaw ywyramawa teteaꞌu puràmàtyryꞌymaw pe oho maꞌe aꞌe wà."
66,9,10,Heta purupi haw zawazyr ài wanuwaz pe wà no. Umumaw putar 5 zahy upurumuahy pà wà nehe.
66,9,11,"Heta wanuwihaw wanupe no. Ywykwaruhu pupe har wanuwihaw romo hekon aꞌe. — Apanon, iꞌi Zutew izupe wà. — Aporion, iꞌi Kere ywy rehe har izupe wà. — Purumumaw maꞌe, zaꞌe izupe zanezeꞌeg rupi."
66,9,12,Naꞌe upaw maꞌerahy ipuraraw paw ipy kury. Heta we mokoz maꞌerahy puraraw pàwàm.
66,9,13,"Naꞌe amo Tupàn heko haw pe har upy uxiꞌàm aꞌe kury. Aenu amo maꞌe izeꞌeg mehe ihe. Uzeꞌeg ꞌàm maꞌeaꞌyr zuka haw huwake aꞌe, hemeꞌy rehe aꞌe. Aꞌe maꞌeaꞌyr zuka haw Tupàn henataromo hin aꞌe. Naꞌe uzeꞌeg aꞌe maꞌe aꞌe Tupàn heko haw pe har pe aꞌe kury, aꞌe xiꞌàm hereko har pe aꞌe kury. — Emuhem kar aꞌe 4 Tupàn heko haw pe har ne wà nehe ty, yrykawhu huwake imunehew kar pyrer ne wà nehe ty, iꞌi izupe. Ewpara aꞌe yrykawhu her romo aꞌe."
66,9,15,"Naꞌe aꞌe Tupàn heko haw pe har umuhem kar aꞌe 4 Tupàn heko haw pe har oho aꞌe wà, wamunehew kar haw wi aꞌe wà. — Peho ywy nànàn nehe ty wà, iꞌi wanupe. — Pezuka teko teteaꞌu pe wà nehe ty wà, iꞌi wanupe. — Aze naꞌiruz teko pexak pe wà nehe, pezuka pitài nehe. Aze amo naꞌiruz teko pexak pe wà nehe, pezuka pitài nehe no. Nezewegatete pezuka teko peho peiko pe wà nehe, iꞌi wanupe. — Taꞌe Tupàn pemuhyk kar aꞌe xe, ko maꞌe iapo kar pà peme aꞌe xe, ko ꞌar rehe tuwe aꞌe xe, iꞌi wanupe."
66,9,16,Naꞌe uzeꞌeg ihewe kury. Umumeꞌu zauxiapekwer waneta haw ihewe. Heta teteaꞌu wà. 200.000.000 waneta haw wà. Kawaru kuꞌaz har romo wanekon paw rupi wà.
66,9,17,"Aexak kawaru ihe wà, wakuꞌaz har ihe wà no. Wakamir tàtà maꞌe ipiràg maꞌe nuzawy kwaw tata aꞌe wà. Ipihun ywak ài wà no. Itawa maꞌeputyr ài wà no. Kawaru wàkàg nuzawy kwaw zawaruhu wàkàg aꞌe wà. Tata uhem wazuru wi no. Tàtàxin uhem wazuru wi aꞌe. Tàtàxin teha koꞌokoꞌo har itawa maꞌe uhem wazuru wi no."
66,9,18,"Aꞌe tata aꞌe, aꞌe tàtàxin aꞌe no, aꞌe tàtàxin teha koꞌokoꞌo har aꞌe no, uzuka teko ywy rehe har teteaꞌu aꞌe wà. Aze heta naꞌiruz teko pe pe wà, uzuka pitài. Aze heta naꞌiruz teko ꞌa pe wà, uzuka pitài no. Nezewegatete uzuka teko teteaꞌu oho aꞌe wà."
66,9,19,Taꞌe aꞌe kawaru wazuru ikàg aꞌe wà xe. Wanuwaz ikàg aꞌe wà no. Wanuwaz nuzawy kwaw mozaiw wà. Upurupi oho waiko uwaz pupe wà.
66,9,20,"Amogwer teko aꞌe wà, umàno ꞌym maꞌe kwer aꞌe wà, nupytuꞌu kwaw tupàn aꞌuaꞌu wamuwete katu re aꞌe wà. Nupytuꞌu kwaw wemiapo kwer wamuwete katu re wà. Umuwete wi wi Zurupari heko haw pe har waiko wà. Uzapo wi wi tupàn uaꞌu wà. Uzapo ita hekuzar katu maꞌe or her maꞌe tupàn uaꞌu romo uzeupe wà. Umaꞌereko ita parat her maꞌe rehe wà no, ita poro her maꞌe wà no, wyzài ita rehe wà no, tupàn uaꞌu iapo pà wà. Uzapo ywyra tupàn uaꞌu romo uzeupe wà no. Umuwete katu agwer wemiapo kwer wà. Aꞌe tupàn aꞌuaꞌu nupuner kwaw maꞌe hexakaw rehe wà. Nupuner kwaw maꞌe henu haw rehe wà. Nupuner kwaw wata haw rehe wà. Teko nupytuꞌu kwaw ikatu ꞌym maꞌe iapo re wà. Nuzemumikahy kwaw ikatu ꞌym maꞌe wemiapo kwer rehe wà. Nupytuꞌu kwaw upuruzuka re wà. Paze maꞌe nupytuꞌu kwaw umaꞌereko haw iapo re wà. Awa nupytuꞌu kwaw kuzàwyzài wapuhe uker ire wà. Oho wiwi wapuhe wà. Nupytuꞌu kwaw maꞌe rehe umunar ire wà."
66,10,1,Tupàn heko haw pe har wereko pape pixikaꞌi maꞌe aꞌe kuryNaꞌe aexak amo Tupàn heko haw pe har ywak wi iwezyw mehe ihe. Umunehew ywàkun uzehe aꞌe. Zanurape iàkà rehe hin. Huwa nuzawy kwaw kwarahy. Hetymà nuzawy kwaw tata reny kwer upuꞌàm maꞌe.
66,10,2,Pape pixikaꞌi maꞌe upyhyk hereko opo pe. Upyrog yryhu rehe upyk upy pupe. Upyrog ywy rehe upy inugwer pupe no.
66,10,3,"Uzeꞌeg uhapukaz pà. Izeꞌeg nuzawy kwaw zawaruhu teteaꞌu wazeꞌegaw aꞌe. Izeꞌeg ire 7 àmànànog uzeꞌeg izupe aꞌe wà kury, wànoànogahy pà aꞌe wà kury."
66,10,4,"Wazeꞌeg ire azypyrog wazeꞌeg imuapyk pà pape rehe ihe. Nakaikair kwaw ihe, taꞌe ainu amo ae teko izeꞌeg mehe ihe kury xe. Ywak rehe hekon uzeꞌeg mehe. — Emumeꞌu zo àmànànog wazeꞌeg nehe, teko wanupe nehe. Emuapyk zo wazeꞌeg pape rehe nehe, iꞌi ihewe."
66,10,5,"Naꞌe aꞌe Tupàn heko haw pe har opoeꞌeg ywak rehe aꞌe kury. Umumeꞌu maꞌe Tupàn her rehe aꞌe. Tupàn wiko putar tuweharupi nehe, awyze har rupi nehe no. Izypy mehe uzapo ywak aꞌe. Uzapo ywak rehe har paw rupi aꞌe wà no. Uzapo ywy no, uzapo ywy rehe har paw rupi wà no. Uzapo yryhu no, uzapo yryhu rehe har paw rupi wà no. — Naꞌiàrew kwaw kury, iꞌi aꞌe Tupàn heko haw pe har. — Amo Tupàn heko haw pe har upy putar uxiꞌàm aꞌe nehe kury, iꞌi ihewe. — Kwehe mehe Tupàn umumeꞌu wemiapo ràm awa wanupe aꞌe. Aꞌe awa umumeꞌu aꞌe zeꞌeg teko wanupe aꞌe wà, pape rehe imuapyk pà aꞌe wà. Teko nuenu katu kwaw aꞌe zeꞌeg aꞌe wà. Tupàn uzapo putar aꞌe maꞌe aꞌe nehe kury, iꞌi ihewe."
66,10,8,"Naꞌe aꞌe zeꞌeg ywate har uzeꞌeg wi ihewe kury. — Epyhyk aꞌe pape Tupàn heko haw pe har ipo pe har eho nehe ty, iꞌi ihewe. — Aꞌe Tupàn heko haw pe har upuꞌàm iko ywy rehe upyrog pà, yryhu rehe upyrog pà, iꞌi ihewe."
66,10,9,"Aha ipyr. — Emur kwez pape pixikaꞌi maꞌe ihewe nehe ty, aꞌe izupe. — Epyhyk nehe ty, eꞌu nehe ty, iꞌi ihewe. — Nezuru pe hete katu putar newe nehe, hàir ài nehe. Imokon ire hazahy putar nepyꞌa pe nehe, iꞌi ihewe."
66,10,10,Apyhyk izuwi. Aꞌu. Hete katu hezuru pe. Imokon ire hazahy hepyꞌa pe.
66,10,11,"Naꞌe uzeꞌeg wi ihewe. — Emumeꞌu wi wi Tupàn zeꞌeg eho teko wanupe nehe ty, iꞌi ihewe. — Tupàn umumeꞌu teko teteaꞌu wanemiapo ràm kwez newe. Umumeꞌu wanupe wemiapo ràm kwez newe no. Umumeꞌu zeꞌeg teteaꞌu rupi uzeꞌeg maꞌe wanemiapo ràm kwez newe. Umumeꞌu tuwihaw teteaꞌu wanemiapo ràm kwez newe. Emumeꞌu aꞌe maꞌe eho teko wanupe nehe, iꞌi ihewe."
66,11,1,"Zezuz wexak mokoz Tupàn zeꞌeg imumeꞌu har aꞌe wà kuryNaꞌe umur maꞌe puku haw hagapaw ihewe aꞌe kury. — Eagaw Tupàn hàpuzuhu eho nehe ty, ipukuaꞌu haw uhuaꞌu haw imumeꞌu pà nehe ty, iꞌi ihewe. — Epapar Tupàn imuwete har aꞌe pe har ne wà nehe no, iꞌi ihewe."
66,11,2,"— Eho zo katu pe nehe, ehem zo tàpuzuhu wi nehe, ywy ipuku haw hagaw pà nehe, taꞌe tupàn aꞌuaꞌu wamuwete har wiko aꞌe pe aꞌe wà xe, iꞌi ihewe. — Umumaw putar 42 zahy aꞌe pe wata pà wà nehe, iꞌi ihewe."
66,11,3,"— Amono kar putar mokoz Tupàn zeꞌeg imumeꞌu har ihe wà nehe, aꞌe pe har wapyr ihe wà nehe. Umunehew putar yrupuhu pàn aꞌe wà nehe, ukamir romo iapo pyr aꞌe wà nehe. Izuhazuhar putar wanupe nehe. — Umumaw  ꞌar Tupàn zeꞌeg imumeꞌu pà wà nehe, teko wanupe wà nehe, iꞌi ihewe."
66,11,4,"Aꞌe mokoz Tupàn zeꞌeg imumeꞌu har aꞌe wà, mokoz maꞌywa ꞌyw ài wanekon aꞌe wà, mokoz tatainy ài wanekon aꞌe wà. Upuꞌàm putar oho ywy rehe har wazar huwa rupi wà nehe."
66,11,5,"Aze teko ipuruzuka wer wanehe wà nehe, uhem putar tata wazuru wi nehe, wàmàtyryꞌymar wazuka pà nehe. Nezewe mehe aze amo uzeagaw wazuka pà aꞌe nehe, uzezuka putar aꞌe nehe."
66,11,6,"Aꞌe mokoz awa umupytuꞌu kar putar àmàn ikyr ire aꞌe wà nehe. Nukyr kwaw aꞌe ꞌar mehe nehe, Tupàn zeꞌeg imumeꞌu mehe nehe. Uzapo putar ꞌy ytyzuzàmaw pe har maꞌeruwy kwer romo wà nehe. Umur kar putar maꞌerahy haw teteaꞌu ywy rehe wà nehe, wemimutar rupi wà nehe."
66,11,7,"Imumeꞌu re, uhem putar àzàg hehaite maꞌe ywykwaruhu wi aꞌe nehe, aꞌe mokoz awa wàmàtyryꞌym pà aꞌe nehe, waneityk pà wazuka pà aꞌe nehe."
66,11,8,"Wanetekwer umàno maꞌe kwer upyta putar taw mytepe wà nehe, Zezuz Zanezar zuka awer pe wà nehe. Namumeꞌu kwaw tawhu herete peme kury. Amo ae her uaꞌu heta aꞌe pe kury. Xotom her romo aꞌe, Ezit amo her romo no. Namumeꞌu kwaw herete peme."
66,11,9,"Tenetehar aꞌe wà, àwà aꞌe wà no, Karaiw aꞌe wà no, zeꞌegete kwaw par aꞌe wà no, àwà zeꞌeg kwaw par aꞌe wà no, amogwer zeꞌeg kwaw par aꞌe wà no, ko ywy rehe har aꞌe wà no, amo ywy rehe har aꞌe wà no, pàrànà aꞌe wà no, izu maꞌe aꞌe wà no, ipihun wewer maꞌe aꞌe wà no, hexakaw uzuawyawy maꞌe aꞌe wà no, aꞌe teko paw umeꞌe putar wanetekwer umàno maꞌe kwer wanehe aꞌe wà nehe. Umumaw putar naꞌiruz ꞌar wà nehe, umumaw putar amo pitài ꞌar kuꞌaw har wà nehe no, aꞌe pe wanuz pà wà nehe. Nutym kar kwaw wà nehe. Aze awa ipurutym wer wanehe nehe, — Ezutym zo nehe, iꞌi putar teko izupe wà nehe."
66,11,10,"Teko ywy rehe har hurywete putar wamàno awer rehe wà nehe. Uzapo putar mynykaw wà nehe, maꞌe imono e pà uzeupeupe wà nehe, taꞌe aꞌe mokoz Tupàn zeꞌeg imumeꞌu har aꞌe wà xe, upuraraw kar maꞌerahy teteaꞌu teko wanupe aꞌe wà xe, ywy rehe har wanupe aꞌe wà xe. Umàno kwez wà kury, iꞌi putar uzeupeupe wà nehe. Aꞌe rupi hurywete putar wà nehe."
66,11,11,"Naꞌe aꞌe ꞌar paw ire Tupàn umur kar upytuhemaw aꞌe awa wanupe aꞌe, wamugweraw kar pà aꞌe. Ipytuhemaw wixe wanetekwer rehe. Upuꞌàm wi wà kury. Teko aꞌe wà, aꞌe mokoz awa wanexak arer aꞌe wà, ukyze katu wanuwi aꞌe wà kury. Ukyze tuwe aꞌe ukweraw maꞌe kwer wanuwi wà kury."
66,11,12,"Naꞌe aꞌe mokoz Tupàn zeꞌeg imumeꞌu har wenu amo zeꞌeg ywate har aꞌe wà. — Pezeupir pezuwà xe nehe ty wà, iꞌi wanupe. Uzeupir ywate ywàkun pupe wà. Wàmàtyryꞌymar umeꞌe wanehe wazeupir mehe wà."
66,11,13,"Aꞌe ꞌar mehe we ywy uryryryryz tuwe kury. Tawhu pehegwer uꞌar aꞌe, teko teteaꞌu wazuka pà uryryz mehe aꞌe.  teko wà. Teko wikuwe maꞌe ukyze katu izuwi aꞌe wà kury, Tupàn ywate har ikàgaw imumeꞌu ahyahy pà aꞌe wà kury. — Azeharomoete Tupàn ikàg aꞌe, iꞌi izupe wà."
66,11,14,Upaw aꞌe maꞌerahy ipuraraw paw aꞌe kury. Mokoz haw her romo aꞌe. Pexak nehe. Naꞌiàrew kwaw naꞌiruz haw maꞌerahy ipuraraw pàwàm uhem putar aꞌe nehe kury.
66,11,15,"Tupàn heko haw pe har upy xiꞌàm iahykaw rehe har aꞌe kuryNaꞌe amo Tupàn heko haw pe har upy uxiꞌàm aꞌe kury. Amo uzeꞌezeꞌeg wahyhaw rupi ywate aꞌe wà kury. — Zanezar Tupàn aꞌe, taꞌyr Zanepyro har Zaneruwihawete aꞌe no, upureruzeꞌeg putar aꞌe wà nehe, tuweharupi aꞌe wà nehe, awyze har rupi aꞌe wà nehe no, iꞌi wanupe wà."
66,11,16,"Naꞌe aꞌe 24 tuwihaw henaw rehe har Tupàn huwa rupi har aꞌe wà, uzeamumew ywy rehe aꞌe wà, Tupàn imuwete katu pà aꞌe wà."
66,11,17,"ereikuwe ko ꞌar rehe ne, ereikuwe kwehe mehe no.Nekatuahy ne,taꞌe erezypyrog pureruzeꞌeg pà ne kury xe,nekàg weraꞌu haw rupi ne kury xe,iꞌi izupe wà."
66,11,18,"taꞌe ererur putar teko umàno maꞌe kwer neruwa rupi ne wà nehe xe,Emumaw ywy rehe har ikatu ꞌym maꞌe iapo har ne wà nehe kury,ezuka ko ywy imuaiw kar har ne wà nehe kury,"
66,11,19,"Naꞌe Tupàn hàpuzuhu ywate har uzewàpytymawok kury. Aꞌe rupi aꞌe teko aꞌe pe har wexak Tupàn zeꞌeg hyru aꞌe pe aꞌe wà. Uweraweraw àmàn ài, wànoànog no. Ywy uryryryryz no. Ukyr àmàn tàtàahy maꞌe ipuhuz katu maꞌe aꞌe pe no."
66,12,1,"Zuàw wexak amo kuzà aꞌe kury, wexak amo mozuhu aꞌe noNaꞌe uzexak kar amo maꞌe hexak pixik pyr ꞌym ywak rehe kury. Uhem kuzà aꞌe pe. Umunehew kwarahy opoz romo. Upyrog zahy rehe. Umunehew tuwihaw àkàgàpixi haw wàkàg rehe no. Heta 12 zahytata iàkàg rehe wà no. Ipuruꞌa aꞌe. Uhem eteaꞌi iꞌar imemyr izexak kar àwàm aꞌe kury. Imemyrahy kury, imuzaiꞌo kar pà kury."
66,12,3,"Naꞌe amo ae maꞌe uzexak kar ywak rehe aꞌe no. Mozuhu ipiràg maꞌe uzexak kar aꞌe pe. Heta 7 iàkàg izupe, heta 10 iꞌak no. Umunehew tuwihaw àkàgàpixi haw wàkàg rehe pitàitàigatu aꞌe no."
66,12,4,"Naꞌe mozuhu upyhyk zahytata teteaꞌu uwaz pupe wà kury, wamutyk pà ywy rehe wà kury. Upuꞌàm wà aꞌe kuzà imemyrahy maꞌe henataromo kury, taꞌe ipuruꞌu wer imemyr rehe izexak kar ire aꞌe xe."
66,12,5,"Imemyr uzexak kar kury. Kwarer aꞌe. Teko paw waneruzeꞌegar romo hekon putar aꞌe nehe. Mozuhu ipuruꞌu wer zepe hehe. Nupuner kwaw, taꞌe Tupàn werur kar uzepyr aꞌe xe, henaw pe aꞌe xe."
66,12,6,"Kuzà uzàn oho teko heta haw ꞌym me kury, ywyxig heta haw pe kury, taꞌe Tupàn umuàgàꞌym iho àwàm izupe aꞌe xe. Umuzekaiw kar kuzà rehe aꞌe pe. Umumaw  ꞌar aꞌe pe upyta pà nehe, teko heta haw ꞌym me iho àwàm me nehe."
66,12,7,"Naꞌe Migew aꞌe kury, amo Tupàn heko haw pe har Migew hemiruzeꞌeg aꞌe wà no, uzàmàtyryꞌym mozuhu oho aꞌe wà. Mozuhu werur wemiruzeꞌeg aꞌe wà no, Migew hemiruzeꞌeg wàmàtyryꞌym pà aꞌe wà no. Migew weityk mozuhu. Aꞌe rupi Tupàn omono kar mozuhu aꞌe wi ywak wi aꞌe kury, hemiruzeꞌeg wamono kar pà aꞌe wi aꞌe no. Nupuner pixik kwaw weko haw rehe aꞌe pe ywate aꞌe wà kury. Tupàn weityk kar mozuhu imugwaw kar pà aꞌe wi. Zurupari aꞌe mozuhu her romo aꞌe. Hemuꞌem maꞌe romo hekon. Ywy pe weityk kar, hemiruzeꞌeg paw wamono kar pà hupi no."
66,12,10,"Naꞌe ainu amo teko izeꞌeg mehe ywate. — Ko ꞌar rehe kury, Tupàn upurupyro iko kury, iꞌi aꞌe zeꞌeg. — Ko ꞌar rehe Tupàn wexak kar ukàgaw purupe kury. Wexak kar tuwihaw romo weko haw purupe no. Taꞌyr aꞌe no, Zanezar Zanepyro har aꞌe, wexak kar ukàgaw iko purupe aꞌe no, iꞌi aꞌe zeꞌeg. — Taꞌe weityk kar Zurupari imugwaw pà ywak wi aꞌe xe. Aꞌe ꞌym mehe Zurupari upuꞌàm iko Tupàn huwa rupi aꞌe, uzeruzar maꞌe wanehe uzeꞌeg zemueteahy pà aꞌe. Pyhaw hekon aꞌe pe. ꞌAromo no."
66,12,11,"Àràpuhàrànaꞌyr zàwenugar umàno uzeruzar maꞌe wanekuzaromo aꞌe. Aꞌe rupi Zurupari nupuner kwaw ikatu ꞌym maꞌe iapo haw rehe wanupe aꞌe nehe. Nupuner kwaw waneraha haw rehe tatahu pe nehe. Uzeruzar zeꞌeg azeharomoete har rehe aꞌe wà, aꞌe rupi Zurupari nupuner kwaw tatahu pe waneraha haw rehe aꞌe nehe. — Aze napepytuꞌu kwaw Zezuz rehe pezeruzar ire nehe, apuzuka putar ihe nehe, iꞌi tuwihaw uzeruzar maꞌe wanupe wà, — Urezuka pe nehe, iꞌi tuwihaw wanupe wà. — Taꞌe nurupytuꞌu pixik kwaw Zezuz rehe urezeruzar ire ure nehe xe, iꞌi izupe wà."
66,12,12,"Aꞌe rupi ihe Zuàw ihe kury, nezewe azeꞌeg ihe kury.— Nerurywete nehe, ywak, aꞌe ywak rehe.— Penurywete nehe, ywak rehe har, aꞌe ywak rehe har wanupe. — Pezemumikahy nehe, ywy rehe har, aꞌe ywy rehe har wanupe.— Pezemumikahy nehe, yryhu pupe har, aꞌe yryhu pe har wanupe. Taꞌe Zurupari wezyw pepyr aꞌe kury xe. Naꞌiàrew kwaw iahykaw nehe, aꞌe rupi wikwahy tuwe Zurupari aꞌe. Taꞌe ukwaw iahykaw ihem eteaꞌi haw aꞌe xe."
66,12,13,"Ywy rehe uꞌar mehe uzypyrog aꞌe kuzà hekar pà aꞌe, kuzà imemyrhem maꞌe kwer hekar pà aꞌe."
66,12,14,"Naꞌe Tupàn omono mokoz ipepo kuzà pe kury, wiràhu ài imuigo kar pà kury. Aꞌe rupi upuner teko heta haw ꞌym me oho àwàm me oho haw rehe uwewe pà aꞌe kury. Tupàn omonokatu putar aꞌe kuzà aꞌe pe aꞌe nehe. Umumaiꞌu kar putar nehe. Uzekaiw katu putar hehe nehe no. Mozuhu nupuner kwaw hexakaw rehe aꞌe pe nehe. Umumaw putar naꞌiruz kwarahy ikuꞌaw har aꞌe pe upyta pà nehe."
66,12,15,"Naꞌe uhem yrykaw mozuhu zuru wi aꞌe kury, kuzà raikweromo oho pà kury, heraha pà kury."
66,12,16,Naꞌe ywy upytywà kuzà aꞌe kury. Uzepupeka ywy aꞌe ꞌy imokon pà.
66,12,17," Mozuhu wikwahy kuzà pe aꞌe kury. Uzàmàtyryꞌym kuzà imemyr inugwer oho aꞌe wà kury. Aze amo teko weruzar Tupàn zeꞌeg wà nehe, aze uzeruzar katu Zezuz zeꞌeg rehe wà nehe, wiko putar aꞌe kuzà imemyr inugwer romo wà nehe.  Naꞌe mozuhu uꞌàm oho yryhu izywyr."
66,13,1,"Zuàw wexak mokoz àzàguhu aꞌe wà kuryNaꞌe aexak amo àzàg hehaite maꞌe uhuaꞌu maꞌe ihe kury, yryhu wi ihem mehe ihe kury. 10 iꞌak waneta haw wà, 7 iàkàg wà no. Pitàitàigatu iꞌak umunehew tuwihaw iàkàgàpixi haw aꞌe wà. Umuapyk uwer ikatu ꞌym maꞌe wàkàg wanehe pitàitàigatu aꞌe no."
66,13,2,Àzàguhu zawaruhu ereopar her maꞌe ài hekon aꞌe. Ipy nuzawy kwaw amo ae zawaruhu ur her maꞌe ipy aꞌe. Izuru nuzawy kwaw amo ae zawaruhu iriàw her maꞌe izuru aꞌe. Naꞌe mozuhu omono ukàgaw aꞌe àzàguhu pe kury. Mozuhu umuapyk kar àzàguhu wenaw rehe. Omono wemiruzeꞌeg izupe wà no.
66,13,3,"Aꞌe àzàguhu aꞌe, heta 7 iàkàg izupe aꞌe. Pitài iàkàg nuzawy kwaw imugaz pyrer aꞌe. Iàkàg imugaz pyrer nuzawy kwaw umàno maꞌe kwer aꞌe. Naꞌe iàkàg imugaz pyrer ukeꞌe kury. Ikatu kury. Teko ko ywy rehe har paw wexak imukatu mehe aꞌe wà. Aꞌe rupi uzeruzar aꞌe àzàguhu rehe wà, uzemono pà izupe hemiruzeꞌeg romo wà."
66,13,4,"Naꞌe teko paw umuwete katu mozuhu aꞌe wà no, taꞌe mozuhu omono ukàgaw àzàguhu pe aꞌe xe. Umuwete katu àzàguhu aꞌe wà no. — Naheta kwaw amo ikàg maꞌe aꞌe àzàguhu zàwenugar aꞌe wà. Amogwer naꞌikàg kwaw izàwe wà, iꞌi izupe wà."
66,13,5,"Naꞌe àzàguhu umumeꞌu maꞌe ikatu pixik ꞌym maꞌe teko wanupe aꞌe kury. Tupàn numupytuꞌu kar kwaw izeꞌeg ire. Umumaw àzàguhu 42 ꞌar tuwihaw romo wiko pà aꞌe, taꞌe Tupàn nueityk kwaw aꞌe ꞌar mehe aꞌe xe."
66,13,6,"Naꞌe àzàguhu uzeꞌeg zemueteahy Tupàn rehe kury, uzeꞌeg zemueteahy her rehe no, uzeꞌeg zemueteahy heko haw rehe no, uzeꞌeg zemueteahy heko haw pe har wanehe no."
66,13,7,"Naꞌe uzàmàtyryꞌym Tupàn hemiruzeꞌeg aꞌe wà kury, wazuka pà aꞌe wà kury. Tupàn numupytuꞌu kar kwaw wàmàtyryꞌym ire aꞌe. Aꞌe mehe àzàguhu uzeapo tuwihaw romo kury, taꞌe Tupàn numupytuꞌu kar kwaw aꞌe xe. Teko paw wanuwihaw romo hekon aꞌe ꞌar mehe kury. Wiko tenetehar wanuwihaw romo. Wiko àwà wanuwihaw romo no. Wiko karaiw wanuwihaw romo no. Wiko amogwer teko wanuwihaw romo no. Ko ywy rehe har wanuwihaw romo hekon, amo ae ywy rehe har wanuwihaw romo hekon no, ywy nànàgatu har wanuwihaw romo hekon no. Wiko zeꞌegete rupi uzeꞌeg maꞌe wanuwihaw romo. Wiko àwà zeꞌeg rupi uzeꞌeg maꞌe wanuwihaw romo no. Wiko karaiw zeꞌeg rupi uzeꞌeg maꞌe wanuwihaw romo no. Wiko amo ae zeꞌeg rupi uzeꞌeg maꞌe wanuwihaw romo no. Wiko pàrànà wanuwihaw romo. Wiko izu maꞌe wanuwihaw romo no. Wiko ipihun wewer maꞌe wanuwihaw romo no. Wiko amo ae hexakaw zuawyawy maꞌe wanuwihaw romo no. Teko paw wanuwihaw romo hekon aꞌe ꞌar mehe."
66,13,8,"Kwehe mehe ywy iapo ꞌym mehe Tupàn ukwaw katu uzehe uzeruzar maꞌe ràm aꞌe wà. Umuapyk waner pape rehe. Àràpuhàrànaꞌyr zàwenugar izuka pyràm aꞌe, wiko aꞌe pape izar romo aꞌe. Aꞌe uzeruzar maꞌe aꞌe wà, numuwete katu kwaw aꞌe àzàguhu aꞌe wà. Nuweruzar kwaw izeꞌeg wà. Uzeruzar ꞌym maꞌe umuwete katu àzàguhu aꞌe ꞌar mehe aꞌe wà. Tupàn numuapyk kwaw waner aꞌe pape rehe wà."
66,13,9,"Pe ko pape imugeta har pe, aze peapyakwar heta henu haw nehe, pezeapyaka katu ko zeꞌeg rehe nehe."
66,13,10,"Àzàguhu aꞌe nehe, hemiruzeꞌeg aꞌe wà nehe no, uzàmàtyryꞌym putar Tupàn hemiruzeꞌeg aꞌe wà nehe. Aze umunehew kar amo wà nehe, tuwe umunehew kar wà nehe. Aze uzuka amo wà nehe, takihepuku pupe wà nehe, tuwe uzuka wà nehe, taꞌe Tupàn uputar nezewe haw aꞌe ꞌar mehe aꞌe nehe xe. Tuwe uzeruzar maꞌe nuzàn kwaw aꞌe mehe wà nehe, tuwe nupytuꞌu kwaw uzeruzar ire wà nehe."
66,13,11,"Naꞌe aexak amo ae àzàguhu hehaite maꞌe ihe kury, ywy wi ihem mehe ihe kury. Mokoz iꞌak aꞌe. Iꞌak nuzawy kwaw Àràpuhàrànaꞌyr iꞌak. Izeꞌeg nuzawy kwaw mozuhu izeꞌeg."
66,13,12,"Naꞌe upureruzeꞌeg iko kury, taꞌe àzàguhu yryhu wi uhem maꞌe kwer omono ukàgaw izupe aꞌe xe. — Pemuwete katu àzàguhu yryhu wi uhem maꞌe kwer nehe ty wà, iꞌi teko ywy rehe har nànàn aꞌe, imuwete kar pà wanupe aꞌe. Pemaꞌenukwaw aꞌe àzàguhu rehe. Iàkàg imugaz pyrer ukeꞌe kury, ikatu kury. Naꞌe àzàguhu ywy wi uhem maꞌe kwer aꞌe kury, uzapo purumupytuhegatu kar haw teteaꞌu iko aꞌe, teko wanupe aꞌe. Umuezyw kar tata ywak wi ywy rehe, teko wanuwa rupi paw rupi. Umuzeruzar kar teko ywy rehe har wemuꞌemaw rehe aꞌe wà, taꞌe uzapo purumupytuhegatu kar haw iko aꞌe xe, taꞌe àzàguhu yryhu wi uhem maꞌe kwer omono ukàgaw izupe aꞌe xe. Naꞌe uzeꞌeg teko ywy rehe har nànàn kury. — Pezapo àzàguhu yryhu wi uhem maꞌe kwer hagapaw nehe ty wà, àzàguhu imugaz pyrer imukatu pyrer hagapaw nehe ty wà, iꞌi wanupe. Naꞌe àzàguhu ywy wi uhem maꞌe kwer aꞌe kury, ipytuhem àzàguhu yryhu wi uhem maꞌe kwer hagapaw rehe. Hagapaw uzeapo wikuwe maꞌe romo. Uzeꞌeg wikuwe maꞌe ài. Amo teko numuwete kwaw aꞌe àzàguhu hagapaw aꞌe wà. Aꞌe àzàguhu hagapaw wikuwe maꞌe uzuka aꞌe teko aꞌe wà kury. Naꞌe àzàguhu ywy wi uhem maꞌe kwer aꞌe kury, umuapyk kar uwer teko paw wapo rehe aꞌe kury, wanehàpykà rehe no. Umuapyk uwer teko ikàg maꞌe wanehe. Umuapyk uwer ikàg ꞌym maꞌe wanehe no. Umuapyk uwer hemetarer katu maꞌe wanehe. Umuapyk uwer hemetarer ꞌym maꞌe wanehe no. Umuapyk uwer amo pe umaꞌereko maꞌe wanehe. Umuapyk uwer uzeupe umaꞌereko maꞌe wanehe no. Paw rupi katete teko ywy rehe har oho àzàguhu pe aꞌe wà, her imuapyk kar pà wehàpykà rehe aꞌe wà, opo rehe aꞌe wà no. Aze teko nuwereko kwaw àzàguhu her uzehe aꞌe wà nehe, nupuner kwaw maꞌe meꞌeg kar haw rehe aꞌe wà nehe, nupuner kwaw maꞌe meꞌegaw rehe aꞌe wà nehe no. — 666, iꞌi her uaꞌu aꞌe. Aze pekwaw katu maꞌe nehe, pekwaw katu putar herete nehe."
66,14,1,Teko ipyro pyrer uzegar aꞌe wà kuryNaꞌe aexak Xiàw tawhu ihe. Ywytyr rehe tuz aꞌe. Aexak Àràpuhàrànaꞌyr zàwenugar iꞌàm mehe aꞌe ywytyr rehe ihe. 144.000 teko uꞌàm aꞌe pe huwake aꞌe wà no. Aꞌe teko wereko Àràpuhàrànaꞌyr zàwenugar her wehàpykà rehe aꞌe wà. Wereko tu her uzehe aꞌe wà no.
66,14,2,Naꞌe ainu amo zeꞌeg ywate har ihe kury. Izeꞌeg nuzawy kwaw yrypu ànoànogaw aꞌe. Nuzawy kwaw àmàn ànogaw no. Nuzawy kwaw xiꞌàm teteaꞌu ipy pyr no.
66,14,3," teko umeꞌe ꞌàm tuwihaw henaw rehe aꞌe wà. Umeꞌe aꞌe 4 wikuwe maꞌe wanehe wà no, tuwihaw wanehe wà no. Umuzàg zegar haw ipyahu maꞌe waiko wà. Xo aꞌe zutykaꞌi upuner aꞌe zegar haw ikwaw paw rehe aꞌe wà, taꞌe Zezuz umàno wanekuzar romo aꞌe xe. Xo ywy rehe har wanekuzaromo zo imànon aꞌe."
66,14,4," teko aꞌe wà, kuzà puhe oho ꞌym maꞌe romo wanekon aꞌe wà. Oho waiko Àràpuhàrànaꞌyr zàwenugar rupi iho àwàm nànàn wà. Tatahu wi hemipyro kwer romo wanekon wà. Aꞌe ràgypy uzemono Tupàn pe wà, Àràpuhàrànaꞌyr zàwenugar pe wà, amogwer uzeruzar maꞌe wanenataromo wà."
66,14,5,Nahemuꞌem pixik kwaw wà. Nuzapo pixik kwaw ikatu ꞌym maꞌe wà.
66,14,6,"Naꞌiruz Tupàn heko haw pe har umumeꞌu maꞌe aꞌe wà kuryNaꞌe aexak amo Tupàn heko haw pe har ywate har ihe kury. Umumeꞌu Tupàn zeꞌeg puràg izypy mehe arer oho iko aꞌe, teko nànàn aꞌe. Umumeꞌu tenetehar wanupe. Umumeꞌu àwà wanupe no. Umumeꞌu karaiw nànàn no. Umumeꞌu amogwer teko wanupe no, ko ywy rehe har wanupe no, amo ae ywy rehe har wanupe no. Umumeꞌu zeꞌegete rupi uzeꞌeg maꞌe wanupe no. Umumeꞌu àwà zeꞌeg rupi uzeꞌeg maꞌe wanupe no, karaiw zeꞌeg rupi uzeꞌeg maꞌe wanupe no, amo ae zeꞌeg rupi uzeꞌeg maꞌe wanupe no. Umumeꞌu pàrànà wanupe no, izu maꞌe wanupe no, ipihun wewer maꞌe wanupe no, amo ae uzuawyawy maꞌe wanupe no."
66,14,7,"Naꞌe aꞌe Tupàn heko haw pe har uzeꞌeg wahyhaw rupi kury. — Pemuwete katu Tupàn nehe ty wà, iꞌi oho iko. — Pemumeꞌu ikàgaw izupe nehe, iꞌi oho iko. — Uhem iꞌar kury. Umumeꞌu putar teko wanemiapo kwer nehe kury. Pemuwete katu nehe ty wà, taꞌe ywak iapo arer romo hekon aꞌe xe. Ywy iapo arer romo hekon aꞌe no. Yryhu iapo arer romo hekon aꞌe no. Ytyzuzàmaw iapo arer romo hekon aꞌe no, iꞌi oho iko."
66,14,8,"Amo Tupàn heko haw pe har oho haikweromo no, uzeꞌeg pà no. — Mawiron tawhu upaw aꞌe kury, iꞌi oho iko. — Aꞌe pe har aꞌe wà, tuweharupi uzapo kar ikatu ꞌym maꞌe amo teko wanupe aꞌe wà, amo ae taw pe har wanupe aꞌe wà, iꞌi oho iko."
66,14,9,"Amo Tupàn heko haw pe har uwewe oho wanaikweromo aꞌe no, uzeꞌeg pà wahyhaw rupi aꞌe no.— Aze amo umuwete katu àzàguhu yryhu wi uhem maꞌe kwer aꞌe wà nehe, aze umuwete katu hagapaw aꞌe wà nehe no, aze umuapyk kar her wehàpykà rehe aꞌe wà nehe, opo rehe aꞌe wà nehe no, aꞌe mehe Tupàn wikwahy putar aꞌe teko wanehe aꞌe nehe, iꞌi oho iko uwewe pà.— Wikwahy tuwe putar wanupe nehe, wanehe uzepyk pà nehe, iꞌi oho iko uwewe pà. — Omono kar putar aꞌe teko tatahu pe wà nehe, weko haw pe har ikatuahy maꞌe wanuwa rupi wà nehe, Àràpuhàrànaꞌyr zàwenugar huwa rupi wà nehe no, iꞌi oho iko uwewe pà."
66,14,11,"— Tàtàxin aꞌe nehe, aꞌe tata wi uhem maꞌe ràm aꞌe nehe, uzeupir putar oho tuweharupi aꞌe nehe, awyze har rupi upaw ꞌym pà aꞌe nehe, taꞌe nuwew kwaw aꞌe tata aꞌe nehe xe, iꞌi oho iko uwewe pà. — Àzàguhu imuwete katu har aꞌe wà nehe, hagapaw imuwete katu har aꞌe wà nehe, her wehàpykà rehe hereko har aꞌe wà nehe, nupytuꞌu kwaw aꞌe maꞌerahy ipuraraw ire wà nehe, iꞌi oho iko uwewe pà."
66,14,12,"Àzàguhu uzàmàtyryꞌym putar Tupàn hemiruzeꞌeg aꞌe wà nehe. Uzàmàtyryꞌym putar izeꞌeg heruzar har aꞌe wà nehe no. Uzàmàtyryꞌym putar Zezuz rehe uzeruzar maꞌe aꞌe wà nehe no. Tuwe nuzàn kwaw àzàguhu wi wà nehe, tuwe nupytuꞌu kwaw Zezuz rehe uzeruzar ire wà nehe, wàmàtyryꞌym mehe wà nehe."
66,14,13,"Naꞌe ainu wi zeꞌeg ywate har ihe kury.— Emuapyk ko hezeꞌeg àwàm pape rehe nehe ty, iꞌi ihewe. — Aze teko umàno Zanezar pe umaꞌereko mehe aꞌe wà nehe, aꞌe mehe hurywete putar aꞌe wà nehe, iꞌi ihewe, uzeꞌeg imuapyk kar pà pape rehe. Naꞌe Tupàn Hekwe uzeꞌeg kury.— Azeharomoete. Taꞌe aꞌe umaꞌereko maꞌe aꞌe wà nehe xe, upytuꞌu putar tuwe umaꞌereko re aꞌe wà nehe xe. Taꞌe amono putar ikatuahy maꞌe wanupe ihe nehe xe, azapo putar ikatuahy maꞌe wanupe ihe nehe xe, ihewe wamaꞌereko awer hekuzaromo ihe nehe xe, iꞌi ihewe."
66,14,14,Tupàn heko haw pe har werur utakiheapar ywy rehe aꞌe kuryNaꞌe aexak ywàkun ihe kury. Amo teko wapyk in ywàkun rehe aꞌe. Nuzawy kwaw awa aꞌe. Umunehew tuwihaw àkàgàpixi haw wàkàg rehe. Upyhyk takiheapar opo pe.
66,14,15,"Naꞌe amo Tupàn heko haw pe har uhem oho Tupàn hàpuzuhu wi aꞌe kury. Uhapukaz aꞌe ywàkun rehe har pe. — Maꞌe tym myrer iꞌa katu kury, uhem ipoꞌo haw ꞌar kury, iꞌi izupe. — Epoꞌo eho nehe ty, netakiheapar pupe imonohok pà nehe ty, iꞌi izupe, uhapukaz pà."
66,14,16,"Naꞌe aꞌe ywàkun rehe wapyk maꞌe aꞌe kury, werupuzaz utakiheapar ywy reheahy kury, ywy rehe har wazuka pà kury."
66,14,17,"Naꞌe aexak amo Tupàn heko haw pe har ihe kury, tàpuzuhu ywate har wi ihem mehe ihe kury. Wereko takiheapar aꞌe no."
66,14,18,"Naꞌe amo Tupàn heko haw pe har aꞌe no, ur maꞌeaꞌyr zuka haw wi aꞌe kury. Tata rehe uzekaiw maꞌe romo hekon aꞌe. Uhapukaz takiheapar hereko har pe kury. — Maꞌywa ywy rehe har tyàro kury. Emonohok eho netakihe pupe nehe ty, iꞌi izupe uhapukaz pà."
66,14,19,"Aꞌe rupi werupuzaz utakiheapar ywy reheahy imono pà kury, maꞌywa imonohok pà kury. Weityk iàmi haw pupe kury. Tupàn ikwahy haw nuzawy kwaw maꞌywa iàmi haw aꞌe. Teko nuzawy kwaw maꞌywa aꞌe wà. Iàmi haw uzàmi maꞌywa. Nezewegatete Tupàn uzepyk putar teko wanehe aꞌe nehe."
66,14,20,Iàmi haw uzàmi maꞌywa aꞌe taw heta ꞌymaw pe aꞌe. Nezewegatete uhem teko wanuwy kwer aꞌe wi yrykawhu romo aꞌe kury. 300 kirom aꞌe yrykawhu ipuku haw aꞌe. Pitài zanezywa hagapaw typy haw no.
66,15,1,"Amo 7 Tupàn heko haw pe har maꞌerahy ipuraraw paw her har aꞌe wà kury, uhem ywak wi aꞌe wà kuryNaꞌe aexak amo maꞌe hexak pyr ꞌym ywak rehe ihe kury. Purumupytuhegatu kar haw aꞌe, wexak kar Tupàn ikàgaw aꞌe. 7 Tupàn heko haw pe har aꞌe pe wanekon aꞌe wà, maꞌerahy ipuraraw pyràm hereko pà aꞌe wà. Taꞌe Tupàn nezewe upuraraw kar putar maꞌerahy kwer aꞌe nehe xe, aꞌe ꞌar rehe har wanupe aꞌe nehe xe, iahykaw rehe aꞌe nehe xe."
66,15,2,"Naꞌe aexak waruwahu yryhu zàwenugar ihe kury. Tata ukaz waruwahu inuromo aꞌe no. Aexak aꞌe teko àzàguhu heruzar ꞌymar ihe wà. Aexak àzàguhu imuwete ꞌymar ihe wà no. Aexak hagapaw heityk arer ihe wà no. Aꞌe teko aꞌe 666 her hereko har imuwete ꞌymar romo wanekon aꞌe wà no. Upuꞌàm ꞌàm waruwahu huwake wà, taꞌe aꞌe waruwahu nuzawy kwaw yryhu aꞌe xe. Wereko xiꞌàm opo pe wà, taꞌe Tupàn umur xiꞌàm wanupe aꞌe xe."
66,15,3,"Umuzàg Moizez zegar haw ꞌàm wà. Moizez Tupàn zeꞌeg imumeꞌu har kwehe arer romo hekon aꞌe. Umuzàg Àràpuhàrànaꞌyr zàwenugar rehe zegar haw ꞌàm wà no.Urezar ne, Tupàn Ikàg Weraꞌu Maꞌe ne.Uhuaꞌu neremiapo kwer.Ikatuahy neremiapo kwer.Teko ywy rehe har wanuwihaw romo ereiko paw rupi.Aze erezapo kar maꞌe nehe,Ikatu putar aꞌe maꞌe nehe.Aze eremumeꞌu maꞌe neremiapo ràm nehe,Erezapo putar tuwe aꞌe maꞌe neremimumeꞌu kwer nehe,"
66,15,4,"Ne zutykaꞌi eretyryk tuwe ikatu ꞌym maꞌe wi paw rupi ne.Teko paw rupi katete aꞌe wà nehe,Neruwa rupi aꞌe wà nehe.Wexak neremiapo kwer ikatuahy maꞌe aꞌe wà nehe xe,iꞌi izupe wà, uzegar pà wà."
66,15,5,"Aꞌe re aexak tàpuzuhu ywak rehe har izewàpytymawok mehe ihe kury. Maꞌe pirer Tupàn hàpuzràn kwehe arer romo iapo pyrer aꞌe, aꞌe tàpuzuhu pupe hin aꞌe."
66,15,6,"Aꞌe 7 Tupàn heko haw pe har aꞌe wà, maꞌerahy ràm ipuraraw kar har aꞌe wà, uhem wà tàpuzuhu wi aꞌe wà kury, ukamir xigatu maꞌe imunehew pà aꞌe wà kury. Heny katu wakamir. Uzekuꞌapixi haw hekuzar katu maꞌe umunehew wà no."
66,15,7,"Naꞌe amo maꞌe aꞌe wikuwe maꞌe wapyr har aꞌe kury, omono 7 kawaw aꞌe 7 Tupàn heko haw pe har wanupe aꞌe kury. Kawaw hekuzar katu wà. Tynehem Tupàn purehe izepykaw pupe wà. Tupàn wiko putar tuweharupi aꞌe nehe, awyze har rupi aꞌe nehe, umàno pixik ꞌym pà aꞌe nehe."
66,15,8,"Tàtàxin umynehem tàpuzuhu aꞌe kury, taꞌe Tupàn ikàgaw ipuràg eteahy haw aꞌe pe hekon aꞌe xe. Ni amo nupuner kwaw aꞌe pe wixe haw rehe aꞌe wà. Xo maꞌerahy paw ipuraraw ire upuner wixe haw rehe aꞌe pe wà. Aꞌe 7 Tupàn heko haw pe har wereko aꞌe 7 maꞌerahy kwer opo pe wà."
66,16,1,"Tupàn heko haw pe har uzakook ukawaw por ywy rehe aꞌe wà kuryNaꞌe ainu amo uzeꞌeg mehe tàpuzuhu pupe ihe kury. Uhapukaz aꞌe 7 Tupàn heko haw pe har wanupe uzeꞌeg pà aꞌe wà.— Pezakook pekawaw por peho ywy rehe nehe ty wà, Tupàn purehe izepykaw ywy rehe nehe ty wà, iꞌi wanupe."
66,16,2,"Naꞌe Tupàn heko haw pe har ipy uzakook ukawaw por oho ꞌy rehe aꞌe kury. Àzàguhu her hereko har aꞌe wà, hagapaw imuwete katu har aꞌe wà, ipereperew aꞌe wà kury. Hahy tuwe waperew wanupe wà."
66,16,3,Naꞌe amo Tupàn heko haw pe har uzakook ukawaw por oho ywy rehe. Naꞌe ꞌy ywy rehe har uzeapo umàno maꞌe kwer huwykwer ài kury. Maꞌe yryhu rehe har umàno paw rupi katete aꞌe wà kury.
66,16,4,"Naꞌe amo Tupàn heko haw pe har uzakook ukawaw por oho yrykaw nànàn aꞌe kury, ytyzuzàmaw nànàn no. ꞌY uzeapo maꞌeruwy kwer romo aꞌe."
66,16,5,"Naꞌe Tupàn heko haw pe har aꞌe, ꞌy izar aꞌe, uzeꞌeg Tupàn pe aꞌe kury. -Ne ikatu weraꞌu maꞌe ne, ereiko izypy mehe, ereiko putar tuweharupi nehe no. Ikatuahy neremiapo kwer yrykaw rehe har kury. Ikatuahy nezewe teko wanehe nezepyk awer, iꞌi izupe. — Taꞌe uzuka Tupàn hemiruzeꞌeg aꞌe wà xe, uzuka izeꞌeg imumeꞌu har aꞌe wà no xe, taꞌe uzakook wanuwy kwer aꞌe wà xe. Aꞌe rupi ikatuahy wanehe nezepyk awer kury, iꞌi izupe."
66,16,7,"Naꞌe ainu zeꞌeg maꞌeaꞌyr zuka haw pe har ihe kury. — Urezar, Tupàn Ikàg Weraꞌu Maꞌe ne. Nezeꞌeg azeharomoete ne. Nezeꞌeg ikatuahy no, iꞌi izupe."
66,16,8,"Naꞌe amo Tupàn heko haw pe har uzakook ukawaw por oho kwarahy rehe kury. Aꞌe rupi kwarahy heny kwer wapy teko aꞌe wà, taꞌe hakuahy aꞌe xe."
66,16,9,"Ukaz teko ywy rehe har wà, kwarahy hakuahy mehe wà. Aꞌe rupi uzeꞌeg zemueteahy Tupàn her rehe wà, taꞌe Tupàn aꞌe maꞌerahy kwer izar romo hekon aꞌe xe. Teko aꞌe ꞌar mehe har nupytuꞌu kwaw ikatu ꞌym maꞌe iapo re wà. Nuzemumikahy kwaw wemiapo kwer rehe wà. Numumeꞌu katu kwaw Tupàn ikàgaw wà."
66,16,10,"Naꞌe amo Tupàn heko haw pe har uzakook ukawaw por oho àzàguhu henaw rehe aꞌe kury. Naꞌe ipytun aꞌe pe izupe kury, hemiruzeꞌeg wanupe no. Teko uzeapekuxiꞌu aꞌe wà kury, taꞌe maꞌerahy uhuaꞌu maꞌe upuraraw waiko aꞌe wà xe. Uzeꞌeg zemueteahy Tupàn ywate har rehe wà, taꞌe upuraraw maꞌerahy waiko wà xe, taꞌe ipereperew aꞌe wà no xe. Nupytuꞌu kwaw ikatu ꞌym maꞌe iapo re wà."
66,16,12,"Naꞌe amo Tupàn heko haw pe har uzakook ukawaw por oho Ewpara yrykaw rehe aꞌe kury. Typaw kury. Aꞌe rupi tuwihaw kwarahy hemaw rehe har upuner ur haw rehe aꞌe yrykaw typawer rupi aꞌe wà nehe, zauxiapekwer teteaꞌu wanerur pà aꞌe wà nehe, aꞌe pe har wàmàtyryꞌym pà aꞌe wà nehe."
66,16,13,Naꞌe aexak naꞌiruz tekwe ikatu ꞌym maꞌe ihe wà kury. Zuꞌi ài wanekon wà. Amo uhem wà mozuhu zuru wi aꞌe. Amo ae uhem wà àzàguhu zuru wi aꞌe. Inugwer uhem wà Tupàn zeꞌeg imumeꞌu muaꞌu har zuru wi aꞌe.
66,16,14,"Aꞌe tekwe ikatu ꞌym maꞌe aꞌe wà, Zurupari heko haw pe har romo wanekon aꞌe wà. Uzapo purumupytuhegatu kar haw wà. Aꞌe tekwe ikatu ꞌym maꞌe oho putar tuwihaw ywy nànànar wapyr wà nehe. — Zaha puràmàtyryꞌymaw uhuaꞌu maꞌe pe paw rupi zane nehe kury, iꞌi putar tuwihaw wanupe nehe. Taꞌe amo ꞌar mehe Tupàn Ikàg Weraꞌu Maꞌe iꞌar mehe nehe xe, teko paw uzeàmàtyryꞌym putar aꞌe wà nehe xe. Uhuaꞌu putar aꞌe puràmàtyryꞌymaw aꞌe nehe."
66,16,15,"— Pezeapyaka katu nehe. Azur putar maꞌe rehe imunar maꞌe ài nehe. Aze awa umeꞌe iko nehe, ukamir rehe uzekaiw pà nehe, hurywete putar nehe, taꞌe nuwata kwaw taw mytepe ukamir ꞌym pà aꞌe nehe xe, umaꞌe ꞌym pà aꞌe nehe xe. Aze teko utyryk ikatu ꞌym maꞌe wi wà nehe, naꞌimaranugar kwaw aꞌe ꞌar mehe wà nehe."
66,16,16,"Naꞌe tekwe ikatu ꞌym maꞌe omonoꞌog tuwihaw waneruwà aꞌe wà kury, Amaze ywy rehe wanenoz pà aꞌe wà kury."
66,16,17,"Naꞌe amo Tupàn heko haw pe har uzakook ukawaw por ywy iꞌar romo aꞌe kury. Amo ae teko tuwihaw henaw pe har tàpuzuhu pe har aꞌe kury, uzeꞌeg wahyhaw rupi aꞌe kury.— Upaw kwez kury, uhyk kury, iꞌi ihewe."
66,16,18,"Naꞌe àmàn uweraweraw kury, wànoànog no. Ywy uryryryryz aꞌe no. Kwez ywyryryz taw aꞌe, iaiw weraꞌu amo wanuwi paw rupi aꞌe, izypy mehe arer wi aꞌe."
66,16,19,Tawhu uzepeiꞌàg naꞌiruz ipehegwer romo aꞌe kury. Amogwer taw amogwer ywy rehe har paw uzemumaw aꞌe wà. Tupàn imaꞌenukwaw Mawiron tawhu rehe. Uzepyk tuwe hehe kury.
66,16,20,Yrypypoꞌo ukàzym paw rupi. Ywytyruhu ukàzym paw rupi wà no.
66,16,21,"Àmàn tàtàahy maꞌe itahu zàwenugar ukyr teko wanehe aꞌe. Àmànita pitàitàigatu ipuhuz taw aꞌe, nuzawy kwaw awa ipuhuz taw aꞌe. Naꞌe teko uzeꞌeg zemueteahy Tupàn rehe aꞌe wà, àmàn tàtàahy rehe aꞌe wà no, taꞌe iaiw tuwe wanupe aꞌe xe."
66,17,1,"Zuàw wexak kuzàwyzài iaiw maꞌe aꞌe kuryNaꞌe amo Tupàn heko haw pe har kawaw hereko har uzeꞌeg wà ihewe aꞌe kury. — Ezur herupi nehe ty, iꞌi ihewe. — Tupàn uzepyk putar kuzàwyzài rehe aꞌe nehe, kuzà ikàg maꞌe rehe aꞌe nehe, iꞌi ihewe. — Erexak putar hehe izepykaw nehe kury, taꞌe aexak kar putar newe ihe nehe xe, iꞌi ihewe. — Aꞌe kuzà aꞌe, tawhu pe har romo hekon aꞌe. Aꞌe tawhu yrykaw teteaꞌu wanuwake tuz aꞌe, iꞌi ihewe."
66,17,2,"— Tuwihaw ywy rehe har uzapo ikatu ꞌym maꞌe oho ipuhe aꞌe wà. Ikatu ꞌymaw nuzawy kwaw kàwiahy aꞌe. Teko ukaꞌu kàwiahy iꞌu mehe wà, iꞌi ihewe. -Nezewegatete ko ywy rehe har upuraraw putar maꞌerahy aꞌe wà nehe no, taꞌe uzapo ikatu ꞌym maꞌe aꞌe kuzà ipyr aꞌe wà xe, iꞌi ihewe."
66,17,3,"Naꞌe Tupàn Hekwe uhem herehe aꞌe kury, hereruzeꞌeg pà aꞌe kury. Aꞌe Tupàn heko haw pe har hereraha teko heta ꞌymaw pe kury. Aexak amo kuzà aꞌe pe ihe. Àzàguhu piràg kuꞌaz hin aꞌe. Heta teteaꞌu her iaiw maꞌe aꞌe àzàguhu rehe imuapyk pyrer aꞌe wà. Àzàguhu aꞌe, heta 7 iàkàg aꞌe, heta 10 iꞌak no."
66,17,4,Aꞌe kuzà umunehew opoz ipiràg pihun wewer maꞌe aꞌe. Heta teteaꞌu ita hekuzar katu maꞌe or her maꞌe hopoz rehe. Heta amo ae ita hekuzar maꞌe hehe no. Heta ita per her maꞌe hehe no. Wereko kawaw opo pe no. Kawaw tynehem iaiw maꞌe iro maꞌe pupe. Tynehem hemiapo kwer iaiw maꞌe kwer pupe.
66,17,5,"Heta amo her huwa rehe. Aꞌe zeꞌeg hemimumeꞌu iꞌi aꞌe. — Mawiron ikàg weraꞌu maꞌe, iꞌi aꞌe her. — Kuzà wyzài paw wahy romo aiko ihe, tupàn aꞌuaꞌu wamuwete har paw wahy romo aiko ihe, iꞌi aꞌe zeꞌeg kuzà huwa rehe har."
66,17,6,"Ukaꞌu aꞌe kuzà, taꞌe uꞌu Tupàn hemiruzeꞌeg wanuwy kwer iko aꞌe xe, taꞌe uꞌu Zezuz rehe uzeruzar maꞌe wanuwy kwer iko aꞌe xe, taꞌe uzuka aꞌe wà xe. Aexak ikaꞌu mehe ihe. Hepytuhegatu hexak mehe."
66,17,7,"— Màràzàwe tuwe nepytuhegatu ne, iꞌi Tupàn heko haw pe har ihewe. — Amumeꞌu putar kuzà heko haw ikwaw pyr ꞌym newe ihe nehe, Amumeꞌu putar àzàguhu kuzà heraha har heko haw ikwaw pyr ꞌym ihe nehe no, iꞌi ihewe. — Aꞌe àzàguhu heta 7 iàkàg aꞌe, heta 10 iꞌak no, iꞌi ihewe."
66,17,8,"— Aꞌe àzàguhu aꞌe, izypy mehe wikuwe aꞌe. Nuikuwe kwaw ywy rehe aꞌe kury. Ywykwaruhu pupe hekon aꞌe. Uhem putar wà ywykwaruhu wi naꞌarewahy nehe. Oho putar Tupàn huwa rupi nehe. Tupàn umumaw putar ikàgaw nehe, hehe uzepyk pà nehe, iꞌi ihewe. — Amo teko ywy rehe wanekon aꞌe wà. Tupàn numuapyk kwaw waner upape rehe aꞌe, izypy mehe ywy iapo ꞌym mehe aꞌe. Aꞌe teko ipytuhegatu putar àzàguhu rehe umeꞌe pà aꞌe wà nehe. Taꞌe izypy mehe wikuwe aꞌe xe. Nuikuwe kwaw aꞌe kury. Wikuwe wi wi putar wà aꞌe nehe, uzexak kar wi wi pà purupe aꞌe nehe, iꞌi ihewe."
66,17,9,"— Aze erekwaw katu maꞌe nehe, erekwaw putar ko maꞌe heremimumeꞌu ràm nehe kury, iꞌi ihewe. — Aꞌe 7 iàkàg aꞌe wà, 7 ywytyr rehe zanemumaꞌenukwaw kar aꞌe wà. Aꞌe kuzà wapyk aꞌe 7 ywytyr rehe aꞌe. — Aꞌe 7 iàkàg aꞌe wà, 7 tuwihaw romo wanekon aꞌe wà, iꞌi ihewe."
66,17,10,"— 5 tuwihaw umàno aꞌe wà. Pitài upureruzeꞌeg iko ko ꞌar rehe kury. Pitài ur putar aꞌe nehe. Pureruzeꞌeg maꞌe romo hekon putar aꞌe nehe. Tur mehe nehe, xo màràn ꞌar zo umumaw putar ywy rehe upyta pà nehe, iꞌi ihewe."
66,17,11,"Aꞌe àzàguhu wikuwe maꞌe kwer umàno maꞌe kwer aꞌe nehe, tuwihaw romo hekon putar aꞌe nehe no, inugwer 7 tuwihaw wainuromo aꞌe nehe no. Amo ꞌar mehe Tupàn umumaw putar ikàgaw aꞌe nehe no, iꞌi ihewe."
66,17,12,"— Aꞌe 10 iꞌak neremixak kwer aꞌe wà, 10 tuwihaw romo wanekon aꞌe wà. Nuzypyrog kwaw upureruzeꞌeg pà aꞌe wà. Àzàguhu omono putar ukàgaw aꞌe tuwihaw wanupe aꞌe nehe. Pitàitàigatu upureruzeꞌeg putar àzàguhu huwake aꞌe wà nehe. Umumaw putar pitài ꞌar upureruzeꞌeg pà wà nehe, iꞌi ihewe."
66,17,13,"Aꞌe 10 tuwihaw aꞌe wà nehe, xo pitài zo wanemimutar aꞌe wà nehe. Omono putar ukàgaw àzàguhu pe wà nehe."
66,17,14,"Uzàmàtyryꞌym putar Àràpuhàrànaꞌyr zàwenugar aꞌe wà nehe. Àràpuhàrànaꞌyr zàwenugar weraha putar weminoz uzeupi aꞌe wà nehe, puràmàtyryꞌymaw pe aꞌe wà nehe. Hemixamixak kwer aꞌe wà nehe, hemiruzeꞌeg uzeruzar katu maꞌe aꞌe wà nehe no, weityk putar àzàguhu aꞌe wà nehe, weityk putar hemiruzeꞌeg aꞌe wà nehe no, taꞌe Àràpuhàrànaꞌyr zàwenugar wiko putar teko wazar wazar romo aꞌe nehe xe, wiko putar tuwihaw wanuwihaw romo aꞌe nehe no xe, iꞌi ihewe."
66,17,15,"— Aꞌe yrykaw neremixak kwer aꞌe wà, aꞌe kuzà henaw aꞌe wà, teko teteaꞌu romo wanekon aꞌe wà. Teko teteaꞌu wiko aꞌe kuzà hemiruzeꞌeg romo aꞌe wà. Ko ywy rehe har teteaꞌu aꞌe wà, amo ae ywy rehe har teteaꞌu aꞌe wà no, tenetehar teteaꞌu aꞌe wà no, àwà teteaꞌu aꞌe wà no, karaiw teteaꞌu aꞌe wà no, pàrànà teteaꞌu aꞌe wà no, izu maꞌe teteaꞌu aꞌe wà no, ipihun wewer maꞌe teteaꞌu aꞌe wà no, amo ae uzexak uzuawyawy maꞌe teteaꞌu aꞌe wà no, zeꞌegete kwaw par teteaꞌu aꞌe wà no, àwà zeꞌeg kwaw par teteaꞌu aꞌe wà no, karaiw zeꞌeg kwaw par aꞌe wà no, amogwer zeꞌeg kwaw par teteaꞌu aꞌe wà no, aꞌe kuzà hemiruzeꞌeg romo wanekon aꞌe wà."
66,17,16,"Aꞌe 10 iꞌak neremixak kwer aꞌe wà nehe no, àzàguhu aꞌe nehe no, naꞌiakatuwawahy kwaw aꞌe kuzàwyzài rehe aꞌe wà nehe no. Weraha putar imaꞌe izuwi paw rupi aꞌe wà nehe. Nupyta kwaw maꞌe izupe nehe. Wiko putar hopoz ꞌym maꞌe romo aꞌe nehe. Aꞌe 10 maꞌeꞌak aꞌe wà nehe, àzàguhu aꞌe nehe no, uꞌu putar aꞌe kuzà roꞌo kwer aꞌe wà nehe no. Wapy putar tata pupe wà nehe no."
66,17,17,"Taꞌe Tupàn uzapo kar putar nezewe haw wanupe aꞌe nehe xe, wemiapo putar haw iapo kar pà wanupe aꞌe nehe xe. Aꞌe 10 maꞌe ꞌak aꞌe wà, nezewe wanekon putar aꞌe wà nehe. Pitàitàigatu tuwihaw maꞌe ꞌak zàwenugar aꞌe wà nehe, uzapo kar putar wemiapo putar haw wemiruzeꞌeg wanupe aꞌe wà nehe. Amo hemiapo putar haw nuzawy kwaw inugwer wanemiapo putar haw wà nehe. Pitài tuwihaw ài wanekon putar wà nehe, taꞌe wanemiapo putar haw uzuawyawygatu aꞌe wà xe. Omono putar ukàgaw àzàguhu pe wà nehe. Naꞌe Tupàn ꞌar aꞌe nehe, hemimumeꞌu kwer aꞌe nehe, uhem putar aꞌe nehe. Oꞌok putar Tupàn wakàgaw àzàguhu wi nehe, iꞌi ihewe."
66,17,18,"— Aꞌe kuzà neremixak kwer aꞌe, tawhu romo hekon aꞌe, tuwihaw ywy rehe har waneruzeꞌegar romo hekon aꞌe, iꞌi ihewe."
66,18,1,"Tupàn uzepyk Mawiron tawhu pe har wanehe aꞌe kuryNaꞌe aexak amo Tupàn heko haw pe har ywak wi tur mehe ihe kury. Ikàg maꞌe romo hekon aꞌe, teko teteaꞌu waneruzeꞌegar romo hekon aꞌe. Ipuràg eteahy haw uhyape katu ywy rehe paw rupi aꞌe no."
66,18,2,"Uzeꞌeg uhapukaz pà kury. — Mawiron tawhu upaw kwez kury, iꞌi ihewe. — Teko nuiko kwaw aꞌe pe aꞌe wà kury. Xo àzàg zo aꞌe wà, xo tekwe ikatu ꞌym maꞌe zo aꞌe wà, xo Zurupari hemiruzeꞌeg zo wiko aꞌe pe aꞌe wà kury. Wiràmiri iaiw maꞌe inem maꞌe zo wiko aꞌe pe aꞌe wà no, iꞌi ihewe."
66,18,3,"— Taꞌe aꞌe kuzà omono wemiꞌu ukàwiahy teko nànàn aꞌe xe, iꞌu kar pà wanupe aꞌe xe, ikatu ꞌym maꞌe iapo kar pà wanupe aꞌe xe, iꞌi ihewe. — Tuwihaw ko ywy rehe har uzapo maꞌe oho ipuhe aꞌe wà kury. Maꞌe meꞌegar ko ywy rehe har hemetarer katu maꞌe romo uzemuigo kar aꞌe wà no, maꞌe teteaꞌu imeꞌeg pà izupe aꞌe wà no, iꞌi ihewe."
66,18,4,"Naꞌe ainu amo maꞌe izeꞌeg mehe ywate ihe kury.Peiko zo ipyr nehe, pezapo zo ikatu ꞌym maꞌe izàwe nehe.Aze pepyta wi wi peiko ipyr nehe, izuwi pehem ꞌym pà nehe,pepuraraw putar maꞌerahy nehe, maꞌerahy ihem mehe aꞌe pe nehe."
66,18,5,Taꞌe heta teteaꞌu ikatu ꞌym maꞌe hemiapo kwer aꞌe xe.Uhuaꞌu ikatu ꞌym maꞌe. Uhuaꞌu iaiw paw no.Tupàn imaꞌenukwaw hemiapo kwer rehe aꞌe.
66,18,6,"Aꞌe rupi Tupàn upuraraw kar putar maꞌerahy izupe aꞌe nehe no,Nezewegatete pepuraraw kar weraꞌu putar maꞌerahy kwer aꞌe kuzà pe nehe no."
66,18,7,"— Aiko xe ihe, aiko tuwihaw kuzà romo ihe.Naiko kwaw kuzà imen umàno maꞌe kwer romo ihe.Nazemumikahy pixik kwaw ihe nehe,iꞌi muaꞌu iko uzeupe."
66,18,8,"taꞌe Tupàn Zanezar aꞌe xe, aꞌe kuzà hemiapo kwer ikwaw par aꞌe xe,ikàg weraꞌu teko paw wanuwi aꞌe xe,iꞌi ihewe."
66,18,9,"Tuwihaw ko ywy rehe har aꞌe wà, ikatu ꞌym maꞌe aꞌe kuzà puhe iapo har aꞌe wà nehe, uhapukaz putar uzaiꞌo pà taw ikaz mehe aꞌe wà nehe."
66,18,10,"Uꞌàm putar oho muite izuwi wà nehe, taꞌe ukyze putar izuwi wà nehe xe. Ikaz taw hexak mehe maꞌerahy hemipuraraw hexak mehe oho putar izuwi wà nehe. — Az, Az, iꞌi putar izupe wà nehe. — Ne Mawiron tawhu ne, nekàg tuwe ne. Tàritykaꞌi Tupàn uzepyk nerehe aꞌe, iꞌi putar izupe wà nehe."
66,18,11,"Maꞌe meꞌegar ko ywy rehe har paw rupi aꞌe wà nehe no, uzaiꞌo putar hehe uzemumikahy pà aꞌe wà nehe no, taꞌe naheta kwaw maꞌe meꞌeg kar har aꞌe pe aꞌe wà nehe xe. Ni amo numeꞌeg kar kwaw ita hekuzar katu maꞌe or her maꞌe aꞌe pe wà nehe. Ni ita parat her maꞌe, ni ita per her maꞌe, ni amo ae ita hekuzar katu maꞌe numeꞌeg kar kwaw wà nehe. Ni kamir hekuzar katu maꞌe numeꞌeg kar kwaw wà nehe no. Ni ywyra hekuzar katu maꞌe ni amo maꞌe hekuzar katu maꞌe numeꞌeg kar kwaw wà nehe no."
66,18,13,"Ni maꞌe temiꞌu inuromo har, ni yhyk, ni kàpuhàg, ni win, ni aroz, ni tapiꞌak, ni Àràpuhàràn, ni kawaru, ni ywyramawa, ni teko amo pe umaꞌereko e maꞌe wà, ni teko wanekwe wà nehe no. Teko numeꞌeg pixik kwaw agwer maꞌe aꞌe pe wà nehe, taꞌe naheta kwaw wameꞌegar wà nehe xe."
66,18,14,"Naꞌe aꞌe maꞌe meꞌegar iꞌi putar kuzà pe wà nehe. — Maꞌe neremimutar ukàzym oho newi paw rupi aꞌe, neremetarer ukàzym paw rupi newi aꞌe no, nepuràg eteahy haw upaw newi aꞌe no, nerexak wi pixik kwaw ne wà nehe no, iꞌi putar izupe wà nehe."
66,18,15,"Naꞌe aꞌe maꞌe meꞌegar aꞌe wà nehe, uꞌàm putar oho muiteaꞌu taw wi aꞌe wà nehe, taꞌe ukyze putar maꞌerahy ipuraraw pyràm wi aꞌe wà nehe xe. Uzaiꞌo putar uzemumikahy pà hehe wà nehe."
66,18,16,"— Azeharomoete Tupàn uzepyk iko hehe kury, iꞌi putar izupe wà nehe. — Izypy mehe umunehew wopoz hekuzar katu maꞌe waiko aꞌe wà, ita hekuzar katu maꞌe per her maꞌe imunehew pà uzehe aꞌe wà, iꞌi putar izupe wà nehe."
66,18,17," — Naꞌarewahy amo ꞌar mehe aꞌe maꞌe uhem putar izuwi paw rupi katete wà nehe, hemetarer upaw putar izuwi nehe no, iꞌi putar izupe wà nehe. Kanuhu pupe wata maꞌe aꞌe wà, wamuata kar har aꞌe wà no, yryhu rehe kanuhu pupe umaꞌereko maꞌe aꞌe wà no, uꞌàm oho muite taw wi paw rupi katete aꞌe wà, uzaiꞌo pà tàtàxiner hexak mehe aꞌe wà. — Naheta pixik kwaw amo taw ꞌaw taw izàwenugar nehe, iꞌi izupe wà."
66,18,19,"Aꞌe teko tawhu rehe umeꞌe maꞌe aꞌe wà, omono ywy ikuꞌi kwer wàkàg rehe uzaiꞌo pà uzemumikahy pà wà. — Az, Az, tawhu, iꞌi izupe wà. — Kanuhu imuata kar har paw hemetarer katu maꞌe romo uzemuigo kar aꞌe wà, maꞌe imeꞌeg pà aꞌe tawhu pe har wanupe aꞌe wà, iꞌi izupe wà. Tàritykaꞌi aꞌe maꞌe paw uhem izuwi wà kury. Ikàzymaw umumaw xo pitài ꞌar zo aꞌe, iꞌi izupe wà."
66,18,20,"Pe ywak rehe har pe, penurywete nehe, taꞌe Tupàn uzepyk hehe kury xe. Pe Tupàn hemiruzeꞌeg pe, penurywete nehe no. Pe Tupàn hemimono karer pe, penurywete nehe no. Pe Tupàn zeꞌeg imumeꞌu har pe, penurywete nehe no. Taꞌe Tupàn uzepyk tawhu rehe kury xe, taꞌe kwehe mehe aꞌe taw pe har upuraraw kar maꞌerahy peme aꞌe wà xe."
66,18,21,"Naꞌe Tupàn heko haw pe har ikàg maꞌe aꞌe kury, upyhyk itahu hupir pà aꞌe kury. Weityk heraha yryhu pupe. — Nezewegatete aityk putar Mawiron tawhu imugwaw pà ihe nehe, iꞌi ihewe. — Aꞌe mehe ni amo nuexak wi pixik kwaw tawhu aꞌe wà nehe, iꞌi ihewe."
66,18,22,"— Teko nuenu pixik kwaw uzegar maꞌe aꞌe pe aꞌe wà nehe. Nuexak pixik kwaw xiꞌàm ipy har aꞌe pe wà nehe no, iꞌi ihewe. — Ni pitài umaꞌereko maꞌe nuixe kwaw aꞌe pe wà nehe. Ni amo noxooxok kwaw aroz aꞌe pe wà nehe."
66,18,23,"Ni amo nuexak kwaw tatainy aꞌe pe wà nehe. Ni amo awa nuzeꞌeg kwaw wemireko pe aꞌe pe wà nehe. Maꞌe meꞌegar aꞌe pe har aꞌe wà, hemetarer katu weraꞌu amo taw pe har wanuwi aꞌe wà. Paze maꞌe aꞌe pe har uzapo purumupytuhegatu kar haw uaꞌu teko ywy nànànar wanupe wemuꞌem pà aꞌe wà no, iꞌi ihewe."
66,18,24,"Tupàn wexak uzeꞌeg imumeꞌu har umàno maꞌe kwer wanuwy kwer aꞌe taw pe har aꞌe, wexak wemiruzeꞌeg umàno maꞌe kwer wanuwy kwer aꞌe no. Aꞌe pe har uzuka kar Tupàn hemiruzeꞌeg amo taw pe har wanupe aꞌe wà no. Aꞌe rupi Tupàn uzepyk aꞌe taw rehe aꞌe, aꞌe pe har wanehe aꞌe."
66,19,1,"Aꞌe re ainu amo maꞌe izeꞌeg mehe ihe wà kury. Wazeꞌeg nuzawy kwaw teko teteaꞌu wazeꞌeg aꞌe wà. — Ikatuahy Tupàn, iꞌi waiko wà. — Zanepyro tatahu wi aꞌe, ipuràg eteahy aꞌe, ikàg tuwe aꞌe, iꞌi wà."
66,19,2,"— Azeharomoete izeꞌeg no, ikatuahy no, iꞌi Tupàn rehe wà. — Umumaw kar kuzàwyzài ikàg maꞌe aꞌe kury, taꞌe aꞌe kuzà umuaiw ywy rehe har aꞌe wà xe, ikatu ꞌym maꞌe teteaꞌu iapo kar pà wanupe aꞌe wà xe. Uzepyk hehe, taꞌe aꞌe kuzà uzuka kar hemiruzeꞌeg aꞌe wà xe, iꞌi waiko wà."
66,19,3,"Uhapukaz wi wi wà no.— Ikatuahy Tupàn. Tàtàxin tawhu pe har uzeupir putar oho tuweharupi nehe, upaw ꞌym pà nehe, iꞌi izupe wà."
66,19,4,"Naꞌe aꞌe 24 tuwihaw aꞌe wà, aꞌe 4 wikuwe maꞌe aꞌe wà no, uzeamumew Tupàn imuwete katu pà aꞌe wà. Tupàn wapyk aꞌe tuwihaw henaw rehe aꞌe. — Azeharomoete, iꞌi izupe wà.— Nekatuahy Tupàn, iꞌi izupe wà."
66,19,5,"Zuàw wexak Àràpuhàrànaꞌyr hemireko haw aꞌe kuryNaꞌe amo tuwihaw henaw rehe har uzeꞌeg ihewe aꞌe kury.— Tupàn zaneru ikatuahy aꞌe, iꞌi ihewe.— Hemiruzeꞌeg paw rupi katete aꞌe wà no, ikatuahy aꞌe wà no. Imuwete katu har paw rupi katete aꞌe wà no, ikàg maꞌe wà, ikàg ꞌym maꞌe wà no, ikatuahy aꞌe wà no, iꞌi ihewe."
66,19,6,"Naꞌe ainu amo maꞌe izeꞌeg mehe ihe wà kury. Wazeꞌeg nuzawy kwaw teko teteaꞌu wazeꞌeg aꞌe wà. Wazeꞌeg nuzawy kwaw yrypu uhuaꞌu maꞌe aꞌe wà no. Nuzawy kwaw àmànànog wà no. Aenu wazeꞌeg mehe ihe wà. — Tupàn ikatuahy aꞌe, iꞌi ihewe wà. — Taꞌe Zanezar ikàg weraꞌu maꞌe aꞌe xe, tuwihawete romo hekon aꞌe xe, iꞌi ihewe wà."
66,19,7,"— Tuwe zanerurywete nehe, tuwe ximumeꞌu ikàgaw nehe. Taꞌe uhem eteaꞌi Àràpuhàrànaꞌyr zàwenugar hemireko haw ꞌar zanewe aꞌe kury xe. Hemireko ràm uzemuàgàꞌym iko aꞌe wà kury, iꞌi ihewe wà."
66,19,8,"— Amo omono pàn xigatu maꞌe kuzà pe aꞌe, imunehew kar pà izupe aꞌe, iꞌi ihewe wà. Tupàn hemiruzeꞌeg wanemiapo kwer ikatuahy maꞌe aꞌe, nuzawy kwaw pàn xigatu maꞌe aꞌe."
66,19,9,"Naꞌe iꞌi Tupàn heko haw pe har ihewe kury. — Emuapyk ko zeꞌeg nepape rehe nehe ty, iꞌi ihewe. — Aze Tupàn wenoz kar amo teko maiꞌu haw pe aꞌe wà nehe, Àràpuhàrànaꞌyr zàwenugar hemireko haw pe aꞌe wà nehe, hurywete putar aꞌe teko aꞌe wà nehe, iꞌi ihewe, uzeꞌeg imuapyk kar pà hepape rehe. — Tupàn umumeꞌu tuwe kwez zeꞌeg ihewe aꞌe, azeharomoete aꞌe, iꞌi ihewe."
66,19,10,"Naꞌe azeamumew aꞌe Tupàn heko haw pe har ipy huwake ihe kury, imuwete katu pà ihe kury. Naꞌe uzeꞌeg ihewe kury. — Nan kwaw ty, ezeamumew zo heruwa rupi nehe ty, iꞌi ihewe. — Aiko Tupàn hemiruzeꞌeg romo ne ài ihe, aiko nemyrypar uzeruzar maꞌe wazàwe ihe. Aiko zeꞌeg Zezuz hemixak karer rehe uzeruzar maꞌe wazàwe ihe, iꞌi ihewe. — Xo Tupàn zutykaꞌi emuwete katu nehe ty, iꞌi ihewe. Tupàn zeꞌeg imumeꞌu har kwehe arer aꞌe wà, umumeꞌu izeꞌeg oho waiko purupe aꞌe wà, taꞌe ukwaw Tupàn taꞌyr Purupyro Maꞌe tur àwàm aꞌe wà xe, taꞌe ukwaw Zanezar romo heko àwàm aꞌe wà xe. Zezuz umumeꞌu aꞌe maꞌe paw teko wanupe aꞌe, ywy rehe wiko mehe aꞌe."
66,19,11,Zuàw wexak awa kawaru xig maꞌe ikuꞌaz har aꞌe kuryNaꞌe aexak ywak izewàpytymawok mehe ihe kury. Kawaru xig maꞌe uꞌàm aꞌe pe aꞌe. Awa ikuꞌaz hin. Uzeꞌeg rupi maꞌe iapo har aꞌe awa her romo aꞌe. Zeꞌeg azeharomoete har imumeꞌu har amo ae her romo aꞌe no. Umumeꞌu katu tuwe teko wanemiapo kwer aꞌe. Nahemuꞌem kwaw imumeꞌu mehe. Uzàmàtyryꞌym xo ikatu ꞌym maꞌe iapo har zo aꞌe wà nehe no.
66,19,12,Heha nuzawy kwaw tata heny kwer aꞌe. Umunehew tuwihaw àkàgàpixi haw teteaꞌu wàkàg rehe no. Heta amo her hehe imuapyk pyrer aꞌe. Ni amo nukwaw kwaw aꞌe ter wà. Aꞌe zutykaꞌi ukwaw uwer uzehe imuapyk pyrer.
66,19,13,"Heta teteaꞌu maꞌe huwykwer ikamir puku rehe. Tupàn zeꞌeg, amo her romo no."
66,19,14,"Zauxiapekwer teteaꞌu ywak rehe har aꞌe wà, oho hupi aꞌe wà. Wata kawaru xig maꞌe kuꞌaz wà, pàn xigatu maꞌe imunehew pà wà."
66,19,15,"Takihe haime katu maꞌe uhem izuru wi. Uzuka putar teko teteaꞌu ywy nànànar aꞌe wà nehe, utakihe puku pupe aꞌe wà nehe. Weruzeꞌeg putar wikuwe maꞌe aꞌe wà nehe no, ukàgaw pupe aꞌe wà nehe no. Uzepyk putar tuwe wikuwe ꞌym maꞌe wanehe nehe, taꞌe Tupàn wikwahy tuwe wanupe aꞌe xe."
66,19,16,"Heta amo her ukamir rehe imuapyk pyrer aꞌe no, hetymà rehe aꞌe no. — Tuwihaw wanuwihaw, iꞌi aꞌe her aꞌe. — Teko wazar wazar, iꞌi amo her no."
66,19,17,"Naꞌe aexak amo Tupàn heko haw pe har kwarahy iwy pe iꞌàm mehe ihe kury. Uhapukaz apitaw ywate uwewe maꞌe nànàn aꞌe. — Pezemonoꞌog pezuwà nehe, Tupàn uzapo putar maiꞌu haw uhuaꞌu maꞌe aꞌe nehe, iꞌi wanupe."
66,19,18,"— Peꞌu tuwihaw wanoꞌo kwer pezuwà nehe, peꞌu zauxiapekwer wanoꞌo kwer nehe no, peꞌu wanuwihaw wanoꞌo kwer nehe no, peꞌu waneimaw kawaru wanoꞌo kwer nehe no, peꞌu wakuꞌaz har wanoꞌo kwer nehe no, peꞌu teko paw wanoꞌo kwer nehe no, peꞌu uzeupe umaꞌereko maꞌe wanoꞌo kwer nehe, peꞌu amo pe umaꞌereko e maꞌe wanoꞌo kwer nehe no, peꞌu ikàg maꞌe wanoꞌo kwer nehe no, peꞌu ikàg ꞌym maꞌe wanoꞌo kwer wà nehe no, paw rupi katete peꞌu nehe, iꞌi apitaw wanupe."
66,19,19,"Naꞌe aexak àzàguhu ihe kury, aexak teko ywy nànànar wanuwihaw ihe wà no. Omonoꞌog wemiruzeꞌeg zauxiapekwer waiko wà. Uzàmàtyryꞌym kawaru xig maꞌe kuꞌaz har oho wà, hemiruzeꞌeg wàmàtyryꞌym pà wà no."
66,19,20,"Uzeàmàtyryꞌym wà. Awa kawaru xig maꞌe kuꞌaz har upyhyk àzàguhu aꞌe kury, izeꞌeg imumeꞌu har aꞌe no. Umunehew kar aꞌe wà kury. Aꞌe ꞌym mehe àzàguhu zeꞌeg imumeꞌu har uzapo purumupytuhegatu kar haw huwa rupi aꞌe, àzàguhu huwa rupi aꞌe. Aꞌe rupi àzàguhu her hereko har aꞌe wà, hagapaw imuwete katu har aꞌe wà, uzeruzar katu izeꞌeg rehe hemuꞌem mehe aꞌe wà. Naꞌe kawaru xig maꞌe kuꞌaz har weityk àzàguhu imono tatahu pe aꞌe kury, izeꞌeg imumeꞌu har aꞌe no. Hakuahy tatahu."
66,19,21,"Naꞌe kawaru xig kuꞌaz har uzuka zauxiapekwer àzàguhu hemiruzeꞌeg aꞌe wà no, takihe uzuru pe har pupe aꞌe wà no. Apitaw uꞌu wanoꞌo kwer oho paw rupi katete wà kury. Te uhyk wanupe. Hewykàtà wà. Nupuner kwaw amo iꞌu haw rehe wà."
66,20,1,Uzeruzar maꞌe upureruzeꞌeg putar Zezuz ipyr aꞌe wà nehe kuryNaꞌe aexak amo Tupàn heko haw pe har ywak wi wezyw mehe ihe kury. Wereko ywykwaruhu hewàpytymawokaw opo pe aꞌe. Wereko kyhàhàm tàtàahy maꞌe opo pe no.
66,20,2," Upyhyk aꞌe mozuhu oho kury. Mozuhu aꞌe, aꞌe mozuhu kwehe arer romo hekon aꞌe. Zurupari her romo aꞌe. Naꞌe aꞌe Tupàn heko haw pe har uzàpixi àzàguhu kury, ywykwaruhu pupe heityk pà kury. Uwàpytym ywykwaruhu kury. Aꞌe rupi àzàguhu nupuner pixik kwaw teko ywy rehe har wanupe wemuꞌemaw rehe aꞌe nehe kury. Umumaw  kwarahy aꞌe pe ywykwaruhu pupe upyta pà nehe. Aꞌe re, Tupàn umuhem kar wi putar nehe. Tàritykaꞌi wata wi putar ywy rehe aꞌe re nehe."
66,20,4,"Naꞌe aexak tuwihaw henaw ihe kury, huwake wapyk maꞌe ihe wà no. Tupàn omono ukàgaw wanupe aꞌe, pureruzeꞌeg maꞌe romo wamuigo kar pà aꞌe. Kwehe mehe tuwihaw ywy rehe har uzuka kar Tupàn zeꞌeg imumeꞌu har aꞌe wà, uzuka kar Zezuz zeꞌeg rehe uzeruzar maꞌe aꞌe wà no. Aexak wanekwe aꞌe pe ihe wà kury, tuwihaw henaw huwake ihe wà kury. Taꞌe numuwete katu kwaw àzàguhu aꞌe wà xe, numuwete kwaw hagapaw aꞌe wà no xe. Numuapyk kar kwaw àzàguhu her wehàpykà rehe wà, opo rehe wà. Ukweraw wi umàno re wà kury. Upureruzeꞌeg waiko Zaneruwihawete ipyr wà kury.  kwarahy pureruzeꞌeg pà wà. Aꞌe ràgypy ukweraw putar aꞌe wà nehe. Amogwer umàno maꞌe kwer aꞌe wà nehe, nukweraw wi kwaw aꞌe ꞌar mehe wà nehe.  kwarahy imumaw ire zo ukweraw wi putar wà nehe."
66,20,6,"Ukweraw maꞌe ràm aꞌe wà nehe, purumugweraw paw ipy pe har aꞌe wà nehe, hurywete putar aꞌe wà nehe. Tupàn uzapo putar ikatuahy maꞌe wanupe nehe. Numàno wi kwaw wà nehe. Wiko putar Tupàn hemiruzeꞌeg romo wà nehe. Wiko putar Zaneruwihawete hemiruzeꞌeg romo wà nehe no, maꞌe iapo pà amogwer teko wanekuzaromo wà nehe. Uzeꞌeg putar izupe wà nehe, amogwer wanekuzaromo wà nehe. Wiko putar pureruzeꞌeg maꞌe romo Zaneruwihawete ipyr wà nehe no. Umumaw  kwarahy upureruzeꞌeg pà ipyr wà nehe."
66,20,7,"Zezuz weityk Zurupari tatahu pe aꞌe kury kwarahy imumaw ire nehe, Tupàn umuhem kar putar Zurupari imunehew pawer wi aꞌe nehe."
66,20,8,"Naꞌe Zurupari aꞌe nehe, uzeꞌeg putar oho teko ywy rehe har nànàn aꞌe nehe. Hemuꞌem putar wanupe nehe. Omonoꞌog putar Tupàn iàmàtyryꞌymar aꞌe wà nehe, Zezuz iàmàtyryꞌymar wamonoꞌog pà aꞌe wà nehe no. Heta teteaꞌu putar iàmàtyryꞌymar aꞌe ꞌar mehe wà nehe. Waneta haw nuzawy kwaw ywyxig waneta haw wà nehe. Mokoz waner wà. Kok, waner romo wà. Makok inugwer waner romo wà."
66,20,9,"Uhàuhàz putar ywy rehe paw rupi wà nehe. Upàrirog putar Tupàn hemiruzeꞌeg waneko haw tawhu oho wà nehe. Uzàmàtyryꞌym putar hemiruzeꞌeg wà nehe. Naꞌe tata uꞌar putar ukwaw pà ywak wi aꞌe nehe, wazuka pà wamumaw pà aꞌe nehe."
66,20,10,"Naꞌe Zezuz weityk putar Zurupari imono tatahu pe aꞌe nehe kury. Aꞌe ꞌym mehe weityk putar àzàguhu aꞌe pe nehe. Weityk putar izeꞌeg imumeꞌu har aꞌe pe nehe no. Upuraraw putar maꞌerahy teteaꞌu aꞌe pe aꞌe wà nehe, ꞌaromo wà nehe, pyhaw wà nehe no. Tuweharupi wà nehe, awyze har rupi wà nehe no. Nupytuꞌu pixik kwaw maꞌerahy ipuraraw ire wà nehe."
66,20,11,"Zuàw wexak tuwihaw henaw uhuaꞌu maꞌe aꞌe kuryNaꞌe aexak tuwihaw henaw uhuaꞌu maꞌe xig maꞌe ihe kury. Aexak hehe wapyk maꞌe ihe no. Naꞌe ywy aꞌe, ywak aꞌe no, ukàzym oho aꞌe wi izuwi aꞌe wà. Ni amo nuexak pixik kwaw waho haw wà. Ni amo nuexak kwaw aꞌe re wà."
66,20,12,"Aexak teko umàno maꞌe kwer ihe wà, tuwihaw henaw henataromo waꞌàm mehe ihe wà. Aexak ikàg maꞌe ihe wà. Aexak ikàg ꞌym maꞌe ihe wà no. Naꞌe Zezuz uwàpytymawok kar upape aꞌe kury. Naꞌe uwàpytymawok kar amo ae pape no. Taꞌe aꞌe pape rehe heta wikuwe maꞌe waner aꞌe wà xe. Naꞌe Zezuz umumeꞌu umàno maꞌe kwer wanemiapo kwer teko wanuwa rupi. Uzepyk ikatu ꞌym maꞌe iapo har wanehe aꞌe, wanemiapo kwer hekuzaromo aꞌe. Taꞌe umuapyk wanemiapo kwer aꞌe pape rehe aꞌe xe."
66,20,13,"Naꞌe yryhu upir teko wanetekwer umàno maꞌe kwer wamono aꞌe wà kury. Teko wanetekwer umàno maꞌe kwer paw uzeupir ywy wi aꞌe wà no. Wanekwe aꞌe wà no, ur weko haw wi aꞌe wà no. Zezuz umumeꞌu wanemiapo kwer paw teko wanuwa rupi. Uzepyk wanehe aꞌe, wanemiapo kwer ikatu ꞌym maꞌe hekuzaromo aꞌe."
66,20,14," Weityk umàno maꞌe kwer ywy rehe arer tatahu pe aꞌe wà. Weityk wanekwe tekwe waneko haw pe har aꞌe wà no. Màno haw mokoz haw, zaꞌe aꞌe tatahu pe zane. Aze Tupàn numuapyk kwaw amo teko her aꞌe pape rehe aꞌe nehe, wikuwe maꞌe waner wanuwake nehe, aꞌe mehe weityk putar aꞌe teko wamono tatahu pe nehe."
66,21,1,"Tupàn uzapo putar ywy ipyahu maꞌe aꞌe kuryNaꞌe aexak ywak ipyahu maꞌe ywy ipyahu maꞌe ihe kury. Ywak kwehe arer ywy kwehe arer ukàzym aꞌe wà, ukàzym yryhu no."
66,21,2,"Naꞌe aexak tawhu Tupàn pe imonokatu pyrer ihe kury. Zeruzarez pyahu maꞌe aꞌe taw her romo aꞌe. Wezyw wà ywak wi Tupàn wi aꞌe. Uzemuàgàꞌym uhyk pà, awa hemireko haw pe oho maꞌe ài. Nuzawy kwaw umen ràm rehe ipurexak wer maꞌe."
66,21,3,"Aenu amo maꞌe uzeꞌeg mehe uhapukaz mehe tuwihaw henaw pe ihe. — Tupàn heko haw aꞌe kury, teko wapyr tuz aꞌe kury, iꞌi iko. — Tupàn wiko putar wapyr aꞌe nehe. Hemiruzeꞌeg romo wanekon putar aꞌe wà nehe no. Tupàn aꞌe ae wiko putar wapyr nehe, wainuromo nehe. Wiko putar wazar romo nehe. Wiko putar wanuwihaw romo nehe."
66,21,4,Uhyuhyw putar wanehay kwer wanuwi nehe. Numàno pixik kwaw aꞌe teko wà nehe. Nuzemumikahy pixik kwaw wà nehe. Nuzaiꞌo pixik kwaw wà nehe. Maꞌe kwehe arer paw ukàzym aꞌe kury.
66,21,5,"Naꞌe aꞌe tenawhu rehe har uzeꞌeg in aꞌe kury. — Maꞌe kwehe arer azapo maꞌe ipyahu maꞌe romo ihe kury, iꞌi wanupe. Uzeꞌeg ihewe aꞌe no. — Emuapyk ko hezeꞌeg pape rehe nehe ty, taꞌe ko hezeꞌeg azeharomoete aꞌe xe, teko upuner hehe uzeruzar haw rehe aꞌe wà nehe, iꞌi ihewe."
66,21,6,"— Upaw kwez kury, uhyk kwez kury, iꞌi ihewe. — Izypy mehe arer romo aiko ihe. Iahykaw rehe har romo aiko ihe no, iꞌi ihewe. — Aze teko iziwez wà nehe, amono e putar ꞌy wanupe nehe, ꞌy purumuigo kar maꞌe purumugweraw kar maꞌe amono e putar wanupe nehe."
66,21,7,"— Aze teko nupytuꞌu kwaw herehe uzeruzar ire wà nehe, aze weruzar hezeꞌeg upytuꞌu ꞌym pà iahykaw rehe wà nehe, aꞌe mehe aiko putar wazar romo ihe nehe. Wiko putar heraꞌyr romo herazyr romo aꞌe wà nehe no, iꞌi ihewe."
66,21,8,"— Aze teko upytuꞌu herehe uzeruzar ire wà nehe, maꞌerahy wi ukyze mehe wà nehe, amono kar putar aꞌe teko tatahu pe ihe wà nehe, iꞌi ihewe. Aze amo teko nuzeruzar pixik kwaw herehe wà nehe, amono kar putar aꞌe teko tatahu pe ihe wà nehe. Aze teko uzapo iaiw maꞌe wà nehe, tupàn uaꞌu imuwete katu pà wà nehe, amono kar putar aꞌe teko tatahu pe ihe wà nehe. Aze teko upuruzuka wà nehe, nezewegatete nehe no. Aze awa uzapo ikatu ꞌym maꞌe oho wemireko ꞌym wapuhe wà nehe, amono kar putar tatahu pe ihe wà nehe. Aze kuzà ikatu ꞌym maꞌe uzapo oho umen ꞌym wapuhe wà nehe, nezewegatete nehe no. Aze teko umuwete katu tupàn uaꞌu wà nehe, amono kar putar aꞌe teko tatahu pe ihe wà nehe. Aze teko hemuꞌem oho iko purupe wà nehe, nezewegatete nehe no. Aꞌe tatahu aꞌe, màno haw mokoz haw her romo aꞌe."
66,21,9,"Zuàw wexak Zeruzarez tawhu ipyahu maꞌe aꞌe kuryNaꞌe amo Tupàn heko haw pe har aꞌe, kawaw hereko har aꞌe, uzeꞌeg wà ihewe aꞌe kury. — Ezur herupi nehe ty, aexak kar putar Àràpuhàrànaꞌyr zàwenugar hemireko ràm newe ihe nehe, iꞌi ihewe."
66,21,10," Naꞌe Tupàn Hekwe uhem herehe aꞌe kury. Tupàn heko haw pe har hereraha ywytyruhu apyr kury. Wexak kar Zeruzarez ihewe, tawhu Tupàn pe imonokatu pyrer ihewe. Ywak wi Tupàn wi wezyw aꞌe. Heny katu wezyw mehe. Taꞌe Tupàn ikàgaw ipuràg eteahy haw aꞌe xe, umuhyape katu kar aꞌe xe. Uhyape katu ita hekuzar katu maꞌe zaz her maꞌe ài."
66,21,12,Amo umuapyk Àràpuhàrànaꞌyr zàwenugar hemimono karer waner itahu wanehe aꞌe. Uhuaꞌu ipàrirogaw. Heta 12 uken ipàrirogaw rehe. 2 Tupàn heko haw pe har uzekaiw katu uken rehe aꞌe wà. Umuapyk 12 Izaew taꞌyr waner aꞌe uken rehe wà. Heta naꞌiruz uken pitài pàrirogaw pehegwer rehe wà. Heta naꞌiruz uken kwarahy hemaw rehe wà. Heta naꞌiruz uken kwarahy hemaw awyze har rehe wà no. Heta naꞌiruz uken kwarahy heixe haw rehe wà no. Heta naꞌiruz uken kwarahy hemaw ahurehe wà no.
66,21,14,Ipàrirogaw 12 itahu rehe hin. Aꞌe ita rehe heta 12 Zezuz hemimono karer waner aꞌe wà.
66,21,15,"Tupàn heko haw pe har ihewe uzeꞌeg maꞌe aꞌe, wereko maꞌe ipuku haw hagapaw opo pe aꞌe. Hekuzar katu aꞌe maꞌe puku haw hagapaw aꞌe. Wagaw taw uhuaꞌu haw oho kury. Wagaw uken uhuaꞌu haw no. Wagaw pàrirogaw uhuaꞌu haw no."
66,21,16,"Tawhu aꞌe, heta 4 pàrirogaw aꞌe. Ipuku haw ko rupi har nuzawy kwaw ipuku haw kwe rupi har. Zuawyawygatu wapuku haw. Aꞌe Tupàn heko haw pe har wagaw tawhu uhuaꞌu haw oho kury. 22.000 kirom ipuku haw aꞌe, 22.000 kirom iaiha haw no. 22.000 kirom iànàmaw no."
66,21,17,Wagaw pàrirogaw no. 64 zywa iaiha haw.
66,21,18,"Uzapo ita hekuzar katu maꞌe teteaꞌu zaz her maꞌe aꞌe pàrirogaw romo aꞌe wà. Uzapo ita hekuzar katu maꞌe teteaꞌu or her maꞌe aꞌe tawhu romo wà no. Ita pàrirogaw iwy pe har ipuràg eteahy wà no, taꞌe heta teteaꞌu ita hekuzar katu maꞌe wanehe aꞌe wà no xe. Heta zaz, heta xapir no, heta ag no, heta emeraw no, heta xaton no, heta xar no, heta kirizor no, heta weriw no, heta tupaz no, heta kirizo no, heta zaxin no, heta amexi no. Hekuzar katu ita ipàrirogaw iwy pe har."
66,21,21,Hekuzar katu ita per her maꞌe uken romo iapo pyrer aꞌe no. Ita hekuzar katu maꞌe or her maꞌe teko wanape tawhu rupi har romo no. Wanape nuzawy kwaw waruwahu.
66,21,22,"Naexak kwaw Tupàn hàpuzuhu aꞌe pe ihe, taꞌe naheta kwaw aꞌe xe. Tupàn Zanezar aꞌe, wàpuzuhu ài hekon aꞌe pe aꞌe. Ikàg weraꞌu aꞌe. Àràpuhàrànaꞌyr zàwenugar aꞌe no, tàpuzuhu ài hekon teko wanupe aꞌe no."
66,21,23,"Naheta kwaw kwarahy aꞌe pe, ni zahy. Taꞌe Tupàn ipuràg eteahy haw uhyape katu aꞌe pe har aꞌe wà xe. Àràpuhàrànaꞌyr zàwenugar wiko tatainy romo aꞌe pe har wanupe."
66,21,24,"Teko ywy rehe har aꞌe wà nehe, wata putar aꞌe tatainy huwake aꞌe wà nehe. Tuwihaw ywy rehe har aꞌe wà nehe no, werur putar wemetarer aꞌe pe aꞌe wà nehe no, werur putar umaꞌe aꞌe pe aꞌe wà nehe no."
66,21,25,"Uken uzewàpytymawok putar ꞌaromo nehe, tuweharupi nehe no. Nuzewàpytym kwaw nehe, taꞌe naꞌipytun pixik kwaw aꞌe pe xe."
66,21,26,"Teko ywy nànànar werur putar wemetarer aꞌe pe wà nehe. Werur putar umaꞌe aꞌe pe wà nehe no, ukàgaw herur pà wà nehe no."
66,21,27,"Ni ikatu ꞌym maꞌe ni iaiw maꞌe nuixe pixik kwaw tawhu pe aꞌe wà nehe. Ni ikatu ꞌym maꞌe iapo har ni hemuꞌem maꞌe nuixe kwaw aꞌe pe wà nehe. Aze Tupàn umuapyk amo teko her Àràpuhàrànaꞌyr zàwenugar pape rehe nehe, xo aꞌe mehe zo aꞌe teko wixe putar aꞌe tawhu pupe wà nehe."
66,22,1,"Naꞌe Tupàn heko haw pe har aꞌe kury, wexak kar yrykaw purumugweraw kar maꞌe ihewe kury. Heny haw nuzawy kwaw ita uzepyxakatu maꞌe aꞌe. Uhem aꞌe ꞌy Tupàn henaw wi aꞌe, Àràpuhàrànaꞌyr zàwenugar henaw wi aꞌe."
66,22,2,Uwyryk oho taw myteromo No. Yrykaw huwake maꞌywaꞌyw purumugweraw kar maꞌe iꞌàz aꞌe wà no. Amo zahy mehe amo maꞌywaꞌyw iꞌa aꞌe wà. Amo ae zahy mehe amo ae maꞌywa ꞌyw iꞌa aꞌe wà no. Zahy nànàn heta amo maꞌywa purupe. Wanuwer upurumukatu aꞌe wà no. Nuzawy kwaw muhàg aꞌe wà.
66,22,3,"Aze maꞌe naꞌikatu kwaw Tupàn pe nehe, Tupàn umumeꞌu putar ikatu ꞌymaw izupe nehe. Aꞌe maꞌe nupyta kwaw aꞌe tawhu pupe nehe. Tupàn henaw aꞌe, Àràpuhàrànaꞌyr zàwenugar henaw aꞌe nehe no, tawhu pe hin aꞌe wà nehe no. Wanemiruzeꞌeg umuwete katu putar aꞌe wà nehe."
66,22,4,Wexak putar huwa aꞌe wà nehe. Ukaikair putar uwer wanehàpykà rehe aꞌe nehe no.
66,22,5,"Naꞌipytun pixik kwaw aꞌe pe nehe. Teko nuputar kwaw tatainy wà nehe, ni kwarahy wà nehe, taꞌe naꞌipytun kwaw aꞌe pe wanupe aꞌe nehe xe. Taꞌe Tupàn Zanezar wiko putar tatainy romo wanupe aꞌe nehe xe. Teko aꞌe pe har aꞌe wà nehe, tuwihaw ài wanekon putar tuweharupi aꞌe wà nehe, awyze har rupi aꞌe wà nehe."
66,22,6,"— Nan kwehe teteaꞌu heho àwàm pepyr, iꞌi Zezuz aꞌe kuryNaꞌe uzeꞌeg aꞌe Tupàn heko haw pe har ihewe aꞌe kury. — Ko hezeꞌeg azeharomoete har romo ihe. Erepuner hehe nezeruzar haw rehe nehe, iꞌi ihewe. — Tupàn Zanezar aꞌe, umur Wekwe uzeꞌeg imumeꞌu har wanupe aꞌe, umur kar weko haw pe har wemiruzeꞌeg wapyr aꞌe, maꞌe uzeapo maꞌe ràm hexak kar pà wanupe aꞌe. Naꞌarewahy uzeapo putar aꞌe maꞌe nehe kury, iꞌi ihewe."
66,22,7,"— Pezeapyaka katu nehe, iꞌi Zezuz iko zanewe, iꞌi ihewe. — Naꞌiàrew kwaw ywy rehe pepyr hezewyr àwàm. Aze teko weruzar hezeꞌeg ko pape rehe imuapyk pyrer wà nehe, hurywete putar wà nehe, iꞌi iko zanewe, iꞌi ihewe."
66,22,8,"Ihe Zuàw ihe, aexak ko maꞌe paw ihe, ainu ko maꞌe paw ihe no. Hexak ire henu re azeamumew hexak kar har ipy huwake ihe, imuwete katu pà ihe."
66,22,9,"Naꞌe iꞌi ihewe. — Nan kwaw ty, hemuwete katu zo pe nehe ty, iꞌi ihewe. — Aiko Tupàn hemiruzeꞌeg romo ne ài ihe, nemyrypar uzeruzar maꞌe wazàwe ihe, Tupàn zeꞌeg imumeꞌu har wazàwe ihe, ko pape heruzar har wazàwe ihe. Xo Tupàn zo emuwete katu nehe, iꞌi ihewe."
66,22,10,"— Ezumim zo ko pape nehe. Taꞌe umumeꞌu maꞌe uzeapo maꞌe ràm aꞌe xe, iꞌi ihewe. — Taꞌe uhem eteaꞌi iꞌar nehe xe, iꞌi ihewe."
66,22,11,"— Ikatu ꞌym maꞌe iapo har aꞌe wà, uzapo wi wi putar ikatu ꞌym maꞌe oho waiko aꞌe wà nehe. Iaiw maꞌe wiko wi wi putar iaiw maꞌe romo aꞌe wà nehe no. Teko ikatuahy maꞌe uzapo wi wi putar ikatuahy maꞌe oho waiko aꞌe wà nehe. Tupàn pe uzemonokatu maꞌe aꞌe wà nehe, nezewegatete wiko wi wi putar aꞌe wà nehe, iꞌi ihewe."
66,22,12,"— Pezeapyaka katu nehe, iꞌi Zezuz iko zanewe. — Nan kwehe kwaw hezewyr àwàm nehe. Arur putar maꞌe ikatuahy maꞌe herupi ihe nehe. Amono putar aꞌe maꞌe teko ikatuahy maꞌe wanupe nehe, wanemiapo kwer hekuzaromo nehe, iꞌi iko zanewe."
66,22,13,"— Aiko izypy mehe arer romo ihe. — Aiko iahykaw rehe har romo no, iꞌi iko zanewe."
66,22,14,"— Aze teko upuez ukamir nehe, xigatu putar ikamir nehe. Hurywete putar aꞌe teko aꞌe wà nehe. Taꞌe upuner maꞌywa purumugweraw kar maꞌe iꞌu haw rehe wà nehe xe. Upuner oho haw rehe tawhu uken rupi wà nehe no xe."
66,22,15,"Teko iaiw maꞌe aꞌe wà, paze maꞌe aꞌe wà no, wemireko ꞌym wapuhe oho maꞌe wà no, upuruzuka e maꞌe aꞌe wà no, tupàn uaꞌu imuwete katu har aꞌe wà no, hemuꞌem maꞌe aꞌe wà no, uzeꞌeg rupi hemuꞌem maꞌe aꞌe wà no, wemiapo rupi hemuꞌem maꞌe aꞌe wà no, aꞌe paw rupi katete aꞌe wà, nuixe pixik kwaw aꞌe tawhu pupe aꞌe wà nehe."
66,22,16,"— Ihe Zezuz ihe, amono kar hezeꞌeg heraha har kwez peme ihe kury, uzeruzar maꞌe wanupe ihe kury. Tawi hemimino Tawi zuapyr romo aiko ihe. Zahytata uhyape katu maꞌe iziꞌitahy har romo aiko ihe, iꞌi Zezuz iko zanewe."
66,22,17,"Tupàn Hekwe aꞌe, Zezuz hemireko ràm zàwenugar aꞌe no, uzeꞌeg nezewe aꞌe wà. — Ezur nehe, iꞌi waiko wà. Ko zeꞌeg henu har paw rupi katete uzeꞌeg putar nezewe wà nehe no, — Ezur nehe, iꞌi putar izupe wà nehe. Aze teko iziwez wà nehe, tuwe ur wà nehe, ꞌy purumugweraw kar maꞌe iꞌu pà wà nehe. Taꞌe Tupàn umur e wanupe aꞌe xe."
66,22,18,"Zuàw umumeꞌu zeꞌeg iahykaw rehe har zanewe aꞌe kuryIhe, Zuàw, ihe. Amumeꞌu putar amo maꞌe peme ihe nehe kury, zeꞌeg ko pape rehe har henu har wanupe ihe nehe kury. Aze awa umuapyk amo ae zeꞌeg ko pape rehe nehe, Tupàn uzepyk putar hehe nehe."
66,22,19,"Aze awa oꞌok amo zeꞌeg ko pape wi nehe, imunàn pà nehe, Tupàn oꞌok putar maꞌywa purumugweraw kar maꞌe izuwi nehe. Numuixe kar kwaw tawhu pe nehe no. Ko pape umumeꞌu aꞌe maꞌywa peme aꞌe, umumeꞌu aꞌe tawhu peme aꞌe no."
66,22,20,"Zezuz aꞌe, umumeꞌu kar ko zeꞌeg paw ihewe aꞌe, imuapyk kar pà pape rehe aꞌe. Uzeꞌeg iko zanewe no. — Azeharomoete, nan kwehe tete azewyr putar pepyr nehe, iꞌi iko zanewe. Tuwe uzeapo nezewe nehe. — Ezur nehe, Zezuz urezar, aꞌe izupe."
66,22,21,Tuwe Zanezar Zezuz pepuhareko katu tuwe paw rupi katete nehe. Upaw kwez kury. Zuàw.
