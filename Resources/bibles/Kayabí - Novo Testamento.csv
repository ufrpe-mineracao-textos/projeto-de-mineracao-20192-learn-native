Book,Chapter,Verse,Scripture
40,1,1,ꞌAgamũ Jejui Kristu ꞌga pytunera ꞌgã. Abraão ꞌga juapyrera ꞌga Davia. Davi ꞌga juapyrera ꞌga Jejui Kristua.
40,1,2,"Abraão ꞌga Isaki ꞌga ruwa.Isaki ꞌga Jako ꞌga ruwa.Jako ꞌga Juda ꞌga ruwa, ꞌga rewirera ꞌgã netee."
40,1,3,"Juda ꞌga Peres ꞌga ruwa, Sera ꞌga retee. ꞌGã y ẽẽ rera Tamar.Peres ꞌga Esrom ꞌga ruwa.Esrom ꞌga Arão ꞌga ruwa."
40,1,4,Arão ꞌga Aminatape ꞌga ruwa.Aminatape ꞌga Nasom ꞌga ruwa.Nasom ꞌga Saumõ ꞌga ruwa.
40,1,5,Saumõ ꞌga Poasi ꞌga ruwa. Poasi ꞌga y ẽẽ Raape ẽẽ.Poasi ꞌga Opete ꞌga ruwa. Opete ꞌga y ẽẽ Rute.Opete ꞌga Jese ꞌga ruwa.
40,1,6,Davi ꞌga Uri ꞌga remirekofera ẽẽ rerekou. ꞌGã naꞌyra ꞌga Sarumãu ꞌga.
40,1,7,Sarumãu ꞌga Ropoãu ꞌga ruwa.Ropoãu ꞌga Apiasi ꞌga ruwa.Apiasi ꞌga Asa ꞌga ruwa.
40,1,8,Asa ꞌga Josafa ꞌga ruwa.Josafa ꞌga Jorãu ꞌga ruwa.Jorãu ꞌga Usiasi ꞌga ruwa.
40,1,9,Usiasi ꞌga Jotãu ꞌga ruwa.Jotãu ꞌga Akasi ꞌga ruwa.Akasi ꞌga Esekiasi ꞌga ruwa.
40,1,10,Esekiasi ꞌga Manase ꞌga ruwa.Manase ꞌga Amom ꞌga ruwa.Amom ꞌga Josiasi ꞌga ruwa.
40,1,11, Papironi ywy pe weroo re Jekoni ꞌga waꞌyramũ.Jekoni ꞌga Saratieu ꞌga ruwa ꞌga.Saratieu ꞌga Soropapeu ꞌga ruwa.
40,1,13,Soropapeu ꞌga Apiute ꞌga ruwa.Apiute ꞌga Eriakĩ ꞌga ruwa.Eriakĩ ꞌga Aso ꞌga ruwa.
40,1,14,Aso ꞌga Satoki ꞌga ruwa.Satoki ꞌga Akĩ ꞌga ruwa.Akĩ ꞌga Eriute ꞌga ruwa.
40,1,15,Eriute ꞌga Eriesa ꞌga ruwa.Eriesa ꞌga Matã ꞌga ruwa.Matã ꞌga Jako ꞌga ruwa.
40,1,16, Abraão ꞌga remyminũ juapyret awau ojemomytuna katosi rakue. Awau owaẽma Davi ꞌga upe rakue. Aꞌeramũ Davi ꞌga remyminũ juapyrera nãnẽwẽjẽmĩ ojemomytuna katosi rakue. Awau owaẽma Papironi ywy pe ꞌgã nerooawa upe. Papironi ywy pe weroo re ꞌgã nãnẽwẽjẽmĩ ꞌgã nemymĩnũ juapyrera ojemomytuna katosi rakue. Awau owaẽma Kristu ꞌga iꞌaawa upe.
40,1,18,"Nan Janeruwarete ꞌga Jejui Kristu ꞌga muri ywy pe rakue. Janeruwarete ꞌga ꞌAgesagea Jejui ꞌga mua Mari ẽẽ upe rakue, ẽẽ raꞌyramũ rakue. Mari ẽẽ merama ꞌga Jose ꞌga. Aꞌere Jose ꞌga ẽẽ rerekoeꞌemauwe Janeruwarete ꞌga ꞌAgesagea kunumĩ muri ẽẽ upe rakue."
40,1,19,"“Mari ẽẽ taꞌyt” ꞌe kwaapawe Jose ꞌga ꞌjau ojeupe: “Najeraꞌyra rũi futat. Nakoi we je ẽẽ ree”, ꞌjau ꞌga ojeupe. “Narekokatui je ẽẽ ꞌawamũ. Maran ajee je ẽẽ rerekoi ꞌawamũ ꞌũ? Namomeꞌuaꞌuweri je ẽẽ ꞌgã nupe. ‘Taꞌyr ẽẽ’ ꞌe kwaaweꞌemauwe pa je ẽẽ retygi kwy”, ꞌjau ꞌga ojeupe. Jose ꞌga esage maꞌea. Aꞌjeteetewi tee ꞌga mamaꞌe apoi rakue. Aꞌeramũ ꞌga aꞌeramũ oporerekowereꞌemamũ ẽẽ ree. Aꞌere ꞌga nafutari ẽẽ mojenosĩa nanẽ nũ."
40,1,20,"Wemiaporam are ꞌga weaꞌaramũ oser enune. ꞌGa ser ire Janeruwarete ꞌga pyriwara ꞌga amũ ꞌua ojesaukaa ꞌga upe, ꞌga fayupaw ipe. Aꞌeramũ ꞌga ojeꞌega Jose ꞌga upe, judeu ꞌgã ꞌwyriat ymanera ꞌga juapyrera ꞌga upe, Davi ꞌga juapyrera ꞌga upe:—Kuꞌjywa ꞌga ꞌAgesagea te kunumĩ amut Mari ẽẽ upe. Aꞌeramũ ene epyꞌaꞌwyreꞌemamũ ẽẽ ree. “Narekoi je ẽẽ”, ere awi."
40,1,21,Kũimaꞌea futat ẽẽ raꞌyra ꞌga. ꞌGa ꞌaramũ ene ꞌga reꞌroka. ꞌGa futat ꞌut opytuna ꞌgã tywera moiawamũ ꞌgã nui. Aꞌeramũ ene Jejui nuga ꞌga ree— ꞌjau ywagipewara ꞌga Jose ꞌga fayupaw ipe ꞌga upe.Grego ꞌgã jeꞌeg imũ aekatuꞌokat ꞌea futat poromũ Jejui ꞌea.
40,1,22," ꞌea Janeruwarete ꞌga ako jane pyri ꞌea futat. Uꞌeawer imũ etee futat Janeruwarete ꞌga Jejui ꞌga muri kũjãmuku ẽẽ mũ upe. - Series, "
40,1,24,"Opag ire Jose ꞌga awau Mari ẽẽ ꞌwyr ipe, ẽẽ rerua ojeꞌwyr ipe, ywagipewara ꞌga ꞌeawer imũ etee futat rakue."
40,1,25,"Aꞌere ꞌga ẽẽ raꞌyra ꞌga ꞌareꞌemauwe nokoi futari ẽẽ ree. Ẽẽ raꞌyra ꞌga ꞌar ire Jose ꞌga ꞌga reꞌrogi. Jejuja ꞌga inuga ꞌga ree, ywagipewara ꞌga ꞌeawer imũ etee futat."
40,2,1,"Kwara poawa katy awi ꞌut maꞌe ꞌgãPerẽi me Jejui ꞌga uꞌaa rakue. Judeja ywy pype Perẽi ꞌjawa amunawa ꞌupa. Israeu juapyrera ꞌgã nupe ꞌwyriaramũ Erote ꞌga renamũ Jejui ꞌga uꞌaa rakue. Jejui ꞌga ꞌar ire kũimaꞌe ꞌgã amũ ꞌua Jerusareg ipe, Erote ꞌga rekwaw ipe. Muku awi ꞌgã nuri. Kwara poawa katy awi ꞌgã nuri. Jaytata mojopyrũara ꞌgã."
40,2,2,"ꞌGã poromũ ꞌut muku awi. Aꞌeramũ ꞌgã oporonupa ee judeu ꞌgã nupe:—Maꞌape te pẽꞌwyriarareterama ꞌga ꞌari ꞌawamueuu raiꞌi? Orojeꞌwyr ipe ore rekoramũ jaytata yau renyfugamũ ojesaukaa oree aiꞌi. Esakawe ore ꞌjau arajaupe aiꞌi: “Judeu ꞌgã ꞌwyriarareterama ꞌga uꞌat raꞌe”, ꞌjau ore arajaupe aiꞌi. Aꞌeramũ ore arajua koromũ ꞌga muorypa arakou— ꞌjau ꞌgã Jerusareg ipewara ꞌgã nupe."
40,2,3,"Aꞌeramũ Erote ꞌga opyꞌaꞌwyramũ ee. “Maꞌape te judeu ꞌgã ꞌwyriarareterama ꞌga ꞌari raiꞌi” ꞌe renupawe ꞌga opyꞌaꞌwyramũ ee. “Tỹỹ. Je futat nãꞌã aꞌỹi ꞌwyriaramũ judeu ꞌgã nupe reꞌã”, ꞌjau ꞌga ojeupe. “Awỹja upe sipo ꞌgã ꞌi poromũ ꞌwei?” ꞌjau ꞌga ojeupe. Aꞌeramũ ꞌga opyꞌaꞌwyramũ akou ee. Jerusareg ipewara ꞌgã juejue futat nanẽ opyꞌaꞌwyramũ aipo are nũ."
40,2,4,Aꞌeramũ Erote ꞌga mainana ꞌwyriara ꞌgã murukaa ojepyri Moisesi ꞌga jeꞌeger are moromuꞌjara ꞌgã neewe.—Maꞌape te Janeruwarete ꞌga remimurama ꞌga ꞌari eꞌi te ꞌgã nakue— ꞌjau ꞌga ꞌgã nupe.
40,2,5,"—“Perẽi me nipo ꞌga ꞌari”, eꞌi ꞌgã nakue. “Judeja ywy pype ꞌup maꞌe pype nipo ꞌga ꞌari”, eꞌi ꞌgã nakue— ꞌjau mainana ꞌgã Erote ꞌga upe."
40,2,6,"—Ymã te Janeruwarete ꞌga ojeꞌega kwasiarukari kaꞌaran are ojeꞌega momeꞌwara ꞌga upe rakue:“Perẽi mewaramũ pẽẽ pejejenosõueꞌem pejejeꞌwyr awi.Sikõiꞌĩ agawewi pẽꞌwyra. Aꞌetea nipo pẽꞌwyr ipe futat pẽꞌwyriarareterama ꞌga uꞌat anure.Poromũ futat nipo ꞌga ꞌua ajemogou ꞌwyriarareteramũ jeremiayuwamũ pẽ nupe, Israeu juapyreramũ pẽ nupe”,ꞌjau ꞌga ikwasiarukaa Mikeiasi ꞌga upe rakue— ꞌjau mainana ꞌwyriara ꞌgã imomeꞌwau Erote ꞌga upe."
40,2,7,Aꞌeramũ Erote ꞌga muku awi ꞌut maꞌefera ꞌgã nenũina.—Peꞌje pejejua. ꞌGã nemianuwa tywi saporogyta jarejetee ꞌjau— ꞌjau ꞌga ꞌgã nupe.Aꞌeramũ ꞌgã awau oporogytau ꞌga upe.Aꞌeramũ ꞌga ꞌjau ꞌgã nupe:—Maranime te peesak jaytata yaua raiꞌi? Maꞌe ꞌara rupi te peesak raiꞌi?— ꞌjau ꞌga ꞌgã nupe.Aꞌeramũ ꞌgã jaytata yau resakawera momeꞌwau esage ꞌga upe.
40,2,8,"Aꞌeramũ Erote ꞌga ꞌjau ꞌgã nupe:—Peꞌje pejewau Perẽi me. “Perẽi me futat oreꞌwyriarareterama ꞌga ꞌari”, eꞌi mainana ꞌwyriara ꞌgã jee— ꞌjau ꞌga jaytata yau resakarera ꞌgã nupe. —Aꞌeramũ pẽẽ pejewau ꞌga rekaa. ꞌGa resag ire tepejot ꞌga rekwawa momeꞌwau jee ꞌjau. Aꞌeramũ je nanẽ tewau ꞌga muorypa— ꞌjau Erote ꞌga ꞌgã nupe.Aꞌere oꞌmeramũ te Erote ꞌga ꞌi ꞌgã nupe. “ꞌGa rekwawa tejeupe ꞌgã imomeꞌu re too ꞌga jukau ꞌjau kwy”, eꞌi te ꞌga ojeupe."
40,2,9,"9,10 Ojeupe ꞌga imomeꞌu re ꞌgã awau nũ. ꞌGã waw ipe jaytata yau ojesaukaruꞌjapa ꞌgã nupe nũ.—Kuu. Kweramũ janeremiesagera rekoi raꞌe kũi— ꞌjau ꞌgã ajaupe.Aꞌeramũ ꞌgã akuꞌiramũ jaytata yau are.Jaytata weny rerawau ꞌgã nenune. Aꞌeramũ ꞌgã jaytata reny rewiri etee futat akou. Awau jaytata opytau Jejui ꞌga rekwawa ꞌoga ꞌarimũ. Series, "
40,2,11,"Aꞌeramũ ꞌgã awau osou ꞌga ꞌwyr ipe. Kunumĩꞌĩ ꞌga ꞌgã esaka ꞌga y ẽẽ retee, Mari ẽẽ retee. Aꞌeramũ ꞌgã wapyka wenupyꞌãu Jejui ꞌga rowase ꞌga muorypa. Aꞌeramũ ꞌgã wemirerurera okaraemã renũꞌjãu imua wepyrũ awi imonou ꞌga upe. Ouru, Janeruwarete ꞌga upe iapypyra jany kasig, mira ꞌjawa jany kasig. Mĩmera ꞌgã imonou Jejui ꞌga upe. ꞌGa upe ꞌgã nemirerurera epy ete mamaꞌea."
40,2,12,"Ypytunimũ Janeruwarete ꞌga ojeꞌega jaytata mojopyrũara ꞌga amũ upe ꞌga fayupaw ipe:—Pejewyt kasi pejewau Erote ꞌga pyu ne— ꞌjau ꞌga ꞌga upe, ꞌga fayupaw ipe.Opag ire ofayup maꞌefera ꞌga imomeꞌwau opytuna ꞌgã nupe. Aꞌeramũ ꞌgã awaweꞌem Erote ꞌga pyu. Amutee pe rupi etee ꞌgã awau ojewya ojeꞌwyr ipe nũ."
40,2,13,"Okaꞌjama ꞌgã awau Egitu ywy peꞌGã o re ywagipewara ꞌga amũ ojesaukaa Jose ꞌga upe. ꞌGa fayupaw ipe ꞌga ojesaukaa ojeꞌega ꞌga upe:—Erote ꞌga ifuewet Jejui ꞌga ree. Anurenureꞌi nipo ꞌga wemiayuwa ꞌgã murukari Jejui ꞌga rekaa, ꞌga jukaawamũ. Aꞌeramũ ene ꞌawauwe futat ꞌga rerawau ꞌga y ẽẽ retee erokaꞌjama ꞌga wi. Egitu ywy pe pekwap. Peu futat pejepytau. “Peꞌje pejejewya Judeja ywy pe”, pejejeupe jeꞌeꞌemamũ pẽẽ pejekou Egitu ywy pe etee futat— ꞌjau ywagipewara ꞌga Jose ꞌga upe, ꞌga fayupaw ipe."
40,2,14,"Aꞌerauwe Jose ꞌga ojypa, okaraemã mogatyrũmũ. Ypytunimũwe futat ꞌga Jejui ꞌga rerawau ꞌga y ẽẽ reewe ꞌgã nerokaꞌjama erawau Egitu ywy pe."
40,2,15,"Erote ꞌga manũeꞌemamũ ꞌgã akou Egitu ywy pe etee futat. Ymã te Janeruwarete ꞌga ojeꞌega kwasiarukari Oseja ꞌga upe rakue: “Egitu ywy awi je tejaꞌyra ꞌga muri”, ꞌjau ꞌga ikwasiarukaa ꞌga upe rakue. Aꞌeramũ ꞌga uꞌeawer imũ etee futat ꞌgã monoukaa Egitu ywy pe.“Rama ꞌjaw ipewara ꞌgã wapirũ waꞌyra ꞌgã.Opapap ꞌgã naꞌyra ꞌgã nui.Rakeu ẽẽ taetu waꞌyꞌri are uꞌarasigeteteramũ.Niꞌarasĩmawaꞌuweri te ẽẽ waꞌyra ꞌgã nee”,ꞌjau Jeremi ꞌga ikwasiaa inuga rakue. Aꞌjea futat ꞌga remikwasiarera. ꞌGa remikwasiarer imũ etee futat Erote ꞌga kunumĩꞌĩꞌĩ apisaupawukaa wemiayuwa ꞌgã nupe. Series,  Egitu ywy awi ꞌgã ꞌua nũAnure, Erote ꞌga manũ re, Janeruwarete ꞌga ojepyriwara ꞌga amũ resaukaa Jose ꞌga upe, ꞌga fayupaw ipe. —Jejui ꞌga ree ifuewet maꞌe ꞌga amanũ ꞌawamũ. Aꞌeramũ ene ꞌga rerawau erojewya ꞌga y ẽẽ retee pejejewya Israeu juapyreramũ pejeywy pe— ꞌjau ywagipewara ꞌga Jose ꞌga upe ꞌga fayupaw ipe."
40,2,21,"Aꞌerauwe Jose ꞌga ojypa, okaraemã mogatyrũmũ. Aꞌeramũ ꞌga Jejui ꞌga rerawau ꞌga y ẽẽ reewe, ꞌgã nerojewya oywy pe nũ."
40,2,22,"Oywy upe owaẽmawe Jose ꞌga ꞌwyriara ꞌga rera renupa. “Erote ꞌga raꞌyra ꞌga, Akirau ꞌga ꞌũi ꞌwyriaramũ Judeja ywy pewara ꞌgã nupe”, ꞌjau ꞌga amũ Jose ꞌga upe. Aꞌeramũ ꞌga okyjau ꞌga pyri oo awi. Aꞌeramũ ywagipewara ꞌga ojesaukaa ꞌga upe nũ, ꞌga fayupaw ipe nũ. “Garireja ywy pe pekwap”, ꞌjau ꞌga ꞌga upe, ꞌga fayupaw ipe. Aꞌeramũ Jose ꞌga ꞌgã nerawau Garireja ywy pe."
40,2,23,"Nasare ꞌjawa amunawa ꞌupa Garireja ywy pype. Aꞌeramũ Jose ꞌga ꞌgã nerawau ꞌgã neropytau Nasare pe. Ymã te Janeruwarete ꞌga jeꞌega momeꞌwara ꞌgã ꞌi rakue: “Anure nipo ꞌgã ꞌi ꞌga remimono ꞌga upe, Nasare pe waranup maꞌefera ꞌga, ꞌjau nipo ꞌgã ꞌga upe”, ꞌjau Janeruwarete ꞌga jeꞌega momeꞌwara ꞌgã nakue. Aꞌeramũ Jose ꞌga Jejui ꞌga muaranupa Nasare pe futat, ꞌgã ꞌeawer imũ etee futat."
40,3,1,"  Anure, Jejui ꞌga aranuw ire, Juã Batista ꞌga awau amunaweꞌem ipe ojeꞌega ojepyri oo maꞌe ꞌgã nupe. Judeja ywy pype ꞌga rekoi ojeꞌega ꞌgã nupe:"
40,3,2,"—Peruꞌarasig tee awi pejetywera. Pepoit tãmẽjẽ pejetywer awi— ꞌjau ꞌga ꞌgã nupe. —Anurenureꞌi nipo Janeruwarete ꞌga wemimura ꞌga resaukari janee. ꞌGa remimurera ꞌga ꞌã Janejararetea. Aꞌeramũ ki pẽẽ pejepoia pejetywer awi ꞌga rur enune— ꞌjau ꞌga ꞌgã nupe.“Amunaweꞌem ipe nipo ꞌga amũ awau akou wafukaita ꞌga nupe:Peꞌje Jarejararete ꞌga rape katuꞌoka imonou ꞌga renune.Pepyo esage etee futar iki imonou jarejeupe ꞌga ruawamũ, ꞌjau nipo ꞌga akou wafukaita amunaweꞌem ipe”,ꞌjau Janeruwarete ꞌga ikwasiarukaa Isai ꞌga upe rakue. “Jarejararete ꞌga rapea pekatuꞌok imonou ꞌga renunewe”, ꞌjau ꞌga ꞌgã nupe. Aipo ꞌga “pejetywer awi pepoit”, eꞌi te ꞌga ꞌua janee."
40,3,4,"Juã ꞌga kameru rawa apopyrera rerekou waityramũ imunepa. Wyra pirera ꞌga erekou akuꞌafaawamũ. ꞌGa raitya ymãwarera ꞌga raity ꞌjawerimũ etee futat, Eliasi ꞌga raity ꞌjawerimũ etee futat. ꞌGa remiꞌua tukut, eit. Mĩmera etee ꞌga remiꞌua rakue."
40,3,5,"Aꞌeramũ ꞌgã ꞌua Jerusareg awi ꞌga jeꞌega renupa ajatykau. Judeja ywy awi, Jotãuy kaꞌa awi. Mĩmer awi ꞌgã ꞌua ajatykau ꞌga jeꞌega renupa."
40,3,6,"Otywer awi ꞌgã poir ire Juã ꞌga ꞌgã pymĩãu ꞌy pe. Jotãuy pe ꞌga ꞌgã pymĩãu. “ꞌAwamũ je mamaꞌe esage etee iapoi, Jarejuwarete ꞌga jeꞌeg imũ”, ꞌjau ꞌgã ojepymĩãukaa ꞌy pe ꞌga upe."
40,3,7,"Aꞌeramũ fariseu ꞌgã satuseu ꞌgã netee ꞌua kwaiwete ojepymĩãukaa Juã ꞌga upe. Aꞌeramũ ꞌga ꞌgã nesakawe ꞌjau ꞌgã nupe:—Maꞌeramũ pẽẽ pejejua pejejepymĩãukaa ekoete jee ki ꞌei, pejetywer awi opoit maꞌe ꞌjawe ꞌũ? Pejetywer awi raꞌne pepoit kũi. Aꞌeramũ te je pẽ pymĩ kũi— ꞌga ꞌi etee ꞌgã nupe ojee ꞌgã jatykaramũ. Aꞌeramũ ꞌga ꞌjau ꞌgã nupe: —Janeruwarete ꞌga imaraꞌne pẽ nee. Pẽtywer are ꞌga maraꞌneramũ pẽ nee. Aꞌeramũ nipo ꞌga pẽ nerekou tyweaete pẽtywer are. “Eneꞌme awi”, peꞌje awi etee jee. Aꞌjea futat nipo ꞌga pẽ nereko tyweretei. “Nore rereko tyweraꞌuweri ꞌga”, peꞌje awi. Aꞌjea futat ꞌga pẽ nereko tyweretei— ꞌjau Juã ꞌga ꞌgã nupe."
40,3,8,—Peꞌje pejewau mamaꞌe esage mũ apou pejetywer awi pejepoira resaukaawamũ kũi— ꞌjau ꞌga ojeꞌega moywyrafena ꞌgã nupe.
40,3,9,"—“Oꞌmeramũ ꞌga ꞌi”, peꞌje kasi jee ne. “Je ꞌã Abraão ꞌga juapyrera te. Aꞌeramũ ꞌga aꞌeramũ je rereko tywereꞌema”, peꞌje kasi ne. Janeruwarete ꞌga ifutar ire amunipo ꞌã ꞌga ita muꞌjagi Abraão ꞌga juapyreramũ— ꞌjau ꞌga ꞌgã nupe."
40,3,10,—Sãꞌã ae ꞌywa iꞌa aꞌwyreꞌema iypy mosoga. Aꞌeramũ ꞌã ae erawau imonou imomoa tata pe. Nan tee futat ꞌga pẽ nerekoi pejetywer awi pepoireꞌemamũ— ꞌjau ꞌga fariseu ꞌgã nupe satuseu ꞌgã netee.
40,3,11,Aꞌeramũ ꞌga ꞌjau najuejue etee ꞌgã nupe:—Je ꞌã aꞌjea futat apymĩ pẽẽ ꞌy pe tekou pejetywer awi pẽ poira resaukaawamũ. Aꞌere je rewiri ꞌut maꞌe ꞌga te Jarejuwarete ꞌga ꞌAgesage muri pẽ nupe. Je rewiri ꞌut maꞌe ꞌga te kũimaꞌeeteetea te. Je naani. Je akoteeꞌi maꞌea te. Apoat te je ꞌga tekou— ꞌjau ꞌga ꞌgã nupe. —Werowiaara ꞌgã nupe ꞌga ꞌUwarete ꞌga ꞌAgesage muri. Werowiareꞌema ꞌgã te nipo aje ꞌga wereko tywerete anure— ꞌjau Juã ꞌga ꞌgã nupe.
40,3,12,—Sãꞌã ae juowuuran ape ꞌoga. Aꞌeramũ ꞌã ae aꞌỹi esage mũꞌjãu jui. Aꞌeramũ ꞌã ae iapefera monou tata pe. Nan tee futat nipo ꞌga werowiareꞌema ꞌgã monoi mamaꞌeukwaawa rapyaw ipe. Aipoa tata nowewi futari. Nitywi futari imowepara ꞌga amũ— ꞌjau ꞌga ꞌgã nupe imomeꞌwau.
40,3,13,"  Jotãuy pe Juã Batista ꞌga rekoramũ, Jejui ꞌga ꞌua owaẽma ꞌga upe rakue. Garireja ywy awi ꞌga ꞌua owaẽma ojepymĩãukaa ꞌy pe Juã ꞌga upe."
40,3,14,Aꞌere Juã ꞌga ꞌi:—Naani nũꞌũ. Naje rũi ene pymĩara. Ene te ꞌã kũimaꞌeeteetea. Je ꞌã naani. Je ꞌã akoteeꞌi maꞌea te. Aꞌeramũ je te amunipo ꞌã tejepymĩãukaa enee— ꞌjau Juã ꞌga Jejui ꞌga upe.
40,3,15,Aꞌere Jejui ꞌga ꞌi ꞌga upe:—Aꞌjea futat ere poromũ jee. Aꞌere Janeruwarete ꞌga ene je pymĩa futari. Aꞌeramũ jane iapou ꞌga remifutar imũ etee futat— ꞌjau Jejui ꞌga Juã ꞌga upe.—Naiꞌi— ꞌjau ꞌga ꞌga upe.Aꞌeramũ ꞌga ꞌga pymĩãu ꞌy pe.
40,3,16,"Opymĩ re Jejui ꞌga ꞌua awua ꞌy awi. ꞌY awi ꞌga wyrauwe ywaga owoka ꞌga upe. Aꞌeramũ ꞌga ꞌUwarete ꞌga ꞌAgesage rura resaka. Pykau ꞌjawe ꞌua ywag awi wapyka ꞌga ree. Uꞌagesage jyw ire Janeruwarete ꞌga ojeꞌega mua ywag awi:—Koromũ futat jeraꞌyrarete ꞌga. Jeremifutararetea ꞌga. ꞌGa etee futat je muorypararetea ojee— ꞌjau ꞌga ojeꞌega mua ywag awi ꞌgã nupe, Jejui ꞌga ꞌga imomeꞌwau ꞌgã nupe."
40,4,1," ꞌY pe ꞌga jepymĩ re Janeruwarete ꞌga ꞌAgesagea Jejui ꞌga rerawau erekou amunaweꞌem ipe, mamaꞌeukwaawa ꞌwyriara ꞌga resakaawamũ. Peu akou Jejui ꞌga ojemiꞌwareꞌema akou. Kwarẽta ꞌara ꞌga imagwapa akou ojemiꞌwareꞌema. Aꞌeramũ ꞌga opyꞌarayparamũ akou. Aꞌeramũ mamaꞌeukwaawa ꞌwyriara ꞌua ꞌga resaka. “Taesak ꞌga poira ꞌuwa ꞌga rerowiar awi ꞌjau kwy”, ꞌjau akou ojeupe etee futat. “Tejeꞌega taenuwukat esaka ꞌga upe ꞌjau kwy”, ꞌjau ꞌũina ojeupe etee futat. Aꞌeramũ ꞌjau Jejui ꞌga upe:—“Kuꞌjywa ꞌga raꞌyra je”, ere ꞌã. Aꞌeramũ ene ita muꞌjaga ejemiꞌuramamũ— ꞌjau mamaꞌeukwaawa ꞌwyriara ꞌua Jejui ꞌga upe."
40,4,4,"Aipo ojeupe ꞌeramũ Jejui ꞌga ꞌjau jupe:—Naani. Naene rũi je arowiat tekou. Tejuwarete ꞌga etee te je arowiat tekou. Jeruwarete ꞌga eꞌi oree: “Nawemiꞌuram are tee rũi ae rekoi”, ꞌjau oree jepi— ꞌjau etee ꞌga jupe. —“Jejeꞌega renupara ꞌgã etee te ajemogy aꞌjea futat”, eꞌi ꞌga ikwasiarukaa inuga oree rakue. Aꞌeramũ je ꞌga jeꞌega renupa tekou— ꞌjau Jejui ꞌga mamaꞌeukwaawa ꞌwyriara upe."
40,4,5,"Aꞌere mamaꞌeukwaawa ꞌwyriara Jejui ꞌga rerawau Jerusareg ipe. Jerusarega pype Janeruwarete ꞌga mogytaawa ꞌũina. Aꞌeramũ ꞌgã ꞌjau, Janeruwarete ꞌga ꞌwyrarete, ꞌjau ꞌgã Jerusarega upe. Peu futat ꞌga rerawau. Janeruwarete ꞌga mogytaawa apyteꞌrarimũ ꞌga rerawau erojeupia. Ywatewate ꞌga mogytaawa."
40,4,6,"Aꞌeramũ mamaꞌeukwaawa ꞌwyriara ꞌjau ꞌga upe nũ:“Tejepyriwara ꞌgã je omono enee.Aꞌeramũ ꞌgã ojejukau ene ree.Aꞌeramũ ene ejemokanãjeꞌema ewau eꞌaa.Epya miamũ ene imokanãjeꞌema ita are”,ꞌjau ako Kuꞌjywa ꞌga kaꞌarana kwasiarukaa waꞌyra ꞌga ree ikue— ꞌjau mamaꞌeukwaawa ꞌwyriara Jejui ꞌga upe. “Omorytee pa je ꞌga kwy”, ꞌjau ojeupe numiamũ."
40,4,7,"Aꞌere Jejui ꞌga ꞌi etee jupe:—Aꞌjea futat aipo ꞌea numiamũ. Aꞌere je narowiari futari enejeꞌega. Jeruwarete ꞌga kaꞌarana okwasiarukat ajepeja ꞌga upe nanẽ nũ: “Aꞌjea futat sipo ajee ꞌga jejukai je ree, peꞌje kasi jee ne, je rerowiareꞌema ne”, eꞌi ꞌga ikwasiarukaa ajepeja ꞌga upe rakue— ꞌjau ꞌga jupe. —Aꞌeramũ je enejeꞌega mojerowiareꞌema— ꞌjau etee Jejui ꞌga mamaꞌeukwaawa ꞌwyriara upe."
40,4,8,Aꞌeramũ mamaꞌeukwaawa ꞌwyriara Jejui ꞌga rerawau ꞌga rerojeupia ywytyr apyteꞌrarimũ nũ. Peu ꞌga rerowaẽm ire mamaꞌeukwaawa ꞌwyriara ywy resaukaa ꞌga upe. Mamaꞌea ipype ajemogy maꞌe reewe futat esaukapap ꞌga upe. Kamẽsĩete futat mamaꞌe resaukaa ywy pypewara resaukapap ꞌga upe. —Ikaturam te ꞌã eneremiesaga. Je rowase eapyk ejenupyꞌãu je muorypa. Aꞌeramũ je eneremiesagera monoupap enee— ꞌjau Jejui ꞌga upe.
40,4,10,"Aꞌeramũ Jejui ꞌga ꞌjau jupe:—Ere ejepeꞌau je wi, ki mamaꞌeukwaawaiwet. Ymã ꞌã Jeruwarete ꞌga ojeꞌega kwasiarukari kaꞌaran are ꞌga amũ upe rakue. “Je te ꞌã Pẽjararetea. Je te ꞌã Pẽnuwaretea. Aꞌeramũ ki pẽẽ jejeꞌega tee enupa pejejemogyau. Je tee ki je muoryp pejepe pejejemogyau”, ꞌjau ꞌga ꞌã ikwasiarukaa ꞌga amũ upe rakue— ꞌjau etee Jejui ꞌga jupe."
40,4,11,Amojerowiareꞌemauwe mamaꞌeukwaawa ꞌwyriara ojepeꞌau awau Jejui ꞌga wi. ꞌGa wi iorauwe ywagipewara ꞌgã amũ ꞌua ojejukau ꞌga ree.
40,4,12, Aipo re Jejui ꞌga Juã Batista ꞌga rera renupa. “Juã Batista ꞌga ꞌgã opyyk imonou imunepa imỹina moromunepawa pype” ꞌe renupa. Aꞌeramũ Jejui ꞌga awau ojewya Garireja ywy pe nũ.
40,4,13,"Aꞌere ꞌga nopytai ojeꞌwyr ymaner ipe, Nasare pe. Kafanaũ ꞌjaw ipe etee ꞌga awau opytau. Kafanaũ ꞌjawa ꞌupa ypiauu pyri, Garireja ꞌjawa pyri. Ymã te Sepurõ ꞌga juapyrera ꞌgã ꞌupa Garireja ywy pype Nafitari ꞌga juapyrera ꞌgã netee ꞌgã ꞌupa rakue."
40,4,14," Ymã te Janeruwarete ꞌga jeꞌega momeꞌwara ꞌga, Isai ꞌga kaꞌarana kwasiari ee rakue, peuwara ꞌgã momeꞌwau rakue. Sepurõ ꞌga juapyrera ꞌgã nekwaw ipewat, Nafitari ꞌga juapyrera ꞌgã nekwaw ipewat, Jotãuy pyriwat, ꞌyẽꞌẽ pyriwat, Garireja ywy pewat. Mĩmera ꞌgã ꞌga imomeꞌwau rakue. Garireja ywy pe judeueꞌema ꞌgã nekoi judeu ꞌgã pyri rakue:“Anure nipo ypytunimũ ajemogy maꞌe ꞌjawewara ꞌgã mamaꞌe reny ꞌjawewara resagi.ꞌAwamũ ꞌgã nokwaawi Janeruwarete ꞌga.Aꞌere nipo ꞌgã anure ꞌga kwaawi”,ꞌjau Isai ꞌga ikwasiaa rakue. Isai ꞌga ꞌeawer imũ etee futat Jejui ꞌga oi peu, Garireja ywy pe Jarejuwarete ꞌga momeꞌwau ꞌgã nupe. Series,  Series, "
40,4,17,Aꞌeramũ Jejui ꞌga ꞌjau ꞌgã nupe:—Pejetywer are ki pẽneaꞌat pejeꞌarasigamũ pejejemogyau. Aꞌeramũ futat pejepoia pejetywer awi. Anurenureꞌi nipo Janeruwarete ꞌga wemimureramũ je mỹi ꞌwyriaramũ pẽ nupe. Pejetywer awi pepoir ire ꞌga pẽ mogyi wemiayuwamũ— ꞌjau Jejui ꞌga ꞌgã nupe.
40,4,18," Aꞌere Jejui ꞌga awau watau Garireja ypiauu remeꞌyꞌwarimũ. Aipo pe awau ꞌga ipira rewara ꞌgã nesaka. Simão ꞌga, Andre ꞌga. Mĩmera ꞌgã ꞌga esaka. Simão ꞌga rer irũa Pedroa. Andre ꞌga Simão Pedro ꞌga rewirera. Jejui ꞌga wesagamũ ꞌgã taityuu monou etyka ꞌy pe."
40,4,19,Aꞌeramũ Jejui ꞌga ꞌjau ꞌgã nupe:—Peꞌje pejejua je rupi. Simuꞌe pẽẽ ꞌjau. Naipira rewara rũi pẽẽ ꞌawamũ. Jarejuwarete ꞌga jeꞌega momeꞌwara te pẽẽ ꞌawamũ— ꞌjau ꞌga ꞌgã nupe.
40,4,20,Aꞌerauwe ꞌgã taityuu rejaa awau ꞌga rupi.
40,4,21,"Awaw ipe Jejui ꞌga ꞌga resaka ꞌga rewirera ꞌga retee, Juã ꞌga retee. Sepeteu ꞌga raꞌyra poromũ. Yaruu pype ꞌgã ꞌupa ꞌuwa ꞌga pyri, taityuu momyka. Aꞌeramũ Jejui ꞌga ꞌgã moꞌwya:—Peꞌje pejejua je rupi— ꞌjau ꞌga ꞌga upe, Juã ꞌga retee."
40,4,22,"Aꞌerauwe ꞌgã ũꞌjãu yaruu awi, ꞌuwa ꞌga rejaa awau Jejui ꞌga rupi."
40,4,23,"Garireja ywy pyterimũ Jejui ꞌga awau akou peuwara ꞌgã muꞌjau ꞌUwarete ꞌga ree.—Pejetywer awi pẽpoiriweramũ Janeruwarete ꞌga pẽtywera moiri pẽ nui. Aꞌeramũ ꞌga pẽ mogyau wemiayuwamũ— ꞌjau ꞌga ꞌgã nupe, ꞌgã muꞌjau ꞌUwarete ꞌga ree.ꞌGã jatykaaw ipe ꞌga ꞌgã muꞌjau ꞌga ree. Ojeroꞌwu maꞌe ꞌgã ꞌga ikatuꞌoka."
40,4,24,"“Jejui ꞌga ojeroꞌwu maꞌe ꞌgã okatuꞌok” ꞌea awau uãina Siria ywy pypiaruga. Aꞌeramũ kwe pewara ꞌgã we futat ikwaapa. Aꞌeramũ kwe pewara ꞌgã ojeroꞌwu maꞌe ꞌgã nerua ꞌga upe. Ojeroꞌwu maꞌe, iypip maꞌe, ikaꞌna maꞌe, iteu maꞌe, mamaꞌeukwaawa rerekwat. Mĩmera ꞌgã ꞌgã erua Jejui ꞌga upe. Aꞌeramũ Jejui ꞌga ꞌgã katuꞌokapap."
40,4,25,"Aꞌeramũ kwaiwete ꞌgã awau Jejui ꞌga rewiri. Tekapuru ywy awi, Garireja ywy awi, Jerusareg awi, Judeja ywy awi, Jotãu ry owajara katywar awi. Mĩmer awi ꞌgã ꞌua ajatykau Jejui ꞌga ree, ꞌga jeꞌega renupa. Ojeroꞌwu maꞌe ꞌgã katuꞌoga resaka nanẽ ꞌgã ꞌua ajatykau ꞌga ree nũ."
40,5,1,"Kwaiwete ꞌgã nesakawe Jejui ꞌga ojeupiaꞌi awau ywytyra rupi. Aꞌeramũ ꞌga wapyka. ꞌGa apygauwe ꞌga ree ijemuꞌewet maꞌe ꞌgã ꞌua wapyka ꞌga pyri. Aꞌerauwe Jejui ꞌga ojeꞌega ꞌgã nupe, ꞌgã muꞌjau ꞌUwarete ꞌga remifutar are."
40,5,3,—Jarejuwarete ꞌga upe “Jetywerete je tekou. Ejejuka je ree” ꞌjara ꞌgã akuꞌiramũ ajemogyau.Aꞌe ꞌgã Janeruwarete ꞌga imogyau wemiayuwamũ.Aꞌeramũ ꞌgã akuꞌiramũ ajemogyau.
40,5,4,Ojooꞌo maꞌe ꞌgã akuꞌiramũ ajemogyau.Anure nipo Janeruwarete ꞌga ꞌgã mojemogypyykaꞌi ꞌgã mogyau ꞌgã ꞌarasig awi.Aꞌeramũ nipo ꞌgã akuꞌiramũ ajemogyau.
40,5,5,Ajuee ipotaꞌwa maꞌe ꞌgã akuꞌiramũ ajemogyau.ꞌGã nupe Janeruwarete ꞌga mamaꞌe esage monoi uꞌeawer imũ etee futat.Aꞌeramũ ꞌgã akuꞌiramũ ajemogyau.
40,5,6,Aꞌjea futat Janeruwarete ꞌga remifutar imũ etee mamaꞌe are iparuapowet maꞌe ꞌgã akuꞌiramũ ajemogyau.Aꞌe ꞌgã aꞌjea futat Janeruwarete ꞌga opoat mamaꞌe apoukaa wemifutar imũ.Aꞌeramũ ꞌgã akuꞌiramũ ajemogyau.
40,5,7,Ajuee ajemuaẽm maꞌe ꞌgã aꞌjea futat ikuꞌi ajemogyau.ꞌGã nee nipo Janeruwarete ꞌga jemuaẽmi.Aꞌeramũ ꞌgã akuꞌiramũ ajemogyau.
40,5,8,"Aꞌjea futat mamaꞌe esage are etee eaꞌat maꞌe ꞌgã ikuꞌi futat ajemogyau.“Tamuoryp Jarejuwarete ꞌga ꞌjau”, ꞌjau nipo ꞌgã ojeupe.Aꞌeramũ nipo anure aipo ꞌgã awau Jarejuwarete ꞌga pyri.Aꞌeramũ ꞌgã aꞌe are akuꞌiramũ ajemogyau."
40,5,9,"Ajaupe ojomotaꞌwaara ꞌgã akuꞌiramũ ajemogyau.Anure nipo Janeruwarete ꞌga ꞌi ꞌgã nupe: “ꞌAgamũ jeraꞌyra ꞌgã”, ꞌjau nipo ꞌga ꞌgã nupe.Aꞌeramũ ꞌgã akuꞌiramũ ajemogyau."
40,5,10,"Jarejuwarete ꞌga remifutara apo are ereko tyweripyrera ꞌgã nipo akuꞌiramũ ajemogyau.Aꞌe ꞌgã Janeruwarete ꞌga amogy wemiayuwamũ.Aꞌeramũ ꞌgã akuꞌiramũ ajemogyau—ꞌjau Jejui ꞌga ꞌgã nupe, ꞌgã muꞌjau ee."
40,5,11,"—Jeremiayuwamũ pejemogyramũ nipo je rerowiareꞌema ꞌgã pẽ kurawi. Pẽ nerekou tyweaete je ree. Pẽ jeꞌẽwuꞌjaga je ree. Aꞌere pẽẽ pejejereko tywereteramũ pẽkuꞌi etee futat pejejemogyau— ꞌjau ꞌga ꞌgã nupe. —Anure nipo Janeruwarete ꞌga mamaꞌe esage monoi pẽ nupe kwaiwete. Aꞌeramũ pẽẽ pejekuꞌiramũ etee pejejemogyau. Ymã te ꞌã Janeruwarete ꞌga rerowiareꞌema ꞌgã ꞌga jeꞌega momeꞌwara ꞌgã nereko tyweretei rakue. Aꞌeramũ nipo ꞌga rerowiareꞌema ꞌgã pẽẽ nanẽ pẽ nerekou tyweaete ꞌga rerowiaaramũ— ꞌjau Jejui ꞌga ꞌgã nupe, ꞌgã muꞌjau ee."
40,5,13," —Jukyra ꞌjawe pẽẽ. Sãꞌã jukyra. Ipyu omosa re ꞌã miaroꞌoa onemeꞌemamũ. Nan tee futat pẽẽ. Mamaꞌe esage apo re mamaꞌe tywera apoukareꞌema ꞌgã nupe. Sãꞌã ae jukyra tyweramũ monoa imỹina imomoa ukupepe. Aꞌeramũ ꞌã ipyu wata maꞌe ꞌgã opyruga ee. Nan tee futat pẽẽ. Mamaꞌe tywera aporamũ ꞌgã muꞌjawarũeꞌem mamaꞌe esage apo are. Nepẽ nerowiari ꞌgã aꞌeramũ— ꞌjau Jejui ꞌga ꞌgã nupe, ꞌgã muꞌjau ee."
40,5,14," —Tata reny ꞌjawe nanẽ pẽẽ nũ. Tata renya ꞌã ypytunaiwa mojesaka. Nan tee futat pẽẽ. Jarejuwarete ꞌga remifutar imũ etee mamaꞌe apo re pẽ nesakara ꞌgã neapyoramũ Jarejuwarete ꞌga ree. Aꞌeramũ nipo ꞌgã ꞌga muorypa pẽ nee. Ywytyr apyteꞌrarimũ amunawa apo re ipyriwara ꞌgã juejue esaka. Nomimarũi ꞌga amũ. Nan tee pẽẽ. Pẽ pyriwara ꞌgã juejue pẽnemiapofera resaka ajemogyau— ꞌjau Jejui ꞌga ꞌgã nupe. —Nomonygaꞌuweri ae arãparĩna mũ imỹina imima mamaꞌe ꞌag are. Imonyg ire ae imonoi imỹina ajuesawamũ te. Nan tee futat ki pẽẽ. Jarejuwarete ꞌga rerowiareꞌema ꞌgã nowase mamaꞌea peapo. Aꞌeramũ nipo pẽ nesakara ꞌgã Jarejuwarete ꞌga muorypa pẽ nee, pẽ nemiapofer are— ꞌjau Jejui ꞌga ꞌgã nupe, ꞌgã muꞌjau ee."
40,5,17,"Moisesi ꞌga remikwasiaret—NaMoisesi ꞌga remikwasiarera mateepapa rũi je ruri. “Moisesi ꞌga remikwasiarer imũ kasi mamaꞌea peapo ne”, naꞌe rũi je tekou. “Janeruwarete ꞌga jeꞌega momeꞌwara ꞌgã jeꞌega niaꞌwyri”, naꞌeaꞌuweri je tekou. Naani. Ee pẽ mueapyo katuawamũ te je ruri."
40,5,18,Aꞌjea futat ꞌgã nemikwasiarer ymanera resageramũ janee ꞌawamũ miamũ futat. Aꞌjea futat nateepawaꞌuweri Janeruwarete ꞌga jeꞌega jane wi. Ywaga teepawamũ ywy reewe ꞌeramũ miamũ futat nateepawaꞌuweri Janeruwarete ꞌga jeꞌega— ꞌjau Jejui ꞌga ꞌgã nupe.
40,5,19,"—Anure, Jarejuwarete ꞌga pyri ꞌga jeꞌega renuparera ꞌgã jemogyi kũimaꞌeeteeteramũ. Aꞌere ꞌga jeꞌega renupap katuareꞌema ꞌgã naani. ꞌGa jeꞌega renup katuareꞌema ꞌgã ajemogyau akotee maꞌe ꞌjawe ꞌga pyri oo re. “Peapo kasi mamaꞌea aipo ꞌga jeꞌeg imũ ne” ꞌjara ꞌgã nanẽ ajemogyau akotee maꞌe ꞌjawe ꞌga pyri oo re nũ. Aipo ꞌgã namojeupawa rũi ꞌga pyri oo re— ꞌjau Jejui ꞌga ꞌgã nupe."
40,5,20,"—Fariseu ꞌgã, Moisesi ꞌga remikwasiarer are moromuꞌjara ꞌgã netee mamaꞌe esagea wapo ꞌme ae reape etee. Aꞌeramũ nipo ꞌgã nesakara ꞌgã ꞌjau: “Mamaꞌe esagea ꞌgã wapo”, ꞌjau nipo ꞌgã ꞌgã nesakara ꞌgã. Aꞌere ꞌgã naJarejuwarete ꞌga muorypawamũ rũi mamaꞌe apoi. ꞌGã ꞌjawe kasi peko ne. Jarejuwarete ꞌga muorypawamũ etee mamaꞌe apou ꞌeramũ etee nipo ꞌga pẽ mogyi wemiayuwamũ— ꞌjau ꞌga ꞌgã nupe, ꞌgã muꞌjau ee."
40,5,21,"Pẽmaraꞌne kasi pejepytuna ꞌgã nee ne—Ymã te ꞌga amũ ꞌi janeypy ꞌgã nupe rakue: “Pejuka kasi ꞌga amũ ne. Oporojuka maꞌe ꞌga nipo ꞌgã weroo amũ ꞌwyriara ꞌga upe. Aꞌeramũ nipo ꞌwyriara ꞌga oporojuka maꞌe ꞌga jukaukaa ꞌgã amũ nupe, ꞌga remijukafera repyaawamũ”, ꞌjau ꞌga amũ janeypy ꞌgã nupe rakue— ꞌjau Jejui ꞌga ꞌgã nupe, ꞌgã muꞌjau ee. —Aꞌjea futat ꞌgã ꞌeawera. Aꞌere ꞌawamũ je ꞌi pẽ nupe: Pẽmaraꞌne ekoete kasi pejepytuna ꞌga ree ne. Opytuna ꞌga ree imaraꞌne ekoete maꞌe ꞌga nanẽ nipo ꞌgã erawau ekoete ꞌwyriara ꞌga upe nũ. Opytuna kurapara ꞌga nanẽ nipo ꞌgã erawau ekoete ꞌwyriara poara ꞌgã nupe nũ. “Neneꞌakwaawi te ꞌã ene” ꞌga amũ upe ꞌeramũ Janeruwarete ꞌga aipo ꞌjara ꞌga monoi mamaꞌeukwaawa rapyaw ipe— ꞌjau Jejui ꞌga ꞌgã nupe, ꞌgã muꞌjau ee."
40,5,23,"—Aꞌeramũ ki pẽẽ pejejemogyau esage Jarejuwarete ꞌga upe. Jarejuwarete ꞌga mogytaaw ipe mamaꞌe mũ rerooaw ipe pejejeaꞌaramũ pejepytuna ꞌga ree, pejejee iporomutareꞌema ꞌgã nee ꞌjau. Aꞌeramũ ki pejejee iporomutareꞌema ꞌga upe raꞌne pejewau ꞌga mojyrũmũ pejejeupe. Pejejeupe ꞌga mojyrũ re tãmẽjẽ pejewau Jarejuwarete ꞌga mogytaaw ipe nũ, mamaꞌe rerawau ꞌga upe— ꞌjau Jejui ꞌga ꞌgã nupe, ꞌgã muꞌjau ee."
40,5,25,"—“Mamaꞌe tywera ꞌga wapo jee”, pejejeupe ꞌga amũ ꞌeramũ pejewau pejeporogytau ꞌga upe, ꞌga motaꞌwau pejejeupe. Kasi aꞌe pe ꞌga pẽ nerooi ꞌwyriara ꞌga upe ne. Aꞌeramũ ꞌwyriara ꞌga pẽ monoukaa jefaruu ꞌga upe, pẽ munewukaa ne. Moromunepawa pype pejemono re nipo nepeꞌẽarũi jui. Mamaꞌe tywera apo mepy re tãmẽjẽ te peꞌẽ jui— ꞌjau Jejui ꞌga ꞌgã nupe, ꞌgã muꞌjau ee."
40,5,27,"Peko kasi pejejuemireko are ne—Ymã te ꞌã Moisesi ꞌga ꞌi janee rakue: “Peko kasi pejejuemireko are ne”, ꞌga ꞌi janee rakue."
40,5,28,"Aꞌjea futat ꞌga ꞌeawera. Aꞌere ꞌawamũ je ꞌi pẽ nupe: Kũjã mũ resag ire nipo pẽẽ mũ ꞌjau: “Kuu. Ikaturaꞌmĩ te ẽẽ nũꞌũ. Ako pa je ẽẽ ree kwy”, ꞌjau nipo pẽẽ pejejeupe. Aipo ꞌjara ꞌga wemirekoeꞌem are ako maꞌea futat. Weaꞌaw imũ etee futat aipo ꞌga akou wemirekoeꞌem are— ꞌjau Jejui ꞌga ꞌgã nupe, ꞌgã muꞌjau ee."
40,5,29,"—“Jerea je motywet. Ẽẽ resageꞌem ire amunipo ꞌã je najereaꞌari ẽẽ ree teko are”, ꞌjau nipo pẽẽ pejejeupe. Aꞌeramũ je ꞌjau pẽ nupe: “Orereaa ore motywerukat”, ꞌjau pejejea pemosok imonou imomoa pejejewi. Kasi aꞌe pe pẽnea pẽ motywerukaruꞌjaw ine— ꞌjau ꞌga ꞌgã nupe. —Wea mosoga ay futat wea mosokara ꞌgã nupe numiamũ. Aꞌere mamaꞌeukwaawa rapyaw ipe pẽo te naay teepawi pẽ nui. Janeruwarete ꞌga mamaꞌe tywera apoara ꞌgã monou mamaꞌeukwaawa rapyaw ipe. Aꞌea te nipo ayay futat aipo pype imonopyra ꞌgã nupe— ꞌjau Jejui ꞌga ꞌgã nupe."
40,5,30,"—“Mamaꞌe apoa ore motywerukat”, ꞌjau pejepoa pemonok imonou imomoa pejejewi. Aepo monoga ay futat numiamũ. Aꞌere Janeruwarete ꞌga mamaꞌe tywera apoara ꞌgã mamaꞌeukwaawa rapyaw ipe imomopora teayramũ. Aꞌeramũ waywayramũ imonopyra ꞌgã nupe— ꞌjau Jejui ꞌga ꞌgã nupe."
40,5,31," —Ymã te Moisesi ꞌga ꞌi rakue: “Pejejemireko retyka ki kaꞌarana pekwasiarukat ꞌga amũ upe ẽẽ ree. ‘Aetyk je ene tejemirekoferamũ akiko’, peꞌje ki ikwasiarukaa pejejemirekofera ẽẽ ree, imonou ẽẽ upe”, ꞌjau ꞌga rakue— ꞌjau Jejui ꞌga ꞌgã nupe. —Aꞌere je ꞌawamũ je ꞌi pẽ nupe: Peetyk ekoete kasi pejejemirekoa ne. ꞌGa amũ ẽẽ ree ꞌga reko re etee pẽẽ etyka. Kasi aꞌe pe tekotee ꞌgã ꞌi ẽẽ upe: “Oko nipo ẽẽ amutee ꞌga ree raꞌe. Aꞌeramũ ẽẽ mena ꞌga ẽẽ retyka”, ꞌjau nipo ꞌgã ẽẽ upe— ꞌjau Jejui ꞌga ꞌgã nupe, ꞌgã muꞌjau ee. —Aꞌeramũ ꞌgã anure kũimaꞌe ẽẽ ree amũ remiarũnamũ ꞌjau ẽẽ upe ne: “Kuu. Emãꞌẽ ꞌga kũjã tywera ẽẽ ꞌga wereko wemirekoramũ”, ꞌjau nipo ꞌgã ẽẽ upe. Aꞌeramũ ꞌga ẽẽ rereko re nipo amutee ꞌgã ꞌjau: “Amutee ꞌga remireko ẽẽ ꞌga wereko”, ꞌjau nipo ꞌgã ꞌga upe— ꞌjau Jejui ꞌga ꞌgã nupe, ꞌgã muꞌjau ee."
40,5,33,"Pẽꞌme kasi Jarejuwarete ꞌga upe ne—Ymã te Moisesi ꞌga ꞌi janeypy ꞌgã nupe rakue: “Pẽꞌme kasi Jarejuwarete ꞌga upe ne. ‘Taapo mamaꞌe esagea ene upe ꞌjau’ Jarejuwarete ꞌga upe ꞌjaramũ pẽẽ aipoa etee futat iapou ꞌga upe pejeꞌeawer imũ etee futat. Aꞌere kasi pẽꞌme ne”, ꞌjau ꞌga rakue. Aꞌere je ꞌi pẽ nupe: “Ywaga teepaweꞌemamũ je mamaꞌe apoi enee”, ꞌjaweꞌem pẽẽ pejejaupe, pejejeꞌega rerowiarukaawamũ. Peꞌje pejeꞌmeꞌemamũ pejejaupe. Ywag ipe Janeruwarete ꞌga rekoi. Aꞌeramũ pẽẽ ywaga momeꞌwau ekoeteꞌem pejejaupe erowiarukaa futatee. Ywya nanẽ pẽẽ imomeꞌwau ekoeteꞌem pejejaupe nũ. Ywya ꞌã ꞌga py rupawa futat. Aꞌeramũ pẽẽ pejeꞌmeꞌemamũ ee nũ. Jerusareg are nanẽ pejeꞌme ekoeteꞌemamũ nũ. Jerusarega janeꞌwyriarareterete ꞌga ꞌwyraretea te. Aꞌeramũ pẽẽ imomeꞌwau ekoeteꞌem pejejaupe erowiarukaa futatee. “Mamaꞌea taapo ene upe ꞌjau” ꞌeramũ pẽẽ aipo etee futat iapou pejeꞌeawer imũ etee futat. Pejejeꞌega ekoeteꞌem futat pejejemogyau. “Teakag are je ꞌi enee mamaꞌea taapo enee ꞌjau”, ꞌjaweꞌem pẽẽ pejejaupe erowiarukaa futatee. Naene rũi eꞌawa mosigara. Naene rũi nanẽ eꞌawa moũnara nũ. Aꞌeramũ ki pẽẽ pejeakag are pejeꞌmeꞌemamũ pejejaupe."
40,5,37,"“Mamaꞌea taapo enee ꞌjau” ꞌeramũ pẽẽ aipo etee futat iapou. Mamaꞌe are pejeparuapowereꞌemamũ pẽẽ “Naani. Najeparuapoweri je ee”, ꞌjau tãmẽjẽ ki pẽẽ pejejaupe. Pẽꞌme kasi pejejaupe ne. Ojeupe pẽꞌmeꞌemamũ ꞌgã pẽjeꞌega rerowiaa. Ojeupe pẽꞌmeramũ ꞌgã pẽjeꞌega nuerowiari futari. “Iꞌme maꞌe ꞌgã te ako”, ꞌjau etee ꞌgã pẽ nupe ne. “Janeruwarete ꞌga remianuwamũ je ꞌi enee: Mamaꞌea taapo enee ꞌjau, aꞌe je enee”, ꞌjau nipo ꞌgã oꞌme rerowiarukaawamũ ajaupe. Mamaꞌeukwaawa ꞌwyriara iꞌme maꞌea futat. Aꞌeramũ ki pẽẽ pejeꞌmeꞌemamũ pejejaupe— ꞌjau Jejui ꞌga ꞌgã nupe."
40,5,38,"—Ymã te ꞌã Moisesi ꞌga ꞌi rakue: “Pejepyg iki ꞌgã amũ nee. ꞌGã amũ nipo pẽnea mamuka ꞌeramũ pejejepyka ꞌga ree, ꞌga rea mamuka. ꞌGa amũ pejejãja mopen ire pẽẽ ꞌga rãja mũ mopena, pejejepyka ꞌga ree”, ꞌjau ꞌã Moisesi ꞌga rakue— ꞌjau Jejui ꞌga ꞌgã nupe. —Aꞌere je ꞌawamũ je ꞌi pẽ nupe: Pejepyk kasi nanuara ꞌgã nee ne, aꞌe je pẽ nupe. ꞌGa amũ nipo eneretywape nupãu. Aꞌeramũ ki ejetywape nupãnamũ erowag etee amogaty ꞌga upe— ꞌjau Jejui ꞌga ꞌgã nupe uꞌama."
40,5,40,"—Eneraitya mũ futaa nipo ꞌga amũ ene rerawau ꞌwyriara ꞌga upe. “Ejaitya emut amũ ꞌga upe, ꞌga mepyawamũ”, ere ki ꞌga upe, ꞌjau futatee nipo ꞌga ene rerawau ꞌwyriara ꞌga upe. Aꞌeramũ ki ejaitya emono etee ꞌga upe ejaity poakuwuu reewe— ꞌjau Jejui ꞌga ꞌgã nupe, ꞌgã muꞌjau ee."
40,5,41,"—“Majepei kilometro rupi ene jekaraemã eroo jee”, ejeupe ꞌga amũ ꞌeramũ ene erawau mukũi kilometro rupi ꞌga upe— ꞌjau Jejui ꞌga ꞌgã nupe, ꞌgã muꞌjau ee."
40,5,42,"—“Mamaꞌe mũ emut jee”, ejeupe ꞌga amũ ꞌeramũ imonou etee futat ꞌga upe— ꞌjau Jejui ꞌga ꞌgã nupe. —“Ekaraemã mũ emut jee raꞌne”, ejeupe ꞌga amũ ꞌeramũ “naani”, ere kasi ꞌga upe ne. Emono futat ꞌga upe— ꞌjau Jejui ꞌga ꞌgã nupe, ꞌgã muꞌjau ee."
40,5,43," —Pẽmuꞌjara ꞌgã ꞌã eꞌi pẽ nupe: “Pẽporomutar ete ki pẽẽ pejejekotyꞌaawa ꞌgã nee. Pereko esage etee ki ꞌgã. Aꞌere ki pejejee iporomutareꞌema ꞌgã pereko tywet”, ꞌjau ꞌgã pẽ nupe. Aꞌere ꞌã je ꞌi pẽ nupe: Pereko esage pejejekotyꞌaawa ꞌga. Pejejee iporomutareꞌema ꞌgã nee nanẽ pejejejukau esage nũ. “Ejejuka esage ki ore rereko tyweara ꞌgã nee”, ꞌjau etee ki pẽẽ Jarejuwarete ꞌga upe ꞌga nee. Aipo apo re nipo pẽ nesakara ꞌgã ꞌi: “Aꞌjea futat. ꞌGã Kuꞌjywa ꞌga remiayuwaretea. Aꞌeramũ ꞌgã ꞌã ꞌga ꞌjawe ꞌgã ojee iporomutareꞌema ꞌgã nereko esagei”, ꞌjau nipo ꞌgã pẽ nesaka. Janeruwarete ꞌga mamaꞌe esagea wapo pãwẽ pãwẽ janee. Kwara ꞌga imuenyu esage maꞌe ꞌgã nupe, iaꞌwyreꞌema ꞌgã nupe we. Amana ꞌga imogyrukaa mamaꞌe esage apoara ꞌgã nupe, mamaꞌe tywera apoara ꞌgã nupe we— ꞌjau Jejui ꞌga ꞌgã nupe, ꞌgã muꞌjau ee. —Pejejee iporomutat maꞌe ꞌgã nereko esagea etee sipo Janeruwarete ꞌga afutat? Pejejee iporomutareꞌema ꞌgã nereko tywera sipo ꞌga afutat? Naani. Pẽ mepy sipo ꞌga pejejee iporomutat maꞌe ꞌgã nereko esage are? Naani. Nomepyi futari ꞌga pẽ nupe. “Itywerete ꞌwyriara upe kaꞌaranũũ rerooara ꞌgã”, ꞌjau ꞌã pẽẽ jepi. Aꞌetea ꞌgã miamũ wereko esage ojee iporomutat maꞌe ꞌgã."
40,5,47,"Pejejee iporomutat maꞌe ꞌgã nupe etee oporogyta maꞌeramũ ꞌã pejejemogyau Janeruwarete ꞌga rerowiareꞌema ꞌgã ꞌjawe. ꞌGa rerowiareꞌema ꞌgã miamũ oporogytau ojee iporomutat maꞌe ꞌgã nupe. Aꞌeramũ je ꞌjau pẽ nupe: ꞌGã nupe juejue ki peporogyta. Pejejee iporomutat maꞌe ꞌgã nupe, pejejee iporomutareꞌema ꞌgã nupe. Mĩmera ꞌgã nupe pejeporogytau pejejemogyau— ꞌjau Jejui ꞌga ꞌgã nupe, ꞌgã muꞌjau ee."
40,5,48,"—Janeruwarete ꞌga ꞌã mamaꞌe esagea etee wapo pãwẽ pãwẽ janee. Aꞌeramũ ki pẽẽ pejejemogyau ꞌga ꞌjawe futat— ꞌjau Jejui ꞌga ꞌgã nupe, ꞌgã muꞌjau ee."
40,6,1,"Pejejueape kasi pemono mamaꞌea Jarejuwarete ꞌga upe neAꞌeramũ Jejui ꞌga ꞌjau akou ꞌgã nupe, ꞌgã muꞌjau ꞌgã neko esage are:—Jarejuwarete ꞌga upe mamaꞌe apou kasi peapo amutee ꞌgã nupe pejejee ꞌgã moporesakawamũ etee ne. Pẽnemiapo resakara ꞌgã nipo ꞌjau: “Kuu. Esage maꞌe ꞌga raꞌe”, ꞌjau nipo ꞌgã pẽ nupe. Aꞌeramũ nipo nanuaramũ Janeruwarete ꞌga pẽ mepyaweꞌem pẽnemiapofer are. Aipo ꞌgã ꞌea te futat pẽnemiapofera repya raꞌe— ꞌjau ꞌga ꞌgã nupe. —Aꞌeramũ pẽẽ, imamaꞌeꞌema ꞌgã nupe mamaꞌe mono re imonoweꞌem amutee ꞌgã neape. Pejejuea tywi pejejaupe mamaꞌe mũ monou miamũ pẽẽ imomeꞌwaweꞌem pejejaupe, pejejerowiaraipeꞌema pejejemiapofer are. Sãꞌã ae mamaꞌe esage apoaramũ. Nan tee futat aipo ꞌgã numiamũ. Aꞌere ꞌgã iapoi amutee ꞌgã ojee ꞌgã moporesakawamũ etee. Judeu ꞌgã jatykaaw ipe kwaiwete ꞌgã ajatykau ꞌupa. Aꞌeramũ ꞌgã ꞌgã neape mamaꞌe monou imamaꞌeꞌema ꞌga amũ upe. Amunawa myter ipe nanẽ ꞌgã mamaꞌe monou ꞌgã nupe nũ. Wemiapoa ꞌgã iapou mytuna ꞌgã nemiesagamũ. ꞌGã nupe esaukaripyramũ te ꞌgã iapoi. Aꞌeramũ nipo ꞌgã nesakara ꞌgã ꞌjau: “Kuu. Esage paꞌe ꞌgã naꞌe nũ. Mamaꞌea ꞌgã omono imamaꞌeꞌema ꞌgã nupe”, ꞌjau nipo ꞌgã ꞌgã nesakawe. Aꞌeramũ nipo ꞌgã nesakarera ꞌgã ꞌeawera etee futat ꞌgã nemiapofera repya. Janeruwarete ꞌga ꞌgã mepyaweꞌem anure— ꞌjau ꞌgã ꞌgã nupe."
40,6,3,"3,4 —Aꞌeramũ ki pẽẽ, ikaraemãeꞌema ꞌgã amũ nupe mamaꞌe mono re, imonou jemime futat. ꞌGã nupe imonou kasi amutee ꞌgã nupe pejesaukar etee ne. Pejejekotyꞌaawa ꞌgã nupe miamũ pẽẽ pejejemiapofera momeꞌwaweꞌem. Jarejuwarete ꞌga upe pejejesakawamũ futat pẽẽ iapou. Aꞌeramũ nipo Janeruwarete ꞌga pẽ mepyau pẽnemiapofer are— ꞌjau Jejui ꞌga ꞌgã nupe. Series, "
40,6,5,"—Jarejuwarete ꞌga upe pejejeꞌega monou ki, ꞌga upe etee futat pejeꞌeg. Aꞌere ꞌã ꞌga upe oporogyta ꞌme maꞌe ꞌgã porogyta ꞌmei etee ꞌga upe. Judeu ꞌgã jatykaaw ipe ꞌgã ꞌã Jarejuwarete ꞌga upe oporogytau ꞌme ajemogyau. Amunawa pyter ipe nanẽ ꞌã ꞌgã oporogytau ꞌme ajemogyau ꞌga upe nũ. Aꞌere ꞌgã amutee ꞌgã nemianuwamũ tee ꞌgã porogyta ꞌme ꞌga upe. ꞌGã wesakawamũ etee ꞌgã porogyta ꞌmei ꞌga upe. Aꞌeramũ nipo Janeruwarete ꞌga ꞌgã mepyaweꞌem anure— ꞌjau Jejui ꞌga ꞌgã nupe, ꞌgã muꞌjau ee."
40,6,6,"Aꞌeramũ ꞌga ꞌjau wenupara ꞌgã nupe:—Pejemogy kasi ꞌgã ꞌjawe ne. Jarejuwarete ꞌga upe pejeporogytau pejejepeꞌauꞌi ꞌgã nui raꞌne. Pejejetee pejewau pejeꞌỹina pejeporogytau ꞌga upe. Jarejuwarete ꞌga upe eteꞌi futat peporogyta pejejemogyau. Aꞌeramũ nipo ꞌga anure pẽ mepyau ojeupe pẽporogyta are— ꞌjau Jejui ꞌga ꞌgã nupe, ꞌgã muꞌjau ee."
40,6,7,"—Peporogyta ekoete kasi Jarejuwarete ꞌga upe ne, ꞌga upe pejeporogytau ne. ꞌGa rerowiareꞌema ꞌgã oporogyta ꞌme etee ꞌga upe. Oporogytau ꞌme kwaiwete ꞌga upe. “Ojeupe je porogyta kwajamũ nipo ꞌga jejeꞌega renuwi”, ꞌjau ꞌgã ojeupe numiamũ."
40,6,8,Aꞌere kasi peporogyta ꞌga upe aipo ꞌgã ꞌjawe ne. Pejejeaꞌawa etee peenũi ꞌga upe. Ojeupe peporogyta enune ꞌga pẽnemifutara kwaawi. Aꞌeramũ ki pẽẽ pejejemifutara etee enũina ꞌga upe— ꞌjau ꞌga ꞌgã nupe.
40,6,9,—Nan iki peporogyta ꞌga upe:“Kiapiꞌni. Ene ꞌã Oreruwaretea. Ywag ipe ꞌã ereꞌỹi. Aꞌeramũ ore orojeꞌega arajupa enee.Tene muoryp ki ꞌgã najuejue etee.
40,6,10,Kamẽsĩete ki ꞌgã najuejue etee tene rerowiat ajemogyau.Kamẽsĩete tereꞌỹi ꞌwyriaramũ oree najuejue etee ꞌjau.Ywagipewara ꞌgã ꞌã mamaꞌea wapo eneremifutar imũ etee futat.Nan tee futat ywy pewara ꞌgã iapoa ore arafutat.
40,6,11,ꞌAwamũ ki mamaꞌea emut oree oreremiꞌuramamũ.
40,6,12,Norereaꞌaruꞌjawi ore mamaꞌe tywera orojeupe ꞌga iapoawer are.Aꞌeramũ ki ene ejeaꞌaruꞌjaweꞌemamũ oretywer are.
40,6,13,"Ore mamuakat futar iki ape mamaꞌe tywera apoeꞌem are.Mamaꞌe tywera jar awi ene ore aꞌgwau, mamaꞌeukwaawa ꞌwyriar awi”,peꞌje ki ꞌga upe— ꞌjau Jejui ꞌga ꞌgã nupe, ꞌgã muꞌjau ꞌUwarete ꞌga upe ꞌgã porogyta are."
40,6,14,"—ꞌGã amũ pejejereko tyweawer are pẽẽ ꞌgã naykaeꞌemamũ Janeruwarete ꞌga nanẽ nepẽ naykai pẽnemiapo tywer are. Imoia etee futat ꞌga pẽtywera pẽ nui. Aꞌere ꞌga pejejuaykapaweꞌemamũ ꞌga nanẽ pẽ nakyaupaweꞌem ee nũ— ꞌjau Jejui ꞌga ꞌgã nupe, ꞌgã muꞌjau ee."
40,6,16,"—ꞌGa upe pejeporogytaawa upe iwaẽmauwe pẽẽ pejewau pejejemiꞌwareꞌema pejeporogytau Jarejuwarete ꞌga upe. Aipoa esage. Aipoa Janeruwarete ꞌga amuoryp. Aꞌere kasi pejejeakwara pemuꞌarasig ee ne. Janeruwarete ꞌga remiayup ꞌme ꞌgã iꞌarasig ajemogyau. Weakwara nipo ꞌgã imotyaipa ajemogyau. Aꞌeramũ nipo ꞌgã nesakara ꞌgã ꞌjau: “Kwe ꞌga tyꞌara weroporogyta Kuꞌjywa ꞌga upe raꞌe”, ꞌjau nipo ꞌgã nesakara ꞌgã ꞌgã nupe. Aꞌeramũ ꞌgã ꞌeawera etee futat ꞌgã nemiapofera repya. Janeruwarete ꞌga nomepyi futari ꞌgã ee— ꞌjau Jejui ꞌga ꞌgã nupe ꞌgã muꞌjau ee."
40,6,17,"—Aꞌeramũ pẽẽ ꞌga upe pejeporogytaawa upe iwaẽmauwe pejejowaeita, pejejemoyma pejejeꞌwyr awi pejeꞌjãueꞌẽwe. Aꞌeramũ pẽ nesakara ꞌgã tyꞌara pereko kwaapeꞌema ajemogyau. Aꞌeramũ Janeruwarete ꞌga etee futat ikwaapa ꞌũina. Aꞌeramũ ꞌga pẽ mepyau ee anure— ꞌjau Jejui ꞌga ꞌgã nupe, ꞌgã muꞌjau ee."
40,6,19,  —Anure nipo Janeruwarete ꞌga pẽ mepyi ojeupe pẽnemiapofer are. Aꞌeramũ ki pẽẽ pejejeaꞌaramũ pejejeupe imepyram are. ꞌAu kasi pemomytun pejekaraemã ne. ꞌAuwara mamaꞌea teepaw etee. Jypemeruua etee taity aꞌupap. Itaju apopyrera miamũ eposipopora etee aꞌupap. Munaꞌywa nanẽ amunarũmũ pẽkaraemã are ꞌjau. Aꞌeramũ ateepawamũ etee pẽ nui.
40,6,20,"Aꞌeramũ ki pẽẽ mamaꞌe apou Jarejuwarete ꞌga upe etee. Aꞌeramũ ꞌga anure mamaꞌe esage monou pẽ nupe, ojeupe pẽnemiapofera mepyawamũ. Peu te mamaꞌea nateepawaꞌuweri. Nitywi futari mamaꞌe mateepaara. Nitywi futari jypemeruua. Naeposipopori futari mamaꞌea. Nitywi futari amunarũ maꞌea peu."
40,6,21,Ojeupe pẽẽ mamaꞌe aporamũ ꞌga mamaꞌe mũ mỹigatui pẽ nupe peu ojepyri. Ojeupe pẽnemiapofer imũ etee futat ꞌga pẽ mepyau peu. Ojeupe kwaiwete mamaꞌea pẽẽ iapo re ꞌga kwaiwete futat mamaꞌe mỹigatui pẽ nupe. Ojepyri peo re te nipo ꞌga wemimỹigatufera muri pẽ nupe. Aꞌeramũ ki pẽẽ mamaꞌe apou ꞌga upe kwaiwete futat. ꞌAuwara karaemã momytunara ꞌgã eaꞌat ꞌauwara ako maꞌe are etee ajemogyau. Aꞌere ywag ipe karaemã momytunara ꞌgã nearamũ Jarejuwarete ꞌga ree— ꞌjau Jejui ꞌga ꞌgã nupe.
40,6,22,"22,23 —Tata reny ꞌjawe aereaa. Sãꞌã tata enya mamaꞌe resaukara janee. Nan tee futat jarejeau jane mamaꞌe resagi. Ea maꞌe ꞌgã wesak katu katu futat mamaꞌea. Eawep maꞌe ꞌga te aje ꞌã nuesakatui mamaꞌea. Nan tee futat pẽẽ. Ea maꞌe ꞌgã ꞌjawewaramũ pẽẽ pẽneapyo pejejemogyau jejeꞌeg are, erowiaa pejejemogyau. Aꞌeramũ pẽẽ mamaꞌe apou Jarejuwarete ꞌga jeꞌeg imũ etee futat. Aꞌere eawep maꞌe ꞌjawewaramũ nepẽneapyoi futari jejeꞌeg are. Neperowiari jejeꞌega. Aꞌeramũ pẽẽ pejejemifutar imũ etee futat mamaꞌe apou pejejemogyau. Ypytunaiwa pype wata maꞌe ꞌjawe pẽẽ— ꞌjau Jejui ꞌga ꞌgã nupe."
40,6,24,—Namukũja ꞌwyriara ꞌgã nemiayuwamũ rũi ꞌga amũ rekoi. Noporowykyaꞌuweri ꞌga amũ mukũja ꞌwyriara upe. Kasi aꞌe pe ꞌga majepeja ꞌga ree etee ꞌga poromutaramũ akou ne. Ajepeja ꞌga ree jẽmĩ oporomutareꞌemamũ ne. Wemifutara ꞌga jeꞌeg imũ etee mamaꞌe apou ne. Aꞌeramũ ꞌga wemifutareꞌema ꞌga jeꞌeg imũ mamaꞌe apoweꞌem ne. Nan tee futat pẽẽ. Pejekaꞌaranũũ kwai are etee eaꞌat maꞌeramũ nepẽneaꞌaruꞌjawi Jarejuwarete ꞌga ree— ꞌjau Jejui ꞌga ꞌgã nupe.
40,6,25,"—Maꞌeramũ ꞌã je ꞌi pẽ nupe: Pẽnea awi mamaꞌe are etee pejejemogyau, je ꞌi pẽ nupe. “Maꞌja je iꞌwau ꞌawamũ”, peꞌje awi pejejeupe— ꞌjau Jejui ꞌga ꞌgã nupe ꞌũina. —Pẽneaꞌar awi pejejaity are etee pejejemogyau. Jarejuwarete ꞌga ree te pejemogypyyk pejejemogyau, ꞌjau je ꞌã pẽ nupe— ꞌjau ꞌga ꞌgã nupe ꞌũina. —ꞌGa te ꞌã pẽ apo rakue. Aꞌeramũ ꞌga ojee pejemogypyygamũ mamaꞌe mua pẽ nupe."
40,6,26,Sãꞌã wyraꞌia. Wyraꞌia ꞌã nuapoi agawewi mamaꞌea. Nitywi agawewi ꞌã mamaꞌe tymawa. Aꞌetea ꞌã Janeruwarete ꞌga mamaꞌea omono jupe— ꞌjau Jejui ꞌga ꞌgã nupe. —Niapoi agawewi wyraꞌia ꞌga upe. Aꞌetea ꞌga ojejukau ee. Pẽẽ taetu aje ꞌã aeramũ ꞌga upe. Aꞌetea sipo ꞌga nojejukai pẽ nee?— ꞌjau ꞌga ꞌgã nupe.
40,6,27,—Peko sipo amũ pejeymaneꞌem are ete eaꞌat maꞌeramũ amũ pejeymaneꞌemamũ namutat?— ꞌjau Jejui ꞌga ꞌgã nupe. —Naani. Niaꞌwyri futari aipoa miamũ pẽ nupe ee pẽneaꞌara. Aꞌetea te nipo pẽyman pejejemogyau. Pejeywyr are tee pejejeaꞌaramũ miamũ pemanũ futat. Mamaꞌe are etee pẽneaꞌat pẽ nekoa nepẽ kogaꞌuweri— ꞌjau Jejui ꞌga ꞌgã nupe.
40,6,28,—Aꞌeramũ ki pẽẽ pejejeaꞌareꞌemamũ pejejemogyau pejejaity are ete. Sãꞌã ꞌywotyra jũ mewara. ꞌYwa ꞌã noporowykyi agawewi opotyr are. Aꞌere ꞌã ipotyra esageteeramũ— ꞌjau ꞌga ꞌgã nupe.
40,6,29,"—Ymã te janepytunera ꞌga, Sarumãu ꞌga, ikaraemã kwai maꞌea rakue. ꞌGa te ꞌã taity esage maꞌea rakue. Aꞌere ꞌã ꞌywotyra te ꞌga raity esage apyraawi."
40,6,30,ꞌYwotyra ꞌã majepei ꞌara rupi etee wesageramũ. Aꞌeramũ ꞌã aiꞌiwe opỹijagamũ. Aꞌeramũ nipo ꞌga amũ iapyau. Aꞌetea ꞌã Janeruwarete ꞌga omokaturam ipotyra jupe— ꞌjau ꞌga ꞌgã nupe. —Jupe iapo re sipo ꞌga nomonoi mamaꞌe esagea pẽ nupe? Pẽẽ taetu aje ꞌã pẽnesage ꞌywotyra resage apyraapa ꞌga upe. Maꞌeramũ pẽẽ ꞌga rerowiaraipa etee ꞌũ? Peꞌje ꞌga rerowiaa aꞌjea futat pejejemogyau— ꞌjau Jejui ꞌga ꞌgã nupe.
40,6,31,—Auꞌje mamaꞌe are etee pẽneaꞌar ire. Pejemuaẽm awi pejejemiꞌuram are etee. Pejemuaẽm awi nanẽ pejejaity are etee nũ— ꞌjau Jejui ꞌga ꞌgã nupe. —Janeruwarete ꞌga rerowiareꞌema ꞌgã te ajemuaẽm mamaꞌe are etee. Aꞌere kasi pẽẽ ꞌgã ꞌjawe peko ne. Janeruwarete ꞌga pẽnemifutara okwaap. Ojejuka ꞌga pẽ nee— ꞌjau Jejui ꞌga ꞌgã nupe.
40,6,33,"—Jarejuwarete ꞌga remifutar are etee pejejeaꞌaramũ pejejemogyau. ꞌGa jeꞌega renuw are ki pẽneaꞌat. “ꞌGa remifutar imũ sipo je mamaꞌe apoi” ꞌe are etee ki pejejeaꞌaramũ pejejemogyau. Wemifutar imũ mamaꞌe apo are pejejuka re ꞌga mamaꞌe esage muri pẽ nupe, ojejukau pẽ nee— ꞌjau Jejui ꞌga ꞌgã nupe."
40,6,34,"—Aꞌeramũ ki pẽẽ pejemuaẽmeꞌema aiꞌiwewar are. “Auꞌje pa ꞌawauwewara kwy”, peꞌje ki pejejemuaẽmeꞌema ee— ꞌjau Jejui ꞌga ꞌgã nupe, ꞌgã muꞌjau ee."
40,7,1," —“Nepẽaꞌwyri pẽẽ Jarejuwarete ꞌga upe”, peꞌje kasi ꞌgã amũ nupe ne. Aipoa ꞌgã nupe ꞌeꞌemamũ Janeruwarete ꞌga nanẽ aipo neꞌi pẽ nupe. “Mamaꞌe tywerete ꞌã ereapo ekou”, peꞌje kasi ꞌgã nupe ne. Aipoa ꞌgã nupe pẽẽ ꞌeꞌemamũ Janeruwarete ꞌga nanẽ aipo neꞌi pẽ nupe nũ— ꞌjau Jejui ꞌga ꞌgã nupe ꞌũina."
40,7,2,—ꞌGã nupe pẽꞌeawera ꞌjawerimũ etee futat nipo Janeruwarete ꞌga ꞌi pẽ nupe. Mamaꞌea ꞌgã nupe iapoawera ꞌjawerimũ etee futat Janeruwarete ꞌga iapoi pẽ nupe— ꞌjau ꞌga ꞌgã nupe ꞌũina.
40,7,3,"3,4 —Najuejue etee futat pẽtywet. Aꞌeramũ pẽẽ “Itywet maꞌea pẽẽ” ꞌjawarũeꞌem pejejaupe. Aꞌeramũ ki pẽẽ pejejaupe aipo ꞌe enune pejetywera raꞌne etyka. Series,  “Najetywi je tetywera pyu”, peꞌje nipo numiamũ. Aꞌere pẽtyp futat. Aꞌeramũ pẽẽ pejetywer awi raꞌne pejepoia. Aꞌere pejejewirera tepepoat ꞌjau. “Ere epoia etywer awi”, tepeꞌje pejejewirera ꞌga upe ꞌjau— ꞌjau Jejui ꞌga ꞌgã nupe ꞌũina. —Sãꞌã ae ꞌywa tuwyrera weape iꞌaramũ ajuea pewara resageꞌema ajaui. Aꞌeramũ ꞌã ae enuẽmukaa raꞌne wea awi. Ojewi enuẽm ire ꞌã ae ojomaꞌe resaka ajuea awi. Nan tee futat ae otywer awi raꞌne ae poiri. Aꞌere ojopoaa— ꞌjau Jejui ꞌga ꞌgã nupe."
40,7,6,"—Peꞌje pejewau kwe pewara ꞌgã muꞌjau Jarejuwarete ꞌga ree, aꞌe je ꞌawamũ pẽ nupe. Ee iporenuwiwereꞌema ꞌgã nipo eꞌi pẽ nupe: “Noreporenuwiweri ore ꞌga jeꞌeg are”, ꞌjau nipo ꞌgã pẽ nupe. Aꞌeramũ pẽẽ ꞌga momeꞌwauꞌjapeꞌema ꞌgã nupe. Pejewau kamẽsĩete ꞌgã nui. Amutee ꞌgã nupe etee pejewau imomeꞌwau nũ. Kasi aꞌe pe iparuerowiariwereꞌema ꞌgã maraꞌneramũ pẽ nee ne. Kasuru jarũ ꞌjawe aipo ꞌgã. Sãꞌã kasuru jarũa ujareꞌemamũ ae murukareꞌema ojepyri. Nan tee futat aipo ꞌgã. Sãꞌã tajaurana. Ojeupe ita esage momor ire ipyruga etee ee. Nan tee futat aipo ꞌgã— ꞌjau Jejui ꞌga ꞌgã nupe, ꞌgã muꞌjau ee."
40,7,7,"Aꞌeramũ Jejui ꞌga ꞌgã muꞌjau Jarejuwarete ꞌga upe ꞌgã porogyta are:—Ojeupe pẽẽ mamaꞌe renũjamũ Janeruwarete ꞌga imuri pẽ nupe. “Je poar ape” ojeupe ꞌeramũ ꞌga pẽ poari futari. Kamẽsĩete ꞌga pejepoareꞌemamũ, pejejeꞌega pejejemogyau pejeojereꞌemamũ ꞌga upe. Sãꞌã mamaꞌe ꞌara ae wi. Aꞌeramũ ꞌã ae ijaramũ awau ekaa. Esag ire tãmẽjẽ ꞌã ae opoia ekar awi. Nan tee futat kasi peojet ꞌga upe mamaꞌe renũi awi ne. Aꞌeramũ ꞌga mamaꞌe mua pẽ nupe— ꞌjau Jejui ꞌga ꞌgã nupe. —ꞌOkwara mopogara ꞌga ꞌjawe ki peko. ꞌOkwara rawopytymoꞌwog ire etee ꞌga poiri imopog awi. Nan tee futar iki pẽẽ. Pepoit kasi ꞌga upe pejeporogyta awi ne. Aꞌeramũ ꞌga pẽ poari futari— ꞌjau Jejui ꞌga ꞌgã nupe. —“Mamaꞌe emut amũ jee” ꞌjara ꞌgã nupe ꞌga imuri futari. “Je poar ape” ꞌjara ꞌgã ꞌga opoat futat. Ojeupe pejeꞌegamũ ꞌga jeꞌegi futari pẽ nupe— ꞌjau ꞌga ꞌgã nupe. —Pejenosĩ kasi mamaꞌea ꞌga upe enũina ne. Mamaꞌe esage tee te ꞌga amut pẽ nupe. Namuraꞌuweri ꞌga mamaꞌe tywera pẽ nupe. Sãꞌã pẽẽ. “Mamaꞌea emut amũ jee, Kiapiꞌni”, pejejaꞌyra pejejeupe iꞌeramũ mamaꞌe katurama etee imonoa pejejaꞌyra upe. Nan tee futat Janeruwarete ꞌga mamaꞌe esagea etee imuri pẽ nupe, “mamaꞌe esagea emut jee” ꞌeramũ. Taꞌyriaramũ sipo ita pemono pejejaꞌyra upe, maniꞌokoꞌo renũjamũ? Naani. Moja sipo pemono pejejaꞌyra upe, ipira renũjamũ? Naani. Mamaꞌe esagea etee futat pemono pejejaꞌyra upe— ꞌjau Jejui ꞌga ꞌgã nupe. —Pẽẽ ꞌã aetywera agawewi. Aꞌetea ꞌã mamaꞌe esagea etee pemono pejejaꞌyra upe. Nan tee futat ywag ipe ꞌũi maꞌe ꞌga— ꞌjau ꞌga ꞌgã nupe. —Janeruwarete ꞌga taetu ꞌã esage te. Maꞌeramũ sipo ꞌga mamaꞌe esage mureꞌema pẽ nupe, ojeupe pẽẽ enũjamũ? Amut futat ꞌga mamaꞌe esagea ojeupe enũinaramũ pẽ nupe— ꞌjau Jejui ꞌga ꞌgã nupe, ꞌgã muꞌjau ee."
40,7,12,—Pẽẽ ꞌã Jarejuwarete ꞌga remiayuwa. Pefutat ꞌgã pejejereko esagea. Aꞌeramũ pẽẽ nanẽ pejejejukau esage ꞌgã nee nũ. Aipo are Moisesi ꞌga ikwasiari inuga janee rakue. Janeruwarete ꞌga jeꞌega momeꞌwara ꞌgã nanẽ ikwasiaa ee rakue nũ— ꞌjau ꞌga ꞌgã nupe ꞌũina.
40,7,13,"13,14 —Peꞌiꞌi rupi ki pekwap. Peꞌiꞌia ywag ipe oo maꞌea. Aꞌere noko ayeteramũ jupi ae oa. Amumeꞌriramũ etee te peo aipoa peꞌiꞌi rupi. Peꞌiꞌi rupi oo maꞌeramũ etee te peo Jarejuwarete ꞌga pyri nakwaparimũ warãu rũi pejejemogyau peu. Peuu rupi ae oa te ajee naayi futari numiamũ. Kwaiwete te ꞌgã oi peuu rupi. Aꞌere peuu rupi oo maꞌe ꞌgã oi mamaꞌeukwaawa rapyaw ipe te. Peu futat ꞌgã oi ajemogyau nakwaparimũ warãu rũi. Peu ꞌgã awau ajemogyau tywet— ꞌjau Jejui ꞌga ꞌgã nupe. Series, "
40,7,15,"—Aꞌeramũ ki pẽẽ pejejeaꞌgwau Jarejuwarete ꞌga jeꞌega momeꞌwararũareꞌema ꞌgã nui. ꞌGa jeꞌega nipo ꞌgã omomeꞌu ꞌme pẽ nupe. ꞌGa jeꞌega momeꞌwara ꞌjawe futat nipo ꞌgã numiamũ. Aꞌere ꞌgã oꞌmeramũ te ꞌgã ꞌi. “Tamomoirukat ꞌgã Jarejuwarete ꞌga rerowiar awi ꞌjau kwy”, eꞌi tee ꞌgã ajemogyau. Aꞌeramũ pẽẽ ꞌgã nerowiareꞌema pejejemogyau— ꞌjau Jejui ꞌga ꞌgã nupe."
40,7,16,"—ꞌGã jeꞌeg are ki pekwaap ꞌgã. Jarejuwarete ꞌga jeꞌeg imũ etee ꞌgã mamaꞌe momeꞌuramũ pẽẽ ꞌgã kwaapa. “Aipo ꞌgã aꞌjea futat ꞌga jeꞌega omomeꞌu”, peꞌje ki ꞌgã jeꞌega renupa. ꞌGa ꞌeawer imũ moromuꞌjareꞌema ꞌgã sigaty etee omomeꞌu ꞌga jeꞌega ajemogyau. Sãꞌã yꞌwaa ꞌywa. Nooi ae juꞌyw are maga rekaa. Nopoꞌoi ae mamãũũa amyneju ꞌyw awi. Nan tee kasi peo moromuꞌjat tywera ꞌgã jeꞌega renuwuꞌjapa ne— ꞌjau Jejui ꞌga ꞌgã nupe."
40,7,17,"—Yꞌwa ꞌyp katurama iꞌa katuram tãmẽjẽ futat. Yꞌwa ꞌyw aꞌwyreꞌema oꞌywa ꞌjawe etee futat niꞌaaꞌwyri. Yꞌwa ꞌyp katurama pekwaap iꞌa esage are. Niꞌa katuramaꞌuweri futari yꞌwa ꞌywa tywera. Yꞌwa aꞌwyreꞌema etee ꞌã akã are. Yꞌwa katurama ꞌaa oꞌywa katurama ꞌjawe tãmẽjẽ futat— ꞌjau Jejui ꞌga ꞌgã nupe, ꞌgã muꞌjau ee."
40,7,19,"19,20 —Nan tee futat pẽẽ. Jarejuwarete ꞌga jeꞌeg are moromuꞌjat tywera ꞌgã iaꞌwyreꞌema futat. ꞌGã jeꞌeg are pẽẽ moromuꞌjat tywera ꞌgã kwaapa tãmẽjẽ futat. Oꞌme are ꞌgã muꞌe re nipo moromuꞌjat tywera ꞌgã waꞌwyreꞌemamũ. Sãꞌã yꞌwa aꞌwyreꞌema jara ꞌgã yꞌwa ꞌywa retyga imonoa imomoa tata pe. Nan tee futat nipo Janeruwarete ꞌga moromuꞌjat tywera ꞌgã monoi imomopoa mamaꞌeukwaawa rapyaw ipe anure— ꞌjau ꞌga ꞌgã nupe, ꞌgã muꞌjau ee."
40,7,24,—Jejeꞌega renuparamũ pẽꞌakwaap pejejemogyau. Sãꞌã iꞌakwaap maꞌe ꞌga ꞌoga mỹja ywy ãtã pype. Kwaiwete agawewi ꞌã amana ꞌua. Ywytuu agawewi ꞌã erua. Aꞌetea ꞌã ꞌoga nuꞌari futari ywytuu upe. ꞌY ruwiretea miamũ ꞌã owaẽmeꞌema jupe. Aꞌeramũ ꞌã aipoa ꞌoga awaweꞌem ypy pe. Nan tee futat jejeꞌega renuparamũ pẽẽ— ꞌjau Jejui ꞌga ꞌgã nupe.
40,7,26,—Aꞌere jejeꞌega renupareꞌemamũ pejemogy iꞌakwaaweꞌema ꞌga ꞌjawe. Iꞌakwaaweꞌema ꞌga te ajee ꞌoga omỹi amũ ꞌy apopewa pype. Aꞌeramũ amanakyr ypy are we ꞌga roga awau ypy pe ꞌga wi. Aꞌeramũ futat ꞌã ꞌy rypojuga ꞌga roga retyka ꞌga wi. Aꞌeramũ nipo jejeꞌega renupareꞌemamũ pẽẽ aipoa ꞌoga apoara ꞌga ꞌjawe etee futat. Aipo ꞌga ꞌjawewaramũ nipo pẽẽ anure pejepapa— ꞌjau Jejui ꞌga ꞌgã nupe.
40,7,28,"28,29 Jejui ꞌga porogytapaw ire, ꞌga renuparera ꞌgã oporesagamũ ajemogyau ꞌga ree.—Kuu. ꞌGa paꞌe aipo eꞌi ae muꞌjau raꞌe nũ— ꞌjau ꞌgã ajaupe. —NaMoisesi ꞌga remikwasiarer are moromuꞌjara ꞌgã ꞌjawe rũi ꞌga porogytai. Moisesi ꞌga ꞌeawer are moromuꞌjara ꞌgã Moisesi ꞌga ꞌeawer imũ etee futat ꞌgã ae muꞌei— ꞌjau ꞌgã ajaupe. —Aꞌere Jejui ꞌga nanarũi. Uꞌeawer imũ etee futat ꞌga jane mueapyoi ee— ꞌjau ꞌgã ajaupe, oporesagamũ ꞌga ree. Series, "
40,8,1, ꞌGã nupe oporogytapaw ire Jejui ꞌga ꞌua ojypa ywytyr awi nũ. Kwaiwete ꞌgã ꞌua ojypa ꞌga reewe te futat.
40,8,2,"Poje ipitoꞌom maꞌe ꞌga amũ ꞌua wapyka wenupyꞌãu ꞌga rowase. Aꞌeramũ ꞌga ꞌjau Jejui ꞌga upe:—Je resag ape, ki Kuꞌjyp. “Jejui ꞌga ae katuꞌokara”, eꞌi ꞌgã jee. Aꞌeramũ je tejua tejesaukaa enee. Je ree ejemuaẽmiweramũ je mokãꞌẽ ape— ꞌjau ꞌga Jejui ꞌga upe."
40,8,3,Aipo ojeupe ꞌerauwe Jejui ꞌga opo monou ꞌga ꞌarimũ:—Ko ajee je ene mokãꞌẽi ꞌwei— ꞌjau Jejui ꞌga ꞌga upe.Ojeꞌarimũ ꞌga po mono ypyrauwe okãꞌjãu ꞌga pitoꞌoma ꞌga wi. Aꞌeramũ futat ꞌga pira ojekatuꞌoka.
40,8,4,"ꞌGa mokãꞌẽ re Jejui ꞌga ꞌjau ꞌga upe:—Eremomeꞌu kasi emokãꞌẽawera tekotee ꞌgã nupe ne. Ere ewau ejesaukaa mainana ꞌga upe raꞌne. “Je resag ape. Jepitoꞌoma okãꞌẽ je wi”, ere ewau ꞌga upe. “Aꞌjea futat raꞌe”, teꞌi ꞌga enee ꞌjau, ene resag ire ꞌjau— ꞌjau Jejui ꞌga ꞌga upe. —Aꞌere ene ejeymawa mũ rerawau ꞌga upe. Aꞌeramũ ꞌga iapyau Jarejuwarete ꞌga upe, ꞌga muorypa enekãꞌẽawer are— ꞌjau Jejui ꞌga ꞌga upe. —Moisesi ꞌga ꞌeawer imũ etee futat ene ejeymawa mũ rerawau iapyaukaa Jarejuwarete ꞌga muorypawamũ. Ejeymawa mũ rapyukara ene ekãꞌẽawera resaukaawa futat— ꞌjau Jejui ꞌga ꞌga upe.Aꞌeramũ ipitoꞌom maꞌefera ꞌga awau ojeupe ꞌga ꞌeawer imũ etee futat iapou."
40,8,5,"Kafanaũ pe ꞌgã waẽm ire jefaruu ꞌgã ꞌwyriaꞌri ꞌga amũ ꞌua owaẽma Jejui ꞌga upe. Tapyꞌỹi amuteea te ꞌã ꞌga, romanũa te ꞌã ꞌga. Aꞌeramũ ꞌga ꞌjau Jejui ꞌga upe:—Jeremiayuwa ꞌga ojeroꞌwu ꞌupa ayrũgatugatu ꞌga ꞌupa— ꞌjau ꞌga Jejui ꞌga upe."
40,8,7,Aipo ojeupe ꞌeramũ Jejui ꞌga ꞌjau ꞌga upe:—Ere iruukwe. Too ene rupi ꞌga katuꞌoka ꞌjau— ꞌjau Jejui ꞌga ꞌga upe.
40,8,8,"—Naani nũꞌũ. Ene ꞌã kũimaꞌeeteetea te. Je ꞌã akotee maꞌea te. Ejeꞌeg imũ etee futat ekatuꞌok ꞌga. “Ojekatuꞌok futat ꞌga” ene ꞌeramũ ꞌga jekatuꞌogi futari— ꞌjau ꞌga Jejui ꞌga upe. —Je ꞌã jefaruua. Aꞌeramũ je teꞌwyriara ꞌga jeꞌeg imũ etee futat mamaꞌe apou tekou jepi. Je ꞌã jefaruua ꞌgã ꞌwyriaꞌria. Sẽg jeremiayuwa jefaruu ꞌgã pytuna. Aꞌeramũ jeremiayuwa ꞌgã jejeꞌeg imũ etee futat mamaꞌe apou ajemogyau. ꞌGa amũ upe je ꞌjau: “Ere ewau peu jee”, ꞌjau je ꞌga upe. Aꞌeramũ ꞌga awau. Ajepeja ꞌga upe je ꞌjau jepi: “Ere ejua ꞌau je pyri”, ꞌjau je ꞌga upe jepi. Aꞌeramũ ꞌga ꞌua je pyri jepi. Tejeupe oporowyky maꞌe ꞌga amũ upe je ꞌjau: “Ekwap mamaꞌe apou jee”, ꞌjau je ꞌga upe. Aꞌeramũ ꞌga jejeꞌeg imũ etee futat mamaꞌe apou jee jepi. Aꞌeramũ ene nanẽ ejeꞌeg imũ etee futat jeremiayuwa ꞌga katuꞌoka jee— ꞌjau ꞌga Jejui ꞌga upe."
40,8,10,"Aipo ojeupe ꞌeramũ Jejui ꞌga oporesagamũ etee ꞌga ree. Aꞌeramũ ꞌga ꞌjau wewiri ako maꞌe ꞌgã nupe:—Israeu juapyrera agawewi ꞌã pẽẽ. Aꞌetea ꞌã naje rerowiari pejepe. Inãinãnĩꞌĩ etee futat ꞌã pẽẽ je rerowiaa pejejemogyau. Ko ꞌga judeueꞌema agawewi. Aꞌetea ꞌga je rerowiat kwaiwete raꞌe jepi— ꞌjau Jejui ꞌga wewiri ako maꞌe ꞌgã nupe. —Peapyaka jejeꞌeg are? Anure nipo kwaiwete ꞌgã oi osou ywag ipe. Amunap tesirũmer awi we futat nipo ꞌgã oi ajatykau ore ree ywag ipe. Peu futat ꞌgã jemiꞌwari ymãwarera ꞌgã pyri. Abraão ꞌga, Isaki ꞌga, Jako ꞌga. Mĩmera ꞌgã pyri nipo ꞌgã awau ojemiꞌwaa. Judeueꞌema ꞌgã agawewi. Aꞌetea ꞌgã je rerowiat ajemogyau. Aꞌeramũ nipo ꞌgã awau ajatykau ore ree peu Jarejuwarete ꞌga pyri."
40,8,12,"Aꞌere ꞌã judeu ꞌgã jẽmĩ naani. Ywag ipe oo maꞌeramera ꞌgã futat numiamũ. Aꞌere ꞌgã naje rerowiari etee. Amumeꞌri ꞌgã etee ꞌã je rerowiaa. Aꞌeramũ nipo Jeruwarete ꞌga je rerowiareꞌema ꞌgã monou ꞌgã peꞌau muku ojewi. Ypytunaiwayay pype nipo ꞌga ꞌgã monoi. Peu futat nipo ꞌgã wayrũ ojereꞌemamũ ajemogyau. Aya nipo ꞌgã nerekou, ꞌgã maema ꞌgã naꞌjywa mokãina ꞌgã mogyau— ꞌjau Jejui ꞌga wewiri ako maꞌe ꞌgã nupe."
40,8,13,"Aꞌere ꞌga ꞌjau jefaruu ꞌgã ꞌwyriaꞌri ꞌga upe nũ:—Ere ewau ejewya ejeꞌwyr ipe nũ. Je rerowiar ape ekou raꞌe jepi. Aꞌeramũ eneremiayuwa ꞌga ojekatuꞌoka enee nũ— ꞌjau Jejui ꞌga ꞌga upe.Aꞌeramũ ꞌga awau ojewya ojeꞌwyr ipe nũ. Owaẽma ypy we ꞌga wemiayuwa ꞌga resaka, jaruete ꞌga reko esaka. Jejui ꞌga ꞌeawa rupi we etee futat ꞌga remiayuwa ꞌga ojekatuꞌoka."
40,8,14, Aꞌere Jejui ꞌga awau Pedro ꞌga ꞌwyr ipe nũ. ꞌGa roga pype osouwe ꞌga Pedro ꞌga rojo ẽẽ resaka. Iroꞌy ẽẽ ꞌupa.
40,8,15,Aꞌeramũ ꞌga awau ẽẽ popyyka. Aꞌerauwe ẽẽ roꞌya ateepawamũ ẽẽ wi. Aꞌerauwe ẽẽ afuꞌama okama awi mamaꞌe apou ꞌga upe ꞌga mojemiꞌwaa.
40,8,16,"Kaaruwamũ peuwara ꞌgã kwaiwete mamaꞌeukwaawa rerekwara ꞌgã nerua Jejui ꞌga upe. Aꞌeramũ ꞌga mamaꞌeukwaawa moia ꞌgã nui, ojeꞌeg imũ etee futat. Ojeroꞌwu maꞌe ꞌgã nanẽ ꞌga ikatuꞌoka nũ."
40,8,17,"Ymã te Janeruwarete ꞌga jeꞌega momeꞌwara ꞌga, Isai ꞌga ꞌga momeꞌui rakue:“Janekaruara ꞌga omoit jane wi, jane katuꞌoka”,ꞌjau Isai ꞌga ikwasiaa kaꞌaran are rakue. Jejui ꞌga remiaporama ꞌga imomeꞌwau inuga kaꞌaran are rakue. Aꞌeramũ ꞌga ꞌgã katuꞌoka, Isai ꞌga ꞌeawer imũ etee futat."
40,8,18,"Anure kwaiwete ꞌgã ꞌua ajatykau ꞌga ree. ꞌGã nesakawe Jejui ꞌga ꞌjau wemimuꞌe ꞌgã nupe:—Kwe katy soo jareyaapa ꞌjau, ꞌy owajara katy ꞌjau— ꞌjau ꞌga ꞌgã nupe."
40,8,19,"ꞌGã o enunewe Moisesi ꞌga remikwasiarer are moromuꞌjara ꞌga amũ ꞌua ojeꞌega Jejui ꞌga upe:—Too ene rupi ꞌjau, ki Kuꞌjyp— ꞌjau ꞌga ꞌga upe. —Taata tekou ene rewiri kwe pe ene orauwe ꞌjau— ꞌjau ꞌga ꞌua Jejui ꞌga upe."
40,8,20,Aꞌeramũ Jejui ꞌga ꞌjau ꞌga upe:—Aꞌjea futat nipo eneatawet je rupi ki sa? Aꞌere ꞌã je najerogi te tekou aꞌi kũi. Kasuruꞌmiara te ꞌã ok. Ywy kwara ꞌã ꞌga roga. Wyraꞌi nanẽ ꞌã waityramũ nũ. Aꞌeramũ ꞌã kaaruwauwe ojewya ꞌua waity pype osea. Aꞌere je nanarũi. Aset ekoete tee futat je tekou. Tekaarupaw ipe je tesea ekoete tee futat tekou. Je ꞌã pẽnekiꞌyra agawewi. Aꞌetea ꞌã je najerogi tekou. Jeremiayuwamũ nan tee futat pejemogy nũ. Aꞌetea futat te eneatawet je rupi?— ꞌjau ꞌga ꞌga upe.
40,8,21,Aꞌeramũ Jejui ꞌga rerowiaara ꞌga amũ ꞌjau ꞌga upe:—Tene ajee jeruwa manũi raꞌne. Tejuwa ꞌga manũ re too ene rupi ꞌjau. ꞌGa manũ re nipo aꞌjea futat tekou ywyapi ene rewiri. Tejuwa ꞌga manũa raꞌne je aesak— ꞌjau ꞌga Jejui ꞌga upe.
40,8,22,Aꞌere Jejui ꞌga ꞌi etee ꞌga upe:—Naani. Eneꞌme awi. ꞌAwauwe futat ejot je rupi. Eneruwa ꞌga manũ re amutee ꞌgã totym ꞌga enee ꞌjau— ꞌjau ꞌga ꞌga upe.
40,8,23," Aꞌere Jejui ꞌga uꞌaa yaruu pype, wemimuꞌe ꞌgã netee. ꞌGã yaapaw ipe ywyruua ꞌua erujewi ꞌgã nupe. ꞌY ryjuapia yara matyneema imotypywyka jaꞌwyjaꞌwy ꞌgã nupe. Aꞌere Jejui ꞌga seri etee futat ꞌupa yara kuꞌa pe. Wakaga rerupa akagytapawa ꞌjawewara ꞌarimũ. Aꞌeramũ ꞌga remimuꞌe ꞌgã ꞌga renũina ꞌga momaka:—Kuꞌjyp! Ere epaka kũi! Sapap jane kũi— ꞌjau ꞌgã ꞌga upe. Aꞌere Jejui ꞌga seri etee futat ꞌupa."
40,8,25,Aꞌeramũ ꞌga remimuꞌe ꞌgã ꞌga renũina ꞌga momaka:—Kuꞌjyp! Ere ejua epaka kũi! Sapap jane kũi!— ꞌjau ꞌgã ꞌga upe.
40,8,26,"Opag ire ꞌga ꞌjau ꞌgã nupe:—Maꞌeramũ pejekyjau nanimenime ꞌũ? Maran ajee nepejemogypyygi etee je ree ꞌũ? Nepeesagi nipo pejejepype je rekoa ki sa? Je te ꞌã areko pẽẽ. Je rerowiaꞌri etee ꞌã pejepe pejejemogyau— ꞌjau ꞌga wemimuꞌe ꞌgã nupe.Aꞌerauwe ꞌga fuꞌami ojeꞌega ywyruu upe, tyjapetega upe nanẽ nũ. Aꞌerauwe futat ywyruua wojeramũ. ꞌY rajapetega nanẽ wojeramũ nũ."
40,8,27,"Aꞌeramũ ꞌga remimuꞌe ꞌgã oporesagamũ etee ꞌga ree.—Maꞌe pãjẽ ꞌga te jane sireko jarejepype nũꞌũ?— ꞌjau etee ꞌgã ajaupe. —Ywyruua te ꞌã ꞌga amuojet erujewi jarejewi aꞌi kũi. ꞌY rajapetega nanẽ ꞌga ꞌã imuojea erujewi nũ. Maꞌe pãjẽ ꞌga te nũꞌũ? Naesagi pa je ꞌga amũ jeꞌega ywytu upe jepi nũ, ywytu muojera erujewi jepi nũ— ꞌjau ꞌgã ajaupe oporesagamũ ꞌga ree. —Janeruwarete ꞌga te wapoukat ꞌga upe nũꞌũ— ꞌjau ꞌgã ajaupe."
40,8,28, Garireja ypiauu owajara katy owaẽm ire ꞌgã oyaruu monou imojekoka Gatara ywy are. Yaruu awi Jejui ꞌga ẽm ypyrauwe mukũja ꞌgã ꞌua ꞌga rowosõu. Mamaꞌeukwaawa rerekwara ꞌgã poromũ. Tywy ꞌarimũ etee futat ꞌgã nekoi. Aꞌeramũ ꞌgã ꞌua tywy awi Jejui ꞌga repejãna. Mamaꞌeukwaawa ꞌgã muarũukareꞌema ꞌgã mamaraꞌneu ꞌgã mogyau. Ipojyte ꞌgã ajemogyau. Aꞌeramũ ꞌgã pyriwara ꞌgã okyjau ꞌgã nui. Nooi futari ꞌgã ꞌgã pyri.
40,8,29,Aꞌeramũ Jejui ꞌga resakawe mamaꞌeukwaawa werekwara ꞌgã muafukajukaa Jejui ꞌga upe:—Kuꞌjywa ꞌga raꞌyra ꞌã ene. Maran te ore rereko ape? Norowaẽmi we ore orojereko tyweawa upe— ꞌjau mamaꞌeukwaawa Jejui ꞌga upe.
40,8,30,Aipo ꞌeramũ mukuuꞌi tajaurana ajemogyau ojemiꞌwaa. Kwaiwete tajaurana. Aꞌeramũ mamaꞌeukwaawa ꞌjau Jejui ꞌga upe:—ꞌGã nui ore moir ire ore monoukar ape tajaurana ywyterimũ ore mojejaga— ꞌjau mamaꞌeukwaawa ꞌga upe.
40,8,32,—Peꞌje ajee pejewau— ꞌjau Jejui ꞌga jupe.Aꞌerauwe mamaꞌeukwaawa awau ũꞌjãu ꞌgã nui. Awau ojejaga tajaurana pype. Aꞌeramũ tajaurana mamaꞌeukwaawa ojepype ijejagamũ erowawaka erajemogyau. Aꞌeramũ erawau enujãna ywyꞌamuku rupi eropopoa erawau eropapa ꞌy pe.
40,8,33,"Aꞌerauwe tajauran are omaenun maꞌe ꞌgã awau imomeꞌwau amunaw ipewara ꞌgã nupe:—Ekoay Jejui ꞌga ꞌua tywy ꞌarimũ ako maꞌe ꞌgã pirewara omoit ꞌgã nui ko, imonou tajaurana pype ko. Aꞌeramũ tajaurana opapa ko— ꞌjau ꞌgã awau imomeꞌwau amunaw ipewara ꞌgã nupe."
40,8,34,Aꞌerauwe amunaw ipewara ꞌgã ꞌuapap Jejui ꞌga resaka. Aꞌeramũ ꞌgã ꞌjau Jejui ꞌga upe:—Ere ejepeꞌau oreywy awi. Neneaꞌwyri ene raꞌe. Orereymawa ꞌã ereapisipap— ꞌjau ꞌgã Jejui ꞌga upe.Aꞌeramũ Jejui ꞌga awau ꞌgã nui.
40,9,1," Aꞌeramũ Jejui ꞌga awau ꞌgã nui. Awau uꞌaa yaruu pype, awau oyaapa nũ. Ojeꞌwyr ipe ꞌga awau ojewya nũ."
40,9,2,"Aꞌeramũ peuwara ꞌgã teewi iteu maꞌe ꞌga rerua Jejui ꞌga upe nũ. ꞌGa rerua ꞌga rupia ꞌga rupawa reewe Jejui ꞌga upe. “Je rerowiat pa ꞌgã ajemogyau raꞌe”, ꞌjau Jejui ꞌga ojeupe. Aꞌeramũ ꞌga ꞌjau iteu maꞌe ꞌga upe:—Erekyje awi je wi kũi. Enetywera je amoit ene wi— ꞌjau Jejui ꞌga ꞌga upe."
40,9,3,Aꞌeramũ Moisesi ꞌga remikwasiarer are moromuꞌjara ꞌgã ꞌga rerowiareꞌema ajemogyau. Aꞌeramũ ꞌgã ꞌjau ajaupe:—Awỹja ꞌagamũ ꞌũ? Janeruwarete ꞌga etee te janetywera omoit jane wi— ꞌjau ꞌgã ajaupe. —Enetywera je amoit ene wi ꞌeramũ ꞌga Jarejuwarete ꞌga ꞌjawe je rekoi ꞌga ꞌi te janee— ꞌjau ꞌgã ajaupe ꞌupa.
40,9,4,Aꞌere Jejui ꞌga ꞌgã kwaawi ojee. Aꞌeramũ ꞌga ꞌjau ꞌgã nupe:—Maꞌeramũ pẽẽ poromũ ꞌjau pejejeupe ꞌũ?— ꞌjau Jejui ꞌga ꞌgã nupe.
40,9,5,—Je upe naayi. Iteu maꞌe mafuꞌamaramũ ae nanẽ ojotywera moiri ajaui nũ kũi— ꞌjau ꞌga ꞌgã nupe.
40,9,6,"—Pẽnekiꞌyra je ꞌã. Aꞌeramũ je tepãjẽ resaukaa pẽ nupe. Iteu maꞌe ꞌga je amafuꞌam pẽ neape— ꞌjau ꞌga ꞌgã nupe. —ꞌGa fuꞌama resaka taje kwaap pejepe ꞌjau— ꞌjau Jejui ꞌga ꞌgã nupe. —“Aeteufera ꞌga amafuꞌam. Aetywera ꞌga omoit nanẽ ae wi nũ”, tepeꞌje ꞌjau. Jeruwarete ꞌga te ꞌã opãjẽ amut jee. Aꞌeramũ je pẽtywera moia pẽ nui, iteu maꞌe mafuꞌama nanẽ nũ— ꞌjau ꞌga ꞌgã nupe.Aꞌeramũ ꞌga ꞌjau iteu maꞌe ꞌga upe:—Ere efuꞌama jui. Ejupawa pyyka erawau ejeꞌwyr ipe— ꞌjau ꞌga ꞌga upe."
40,9,7,Aipo ojeupe ꞌerauwe iteu maꞌe ꞌga afuꞌama ꞌgã neape. Aꞌeramũ ꞌga wupawa pyyka erawau ojeꞌwyr ipe.
40,9,8,"Aꞌeramũ esakarera ꞌgã ajemogyau okyjau, oporesagamũ ꞌga ree. Aꞌe pype ꞌgã akuꞌiramũ ꞌga ree. Aꞌeramũ ꞌgã ꞌjau ajaupe.—Kuu. Namafuꞌami sipo ꞌga ꞌga pa, aꞌe ako je ko reꞌã— ꞌjau ꞌgã ajaupe. —Kuꞌjywa ꞌga ꞌga amafuꞌamukat ꞌga upe— ꞌjau ꞌgã ajaupe.Aꞌeramũ ꞌgã ꞌjau Jarejuwarete ꞌga upe:—Ene te ꞌã esage maꞌeramũ, ki Kuꞌjyp. Ene ꞌã eremafuꞌamukat ꞌga ꞌga upe. Epãjẽa ꞌã eremut ꞌga upe raiꞌi— ꞌjau ꞌgã Jarejuwarete ꞌga upe, ꞌga muorypa ee."
40,9,9," Aꞌeramũ Jejui ꞌga awau watau nũ. Awaw ipe ꞌga Mateuramũ je resaka. ꞌWyriararete upe kaꞌaranũũ pyykarera je. Jeporowyky je renamũ Jejui ꞌga ꞌua ojeꞌega jee:—Ere ejua je rupi— ꞌjau ꞌga jee, je moꞌwya ojeupi.Aꞌerauwe je tepoia teporowyky awi ejaa inuga aꞌe pe te futat. Aꞌeramũ futat je tewau ꞌga rupi, ꞌga remimuꞌeramũ."
40,9,10,Aꞌere je ꞌga moꞌwya tejeꞌwyr ipe:—Ere ejua ejemiꞌwaa je pyri. Ere ejemiayuwa ꞌgã nenũina erua erojemiꞌwaa jerog ipe— ꞌjau je ꞌga upe.Aꞌeramũ ꞌgã ꞌua ojemiꞌwaa jerog ipe. Orojemiꞌwaaw ipe kwaiwete ꞌwyriararete ꞌga upe kaꞌaranũũ pyykara ꞌgã ꞌua ojemiꞌwaa ore pyri. Mamaꞌe tywera apoara ꞌgã nanẽ ꞌua ojemiꞌwaa ore pyri nũ.
40,9,11,Poje fariseu ꞌgã amũ ꞌua ore resaka. Aꞌeramũ ꞌgã ꞌjau Jejui ꞌga remiayuwa ꞌgã nupe:—Kuu. Maꞌeramũ pẽmuꞌjara ꞌga ojemiꞌwaa ꞌwyriararete ꞌga upe kaꞌaranũũ pyykara ꞌgã pyri ꞌũ? Niaꞌwyri ꞌgã kũi. Mamaꞌe tywera apoara ꞌgã pype nanẽ ꞌga reni ojemiꞌwaa kũi. Nojemiꞌwari noko ae ꞌgã pyri ꞌja. Niaꞌwyri ꞌgã ajemogyau kũi— ꞌjau ꞌgã ꞌgã nupe.
40,9,12,"“Je upe mamaꞌe mura esage futat jee.Aꞌere pejejuee pẽpotaꞌwa esagea taetu esageramũ jee.Nafutari je tejeupe pẽnemimurera, pejejuee pejepotaꞌwa esageꞌem ire”,ꞌjau ꞌga ikwasiarukaa ꞌga upe rakue— ꞌjau Jejui ꞌga fariseu ꞌgã nupe. Series, "
40,9,14, Anure Juã Batista ꞌga remiayuwa ꞌgã amũ ꞌua ojeꞌega Jejui ꞌga upe:—Juã Batista ꞌga remiayuwamũ ore orojemiꞌwareꞌema futat orojeꞌega monou Jarejuwarete ꞌga upe jepi. Fariseu ꞌgã nemiayuwa ꞌgã nanẽ ojemiꞌwareꞌema futat ojeꞌega ꞌga upe jepi nũ. ꞌGa upe oporogytaawa upe iwaẽmauwe ore orojemiꞌwareꞌema Jarejuwarete ꞌga upe oroporogytau jepi. Aꞌere ꞌã eneremiayuwa ꞌgã nanarũi. Niojeri agawewi ꞌgã ꞌã ojemiꞌwar awi. Aꞌetea ꞌã ꞌgã ojeꞌega omono Jarejuwarete ꞌga upe— ꞌjau ꞌgã Jejui ꞌga upe.
40,9,15,Aꞌeramũ Jejui ꞌga ꞌjau ꞌgã nupe:—Akokatu maꞌe ꞌgã nekokaturamũ sipo ꞌgã nekokatu resakara ꞌgã tyꞌara rerajemogyi maraka are? Naani. Maraka teepaw ire tãmẽjẽ te ꞌgã pyꞌarayparamũ nũ— ꞌjau Jejui ꞌga ꞌgã nupe. —ꞌGã nui akokatu maꞌe ꞌgã jepeꞌaramũ tee esakara ꞌgã poiri ojemiꞌwar awi oporogytau Jarejuwarete ꞌga upe— ꞌjau Jejui ꞌga ojeꞌega ꞌgã nupe uꞌama. —Nan tee futat jeremiayuwa ꞌgã wojereꞌemamũ ojemiꞌwar awi ojepyri je rekoramũ. Ojewi je o re te nipo ꞌgã nojemiꞌwari ajemogyau. Je o re te nipo ꞌgã ꞌarasigamũ ajemogyau je ree. Aꞌeramũ te nipo ꞌgã nojemiꞌwari ajemogyau weaꞌaramũ etee je ree— ꞌjau Jejui ꞌga ꞌgã nupe.
40,9,16,"—Ymã te ꞌã aeypy ꞌgã pẽ muꞌei mamaꞌe are rakue. Aꞌere je ꞌã ꞌawamũ pẽ muꞌei nũ. Amutee are je ꞌawamũ pẽ muꞌei nũ. Aꞌere nepemojopypeaꞌuweri jeporogyta aeypy ꞌgã nemimomeꞌufer are. Jeporogyta are ojemuꞌe maꞌeramũ ki aꞌea etee futat pejemuꞌe. Pemojopype kasi morogyta ymaner are ne. Morogyta ymaner are ojemuꞌe maꞌe ꞌgã nuapoi jeporogytau mamaꞌea— ꞌjau Jejui ꞌga ꞌgã nupe. —Naperugi ae taity ymanera taity yau pyu. Kasi aꞌe pe taity yau opoejamũ erojefuapygi etee ne. Aꞌeramũ futat taity ymanera otoroka etee nũ— ꞌjau Jejui ꞌga ꞌgã nupe, ꞌgã muꞌjau ee."
40,9,17,—Yꞌway yau ae nuekoꞌwogi yrũ ymanera pype. Yrũ yau pype te ae ekoꞌwogi. Yrũ ymana pype siekoꞌwok ꞌeramũ ajaiwayramũ erujewi. Aꞌeramũ futat opyꞌapefugamũ wajaiwamũ yrũ pype. Aꞌeramũ futat wyrũ kakau. Aꞌeramũ ojekoꞌwoka— ꞌjau ꞌga ꞌgã nupe. —Yrũ yau pype ekoꞌwog ire ojekoꞌwokeꞌema. Yrũa kaweꞌem nanẽ nũ— ꞌjau Jejui ꞌga ꞌgã nupe ꞌgã muꞌjau ee. —Nan tee futat nepemojopypeaꞌuweri jeporogytafera morogyta ymaner are— ꞌjau Jejui ꞌga ꞌgã nupe.
40,9,18, ꞌGa porogyta ꞌga renamũ kũimaꞌe ꞌga amũ ꞌua owaẽma Jejui ꞌga upe. Judeu ꞌgã ꞌwyriaꞌri ꞌga amũ ꞌua wapyka wenupyꞌãu ꞌga rowase. Aꞌeramũ ꞌga ꞌjau ꞌga upe:—Jeraꞌjyr ẽẽ amanũ ꞌawamue futat ko. Aꞌeramũ ene ejua ẽẽ resaka. Epoa ẽẽ ꞌarimũ imonoramũ nipo ẽẽ ferawi nũ— ꞌjau ꞌga ꞌua ꞌga upe.—Ere ajee iruukwe. Taesak ẽẽ enee ꞌjau— ꞌjau Jejui ꞌga ꞌga upe.
40,9,19,Aꞌeramũ Jejui ꞌga afuꞌama awau ꞌga rupi. ꞌGa remimuꞌeramũ ore nanẽ arawau ꞌgã nupi nũ.
40,9,20,"Orewaw ipe kũjã ẽẽ mũ ꞌua Jejui ꞌga rupisika, ꞌga raity pypiremeꞌywa pyyka. Ojeroꞌwu maꞌe ẽẽ. Tusi kwara ẽẽ imuꞌaa akou ojeroꞌwau. Nuogi futari ẽẽ ry ẽẽ wi. Ymã te ẽẽ rekoi rakue. Aꞌeramũ ẽẽ ꞌjau ojeupe etee futat: “Kĩã raity pyygamũ tajekatuꞌok ꞌjau kwy”, ꞌjau ẽẽ ojeupe etee futat. Aꞌeramũ ẽẽ ꞌua ꞌga raity pypiremeꞌywa etee agawewi ipyyka. Aꞌetea ẽẽ ojekatuꞌok ꞌga raity pypiremeꞌywa pyyg ypyrauwe futat."
40,9,22,Aꞌerauwe Jejui ꞌga ojerowaka amãꞌjãu ẽẽ ree. Aꞌeramũ ꞌga ꞌjau ẽẽ upe:—Erekyje awi kari. Je rerowiar ape ekou raꞌe jepi. Aꞌeramũ je ene katuꞌoka akiko— ꞌjau ꞌga ẽẽ upe.Ẽẽ upe aipo ꞌga ꞌerauwe ẽẽ ojekatuꞌoka.
40,9,23,Aꞌere Jejui ꞌga ore reruatau nũ. “Jeraꞌjyra ẽẽ ree epoa emono” ꞌjara ꞌga ꞌwyra upe orowaẽm ire orosou. Orosouwe Jejui ꞌga ẽẽ ree ajatyka maꞌe ꞌgã nesaka. ꞌGa moꞌwyarera ꞌga raꞌjyra ẽẽ rapirũmũ ẽẽ rerekou. Jumiꞌaraꞌnĩ mojeꞌegara ꞌgã nanẽ ꞌga esaka nũAjamanũnamũ ipypyra poromũ jumiꞌaraꞌnĩa. Kwaiwete ꞌgã ꞌupa ꞌoga pype.
40,9,24,"Aꞌeramũ Jejui ꞌga ꞌjau ꞌgã nupe:—Peꞌje pejeꞌjãu pejewau ukupepe. Namanũi ẽẽ. Oset tee ẽẽ ꞌupa. Peesag iki je ẽẽ momaga— ꞌjau ꞌga ꞌgã nupe.Aipo ojeupe ꞌga ꞌeramũ ꞌgã ꞌga rerekoemãu etee.—Eneꞌme awi nũꞌũ. Amanũ futat akiko— ꞌjau ꞌgã ꞌga upe.“Amoferap nipo je ẽẽ reꞌã”, ꞌjau ꞌga ojeupe. Aꞌeramũ ꞌga poromũ ꞌjau ꞌgã nupe, “oset tee ẽẽ ꞌupa”, ꞌjau etee ꞌga ꞌgã nupe."
40,9,25,"ꞌOg awi ꞌgã mũꞌẽ re ꞌga amanũ maꞌefera ẽẽ popyyka.—Ere ejua ewya, kyꞌri— ꞌjau Jejui ꞌga ẽẽ upe.Aꞌerauwe ẽẽ ferawi owya afuꞌama."
40,9,26,Aꞌeramũ ꞌgã ẽẽ moferapawera momeꞌwau imuãina ojepyriwara ꞌgã nupe.
40,9,27,Mukũi eaeꞌema ꞌgãẼẽ moferaw ire Jejui ꞌga awau pe awi nũ. ꞌGa remimuꞌeramũ ore arawau ꞌga rupi. Orewaw ipe mukũja eaeꞌema ꞌgã ꞌua ore rewiri wafukaita Jejui ꞌga upe:—Jejui! Ene ꞌã Janeruwarete ꞌga remimurera! Ore resag ape. Epãjẽ mũ ore katuꞌog ape— ꞌjau ꞌgã wafukaita ꞌga upe.
40,9,28,"ꞌOg ipe ore se re, ꞌgã nanẽ awau osou nũ, Jejui ꞌga rerowyka. Aꞌeramũ Jejui ꞌga ꞌjau ꞌgã nupe:—Je rerowiat te pejepe pejejemogyau jepi? “Ore mamãꞌẽ ꞌga nũ” ꞌea te perowiat pejejemogyau?— ꞌjau ꞌga ꞌgã nupe.—Aruerowiat futat ore ene— ꞌjau ꞌgã ꞌga upe."
40,9,29,"Aꞌeramũ Jejui ꞌga opo monou ꞌgã nea are.—Tejerowiat pejemogyramũ je pẽ mamãꞌẽi— ꞌjau ꞌga ꞌgã nupe. Aꞌerauwe futat ꞌgã amãꞌjãu. Aꞌeramũ Jejui ꞌga ꞌjau ꞌgã nupe:—Je momeꞌu kasi pejepe kwe pewara ꞌgã nupe kamẽsĩete ne, jerera muãjeꞌema kamẽsĩete amunawa pype ne— ꞌjau ꞌga ꞌgã nupe. Aꞌere ꞌgã naani. Nuereko katui ꞌgã ꞌga ꞌeawera, ꞌga rera muãina kamẽsĩete peuwara ꞌgã nupe."
40,9,32,Ijeꞌegeꞌema ꞌgaJejui ꞌga wi ꞌgã o ypyrauwe ꞌgã amũ mamaꞌeukwaawa rerekwara ꞌga rerua Jejui ꞌga upe.—Mamaꞌeukwaawa mũ ꞌupa ꞌga pir are. Aꞌeramũ ꞌga ojeꞌegeꞌema akou. Mamaꞌeukwaawa ꞌga nomojeꞌegukari imogou— ꞌjau ꞌgã Jejui ꞌga upe.Aꞌerauwe Jejui ꞌga imoia ꞌga wi.
40,9,33,"Ojewi Jejui ꞌga imoir ire ꞌga ojeꞌega nũ. Aꞌeramũ ꞌga resakara ꞌgã oporesagamũ ꞌga ree ajemogyau.—Niesagi pa jane nanuara Israeu juapyreramũ jareywy pe jepi nũ— ꞌjau ꞌgã ajaupe, oporesagamũ ꞌga ree ajemogyau."
40,9,34,Aꞌere fariseu ꞌgã nuerowiari ꞌga. Aꞌeramũ ꞌgã ꞌjau:—Naani nũꞌũ. Mamaꞌeukwaawa ꞌwyriara jeꞌeg imũ tee ꞌga ꞌga pirewara moiri ꞌga wi nũꞌũ— ꞌjau futatee ꞌgã ꞌgã nupe.
40,9,35,"Jejui ꞌga ajemuaẽma ꞌgã neePe awi Jejui ꞌga awau nũ. Awau ꞌga amunawa moymoyka akou. ꞌGa remimuꞌeramũ ore arakou ꞌga retee te futat. Judeu ꞌgã jatykaaw ipe ꞌga awau ꞌgã muꞌjau ꞌUwarete ꞌga ree:—Pejetywer awi pẽpoiriweramũ Janeruwarete ꞌga pẽtywera moiri pẽ nui. Aꞌeramũ ꞌga pẽ mogyau wemiayuwamũ— ꞌjau ꞌga ꞌgã nupe akou, ꞌgã muꞌjau ꞌUwarete ꞌga ree.Ojeroꞌwu maꞌe ꞌgã ꞌga ikatuꞌoka akou. Kwaiwete ꞌgã jatykai ꞌga ree, ꞌga porogyta renupa. ꞌGã nesakawe Jejui ꞌga ajemuaẽma ꞌgã nee. “Karupaꞌmĩ jareꞌema ꞌjawe ꞌgã jemogyi. Ojejukaweꞌemamũ nanẽ nũ. Worypawamũ ꞌgã ajemogyau. Nitywi futari ꞌgã poara ꞌga amũ”, ꞌjau Jejui ꞌga ojeupe."
40,9,37,"Aꞌeramũ ꞌga ꞌjau wemimuꞌeramũ oree:—Inãinãnĩꞌĩ etee Janeruwarete ꞌga jeꞌega momeꞌwara ꞌgã jemogyi. Aꞌere ꞌã kwaiwete je te ꞌgã jemogyi Janeruwarete ꞌga kwaapeꞌema— ꞌjau ꞌga oree. —Aꞌeramũ ki pẽẽ pejejeꞌega monou Jarejuwarete ꞌga upe aipo are: “Emonouꞌjauꞌjap ejemiayuwa ꞌgã emomeꞌwaramũ kwe pewara ꞌgã nupe”, peꞌje ki ꞌga upe aipo are— ꞌjau Jejui ꞌga oree. —Sãꞌã juowuurana. Omonookara ae mũ tyweꞌemamũ ꞌã ototokapaw ekoete. Nan tee futat nipo ꞌgã ꞌga jeꞌega ojeupe ꞌgã imomeꞌueꞌemamũ ꞌgã pawi etee mamaꞌeukwaawa rapyaw ipe— ꞌjau Jejui ꞌga oree."
40,10,1," Jejui ꞌga wemimuꞌeramũ ore majatykau ojee, tusiramũ ore majatykau ojee. Opãjẽa ꞌga imua ore upe ore moporowykyawamũ.—Tepãjẽa je amono pẽ nupe amutee ꞌgã poaawamũ. Peꞌje pejewau mamaꞌeukwaawa moia erekwara ꞌgã nui. Ojeroꞌwu maꞌe ꞌgã nanẽ pẽẽ ikatuꞌoka nũ— ꞌjau ꞌga oree ikue.  ꞌGa remimonoramũ orepytuna tusi. Simão, Andre, Tiago, Juã, Filipe, Patarumeu, Tome, Mateuramũ je, ajepeja Tiago, Tadeu, ajepeja Simão, Judas. Mĩmeramũ ore Jejui ꞌga remimuꞌeramũ. Simão ꞌga mukũi ꞌga rera. Pedro ꞌga rer irũa. Ajepeja Simão ꞌga rera nanẽ mukũi nũ. Serote ꞌjau ꞌga rer irũa. Andre ꞌga Pedro ꞌga rewirera ꞌga. ꞌga rewirera ꞌga Juãnamũ. Sepeteuramũ ꞌga ruwa ꞌga Juã ꞌga retee. Je Mateuramũ ꞌwyriara upe kaꞌaranũũ pyykareramũ. Ajepeja ꞌga Aufeu ꞌga raꞌyra ꞌga. ꞌga nanẽ mukũi ꞌga rera nũ. Iskariote ꞌga rer irũa. Kũimaꞌe tywera ꞌgã nupe ꞌga monoara ꞌga poromũ. Mĩmeramũ ore Jejui ꞌga remimonoramũ. Series,  Series, "
40,10,5, Wemimuꞌeramũ Jejui ꞌga ꞌjau oree:—Peꞌje pejewau je momeꞌwau kwe pewara ꞌgã nupe. Aꞌere ki judeu ꞌgã nupe etee je momeꞌu pejepe. Judeueꞌema ꞌgã nupe kasi je momeꞌu pejepe ne. Samari ywy pewara ꞌgã nupe nanẽ je momeꞌwaweꞌem nũ. Israeu juapyrera ꞌgã nupe etee futat pejewau morogyta esage momeꞌwau. Sãꞌã karupaꞌmĩ kaꞌjama ujar awi. Nan tee futat Israeu juapyrera ꞌgã jemogyi. Ymã te ꞌgã ypya Jarejuwarete ꞌga jeꞌega renuwi rakue. Aꞌeramũ ꞌgã ꞌga kwaapa katu katu rakue— ꞌjau ꞌga oree. —Aꞌere ꞌawauwara ꞌgã nokwaawi futari ꞌga. ꞌGa remifutara nanẽ ꞌgã ikwaapeꞌema nũ. Aꞌeramũ ꞌgã ajemogyau karupaꞌmĩ kaꞌjama ꞌjawe— ꞌjau Jejui ꞌga oree.
40,10,7,"—“Otywer awi opoit maꞌe ꞌgã Janeruwarete ꞌga omogy wemiayuwamũ. Aꞌeramũ ki pẽẽ pejepoia pejetywer awi”, peꞌje ki pejewau ꞌgã nupe."
40,10,8,"Ojeroꞌwu maꞌe ꞌgã pẽẽ ikatuꞌoka. Amanũ maꞌe ꞌgã pẽẽ imoferapa. Ipitoꞌom maꞌe ꞌgã pẽẽ imokãꞌjãu. Mamaꞌeukwaawa pẽẽ imoia mamaꞌeukwaawa rerekwara ꞌgã nui— ꞌjau Jejui ꞌga oree. —Tepãjẽa je amono pẽ nupe. Aꞌere naje mepyi pejepe tepãjẽa pejejeupe imono are. Aꞌeramũ pẽẽ pejewau ꞌgã katuꞌoka ekoete te futat pejejemogyau. “Je mepy pejepe. Pejekatuꞌokawera pemepy jee”, ꞌjaweꞌem futat pẽẽ ꞌgã nupe— ꞌjau Jejui ꞌga oree."
40,10,9,"—Kaꞌaranũũa kasi peroo ne. Pejekaraemã nanẽ erawaweꞌem nũ. Pejejyrũ, pejepyapaap. Mĩmera miamũ kasi peroo ne. Pejepir arewara etee futar iki peroo. Ywyra nanẽ pẽẽ erawaweꞌem pejepo pe. Ojeupe peporogytaramũ ꞌgã pẽ mojemiꞌwaa. Aipoa esage— ꞌjau Jejui ꞌga oree."
40,10,11,—ꞌGã ꞌwyrarete upe pejewaẽma pejewau pejeseawa rekaa. “Peꞌje pejejua pejesea ꞌau ore pyri” ꞌjara ꞌgã noga pype etee futar iki pejup. Peo kasi kwe pe pejejemogyau ne.
40,10,12,"ꞌGã nog ipe pejewau ki “ꞌAwamũ Janeruwarete ꞌga nepẽ muꞌarasigukari pẽ mogyau”, peꞌje pejewau pejesou ꞌgã nupe. “Arafutar ore Jarejuwarete ꞌga pẽ muekõẽãja pẽ mogya”, peꞌje ki ꞌgã nupe— ꞌjau Jejui ꞌga oree."
40,10,13,"—“Peꞌje pejejua pejepytau oreꞌwyr ipe” ꞌgã ꞌeramũ ki peꞌje ꞌgã nupe: “Aꞌjea futat. Janeruwarete ꞌga akuꞌi muri pẽ nupe, pẽ mopyꞌataꞌwau aꞌjea futat”, peꞌje ki ꞌgã nupe— ꞌjau Jejui ꞌga oree. —“Narafutari ore pẽpyta orojeꞌwyr ipe” ꞌgã ꞌeramũ pẽẽ ꞌjau ꞌgã nupe: “Janeruwarete ꞌga akuꞌia namuraꞌuweri pẽ nupe”, peꞌje ki ꞌgã nupe— ꞌjau Jejui ꞌga oree."
40,10,14,"—Aꞌeramũ nipo pẽẽ pejewau majepeja ꞌgã amũ ꞌwyr ipe nũ. Aꞌeramũ nipo ꞌgã ꞌjau: “Noreporenuwiweri ore Jarejuwarete ꞌga jeꞌeg are”, ꞌjau nipo ꞌgã pẽ nupe. Aꞌeramũ ki peꞌje ꞌgã nupe “Janeruwarete ꞌga ꞌã wemiayuwamũ pefutat numiamũ. Aꞌere ꞌã nepefutari etee ꞌga. Aꞌeramũ nipo ꞌga anure pẽ muꞌarasiga pẽ mogyau”, peꞌje ki ꞌgã nupe— ꞌjau Jejui ꞌga oree uꞌama. —Aꞌeramũ pẽẽ ꞌgã ꞌwyrarete awi pejeꞌjãu pejepyapaawa nupãnupãu ajuee, ꞌyja motototoka jui. “Janeruwarete ꞌga pẽ katuꞌog are ifuewet numiamũ. Aꞌere ꞌã nepefutari etee ꞌga”, peꞌje ki pejepyapaawa nupãu ajuee ꞌgã nupe— ꞌjau Jejui ꞌga oree."
40,10,15,"—Aꞌjea futat je ꞌi. Anure, wowase pẽ majatykaaw ipe nipo Janeruwarete ꞌga Sodom ipewarera ꞌgã nereko tyweretei Gomora pewarera ꞌgã netee. Sodom ipewarera ꞌgã ityweretei Janeruwarete ꞌga upe, Gomora pewarera ꞌga netee rakue. Aꞌeramũ nipo ꞌga ꞌgã nerekou tyweaete ꞌgã tywer are. Aꞌere “noreporenuwiweri ore Jarejuwarete ꞌga jeꞌeg are” ꞌjara ꞌgã Sodom ipewara ꞌgã tywera apyraawi. Aꞌeramũ nipo ꞌga taetu ꞌgã nerekou tyweaete etee te nũ Sodom ipewarera ꞌgã apyraapa— ꞌjau Jejui ꞌga oree."
40,10,16, —Sãꞌã kasurua tajau jarũ pyterimũ isea. Aꞌeramũ ꞌã tajaua iuꞌwau. Nan tee futat pẽẽ. Jarejuwarete ꞌga kwaapareꞌema ꞌgã pyterimũ pese. ꞌGã amũ nipo amaraꞌneramũ akou pẽ nee. Aꞌere ki pẽꞌakwaap pejejemogyau ꞌgã nupe. Pejepotaꞌwaramũ etee futar iki ꞌgã nee— ꞌjau Jejui ꞌga oree.
40,10,17,—Pejeaꞌgu te ki ajee pejejerowiareꞌema ꞌgã nui. ꞌGã amũ nipo pẽ pyyka pẽ nerawau oꞌwyriaꞌri ꞌgã nowase pẽ moporogytaukaa oꞌwyriara upe. Judeu ꞌgã jatykaaw ipe nipo ꞌgã amũ pẽ pyyka pẽ nupãnupãu. Je rerowiaaramũ pẽ nekoramũ nipo ꞌgã pẽ pyygi pẽ nerawau judeueꞌema ꞌgã ꞌwyriara ꞌgã nowase. Oꞌwyriararete ꞌgã nowase pejejerooramũ pẽẽ je ree morogyta esage momeꞌwau ꞌgã nupe. Aꞌeramũ futat nipo oꞌwyriara ꞌgã nowase pẽ nerawarera ꞌgã morogyta esagea pẽẽ imomeꞌu renuwi oꞌwyriara ꞌgã neewe futat— ꞌjau Jejui ꞌga oree.
40,10,19,"—Aꞌere kasi pekyje pejejerooramũ ne. “Maꞌja ꞌjau sipo je tejeꞌega ꞌgã nupe ꞌwei”, peꞌje kasi ne, pejekyjau ne. Janeruwarete ꞌga te pejeꞌegawa amut pẽ nupe peu pẽ nerooramũ— ꞌjau ꞌga oree."
40,10,20,—Napẽẽ tee rũi peporogyta ꞌgã nupe. Pẽnuwarete ꞌga ꞌAgesagea te nipo pẽ mueapyo pẽꞌeaw are— ꞌjau Jejui ꞌga oree.
40,10,21,"—Je rerowiareꞌema ꞌgã nipo wewirera ꞌga miamũ futat omono ꞌgã nupe, ijukaukaa, wewirera ꞌga je rerowiar ire. Waꞌyra ꞌgã miamũ nipo ꞌgã imonou ꞌgã nupe iapisaukaa. ꞌUwa miamũ, oya miamũ ꞌjau nipo ꞌgã imonou iapisaukaa ꞌgã nupe je rerowiaaramũ ꞌgã jemogyramũ— ꞌjau Jejui ꞌga oree. —Je rerowiareꞌema ꞌgã oporomutareꞌemamũ je ree. Aꞌeramũ nipo ꞌgã je rerowiaramũ pẽ nee nanẽ oporomutareꞌemamũ nũ. Aꞌere Janeruwarete ꞌga je rerowiar awi ipoireꞌema ꞌgã nerooi imogyau ojepyri nakwaparimũ ete rũi futat— ꞌjau ꞌga oree."
40,10,23,"—Amunaw ipewara ꞌgã pejejereko tyweramũ, pejekaꞌjama pejewau ꞌgã nui. Ajepeja amunaw ipe pejewau je momeꞌwau. Israeu ywy pypewara amunawa moygeꞌemauwe nipo je ruri tejewya nũ— ꞌjau ꞌga oree."
40,10,24,"—Ojemuꞌe yau maꞌe ꞌgã amuꞌjara ꞌga nuapyraawi futari. Iꞌwyriat maꞌe ꞌgã oꞌwyriara ꞌga nanẽ nuapyraawi nũ. Ojemuꞌe maꞌe ꞌga eꞌi ojeupe: “Tako temuꞌjara ꞌga ꞌjawe ꞌjau kwy”, ꞌjau nipo ꞌga ojeupe. Maꞌeramũ ꞌã je ꞌi pẽ nupe: Je rerowiareꞌema ꞌgã je kurapara te ajemogyau. “Mamaꞌeukwaawa ꞌwyriara jeꞌeg imũ tee ꞌga mamaꞌeukwaawa moia ꞌgã nui”, ꞌjau futatee nipo ꞌgã jee je kurapa ajemogyau. Aꞌeramũ nipo ꞌgã pẽẽ taetu je rerowiaramũ pẽ kurapa— ꞌjau Jejui ꞌga oree."
40,10,26,—Pekyje awi ꞌgã nui. Nomimaꞌuweri futari ae mamaꞌea. Anure te nipo imimipyrera jesaukari katu katu ꞌgã nupe. ꞌAwamũ je jeꞌegi pẽ nupe etee futat. Aꞌere tepeo jejeꞌega momeꞌwau ꞌgã nupe najuejue etee futat ꞌjau— ꞌjau Jejui ꞌga oree. —Pekyje awi pejejee ifuewet maꞌe ꞌgã nui. Pẽ apisi ꞌgã numiamũ. Aꞌere ꞌgã pẽꞌaga nomateepawaꞌuweri. Jarejuwarete ꞌga wi te aꞌjea futat pekyje ete. ꞌGa te aꞌjea futat pẽ mateepap ywawuje futat werowiareꞌemamũ. Pẽꞌaga we futat ꞌga imonou mamaꞌeukwaawa rapyaw ipe— ꞌjau ꞌga oree. —ꞌGa te aꞌjea futat mamaꞌe tywera ojeupe iapoaramũ ae apisi— ꞌjau ꞌga oree.
40,10,29,—Janeruwarete ꞌga te ꞌã pãjẽretea. Aꞌere ꞌga jejuka esagei futari ae ree. Peesak wyraꞌia. Wyraꞌia ꞌã niapoi agawewi. Aꞌetea Janeruwarete ꞌga imanũnamũ wesak ꞌũina. ꞌGa remifutarimũ etee te wyraꞌia imanũi. Ae taetu aje ꞌã ae ate ꞌga upe. Maꞌeramũ ꞌã ꞌga jejukai ae ree taetu— ꞌjau ꞌga imomeꞌwau oree ꞌũina. —Pẽꞌawa we futat ojemojopyrũmap ajemogyau pẽakag are. Aeakag are ijemogya we futat ꞌga okwaapap. “Nojejukai nipo ꞌga ore ree?” peꞌje kasi ne. Naani. Ojejuka futat ꞌga pẽ nee. Aꞌeramũ ki pẽẽ pejekyjaweꞌem pejejereko tyweara ꞌgã nui— ꞌjau ꞌga oree.
40,10,32,"—Pejenosĩ kasi je momeꞌwau ꞌgã nupe ne— ꞌjau ꞌga ꞌgã nupe. —ꞌGã nowase pẽẽ je momeꞌu renosĩeꞌem ire je nanẽ najenosĩ pẽ momeꞌwau nũ. “Je Jejui ꞌga remiayuwamũ je” pẽẽ ꞌeramũ je ywag ipe peoramũ je nanẽ futat ywagipewara ꞌgã nowase aꞌe ꞌgã nupe nũ: “Koromũ noko jeremiayuwa ꞌgã ꞌja”, ꞌjau nipo je pẽ nupe ywag ipe peoramũ, ywagipewara ꞌgã nowase pẽ momeꞌwau enosõueꞌem ꞌgã nupe— ꞌjau Jejui ꞌga oree. —“Je naJejui ꞌga remiayuwa rũi” ꞌjaramũ je ywag ipe peoramũ pẽẽ ꞌjawerimũ etee futat nipo je pẽ nenosõu pẽ momeꞌwau Tejuwarete ꞌga rowase: “Najeremiayuwa ꞌga rũi noko ꞌagamũ”, ꞌjau nipo je pẽ nupe pẽ momeꞌwau ꞌga rowase. Aꞌeramũ je aipo ꞌjarera ꞌgã monou muku tejewi— ꞌjau ꞌga oree."
40,10,34," —“Jarejuwarete ꞌga remimurera ꞌga rur ire nipo ore jamuepawi”, peꞌje kasi ne. Naani. Je ree taetu nipo pejamue pejejemogyau— ꞌjau ꞌga oree."
40,10,35,—Kũimaꞌe ꞌga amũ nipo je rerowiaa. Aꞌere nipo ꞌga raꞌyra naje rerowiari. Aꞌeramũ nipo ꞌgã ajamueu je ree. Kũjã ẽẽ mũ nipo je rerowiaa. Aꞌere nipo ẽẽ raꞌyra ẽẽ naje rerowiari. Ẽẽ raꞌytatya nanẽ nipo je rerowiareꞌema nũ. Aꞌeramũ nipo aipo ꞌgã je rerowiaara ẽẽ mueu je ree. Amumẽ je rerowiaara ꞌgã pytuna ꞌgã we futat nipo ꞌgã nerekou tyweaete je ree. Je rerowiaara ꞌgã nereko tyweara ꞌgã ꞌgã pytuna futat— ꞌjau Jejui ꞌga oree.
40,10,37,"—Pẽporomutat ꞌã pẽẽ pejepytuna ꞌgã nee. Aꞌeramũ pẽẽ mamaꞌe apou ꞌgã makuꞌiu. Aꞌere je ꞌi ꞌawamũ pẽ nupe: Jeremiayuwamũ pejejekoweramũ ki pẽporomutat je ree, pejepytuna ꞌgã nee pejeporomutara apyraapa. Pejejuw are, pejey are, pejejaꞌyr are. Mĩmera ꞌgã nee pejeporomutara apyraapa. Je ree pejeporomutaramũ ki mamaꞌe apou jeremifutar imũ etee je muorypawamũ. “Ereapo awi nanuara ki sa”, ꞌjau nipo pẽpytuna ꞌgã pẽ nupe. Aꞌere kasi eremojerowiat ꞌgã ne. Jejeꞌeg imũ etee futat pẽẽ iapou. Kasi aꞌe pe pẽẽ najeremiayuwa rũi ne— ꞌjau ꞌga oree. —Anure nipo ꞌgã pẽ nereko tyweretei je ree, pẽ apisau je ree. Aꞌeramũ futat nipo pẽẽ mũ je rerowiar awi pejepoia. Aꞌere pẽẽ je rerowiar awi opoit maꞌeramũ najeremiayuwa rũi pejemogy. Jeremiayuwamũ pejejekoweramũ jeremifutara etee futat pẽẽ iapou, pejekyjaweꞌem ꞌgã pejejereko tywer awi. “Tene ꞌgã je jukai kwy. Napoiraꞌuweri je Jejui ꞌga rerowiar awi”, ꞌjau etee ki pẽẽ— ꞌjau ꞌga oree. —“Najemanũweri je Jejui ꞌga momeꞌu are” ꞌjara ꞌgã nooaꞌuweri futari ywag ipe Jarejuwarete ꞌga pyri. “Je naapoaꞌuweri futari mamaꞌea Jejui ꞌga remifutar imũ” ꞌjara nanẽ awaweꞌem ywag ipe Jarejuwarete ꞌga pyri nũ— ꞌjau Jejui ꞌga oree. —Aꞌere “tene ꞌgã je jukai kwy. Napoiraꞌuweri je ꞌga rerowiar awi” ꞌjara ꞌgã oi futari ywag ipe, Jarejuwarete ꞌga pyri— ꞌjau Jejui ꞌga oree."
40,10,40,"—“Peꞌje pejewau je momeꞌwau kwe pewara ꞌgã nupe”, aꞌe ako je pẽ nupe ko. Aꞌjea futat je ꞌi: Je rerowiaramũ pẽ nereko esageara ꞌgã je nanẽ je rereko esage nũ. Je rereko esageara ꞌgã je muarera ꞌga nanẽ wereko esage nũ."
40,10,41,"Ojeupe ꞌga amũ waẽmamũ nipo ꞌgã ꞌjau: “Janeruwarete ꞌga ꞌga mut janee, ojee jane muꞌjawamũ. Maꞌeramũ ꞌã oreporenuwiweramũ ꞌga jeꞌeg are”, ꞌjau nipo ꞌgã. “Torojejuka esage ꞌga ree nanẽ ꞌjau nũ”, ꞌjau nipo ꞌgã. Aꞌjea futat je ꞌi: Anure nipo Janeruwarete ꞌga ojeꞌeg are moromuꞌjarera ꞌgã mepyi. ꞌGa ree ojejuka esage maꞌe ꞌgã nanẽ ꞌga omepy nũ, moromuꞌjarera ꞌga repy ꞌjawe etee futat. Ojeupe ꞌga amũ waẽm ire nipo ꞌgã amũ ꞌjau: “Koromũ esage maꞌe ꞌga. Maꞌeramũ ꞌã ore jejuka esagei ꞌga ree”, ꞌjau nipo ꞌgã. Aꞌjea futat je ꞌi: Anure nipo Janeruwarete ꞌga esage maꞌe ꞌgã mepyi. Aꞌeramũ ꞌga esage maꞌe ꞌgã nee ojejuka esage maꞌe ꞌgã nanẽ imepyau nũ, esage maꞌe ꞌgã nepy ꞌjawe etee futat nũ— ꞌjau Jejui ꞌga oree."
40,10,42,"—Aꞌjea futat je ꞌi: Anure nipo Janeruwarete ꞌga je rerowiaara ꞌgã nereko esageara ꞌgã mepyi. ꞌYroꞌysaga etee agawewi nipo ꞌgã imonou je rerowiaara ꞌga amũ upe, iꞌyuwei maꞌeramũ. Aꞌetea Janeruwarete ꞌga ꞌyroꞌysaga monoara ꞌgã mepyau ꞌga upe imonoawer are— ꞌjau ꞌga oree, kwe pe omomeꞌwawamũ ꞌga ore monoi.Aꞌeramũ ore arawau kwe pe ꞌga momeꞌwau oropytuna judeu ꞌgã nupe."
40,11,1,Ojewi ꞌga remimuꞌe ꞌgã orauwe Jejui ꞌga awau ipyriuꞌiwara ꞌgã muꞌjau ꞌUwarete ꞌga ree.
40,11,2,Aꞌe pype Juã Batista ꞌga remiayuwa ꞌgã amũ ꞌua owaẽma Jejui ꞌga upe. Juã Batista ꞌga remiayuwa ꞌgã Jejui ꞌga remiapofera momeꞌwau ꞌga upe moromunepawa pype ꞌga renaw ipe rakue. Aꞌeramũ Juã ꞌga ꞌgã amũ monou ꞌgã moporonuwukaa ee Jejui ꞌga upe:—“Ene te Jarejuwarete ꞌga remimurera? ꞌGa amũ te raꞌu nũ?” peꞌje ki pejewau ꞌga upe jee— ꞌjau ꞌga wemiayuwa ꞌgã nupe.
40,11,4,Aꞌeramũ Jejui ꞌga ꞌjau ꞌgã nupe:—Peꞌje pejewau pejejemiesagera momeꞌwau ꞌga upe.
40,11,5,"“Eaeꞌema ꞌgã ꞌga amamãꞌẽ akou. Iteu maꞌe ꞌgã ꞌga amafuꞌam. Ipitoꞌom maꞌe ꞌgã ꞌga imokãꞌjãu. Iapyaeꞌema ꞌgã ꞌga imuapyau. Amanũ maꞌe ꞌgã ꞌga imoferapa. Iporiayꞌi maꞌe ꞌgã nupe ꞌga morogyta esage momeꞌwau akou” peꞌje ki, jeremiapofera momeꞌwau ꞌga upe."
40,11,6,"“Je rerowiar awi ipoireꞌema ꞌgã nikuꞌipawi futari ajemogyau”, eꞌi ꞌga enee ko, peꞌje ki ꞌga upe— ꞌjau Jejui ꞌga ꞌgã nupe."
40,11,7,"Ojewi Juã ꞌga remiayuwa ꞌgã o ypyrauwe Jejui ꞌga oporonupa Juã ꞌga rekwawer are ojepyriwara ꞌgã nupe.—Amunaweꞌem ipe pejewau te maran peesak ꞌga raiꞌi? Maꞌja ꞌjawe te ꞌga raiꞌi? Sãꞌã juowa ywytua erojetyjetyga erekoa. Nan te ꞌga rekoi raiꞌi? Naani te raꞌu nũ?— ꞌjau ꞌga ꞌgã nupe. —Nanarũi futat ꞌga rekoi— ꞌjau ꞌga ꞌgã nupe. —Najuejue etee futat ꞌga rekoi ojeꞌegawer imũ etee futat ꞌga ojeꞌega ꞌgã nupe aiꞌi, wesakara ꞌgã nupe aiꞌi. “Pejetywer awi pẽpoiriweramũ Kuꞌjywa ꞌga imoiri pẽ nui”, ꞌjau pãwẽ pãwẽ etee futat ꞌga akou ꞌgã nupe. Kũimaꞌeeteete ꞌgã nupe, akotee maꞌe ꞌgã nupe ꞌjau ꞌga akou ꞌga momeꞌwau ꞌgã nupe aiꞌi— ꞌjau Jejui ꞌga ꞌgã nupe."
40,11,10,"Ymã te ꞌã Janeruwarete ꞌga kaꞌarana kwasiarukari Juã ꞌga ree inuga rakue. “Koromũ jejeꞌega momeꞌwara ꞌga”, ꞌjau ꞌga ꞌã ikwasiarukaa inuga ꞌgã nupe rakue— ꞌjau Jejui ꞌga imomeꞌwau ꞌgã nupe. —“Tomono ꞌga ene renunewe ꞌjau, kwe pewara ꞌgã muꞌjau ene ree ꞌjau, ene rura futarukaa ꞌgã nupe ꞌjau”, ꞌjau ꞌga inuga ikwasiaa kaꞌaran are rakue— ꞌjau Jejui ꞌga ꞌgã nupe."
40,11,11,"—Aeypy ꞌgã porogytafera wesageramũ agawewi. Aꞌere Juã ꞌga porogytafera te ꞌgã porogytafera resage apyraawi Jarejuwarete ꞌga upe. Aꞌere ꞌawamũ je rerowiaara ꞌgã te Juã ꞌga porogytafera apyraawi. Imuꞌepyreꞌema ꞌgã agawewi ꞌã. Aꞌetea ꞌgã ꞌga maꞌe apyraapa Jarejuwarete ꞌga upe— ꞌjau Jejui ꞌga ꞌgã nupe imomeꞌwau. —Juã ꞌga raꞌne ꞌã ꞌgã muꞌjau Jarejuwarete ꞌga ree rakue. “Pejetywer awi pẽpoiriweramũ Janeruwarete ꞌga pẽtywera moiri pẽ nui, pẽ mogyau wemiayuwamũ”, ꞌjau ꞌã Juã ꞌga ꞌgã nupe rakue. ꞌAwamũ ꞌã je nanẽ aipo ꞌjau pẽ nupe nũ— ꞌjau Jejui ꞌga ꞌũina ꞌgã nupe. —Aꞌeramũ kwaiwete itywet maꞌe ꞌgã orejeꞌega rerowiaa. ꞌGã kuꞌia ꞌgã nerekou. “Arowiat je ꞌgã jeꞌega. Aꞌeramũ Janeruwarete ꞌga jetywera moia je wi, je mogou wemiayuwamũ. Tene ꞌga rerowiareꞌema ꞌgã je rereko tyweretei kwy. Napoiri futari je ꞌga rerowiar awi”, ꞌjau nipo ꞌgã akuꞌiramũ ajemogyau— ꞌjau Jejui ꞌga ꞌgã nupe. —Ymã we te ꞌã Janeruwarete ꞌga jeꞌega momeꞌwarera ꞌgã Moisesi ꞌga retee imomeꞌui pẽ nupe rakue. “Anure nipo Janeruwarete ꞌga wemimurama ꞌga muri, ꞌga mogou ꞌwyriaramũ ae upe. Otywer awi opoit maꞌe ꞌgã nipo ꞌga imogyau wemiayuwamũ”, ꞌjau ꞌgã nakue. Juã ꞌga nanẽ Janeruwarete ꞌga remimureramũ je momeꞌwau pẽ nupe raiꞌi nũ. Series,  Ymã te Janeruwarete ꞌga jeꞌega momeꞌwara ꞌgã amũ ꞌi rakue: “Anure nipo Eliasi ꞌga ꞌjawewaramũ raꞌne ijesaukari pẽ nupe. ꞌGa rewiri etee nipo ajee Janeruwarete ꞌga remimura ꞌga jesaukari”, ꞌjau ꞌgã ikwasiaa ee rakue. Aꞌeramũ je ee iparuerowiariwet maꞌeramũ pẽ mueapyou ꞌgã jeꞌeg are. Juã ꞌga futat Eliasi ꞌga ꞌjawewara. Aꞌeramũ ꞌga ꞌua Jarejuwarete ꞌga remimuramamũ je renune aiꞌi."
40,11,15,Ee pejejeapyoweramũ ki peapyaka katu jejeꞌeg are— ꞌjau Jejui ꞌga ꞌgã nupe.
40,11,16,"16,17 —Maꞌja ꞌjawe te ꞌawauwaramũ pẽẽ?— ꞌjau ꞌga ꞌgã nupe. —Kunumĩarũeꞌema ꞌjawe futat pẽẽ. Sãꞌã kunumĩa. “Soo jarejerokyau ꞌjau” ꞌeramũ, “Naani. Najeataweretei je”, ꞌjau etee ꞌã ajaupe. “Peꞌje ajee sajeawotee ꞌũ”, ꞌjau ꞌã kunumĩa ajaupe nũ. “Najejeawoteeweri futari je”, aꞌe ako je ko, ꞌjau ete ꞌã kunumĩa ajaupe. Nan tee futat pẽẽ."
40,11,18,"Juã Batista ꞌga ꞌã ojemiꞌwareꞌema akou Jarejuwarete ꞌga upe oporogytau rakue. Aꞌeramũ ꞌã pẽẽ “mamaꞌeukwaawa ꞌga wereko opir are raꞌe”, ꞌjau ꞌã pẽẽ ꞌga upe, ꞌga jemiꞌwareꞌemamũ rakue— ꞌjau Jejui ꞌga ꞌgã nupe."
40,11,19,"—Aꞌere ꞌã je ruri Juã ꞌga rewiri nũ. Je ꞌã tekou teojereꞌemamũ tejemiꞌwaa Jarejuwarete ꞌga upe teporogytau. Aꞌeramũ ꞌã pẽẽ “Emiꞌuu ꞌã ꞌga raꞌe”, ꞌjau etee jee nũ— ꞌjau ꞌga ꞌgã nupe. —“Itywet maꞌe ꞌgã jekotyꞌaawa ꞌga raꞌe, ꞌwyriararete upe kaꞌaranũũ pyykara ꞌgã jekotyꞌaawa ꞌga raꞌe”, ꞌjau etee ꞌã pẽẽ jee nũ— ꞌjau ꞌga ꞌgã nupe. —Kunumĩ ꞌjawe pẽẽ. Juã ꞌga ree raꞌne ꞌã pẽẽ pejeporomutareꞌemamũ raiꞌi. ꞌAwamũ ꞌã pẽẽ je ree nanẽ pejeporomutareꞌemamũ nũ— ꞌjau Jejui ꞌga ꞌgã nupe. —Kunumĩ ꞌjawe ꞌã pejemogy. Jarejuwarete ꞌga jeꞌeg imũ mamaꞌea jane iaporamũ nipo jane pyriwara ꞌgã ꞌi janee: “Aꞌjea futat. Janeruwarete ꞌga ꞌã iꞌakwaap. Sãꞌã ꞌga remiayuwa ꞌgã neko esagea”, ꞌjau nipo ꞌgã janee, janereko esage resag ire— ꞌjau ꞌga ꞌgã nupe uꞌama."
40,11,20,Aꞌeramũ Jejui ꞌga ojeꞌega moywyrafena wemiapofera resakara ꞌgã nupe. ꞌGã ꞌwyr ipe agawewi Jejui ꞌga aeremiapoeꞌema apou ꞌgã nowase. Aꞌetea ꞌgã nopoiri futari otywer awi. Aꞌeramũ Jejui ꞌga ojeꞌega moywyrafena ꞌgã nupe:
40,11,21,"—Aꞌe je ki ꞌei. Naje moporomutarukari te ꞌã pejepe aꞌi kũi. Pẽporiayꞌi ꞌã pejejemogyau numiamũ aꞌi kũi. Korasĩ pewaramũ, Pesaita pewaramũ. Mĩmer ipewaramũ ꞌã pẽporiayꞌi pejejemogyau numiamũ. Pẽꞌwyr ipe ako je Jarejuwarete ꞌga momeꞌui tekou pẽ nupe ikue numiamũ. Ojeroꞌwu maꞌe ꞌgã katuꞌoka ako tekou pẽ neape ikue numiamũ. Aꞌere ako nepẽporenuwiweri jejeꞌeg are ikue. Nepẽpoiriweri ako pejetywer awi ikue. Pejetywera retee ako pẽẽ ikue. Tiro pe ꞌgã katuꞌog ire amunipo ꞌã peuwara ꞌgã poiri otywer awi rakue. Sidom ipe. Mĩmer imũ ꞌgã katuꞌog ire amunipo ꞌã peuwara ꞌgã poiri futari otywer awi rakue. Tanimuga amunipo ꞌã ꞌgã wereko wapyteꞌrarimũ otywer awi opoira resaukaawamũ. Aꞌere ako je ꞌau agawewi iapoi tekou pẽꞌwyr ipe ikue. Aꞌetea ako nepepoiri pejetywer awi ikue— ꞌjau Jejui ꞌga ꞌgã nupe, wemiapofera resakarera ꞌgã pyu ojeꞌega magwamagwapa. —Aꞌeramũ nipo Janeruwarete ꞌga pẽ majatykaawa ꞌara rupi Tiro pewara ꞌgã majatykau wowase. Aꞌeramũ nipo ꞌga ꞌgã nerekou tyweaete. Sidom ipewarera ꞌgã nanẽ nipo ꞌga erekou tyweaete nũ. ꞌGã tywer are wejue nipo ꞌga ꞌgã nerekou tyweaete etee. Aꞌere nipo ꞌga pẽẽ te pẽ nereko tyweretei kwaiwete. Pẽẽ te ꞌã neperowiari ꞌga, ꞌga pãjẽ resakareramũ miamũ— ꞌjau Jejui ꞌga ꞌgã nupe."
40,11,23,"—Pẽporiayꞌi pejejemogyau numiamũ, aꞌe je ꞌã pẽ nupe, Kafanaũ pewaramũ nanẽ nũ. “Ore Kafanaũ pewaramũ oreresage”, peꞌje numiamũ. “Aꞌeramũ ore arawau ywag ipe”, peꞌje pejejaupe numiamũ. Aꞌere je ꞌi pẽ nupe: Mamaꞌeukwaawa rapyaw ipe oo maꞌeramũ futat pẽẽ, aꞌe je ꞌã pẽ nupe— ꞌjau Jejui ꞌga Kafanaũ pewarera ꞌgã nupe. —Nepepoiri te ꞌã pejetywer awi. Aꞌeramũ pẽẽ pejewau mamaꞌeukwaawa rapyaw ipe futat— ꞌjau Jejui ꞌga ꞌgã nupe. —Pẽ neape futat je ako pẽnemiapoeꞌema apou tekou aiꞌi. Aꞌere ako nepẽpoiriweri pejetywer awi ikue. Sodom ipe iapo re amunipo ꞌã peuwara ꞌgã poiri otywer awi rakue. Aꞌeramũ amunipo ꞌã ꞌgã ꞌwyra ateepaweꞌemamũ futat rakue. ꞌUpa we futat amunipo ꞌã ꞌgã ꞌwyra ꞌawamũ miamũ futat— ꞌjau Jejui ꞌga ꞌgã nupe. —Wowase pẽ majatykaaw ipe nipo Janeruwarete ꞌga pẽ nereko tyweretei te futat kwaiwete Sodom ipewarera ꞌgã nereko tywera apyraapa— ꞌjau ꞌga ojeꞌega moywyrafena Kafanaũ pewara ꞌgã nupe."
40,11,25,Aꞌere Jejui ꞌga ꞌjau ꞌUwarete ꞌga upe:—Kiapiꞌni. Ene ꞌã mamaꞌe jararetea. Ene ꞌã ywag ipewara mamaꞌe jara. Ywy pewara jara nanẽ ꞌã ene nũ. Ene te ꞌã mamaꞌe jararetea. Naiꞌakwaap maꞌe ꞌgã etee rũi ꞌã eremueapyo jejeꞌeg are. Akotee maꞌe ꞌgã naꞌne ꞌã eremueapyo ee nũ. Iꞌakwaap maꞌe ꞌgã jẽmĩ ꞌã ene imueapyoweꞌem ee. Ejemifutar imũ etee futat ꞌã ene akotee maꞌe ꞌgã mueapyo ee. Nanuara futat te ꞌã erefutat rakue— ꞌjau ꞌga ojeꞌega ꞌUwarete ꞌga upe.
40,11,27,Aꞌeramũ ꞌga ꞌjau ojepyriwara ꞌgã nupe nũ:—Jeruwarete ꞌga je muꞌakwaap mamaꞌe are ikue. Maꞌeramũ je ꞌã ikwaawi— ꞌjau ꞌga ꞌgã nupe imomeꞌwau. —Jeruwarete ꞌga je kwaap katu katu futat. Nitywi ꞌgã amũ je kwaaparamũ. Jeruwarete ꞌga etee te je kwaap. Je ꞌã Tejuwa ꞌga akwaap katu katu futat. Aꞌere ꞌgã nitywi amũ je ꞌjawewara Jeruwa ꞌga kwaapa katu katuara ꞌgã amũ— ꞌjau Jejui ꞌga ꞌgã nupe. —Maꞌeramũ je ꞌã tejemipyyrũmera ꞌgã muꞌei Tejuwarete ꞌga ree. Aꞌeramũ ꞌgã aꞌeramũ ꞌga kwaapa je pyri— ꞌjau ꞌga ꞌgã nupe.
40,11,28,Aꞌeramũ Jejui ꞌga ꞌjau ojepyriwara ꞌgã nupe nũ:—Peꞌje pejejua jee jejeꞌega renupawamũ je pyri. Tejerowiar ire je jejuka esagei pẽ nee. Pẽẽ mũ mamaꞌe poyjuu rupiara ꞌjawe. Sãꞌã ae mamaꞌe poyjuu upiaramũ. Nan tee futat pẽfuakapawamũ. Pejepyꞌaꞌwyramũ pejejemogyau mamaꞌe are. Aꞌeramũ pẽẽ pejefuakapawamũ pejejemogyau. Tejerowiar ire je jejukai pẽ nee. Aꞌeramũ nipo pejepyꞌaꞌwyreꞌemamũ mamaꞌe are pejejemogyau— ꞌjau Jejui ꞌga ꞌgã nupe. —Pejemuꞌe je ree. Jejeꞌeg are nanẽ pejejemuꞌjau nũ. Je te ꞌã ajemuaẽm pẽ nee. Jeporopoariwet je tekou pẽ nee. Je ree pejejemuꞌe re nipo pẽẽ pejepyꞌaꞌwyreꞌemamũ mamaꞌe are pejejemogyau. Naayi futari jejeꞌega renuwa. Ay futat numiamũ. Je futat apoat pẽẽ mamaꞌe apo are tejeꞌeg imũ futat. Aꞌeramũ ayeꞌema ꞌjawe akou pẽ nupe. Jejeꞌega renuw ire nipo pẽẽ pejekuꞌiramũ pejejemogyau— ꞌjau Jejui ꞌga ꞌgã nupe.
40,12,1, Morowykyeꞌema mũ rupi Jejui ꞌga awau juowuurana ko pyterimũ akou. ꞌGa rewiri oo maꞌe ꞌgã opyꞌarayparamũ ajemogyau. Aꞌeramũ ꞌgã aꞌỹja paꞌwau erawau opo pe. Aꞌeramũ ꞌgã ipeꞌoka iꞌwau.
40,12,2,"ꞌGã nesakawe fariseu ꞌgã amũ ꞌjau Jejui ꞌga upe:—Kuu. Emãꞌẽ ꞌgã nee ki sa. Eneremiayuwa ꞌgã opoꞌo aꞌỹja iꞌwau raꞌe ki sa. “Noporowykyaꞌuweri ae morowykyeꞌema rupi”, eꞌi nãꞌã Moisesi ꞌga jepi reꞌã. Juowuuran aꞌỹja poꞌoa aeporowykya futat. Ymã te ꞌã Moisesi ꞌga ꞌi rakue: “Peporowyky kasi morowykyeꞌema rupi ne”, ꞌjau ꞌga ꞌã rakue aꞌi kũi— ꞌjau ꞌgã Jejui ꞌga upe."
40,12,3,Aꞌeramũ Jejui ꞌga ꞌjau ꞌgã nupe:—Maꞌja te Davi ꞌga wapo rakue? Nepemogytai nipo kaꞌarana ꞌga remiapofer are? Ymã te ꞌã ꞌga pyꞌarayparamũ opytuna ꞌgã netee akou rakue.
40,12,5,—Morowykyeꞌema rupi mainana nanẽ oporowykyau nũ. Nepemogytai nipo Moisesi ꞌga remikwasiarera kaꞌarana mainana ꞌgã porowyky are ki sa? Morowykyeꞌema mũ magwamagwapa ꞌgã wyra rapyau Jarejuwarete ꞌga upe. Aꞌere ꞌgã amũ “Iro peporowyky morowykyeꞌema rupi pejejupa” neꞌi ꞌgã ꞌgã nupe— ꞌjau Jejui ꞌga ꞌgã nupe.
40,12,6,"—Aꞌjea futat je ꞌi: Esage futat Janeruwarete ꞌga mogytaawa. Esage futat ꞌga mogytaawa pype ꞌgã nemiapofera— ꞌjau ꞌga ꞌgã nupe. —Aꞌere ꞌawamũ je rekoi. Aꞌeramũ jejeꞌega renuwa wesageramũ futat ꞌga mogytaawa pype ꞌgã nemiapofera apyraapa— ꞌjau Jejui ꞌga ꞌgã nupe. —Ymã Janeruwarete ꞌga ojeꞌega kwasiarukari Oseja ꞌga upe rakue: “Je upe mamaꞌe mura esage futat jee. Aꞌere pejejuee pẽpotaꞌwa esagea etee esageramũ jee. Nafutari je tejeupe pẽnemimurera, pejejuee pejepotaꞌwa esageꞌem ire”, ꞌjau ꞌga ikwasiarukaa rakue. Nepẽneapyoi nipo pẽẽ ꞌga remikwasiarer are pejejemogyau ki sa. Ee pejejeapyo re amunipo ꞌã “Niaꞌwyri pẽnemiapofera” nepeꞌjei ꞌgã nupe, aꞌỹja poꞌwara ꞌgã nupe. Nuapoi futari ꞌgã mamaꞌe tywera— ꞌjau Jejui ꞌga ꞌgã nupe. —Je ꞌã pẽnekiꞌyraretea, Jarejuwarete ꞌga remimurera. Aꞌeramũ je ꞌjau pẽ nupe: “Je ꞌã morowykyeꞌema jara”. Aꞌeramũ je tee pẽ muꞌjau morowykyeꞌema rupi pẽnemiapoeꞌem are— ꞌjau ꞌga ꞌgã nupe."
40,12,9, ꞌGã nupe oporogytapaw ire Jejui ꞌga awau osou judeu ꞌgã jatykaaw ipe.
40,12,10,"Aꞌe pe ipoteu maꞌe ꞌga wapyka ꞌũina. Aꞌeramũ Jejui ꞌga ree iporomutareꞌema ꞌgã ꞌjau ajaupe:—ꞌAwamũ morowykyeꞌema. Maran sipo ꞌga ꞌawamũ ipoteu maꞌe ꞌga rerekoi nũ?— ꞌjau ꞌgã ajaupe. —ꞌGa po katuꞌogamũ ki saꞌe ꞌga upe: “Nuenuwi futari ꞌga Moisesi ꞌga porogytafera raꞌe”, saꞌe ki ꞌga upe aꞌi kũi— ꞌjau ꞌgã ꞌupa ajaupe.Aꞌeramũ ꞌgã ꞌjau Jejui ꞌga upe:—Esageay te Moisesi ꞌga remikwasiarer imũ ae katuꞌoga morowykyeꞌema rupi enee?— ꞌjau ꞌgã ꞌga upe."
40,12,11,Aꞌeramũ Jejui ꞌga ꞌjau ꞌgã nupe:—Pejejeymawa ywy kwara pype iꞌaramũ sipo nepenuẽmi ywy kwar awi morowykyeꞌema rupi? Morowykyeꞌema rupi agawewi nipo iꞌari ywy kwara pype pẽ nui. Aꞌetea nipo penuẽm futat jui morowykyeꞌema rupi. Nepeejaraꞌuweri ywy kwara pype imỹina— ꞌjau ꞌga ꞌgã nupe.
40,12,13,Aꞌeramũ ꞌga ꞌjau ipoteu maꞌe ꞌga upe:—Epo epopyo— ꞌjau ꞌga ꞌga upe.Aꞌerauwe futat ꞌga opo popywau. Aꞌeramũ futat ꞌga po ojekatuꞌoka ꞌga po owajara ꞌjawe etee futat.
40,12,14,Aꞌe resakawe fariseu ꞌgã awau ũꞌjãu jui. Morowykyeꞌema rupi ꞌga katuꞌogamũ ꞌgã amaraꞌneramũ Jejui ꞌga ree. Aꞌeramũ ꞌgã afuewereteteramũ ꞌga ree.—Maran te jane Jejui ꞌga rerekoi? Jemime te raꞌu jane ꞌga jukai nũ?— ꞌjau ꞌgã ajaupe.
40,12,15,Janeruwarete ꞌga remipyyrũmet“Fariseu ꞌgã ifuewerete te ene ree” ꞌe renupawe Jejui ꞌga awau jui. Kwaiwete ꞌgã awau ꞌga rupi. Aꞌeramũ ꞌga ojeroꞌwu maꞌe ꞌgã katuꞌokapap.
40,12,16,ꞌGã katuꞌog ire ꞌga ꞌjau ꞌgã nupe:—Je momeꞌu kasi pejepe ꞌgã nupe ne— ꞌjau ꞌga ꞌgã nupe.
40,12,17,Ymã te Janeruwarete ꞌga ojeꞌega momeꞌwara ꞌga upe kaꞌarana kwasiarukari Jejui ꞌga ree rakue. Aꞌeramũ Jejui ꞌga mamaꞌe apou Isai ꞌga remikwasiarer imũ etee futat rakue.
40,12,18,"“Koromũ je upe oporowyky maꞌe ꞌga, jeremipyyrũmera ꞌga. Jeremifutararete ꞌga. Aꞌeramũ je tekuꞌiramũ tekou ꞌga ree.Teꞌagesagea je amono ꞌga upe ꞌga rerekwaramũ. Aꞌeramũ nipo ꞌga jepãjẽ mũ etee futat mamaꞌe apou akou.Ywy pewara ꞌgã nupe nipo ꞌga jeremiaporama momeꞌwau akou.‘Otywer awi opoit maꞌe ꞌgã nipo ꞌga imogyau wemiayuwamũ’, ꞌjau ꞌga ꞌgã nupe najuejue etee."
40,12,19,Nimaraꞌnei ꞌga ae ree. Aꞌeramũ ꞌga ojeꞌegayaweꞌem.Wafukaiteꞌema ꞌga kwe pewara ꞌgã nupe. Ojee etee ꞌga ojerowiaraipeꞌema.
40,12,20,"Ajemuaẽm te ꞌga ae ree. Ojeroꞌwu maꞌe ꞌgã nee ꞌga opotaꞌwaramũ.Ikuꞌipap maꞌe ꞌgã nee ꞌga ojejukau esage. Aꞌeramũ ꞌgã akuꞌiramũ ajemogyau nũ.Afuakaramũ ꞌga ꞌgã nee. ‘Jeruwarete ꞌga ojeꞌega pẽ nupe’, ꞌjau ꞌga ꞌgã nupe, ꞌga jeꞌega ꞌgã erowiareꞌemauwe.Aꞌeramũ nipo ꞌgã ꞌga jeꞌega rerowiaa ajemogyau."
40,12,21,"ꞌGa ree nipo judeueꞌema ꞌgã jemogypyygi. ‘Anure nipo ꞌga jane katuꞌogi Jarejuwarete ꞌga upe’, ꞌjau nipo ꞌgã ajaupe”,ꞌjau Isai ꞌga ikwasiaa Jejui ꞌga ree rakue. Aꞌeramũ Jejui ꞌga mamaꞌe apou ꞌga remikwasiarer imũ etee futat."
40,12,22," Anure ꞌgã amũ mamaꞌeukwaawa rerekwara ꞌga rerua Jejui ꞌga upe. ꞌGã nemierurera ꞌga nojeꞌegi futari. Mamaꞌeukwaawa ꞌga mojeꞌegukareꞌema ꞌga mogou. Mamaꞌe resagukareꞌema nanẽ ꞌga upe nũ. Aꞌeramũ ꞌgã ꞌga rerua Jejui ꞌga upe. Aꞌerauwe Jejui ꞌga ꞌga katuꞌoka, mamaꞌeukwaawa moia ꞌga wi. Aꞌerauwe ikatuꞌogipyrera ꞌga jeꞌegi ꞌgã nupe. Mamaꞌe resaka nanẽ ꞌga akou nũ."
40,12,23,Aꞌe resakarera ꞌgã oporesagamũ ajemogyau Jejui ꞌga ree.—Tỹỹ. Okatuꞌok ꞌga ꞌga raꞌe— ꞌjau ꞌgã ajaupe. —Janeruwarete ꞌga remimurera ꞌga te ꞌũi? Janeremiapesagera ꞌga te ꞌagamũ ꞌũi?— ꞌjau ꞌgã ajaupe.
40,12,24,"Aꞌe renupawe fariseu ꞌgã ꞌjau ꞌgã nupe:—Mamaꞌeukwaawa ꞌwyriara jeꞌeg imũ te ꞌga ꞌga pirewara moiri ꞌga wi— ꞌjau ꞌgã ꞌgã nupe. —PesepuMamaꞌeukwaawa ꞌwyriara rera mukũi tapyꞌỹja jeꞌeg imũ. Satanasi ꞌjawamũ, Pesepu ꞌjau nũ. pãjẽ mũ etee ꞌga imoiri ꞌga wi— ꞌjau ꞌgã ꞌgã nupe."
40,12,25,"ꞌGã ꞌeawera kwaapawe Jejui ꞌga ꞌjau ꞌgã nupe:—ꞌGã amũ nipo ojoꞌoka oywy pype ajamueu— ꞌjau ꞌga ꞌgã nupe. —Maran sipo ꞌgã amũ aꞌeramũ ojoꞌoka oywy pype ajamueu. Ajaupi etee futat ajuapisaupap, ojomateepapa ajaupi etee futat— ꞌjau Jejui ꞌga uꞌama oporogytau ꞌgã nupe. —Maran sipo aꞌeramũ majepeja amunaw ipewara ꞌgã ojoꞌoka ajaupi tee futat ajuapisawamũ— ꞌjau Jejui ꞌga ꞌgã nupe uꞌama."
40,12,26,—Nan iapo re amunipo ꞌã mamaꞌeukwaawa remiayuwa ijomateepawi ajaupi etee futat— ꞌjau Jejui ꞌga ꞌgã nupe.
40,12,27,"—“Pesepu pãjẽ mũ ꞌga mamaꞌeukwaawa peꞌai ꞌgã nui”, peꞌje ako jee ko. Aꞌeramũ je ꞌjau pẽ nupe: Maꞌja pãjẽ mũ ajee pẽnemiayuwa ꞌgã mamaꞌeukwaawa moiri ꞌgã nui jepi? NaJarejuwarete ꞌga pãjẽ mũ rũi nipo ꞌgã imoiri ꞌgã nui jepi?— ꞌjau ꞌga ꞌgã nupe."
40,12,29,"—Ose sipo munaꞌywa ifuakat maꞌe ꞌga rog ipe, ꞌoga jara ꞌga fareꞌemamũ? Naani. Nosei futari. Ifuakat maꞌe ꞌga far ire etee isei ꞌga rog ipe, ꞌga karaemã pojekau ꞌga wi— ꞌjau Jejui ꞌga ꞌgã nupe. —Mamaꞌeukwaawa ꞌwyriara ifuakat maꞌe ꞌjawe. Ipãjẽ futat numiamũ. Aꞌere Janeruwarete ꞌga te pãjẽretea, mamaꞌeukwaawa ꞌwyriara pãjẽ apyraap. Maꞌeramũ ꞌã ae Jarejuwarete ꞌga pãjẽ mũ etee mamaꞌeukwaawa moiri ꞌgã nui— ꞌjau Jejui ꞌga ꞌgã nupe."
40,12,30,—Je ree iporomutareꞌema ꞌgã najeremiayuwa rũi— ꞌjau Jejui ꞌga ꞌgã nupe. —Jeporowyky are je poareꞌema ꞌgã nanẽ naje upe rũi oporowyky. Mamaꞌeukwaawa upe te ꞌgã porowykyi— ꞌjau Jejui ꞌga ꞌgã nupe.
40,12,31,"—Maꞌeramũ ꞌã je ꞌi pẽ nupe: Janeruwarete ꞌga pẽtywera omoit pẽ nui, jui pẽpoiriweramũ, je ꞌi pẽ nupe. Aꞌere ꞌga nomoiri futari Uꞌagesage kuraparamũ pẽtywera pẽ nui— ꞌjau Jejui ꞌga ꞌgã nupe. —Pẽẽ mũ nipo je kurapa agawewi pejejemogyau. Aꞌetea nipo Janeruwarete ꞌga pẽtywera moiri pẽ nui, ojeupe peporogytaramũ. Aꞌere ꞌga Uꞌagesage kuraw ire pẽtywera nomoiri futari pẽ nui. Jarejuwarete ꞌga ꞌAgesage pãjẽ mũ etee je mamaꞌeukwaawa moiri ꞌga wi. “Pesepu pãjẽ mũ te ꞌga mamaꞌeukwaawa moiri ꞌga wi” ꞌjaramũ pẽẽ Jarejuwarete ꞌga ꞌAgesage kuraparamũ. Aꞌeramũ nipo Janeruwarete ꞌga pẽtywera moireꞌema pẽ nui. ꞌAwamũ miamũ ꞌga namoiri futari pẽtywera pẽ nui. Anure nanẽ nipo ꞌga imoireꞌema Uꞌagesage kuraparamũ pẽ nui nũ— ꞌjau Jejui ꞌga ꞌgã nupe."
40,12,33,"—Yꞌwa ꞌywa ꞌjawe pẽẽ. Yꞌwa ꞌyp katurama iꞌa katuram tãmẽjẽ futat. Yꞌwa ꞌyw aꞌwyreꞌema oꞌywa ꞌjawe etee futat niꞌaaꞌwyri. Aꞌeramũ ki pẽẽ yꞌwa katurama resag ire ꞌjau jupe: “ꞌAgamũ ꞌywa katurama. Sãꞌã iꞌa katurama tãmẽjẽ”, ꞌjau ki pẽẽ jupe. Aꞌere pẽẽ yꞌwa aꞌwyreꞌema resag ire ki ꞌjau tãmẽjẽ jupe: “ꞌAgamũ ꞌywa aꞌwyreꞌema. Sãꞌã iꞌa aꞌwyreꞌema”, ꞌjau tãmẽjẽ pẽẽ jupe esaka— ꞌjau ꞌga ꞌgã nupe."
40,12,34,"34,35 —Esage maꞌe ꞌjawe futat pejemogy numiamũ. Aꞌere pẽtywet futat pejejemogyau— ꞌjau ꞌga ꞌgã nupe. —Maran sipo ajee nanuaramũ pejemogy esage maꞌe ꞌjawe pejejeꞌega? Naesage maꞌe arũi futat pẽẽ. Esage maꞌe ꞌgã eaꞌat mamaꞌe esage are etee futat. Aꞌeramũ ꞌgã mamaꞌe esage are etee futat oporogytau. Iaꞌwyreꞌema ꞌgã eaꞌat mamaꞌe tywer are etee futat. Aꞌeramũ mamaꞌe tywer are etee futat ꞌgã oporogytau— ꞌjau Jejui ꞌga ꞌgã nupe."
40,12,36,—Pẽẽ mũ nipo pejejeꞌega ekoete pejejemogyau. Aꞌeramũ je ꞌjau pẽ nupe: Anure wowase pẽ majatykaaw ipe nipo Janeruwarete ꞌga ꞌi pẽ nupe: “Maꞌeramũ te erejeꞌeg ekoete ekou rakue?” ꞌga ꞌi pẽ nupe.
40,12,38," Aꞌeramũ Moisesi ꞌga remikwasiarer are moromuꞌjara ꞌgã ojeꞌega ꞌga upe, fariseu ꞌgã netee:—Oreremiapoeꞌema eapo amũ oree. Taruesak ꞌjau— ꞌjau ꞌgã ꞌga upe."
40,12,39,"Aꞌeramũ Jejui ꞌga ꞌjau ꞌgã nupe:—ꞌAwauwaramũ miamũ ꞌã nepẽaꞌwyri futari pejejemogyau ꞌga upe. “Oreremiapoeꞌema eapo amũ oree”, peꞌje ꞌã jee numiamũ. Aꞌere je naapoaꞌuweri mamaꞌea pẽ nupe pẽnemiesagamũ. Juna ꞌga ree etee je pẽ mueaꞌari pẽ mogyau— ꞌjau Jejui ꞌga ꞌgã nupe. —Sãꞌã ipira Juna ꞌga mokona rakue. Aꞌeramũ ꞌga ꞌã muapyt osea ipira reweg ipe rakue. Nan tee futat nipo pẽnekiꞌyramũ je seri muapyr etee ywy pe, ꞌgã tejuka re— ꞌjau Jejui ꞌga ꞌgã nupe."
40,12,41,"—Ymã te ꞌã Juna ꞌga rekoi Jarejuwarete ꞌga jeꞌega momeꞌwaramũ rakue. Aꞌeramũ ꞌã Janeruwarete ꞌga ꞌga monou ojemomeꞌwaukaa Ninewa pewara ꞌgã nupe rakue. “Kwe pe ekwap je momeꞌwau Ninewa pewara ꞌgã nupe”, ꞌjau ꞌga ꞌã ꞌga upe rakue. Ipira amun ire te ꞌã Juna ꞌga awau Jarejuwarete ꞌga momeꞌwau Ninewa pewara ꞌgã nupe rakue. Juna ꞌga jeꞌega renupawe peuwara ꞌgã opoia otywer awi rakue. Aꞌeramũ nipo ꞌgã ꞌjau pẽ nupe: “Norokwaawi futari ore Kuꞌjywa ꞌga ikue. Aꞌetea ore orojeupe Juna ꞌga ꞌga momeꞌu ypyrauwe oropoit orotywer awi ikue”, ꞌjau nipo ꞌgã pẽ nupe, Jarejuwarete ꞌga rowase pẽ majatykaaw ipe— ꞌjau Jejui ꞌga ꞌgã nupe. —Juna ꞌga aꞌjea futat esage maꞌea rakue. Aꞌere ꞌã je te esage maꞌea Juna ꞌga apyraapa. Aꞌetea ꞌã naje rerowiari pejepe pejejemogyau— ꞌjau Jejui ꞌga ꞌgã nupe."
40,12,42,"—Janeruwarete ꞌga rowase pẽ majatykaaw ipe nipo Sepa ywy pewara ꞌwyriara ẽẽ nanẽ nipo ꞌjau pẽ nupe: “NaKuꞌjywa kĩã remiayuwa rũi agawewi je ikue. Aꞌetea je ojot muku awi Sarumãu kĩã jeꞌega renupa ikue. Sarumãu kĩã iꞌakwaawa agawewi kĩã ikue”, ꞌjau nipo ẽẽ pẽ nupe. Aꞌeramũ je ꞌjau pẽ nupe: Aꞌjea futat Sarumãu ꞌga iꞌakwaap maꞌea rakue. Aꞌere ꞌã je te iꞌakwaawete maꞌea je rekoi. Maꞌeramũ gatu nipo ꞌã naje rerowiari pejepe, aꞌe je ꞌã pẽ nupe— ꞌjau Jejui ꞌga ꞌgã nupe."
40,12,43,"43,44 Aꞌeramũ Jejui ꞌga ꞌjau ꞌgã nupe nũ:—Pẽ nui omoir ire nipo mamaꞌeukwaawa ioi ywy akỹmeꞌema rupi opytaawa mũ rekaa akou. Aꞌeramũ nipo opytaawa mũ resakeꞌemawe ꞌjau ojeupe etee futat nũ: “Maran te ꞌã nooi tejekwawer ipe etee futat tejewya nũ ꞌi?” ꞌjau nipo ojeupe. Aꞌeramũ nipo ojewya ꞌua werekwarera ꞌga resaka. Erekwarera ꞌwyriar amuteeramũ nipo akoweꞌem ee. Ijekatuꞌoguu tuwamũ."
40,12,45,Aꞌeramũ nipo opytuna majatykau awau. Sete nipo opytuna rerua. Aꞌea te nipo itywerete. Aꞌeramũ te nipo erekwarera ꞌga teꞌarareteramũ— ꞌjau Jejui ꞌga ꞌgã nupe imomeꞌwau. —Nan tee pẽẽ. Jejeꞌega rerowiareꞌemamũ pẽtywet pejejemogyau jee— ꞌjau ꞌga ꞌgã nupe.
40,12,46," ꞌGa porogyta pype Jejui ꞌga y ẽẽ ꞌua, ꞌga rewirera ꞌgã netee. Ukupepewara ꞌgã nupe owaẽma.—Toroporogyta Jejui kĩã upe ꞌjau— ꞌjau ẽẽ ꞌgã amũ nupe."
40,12,47,"Aꞌeramũ ꞌga amũ ꞌjau Jejui ꞌga upe:—Eney ẽẽ ꞌut owaẽma enerewirera ꞌgã netee janee. “Toroporogyta kĩã upe ꞌjau”, eꞌi ẽẽ oree— ꞌjau ꞌga Jejui ꞌga upe.Aipo ojeupe ꞌeramũ Jejui ꞌga ꞌjau ꞌga upe:—Aꞌjea— ꞌjau ꞌga ꞌga upe."
40,12,48,Aꞌeramũ Jejui ꞌga ꞌjau ojepyriwara ꞌgã nupe:—Maranuaramũ te pẽẽ jey ꞌjawe jee? Maranuaramũ te pẽẽ jerewirera ꞌgã ꞌjawe jee?— ꞌjau ꞌga ꞌgã nupe.
40,13,1, Aipo ꞌara rupiwewe futat Jejui ꞌga uẽma ꞌog awi awau wapyka ypia remeꞌyꞌwarimũ. Ajatyka maꞌe ꞌgã nupe oporogytau.
40,13,2,"Aꞌeramũ kwaiwete ꞌgã ꞌua ajatykau ꞌga ree. Aꞌeramũ ꞌga awau uꞌaa wapyka yaruu pype. Aꞌeramũ ꞌga yaruu pype uꞌar ire ꞌgã oporogytau ojee ajatyka maꞌe ꞌgã nupe, mamaꞌe mũ momeꞌwau ꞌgã nupe, ꞌgã muꞌjau ꞌUwarete ꞌga ree. ꞌGa renupara ꞌgã ꞌupa ꞌyisiga pype.—Kũimaꞌe ꞌga amũ akou oko pe juowuuran aꞌỹja momopoa."
40,13,4,Aꞌeramũ aꞌỹja mũ uꞌaa pe pe ꞌga wi. Aꞌere ꞌga imomopor ire wyraꞌi ruri iꞌwau etee ꞌga wi.
40,13,5,Amumera uꞌaa ywy aꞌwyreꞌema pype ꞌga wi. Kwaiwete ita. Aꞌeramũ ꞌyja otyweꞌemamũ jupe. ꞌYi tyweꞌria te. Jaruete futat opopoa numiamũ. Aꞌere nooi apoa kwe pe. Aꞌeramũ kwaraya imomỹijaga etee. Ita rakuwa ijukau etee.
40,13,7,Amumera aꞌỹja uꞌaa juemy pype. Aꞌeramũ jua imoteu etee ꞌga wi. Aꞌeramũ jawaiwa iapisau etee.
40,13,8,Amumera aꞌỹja te ajee uꞌat ywy katurama pype. Aꞌeramũ opopoa. Aꞌeramũ ywy esage pype uꞌat maꞌefera te uꞌaramũ kwaiwete. Ajepeja ꞌywaꞌaa sẽg iꞌaa. Ajepeja ꞌywaꞌaa sesẽta iꞌaa. Ajepeja ꞌywaꞌaa trĩta iꞌaa— ꞌjau Jejui ꞌga imomeꞌwau ꞌgã nupe.
40,13,9,—Ee pejejeapyoweramũ ki peapyaka katu jejeꞌeg are— ꞌjau Jejui ꞌga ꞌgã nupe.
40,13,10,"Oporogytapaw ire ꞌga uẽma yaruu awi nũ. Aꞌeramũ ore ꞌga remimuꞌeramũ ꞌga rerowyka, oroporonupa ee ꞌga upe:—Maꞌeramũ te ereporogyta sigaty etee te ꞌgã nupe? Maꞌeramũ ene ꞌgã muꞌjau morogytau etee ki ꞌei?— ꞌjau ore ꞌga upe."
40,13,11,"Aꞌeramũ Jejui ꞌga ꞌjau oree:—Tejuwarete ꞌga jeꞌeg imũ futat je ruri pẽ muꞌjau ꞌga ree. ꞌAwamũ Jeruwa ꞌga pẽ mogyi wemiayuwamũ jejeꞌega renupa katu katuaramũ, aꞌe je ꞌã pẽ nupe— ꞌjau ꞌga oree. —Aꞌere je porogytai sigaty etee te pẽ muꞌjau ee. Kasi aꞌe pe tesirũmera ꞌgã we ikwaawi erujewi ne, aꞌe je— ꞌjau Jejui ꞌga oree."
40,13,12,—Jejeꞌeg are eapyowet maꞌeramũ Janeruwarete ꞌga pẽ mueapyoi ee. Aꞌere ꞌga jejeꞌeg are eapyowereꞌema ꞌgã namueapyoi ee. Ee ꞌgã neapyoweramũ etee te ꞌga ꞌgã mueapyoi ee— ꞌjau ꞌga oree. —Aꞌere ee eapyowereꞌema ꞌgã ꞌgã amuꞌeawera mokaꞌjamawi etee.
40,13,13,Jejeꞌeg are eapyowereꞌema ꞌgã wanup futat jejeꞌega numiamũ. Aꞌere ꞌgã naeapyoi futari ee. Amãꞌjãu agawewi ꞌgã jeremiapofer are. Aꞌetea ꞌgã naeapyoi ee. Maꞌeramũ je ꞌã morogytau etee imomeꞌui pẽ nupe pẽ muꞌjawamũ. Imomeꞌu katu re ꞌgã neapyo ekoeteramũ ajemogyau ee ne— ꞌjau Jejui ꞌga oree.
40,13,14,"—Ymã te Janeruwarete ꞌga kaꞌarana kwasiarukari ꞌgã nee Isai ꞌga upe rakue:“Jejeꞌeg are nipo ꞌgã apyakai agawewi ajemogyau. Aꞌetea nipo ꞌgã naeapyoi ee.Amãꞌjãu nipo ꞌgã mamaꞌe are. Aꞌere nipo ꞌgã nuesakatui. Uꞌakwaaweꞌemamũ nipo ꞌgã ee. Wapya rawopytyma ete nipo ꞌgã jui. Wapymĩãu ete nipo ꞌgã jui nanẽ nũ. ‘Kasi janereapyoramũ ee ne’, ꞌjau nipo ꞌgã.Ee weapyo re amunipo ꞌã ꞌgã poiri futari otywer awi. Aꞌeramũ amunipo ꞌã je ꞌgã katuꞌogi ꞌgã tywer awi”,ꞌjau Janeruwarete ꞌga ojeꞌega kwasiarukaa ꞌgã nupe rakue— ꞌjau Jejui ꞌga wemimuꞌeramũ oree."
40,13,16,"—ꞌGã amũ nipo naeapyoweri futari jejeꞌeg are. Aꞌeramũ ꞌgã weapyoeꞌemamũ futat ajemogyau ee. Aꞌere ꞌã naꞌgã ꞌjawe rũi te pẽẽ. Pẽneapyowet te pẽẽ jejeꞌeg are pejejemogyau. Aꞌeramũ pẽẽ pejejeapyoramũ pejejemogyau ee. Aꞌeramũ pẽẽ aꞌeramũ pejekuꞌiramũ pejejemogyau ee. Janeypy ꞌgã ꞌã iporesagiwet futat jeremiapo are rakue numiamũ. Janeruwarete ꞌga jeꞌega momeꞌwara ꞌgã, amumera ꞌga remiayuwa ꞌgã. Mĩmera ꞌgã iporesagiwet ee rakue numiamũ. Iporenuwiwet jejeꞌeg are rakue numiamũ. Aꞌere ꞌã ꞌgã manũi erujewi je rureꞌemauwe rakue— ꞌjau Jejui ꞌga oree."
40,13,18,—Peapyaka ki jejeꞌeg are. Tamueapyo pẽẽ tejeꞌeg are ꞌjau— ꞌjau ꞌga oree.
40,13,19,"—Sãꞌã yꞌwa aꞌỹja. Nan tee futat Janeruwarete ꞌga jeꞌega. Aꞌỹja mũ nipo ꞌã uꞌaa pe pe ꞌga wi. Aꞌea nipo ꞌã wyraꞌia ꞌua iꞌwau etee ꞌga wi. Nan tee futat nipo Janeruwarete ꞌga jeꞌega renupara ꞌgã amũ. ꞌGa jeꞌega renuwi futari numiamũ. Aꞌere nipo ꞌgã naeapyoi ee. Aꞌeramũ mamaꞌeukwaawa ꞌwyriara ꞌua erowiarukareꞌema ꞌgã nupe: “Perowiar awi”, ꞌjau ꞌua ꞌgã nupe. Aꞌeramũ futat ꞌgã momoirukaa je rerowiar awi— ꞌjau Jejui ꞌga oree."
40,13,20,"—Sãꞌã yꞌwa aꞌỹja mũ ꞌara ywy aꞌwyreꞌema pype ipopora numiamũ. Aꞌere nitywi apoa. Aꞌeramũ ꞌã opapapa etee. Nan tee futat nipo ꞌgã amũ je rerowiaraiwi etee. Kamẽsĩete nipo ꞌgã je rerowiari. Aꞌere ꞌgã poiri kamẽsĩete je rerowiar awi nũ. Ojeupe mamaꞌeay jesaukarauwe nipo ꞌgã opoia je wi. Aꞌere nipo amumera ꞌgã “Iro ererowiat aipoa?” ꞌjau nipo ꞌgã ꞌua ꞌgã nupe, ꞌgã nerekou tyweaete je rerowiar are. Aꞌerauwe nipo ꞌgã poiri je rerowiar awi je upe oporogyta awi. “Niaꞌwyri ꞌga porogyta raꞌe”, ojeupe ꞌerauwe nipo ꞌgã poiri je wi— ꞌjau Jejui ꞌga oree ore mueapyou ee."
40,13,23,"—Sãꞌã yꞌwa aꞌỹja ywy katurama pype uꞌat maꞌea. Aꞌea nipo awau waranupa uꞌaramũ. Nan tee futat Kuꞌjywa ꞌga jeꞌega renupara ꞌgã neapyoramũ ajemogyau ee. Wagoꞌoramũ miamũ ꞌgã nopoiraꞌuweri futari je rerowiar awi. Ojemogypyyka etee futat nipo ꞌgã ajemogyau je ree. Janeruwarete ꞌga pãjẽ mũ etee futat nipo mamaꞌe esage apou ajemogyau. Sãꞌã ywy katurama pype uꞌat maꞌe ꞌara. Aꞌeramũ ꞌã uꞌaramũ kwaiwete. Ajepeja ꞌywaꞌaa sẽg iꞌaa. Aꞌere ajepeja ꞌywaꞌaa sesẽta iꞌaa. Ajepeja ꞌywaꞌaa trĩta iꞌaa. Nan tee futat jejeꞌega renupara ꞌgã mamaꞌe esage apoi Jarejuwarete ꞌga remifutar imũ etee futat— ꞌjau Jejui ꞌga oree, ore mueapyou ee."
40,13,24,Aꞌeramũ Jejui ꞌga mamaꞌe mũ momeꞌwau ꞌgã nupe najuejue etee futat nũ:—Mamaꞌe mũ je amomeꞌu pẽ nupe. Jarejuwarete ꞌga rowase pẽ majatykaaw are je pẽ muꞌei— ꞌjau ꞌga ꞌgã nupe.—Kũimaꞌe ꞌga amũ akou juowuu raꞌỹja tyma oko pe.
40,13,25,"Aꞌere ypytun imũ, ꞌga seramũ, ꞌga ree iporomutareꞌema ꞌga ruri juowuunana raꞌỹja tyma juowuu raꞌỹja põꞌõ me ꞌga wi. Aꞌere ꞌga itym ire awau jui nũ. Aꞌeramũ opopoa waranupa awau. Ajuꞌjajuꞌjawe futat numiamũ. Iꞌywa nanẽ nũ ajuꞌjajuꞌjawe etee futat. Aꞌere iꞌa oteei ajaui. Aꞌeramũ ꞌgã iꞌaramũ tãmẽjẽ esaka. Aꞌeramũ ko jara ꞌga remiayuwa ꞌgã ꞌjau ꞌga upe: “Juowuunana nipo eretym eko pype raiꞌi ki sa. Maꞌeramũ nãꞌã ipopori eewe reꞌã”, ꞌjau ꞌgã ꞌga upe— ꞌjau Jejui ꞌga imomeꞌwau ꞌgã nupe. —Aꞌeramũ ko jara ꞌga ꞌjau ꞌgã nupe: “Je ree iporomutareꞌema ꞌga nipo aꞌỹja werut ityma jeko pe raiꞌi. ‘Tamoteꞌat ꞌga koa ꞌjau’ eꞌi nipo ꞌga jee raiꞌi”, ꞌjau ꞌga ꞌgã nupe.—Aꞌeramũ ꞌga remiayuwa ꞌgã ꞌjau ꞌga upe: “Juowuunana jui ipoꞌoa te erefutat?” ꞌjau nipo ꞌgã ꞌga upe."
40,13,29,"—Aꞌere ꞌga ꞌi etee ꞌgã nupe: “Naani. Pepoꞌo awi. Kasi aꞌe pe pemososok eewe te ne. Tene ijuwamũ raꞌne. Aꞌere tamũꞌẽukat ajaui imonookara ꞌgã nupe ꞌjau. ‘Pemũꞌẽ raꞌne juowuunana jui. Aꞌeramũ pẽẽ imonoꞌoga, ikuꞌafaa, erawau iapyau. Iapy re pẽẽ juowuurete monooka erawau ejaa yrũ pype’ taꞌe ꞌgã nupe ꞌjau”, ꞌjau ko jara ꞌga wemiayuwa ꞌgã nupe— ꞌjau Jejui ꞌga imomeꞌwau ꞌgã nupe."
40,13,31," 31,32 Imomeꞌupaw ire Jejui ꞌga mamaꞌe mũ momeꞌwau ꞌgã nupe nũ, ꞌgã muꞌjau Jarejuwarete ꞌga remiayuwa ꞌgã nee:—Sãꞌã yꞌwaꞌỹiꞌĩꞌĩa, mostarda ꞌjawa. Aꞌeramũ ꞌã ae ityma. Aꞌeramũ ꞌã opopoa awau oꞌywuuramũ. Aꞌeramũ ꞌã wyraꞌia ajaꞌyrapyau akã are, waity mogyau ee— ꞌjau Jejui ꞌga uꞌama ꞌgã nupe.Aipo Jejui ꞌga ꞌea wemiayuwa jemomytunawama upe ꞌga ꞌi poromũ. ꞌAwamũ ꞌga rerowiaara ꞌgã inãinãnĩꞌĩ etee. Aꞌere ꞌgã anure kwaiwete ꞌgã jemomytuni nipo ajemogyau. Series, "
40,13,33,"Aꞌeramũ ꞌga mamaꞌe mũ momeꞌwau ꞌgã nupe, ꞌgã muꞌjau ee nũ:—Sãꞌã kũjã uꞌi mojerawa. Aꞌeramũ ꞌã imojopypeawa monou ipype. Inãinãnĩꞌĩ etee agawewi ꞌã imonou ipype. Aꞌetea ꞌã awua— ꞌjau Jejui ꞌga ꞌgã nupe uꞌama.Aipo Jejui ꞌga ꞌea nanẽ wemiayuwa jemomytunawama upe ꞌga ꞌi poromũ."
40,13,34,Mamaꞌe mũ ꞌga omomeꞌu ꞌgã nupe ꞌgã muꞌjawamũ nũ. Mamaꞌe mũ momeꞌueꞌem ire amunipo ꞌã ꞌga nimuꞌjawi futari.
40,13,35,"Ymã te ꞌã Janeruwarete ꞌga kaꞌarana kwasiarukari ee ꞌga amũ upe rakue:“Mamaꞌe mũ je amomeꞌu ꞌgã nupe Tejuwarete ꞌga ree ꞌgã muꞌjawamũ.Ywy apoeꞌemauwe ꞌgã naeapyoi ee. Aꞌeramũ je ꞌgã mueapyou ee”,ꞌjau ꞌga ikwasiaa Jejui ꞌga ree rakue. Aꞌeramũ Jejui ꞌga morogyta momeꞌwau ꞌgã nupe, ee ꞌgã muꞌjawamũ, ꞌga remikwasiarer imũ etee futat."
40,13,36,"Jejui ꞌga ꞌgã mueapyoawetꞌGã nupe oporogytapaw ire Jejui ꞌga awau ꞌgã nui. Awau osou ꞌog ipe nũ. ꞌGa remiayuwamũ nanẽ ore arawau orosou ꞌga rupi nũ. Aꞌeramũ ore ꞌjau ꞌga upe:—Ore mueapyo ape eporogyta are, juowuu pype opopot maꞌe are— ꞌjau ore ꞌga upe."
40,13,37,"Aꞌeramũ Jejui ꞌga ꞌjau oree:—Sãꞌã ae aꞌỹja esage tyma. Nan tee futat je, Jarejuwarete ꞌga remimureramũ."
40,13,38,"ꞌAwa ywya ko ꞌjawewara. Je rerowiaara ꞌgã aꞌỹi esagea ꞌjawewara. Je rerowiareꞌema ꞌgã aꞌỹi esage pype opopot maꞌe ꞌjawewara. Mamaꞌeukwaawa ꞌwyriara remiayuwa futat aipo ꞌgã.  Je ree iporomutareꞌema ꞌgã mamaꞌeukwaawa ꞌwyriara futat. Aꞌeramũ mamaꞌeukwaawa ꞌwyriara je rerowiareꞌema ꞌgã mokwasiꞌwau jeremiayuwa ꞌgã pype. Anure nipo je Jarejuwarete ꞌga rowase pẽ majatykaramũ, Jarejuwarete ꞌga remimureramũ ywagipewara ꞌgã monou kwe pe mamaꞌe tywera apoara ꞌgã monoꞌogukaa. Ojomotywerukaarera ꞌgã neewe nipo je ꞌgã monoꞌogukaa ꞌgã nupe, mamaꞌeukwaawa rapyawa pype ꞌgã momopoawamũ."
40,13,42,Tata rakuwa pype futat nipo ꞌgã awau ajemogyau. Eukwere nipo ꞌgã jemogyi waemamũ. Waꞌjykãjamũ nipo ꞌgã ajemogyau ay upe— ꞌjau ꞌga oree imomeꞌwau.
40,13,43,"—Janeruwarete ꞌga remiayuwa ꞌgã etee te ywagipewara ꞌgã weroo ywag ipe ꞌgã mogyau Jarejuwarete ꞌga pyri. Aꞌeramũ nipo ꞌgã najuejue etee ꞌga remiayuwa ꞌgã nesaka, ꞌga pyri ꞌgã jemogyramũ. Aꞌeramũ nipo ꞌgã nesakara ꞌgã ꞌjau: “Aꞌjea futat ꞌgã jemogyi Kuꞌjywa ꞌga remiayuwamũ”, ꞌjau nipo ꞌgã ꞌgã nesakawe— ꞌjau Jejui ꞌga oree, ore mueapyou ee.—Ee pejejeapyoweramũ ki peapyaka katu jejeꞌeg are— ꞌjau Jejui ꞌga oree."
40,13,44,"Aꞌeramũ Jejui ꞌga mamaꞌe mũ momeꞌwau oree nũ:—Sãꞌã ꞌga amũ mamaꞌe epy mũ resaga ywy pype. Aꞌeramũ nipo esakarera ꞌga ꞌjau ojeupe: “Kuu. Ymã te sipo ꞌã ꞌga amũ imimi imỹina rakue. ꞌAwa pa je ywy amut tejee kwy”, ꞌjau ꞌga ojeupe etee futat. “Aꞌeramũ jemaꞌea futat imimipyrera ꞌjau kwy”, ꞌjau nipo ꞌga ojeupe. Aꞌeramũ ꞌga imỹina gatu raꞌne. Aꞌeramũ nipo ꞌga awau okaraemã meꞌega kaꞌaranũũ are. Aꞌeramũ nipo ꞌga kaꞌaranũũ rerawau ywy jara ꞌga upe, ojeupe imuawamũ. Nan tee futat pẽẽ. Jarejuwarete ꞌga remiayuwamũ pejejemogyweramũ pẽẽ pejepoia pejejemifutar imũ mamaꞌe apo awi— ꞌjau Jejui ꞌga oree."
40,13,45,"45,46 Aꞌeramũ ꞌga mamaꞌe mũ momeꞌwau oree nũ:—Jarejuwarete ꞌga remiayuwamũ ae rekoa ita epy ꞌjawe. Sãꞌã ita muara ꞌga ita epy resaga. Esakawe nipo ꞌga ꞌjau ojeupe: “Koa je afutat”, ꞌjau nipo ꞌga ojeupe. Aꞌeramũ nipo ꞌga okaraemã meꞌega ita epy muawamũ— ꞌjau Jejui ꞌga oree. —Nan tee futat pẽẽ. Jarejuwarete ꞌga remiayuwamũ pejejemogyweramũ pẽẽ pejepoia pejejemifutar imũ etee mamaꞌe apo awi— ꞌjau Jejui ꞌga oree. Series, "
40,13,47,"Aꞌeramũ ꞌga mamaꞌe mũ momeꞌwau oree nũ:—Jarejuwarete ꞌga rowase pẽ majatykaaw are je pẽ muꞌei— ꞌjau ꞌga oree. —Taityuu momoara ꞌgã ꞌã taityuu monou imomoa ꞌy pe. Ipype kwaiwete pira jejag ire ꞌã, ꞌgã imatãu imua nũ. Aꞌeramũ nipo ꞌgã ipira renũꞌjãu jui. Pira esagea etee nipo ꞌgã imonou yrũ pype. Pira aꞌwyreꞌema nipo ꞌgã imomopoa etee."
40,13,49,"Nan tee futat Janeruwarete ꞌga rowase pẽ majatykaaw ipe ywagipewara ꞌgã oi mamaꞌe tywera apoara ꞌgã peꞌau esage maꞌe ꞌgã nui, ꞌgã mojoꞌoka ꞌgã monou mamaꞌeukwaawa rapyaw ipe. Tata rakuwa pype futat nipo ꞌgã oi ajemogyau akuekuewamũ. Aya nipo ꞌgã maema ꞌgã naꞌjywa mokãina ꞌgã mogyau— ꞌjau ꞌga oree imomeꞌwau."
40,13,51,Aꞌeramũ ꞌga oporonupa ee oree:—Pẽneapyo te pejejeupe jeremimomeꞌu are raꞌe?— ꞌjau ꞌga oree.—Orereapyo ore ee arajemogyau— ꞌjau ore ꞌga upe.
40,13,52,"Aꞌeramũ Jejui ꞌga ꞌjau oree:—Pejejeupe jeremimomeꞌufer are pejejeapyoramũ pejejemogyau pejemuꞌjara ꞌgã ꞌjawe etee futat. Jarejuwarete ꞌga remikwasiarukarer are pejamuꞌjaramũ nipo pẽẽ. Ymã we te ꞌã pẽneapyo Jarejuwarete ꞌga jeꞌeg are rakue. Aꞌere ꞌã ꞌawamũ pẽneapyo jejeꞌeg are nũ. Aꞌeramũ nipo pẽẽ ꞌgã muꞌearũmũ ꞌga jeꞌeg ymaner are, jejeꞌega reewe— ꞌjau ꞌga oree. —Karaemã jara ꞌjawe pẽẽ pejejemogyau. Sãꞌã karaemã jara ꞌga okaraemã rerekoa. Iymanera ꞌga nuetygi futari. Okaraemã momytuna erekou ipyu. Mamaꞌe pyaua nanẽ ꞌga ꞌã erekou nũ. Nan tee futat pẽẽ. Pẽneapyo jejeꞌeg are. Jarejuwarete ꞌga jeꞌeg ymaner are nanẽ ꞌã pejejeapyoramũ pejejemogyau nũ— ꞌjau Jejui ꞌga oree."
40,13,53," Morogyta momeꞌupaw ire Jejui ꞌga awau uẽma amunaw awi. Ojeꞌwyr ipe ꞌga awau, Nasare pe ꞌga awau opytawaipa. Peu wekwaw ipe ꞌga peuwara ꞌgã muꞌjau judeu ꞌgã jatykaaw ipe. Aꞌeramũ peuwara ꞌgã ajemogyau oporesagamũ ꞌga ree:—Awỹja te ꞌga amuꞌakwaap mamaꞌe are nũꞌũ? Maꞌja pãjẽ mũ sipo ꞌga aeremiapoeꞌema apoi?— ꞌjau ꞌgã ajaupe."
40,13,55,"—Maꞌeramũ sipo ꞌga jane muꞌei mamaꞌe are? NaMoisesi ꞌga remikwasiarer are moromuꞌjara ꞌga raꞌyra rũi agawewi ꞌga. Aꞌetea ꞌga ꞌã ifuewet jane muꞌe are. Aꞌere jane nienuwi ꞌga porogytaa— ꞌjau ꞌgã ꞌga upe. —ꞌYjepana pinara ꞌga raꞌyra ꞌga te ꞌã. Mari ẽẽ te ꞌã ꞌga ya. ꞌga, Jose ꞌga, Simão ꞌga, ꞌga. Mĩmera ꞌgã ꞌã ꞌga rewirera."
40,13,57,Nuerowiari futari ꞌgã ꞌga.Aꞌere Jejui ꞌga ꞌi ꞌgã nupe:—Sãꞌã Janeruwarete ꞌga jeꞌega momeꞌwara ꞌgã oa kwe pe ꞌga jeꞌega momeꞌua. Aꞌeramũ ꞌã kwe pewara ꞌgã jẽmĩ ꞌgã jeꞌega rerowiaa. Aꞌere ꞌã ꞌgã ꞌwyr ipewara ꞌgã jẽmĩ nuerowiari ꞌgã. ꞌGã pytuna ꞌgã miamũ ꞌã ꞌga rerowiareꞌema ajemogyau— ꞌjau Jejui ꞌga ojeꞌwyr ipewara ꞌgã nupe. —Nan tee futat ajee ꞌã kwe pewara ꞌgã jẽmĩ je rerowiari. Aꞌere ꞌã jeꞌwyr ipewaramũ jẽmĩ naje rerowiari pejepe pejejemogyau— ꞌjau ꞌga ꞌgã nupe.
40,13,58,Nuerowiari wejue ꞌgã ꞌga. Aꞌeramũ ꞌga aeremiapoeꞌema mamaꞌe apoarũmeꞌem ojeꞌwyr ipe. Inãinãnĩꞌĩ etee ꞌga iapoi peu.
40,14,1," Anure Erote ꞌga, Garireja ywy pewara ꞌgã ꞌwyriara ꞌga, Jejui ꞌga rera renupa. ꞌGa amũ Jejui ꞌga remiapofera momeꞌwau ꞌga upe. Aꞌeramũ ꞌga ꞌjau wemiayuwa ꞌgã nupe:—Juã Batista ꞌga nipo ꞌut oferapa raiꞌi nũ. Aꞌeramũ nipo aꞌe ꞌga aeremiapoeꞌem apou— ꞌjau ꞌga ꞌgã nupe.Erote ꞌga Juã ꞌga jukaukaa ꞌgã nupe rakue. Aꞌeramũ ꞌga weaꞌaramũ ꞌga ree, Jejui ꞌga remiapofera renupawe. 3,4 Ymã te Erote ꞌga wewirera ꞌga remireko ẽẽ pojekai ꞌga wi rakue. Erotiasi ẽẽ pojekau ꞌga wi rakue, Filipe ꞌga wi rakue. Aꞌeramũ ꞌga ẽẽ rerekou katu rakue. Aꞌeramũ Juã ꞌga ꞌjau ꞌga upe: “Niaꞌwyri nanuara. Ejewirera remireko ꞌã erepojeka ꞌga wi. Ymã ꞌã Janeruwarete ꞌga ojeꞌega kwasiarukari Moisesi ꞌga upe rakue: ‘Peko awi pejejuemireko are’, ꞌjau ꞌga ꞌã ikwasiarukaa ꞌga upe rakue. Aꞌetea ꞌã ereapo nanuara. Aꞌeramũ ene etywereteramũ ekou Jarejuwarete ꞌga upe” ꞌjau Juã ꞌga Erote ꞌga upe rakue.Aꞌeramũ Erote ꞌga amaraꞌneramũ Juã ꞌga ree, ꞌga pofaa, ꞌga munewukaa moromunepawa pype rakue. Series,  ꞌGa jukaa ꞌga ifutaa numiamũ. Aꞌere ꞌga kyjei judeu ꞌgã nui. “Juã ꞌga ꞌã Janeruwarete ꞌga jeꞌega momeꞌwara futat”, eꞌi te ꞌã judeu ꞌgã ajaupe jepi. Aꞌeramũ Erote ꞌga okyjau Juã ꞌga juka awi. Anure Erote ꞌga maraka apou. Uꞌaawera ꞌara rupi ꞌga maraka apoi. Aꞌeramũ Erotiasi ẽẽ raꞌyra ẽẽ ojerokyau maraka are ajatyka maꞌe ꞌgã nowase. Aꞌeramũ Erote ꞌga akuꞌiramũ ẽẽ jeroky are. Aꞌeramũ ꞌga ꞌjau ẽẽ upe:—Maꞌja te erefutat? Tamono eneremifutara enee ꞌjau— ꞌjau ꞌga ẽẽ upe. —Maꞌja te erefutat? Naꞌe ekoetei je enee. “Tamono eneremifutara enee ꞌjau”, aꞌe te je enee— ꞌjau ꞌga ẽẽ upe rakue. Aꞌerauwe ẽẽ awau ujãna oy ẽẽ upe ꞌjau:—“Maꞌja te erefutat?” eꞌi kĩã jee. “Tomono eneremifutara enee ꞌjau”, eꞌi kĩã jee. Maꞌja te je aenũi kĩã upe?— ꞌjau ẽẽ oy ẽẽ upe rakue.—“Juã Batista kĩã akagera erurukat imonogukaa paratu pype jee”, ere kĩã upe kyn— ꞌjau ẽẽ waꞌyra ẽẽ upe rakue.Aꞌeramũ ẽẽ awau ojewya ꞌjau ꞌga upe:—Juã Batista kĩã akagera erurukat paratu pype imonogukaa wã nupe jee kĩꞌĩ— ꞌjau ẽẽ ꞌga upe rakue. Aipo ojeupe ẽẽ ꞌeramũ Erote ꞌga uꞌarasigamũ ꞌũina ẽẽ ꞌe are. “Maꞌeramũ je ꞌjau ẽẽ upe raꞌe ꞌũ: ‘Eneremifutara tomono enee ꞌjau’, ꞌjau ẽẽ upe raꞌe ꞌũ”, ꞌjau ꞌga ojeupe, uꞌarasigamũ ꞌũina. Aꞌere ꞌga wemimoꞌwyꞌwyrera ꞌgã nemianuwamũ aipo ꞌga ꞌi ẽẽ upe. Aꞌeramũ ꞌga ojenosõu iapoeꞌem are. “Kasi aꞌe pe jeꞌme are ꞌgã nekoi ajaupe ne kwy”, ꞌjau ꞌga ojeupe. Aꞌeramũ ꞌga ẽẽ remienũiwera apoukaa ojeupe. Aꞌeramũ ꞌga wemiayuwa ꞌgã amũ monou Juã ꞌga ajuwonogukaa rakue.—Moromunepawa pype Juã ꞌga ꞌami. Peꞌje pejewau ꞌga ajuwonoka. Aꞌeramũ pẽẽ ꞌga akagera rerua paratu pype ẽẽ upe— ꞌjau ꞌga ꞌgã nupe rakue. Aꞌeramũ ꞌgã iapou, ojeupe ꞌga ꞌeawer imũ etee futat. Aꞌeramũ ꞌgã paratu pype Juã ꞌga akagera rerua ꞌga upe. Aꞌeramũ Erote ꞌga imonou Erotiasi ẽẽ raꞌyra ẽẽ upe. Ojeupe ꞌgã imurauwe ẽẽ imonou oy ẽẽ upe.—Kweramũ, aꞌni— ꞌjau ẽẽ oy upe rakue. “Erote ꞌga ꞌga jukaukat ꞌgã nupe” ꞌe renupawe Juã ꞌga remiayuwa ꞌgã awau ꞌga reumera upe erawau imonou inuga ita kwara pype. Aꞌeramũ ꞌgã awau imomeꞌwau Jejui ꞌga upe."
40,14,13,  Ojeupe Juã ꞌga jukaawera momeꞌurauwe Jejui ꞌga ꞌjau wemimuꞌeramũ oree:—Awotyweꞌeme soo raꞌne ꞌjau— ꞌjau ꞌga oree.Aꞌeramũ ore arawau oroyaapa yaruu pype. Aꞌere ꞌgã kwaiwete oreo kwaawi.—Soo ꞌga rewiri ꞌga porogyta renupa ꞌjau— ꞌjau ꞌgã ajaupe.Aꞌeramũ ꞌgã awau ypia ywyri.
40,14,14,Ojekog ire Jejui ꞌga uẽma yaruu awi. Koꞌikoꞌi ete mytuna ꞌgã ꞌua owaẽma oree. ꞌGã nesakawe Jejui ꞌga ajemuaẽma ꞌgã nee. Ojeroꞌwu maꞌe ꞌgã ꞌgã erua ꞌga upe. Aꞌeramũ ꞌga ꞌgã katuꞌoka.
40,14,15,"Kaaruwamũ ore ꞌga remimuꞌeramũ ꞌjau ꞌga upe:—Kaarup, ki ꞌei. Aꞌere nitywi mamaꞌea ꞌau ꞌgã nemiꞌuramũ ki ꞌei— ꞌjau ore ꞌga upe. —Emono ꞌgã jarejewi. Too ꞌgã amunawa mũ pype wemiꞌurama mua ojeupe ꞌjau— ꞌjau ore ꞌga upe."
40,14,16,Aꞌere Jejui ꞌga ꞌi etee oree:—Naani. Nooi futari ꞌgã. Pẽẽ te mamaꞌea pemono ꞌgã nupe— ꞌjau etee ꞌga oree.
40,14,17,—Nitywi futari mamaꞌea— ꞌjau ore ꞌga upe. —Sĩku etee kanapeꞌia. Mukũiꞌĩ etee ipiraꞌia. Aꞌea niapoi ꞌgã nupe— ꞌjau ore ꞌga upe. Aꞌeramũ ꞌga ꞌjau oree:—Perut ajee jee— ꞌjau ꞌga oree.Aꞌeramũ ore erawau ꞌga upe. Aꞌeramũ ꞌga ojee ajatyka maꞌe ꞌgã nupe ꞌjau:—Peꞌje pejeapyka juoꞌwi ꞌarimũ— ꞌjau ꞌga ꞌgã nupe.Aꞌeramũ ꞌgã wapyka. Aꞌere Jejui ꞌga kanapeꞌi pyyka opo pe ipiraꞌi reewe. Aꞌere ꞌga eramãꞌjãu ywau opo pe. Aꞌeramũ ꞌga ꞌjau ꞌUwarete ꞌga upe:—Auꞌjete mamaꞌea eremut oree. Ene te ꞌã eneresage oree— ꞌjau ꞌga ꞌUwarete ꞌga upe.Aipo ꞌe re ꞌga kanapeꞌi mowowoka ipira reewe ꞌga imopẽpena imonou wemimuꞌeramũ oree. Omowowogamũ ojemeꞌyita oree. Aꞌeramũ ore imonou wapyk maꞌefera ꞌgã nupe. Aꞌeramũ futat ꞌgã ojemiꞌwaa. Ojemiꞌwapaw ire ꞌgã ꞌjau:—Niapoi agawewi akiko. Aꞌetea ojemeꞌyi ꞌga upe ꞌga omowowogamũ— ꞌjau ꞌgã ajaupe. —Janeruwarete ꞌga te omeꞌyi janee. Aꞌeramũ jane jarejewegamũ rẽwẽjẽmĩ jarejemogyau. Janeruwarete ꞌga jarejeupe imeꞌyjeꞌem ire amunipo ꞌã jane tyꞌara rerekoi— ꞌjau ꞌgã ajaupe.ꞌGã jemiꞌwapaw ire ore emyrera monoꞌoga yrũ pype. Tusi yrupemũũ matyneema. Kwaiwete ꞌgã ojemiꞌwaa. Sĩku miu agawewi kũimaꞌefera ꞌgã pytuna. Aꞌe pe kũjãmera nũ kunumĩmera ꞌgã netee. Aꞌetea ꞌgã naꞌupawi kumia. Wewegamũ ꞌgã jui.
40,14,22, Aꞌere Jejui ꞌga wemimuꞌeramũ ore monou ojewi:—Peꞌje iruukwe je renune. Kwe katy pejewau pejeyaapa— ꞌjau ꞌga oree. —Je apyta raꞌne. Tamono ꞌgã ꞌgã ꞌwyr ipe ꞌjau nũ. Aꞌeramũ pẽẽ pejewau je renune— ꞌjau ꞌga oree.Aꞌeramũ ore arawau ꞌga wi ꞌga rejaa ojeteeꞌi. Ojewi mytuna ꞌgã mono re Jejui ꞌga awau ojeupia ywytyra rupi. Ojetee futat ꞌga ꞌũina oporogytau ꞌUwarete ꞌga upe ypytunimũ.
40,14,24,"Aꞌe pe ore arawau arakou oroyaapa. Mukuu te ore oi. Poje ywytuua ꞌua oree, ꞌy ryjuapi retee."
40,14,25,Kuꞌem jaꞌwyjaꞌwyramũ Jejui ꞌga ꞌua ore rewiri. ꞌY rajape ꞌarimũ etee futat ꞌga ꞌua watau akou. ꞌUa ꞌga ore rupisika.
40,14,26,ꞌY rajape ꞌarimũ ꞌga ata resakawe ore orokyjau ꞌga wi. Orekyjea ore pifuakaꞌroka.—Ajaga nipo kwe ꞌut owaẽma janee kũi— ꞌjau ore aruafukaita arajaupe.
40,14,27,Aꞌerauwe Jejui ꞌga ꞌjau oree:—Pekyje awi je wi. Je te ojot pẽ newiri— ꞌjau ꞌga oree.
40,14,28,"Aꞌerauwe Pedro ꞌga ꞌjau ꞌga upe:—Ene futat nipo ereko, ki Kuꞌjyp? Je futat ꞌjau, je mono ape je muatau ꞌy rajape ꞌarimũ ejeꞌjawe— ꞌjau Pedro ꞌga ꞌga upe."
40,14,29,Aꞌeramũ Jejui ꞌga ꞌjau ꞌga upe:—Ere ajee ejua— ꞌjau ꞌga ꞌga upe.Aꞌerauwe Pedro ꞌga awau ojypa yaruu awi. Aꞌeramũ futat ꞌga awau watau ꞌy rajape ꞌarimũ Jejui ꞌga repejãna.
40,14,30,"Poje ꞌga weaꞌaramũ erujewi ywytu are. Aꞌerauwe ꞌga kyjei. Aꞌeramũ ꞌga awau wypywygamũ. Aꞌeramũ ꞌga wafukaita Jejui ꞌga upe:—Je poar ape, ki Kuꞌjyp! Jerypywyk je tekou— ꞌjau ꞌga wafukaita, Jejui ꞌga upe."
40,14,31,Aꞌeramũ Jejui ꞌga ꞌga popyyka ojeꞌega ꞌga upe:—Maꞌeramũ ene ekyjau ete ꞌũ? Maꞌeramũ te ene nerejemogypyygi etee je ree? Je rerowiaꞌriꞌi tãmẽjẽ ꞌã ape— ꞌjau ꞌga Pedro ꞌga upe.
40,14,32,Aꞌeramũ ꞌga ꞌga rerua eruꞌaa yaruu pype. Ore pype ꞌgã ꞌarauwe ywytu wojeramũ.
40,14,33,"Aꞌerauwe ore ꞌjau Jejui ꞌga upe, yaruu pype ajemogy maꞌeramũ:—Aꞌjea futat. Ene te ꞌã Jarejuwarete ꞌga raꞌyraretea— ꞌjau ore ꞌga upe, ꞌga muorypa."
40,14,34,Aꞌeramũ ore arawau oroyaapa orojekoka Genesare ywy are. Jejui ꞌga kwaaw ire peuwara ꞌgã ojeꞌega monou kwe pewara ꞌgã nupe:—Peꞌje pejejua Jejui ꞌga resaka. Ojeroꞌwu maꞌe ꞌgã nerua ꞌga upe— ꞌjau ꞌgã ojeꞌega monou ꞌgã nupe.Aꞌeramũ ꞌgã ojeroꞌwu maꞌe ꞌgã nerua ꞌga upe.
40,14,36,Aꞌeramũ ꞌgã ꞌjau Jejui ꞌga upe:—Tene ꞌgã eneraity pypiremeꞌywa pyygi etee agawewi— ꞌjau ꞌgã ꞌga upe.Aꞌeramũ ꞌga raity pypiremeꞌywa pyygarera ꞌgã ojekatuꞌokapap najuejue etee futat.
40,15,1,Anure fariseu ꞌgã amũ ꞌua Moisesi ꞌga remikwasiarer are moromuꞌjara ꞌgã netee Jerusareg awi oporonupa ee Jejui ꞌga upe:
40,15,2,"—Maꞌeramũ te eneremiayuwa ꞌgã nuapoi mamaꞌea jareypy ꞌgã jeꞌeg ymaner imũ?— ꞌjau ꞌgã ꞌga upe. —Ymã te ꞌã janeypy ꞌgã ꞌi ajaupe rakue: “Janeruwarete ꞌga janejepoeja afutat. Mamaꞌe ꞌu enune jarejepoeiteꞌema ꞌeramũ janetyweramũ Jarejuwarete ꞌga upe”, ꞌjau ꞌgã ajaupe rakue. Aꞌeramũ ore orojepoeita orojemiꞌwar enune ꞌgã ꞌeawer imũ etee futat jepi. Aꞌere ꞌã eneremiayuwa ꞌgã nojepoei ojemiꞌwar enune ꞌgã ꞌeawer imũ— ꞌjau ꞌgã Jejui ꞌga upe."
40,15,3,Aꞌeramũ Jejui ꞌga ꞌjau ꞌgã nupe:—Maꞌeramũ ajee nepeenuwi Jarejuwarete ꞌga jeꞌega pejejemogyau ꞌũ? Naꞌga jeꞌeg imũ rũi nanẽ pẽẽ mamaꞌe apou nũ. Pejeꞌeawer imũ etee ꞌã pẽẽ mamaꞌe apou. Aꞌeramũ kasi pẽẽ jeremiayuwa ꞌgã agoꞌwau ekoete pejejemimuꞌe tywer are ne— ꞌjau ꞌga ꞌgã nupe.
40,15,4,"—Ymã te ꞌã Janeruwarete ꞌga ꞌi rakue: “Peanuw etee ki pejejuwa ꞌga jeꞌega. Pejey ẽẽ jeꞌega nanẽ ianupa etee nũ”, ꞌjau ꞌga ꞌã rakue. “Ujara ꞌgã kurapara ꞌgã ki peapisi”, ꞌjau ꞌã Janeruwarete ꞌga ikwasiarukaa rakue— ꞌjau Jejui ꞌga ꞌgã nupe."
40,15,5,"—Aꞌere ꞌã pemuꞌe ꞌgã ꞌgã jara ꞌgã jeꞌega renuw eteeꞌem are etee pejejemogyau. “Pejejara ꞌgã nupe mamaꞌe are pejeporomonowereꞌemamũ ki peꞌje ꞌgã nupe: ‘Pẽ nupewara je amono Jarejuwarete ꞌga upe aiꞌi. Aꞌeramũ je mamaꞌe mũ monoweꞌem pẽ nupe’, peꞌje ki pejejara ꞌgã nupe”, ꞌjau ꞌã pẽẽ ꞌgã muꞌjau tywet pejejemogyau— ꞌjau Jejui ꞌga ꞌgã nupe. —Aipo apoaramũ pẽẽ pejejar are iporomutareꞌemamũ futat. Aꞌeramũ pẽẽ aipo apoaramũ Jarejuwarete ꞌga jeꞌega renupareꞌemamũ futat nanẽ nũ. Jarejuwarete ꞌga jeꞌeg imũ jẽmĩ ꞌã mamaꞌe apoweꞌem. Pejejeaꞌaw imũ etee te ꞌã pẽẽ mamaꞌe apou ekoete pejejemogyau— ꞌjau Jejui ꞌga ꞌgã nupe."
40,15,7,"—“Ore Jarejuwarete ꞌga jeꞌeg are oreporenuwiwet jepi”, ꞌjau futatee ꞌã pẽẽ pejejemogyau. Aꞌere pẽꞌme ate. Ymã we te ꞌã Janeruwarete ꞌga ojeꞌega kwasiarukari inuga kaꞌaran are Isai ꞌga upe pẽ nee rakue:"
40,15,8,"“Nomỹi agawewi ꞌgã weaa je ree. Aꞌetea nipo ꞌgã eꞌi ekoete futat:‘Arafutar ore Jarejuwarete ꞌga. Oroporenuwiweramũ ꞌga jeꞌeg are’, ꞌjau futatee nanẽ ꞌgã ajemogyau nũ."
40,15,9,"‘Aramuoryw ore Orojuwarete ꞌga’, ꞌjau futatee ꞌgã jee”, ꞌjau Janeruwarete ꞌga. “Aꞌere ꞌã ꞌgã ꞌmeramũ te.Nomỹi ꞌgã weaa je ree. Naje rerowiari tãmẽjẽ ꞌgã.Uꞌeawer are etee ꞌgã jamuꞌei. Aꞌere ꞌgã ꞌjau ajaupe:‘Jarejuwarete ꞌga jeꞌeg are je pẽ muꞌei’, ꞌjau futatee ꞌgã ajaupe”,ꞌjau Janeruwarete ꞌga ikwasiarukaa inuga kaꞌaran are Isai ꞌga upe rakue— ꞌjau Jejui ꞌga ꞌgã nupe."
40,15,10,Aꞌeramũ Jejui ꞌga ꞌjau mytuna ꞌgã nupe:—Peꞌje pejejua pejeapyakau jejeꞌeg are. Pejejeapyoramũ ee pejejemogyau. Napẽ pype oo maꞌefera rũi pẽ motywet Janeruwarete ꞌga upe pẽ mogyau. Pẽ nui uẽm maꞌea te pẽ motywet Janeruwarete ꞌga upe. Pẽjeꞌegaiwa te pẽ motywet Janeruwarete ꞌga upe— ꞌjau Jejui ꞌga ꞌgã nupe.
40,15,12,Aꞌeramũ ore Jejui ꞌga remimuꞌeramũ ꞌga rerowyka arajua oroporogytau ꞌga upe:—Nafutari fariseu ꞌgã enejeꞌega raꞌe— ꞌjau ore ꞌga upe.
40,15,13,Aꞌeramũ Jejui ꞌga ꞌjau oree:—Anure nipo Janeruwarete ꞌga ꞌgã nereko tyweretei ꞌgã ꞌeawer are. Sãꞌã koa. Ko jara ꞌga ꞌã opopot ekoete maꞌe kaꞌa poꞌoa. Wemitymera etee ꞌã ꞌga imuaranuwukaa oko pype. Nan tee futat nipo Janeruwarete ꞌga iapoi. Ojeꞌeg are ajamuꞌjatyweara ꞌgã nereko tyweri. Aꞌeramũ pẽẽ pejejemuaẽmeꞌema ꞌgã nee. Eaeꞌema ꞌjawe ꞌgã. Eaeꞌema ꞌgã ojopopyyk ekoete ajuerawau kwe pe. Aꞌere nipo ꞌgã ajueruꞌari etee ajuerawau ywy kwara pype. Nan tee fariseu ꞌgã. Naeapyoi ꞌgã Jarejuwarete ꞌga jeꞌeg are. Aꞌetea ꞌgã ajamuꞌe ekoete ee. Aꞌeramũ nipo ꞌgã wemimuꞌe ꞌgã nerawau mamaꞌeukwaawa rapyaw ipe— ꞌjau Jejui ꞌga oree.
40,15,15,"Aꞌeramũ Pedro ꞌga ꞌjau ꞌga upe:—Ore mueapyo ape eꞌeawer are, ki Kuꞌjyp. “Napẽ pype oo maꞌefera rũi pẽ motywet Janeruwarete ꞌga upe pẽ mogyau. Pẽ nui uẽm maꞌea tee pẽ motywet Janeruwarete ꞌga upe. Pẽjeꞌegaiwa te ꞌã pẽ motywet Janeruwarete ꞌga upe” ꞌeawer are— ꞌjau ꞌga ꞌga upe."
40,15,16,Aꞌeramũ Jejui ꞌga ꞌjau oree:—Pẽẽ nanẽ nipo nepepyygi we pejeakag imũ raꞌe ki sa? Ekoay pẽẽ naꞌe ki ꞌei. Pẽẽ nanẽ meewei etee pẽneapyo ee raꞌe ki ꞌei.
40,15,17,Nepẽneapyoi we futat nipo jeꞌeawer are ki sa? Pejejemiꞌua nipo pẽẽ imonou pejejuru pe. Aꞌere nipo pẽẽ imokona. Pẽnemiꞌua osou pẽnawyrũ pype. Aꞌere nipo “pẽnemiꞌufera okwapa pẽ nui” ꞌea miamũ pẽ motywereꞌema Janeruwarete ꞌga upe— ꞌjau Jejui ꞌga oree.
40,15,18,—Pẽjeꞌegaiwa te aꞌjea futat pẽ motywet ꞌga upe. Pejejeaꞌaw imũ etee pejejeꞌega. Pẽjeꞌegaiwa te aꞌjea futat pẽywyter aꞌwyreꞌema wesaukat Janeruwarete ꞌga upe.
40,15,19,Mamaꞌe tywer are etee pejejeaꞌaramũ. Aꞌeramũ pẽẽ mamaꞌe apou pejejeaꞌar imũ. ꞌGa amũ nipo weaꞌaramũ akou oporojuka are. Aꞌeramũ nipo ꞌga oporojukau. ꞌGa amũ nipo weaꞌaramũ akou wemirekoeꞌema kũjã are oko are. Aꞌeramũ nipo ꞌga okou ẽẽ ree. Kũjã ẽẽ mũ nipo weaꞌaramũ akou omeneꞌema kũimaꞌe are oko are. Aꞌeramũ nipo ẽẽ okou ꞌga ree. ꞌGã amũ nipo weaꞌaramũ mamaꞌe tesirũ apo are. Aꞌeramũ nipo ꞌga otyweramũ akou Jarejuwarete ꞌga upe. ꞌGa amũ nipo ojokaraemã futaa akou. Aꞌeramũ nipo ꞌgã amunarũmũ ee. Wemifutar imũ etee oꞌmeramũ nipo. Weaꞌaw imũ etee futat nipo ꞌgã ajuagoꞌwau ajemogyau. Weaꞌaw imũ etee futat nipo ꞌgã Jarejuwarete ꞌga kurapa.
40,15,20,"Poromũ te ꞌgã jemotyweawa Jarejuwarete ꞌga upe. Naꞌgã nemiꞌua rũi futat ꞌgã motywet ꞌga upe. ꞌGã jepoejeꞌema miamũ nomotyweri ꞌgã Janeruwarete ꞌga upe— ꞌjau Jejui ꞌga oree, ore mueapyou ee."
40,15,21,"Aꞌere Jejui ꞌga ore rerawau pe awi nũ. Tiro ꞌjawa pyri ore oi, Sidoma ꞌjawa pyri ꞌjau."
40,15,22,"Peu ore rekoramũ peuwara ẽẽ mũ, judeueꞌema ẽẽ mũ ꞌua ojeꞌega Jejui ꞌga upe:—Ene ꞌã Jarejuwarete kĩã remimurera, Kuꞌjyp. Ejemuaẽm iki je ree, Kuꞌjyp— ꞌjau ẽẽ ꞌua ꞌga upe. —Mamaꞌeukwaawa ꞌup jeraꞌyra kyna pir are. Ojeroꞌwu etee te kyna. Epeꞌa kyna wi jee, Kuꞌjyp— ꞌjau ẽẽ ꞌga upe auꞌjeteramũ."
40,15,23,Aꞌere Jejui ꞌga ẽẽ jeꞌeg anupareꞌema ꞌjawe etee futat. Aꞌeramũ ore ꞌga remimuꞌeramũ ꞌjau ꞌga upe:—Emono ẽẽ jarejewi. Jane rewiri etee ꞌã ẽẽ rekoi wafukaita— ꞌjau ore ꞌga upe.
40,15,24,"Aꞌeramũ Jejui ꞌga ꞌjau oree:—Janeruwarete ꞌga je mua Israeu juapyrera ꞌgã nupe etee. Judeu ꞌgã karupaꞌmĩ kaꞌjama ꞌjawe jee. Aꞌeramũ ꞌga je mua ꞌgã nupe, ꞌgã muꞌjaukaa ojee— ꞌjau ꞌga oree. —Aꞌere ẽẽ najudeu arũi. Amutee ẽẽ te— ꞌjau ꞌga oree."
40,15,25,"Aꞌere ꞌã ẽẽ ruri ojeaꞌgwaweꞌem futat wapyka wenupyꞌãu ꞌga rowase ꞌjau ꞌga upe:—Je resag ape, Kuꞌjyp. Ejemuaẽm je ree— ꞌjau ẽẽ ꞌga upe."
40,15,26,Aꞌeramũ Jejui ꞌga ꞌjau ẽẽ upe:—Sãꞌã ae kunumĩa mamaꞌe ꞌueꞌemamũ ae kunumĩ remiꞌurama monoeꞌema weymawa upe. Nan tee futat je— ꞌjau Jejui ꞌga ẽẽ upe.
40,15,27,—Aꞌjea futat ere. Aꞌere ywyu mamaꞌe ꞌar ire wã neymawa iꞌui futari— ꞌjau ẽẽ ꞌga upe.
40,15,28,Aꞌeramũ Jejui ꞌga ꞌjau ẽẽ upe:—Je rerowiat ape ekou raꞌe ĩ. Aꞌeramũ je eneraꞌyra ẽẽ katuꞌoka enee— ꞌjau ꞌga ẽẽ upe.Aipo ꞌga ꞌe ypyrauwe futat mamaꞌeukwaawa ojepeꞌau ẽẽ raꞌyra ẽẽ wi.
40,15,29,Aꞌere Jejui ꞌga wemimuꞌeramũ ore rerawau pe awi nũ. Arawau orowaẽma Garirei ypiauu remeꞌyꞌwarimũ. Aꞌeramũ ore arawau orojeupia ywytyra rupi. Aꞌeramũ Jejui ꞌga wapyka wewiri oo maꞌe ꞌgã muꞌjau ꞌUwarete ꞌga ree.
40,15,30,"Kwaiwete ꞌgã ꞌua owaẽma ꞌga upe. Ojeroꞌwu maꞌe ꞌgã ꞌgã erua ꞌga upe ꞌgã katuꞌokawamũ. Iteu maꞌefet, eaeꞌem, ikaꞌna maꞌe, ijeꞌegeꞌem, ikaruat maꞌe. Mĩmera ꞌgã ꞌgã werut ꞌga upe. Aꞌeramũ Jejui ꞌga ꞌgã katuꞌokapap."
40,15,31,"ꞌGã katuꞌoga resakara ꞌgã oporesagamũ ꞌgã nee.—Kuu. Ijeꞌegeꞌemera ꞌgã ꞌga omojeꞌegukat! Iteu maꞌe ꞌgã ꞌga amafuꞌamukat! Ikaꞌna maꞌe ꞌgã ꞌga ikatuꞌoka. Eaeꞌema ꞌgã ꞌga imamãꞌjãu. Israeu juapyrera ꞌgã Nuwarete ꞌga ꞌgã katuꞌogukaa ꞌga upe— ꞌjau ꞌgã ajaupe.Aꞌeramũ ꞌgã Kuꞌjywa ꞌga muorypa ee.—Ene te ꞌã eneresage oree, ki Kuꞌjyp. Ojeroꞌwu maꞌe ꞌgã erekatuꞌogukat ꞌga upe ore reape— ꞌjau ꞌgã Kuꞌjywa ꞌga upe, ꞌga muorypa ee. —Israeu juapyrera ꞌgã Nuwareteramũ ene ꞌgã katuꞌogukaa ꞌga upe oree— ꞌjau ꞌgã Kuꞌjywa ꞌga upe, ꞌga muorypa ꞌgã nee."
40,15,32,"Kwaiwete ꞌgã katuꞌog ire, Jejui ꞌga ꞌjau wemimuꞌeramũ oree:—Ajemuaẽm je tekou ꞌgã nee. Muapyt ꞌã ꞌgã kaaruwamũ jane pyri. Aꞌeramũ ꞌawamũ ꞌgã nemiꞌurama ateepawamũ ꞌgã nui. Aꞌere je najeporomonoweri ꞌgã nee tejewi, ꞌgã nupe mamaꞌe monoweꞌemamũ. Kasi ꞌgã ojeꞌwyr ipe awau ꞌgã manũaiwi tyꞌara upe ne kwy— ꞌjau ꞌga ꞌgã nupe."
40,15,33,Aꞌeramũ ore ꞌjau ꞌga upe:—Amunaweꞌem ipe jane rekoi nũꞌũ. Nitywi mamaꞌea ꞌau. Mõ awi sipo ore mamaꞌe muri ꞌgã mojemiꞌwaawamũ?— ꞌjau ore ꞌga upe.
40,15,34,Aꞌeramũ ꞌga ꞌjau oree:—Marãmaran te pẽkanapeꞌi pytuna?— ꞌjau ꞌga oporonupa ee oree.—Sete kanapeꞌi pytuna muapyapyꞌri etee piraꞌia— ꞌjau ore ꞌga upe.
40,15,35,Aꞌeramũ Jejui ꞌga ꞌjau mytuna ꞌgã nupe:—Peꞌje pejeapyka ywyu— ꞌjau ꞌga ꞌgã nupe.Aꞌerauwe ꞌgã wapyka.
40,15,36,"Aꞌeramũ ꞌga kanapeꞌi pyyka opo pe ipiraꞌi reewe. Aꞌeramũ ꞌga ꞌjau ꞌUwarete ꞌga upe:—Auꞌjete mamaꞌea eremut oree. Ene te ꞌã eneresage oree, Kiapiꞌni— ꞌjau ꞌga ꞌUwarete ꞌga upe.Aꞌere ꞌga kanapeꞌi mowowoka imonou wemimuꞌeramũ oree. Omowowogauwe ojemeꞌyita oree. Aꞌeramũ ore imonou wapyk maꞌe ꞌgã nupe."
40,15,37,"Aꞌeramũ futat ꞌgã ojemiꞌwaa wewegamũ.—Niapoi agawewi akiko reꞌã. Aꞌetea ojemeꞌyi ꞌga upe janee ꞌga omowowogamũ— ꞌjau ꞌgã ajaupe. —Janeruwarete ꞌga te ꞌã omeꞌyi janee. Aꞌeramũ ꞌã jane jarejewegamũ rẽwẽjẽmĩ jarejemogyau. Janeruwarete ꞌga jarejeupe imeꞌyjeꞌem ire amunipo ꞌã jane tyꞌara rerekoi— ꞌjau ꞌgã ajaupe.ꞌGã jemiꞌwapaw ire ore emyrera monoꞌoga ijaga yrũũũ pype. Sete yrupemũũ ore imatyneema. Kwaiwete te ojemiꞌwat maꞌefera ꞌgã pytuna. Kwaturu miu kũimaꞌefera ꞌgã pytuna. Aꞌe pe ꞌã kũjãmera ꞌgã pytunamũ nũ, kunumĩmera ꞌgã netee. Kwaiwete ojemiꞌwat maꞌefera ꞌgã pytuna."
40,15,39,ꞌGã jemiꞌwapaw ire Jejui ꞌga ꞌgã monou ojewi:—Peꞌje pejewau pejejeꞌwyr ipe nũ— ꞌjau ꞌga ꞌgã nupe.ꞌGã mono re Jejui ꞌga ore reruꞌaa yaruu pype nũ. Aꞌeramũ ore arawau oroyaapa arawau orojekoka Magatã ywy are.
40,16,1," Anure fariseu ꞌgã amũ satuseu ꞌgã amũ netee ꞌua oporogytau Jejui ꞌga upe. Nuerowiari ꞌgã ꞌga. “NaJarejuwarete ꞌga pãjẽ mũ rũi ꞌga mamaꞌe apoi akou”, eꞌi etee ꞌgã ajaupe. Aꞌeramũ ꞌgã ꞌua ꞌga resaka. Aꞌeramũ ꞌgã ꞌjau Jejui ꞌga upe:—Aeremiapoeꞌema eapo amũ ore reape. Taruesak ene mamaꞌe apoa orojemiesagamũ ꞌjau ki sa— ꞌjau ꞌgã ꞌua ꞌga upe."
40,16,2,"Aꞌere Jejui ꞌga ꞌgã kwaawi ojee. Aꞌeramũ ꞌga ꞌjau ꞌgã nupe:—Naani. Naapoaꞌuweri je amũ pẽ neape. Naje rerowiari te ꞌã pejepe. Aꞌeramũ je mamaꞌe apoweꞌem pẽ nemiesagamũ— ꞌjau ete ꞌga ꞌgã nupe. —Kaaruwamũ ywak piraga resaka ki peꞌje pejejaupe: “Aiꞌiwe nipo ꞌã nokyri amana”, peꞌje ki ywak piraga resag ire. Aꞌere nipo kuꞌemamũ ywak piragamũ resag ire peꞌje pejejaupe: “ꞌAwamũ amana raꞌe”, ꞌjau nipo pẽẽ ywak piragũũ resag ire. Ywaga resag ire nipo pẽẽ mũ amana kwaapa futat. Aꞌere nipo naje kwaawi pejepe. Jeremiapofera resaka agawewi nipo pẽẽ. Aꞌetea nipo naje rerowiari pejepe. “Janeruwarete ꞌga futat ꞌga mut janee”, ꞌjaweꞌem nipo pẽẽ jee jeremiapofera resag ire miamũ— ꞌjau Jejui ꞌga ꞌgã nupe."
40,16,4,"—ꞌAwauwaramũ miamũ ꞌã nepẽaꞌwyri futari pejejemogyau ꞌga upe. “Oreremiapoeꞌema eapo amũ oree”, peꞌje ꞌã jee numiamũ. Aꞌere je naapoaꞌuweri mamaꞌea pẽ nupe pẽnemiesagamũ. Juna ꞌga ree etee je pẽ mueaꞌari pẽ mogyau— ꞌjau Jejui ꞌga ꞌgã nupe.ꞌGã nupe oporogytapaw ire Jejui ꞌga awau pe awi nũ. ꞌGa remimuꞌeramũ nanẽ arawau ꞌga rupi nũ."
40,16,5,Arawau yaruu pype aruꞌaa. Aꞌeramũ ore oroyaapa arawau. Garireja ry owajara katy ore arawau. Aꞌere ore ꞌga remimuꞌeramũ kanapeꞌi reroo mokaꞌjami.
40,16,6,"Arawaw ipe Jejui ꞌga ꞌjau oree:—Pejeaꞌgu ki fariseu ꞌgã nui, ꞌgã maniꞌokoꞌo jopype awi, satuseu ꞌgã maꞌe awi ꞌjau— ꞌjau ꞌga oree."
40,16,7,Aipo orojeupe ꞌga ꞌeramũ ore ꞌjau arajaupe:—Kanapeꞌi rerura jane simokaꞌjam raꞌe. Maꞌeramũ ꞌã ꞌga poromũ ꞌga ꞌi janee— ꞌjau ore arajaupe.
40,16,8,"Aꞌere Jejui ꞌga, arajaupe ꞌe renupawe, ꞌga ꞌi oree:—Naje rerowiari tãmẽjẽ pejepe pejejemogyau ki ꞌei. Maꞌeramũ nãꞌã aipo peꞌje pejejaupe reꞌã “Kanapeꞌi rerureꞌem are ꞌga ꞌi poromũ janee”, peꞌje reꞌã— ꞌjau ꞌga oree. —Nakanapeꞌi upe rũi je ꞌi poromũ pẽ nupe. “Pejeaꞌgu ki fariseu ꞌgã maniꞌokoꞌo jopypeaw awi, satuseu ꞌgã maꞌe awi nanẽ nũ”, aꞌe te je pẽ nupe kũi. “Morogyta ꞌgã pejejeupe imowuwut ekoete awi ki pejeaꞌgu”, aꞌe te je pẽ nupe kũi— ꞌjau Jejui ꞌga oree."
40,16,9,—Nepẽneapyoi we jejeꞌeg are raꞌe. Pemokaꞌjam nipo jeremiapofera raiꞌi? Kanapeꞌia je imeꞌyitawera raiꞌi? Sĩku etee agawewi ako aiꞌi. Aꞌetea ako je kanapeꞌia omowowok imonou sĩku miu kũimaꞌe ꞌgã mojemiꞌwaawamũ aiꞌi. ꞌGã jemiꞌwapaw ire ako pẽẽ emyrera jaga tusi yrũ pype aiꞌi— ꞌjau ꞌga oree.
40,16,10,—Aꞌere ako je sete kanapeꞌi mowowoka kwaturu miu ꞌgã mojemiꞌwaawamũ aiꞌi nũ. ꞌGã jemiꞌwapaw ire marãmaran yrũa ajee pematyneem emyrera pyu raiꞌi? Sete yrũ etee futat ako aiꞌi. Pemokaꞌjam te raꞌu jeremiapofera raiꞌi nũ? Maꞌeramũ sipo ajee jereaꞌaramũ kanapeꞌi pyu jaretyweꞌem are?— ꞌjau ꞌga oree.
40,16,11,—Nakanapeꞌia rũi je amomeꞌu pẽ nupe “Pejeaꞌgu ki fariseu ꞌgã maniꞌokoꞌo jopypeaw awi” jeꞌea. Aꞌere ꞌã nepẽneapyoi jeꞌeawer are— ꞌjau ꞌga oree.
40,16,12,"Aipo orojeupe ꞌga ꞌeramũ ore orojeapyoramũ ꞌga ꞌeawer are.—“Pejeaꞌgu ki fariseu ꞌgã ꞌe awi, satuseu ꞌgã ꞌe awi nanẽ nũ” ꞌe upe te je ꞌi numiamũ— ꞌjau ꞌga oree."
40,16,13," Orojekog ire ore arawau ywyu. Sesariafiripai ywy pe ore arawau. Peu orowaẽm ire Jejui ꞌga oporonupa ee oree:—Maꞌja eꞌi te tekotee ꞌgã jee, pẽnekiꞌyramũ jee jepi?— ꞌjau ꞌga oree."
40,16,14,"—“Juã Batista ꞌga te nipo ꞌã ꞌut oferapa raiꞌi nũ”, eꞌi ꞌgã amũ enee jepi. Amumera ꞌgã: “Eliasi ꞌga nipo ꞌã ꞌut ojewya raiꞌi nũ”, ꞌjau enee jepi. Amumera ꞌgã: “Jeremi ꞌga nipo, ꞌga jeꞌega momeꞌwarera ꞌga amũ te nipo ꞌua oferapa oporogytau akou janee nũ”, ꞌjau ꞌgã enee jepi— ꞌjau ore ꞌga upe."
40,16,15,—Pẽẽ nũ. Maꞌja peꞌje ajee jee jepi nũꞌũ?— ꞌjau ꞌga oree.
40,16,16,"Aꞌeramũ Simão Pedro ꞌga ꞌjau ꞌga upe:—“Janeruwarete ꞌga remimurera ꞌga futat”, aruꞌe ore jepi— ꞌjau Pedro ꞌga ꞌga upe. —“Okoeteete maꞌe ꞌga raꞌyrarete ꞌga futat”, aruꞌe ore jepi— ꞌjau ꞌga ꞌga upe."
40,16,17,"Aꞌeramũ Jejui ꞌga ꞌjau ꞌga upe:—Aꞌjea futat ere poromũ, Simão— ꞌjau ꞌga ꞌga upe, Juã ꞌga raꞌyra ꞌga upe. —Janeruwarete ꞌga mamaꞌe esagea wapo enee, ꞌagamũ ene mueapyoukaa je ree. Naꞌga amũ rũi ene mueapyo je ree. Ywag ipe ako maꞌe ꞌga, Jeruwarete ꞌga futat ene mueapyo je ree— ꞌjau ꞌga Simão ꞌga upe. —Enerer irũa Pedroa. Ita enerer irũa. Sãꞌã pẽẽ ꞌoga apoaramũ ita ꞌarimũ imỹinaramũ itauu monoa ikokaramũ. Aipoa te itauua ꞌoga opyygete etygukareꞌema. Nan tee futat eneꞌeawera “Janeruwarete ꞌga remimurera ꞌga. Okoeteete maꞌe ꞌga raꞌyrarete ꞌga futat”, eneꞌeawera. Aipo eneꞌeawera rerowiaara ꞌgã je amogy tejemiayuwamũ. Ene ꞌã je amogo tejerowiarukaawamũ kwaiwete ꞌgã nupe. Anure nipo ene je rerowiaara ꞌgã ꞌwyriaramũ futat ereko. Kwaiwete nipo ꞌgã je rerowiaa. Je rerowiar ywyapi futat nipo ꞌgã ajemogyau. Mamaꞌeukwaawa ꞌwyriara remiayuwa agawewi nipo afuewereteramũ ꞌgã nee. Aꞌetea nipo ꞌgã nopoiri futari je rerowiar awi. Sãꞌã ꞌoga omỹi esage re iꞌareꞌema. Nan tee futat je rerowiaararetea ꞌgã nopoiruꞌjawi je wi— ꞌjau Jejui ꞌga ꞌga upe."
40,16,19,"—Sãꞌã saawi rerekwara. ꞌWyriararete ꞌga woga saawi monou wemiayuwa ꞌga amũ upe. Aꞌeramũ aipo ꞌga mamaꞌe apou oꞌwyriara ꞌga upe, oꞌwyriara ꞌgã jeꞌeg imũ etee futat. Nan tee futat je ene mogou ꞌwyriaramũ tejeꞌeg irũnamũ. Ene futat ꞌawamũ ereko jeremiayuwa ꞌgã muꞌjau jeremifutar are. “Nan tee siapo ꞌjau”, ꞌjau nipo ene ekou ꞌawamũ. Jeremiayuwa ꞌgã nupe aipo ene ꞌeramũ Janeruwarete ꞌga nanẽ aipo ꞌjau enee nũ. “Nan siapo awi”, ꞌgã nupe ene ꞌeramũ Janeruwarete ꞌga nanẽ aipo ꞌjau enee nũ— ꞌjau Jejui ꞌga ꞌga upe."
40,16,20,"Aꞌeramũ ꞌga ꞌjau oree nũ:—Je momeꞌu kasi pejepe tekotee ꞌgã nupe ne. “Jejui ꞌga Janeruwarete ꞌga remimurera”, ꞌjaweꞌem pẽẽ ꞌgã nupe— ꞌjau ꞌga oree."
40,16,21,"Aꞌe pe futat Jejui ꞌga amanũawama momeꞌwau ypy oree:—Too Jerusareg ipe ꞌjau. Peu futat nipo judeuramũ janeꞌwyriaꞌri ꞌgã je rereko tyweri. Janeꞌwyriaꞌri, mainana ꞌwyriat, Moisesi ꞌga remikwasiarer are moromuꞌjat. Mĩmera ꞌgã nipo je rerekou tyweaete je jukaukaa jefaruu ꞌgã nupe. Aꞌere nipo imuapyra ꞌara rupi Janeruwarete ꞌga je moferawi nũ— ꞌjau ꞌga oree."
40,16,22,"Aipo ꞌga ꞌeramũ Pedro ꞌga ꞌga rerojepeꞌauꞌi ore wi, ojeꞌegayau ꞌga upe:—Eneꞌme awi nũꞌũ. Nene rereko tyweraꞌuweri ꞌgã nũꞌũ. Janeruwarete ꞌga nene rereko tywerukaraꞌuweri ꞌgã nupe kũi— ꞌjau Pedro ꞌga ꞌga upe."
40,16,23,"Aꞌeramũ Jejui ꞌga ojerowaka amãꞌjãu ꞌga ree:—Ejepeꞌa je wi, ki Satanasi. Mamaꞌeukwaawa ꞌwyriara ene muꞌeukat poromũ jee, ki Pedro. “Tamomoirukat ꞌga ꞌga Ruwarete ꞌga remifutara apo awi ꞌjau”, eꞌi te Satanasi ojeupe. Aꞌeramũ poromũ ene muꞌjaukaa jee kũi— ꞌjau ꞌga Pedro ꞌga upe. —NaJarejuwarete ꞌga remifutar imũ rũi ere aipo ꞌjau jee. Ejemifutar imũ te ere aipo ꞌjau jee— ꞌjau ꞌga ꞌga upe."
40,16,24,"Aꞌere ꞌga ꞌjau oree:—Jeremiayuwamũ pejejekoweramũ ki jeremifutar imũ etee futat mamaꞌea peapo. Pejekyjaweꞌem futat pejejereko tywer awi— ꞌjau ꞌga oree. —Pejemanũ awi miamũ pejekyjaweꞌem futat. “Tene ꞌgã je jukai kwy. Napoiraꞌuweri je Jejui ꞌga rerowiar awi”, peꞌje etee ki— ꞌjau ꞌga oree."
40,16,25,"—“Najemanũweri je Jejui ꞌga momeꞌu are” ꞌjara ꞌgã nooaꞌuweri futari ywag ipe Jarejuwarete ꞌga pyri— ꞌjau ꞌga oree. —“Je naapoaꞌuweri futari mamaꞌea Jejui ꞌga remifutar imũ” ꞌjara ꞌgã nanẽ nooaꞌuweri ywag ipe Jarejuwarete ꞌga pyri— ꞌjau Jejui ꞌga oree. —Amumera ꞌgã te nipo ajee eꞌi “tene ꞌgã je jukai kwy. Je napoiraꞌuweri Jejui ꞌga rerowiar awi”, ꞌjau. Aipo ꞌjara ꞌgã etee awau ywag ipe, Jarejuwarete ꞌga pyri— ꞌjau Jejui ꞌga oree."
40,16,26,—Okaraemã monoꞌog are etee eaꞌat maꞌe ꞌgã niꞌakwaawi futari. Kwaiwete agawewi ꞌgã karaemã. Aꞌere aipo ꞌgã miamũ nooi futari ywag ipe. Nomỹi ꞌgã weaa Jarejuwarete ꞌga ree. Aꞌeramũ ꞌgã awaweꞌem ꞌga pyri. Mamaꞌeukwaawa rapyaw ipe etee ꞌgã oi. Peu oo re ꞌgã nuẽmarũi futari jui. Nitywi mamaꞌe mũ mamaꞌeukwaawa rapyaw awi ꞌgã nẽnũꞌjãawamũ— ꞌjau ꞌga oree.
40,16,27,"—Anure nipo pẽnekiꞌyramũ je ruri tejewya nũ. Tejuwarete ꞌga renyfuga pype nipo tejua, ꞌga pyriwara ꞌgã netee. Aꞌeramũ futat je pẽ mepyau pẽnemiapofer are najuejue etee futat. Tejeꞌeg imũ mamaꞌea apoarera ꞌgã je imonou imogyau ywag ipe Jarejuwarete ꞌga pyri. Tejerowiareꞌema ꞌgã nipo je imonou imogyau mamaꞌeukwaawa rapyaw ipe— ꞌjau ꞌga oree."
40,16,28,"—Aꞌjea futat je ꞌi. Aꞌeramũ futat nipo je tejua pẽꞌwyriarareteramũ teꞌỹina pẽ nupe. Pẽẽ mũ nipo je resaka pejemanũ enune, pejeꞌwyriarareteramũ je ruramũ— ꞌjau ꞌga oree."
40,17,1," Anure seis oser ire Jejui ꞌga awau ywytyꞌrarimũ. Ore mũ etee ꞌga erawau ojeupi. Muapyra ꞌgã etee ꞌga erawau ojeupi. Pedro ꞌga, ꞌga, ꞌga rewirera Juã ꞌga. Mĩmera ꞌgã etee ꞌga erawau erojeupia ywytyꞌrarimũ ojeupi."
40,17,2,Peu Jejui ꞌga ojesowoꞌgõka ꞌgã neape. ꞌGa reakwara wenyfugamũ kwara reny ꞌjawe. ꞌGa raitya nanẽ waparasigamũ ꞌga ree nũ. Iaparasig enyfuk te ꞌga raitya ꞌga ree.
40,17,3,Aꞌerauwe ꞌgã Moisesi ꞌga resaka Eliasi ꞌga reewe. Ywag awi ꞌgã nuri oporogytau Jejui ꞌga upe.
40,17,4,"Ywag awi ꞌut maꞌe ꞌgã nesakawe Pedro ꞌga ꞌjau Jejui ꞌga upe:—ꞌAwa esageay janee raꞌe. ꞌAu etee sapyta ꞌjau, ki Kuꞌjyp— ꞌjau Pedro ꞌga Jejui ꞌga upe. —Ere futat te je tapỹja apoa pejejeupe? Muapyra tapỹja taruapo pẽ nupe ꞌjau. Ene upe, Moisesi ꞌga upe, Eliasi ꞌga upe ꞌjau— ꞌjau Pedro ꞌga Jejui ꞌga upe."
40,17,5,ꞌGa porogyta pype ywasiga mũ ꞌua ojypa ꞌgã nee nũ. Enyfug esage te ywasiga. Aꞌe rupi futat Janeruwarete ꞌga ojeꞌega mua ꞌgã nupe:—Koromũ futat jeraꞌyrarete ꞌga. Jeremifutararete ꞌga. ꞌGa ꞌã je muorypararetea ojee. Aꞌeramũ ki pẽẽ pejeapyakau ꞌga jeꞌeg are— ꞌjau Janeruwarete ꞌga ojeꞌega mua ywasiga rupi ꞌgã nupe.ꞌGa porogytapaw ire ywasiga ojeupiapap ꞌgã nui nũ.
40,17,6,Jarejuwarete ꞌga jeꞌega renupawe Jejui ꞌga remimuꞌe ꞌgã piryyjamũ jui. ꞌGa jeꞌega ꞌgã mogyjau etee. Aꞌeramũ ꞌgã awau wããpyramũ anuruka ywyu.
40,17,7,Aꞌerauwe Jejui ꞌga awau ꞌgã nepejãna opo mowyka ꞌgã nee.—Pekyje awi. Peꞌje pejejua pejefuꞌama— ꞌjau ꞌga ꞌgã nupe.
40,17,8,Aꞌeramũ ꞌgã wowowyramũ warekou. Aꞌere ꞌgã Jejui ꞌga etee futat esagi ꞌga ꞌamamũ. Ywag awi ꞌut maꞌefera ꞌgã awau ojeupia ywasiga rupi ꞌgã nui nũ.
40,17,9,Ywytyr awi ꞌgã neruaw ipe Jejui ꞌga ꞌjau wemimuꞌe ꞌgã nupe:—Pemomeꞌuaꞌne kasi ꞌgã nupe ne. Pejejekiꞌyramũ je feraw ire tãmẽjẽ tepemomeꞌu ꞌgã nupe ꞌjau— ꞌjau ꞌga ꞌgã nupe.
40,17,10,"Aꞌeramũ ꞌgã ꞌjau Jejui ꞌga upe:—Maꞌeramũ ajee Moisesi ꞌga remikwasiarer are moromuꞌjara ꞌgã ꞌi ꞌũ: Ymã ꞌã Janeruwarete ꞌga kaꞌarana kwasiarukari ꞌga amũ upe rakue: “Eliasi ꞌga raꞌne nipo ojesaukat ꞌgã nupe. Aꞌere nipo ꞌga rewiri jeremimonorama ꞌga oi ojesaukaa ꞌgã nupe”, ꞌjau ꞌga ꞌã ikwasiarukaa inuga kaꞌaran are rakue, ꞌjau ꞌgã imomeꞌwau oree jepi— ꞌjau ꞌgã Jejui ꞌga upe."
40,17,11,"11,12 Aꞌeramũ Jejui ꞌga ꞌjau ꞌgã nupe:—Aꞌjea futat ꞌgã ꞌi. Eliasi ꞌga ꞌjawewara ꞌga raꞌne futat ako ꞌut aiꞌi. “Auꞌje ki mamaꞌe tywera apo re. Peꞌje ki pejepoia pejetywer awi. Kuꞌjywa ꞌga tepẽ mogy wemiayuwamũ ꞌjau”, ꞌjau ako ꞌga awau pẽ nupe aiꞌi je renune aiꞌi. Aꞌere nepekwaawi futari ꞌga. Aꞌeramũ ꞌgã ꞌga rerekou tyweaete wemifutar imũ etee futat. Anure nipo ꞌgã je miamũ je rerekou tyweaete ꞌga ꞌjawerimũ futat— ꞌjau Jejui ꞌga ꞌgã nupe."
40,17,13,Aipo ojeupe ꞌga ꞌeramũ ꞌgã weapyoramũ ee ajemogyau.—Juã Batista ꞌga ꞌga omomeꞌu janee— ꞌjau ꞌgã. —Juã Batista ꞌga Eliasi ꞌga ꞌjawewara futat— ꞌjau ꞌgã ajaupe.
40,17,14," Ywytyr awi ojyw ire ꞌgã kwaiwete ꞌgã nesaka ywytyra raimy ꞌwyr ipe. Poje kũimaꞌe ꞌga amũ ꞌua, wapyka wenupyꞌãu Jejui ꞌga rowase."
40,17,15,"—Ejemuaẽm jeraꞌyra ꞌga ree, ki Kuꞌjyp. Mamaꞌeukwaawa ꞌup ꞌga pir are. Aꞌeramũ ꞌga moypipa— ꞌjau ꞌga Jejui ꞌga upe. —Oypiwauwe ꞌga ꞌari tata pe jepi. ꞌY pe nanẽ ꞌga uꞌaa jepi nũ— ꞌjau ꞌga imomeꞌwau Jejui ꞌga upe."
40,17,16,—Arut futat je ꞌga eneremimuꞌe ꞌgã nupe esaukaa ko numiamũ. Aꞌere ꞌgã nomoiri etee ꞌga wi ko— ꞌjau ꞌga imomeꞌwau Jejui ꞌga upe.
40,17,17,"Aꞌeramũ Jejui ꞌga ꞌjau oree:—Maꞌeramũ sipo pẽẽ je rerowiareꞌema pejejemogyau ꞌwei? Ymã agawewi nãꞌã je pẽ muꞌei reꞌã. Aꞌetea nipo ꞌã naje rerowiari tãmẽjẽ ꞌã pejepe. “Nokoaꞌuweri je namutamutat pẽ pype”, aꞌe agawewi je ꞌã pẽ nupe jãꞌnũꞌũ— ꞌjau ꞌga tesirũmera ꞌgã nupe nanẽ nũ. —Peꞌje ꞌga raꞌyra ꞌga rerua jee— ꞌjau Jejui ꞌga ore mũ upe."
40,17,18,Kunumĩ ꞌga resakawe Jejui ꞌga ꞌjau ꞌga pirewara upe:—Ejepeꞌa ꞌga wi— ꞌjau ꞌga jupe.ꞌGa ꞌe ypyrauwe ojepeꞌau ꞌga wi. Aꞌeramũ kunumĩ ꞌga ajarueteramũ.
40,17,19,Aꞌeramũ ore ꞌga remimuꞌeramũ arawau ꞌga repejãna ꞌga pyri katu katu. Aꞌeramũ ore ꞌga upe etee oroporonupa ee:—Maꞌeramũ ajee ore noropeꞌaarũi ꞌga wi raꞌe ꞌũ?— ꞌjau ore ꞌga upe.
40,17,20,"20,21 —Naje rerowiari wejue te ꞌã pejepe. Aꞌeramũ pẽẽ aꞌeramũ ꞌga pirewara moirarũmeꞌem ꞌga wi— ꞌjau Jejui ꞌga oree. —Mostarda ꞌjawa raꞌỹi ꞌã sikõsikõiꞌĩ agawewi. Aꞌetea ꞌã otym ire waranup. Aipoa aranuwa ꞌjawe pejemogy re amunipo ꞌã pẽẽ peapo futat mamaꞌea. Je rerowiar etee te te nipo ꞌeramũ tee pearanup— ꞌjau ꞌga oree. —Je rerowiaꞌri re amunipo ꞌã peapo mamaꞌea pejejemiapoeꞌema jepãjẽ mũ. Ywytyra upe amunipo ꞌã pẽẽ ꞌjau: “Ejepeꞌa ꞌaw awi. Peuꞌi ewau eꞌỹina”, ꞌjau amunipo ꞌã ywytyra upe. Aipo ojeupe pẽẽ ꞌerauwe amunipo ꞌã ywytyra ojepeꞌau awau pẽꞌeawer imũ etee futat. Tejerowiaramũ te je tepãjẽ monoi pẽ nupe pẽnemiapoeꞌema apoawamũ— ꞌjau Jejui ꞌga oree. Series, "
40,17,22, Anure Jejui ꞌga remimuꞌeramũ ore arajatykau ꞌga ree Garireja ywy pe nũ. Aꞌeramũ ꞌga ꞌjau oree:—Pẽnekiꞌyra agawewi je ꞌã. Aꞌetea nipo Janeruwarete ꞌga je pyygukat anurenureꞌi je ree iporomutareꞌema ꞌgã nupe. Aꞌeramũ nipo ꞌga je jukaukaa ꞌgã nupe. Aꞌere nipo ꞌga imuapyra ꞌara rupi ete je moferawi nũ— ꞌjau ꞌga oree.Aꞌeramũ ore aruꞌarasigamũ arajemogyau. Aipo ꞌga ꞌea ore muꞌarasiga.
40,17,24,Pira juru awi kaꞌaranũũ ywopeꞌia renuẽmawetAnure Jejui ꞌga wemimuꞌeramũ ore rerawau Kafanaũ ꞌjaw ipe nũ. Peu ore waẽmauwe Janeruwarete ꞌga mogytaawa upe kaꞌaranũũ pyykara ꞌgã ꞌua oporonupa ee Pedro ꞌga upe:—Omepy te pẽ muꞌjara ꞌga kaꞌaranũũ pyu Jarejuwarete ꞌga mogytaawa apokatuawa?— ꞌjau ꞌgã Pedro ꞌga upe.
40,17,25,"Aꞌeramũ ꞌga ꞌjau ꞌgã nupe:—Omepy futat ꞌga— ꞌjau Pedro ꞌga ꞌgã nupe.Pedro ꞌga rog ipe osouwe Jejui ꞌga ꞌjau ꞌga upe:—Maran te enereapyo ee, ki Simão? Awỹja te kaꞌaranũũ amono ywy jara ꞌga upe? ꞌGa remiayuwa ꞌgã te omepy ywy jara ꞌga upe, ywy are ako maꞌe ꞌgã te raꞌu nũ?— ꞌjau ꞌga Simão Pedro ꞌga upe."
40,17,26,—Ywy are ako maꞌe ꞌgã omepy ywy jara ꞌga upe. Naywy jara ꞌga remiayuwa ꞌgã nũi omepy— ꞌjau Pedro ꞌga ꞌga upe.—Aꞌjea futat— ꞌjau Jejui ꞌga ꞌga upe. —ꞌGa remiayuwa ꞌgã nomepyi futari— ꞌjau Jejui ꞌga. —Janeruwarete ꞌga futat omogytaawa jara. Je ꞌã ꞌga remiayuwa.
40,17,27,Aꞌere ꞌã je kaꞌaranũũ pyykara ꞌgã mepyi. Kasi aꞌe pe ꞌgã je raykai ee ne— ꞌjau Jejui ꞌga Pedro ꞌga upe. —Aꞌeramũ ene ewau ypiauu remeꞌyꞌwarimũ epinaetyka. Eneremimuꞌar ypya pira juru pe kaꞌaranũũ ywopeꞌia mũ ruwi. Aꞌea tereroo ꞌgã mepyau jarejee ꞌjau— ꞌjau Jejui ꞌga Pedro ꞌga upe.Aꞌeramũ Pedro ꞌga awau iapou ꞌga ꞌeawer imũ etee futat.
40,18,1, Anure Jejui ꞌga remimuꞌeramũ ore arajua oroporonupa ee Jejui ꞌga upe:—Manamũ te jane Jarejuwarete ꞌga upe esage maꞌeramũ jarejuapyraapa?— ꞌjau ore ꞌga upe.
40,18,2,Ojeupe aipo ore ꞌerauwe Jejui ꞌga kunumĩ renũina:—Ere ejua ꞌau je pyri— ꞌjau ꞌga ꞌga upe.Aꞌerauwe kunumĩ ꞌga amũ ꞌua ꞌga repejãna ꞌga rerowyka.
40,18,3,"3,4 Aꞌeramũ Jejui ꞌga ꞌjau oree:—Peesak te kunumĩ ꞌga ꞌama je pyri?— ꞌjau ꞌga oree. —Kunumĩ ꞌgã nojerowiaraiwi ojee tee jepi. Ujar are ꞌgã jemogypyygi. Ujara ꞌgã jeꞌeg imũ etee ꞌgã mamaꞌe apoi. Aꞌeramũ je ꞌjau pẽ nupe: Kunumĩ ꞌjawewara ꞌgã etee je amogy ꞌwyriaramũ tejepyri. Kunumĩ ꞌgã ꞌjawe pejemogy re te je pẽ mogyau ꞌwyriaramũ tejepyri. Kunumĩ ꞌjawewara ꞌgã etee esage maꞌeramũ jee— ꞌjau Jejui ꞌga oree."
40,18,5,—Kunumĩ ꞌgã nee ojejukau esage maꞌeramũ je reewe futat pejejuka esage— ꞌjau ꞌga oree.
40,18,6,—Kwaiwete kunumĩ ꞌgã je rerowiari ajemogyau. ꞌGa amũ nipo je rerowiar awi kunumĩ ꞌgã momoirukaa ꞌeramũ nipo Janeruwarete ꞌga ꞌgã nereko tyweretei— ꞌjau ꞌga oree. —Sãꞌã ae ita mogoa ojojuri. Aꞌeramũ ꞌã ae ojomonou ojomomoa ꞌyẽꞌẽ pype ajajukau. Aꞌere nipo ꞌy pe imomoripyrera ꞌga reko tyweriꞌi etee. Aꞌeramũ futat ꞌga amanũmũ. Aꞌere nipo je rerowiar awi kunumĩ ꞌgã momoirukarera ꞌgã Janeruwarete ꞌga ereko tyweretei futari— ꞌjau ꞌga oree.
40,18,7,—Nateepawi futari nipo ajaupe mamaꞌe tywera apoara ꞌgã. Iporiayꞌi aipo ꞌgã numiamũ. Aipo ꞌgã te nipo Kuꞌjywa ꞌga wereko tywerete futat imojeroꞌwau etee— ꞌjau ꞌga oree.
40,18,8,"—“Jepoa je motywerukat Jarejuwarete ꞌga upe. Mamaꞌe tywera apoukaa jee, je motywerukaa Jarejuwarete ꞌga upe”, ꞌjau ki pejepoa pemonok imonou imomoa pejejewi. Kasi aꞌe pe pẽpoa pẽ motywerukaruꞌjaw ine. “Tepyu nanẽ je mamaꞌe tywer apoi raꞌe” ꞌjaramũ pejepya nanẽ imonoka nũ. Kasi aꞌe pe pẽpya pẽ motyerukaruꞌjaw ine nũ. Pẽpo monoga rayramũ futat pẽ nupe. Aꞌere Janeruwarete ꞌga mamaꞌe tywera apoaramũ pẽ momopori pẽ monou mamaꞌeukwaawa rapyaw ipe. Aipoa te ayrete maꞌea imomoripyrera ꞌgã nupe. “Janepoa jane motywet” ꞌjau pejepoa pemososopap pejewi. Aꞌeramũ te nipo mamaꞌe tywera nepeapouꞌjawi. Aꞌeramũ te peo ywag ipe. “Jarejea pyu mamaꞌe resaga jane motywet” ꞌjaramũ pejejea mosoka imonou imomoa pejejewi. Imosog ire te nipo mamaꞌe tywera nepeapouꞌjawi— ꞌjau Jejui ꞌga oree. —Wea mosoga ay futat wea mosokara ꞌgã nupe. Aꞌere nipo Janeruwarete ꞌga te mamaꞌe tywera apoara ꞌgã momopori imonou mamaꞌeukwaawa rapyaw ipe. Aꞌea te nipo ayay futat aipo pype imonopyrera ꞌgã nupe— ꞌjau Jejui ꞌga oree."
40,18,10,"10,11 —Kunumĩ ꞌgã nupe kasi peꞌje ne, “nepeapoi pẽẽ kunumĩꞌĩ”, ꞌjaweꞌem pẽẽ kunumĩꞌĩ ꞌgã nupe, ꞌjau je pẽ nupe. Ywagipewara ꞌgã futat kunumĩ are ojejuka maꞌea. Weape futat ꞌgã kunumĩ rerekoi. Ywag ipe futat ꞌgã nee ojejuka maꞌe ꞌgã jemogyi Jarejuwarete ꞌga pyri— ꞌjau Jejui ꞌga oree. Series, "
40,18,12,"—Maran te pekwaap? Wyra jara ꞌga amũ sẽg karupaꞌmĩ wereko. Poje karupaꞌmĩa mũ awau okaꞌjama ꞌga wi. Maꞌja sipo ijara ꞌga wapo? Wejat futat ꞌga weymawa jũ me, juowa ꞌwawamũ. Aꞌeramũ ꞌga awau okaꞌjam maꞌe rekaa akou."
40,18,13,Esakawe ꞌga akuꞌiramũ okaꞌjam maꞌefer are. Aꞌe pe ꞌga akuꞌiramũ agawewi futat okaꞌjameꞌem are. Aꞌeramũ ꞌga okaꞌjam maꞌefer are taetu akuꞌiramũ.
40,18,14,Nan tee futat Janeruwarete ꞌga nafutari kunumĩ amũ oa mamaꞌeukwaawa rapyaw ipe— ꞌjau Jejui ꞌga oree.
40,18,15,"Mamaꞌe tywera apoara ꞌgã—Je rerowiaara ꞌga amũ nipo mamaꞌe tywera wapo enee. Aꞌeramũ ki ekwap eporogytau ꞌga upe ejeteeꞌi raꞌne— ꞌjau Jejui ꞌga oree. —Ojeupe ꞌga tywera ene imomeꞌu re nipo ꞌga ꞌjau enee: “Aꞌjea futat ako je mamaꞌe tywera apoi enee aiꞌi. Aꞌere je ꞌawamũ naapouꞌjawi”, ꞌjau nipo ꞌga enee. Aꞌeramũ ene ꞌga mojekotyꞌaa ejee nũ."
40,18,16,"Aꞌere ki ꞌga ejaykapaweꞌemamũ epytuna ꞌgã amũ eroo ejeupi eroporogytau ꞌga upe. Ymã te Janeruwarete ꞌga kaꞌarana kwasiarukari ꞌga amũ upe rakue: “ꞌGa upe ꞌga remiapo tywera momeꞌuramũ ki pemomeꞌu ꞌgã amũ nemianuwamũ ꞌjau. Majepei ꞌga remianuwamũ ki pemomeꞌu maranamũ mukũja ꞌgã nemianuwamũ. Aꞌeramũ ꞌgã eneꞌe kwaapa ꞌjau”, ꞌjau ꞌga ikwasiarukaa kaꞌaran are rakue."
40,18,17,"Aꞌere ki mamaꞌe tywera apoara ꞌga ꞌgã jeꞌega renuweteeꞌemamũ pẽ momeꞌu ꞌga Jejui ꞌga rerowiaara ꞌgã nupe. Aꞌeramũ ꞌgã ojeꞌega ꞌgã nupe Jejui ꞌga rerowiaara ꞌgã jeꞌega renuweteeꞌemamũ pẽẽ ꞌjau ꞌga upe: “NaJaneruwarete ꞌga remiayuwa rũi ene. Mamaꞌeukwaawa ꞌwyriara remiayuwa te ene raꞌe”, peꞌje ki otywer awi ipoireꞌema ꞌga upe— ꞌjau ꞌga oree."
40,18,18,"—Aꞌeramũ je ꞌjau pẽ nupe: ꞌGã amũ nupe “Janeruwarete ꞌga pẽtywera omoit pẽ nui”, pẽẽ ꞌeramũ ꞌga imoiri futari ꞌgã nui. ꞌGã amũ nupe te nipo aje peꞌje “Nepẽpoiriweri ꞌã pejetywer awi. Aꞌeramũ ꞌga imoireꞌema futat pẽ nui”, pẽẽ ꞌeramũ ꞌga nomoiri futari ꞌgã nui— ꞌjau Jejui ꞌga oree."
40,18,19,"—Aꞌjea futat jeꞌea: Ojeupe mukũjamũ pẽẽ mamaꞌe renũjamũ, Jeruwarete ꞌga mamaꞌe apoi futari pẽꞌeawer imũ. Je rerowiaara ꞌgã ajatykau ꞌupa je upe ojeꞌega. Aꞌeramũ je nanẽ tekou ꞌgã pype nũ. Maranamũ mukũi etee agawewi. Maranamũ muapyꞌri etee agawewi nipo ꞌgã ꞌupa. Aꞌete je ako ꞌgã pype— ꞌjau Jejui ꞌga ꞌgã nupe."
40,18,21,Ajaupe ꞌgã motaꞌwa are ꞌgã muꞌeawetAꞌeramũ Pedro ꞌga awau Jejui ꞌga rerowyka oporonupa ee ꞌga upe:—Tepytuna ꞌga mamaꞌe tywera tejeupe iapouꞌjauꞌjawamũ sipo je maran tejemotaꞌwau ꞌga upe? Sete te sipo je tetaꞌwaramũ ꞌga upe?— ꞌjau ꞌga ꞌga upe.
40,18,22,"Aꞌere Jejui ꞌga ꞌi ꞌga upe:—Naani nũꞌũ. Ejeupe ꞌga mamaꞌe tywera apouꞌjauꞌjawamũ ene nanẽ ejemotaꞌwauꞌjauꞌjapa etee futat ekou ꞌga upe, auꞌjeteramũ— ꞌjau Jejui ꞌga ꞌga upe."
40,18,23,"—Mamaꞌe mũ je amomeꞌu pẽ nupe pẽ muꞌjau pẽmotaꞌwa are— ꞌjau ꞌga oree. —ꞌWyriara ꞌga amũ nipo ꞌjau ojeupe oporowyky maꞌe ꞌgã nupe: “Peꞌje jeremiayuwa ꞌgã nerua jee. Taje mepy ꞌgã ꞌjau. Kwaiwete ako ꞌgã jekaraemã rerooi imepyaweꞌem aiꞌi. Aꞌeramũ ꞌawamũ pejewau ꞌgã nerua je mepyawamũ”, ꞌjau ꞌga ojeupe oporowyky maꞌe ꞌgã nupe— ꞌjau Jejui ꞌga imomeꞌwau oree."
40,18,24,"—Aꞌeramũ ꞌga upe oporowyky maꞌe ꞌgã awau ꞌga remiayuwa ꞌga amũ rerua ꞌga upe. Kwaiwete karaemã ꞌga weroo imepyaweꞌem rakue. Aꞌeramũ “Je mepy ape”, ojeupe ꞌwyriara ꞌga ꞌeramũ ꞌga ꞌjau etee ꞌga upe “nitywi futari”, ꞌjau ꞌga oꞌwyriara ꞌga upe."
40,18,25,"Aꞌeramũ ꞌwyriara ꞌga ꞌjau ojeupe oporowyky maꞌe ꞌgã nupe: “Peroo ꞌga meꞌega tekotee ꞌgã nupe ꞌgã nemifajamũ. ꞌGa remireko, ꞌgã naꞌyt, ꞌga karaemã. Mĩmera peroo imeꞌega. Aꞌeramũ pẽẽ ꞌgã nepyfera rerua jee”, ꞌjau ꞌga opoirũ ꞌgã nupe— ꞌjau Jejui ꞌga imomeꞌwau oree."
40,18,26,"—Oꞌwyriara ꞌga ꞌe renupawe, ꞌga wapyka wenupyꞌãu ꞌga rowase: “Ejemuaẽm te je ree. Erejeaei awi je ree. Tene je raꞌne. Tamepy ene ꞌjau”, ꞌjau ꞌga ꞌga upe— ꞌjau Jejui ꞌga imomeꞌwau oree."
40,18,27,"—Aꞌeramũ ꞌwyriara ꞌga ajemuaẽma ꞌga ree. Aꞌeramũ ꞌga ꞌjau ꞌga upe: “Ajemuaẽm je ene ree. Aꞌeramũ je tejeaꞌaruꞌjaweꞌemamũ temepyeꞌem are. Ere ewau”, ꞌjau ꞌga ꞌga upe."
40,18,28,"Aꞌerauwe imepyareꞌema ꞌga awau uẽma ꞌga rog awi. Awaw ipe ꞌga opytuna ꞌga amũ rowosõu. Inãinãnĩꞌĩ agawewi ꞌga pytuna ꞌga ꞌga mepyaweꞌem raiꞌi. Aꞌetea ꞌga ꞌga ajueꞌopyyk ꞌga majaetyetyka: “Ere je mepyau ꞌawamũ”, ꞌjau ꞌga ojeꞌega moywyrafena ꞌga upe."
40,18,29,"—Aꞌeramũ ꞌga pytuna ꞌga wapyka wenupyꞌãu ꞌga rowase: “Ejemuaẽm te je ree. Tene je raꞌne. Tamepypap ene ꞌjau”, ꞌjau ꞌga ꞌga upe— ꞌjau Jejui ꞌga imomeꞌwau oree."
40,18,30,"—Aꞌere ꞌga ꞌi etee ꞌga upe: “Naani. Napoiri futari je ene wi”, ꞌjau etee ꞌga ꞌga upe, ꞌga monou imomoa moromunepawa pype. “Je mepyeꞌemamũ nereẽmi jui”, ꞌjau ꞌga ꞌga upe."
40,18,31,"—ꞌWyriara ꞌga poirũ ꞌgã ꞌga resaka. Aꞌeramũ ꞌgã awau ꞌga momeꞌwau oꞌwyriara ꞌga upe. “Ene ꞌã erejemuaẽm agawewi ꞌga ree. Aꞌetea ꞌga najemuaẽmi opytuna ꞌga ree”, ꞌjau ꞌgã imomeꞌwau oꞌwyriara ꞌga upe."
40,18,32,"—Aꞌeramũ ꞌwyriara ꞌga ꞌga renũina: “Ere ejua. Taporogyta enee ꞌjau”, ꞌjau ꞌga ꞌga upe.—Ojepyri ꞌga rurauwe ꞌwyriara ꞌga ojeꞌega moywyrafena ꞌga upe. “Enetywerete jee ꞌawamũ. ‘Ejemuaẽm je ree’ ere ako jee aiꞌi. Aꞌeramũ ako je tejemuaẽma ene ree aiꞌi."
40,18,33,"Aꞌetea ꞌã nerejemuaẽmi epytuna ꞌga ree raiꞌi. Ejee je jemuaẽma ꞌjawe ki ejemuaẽma epytuna ꞌga ree”, ꞌjau ꞌga ꞌga upe— ꞌjau Jejui ꞌga imomeꞌwau oree."
40,18,34,"—Opytun are wemiayuwa ꞌga jemuaẽmeꞌemamũ ꞌwyriara ꞌga amaraꞌneramũ ꞌga ree. “Nerejemuaẽmi epytuna ꞌga ree. Aꞌeramũ je tejemuaẽmuꞌjapeꞌema ene ree”, ꞌjau ꞌga wemiayuwa ꞌga upe ꞌgã monou imuꞌama moromunepawa pype. Aꞌeramũ ꞌga ꞌjau moromunepawa raarana ꞌgã nupe: “Naje mepyi ꞌga. Najemuaẽmi nanẽ ꞌga opytuna ꞌga ree. Aꞌeramũ pẽẽ ꞌga rerekou tyweaete jee, ꞌga mayrũmũ jee”, ꞌjau ꞌga ꞌgã nupe. “Je mepyaweꞌem ꞌga nuẽmaꞌuweri”, ꞌjau ꞌga ꞌgã nupe— ꞌjau Jejui ꞌga imomeꞌwau oree."
40,18,35,"—Nan tee futat Jeruwarete ꞌga. Pejepytuna ꞌgã pẽ nereko tyweawer are pẽẽ auꞌjeteramũ ꞌgã nayka re Janeruwarete ꞌga nanẽ pẽ naykau pẽtywer are. Pẽnaykaupaweꞌem pẽtywer are. Nomoiri futari ꞌga pẽtywera pẽ nui. Aꞌeramũ ꞌga pẽ monou pẽ nerekou tyweaete mamaꞌeukwaawa rapyaw ipe— ꞌjau Jejui ꞌga oree, ore muꞌjau ee."
40,19,1," ꞌGã nupe oporogytapaw ire Jejui ꞌga ore reruatau nũ. Garireja ywy awi arawau oroyaapa. Jotãu ry owajara katywara rape rupi arawau. Aꞌeramũ ore orojewya oroyaapa nũ, Judeja ywy pe arajua nũ."
40,19,2,Aꞌeramũ mytuna ꞌgã awau ore rewiri. Amumera ꞌgã ojeroꞌwau. Aꞌeramũ Jejui ꞌga ojeroꞌwu maꞌe ꞌgã katuꞌokapap.
40,19,3,"Poje fariseu ꞌgã amũ ꞌua ꞌga rerowyka. “Siesak ꞌga jeꞌeg amutee jarejee ꞌjau”, ꞌjau ꞌgã ajaupe. “ꞌGa jeꞌeg ekoeteramũ, ‘Nuenuwi ꞌga Moisesi ꞌga jeꞌega raꞌe’, saꞌe ꞌga upe ꞌjau”, ꞌjau ꞌgã ajaupe. Aꞌeramũ ꞌgã ꞌjau ꞌga upe:—Jaruete sipo kũimaꞌe ꞌga amũ wemireko retygi mamaꞌeꞌemete are we?— ꞌjau ꞌgã ꞌga upe."
40,19,4,"Aꞌeramũ Jejui ꞌga ꞌjau ꞌgã nupe:—Pẽneaꞌar iki pejejemimogytafer are. “Mamaꞌe apoawamũ Janeruwarete ꞌga kũimaꞌe ꞌga apoi, kũjã ẽẽ reewe rakue” ꞌeawer are pejejeaꞌaramũ pejejemogyau. Janeruwarete ꞌga te ꞌã eꞌi rakue: “Kũimaꞌe ꞌga je aapo kũjã ẽẽ reewe. Aꞌeramũ ꞌga wemirekoramũ kũimaꞌe ꞌga opojoꞌogamũ ujara ꞌgã nui ojemujaa wemireko ẽẽ ree etee”, ꞌjau Janeruwarete ꞌga rakue. “Ajuee ojemujar ire ꞌgã jemogyi majepei teewara ꞌjawe jee”, ꞌjau Janeruwarete ꞌga rakue. Series, "
40,19,6,"Ajuerekoeꞌẽwe ꞌgã mukũi futat ꞌgã nekoi. Aꞌere ajuereko re ꞌgã majepei teewara ꞌjawe ꞌgã nekoi Jarejuwarete ꞌga upe. Janeruwarete ꞌga wejue werekoukat ꞌgã ajaupe. Aꞌeramũ pẽẽ pejejomojoꞌogukararũmeꞌem pejejaui, pejejuereko re— ꞌjau Jejui ꞌga ꞌgã nupe."
40,19,7,"—Maꞌeramũ sipo ajee Moisesi ꞌga ꞌi rakue: “Pejejemireko retyka ki kaꞌarana pekwasiarukat ꞌgã amũ nupe ẽẽ ree. ‘Aetyk je ene tejemirekoramũ akiko’, peꞌje ki ikwasiarukaa pejejemirekofera ẽẽ ree, imonou ẽẽ upe”, ꞌjau ꞌga ikwasiaa rakue— ꞌjau fariseu ꞌgã ꞌga upe."
40,19,8,Aꞌeramũ Jejui ꞌga ꞌjau ꞌgã nupe:—Aꞌjea futat. Niporenuwiweri wejue pẽypy ꞌgã Jarejuwarete ꞌga ree rakue. Aꞌeramũ Moisesi ꞌga ꞌgã mueapyoukaa aipo are rakue. Aꞌere Janeruwarete ꞌga aipo neꞌi aeypy ꞌgã nupe rakue— ꞌjau Jejui ꞌga ꞌgã nupe.
40,19,9,—Aꞌere aꞌjea futat je ꞌi: ꞌGa amũ ẽẽ ree ꞌga reko re etee ki pejejemirekoa peetyk. Aꞌere kasi ee pejeporetygiwereꞌemamũ peetyg ine. ꞌGa amũ ẽẽ ree ꞌga rekoeꞌemamũ pẽẽ pejejemireko retyka ekoeteꞌem. Kasi aꞌe pe pejejemirekoeꞌem are ako maꞌe ꞌjawe pejemogoukat amutee ẽẽ rereko re ne— ꞌjau Jejui ꞌga fariseu ꞌgã nupe.
40,19,10,Aꞌeramũ ore Jejui ꞌga remimuꞌeramũ ꞌjau ꞌga upe:—Maꞌeramũ sipo ae wemireko retykeꞌema najemogyi nan etee futat— ꞌjau ore ꞌga upe.
40,19,11,"Aꞌeramũ Jejui ꞌga ꞌjau oree:—ꞌGã amũ nauagi ojetee ajemogyau. Jarejuwarete ꞌga remifutar imũ etee futat ꞌgã amũ remirekoramũ. Aꞌere ꞌga amũ naemirekoi, ꞌga remifutar imũ etee futat— ꞌjau ꞌga oree."
40,19,12,"—ꞌGã amũ nipo uꞌaa oteuramũ. Aꞌeramũ ꞌgã wemirekowereꞌemamũ. Amumera ꞌgã nipo ojeapiꞌa oogukaa ꞌga amũ upe. Aꞌeramũ ꞌgã wemirekoeꞌemamũ futat ajemogyau. Amumera ꞌgã te nipo ajee naemirekoweri futari. “Jarejuwarete ꞌga upe toporowyky ꞌjau kwy. Aꞌeramũ je tejemirekoeꞌemamũ tekou”, ꞌjau nipo ꞌgã ojeupe. Aꞌeramũ emirekowereꞌema ꞌgã wemirekoeꞌemamũ futat ajemogyau— ꞌjau Jejui ꞌga oree."
40,19,13," Anure kũjã ꞌgã amũ waꞌyra ꞌgã nerua Jejui ꞌga upe nũ:—Oreraꞌyra apyteꞌrarimũ epo emono aꞌi kĩꞌĩ— ꞌjau ꞌgã erua ꞌga upe. —Jarejuwarete kĩã upe eporogyta wã nee. Aꞌeramũ Janeruwarete kĩã ojejukau esage wã nee, aruꞌe ore enee kĩꞌĩ— ꞌjau kũjãmera ꞌgã ꞌga upe.Aꞌere ore Jejui ꞌga remimuꞌeramũ ore ꞌi etee ꞌgã nupe:—Perur awi pejejaꞌyra ꞌgã ꞌga upe ꞌga porogyta ꞌga ꞌamamũ. Nepemaruukari ꞌga porogyta— ꞌjau ore ꞌga remimuꞌeramũ ꞌgã nupe."
40,19,14,Aꞌeramũ Jejui ꞌga ꞌjau oree:—Naani. Peapo awi nanuara. Tene kunumĩ ꞌgã nuri je pyri— ꞌjau etee ꞌga oree. —Janeruwarete ꞌga kunumĩ ꞌgã afutat wemiayuwamũ. Kunumĩ ꞌjawewara ꞌgã nupe etee Janeruwarete ꞌga reni ꞌwyriaramũ. Kunumĩ ꞌgã ojemogypyyk Jarejuwarete ꞌga ree. Ojerekokatuukat ꞌgã ꞌga upe. ꞌGã ꞌjawe peko— ꞌjau ꞌga oree.
40,19,15,"Aꞌeramũ ꞌga opo monou kunumĩ ꞌgã apyteꞌrarimũ. Aꞌeramũ ꞌga ꞌjau ꞌgã nupe:—Janeruwarete ꞌga ojejuka esage pẽ nee, kunumĩ— ꞌjau ꞌga ꞌgã nupe.ꞌGã apyteꞌrarimũ opo mono re ꞌga awau ꞌgã nui."
40,19,16, Anure kũimaꞌe ꞌga amũ ꞌua Jejui ꞌga rerowykaꞌi oporonupa ee ꞌga upe:—Maꞌja te je aapo esage maꞌeramũ Jarejuwarete ꞌga upe tewawamũ ywag ipe temanũ re?— ꞌjau ꞌga oporonupa ee Jejui ꞌga upe.
40,19,17,"Aꞌeramũ Jejui ꞌga ꞌjau ꞌga upe:—Maꞌeramũ ene ejua eporonupa ee jee nũ ki ꞌei? Mamaꞌe esagerete are ki ꞌei?— ꞌjau Jejui ꞌga ꞌga upe. —Janeruwarete ꞌga etee futat esage maꞌea. “Ene ꞌã Jarejuwarete ꞌga ꞌjawewara futat”, ere te jee?— ꞌjau ꞌga ꞌga upe. —Ywag ipe eoweramũ mamaꞌea eapo ꞌga jeꞌeg imũ etee, Moisesi ꞌga upe ꞌga remikwasiarukarer imũ etee— ꞌjau Jejui ꞌga ꞌga upe."
40,19,18,—Maranuara aꞌeramũ je mamaꞌe apou ki ꞌei?— ꞌjau ꞌga Jejui ꞌga upe.“Peporojuka awi. Peko awi pejejuemireko are.Pemunarũ kasi mamaꞌe are ne. Pejeꞌẽwuꞌjag kasi ꞌga amũ ne.
40,19,19,"Pejejara ꞌgã jeꞌega ki peanuw etee.Pereko esage ki ꞌgã pejejereko esage ꞌjawe etee futat”,ꞌjau ꞌga ꞌã ikwasiaa inuga kaꞌaran are rakue. Mĩmera ꞌã erekwaapap— ꞌjau Jejui ꞌga ꞌga upe."
40,19,20,Aꞌeramũ ꞌga ꞌjau Jejui ꞌga upe:—Je kunumĩawe futat aipoa akwaap ikue. Moisesi ꞌga jeꞌeg imũ etee futat je mamaꞌe apoi tekou. Maꞌjaꞌja jee je aapo ꞌũ?— ꞌjau ꞌga Jejui ꞌga upe.
40,19,21,"Aꞌeramũ Jejui ꞌga ꞌjau ꞌga upe:—Aꞌjea futat ere. Aꞌere ꞌawamũ mamaꞌe mũ eapo, ꞌga ree eparuerowiar ywyapiweramũ. Ekaraemã emeꞌẽmap. Aꞌere ene kaꞌaranũũ monou ikaꞌaranũũeꞌema ꞌgã nupe. Aipoa ene iapo re, Janeruwarete ꞌga ene monoi ojepyri ene manũ re. Mamaꞌe esagea te nipo ꞌga amut enee anure, ekaraemã ꞌgã nupe imonoawera mepyau enee anure. Ekaraemã meꞌeg ire ene ejua je rewiri— ꞌjau Jejui ꞌga ꞌga upe."
40,19,22,"Aipo ojeupe Jejui ꞌga ꞌeramũ ꞌga uꞌarasigamũ etee okaraemã are. Kwaiwete te ꞌga karaemã. Aꞌeramũ ꞌga oporomeꞌegiwereꞌemamũ okaraemã are. Aꞌeramũ ꞌga ꞌjau ojeupe etee futat: “Naani. Naapoaꞌuweri je nanuara”, ꞌjau ꞌga ojeupe etee futat. Aꞌeramũ ꞌga uꞌarasigamũ awau Jejui ꞌga aipo ojeupe ꞌeramũ."
40,19,23,Aꞌeramũ Jejui ꞌga ꞌjau wemimuꞌeramũ oree:—Ayay te ikaraemã kwai maꞌe ꞌgã jemogyi Jarejuwarete ꞌga remiayuwamũ— ꞌjau ꞌga oree.
40,19,24,—Ayay te ikaraemã kwai maꞌe ꞌgã jekatuꞌogukari Jarejuwarete ꞌga upe. Kwaiwete ꞌgã karaemã. Aꞌeramũ ꞌgã okaraemã are etee weaꞌaramũ. Okaraemã are etee aipo ꞌgã jemogypyygi akou. NaJarejuwarete ꞌga ree rũi ꞌgã jemogypyygi ajemogyau. Jarejuwarete ꞌga opoara futareꞌema ajemogyau. Jejeꞌega renupeꞌema futat ajemogyau— ꞌjau Jejui ꞌga oree. —Sãꞌã kawaruu ꞌjawewara kamerua aguja kwara rupi ikwaweꞌema. Nan tee futat ayayramũ ikaraemã kwai maꞌe ꞌgã ojekatuꞌogukaa Jarejuwarete ꞌga upe. Ikaraemã kwai maꞌe ꞌgã nijekatuꞌogukariweri futari Jarejuwarete ꞌga upe— ꞌjau Jejui ꞌga oree.
40,19,25,Aipo renupawe ore oroporesagamũ etee ꞌga ree arajemogyau. Aꞌeramũ ore oroporonupa ee arajaupe etee futat:—Maranuara ꞌgã tete Janeruwarete ꞌga okatuꞌok?— ꞌjau ore arajaupe.
40,19,26,"Aipo ore ꞌeramũ Jejui ꞌga amãꞌjãu ore ree ꞌjau oree:—Pẽ nupe nayrareferi futari. Ayay futat mamaꞌe apoa pẽ nupe. Aꞌere nitywi futari Janeruwarete ꞌga remiapoeꞌema mũ mamaꞌea. Mamaꞌea naayi futari ꞌga upe. Ikaraemã kwai maꞌea miamũ Janeruwarete ꞌga okatuꞌok, “Jekatuꞌog ape” ojeupe ꞌgã ꞌeramũ— ꞌjau etee Jejui ꞌga oree."
40,19,27,Aꞌeramũ Pedro ꞌga ꞌjau ꞌga upe:—Ore ako aruejat orokaraemã arajua ene rupi aiꞌi. Oropytuna nanẽ futat ako ore ejaa aiꞌi nũ. Maꞌja te ore mamaꞌe rejaawera repya?— ꞌjau ꞌga Jejui ꞌga upe.
40,19,28,"Aꞌeramũ Jejui ꞌga ꞌjau ꞌga upe:—Aꞌjea futat ako aiꞌi. Aꞌeramũ je ꞌjau pẽ nupe: Anure nipo Janeruwarete ꞌga mamaꞌe momyaui nũ. Aipoa ꞌara rupi nipo je teꞌỹina pẽnekiꞌyrareteramũ ꞌwyriarareteramũ pẽ nupe. Aꞌeramũ nipo je pẽẽ nanẽ futat pẽ mogyau ꞌwyriaramũ tejepyri. Israeu ꞌga raꞌyra ꞌgã pytuna tusi. Aꞌeramũ je pẽ monou pẽ mogyau ꞌwyriaꞌriramũ ꞌgã nupe Israeu juapyrera ꞌgã nupe. Aꞌeramũ Israeu juapyrera ꞌgã nipo awau pẽ nowase. Aꞌeramũ nipo pẽẽ ꞌjau mamaꞌe esage apoara ꞌgã nupe: “Mamaꞌe esage ereapo rakue, Jarejuwarete ꞌga jeꞌeg imũ rakue. Aꞌeramũ ꞌga ene mepyau eneremiapofer are”, ꞌjau nipo pẽẽ ꞌgã nupe— ꞌjau Jejui ꞌga oree. —Mamaꞌe tywera apoarera ꞌgã nupe nipo pẽẽ ꞌjau: “Mamaꞌe tywera etee ereapo Jarejuwarete ꞌga upe rakue. ꞌGa jeꞌeg imũ jẽmĩ mamaꞌe apoweꞌem rakue. Aꞌeramũ ꞌga pẽ mepyau pẽnemiapo tywer imũ etee futat”, ꞌjau nipo pẽẽ ꞌgã nupe— ꞌjau Jejui ꞌga oree."
40,19,29,"—Amanũ re je ree omamaꞌe rejaarera ꞌgã juejue awau ajemogyau Jarejuwarete ꞌga pyri. Peu te ꞌga mamaꞌe teepaweꞌema muri ꞌgã nupe kwaiwete, je ree ꞌgã mamaꞌe rejaawera repyramũ futat mua ꞌgã nupe. Oy ẽẽ rejaarera ꞌgã, ꞌuwa ꞌga rejaarera ꞌgã, waꞌyra ꞌgã nejaarera ꞌgã, wekiꞌyra ꞌgã nejaarera ꞌgã, wenyra ꞌgã nejaarera ꞌgã, okywyra ꞌgã nejaarera ꞌgã, wykiera ꞌgã nejaarera ꞌgã, woga rejaarera ꞌgã, oywy rejaarera ꞌgã. Mĩmera ꞌgã juejue ajemogyau Jarejuwarete ꞌga pyri amanũ re. ꞌGã nupe juejue futat Janeruwarete ꞌga mamaꞌe esage muri kwaiwete— ꞌjau Jejui ꞌga oree."
40,19,30,"—ꞌAwamũ ꞌgã amũ reni ꞌwyriaramũ ajaupe. Aꞌere nipo anure aipo ꞌgã jemogyi akotee maꞌeramũ etee nũ. ꞌAwamũ ꞌgã amũ jemogyi akotee maꞌe ꞌgã ꞌjawe. Aꞌere anure nipo aipo ꞌgã jemogyi ꞌwyriara ꞌjawewaramũ nũ. ꞌAwamũ omamaꞌe rejaarera ꞌgã akotee maꞌe ꞌjawe etee futat ꞌgã jemogyi. Aꞌere nipo anure, ꞌwyriarareteramũ je renamũ, je ree omamaꞌe rejaarera ꞌgã jemogyi ꞌwyriaramũ je pyri— ꞌjau Jejui ꞌga oree."
40,20,1,Wemifutar imũ etee Janeruwarete ꞌga jane mepyawamAꞌeramũ Jejui ꞌga ꞌjau:—Mamaꞌe mũ je amomeꞌu pẽ nupe pẽ muꞌjau tejeupe pẽnemiapofera mepy are. Sãꞌã uwa ko jara ꞌga amũ oa aiꞌiwetetewe ojeupe oporowyky maꞌe ꞌgã amũ nekara.
40,20,2,"Iporowykyeꞌema ꞌgã nesakawe ꞌga ꞌjau ꞌgã nupe: “Pejot pejeporowykyau jee”, ꞌjau ꞌga ꞌgã nupe.—“Maran sipo ajee ore mepy ape?” ꞌjau ꞌgã ꞌga upe.—“Majepeja kaꞌaranũũ ywopeꞌi pyu etee futat je tejeupe pẽporowykyawera mepyi pẽ nupe”, ꞌjau ꞌga ꞌgã nupe."
40,20,3,"—Aꞌeramũ ꞌgã awau ꞌga rupi oporowykyau ꞌga ko pe. Kwarawyruuꞌiramũ ko jara ꞌga awau amunawa pyter ipe nũ, iporowykyeꞌema ꞌgã amũ nesaka nũ. Aꞌeramũ ꞌga ꞌjau ꞌgã nupe: “Pejot pejeporowykyau jeko pe. Kaaruwamũ tamepy pẽẽ ꞌjau, tejeupe pẽporowykyawer are ꞌjau”, ꞌjau ꞌga ꞌgã nupe."
40,20,5,"Aꞌeramũ ꞌgã awau oporowykyau ꞌga upe.—Aje kwara kwawamũ ko jara ꞌga awau, ꞌgã amũ nerua ꞌgã moporowykyaukaa ojeupe nũ. Kwara jerewamũ ꞌga awau, ꞌgã amũ nerua nũ."
40,20,6,Kaarup jaꞌwyjaꞌwyramũ ꞌga awau amunawa pyter ipe nũ. Aꞌeramũ ꞌga iporowykyeꞌema ꞌgã amũ nesaka nũ. Aꞌeramũ ꞌga ꞌjau ꞌgã nupe: “Maꞌeramũ pẽẽ pejeporowykyaweꞌem pejejemogyau ꞌũ?” ꞌjau ꞌga ꞌgã nupe.
40,20,7,"—“Nitywi ‘peꞌje pejejua pejeporowykyau jee’ ꞌjara ꞌga amũ oree”, ꞌjau ꞌgã ꞌga upe.—Aꞌeramũ ꞌga ꞌjau ꞌgã nupe: “Peꞌje ajee pejewau pejeporowykyau jee ꞌũ”, ꞌjau ꞌga ꞌgã nupe."
40,20,8,"—Kaarup katu katuramũ ko jara ꞌga ꞌjau opoirũ ꞌga upe: “Emepy ki oporowyky maꞌe ꞌgã jee. Kaarup jaꞌwyjaꞌwyramũ oporowyky maꞌe ꞌgã naꞌne ki emepy jee. Aꞌere aje ꞌut maꞌefera ꞌgã, aꞌere ꞌut ypy maꞌefera ꞌgã maapawamũ ꞌjau”, ꞌjau ꞌga opoirũ ꞌga upe.—“Naiꞌi”, ꞌjau ꞌga poirũ ꞌga ꞌga upe."
40,20,9,—Aꞌeramũ ꞌga kaꞌaranũũ ywopeꞌia mũ monou kwara ooramũ oporowyky maꞌe ꞌgã nupe.
40,20,10,"ꞌGã mepy resakawe, oporowyky ypy maꞌe ꞌgã ꞌjau ajaupe: “Kuu. Kaꞌaranũũ ywopeꞌia ꞌga omono ꞌgã nupe jane upe ꞌga ꞌeawera ꞌjawe etee futat”, ꞌjau ꞌgã ajaupe. “Jane upe taetu sipo ajee ꞌga imuri kwaiweteꞌi. Koꞌaramuku te ako jane porowykyi ko aꞌi kũi”, ꞌjau ꞌgã ajaupe. —Aꞌere naani. Kaaruwamũ oporowyky maꞌe ꞌgã mepy ꞌjawe etee futat ꞌga imonoi ꞌgã nupe. Aꞌeramũ ꞌgã amaraꞌneramũ ko jara ꞌga ree."
40,20,12,"“Koꞌaramuku agawewi ako ore porowykyi ko, kwaray pype ko. Aꞌetea ꞌga ꞌã ore mepy kaaruwamũ oporowyky maꞌe ꞌgã ꞌjawe etee. Nore mepy esagei ako ape ko”, ꞌjau ꞌgã ojeꞌegayau ko jara ꞌga upe."
40,20,13,"—Aꞌeramũ ko jara ꞌga ꞌjau ꞌgã nupe: “Naani. Pẽ nupe teporogytau ako je ꞌi pẽ nupe ko: ‘majepei tee kaꞌaranũũ ywopeꞌia tomono pẽ nupe ꞌjau, tejeupe pẽporowyky mepyawamũ ꞌjau’, aꞌe ako je pẽ nupe ko. ‘Naiꞌi’, ꞌjau ako pẽẽ jee ko. Aꞌeramũ ꞌga jeꞌeawer imũ etee futat pẽ mepyau."
40,20,14,"14,15 Peꞌje pejekaꞌaranũũ pyyka erawau pejejog ipe”, ꞌjau ꞌga ꞌgã nupe. “Jemaꞌea te ꞌã kaꞌaranũũa. Aꞌeramũ je temaꞌea etee futat erekou nan oporowykyꞌiꞌi maꞌe ꞌgã mepyau pẽ ꞌjawe etee futat. Mamaꞌe esage te je aapo ꞌgã nupe. Aꞌe are ꞌã pẽmaraꞌne je ree?” ꞌjau ko jara ꞌga ꞌgã nupe— ꞌjau Jejui ꞌga imomeꞌwau ꞌgã nupe."
40,20,16,"—Nan tee futat Janeruwarete ꞌga wemiayuwa ꞌgã mogyi pãwẽ pãwẽ ojepyri anure— ꞌjau ꞌga oree. —Werowiaar ymanera ꞌgã, amanũ jaꞌwyjaꞌwy pype werowiaara ꞌgã nanẽ ꞌga imonou ojepyri futat nũ. Wemifutar imũ etee futat ꞌga werowiaaramũ pẽ mogyau ojepyri futat. Ajuꞌjajuꞌjawe etee futat ꞌga ꞌgã mogyi ojepyri— ꞌjau Jejui ꞌga oree."
40,20,17, Aꞌeramũ Jejui ꞌga ore rerawau Jerusareg ipe wemimuꞌeramũ. Aꞌere mytuna ꞌgã oi ore rupi. Aꞌeramũ ꞌga ore renũina ojeupe:—Pejepeꞌaꞌi ꞌgã nui raꞌne. Taporogyta pẽ nupe etee ꞌjau— ꞌjau ꞌga oree.Aꞌeramũ ore orojepeꞌauꞌi mytuna ꞌgã nui.
40,20,18,"Aꞌeramũ ꞌga ꞌjau oree:—Jerusareg ipe jane oi ꞌawamũ. Peu futat nipo ꞌga amũ pẽnekiꞌyramũ je monoi mainana ꞌwyriara ꞌgã nupe, Moisesi ꞌga remikwasiarer are moromuꞌjara ꞌgã netee— ꞌjau ꞌga imomeꞌwau oree. —Aꞌeramũ nipo ꞌgã ꞌjau jee: “Sijukaukat ꞌga ꞌgã nupe ꞌjau”, ꞌjau nipo ꞌgã jee."
40,20,19,"Aꞌeramũ nipo ꞌgã je monou judeueꞌema ꞌgã po pe. Aꞌeramũ nipo judeueꞌema ꞌgã je kurapa, je nupãnupãu, je monou je muꞌama ꞌypeywar are jejywa pypiraa je manamamũ futat. Aꞌere nipo imuapyra ꞌara rupi Janeruwarete ꞌga je moferawi etee nũ— ꞌjau ꞌga oree."
40,20,20,"Aꞌere Sepeteu ꞌga remireko ẽẽ waꞌyra ꞌgã nerua Jejui ꞌga rerowykaꞌi. Aꞌeramũ ẽẽ wããpyramũ ꞌjau Jejui ꞌga upe:—Mamaꞌe esagea eapo jeraꞌyra wã nupe, Kuꞌjyp— ꞌjau ẽẽ ꞌga upe.Tiago, Juã. Mĩnamũ ẽẽ raꞌyra ꞌgã."
40,20,21,"Aꞌeramũ ꞌga ꞌjau ẽẽ upe:—Maꞌja ene ifutaa ꞌgã nupe je iapoa?— ꞌjau ꞌga ẽẽ upe.Aꞌeramũ ẽẽ ꞌjau ꞌga upe:—Jeraꞌyra wã emuapygukat ejepyri, oree ꞌwyriarareteramũ eꞌỹinaaw ipe. Ejakwatawa katy kĩã amũ emuapygukat. Ajepeja kĩã ejau katy emuapygukat, wã mogyau ꞌwyriaramũ ejepyri— ꞌjau ẽẽ ꞌga upe."
40,20,22,Aꞌeramũ Jejui ꞌga ꞌjau ẽẽ raꞌyra ꞌgã nupe:—Nepẽneapyoi futari nipo ee ki sa. ꞌWyriarareteramũ je reko enune nipo ꞌgã naje rerekoarũi. Je rereko tywerete te nipo ꞌgã. Pejereko tywerukat sipo je pyri? Pẽnuag sipo pejejereko tywera upe?— ꞌjau ꞌga ẽẽ raꞌyra ꞌgã nupe.—Oreruag futat ore jupe nũꞌũ— ꞌjau ꞌgã ꞌga upe.
40,20,23,—Aꞌjea futat nipo ꞌgã pẽ nereko tyweri anure. Aꞌere je miamũ namuapygarũi pẽẽ tejepyri tepoaawamũ. Jeruwarete ꞌga etee te okwaap. Wemifutar imũ etee ꞌgã amũ mũꞌjãu ꞌgã muapygukaa je pyri— ꞌjau Jejui ꞌga ꞌgã muꞌjau ojepyri wapyk maꞌe ꞌgã nee.
40,20,24,ꞌGã jeꞌega renupawe ore amumeramũ Jejui ꞌga remimuꞌeramũ aramaraꞌneramũ mukũja ꞌgã nee.
40,20,25,"Aꞌeramũ Jejui ꞌga ore renũina ore majatykau ojee. Aꞌeramũ ꞌga ꞌjau oree:—Pekwaap judeueꞌema ꞌgã ꞌwyriara ꞌgã nemiapoa. ꞌGã ꞌwyriara ꞌgã wemiayuwa ꞌgã monou kwe pe mamaꞌe apoukaa ojeupe: “Nan iki peapo jejeꞌegawer imũ etee futat”, ꞌjau nipo ꞌwyriara ojeꞌega wemiayuwa ꞌgã nupe. Iapo esageꞌemamũ nipo ꞌgã ꞌwyriara ꞌgã nereko tyweretei. Aꞌetea nipo ꞌga ꞌjau ojeupe: “Je ꞌã kũimaꞌeeteeteramũ”, ꞌjau nipo ꞌga ꞌũina ojeupe— ꞌjau Jejui ꞌga oree."
40,20,26,"26,27 —Aꞌere pẽẽ jeremiayuwamũ naꞌgã ꞌjawe rũi pejemogy. ꞌWyriaramũ pejejekoweramũ pẽẽ mamaꞌe apou pejejaupe, pejejopoaa etee futat mamaꞌe apou pejejaupe. Pejejaupe oporowyky maꞌeramũ etee futat pejemogy. Aꞌeramũ nipo je pẽ mogyau ꞌwyriaramũ— ꞌjau ꞌga oree. Series, "
40,20,28,"—Je ꞌã pẽnekiꞌyraretea agawewi. Aꞌetea je ꞌã ojot ꞌawa ywy pe mamaꞌe apou pẽ nupe. Natejeupe mamaꞌe apoukaa rũi je ruri. Pẽ nupe mamaꞌe apoawamũ te je ruri. Temanũmũ te ꞌã je ruri ꞌau pẽ nupe. Pẽ katuꞌokawamũ te je ruri ꞌawa ywy pe. Aꞌeramũ taetu ꞌgã taje rerowiat ꞌjau kwy, aꞌe te je ꞌã— ꞌjau ꞌga oree."
40,20,29, Jerikoa ꞌjawa amunaw awi ore oramũ mytuna ꞌgã ꞌua ore rewiri.
40,20,30,"Mukũi eaeꞌema ꞌgã ꞌupa wapyka peyse pe. Aꞌeramũ ꞌgã kwaiwete ꞌgã jeꞌega renupa ꞌupa.—Awỹja te poromũ ako?— ꞌjau ꞌgã ojepyriwara ꞌgã nupe.—Jejui ꞌga okwap akou— ꞌjau ꞌgã ꞌgã nupe.Aipo ojeupe ꞌgã ꞌeramũ ꞌgã wafukaita ꞌga upe:—Kuꞌjyp! Ene ꞌã Davi ꞌga juapyrera, Jarejuwarete ꞌga remimurera! Ejemuaẽm ore ree. Epãjẽ mũ ore katuꞌog ape!— ꞌjau ꞌgã wafukaita Jejui ꞌga upe."
40,20,31,"Aꞌeramũ mytuna ꞌgã ꞌjau ꞌgã nupe:—Pepije pejejupa. Aereau toko reꞌã— ꞌjau ꞌgã ꞌgã nupe.Aꞌere ꞌgã jeroꞌwuroꞌwui etee futat wafukaita ꞌga upe:—Kuꞌjyp! Ene te ꞌã Davi ꞌga juapyrera, Jarejuwarete ꞌga remimurera. Ejemuaẽm ore ree. Ore resag ape, aruꞌe ore enee— ꞌjau ꞌgã ojeroꞌwaroꞌwau etee wafukaita ꞌupa."
40,20,32,Aꞌeramũ Jejui ꞌga opytau pe pe ꞌgã nee.—Peꞌje ajee pejejua— ꞌjau ꞌga eaeꞌema ꞌgã nupe.Aꞌerauwe eaeꞌema ꞌga ꞌua ꞌga jeꞌega repejãna. Aꞌeramũ Jejui ꞌga ꞌjau ꞌgã nupe:—Maꞌja te pefutat pejejeupe je iapoa?— ꞌjau ꞌga ꞌgã nupe.
40,20,33,"—Taramãꞌẽ ꞌjau nũ, aruꞌe ore enee, ki Kuꞌjyp. Orereapaw ore ikue— ꞌjau ꞌgã Jejui ꞌga upe."
40,20,34,Aꞌeramũ Jejui ꞌga ajemuaẽma ꞌgã nee. Aꞌeramũ ꞌga opo monou ꞌgã nea ꞌarimũ.—Amamãꞌẽ je pẽẽ nũ— ꞌjau Jejui ꞌga ꞌgã nupe.Aipo ꞌga ꞌerauwe ꞌgã amãꞌjãu nũ. Aꞌeramũ futat ꞌgã awau Jejui ꞌga rupi.
40,21,1,"  Jerusarega pyriuꞌi ore oropytau amunaꞌwi pe, Pefaje pe. Pefajea ꞌupa ywytyra pyri, Oriweira ꞌjawa pyri. Aꞌeramũ Jejui ꞌga ꞌjau mukũjamũ oree: —Peꞌje pejewau pejekwapa je renune pejewau pejewaẽma iruupeuwara amunawa upe. Pejesouwe nipo pẽẽ kawaruꞌi mũ resaka. Nuatai we nipo ꞌgã amũ iꞌarimũ. Aꞌea ki perut iamoia jee— ꞌjau Jejui ꞌga oree."
40,21,3,"—“Maꞌeramũ te peko ee?” pejejeupe ꞌgã ꞌeramũ ki “Janejara ꞌga te eꞌi oree ko: Kawaruꞌia perut jee raꞌne, eꞌi ꞌga oree ko. Aꞌere nipo ꞌga koꞌikoꞌi ete imuri pẽ nupe nũ”, peꞌje ki ꞌgã nupe— ꞌjau ꞌga oree."
40,21,4,"Ymã te ꞌã Janeruwarete ꞌga kaꞌarana kwasiarukari ojeꞌega momeꞌwara ꞌga amũ upe ee rakue: “Peꞌje Jerusareg ipewara ꞌgã nupe: ‘Owaẽm futat pẽꞌwyriararete ꞌga raꞌe.Ipotaꞌwa maꞌe ꞌga. Kawaruꞌi aranuwamueuu ꞌarimũ ꞌga ruri akou’, peꞌje ki Jerusareg ipewara ꞌgã nupe”,ꞌjau Janeruwarete ꞌga ikwasiarukaa Sakari ꞌga upe rakue. Aꞌeramũ Jejui ꞌga ore mũ monou kawaruꞌi rerurukaa ojeupe. Aꞌeramũ ꞌgã awau ꞌga ꞌeawer imũ etee erua ꞌga upe. Aꞌeramũ ꞌgã kawaruꞌi rerua taꞌyra reewe ꞌga upe. Aꞌere ꞌga amũ opiara mosoka imonou kawaruꞌi ꞌarimũ Jejui ꞌga apykawamũ. Aꞌere ꞌgã kawaruꞌi pyyka Jejui ꞌga upe ꞌga apykawamũ. Aꞌeramũ Jejui ꞌga awau Jerusareg ipe kawaruꞌi ꞌarimũ. ꞌGa remimuꞌeramũ ore arawau ꞌga rupi. Kwaiwete ꞌgã awau ujãna ꞌga renune opiara mososoka, imonou pe rupi imogyau ꞌga kwapawamũ. ꞌGa ree oporomutaawa resaukaawamũ ꞌgã iapou. Pinowa nanẽ ꞌgã imonou pe rupi ꞌga kwapawamũ.Ymã ꞌgã aipo apou ꞌwyriararete upe rakue, ꞌga ree ipojejuka resaukaawamũ rakue. Aꞌeramũ ꞌgã aꞌeramũ iapou Jejui ꞌga upe.—ꞌGa nipo ako ꞌwyriaramũ ꞌawamũ janee— ꞌjau ꞌgã ajaupe numiamũ. ꞌGa renune oo maꞌe ꞌgã wafukaita ꞌga rewiri oo maꞌe ꞌgã netee:—Auꞌje katu te ꞌã Janeruwarete ꞌga resageayramũ janee. Ene ꞌã ꞌga remimurera futat. Ene ꞌã ore ꞌwyriar ymanera juapyreramũ, Davi ꞌga juapyreramũ. ꞌAwamũ nipo ꞌã ene eꞌỹina ꞌwyriarareteramũ oree. Janeruwarete ꞌga ojejuka esage ene ree. Janeruwarete ꞌga ꞌã esage oree. Ene ꞌã ꞌga imua oree— ꞌjau ꞌgã wafukaita Jejui ꞌga kawaruꞌi ꞌarimũ ꞌga rut ꞌga rekoramũ. Ene ꞌã oreꞌwyriar ymanera juapyreramũ, Davi ꞌga juapyreramũ. Janeruwarete ꞌga ojejuka esage ene ree. Aꞌeramũ ene ekuꞌiramũ ekou. Janeruwarete ꞌga ꞌã esage oree. Ene ꞌga ꞌã ene mua oree— ꞌjau ꞌgã wafukaita Jejui ꞌga upe.Arawau orowaẽma Jerusareg ipe. Jerusareg ipe Jejui ꞌga reserauwe peuwara ꞌgã akuꞌiaiwamũ ꞌga ree. Aꞌeramũ ꞌgã ꞌjau ajaupe:—Awỹja te ꞌagamũ?— ꞌjau peuwara ꞌgã ajaupe. Aꞌeramũ Jejui ꞌga rupi oo maꞌe ꞌgã ꞌjau ꞌgã nupe:—ꞌAgamũ futat Jejui ꞌga, Nasare pe waranup maꞌefera ꞌga, Garireja ywy pewarera ꞌga. Jarejuwarete ꞌga jeꞌega momeꞌwara ꞌga futat— ꞌjau ꞌgã ꞌgã nupe."
40,21,12,"  Jerusareg ipe owaẽmawe Jejui ꞌga ojypa kawaruꞌi awi. Aꞌeramũ ꞌga awawayayau osou Jarejuwarete ꞌga mogytaaw ipe wemimuꞌeramũ ore retee. Irããꞌã wyra meꞌegara ꞌgã jemogyramũ. Aꞌeramũ Jejui ꞌga amaraꞌneramũ ꞌgã nee:—Peꞌje pejewau pejeꞌjãu ꞌaw awi. Nawyra meꞌegawa rũi te ꞌã. Jeruwarete ꞌga mogytaawa te ꞌã ꞌoga. ꞌAu futat jane ruri jareporogytau ꞌga upe. Aꞌere ꞌã pẽẽ nanarũi pereko. Pemỹi wyra meꞌegawamũ etee. Pejejeymawa etee ꞌã pẽẽ erua imeꞌega erupa ꞌga mogytaawa ꞌoga pype— ꞌjau ꞌga ꞌgã nupe.Wyra muara ꞌgã nanẽ ꞌga imũꞌjãu jui nũ. Aꞌeramũ ꞌga kaꞌaranũũ mojopyꞌruara ꞌgã ꞌyjepana monou imuewiwya imojerepa ꞌgã nui. Aipo kaꞌaranũũ mojopyꞌruara ꞌgã kwe pewara ꞌgã kaꞌaranũũ mojopyꞌrau ajaupe. Aꞌeramũ Jejui ꞌga ꞌgã ꞌyjepana monou imuewiwya imojerepa ꞌgã nui. Kaꞌaranũũ monou imomopomopoa ꞌgã nui. Pykau meꞌegara ꞌgã kanawaa nanẽ ꞌga imojerepa nũ. Aꞌeramũ ꞌga ꞌjau ꞌgã nupe:—Ymã te ꞌã Janeruwarete ꞌga kaꞌarana kwasiarukari Isai ꞌga upe rakue: “ꞌAgamũ jemogytaawa ꞌoga futat. ꞌAu futat ꞌgã nuri oporogytau jee”, ꞌjau ꞌga ꞌã ikwasiarukaa ꞌga upe rakue. Aꞌere ꞌã pemỹi wyra meꞌegawamũ etee. Pejejeymawa meꞌega pejejaupe pejejeymawa repy rowoupia ekoete ꞌã pejejupa ꞌau pejejaupe. Maꞌeramũ pẽẽ ꞌga mogytaawa ꞌoga mỹina pejemunarũawamũ etee ꞌũ?— ꞌjau ꞌga ꞌgã nupe, ꞌgã mũꞌjãu jui."
40,21,14,"ꞌGa mogytaaw ipe Jejui ꞌga rekoramũ kwaiwete ojeroꞌwu maꞌe ꞌgã ꞌua owaẽma ꞌga upe. Eaeꞌem, iteu maꞌe. Mĩmera ꞌgã ꞌua owaẽma Jejui ꞌga upe. Aꞌeramũ ꞌga ꞌgã katuꞌoka."
40,21,15,"Jejui ꞌga remiapofera resakawe kunumĩ ꞌgã amũ wafukaita:—Eneresage futat. Ene ꞌã oreꞌwyriar ymanera juapyreramũ, Davi ꞌga juapyreramũ— ꞌjau kunumĩ ꞌgã wafukaita Jejui ꞌga upe.Mainana ꞌgã nanẽ Jejui ꞌga remiapofera resaka nũ Moisesi ꞌga remikwasiarer are moromuꞌjara ꞌgã netee. Aꞌetea ꞌgã imaraꞌne Jejui ꞌga ree aipo kunumĩ ꞌgã ꞌe renupawe. Aꞌeramũ ꞌgã ꞌjau Jejui ꞌga upe:—Nereenuwi nipo kunumĩ ꞌgã ꞌea ki sa? “Ene ꞌã Janeruwarete ꞌga remimurera” ꞌgã ꞌea ki sa?— ꞌjau ꞌgã Jejui ꞌga upe.—Aenup futat je teꞌama— ꞌjau ꞌga ꞌgã nupe. —Pẽneaꞌar iki ꞌga amũ remikwasiarer are. Janeruwarete ꞌga jeꞌega rerekwara kaꞌaran are ꞌga amũ ikwasiaa rakue: “Kunumĩ ꞌgã nupe Janeruwarete ꞌga ene muorywukari, oy popewara ꞌgã neewe futat. ‘Ene te ꞌã eneresage’ ꞌea ꞌga ꞌgã muꞌeukaa”, ꞌjau ꞌga ikwasiaa kaꞌaran are rakue. Pẽneaꞌar iki ee— ꞌjau Jejui ꞌga ꞌgã nupe."
40,21,17,Aꞌeramũ ꞌga awau ꞌgã nui nũ. ꞌGa remimuꞌeramũ nanẽ ore arawau ꞌga rupi nũ. Petani ꞌjaw ipe ore arawau orosea.
40,21,18, Aiꞌiwe ore arawau orojewya Jerusareg ipe nũ. Arawaw ipe Jejui ꞌga opyꞌarayparamũ akou.
40,21,19,"Aꞌeramũ ꞌga yꞌwa ꞌywa repejãna. Peyse pe uꞌat maꞌe repejãna iꞌa rekaa akã are, figu ꞌjawa rekaa akã are. Aꞌere nitywi iꞌa ee. Oowa etee esaka akã are. Aꞌeramũ ꞌga ꞌjau ꞌywa upe:—Auꞌje katu katu ki eꞌa re ꞌawa yꞌwa ꞌywa mũ— ꞌjau ꞌga yꞌwa ꞌywa upe.Aipo ꞌga ꞌe ypyrauwe wakã oypiwamũ amanũmũ osiniga."
40,21,20,Esakawe ore ꞌga remimuꞌeramũ oroporesagamũ ee.—Kuu. Kamẽsĩete nipo imanũi osiniga ki sa— ꞌjau ore arajaupe esakawe. —Maꞌeramũ sipo oypiwamũ erujewi ꞌwei?— ꞌjau ore arajaupe.
40,21,21,"Aꞌeramũ Jejui ꞌga ꞌjau oree:—Pẽneaꞌar iki jeꞌeawer are. Je rerowiar ire nanẽ pejejemiapoeꞌema peapo je ꞌjawe nũ. ꞌYwa nipo pẽẽ imosinigukaa je ꞌjawe je rerowiar ywyapiramũ— ꞌjau ꞌga oree. —Ywytyra miamũ futat nipo pẽẽ imojepeꞌaukaa tenaw awi imonou ꞌyẽꞌẽ rypyter ipe imỹina. “Ekwap ꞌaw awi ꞌyẽꞌẽ rypyter ipe eꞌỹina”, ojeupe pẽẽ ꞌeramũ nipo awau pẽꞌeawer imũ etee futat— ꞌjau Jejui ꞌga oree."
40,21,22,"—Je rerowiar ire Janeruwarete ꞌga mamaꞌe monou pẽ nupe, “Mamaꞌea emut amũ oree”, ojeupe pẽẽ ꞌeramũ— ꞌjau Jejui ꞌga oree, Jerusareg ipe arawaw ipe."
40,21,23, Jerusareg ipe orowaẽmawe Jejui ꞌga awau osou Jarejuwarete ꞌga mogytaaw ipe ore retee. Peu wekwaw ipe Jejui ꞌga ojepyriwara ꞌgã muꞌjau ꞌUwarete ꞌga ree. ꞌGã muꞌjau mainana ꞌwyriara ꞌgã ꞌua judeu ꞌgã ꞌwyriaꞌri ꞌgã netee oporonupa ee ꞌga upe:—Awỹja rer imũ te erejot rakue? Awỹja pãjẽ mũ te mamaꞌea ereapo? Awỹja te ene mut oree rakue?— ꞌjau ꞌgã ꞌua oporonupa ee Jejui ꞌga upe.
40,21,24,"Aꞌeramũ Jejui ꞌga ꞌjau ꞌgã nupe:—Peꞌje ajee pẽẽ naꞌne imomeꞌwau jee ꞌũ. Tejeupe pẽẽ imomeꞌu re je nanẽ tajemomeꞌu pẽ nupe ꞌjau nũ— ꞌjau etee ꞌga ꞌgã nupe. —Awỹja jeꞌeg imũ ajee Juã Batista ꞌga ruri ae pymĩãu ꞌy pe rakue ꞌũ? Jarejuwarete ꞌga jeꞌeg imũ te ꞌga ruri rakue? Kũimaꞌe ꞌga amũ jeꞌeg imũ te raꞌu nũ?— ꞌjau Jejui ꞌga oporonupa ee ꞌgã nupe uꞌama.Aꞌeramũ ꞌgã ꞌjau ajaupe:—Maꞌja saꞌe te jane ꞌga upe?— ꞌjau ꞌgã ajaupe etee futat. —“Jarejuwarete ꞌga jeꞌeg imũ ꞌga ruri”, ojeupe jane ꞌeramũ te ꞌga ꞌi janee nũ aꞌi kũi, “Aꞌetea neperowiari ꞌga”, ꞌga ꞌi janee nũ aꞌi kũi— ꞌjau ꞌgã ajaupe."
40,21,28,"Mukũja ꞌga raꞌyra ꞌgãAꞌeramũ Jejui ꞌga ꞌjau ꞌgã nupe nũ:—Morogyta je amomeꞌu amũ pẽ nupe. Maran te pẽneaꞌat pejejemogyau ee? Kũimaꞌe ꞌga amũ mukũi ꞌga raꞌyra. Aꞌeramũ ꞌga ꞌjau tuwi maꞌe ꞌga upe: “Ekwap eporowykyau ko pe jee ꞌawamũ, kisit”, ꞌjau ꞌga ꞌga upe."
40,21,29,"Aꞌere nipo ꞌga ꞌi ꞌuwa ꞌga upe: “Naani. Nooi je. Najeporowykyweri je enee ko pe ꞌawamũ”, ꞌjau ꞌga ꞌuwa ꞌga upe. Aꞌere nipo anure ꞌga ꞌarasigamũ ꞌuwa ꞌga upe uꞌeawer are. Aꞌeramũ nipo ꞌga awau anure oporowykyau ꞌga ko pe akou."
40,21,30,"Ajepeja waꞌyra ꞌga upe nanẽ nipo ꞌga ꞌjau nũ: “Ekwap eporowykyau jeko pe, kisit”, ꞌjau nipo ꞌga waꞌyra ꞌga upe. Aꞌeramũ ꞌga raꞌyra ꞌga ꞌjau ꞌga upe: “Naiꞌi. Too teporowykyau enee ꞌjau”, ꞌjau nipo ꞌga ꞌuwa ꞌga upe. Aꞌere ꞌga nooi futari— ꞌjau Jejui ꞌga imomeꞌwau ꞌgã nupe."
40,21,31,"—Maranuara te ꞌga raꞌyra ꞌga wapo mamaꞌea ꞌuwa ꞌga remifutar imũ?— ꞌjau Jejui ꞌga ꞌgã nupe.Aꞌeramũ ꞌgã ꞌjau ꞌga upe:—Tuwi maꞌe ꞌga.Aꞌeramũ Jejui ꞌga ꞌjau ꞌgã nupe:—Aꞌjea futat ere poromũ. Aꞌeramũ je ꞌjau pẽ nupe: Niaꞌwyri agawewi ꞌwyriararete ꞌga upe kaꞌaranũũ pyykara ꞌgã, kũjãmeneꞌema ꞌgã netee. Nuerowiari futari ꞌgã Jarejuwarete ꞌga rakue. Aꞌetea ꞌgã jẽmĩ je rerowiat ajemogyau ꞌawamũ. Tejerowiaramũ je ꞌgã tywera moia ꞌgã nui. Aꞌeramũ nipo ꞌgã awau ywag ipe ajemogyau Jarejuwarete ꞌga pyri. Aꞌere ꞌã pẽẽ naani. “Jarejuwarete ꞌga ore aruerowiat arajemogyau”, ꞌjau futat te ꞌã pẽẽ pejejemogyau numiamũ. Aꞌere ꞌã naje rerowiari pejepe pejejemogyau. Aꞌeramũ nipo pẽẽ pejewaweꞌem ywag ipe."
40,21,33," Aꞌeramũ Jejui ꞌga ꞌjau ꞌgã nupe nũ:—Peapyaka jejeꞌeg are. Mamaꞌe mũ je amomeꞌu pẽ nupe, pẽ muꞌjawamũ ee pẽ mueapyoawamũ— ꞌjau ꞌga ꞌgã nupe. —Kũimaꞌe ꞌga amũ yꞌwa ꞌywa rakã otym oko pe, uwa ꞌjawa ꞌywa rakã otym oko pe. Kwaiwete ꞌga uwa rakã tyma. Aꞌea tee futat ꞌga ityma ipype. Aꞌeramũ ꞌga oko osõu. Aꞌere ꞌga yꞌwa apikawa apou. Yꞌwa tyarũnamũ ꞌgã iapikau yꞌwayramũ. Aꞌeramũ futat ꞌga yꞌwa apikawa apou. Aꞌere ꞌga ꞌog ywate apou iaarana ꞌga upe. Aꞌeramũ ꞌga ꞌgã amũ monou oko raaranamũ imỹina ojeupe. “Yꞌwaa mũ jemaꞌea futat. Emyreramũ te aje pẽmaꞌe futat pẽporowykyawera repya futat”, ꞌjau ijara ꞌga ꞌgã nupe. Aꞌere ꞌga awau watau ꞌgã nui. Aꞌeramũ ꞌga namutamutat awau akou muku ꞌgã nui."
40,21,34,Yꞌwa tyarama upe iwaẽmauwe ijara ꞌga wemiayuwa ꞌgã amũ monou omaꞌea uwa ꞌa piaramũ.
40,21,35,Aꞌere ko raarana ꞌgã ꞌgã pyygi etee ꞌgã nerekou tyweaete. ꞌGa amũ ꞌgã inupãnupãu etee. ꞌGa amũ ꞌgã ijukau etee. ꞌGa amũ ꞌgã ijukau ita pyu.
40,21,36,Aꞌeramũ ko jara ꞌga wemiayuwa ꞌgã monou kwaiwete. Aꞌere ko raarana ꞌgã nãnẽwẽjẽmĩ ꞌgã nerekoi nũ ꞌgã pyygi etee ꞌgã apisau.
40,21,37,"Aꞌeramũ ko jara ꞌga ꞌjau ojeupe: “Tejaꞌyra ꞌga pa je omono kwy. ꞌGa nipo ꞌgã opojeup reꞌã. Jeraꞌyra ꞌga ree nipo ꞌgã pojyramũ reꞌã”, ꞌjau nipo ꞌga ojeupe— ꞌjau Jejui ꞌga imomeꞌwau ꞌgã nupe."
40,21,38,"—Aꞌeramũ ꞌgã ꞌga raꞌyra ꞌga resakawe ꞌjau ajaupe: “Waꞌyra ꞌga ꞌga amut yꞌwa piaramũ raꞌe. ꞌGa futat ꞌuwa ꞌga pyꞌrau ko jaramũ ꞌuwa ꞌga manũ re. Aꞌeramũ jane ꞌga jukau jui. Aꞌeramũ janemaꞌea futat koa ꞌga ruwa ꞌga manũ re kũi”, ꞌjau nipo ꞌgã ajaupe."
40,21,39,Aꞌeramũ ꞌgã ꞌga pyyka ꞌga rerawau enuẽma ko awi ꞌga jukau— ꞌjau Jejui ꞌga imomeꞌwau ꞌgã nupe.
40,21,40,Aꞌeramũ Jejui ꞌga oporonupa ee mainana ꞌwyriara ꞌgã nupe:—Maran sipo ko jara ꞌga waꞌyra jukaarera ꞌgã nerekoi?— ꞌjau ꞌga ꞌgã nupe.
40,21,41,Aꞌeramũ ꞌgã ꞌjau ꞌga upe:—ꞌGa futat oo ko raarana ꞌgã apisau nũꞌũ. Aꞌere nipo ꞌga ꞌgã amũ monou ꞌgã pyꞌrau oko raaranamũ nũ. Aipo ꞌgã te nipo yꞌwa mono ijara ꞌga upe yꞌwa tyarama rupi— ꞌjau ꞌgã ꞌga upe.
40,21,42,"Aꞌeramũ Jejui ꞌga ꞌjau ꞌgã nupe nũ:“Mĩa ita niaꞌwyruui raꞌe, ꞌjau nipo itaoga apoara ꞌgã ajaupe, ita monou imomoa ajaui.Aꞌere nipo ꞌga amũ aipoa ita eroyrũmyrera ita pyygi etee imonou imỹina tenawera pype ꞌoga ypywotypawamũ.Janeruwarete ꞌga imỹjukaa ꞌgã nupe rakue.Aꞌeramũ ꞌga remiapofera wesageayramũ futat oree”,ꞌjau ꞌga ikwasiarukaa kaꞌaran are inuga rakue— ꞌjau Jejui ꞌga ꞌgã nupe."
40,21,43,—Aꞌjea futat je ꞌi. Ymã te ꞌã Janeruwarete ꞌga Israeu juapyreramũ pẽ mũꞌẽi wemiayuwamũ rakue. Aꞌere ꞌã nepeenuwi futari ꞌga. Nepefutari ꞌga pejeꞌwyriarareteramũ. Aꞌeramũ nipo ꞌga wenupara ꞌgã mogyau wemiayuwamũ pẽ pyꞌrau— ꞌjau Jejui ꞌga ꞌgã nupe. —ꞌGa amũ nipo uꞌaa ita ꞌarimũ. Aꞌe ꞌga open futat. Aꞌere ꞌga amũ ꞌarimũ ita ꞌar ire aꞌe ꞌga kuꞌjoꞌjogi futari. Nan tee futat Janeruwarete ꞌga ojeꞌega renupareꞌemamũ pẽ nereko tyweretei— ꞌjau Jejui ꞌga ꞌgã nupe.
40,21,45,ꞌGa jeꞌega renupawe mainana ꞌwyriara ꞌgã fariseu ꞌgã netee ꞌjau ajaupe:—Mamaꞌe mũ momeꞌuramũ ꞌga ꞌi janee poromũ— ꞌjau ꞌgã ajaupe.Aꞌeramũ ꞌgã amaraꞌneramũ akou ꞌga ree.
40,21,46,"Aꞌeramũ ꞌgã oporopyygiweramũ ꞌga ree. Aꞌere ꞌgã kyjei mytuna ꞌgã nui.—“Jejui ꞌga te ꞌã Jarejuwarete ꞌga jeꞌega momeꞌwararetea raꞌe”, ꞌjau ꞌgã ajemogyau ajaupe. Aꞌere nipo ꞌgã jane apisi etee Jejui ꞌga jane ipyygamũ— ꞌjau ꞌgã ajaupe, okyjau Jejui ꞌga rerowiaara ꞌgã nui."
40,22,1,Mamaꞌe mũ Jejui ꞌga imomeꞌwau ꞌgã nupe ꞌgã muꞌjau nũ: —Morogyta mũ je amomeꞌu pẽ nupe pẽ muꞌjawamũ Tejuwarete ꞌga rerowiaara ꞌgã nee. Janeruwarete ꞌga ꞌã ꞌwyriararete ꞌga ꞌjawe janee— ꞌjau ꞌga ꞌgã nupe. —Sãꞌã ꞌwyriararete ꞌga maraka apoa waꞌyra ꞌga remirekoramũ. Kwaiwete ꞌga ꞌã kumi apoukaa wemiayuwa ꞌgã nupe.
40,22,3,"Erojyw ire ꞌga ꞌjau wemiayuwa ꞌgã amũ nupe: “Peꞌje pejewau ꞌgã nupe kwe pe, jeremimoꞌwyꞌwyrera ꞌgã nerua jee”, ꞌjau ꞌga ꞌgã nupe ꞌgã monou kwe pe. Aꞌere ꞌwyriara ꞌga remimoꞌwyꞌwyrera ꞌgã nioweri maraka pe."
40,22,4,"Aꞌeramũ nipo ꞌwyriara ꞌga amumera ꞌgã wemiayuwa ꞌgã monou wemimoꞌwyꞌwyrera ꞌgã nupe. “Peꞌje jejeꞌega rerawau ꞌgã nupe. ‘Peꞌje pejejua pejejemiꞌwaa ore pyri, eꞌi ꞌga pẽ nupe ko. Kwataua je aapisiukat aiꞌi. Aꞌeramũ je eyrukaa ꞌgã nupe. Aꞌeramũ pẽẽ pejejua pejejemiꞌwaa ore pyri, eꞌi ꞌga pẽ nupe ko’, peꞌje ki ꞌgã nupe”, ꞌjau ꞌga wemiayuwa ꞌgã nupe ojeꞌega rerawaukaa— ꞌjau Jejui ꞌga imomeꞌwau ꞌgã nupe."
40,22,5,"—Aꞌeramũ ꞌga remiayuwa ꞌgã awau ꞌga remimoꞌwyꞌwyrera ꞌgã nupe. Aꞌere ꞌgã ojeupe aipo ꞌgã ꞌeramũ ꞌgã ꞌi etee ꞌgã nupe: “Naani. Najeoweri je”, ꞌjau etee ꞌgã ꞌgã nupe. Aꞌeramũ ꞌgã awau etee oporowykyau ꞌgã nui."
40,22,6,Amumera ꞌgã ꞌwyriara ꞌga remiayuwa ꞌgã pyyka inupãnupãu ꞌgã apisau.
40,22,7,Aꞌeramũ ꞌwyriara ꞌga amaraꞌneramũ akou ꞌgã nee. Aꞌeramũ ꞌga ꞌgã amũ monou wemiayuwa ꞌgã apisara ꞌgã apisau. ꞌGã apisi re ꞌgã ꞌgã ꞌwyra rapyau.
40,22,8,Aꞌeramũ ꞌwyriara ꞌga wemiayuwa ꞌgã amũ nenũina nũ. “Mamaꞌea ako je aapo maraka are ko numiamũ. Aꞌere ꞌã jeremimoꞌwyꞌwyrera ꞌgã niaꞌwyri futari.
40,22,9,"Aꞌeramũ pẽẽ pejewau ꞌgã ꞌwyrarete rukawõꞌõ rupi ajemogy maꞌe ꞌgã moꞌwyꞌwya jemaraka are”, ꞌjau ꞌga wemiayuwa ꞌgã nupe— ꞌjau Jejui ꞌga ꞌgã nupe imomeꞌwau."
40,22,10,—Aꞌeramũ ꞌga remiayuwa ꞌgã awau amunawarete rukawõꞌõ rupi ajemogy maꞌe ꞌgã majatykau erawau werekwara ꞌga maraka pe. Esage maꞌe ꞌgã ꞌgã erawau iaꞌwyreꞌema ꞌgã netee. ꞌGã waẽmauwe ꞌwyriara ꞌga remiayuwa ꞌga amũ taity esage monou imunewukaa ꞌgã nupe. Aꞌeramũ ꞌgã awau ojejaga ꞌwyriara ꞌga roga matyneema.
40,22,11,Poje ꞌwyriara ꞌga ꞌua ajatyka maꞌe ꞌgã nesaka. Aꞌeramũ ꞌga taity esage rerekwareꞌema ꞌga resaka.
40,22,12,Aꞌeramũ ꞌga ꞌjau ꞌga upe: “Maꞌeramũ te neremunewi taity esagea?” ꞌjau ꞌga ꞌga upe.—Taity esage rerekwareꞌema ꞌga nojeꞌegi ꞌga upe.
40,22,13,"—Aꞌeramũ ꞌwyriara ꞌga ꞌjau wemiayuwa ꞌgã nupe: “Pepyyk ꞌga, ꞌga po faa ꞌga py faa ꞌjau. Aꞌere pẽẽ ꞌga monou imomoa ukupepe. Ypytunaiwa pype pẽẽ ꞌga momoa. Peu ajemogyaw ipe nipo ꞌga waemamũ akou waꞌjywa mokãina akuwa rerekou”, ꞌjau ꞌga ꞌgã nupe— ꞌjau Jejui ꞌga ꞌgã nupe imomeꞌwau."
40,22,14,"—Aipoa morogyta je amomeꞌu pẽ nupe, pẽ muꞌjau Jarejuwarete ꞌga remiayuwarete ꞌgã nee. Mytuna ꞌgã nupe Jarejuwarete ꞌga ꞌi: “Tejerowiar ire je pẽ mogyi tejemiayuwamũ”, ꞌjau ꞌga mytuna ꞌgã nupe. Aꞌere inãinãnĩꞌĩ etee ꞌgã ꞌga rerowiari. Aꞌeramũ ꞌga inãinãnĩꞌĩ etee ꞌgã mogyau wemiayuwamũ— ꞌjau ꞌga ꞌgã nupe."
40,22,15, Aꞌeramũ fariseu ꞌgã amũ awau ꞌga wi.—Siesak Jejui ꞌga raꞌne ꞌjau— ꞌjau ꞌgã ajaupe. —Tesirũgatu ꞌga rekoramũ sipyyk ꞌga ꞌjau. ꞌGã amũ simono imoporogytaukaa ꞌga upe raꞌne ꞌjau. Morogyta ꞌgã nupe imowuwuramũ sipyyk ꞌga ꞌjau— ꞌjau ꞌgã ajaupe. Aꞌeramũ ꞌgã wemimuꞌe ꞌgã amũ monou Jejui ꞌga upe imoporogytaukaa. Erote ꞌga remiayuwa ꞌgã amũ netee Jejui ꞌga upe ꞌgã monou imoporonuwukaa ee:—Aꞌjea futat ꞌã ereporogyta aꞌjeteetewi— ꞌjau ꞌgã ꞌga upe. —Nereporogyta ekoetei futari te ꞌã. Aꞌjea futat ꞌã erejejuka pãwẽ pãwẽ ae ree. Aꞌjea futat te ꞌã ore muꞌe ape mamaꞌe are. Enejeꞌeg are ꞌgã amũ oporenuwiwereꞌemamũ agawewi. Aꞌere ꞌã mamaꞌe aꞌjea etee eremomeꞌu— ꞌjau ꞌgã oporonupa ꞌme Jejui ꞌga upe.
40,22,17,"—Aꞌeramũ ene ꞌawamũ ꞌjau oree: Jane ꞌã judeua. Simono te jane kaꞌaranũũa ꞌwyriararete ꞌga upe, Sesa ꞌga upe? Naani te raꞌu nũ?— ꞌjau ꞌgã ꞌga upe. —Najudeu arũi te ꞌã ꞌwyriararete ꞌga. Tapyꞌỹi amuteea te ꞌã ꞌga. Romanũa te ꞌã ꞌga. Aꞌetea te jane simepy ꞌga?— ꞌjau ꞌgã Jejui ꞌga upe."
40,22,18,"Aꞌere Jejui ꞌga ꞌgã kwaawi ojee. “Jejeꞌega renupa ꞌgã nuri numiamũ. ‘Siesak ꞌga mamaꞌe mũ momeꞌua sigaty jarejee ꞌjau’ eꞌi ꞌgã jee numiamũ”, ꞌjau ꞌga ojeupe. Aꞌeramũ ꞌga ꞌjau ꞌgã nupe:—Nepeporonuwi tee pejejua ee jee. “Simowuwut ekoete jarejaupe ꞌga ꞌeawera jarejaupe ꞌjau”, peꞌje te jee— ꞌjau ꞌga ꞌgã nupe."
40,22,19,"—Kaꞌaranũũ ywopeꞌia pemut amũ jee raꞌne, Sesa ꞌga mepyawa mũ jee raꞌne— ꞌjau ꞌga ꞌgã nupe.Aꞌeramũ ꞌgã amũ imonou ꞌga upe.—Kweramũ ajee ꞌwei— ꞌjau ꞌga imonou ꞌga po pe. Aꞌeramũ Jejui ꞌga kaꞌaranũũ ywopeꞌi resaukaa ꞌgã nupe:—Awỹja raꞌagawa te ꞌup ee? Awỹja rera ajee ꞌawamũ ꞌup ee nũꞌũ?— ꞌjau ꞌga esaukaa ꞌgã nupe."
40,22,21,—ꞌWyriararete ꞌga maꞌea futat— ꞌjau ꞌgã ꞌga upe.Aꞌeramũ Jejui ꞌga ꞌjau ꞌgã nupe:—ꞌGa raꞌagawa rerekwara ꞌga maꞌea futat. Aꞌeramũ pẽẽ imonou ꞌga upe etee futat. Aꞌere Jarejuwarete ꞌga mamaꞌea pemono ꞌga upe etee futat— ꞌjau ꞌga ꞌgã nupe.
40,22,22,Aꞌe renupawe ꞌga upe ee oporonup maꞌefera ꞌgã oporesagamũ etee ꞌga ree:—Kuu. Iꞌakwaap ꞌga raꞌe nũꞌũ— ꞌjau ꞌgã ajaupe.Aꞌeramũ ꞌgã awau ꞌga wi.
40,22,23," Koꞌikoꞌi satuseu ꞌgã amũ ꞌua oporogytau Jejui ꞌga upe ee nũ. Aipo ꞌgã eꞌi ajaupe: “Amanũ re ae noferawuꞌjawi nũ. Amanũmũ ae teepawamũ ywawuje futat”, ꞌjau agawewi satuseu ꞌgã ajaupe jepi. Aꞌetea ꞌgã ꞌut oporonupa ee Jejui ꞌga upe."
40,22,24,"Aꞌeramũ ꞌgã ꞌjau ꞌga upe:—“Moromuꞌjara ꞌga”, eꞌi ꞌgã enee jepi. Aꞌeramũ ene ore mueapyou katu mamaꞌe are. Ymã te ꞌã Moisesi ꞌga kaꞌarana kwasiari inuga janee rakue. “Kũimaꞌe ꞌga amũ nipo amanũ waꞌyreꞌemauwe. Aꞌeramũ nipo ꞌga manũ re ꞌga rewirera ꞌga ꞌga remirekofera ẽẽ rerekou. Aꞌeramũ nipo ꞌga ajaꞌyrapyau ẽẽ pype. Aꞌeramũ nipo ꞌga raꞌyr ypy ꞌga amanũ maꞌefera ꞌga raꞌyrera ꞌjawe futat”, ꞌjau ꞌã Moisesi ꞌga ikwasiaa inuga rakue— ꞌjau ꞌgã Jejui ꞌga upe.Aꞌeramũ Jejui ꞌga ꞌjau ꞌgã nupe:—Aꞌjea futat— ꞌjau ꞌga ꞌgã nupe."
40,22,25,Aꞌeramũ ꞌgã ꞌjau ꞌga upe nũ:—Aꞌere nipo kũimaꞌe ꞌga amũ ꞌga raꞌyra sete. Aꞌeramũ nipo uꞌat ypy maꞌefera ꞌga kũjã mũ rerekou. Aꞌere nipo ꞌga waꞌyreꞌemauwe ꞌga manũi jui. Aꞌeramũ wemireko ẽẽ rejaa wewirerera ꞌgã nupe.
40,22,26,"Aꞌeramũ nipo imanũ re aꞌe rewirerera ꞌgã amũ ẽẽ rerekou ipyꞌrau nũ. Aꞌere aꞌea nanẽ imanũi nũ waꞌyreꞌemauwe nũ, ẽẽ rejaa wewirerera ꞌgã nupe nũ. Aꞌeramũ nipo ꞌgã ojopyꞌrapyꞌrau etee ẽẽ ree, ajamanũnamũ. Aꞌere ꞌgã nataꞌyriꞌi futari ẽẽ pype."
40,22,27,Ojee ꞌgã jomoypaw ire nipo ẽẽ nanẽ amanũmũ nũ.
40,22,28,Aꞌeramũ nipo ꞌga ae moferapawa ꞌara rupi manamũ sipo ẽẽ menaretea?— ꞌjau ꞌgã Jejui ꞌga upe. —ꞌGã juejue futat ẽẽ wereko kũi— ꞌjau ꞌgã Jejui ꞌga upe.
40,22,29,"Aꞌeramũ Jejui ꞌga aipo ojeupe ꞌgã ꞌeramũ ꞌjau ꞌgã nupe:—Pẽꞌme awi. Nanarũi. Nepẽneapyoi Jarejuwarete ꞌga jeꞌega rerekwara kaꞌaran are raꞌe. ꞌGa pãjẽa nanẽ ꞌã pẽẽ ikwaapeꞌema raꞌe nũ— ꞌjau Jejui ꞌga ꞌgã nupe. —ꞌAu etee te ꞌgã nemirekoramũ kũi. Aꞌere ꞌgã oferaw ire naemirekouꞌjawi kũi. Ywagipewara ꞌgã ꞌjawe etee futat ꞌgã jemogyi. Niporerekoweruꞌjawi ꞌgã kũjã are. Kũjãmera ꞌgã nanẽ omenariwereꞌemamũ futat nũ kũi, kũimaꞌe ꞌgã ꞌjawe etee futat nũ kũi— ꞌjau Jejui ꞌga ꞌgã nupe."
40,22,31,"31,32 —Nepẽneapyoi nipo Jarejuwarete ꞌga ꞌeawer are. Ymã te ꞌã ꞌga ꞌi rakue: “Je te ꞌã ꞌgã Nuwaretea ako. Abraão ꞌga, Isaki ꞌga, Jako ꞌga. Mĩmera ꞌgã Nuwaretea je ako”, ꞌjau ꞌga ꞌã ikwasiarukaa rakue. ꞌGã manũ re ꞌga poromũ ꞌjau rakue. Aꞌere ꞌgã ꞌaga namanũi futari, ateepaweꞌemamũ futat ꞌgã ꞌaga. Aꞌeramũ Janeruwarete ꞌga poromũ ꞌjau Moisesi ꞌga upe. ꞌGã ꞌaga tyweꞌem ire amunipo ꞌã ꞌga aipo neꞌiaꞌuweri Moisesi ꞌga upe. Ako maꞌe ꞌgã nupe etee te ꞌga aeruwamũ— ꞌjau Jejui ꞌga ꞌgã nupe uꞌama. Series, "
40,22,33,Aipo ꞌga ꞌe renupawe mytuna ꞌgã oporesagamũ etee ꞌga ree.—Kuu. Nomoryteeaꞌuweri futari ae ꞌga raꞌe nũꞌũ— ꞌjau ꞌgã ajaupe.
40,22,34," Aipo ojeupe ꞌga ꞌeramũ satuseu ꞌgã ajemogyau etee futat. Noporonuwuꞌjawi futari ꞌgã ee ꞌga upe nũ. Aꞌeramũ fariseu ꞌgã amũ ꞌjau ajaupe: “Satuseu ꞌgã noporonuwuꞌjawi futari ee ꞌga upe nũ”, ꞌjau ꞌgã ajaupe. Aꞌeramũ ꞌga amũ awau oporonupa aipo ꞌga ꞌeawer are Jejui ꞌga upe. Moisesi ꞌga jeꞌeger are moromuꞌjara ꞌgã poromũ awau oporonupa Jejui ꞌga ꞌeawer are ꞌga upe: “Je pa ꞌga omorytee kwy”, ꞌjau ꞌga ojeupe numiamũ."
40,22,36,"Aꞌeramũ ꞌga poromũ awau oporonupa ꞌga ꞌeawer are ꞌga upe:—Ene te ꞌã ore muꞌe ape Jarejuwarete ꞌga ree. Aꞌere ꞌã kwaiwete Janeruwarete ꞌga uꞌeawera kwasiarukari Moisesi ꞌga upe rakue. Maranuara te ajee ꞌga ꞌeaweraretea?— ꞌjau ꞌga Jejui ꞌga upe.“Tomojenosĩ Jejui ꞌga ꞌjau kwy”, ꞌjau ꞌga ojeupe numiamũ.Aꞌere Jejui ꞌga ikwaawi futari ojee. “Tamuꞌakwaawukar eme ꞌga, eꞌi ꞌga jee numiamũ”, ꞌjau Jejui ꞌga ojeupe. Aꞌeramũ Jejui ꞌga ꞌjau ꞌga upe:"
40,22,37,"—“Je te ꞌã Pẽjararetea. Pẽporomutat je ree pejepytuna ꞌgã apyraapa”, eꞌi ꞌã Janeruwarete ꞌga pẽ nupe rakue. “Mamaꞌea peapo jee, jeremifutar imũ. Pejejeaꞌaramũ pejejemogyau je ree ꞌgã nee pejejeaꞌara apyraapa. Aipo aporamũ nipo pejeporomutaramũ je ree”, eꞌi futat Janeruwarete ꞌga pẽ nupe— ꞌjau Jejui ꞌga ꞌga upe. —Aipoa te ꞌga ꞌeaweraretea— ꞌjau Jejui ꞌga ꞌga upe."
40,22,39,"—Ajepeja ꞌga ꞌeaweraretea nanẽ nũ. “Pẽporomutat pejejepyriwara ꞌgã nee pejejee pejeporomutara ꞌjawe”, eꞌi ꞌga ꞌã ikwasiarukaa Moisesi ꞌga upe rakue— ꞌjau Jejui ꞌga ꞌga upe."
40,22,40,—Aipoa ꞌga remikwasiarera renupara ꞌgã wenup katu katu ꞌga remikwasiarera ajemogyau. Ajepeja ꞌga remikwasiarera moromuꞌjau ajuee aejejuka esage are etee futat. Janeruwarete ꞌga jeꞌega momeꞌwara ꞌgã nanẽ oporomuꞌjau aipo are nũ— ꞌjau Jejui ꞌga ꞌga upe.
40,22,41, Ojee fariseu ꞌgã jatykaramũ Jejui ꞌga oporonupa ee ꞌgã nupe:
40,22,42,—Maran te pẽneapyo Jarejuwarete ꞌga remimurera ꞌga ree? Awỹja juapyrera te ꞌga?— ꞌjau ꞌga ꞌgã nupe.—Davi ꞌga juapyrera ꞌga— ꞌjau ꞌgã ꞌga upe.Aꞌeramũ Jejui ꞌga ꞌjau ꞌgã nupe:
40,22,43,"—Maꞌeramũ sipo ajee Janeruwarete ꞌga ꞌAgesagea Davi ꞌga muꞌeukari “Jejara ꞌga” ꞌga muꞌeukari ajuapyrera ꞌga upe? Ymã te ꞌã Davi ꞌga kaꞌarana kwasiari ꞌga ree rakue:“Jeruwarete ꞌga ꞌjau Jejararete ꞌga upe rakue:‘Eapyk ꞌau je pyri. Je ꞌjawe futat ene.Enepãjẽretea je ꞌjawe. Aꞌeramũ ene eapyka je yse katy.Anure nipo je ene mogoi ꞌwyriaramũ ꞌgã nupe najuejue etee futat.Ene ree iporomutareꞌema ꞌgã ꞌarimũ je ene magwawukari.Aꞌeramũ ene je iapoeꞌemauwe eapyka ꞌau je yse katy’, ꞌjau ꞌga Janejararete ꞌga upe”,ꞌjau Davi ꞌga ikwasiaa rakue— ꞌjau Jejui ꞌga ꞌgã nupe.?"
40,22,45,"—Janeruwarete ꞌga remimurera ꞌga ree ꞌga kaꞌarana kwasiari rakue. Maꞌeramũ sipo ajee ꞌga ꞌi, “Jejararete ꞌga”, ꞌjau ajuapyrera ꞌga upe nũ— ꞌjau Jejui ꞌga ꞌgã nupe."
40,22,46,Aipo ꞌga ꞌe renupawe ꞌgã ajemogymogyau etee futat. Ojenosõu ꞌgã ꞌga wi. Aꞌeramũ ꞌgã oporonuwuꞌjapeꞌema ee ꞌga upe.
40,23,1,"  Aꞌeramũ Jejui ꞌga ojeꞌega wemimuꞌeramũ oree, mytuna ꞌgã nupe we futat:"
40,23,2,—Moisesi ꞌga remikwasiarer are moromuꞌjara ꞌgã weapyoramũ Moisesi ꞌga remikwasiarer are fariseu ꞌgã netee.
40,23,3,Aꞌeramũ ki pẽẽ ꞌgã jeꞌega renupa etee futat ꞌgã pejemuꞌeramũ. Aꞌeramũ ki pẽẽ mamaꞌe apou ꞌgã pejemuꞌeawer imũ etee futat. Aꞌere kasi pejemuꞌe ꞌgã nemiapo are ne. Nuapoi futari ꞌgã pẽ muꞌeawer imũ mamaꞌea. Aꞌeramũ pẽẽ pejejemuꞌjaweꞌem ꞌgã nemiapo are.
40,23,4,"“Nan iki peapo”, ꞌjau nipo ꞌgã pẽ nupe numiamũ. Aꞌere nipo ꞌgã nepẽ poari mamaꞌe apo are uꞌeawer imũ."
40,23,5,"Tekotee ꞌgã nupe ojesaukaawamũ te ꞌgã mamaꞌe apoi. “Je te ꞌã aꞌjea futat kũimaꞌeeteetea”, ꞌjau nipo ꞌgã ajaupe. Aꞌeramũ nipo ꞌgã mamaꞌe apou ekoete ajemogyau ojesaukaawamũ ꞌgã nupe. “Tiporesagete ꞌgã je ree ꞌjau”, ꞌjau nipo ꞌgã ajemogyau. Jane ꞌã kũimaꞌeferamũ juejue Jarejuwarete ꞌga jeꞌega kwasiaa kaꞌaraꞌnĩ pe ree. Aꞌeramũ jane imonou yrũꞌĩꞌĩ pype ifaa jareakag are. Aꞌeramũ jane jarejeapykag are erekou, jarejywaypy are nanẽ erekou nũ. Aꞌere ꞌã fariseu ꞌgã imonoi yrũũũ pype. Aipo ꞌgã erekou ifaa imỹina weapykag are, ojywa are ꞌjau. “Tiporesak ꞌgã ore ree ꞌjau kwy”, ꞌjau ꞌgã ꞌã ajemogyau. “ꞌGã te aꞌjea futat Jarejuwarete ꞌga ree iporomutarete maꞌea raꞌe, teꞌi ꞌgã janee jane resaka ꞌjau”, ꞌjau ꞌgã akou ojeupe. Jane ꞌã kũimaꞌeramũ juejue taity pẽũꞌĩ sireko jarejasiꞌyꞌwarimũ. Aꞌe pyu jane ꞌã jareakaga auꞌjau Jarejuwarete ꞌga upe jareporogytauwe. Aꞌere ꞌã fariseu ꞌgã imopypiremeꞌytyra fukui omaꞌea. “Tiporesagete ꞌgã jane ree ꞌjau”, ꞌjau ꞌgã ꞌã ajaupe. Aꞌeramũ ꞌgã taity pypiremeꞌytyra fuku rerekou— ꞌjau Jejui ꞌga oree."
40,23,6,—Maraka apoaw ipe ojemiꞌwaaw ipe nanẽ ꞌgã naꞌne wẽjẽmĩ awau wapyka. Kũimaꞌeeteete ꞌgã apykaw ipe etee ꞌgã wapygiweramũ. Jarejatykaaw ipe nanẽ ꞌgã kũimaꞌeeteete ꞌgã apykaw ipe etee wapygiweramũ nũ.
40,23,7,Amunawa pyterimũ awaw ipe nanẽ ꞌgã kũimaꞌeeteete ꞌgã ꞌjawe wapejeꞌega ꞌgã ifutaa. “Moromuꞌjara ꞌga” ojeupe ꞌga amũ ꞌeramũ ꞌgã akuꞌiramũ ajemogyau— ꞌjau Jejui ꞌga oree.
40,23,8,"—Aꞌere kasi pejemogy ꞌgã ꞌjawe ne. “ꞌGa ꞌã ore muꞌjara”, ꞌgã muꞌeukareꞌema pejejeupe. Majepei tee tup maꞌe ꞌjawe futat pẽẽ pejejuꞌjajuꞌjawe etee pejemogy. Majepei tee futat je pẽ muꞌjaramũ— ꞌjau ꞌga oree. —Kiapiꞌni peꞌje nanẽ kasi pejejuweꞌema ꞌga amũ upe ne. Majepei tee Pẽnuwaretea. Ywag ipe ako maꞌeramũ etee futat Pẽnuwaretea. “ꞌGa nanẽ ꞌã oreꞌwyriara”, ꞌgã amũ muꞌeukareꞌema nanẽ pejejeupe nũ. Janeruwarete ꞌga remimureramũ etee te je pẽꞌwyriaramũ je rekoi— ꞌjau Jejui ꞌga oree."
40,23,11,—Aꞌjea futat je ꞌi. Pejejaupe mamaꞌe apoaramũ pẽẽ eteete maꞌea Jarejuwarete ꞌga upe. “Je te ꞌã kũimaꞌeeteetea” ꞌjara Janeruwarete ꞌga imogyau tywet. Aꞌere ꞌga “Je nakũimaꞌeeteete arũi” ꞌjara ꞌgã etee ꞌga mogyau kũimaꞌeeteeteramũ ꞌgã nupe— ꞌjau Jejui ꞌga oree.
40,23,13,"13,14 Aꞌeramũ Jejui ꞌga ꞌjau fariseu ꞌga nupe nũ, Moisesi ꞌga remikwasiarer are moromuꞌjara ꞌgã nupe we futat:—Pẽporiayꞌi pejejemogyau numiamũ. Esage maꞌe ꞌjawe futat nipo pẽẽ numiamũ. Aꞌere nipo anure Janeruwarete ꞌga pẽ nereko tyweri futari. Nepefutari te ꞌã Jarejuwarete ꞌga remiayuwamũ pejejemogya. Aꞌeramũ nipo pẽẽ ꞌga remiayuwamũ ꞌgã jemogy futareꞌema nanẽ nũ. Aꞌeramũ nipo anure Janeruwarete ꞌga pẽ nerekou tyweaete— ꞌjau ꞌga ꞌgã nupe. Series, "
40,23,15,"—Pẽporiayꞌi pejejemogyau numiamũ— ꞌjau Jejui ꞌga Moisesi ꞌga remikwasiarer are moromuꞌjara ꞌgã nupe, fariseu ꞌgã nupe nanẽ ꞌga ꞌjau nũ. —Kwe pe ꞌã peo amunawa moymoyka kwe pewara ꞌgã amũ muꞌjau pejejee etee. Pejejemiapo are te ꞌã pemuꞌe ꞌgã. Aꞌeramũ nipo pẽẽ ꞌgã muꞌjau pejejemiapo are te. “Peꞌje pejejemuꞌjau je ree”, ꞌjau nipo pẽẽ ꞌgã nupe numiamũ. Aꞌere nipo anure Janeruwarete ꞌga wowase pẽ majatykaaw ipe nipo ꞌga ꞌi pẽ nupe: “Je rerowiat ꞌme etee pejepe. Aꞌeramũ pẽẽ pejeaꞌwyreꞌemamũ jee”, ꞌjau nipo ꞌga pẽ nupe, pẽ monou mamaꞌeukwaawa rapyaw ipe. Aꞌeramũ nipo ꞌga pẽ nee ojemuꞌe maꞌefera ꞌgã nupe ꞌjau: “Je rerowiat ꞌme are etee pejemuꞌe. Aꞌeramũ pẽẽ pejeaꞌwyreꞌemamũ jee. Aꞌeramũ je mamaꞌeukwaawa rapyaw ipe pẽ momopoa”, ꞌjau nipo ꞌga pẽ nee ojemuꞌe maꞌe ꞌgã nupe, ꞌgã monou mamaꞌeukwaawa rapyaw ipe— ꞌjau ꞌga ꞌgã nupe."
40,23,16,"—Pẽporiayꞌi futat pejejemogyau numiamũ. Aꞌere pẽẽ Jarejuwarete ꞌga ree moromuꞌjat tyweramũ pejemogy. Nepẽneapyoi agawewi ꞌga jeꞌeg are. Aꞌetea nipo pẽẽ ꞌgã muꞌjau ꞌme ee— ꞌjau ꞌga ꞌgã nupe. —“Jarejuwarete ꞌga mogytaawa renamũ je mamaꞌe apoi enee ꞌe ekoete re nepeapoi futari mamaꞌea ee pejeparuapowereꞌemamũ”, ꞌjau pẽẽ ꞌgã nupe. “Aꞌere ki Jarejuwarete ꞌga mogytaawa pypiara ouru apopyrera renamũ je mamaꞌe apoi enee pejeꞌe re mamaꞌea peapo futat pejeꞌeawer imũ. Kasi aꞌe pe pejemotywet Jarejuwarete ꞌga upe ne, mamaꞌe apoeꞌem ire ne”, ꞌjau ꞌã pẽẽ pejejemogyau pejejaupe— ꞌjau Jejui ꞌga ꞌgã nupe."
40,23,17,—Aꞌeramũ taetu nipo pejeꞌakwaaweꞌemetyg etee te. Maranuara sipo esage maꞌeramũ Janeruwarete ꞌga upe? ꞌGa mogytaawa tee esage maꞌeramũ ꞌga upe. Ouru apopyrera ꞌũi ꞌga mogytaawa pype. Aꞌeramũ wesageramũ ꞌga upe. Omogytaawa pype teneꞌem ire amunipo ꞌã ꞌga naeaꞌari ee— ꞌjau ꞌga ꞌgã nupe.
40,23,18,"—“Jarejuwarete ꞌga upe wyra rapyawa ruwamũ je mamaꞌe apoi enee ꞌe ekoete re nepeapoi futari mamaꞌea pejeꞌeawer imũ ee pejeparuapowereꞌemamũ”, ꞌjau pẽẽ pejejemogyau. “Aꞌere ki Janeruwarete ꞌga upe jeremimonofera ꞌup wyra rapyawa ꞌarimũ ꞌe re mamaꞌea peapo futat pejeꞌeawer imũ. Kasi aꞌe pe pejemotywet Jarejuwarete ꞌga upe ne”, ꞌjau ꞌã pejejemogyau ꞌgã muꞌjau tywet."
40,23,19,Pejeꞌakwaaweꞌemamũ futat nipo pẽẽ pejejemogyau. Maranuara ajee esage maꞌeramũ Janeruwarete ꞌga upe? Mamaꞌea jane imỹina wyra rapyawa ꞌarimũ Jarejuwarete ꞌga upe imonopyramũ. Aꞌeramũ ꞌã wyra rapyawa iꞌarimũ ꞌup maꞌe retee wesageramũ ꞌga upe— ꞌjau Jejui ꞌga ꞌgã nupe.
40,23,20,—“Janeruwarete ꞌga upe wyra rapyawa ruwamũ je mamaꞌe apoi enee” ꞌjaramũ pẽẽ iꞌarimũ ꞌup maꞌe upe nanẽ futat peꞌje poromũ nũ.
40,23,21,“Jarejuwarete ꞌga mogytaawa renamũ je mamaꞌe apoi enee” ꞌjaramũ pẽẽ Jarejuwarete ꞌga upe nanẽ futat peꞌje poromũ. Omogytaawa pype futat ꞌga reni. Aꞌeramũ pẽẽ aipo ꞌjaramũ ꞌga upe futat ꞌjau pejejemogyau aipo ꞌjaramũ— ꞌjau ꞌga ꞌgã nupe.
40,23,22,—“Ywaga ruwamũ je mamaꞌe apoi enee” ꞌga upe ꞌjaramũ nanẽ Jarejuwarete ꞌga renawa upe futat peꞌje nũ. Ywag ipe futat ꞌga renawaretea. Aꞌeramũ aipo ꞌjara ꞌgã ꞌga renawa upe futat ꞌjau poromũ. ꞌGa renawa renũinara ꞌgã Jarejuwarete ꞌga futat wenũi. Wenawa ꞌarimũ futat ꞌga reni. Aꞌeramũ ꞌga renawa renũinara ꞌgã ꞌga futat enũina— ꞌjau Jejui ꞌga ꞌgã nupe.
40,23,23,"—Pẽporiayꞌi pejejemogyau numiamũ— ꞌjau ꞌga Moisesi ꞌga remikwasiarer are moromuꞌjara ꞌgã nupe, fariseu ꞌgã nupe nanẽ nũ. —Pẽẽ ꞌã esage ꞌme maꞌea te. Aꞌeramũ nipo anure Janeruwarete ꞌga pẽ nerekou tyweaete pẽtywer are. Nepekoarũi futari te ꞌã ꞌga upe. Aꞌeramũ nipo ꞌga pẽ nerekou tyweaete pẽtywer are. Mamaꞌea pẽẽ imojoꞌoka pejepo ꞌjawe pejejeupe. Ko pypiara nanẽ pẽẽ imojoꞌoka nũ. Aꞌeramũ pẽẽ majepeja monou Jarejuwarete ꞌga upe. Aꞌeramũ emyrera pẽmaꞌea. Kumi kasiga miamũ pẽẽ imojoꞌoka imonou Jarejuwarete ꞌga upe. Nanuara te esage ꞌga upe numiamũ. Aꞌere namĩa etee rũi peapo. “Mamaꞌea pemojoꞌok amũ imonou jee” ꞌga ꞌeawera ꞌã pẽẽ enupa. Aipoa pẽẽ iapoa Janeruwarete ꞌga afutat. Aꞌere ꞌã ajepeja ꞌga ꞌeawera nepeenuwi futari. “Pejuereko esage ki” ꞌga ꞌeawera nepeenuwi. “Pẽpotaꞌwa esage ki pejejuee” ꞌga ꞌeawera nepeenuwi. “Pejejaupe pejeꞌeawer imũ etee futat pẽẽ mamaꞌe apou pejejaupe” ꞌga ꞌeawer imũ jẽmĩ ꞌã mamaꞌe apoweꞌem— ꞌjau ꞌga ꞌgã nupe. —“Pejuereko esagea te esage Janeruwarete ꞌga upe. ꞌGã nee pẽpotaꞌwa esagea nanẽ esage ꞌga upe nũ” ꞌea te esage ete ꞌgã upe. Mĩmera pẽẽ iapoa Janeruwarete ꞌga afutarete. Peenupaw iki ꞌga ꞌeawera ꞌga jeꞌega— ꞌjau ꞌga ꞌgã nupe."
40,23,24,—ꞌGa ꞌeawera jẽmĩ ꞌã nepeapoi. Aꞌeramũ ꞌã pẽẽ ꞌga ꞌeawereꞌema jẽmĩ iapou— ꞌjau Jejui ꞌga ꞌgã nupe.
40,23,25,"—Pẽporiayꞌi pejejemogyau numiamũ— ꞌjau ꞌga Moisesi ꞌga remikwasiarer are moromuꞌjara ꞌgã nupe, fariseu ꞌgã nupe nanẽ nũ. —Pẽẽ ꞌã esage ꞌme maꞌea te. Aꞌeramũ nipo anure Janeruwarete ꞌga pẽ nerekou tyweaete pẽtywer are. Sãꞌã ae yꞌa kupe pireja futat numiamũ. Aꞌere ꞌã ae waipy katy nokatuꞌogi. Nan tee futat ꞌã pẽẽ. Pẽpira esageay futat numiamũ. Pejauk futat pejepikyꞌa awi numiamũ. Aꞌeramũ ꞌã pẽpira ojekatuꞌoka futat numiamũ. Aꞌere pẽywytera niaꞌwyri. Nepepoiri futari mamaꞌe tywera apo awi— ꞌjau Jejui ꞌga ꞌgã nupe oporogytau ꞌũina."
40,23,26,"—Pẽꞌakwaaweꞌema pẽ nereko, aꞌe je ꞌã pẽ nupe jãꞌnũꞌũ. Janeruwarete ꞌga ꞌã pẽ katuꞌoga futaa numiamũ. Napẽpira katuꞌog are tee rũi ꞌga fueweramũ. Pẽywytera katuꞌoga we futat ꞌã ꞌga afutat numiamũ. Pẽporiayꞌi ꞌã pejejemogyau numiamũ— ꞌjau ꞌga ojeꞌega moywyrafena ꞌgã nupe. —Pejetywer awi pepoir ire amunipo ꞌã ꞌga pẽ katuꞌogi. Aꞌeramũ amunipo ꞌã pẽẽ pejejesageramũ pejejemogyau ꞌga upe, aꞌe je ꞌã tekou pẽ nupe— ꞌjau Jejui ꞌga ꞌgã nupe."
40,23,27,"—Pẽporiayꞌi pejejemogyau numiamũ. Pẽẽ ꞌã esage ꞌme maꞌea te— ꞌjau ꞌga Moisesi ꞌga remikwasiarer are moromuꞌjara ꞌgã nupe. Fariseu ꞌga nupe nanẽ ꞌga ꞌjau nũ. —Aꞌeramũ nipo anure Janeruwarete ꞌga pẽ nerekou tyweaete pẽtywer are. Sãꞌã teumera rupawa ita kwara. Aꞌeramũ ꞌã pẽẽ ita pitupa ipitupawa parasiga pyu. Aꞌeramũ ꞌã iꞌarimũ etee okaturãturamamũ. Aꞌere ꞌã ita kwara pype teumera nema ete. Nan tee futat pẽẽ. Esage maꞌe ꞌjawe futat pejemogy numiamũ. Aꞌere mamaꞌe tywera peapo, oꞌmeramũ te peꞌje pejejemogyau— ꞌjau Jejui ꞌga ojeꞌega moywyrafena ꞌgã nupe."
40,23,29,"—Pẽporiayꞌi pejejemogyau numiamũ— ꞌjau Jejui ꞌga Moisesi ꞌga remikwasiarer are moromuꞌjara ꞌgã nupe, fariseu ꞌgã nupe nanẽ nũ. —Esage ꞌme maꞌe ate pẽẽ. Aꞌeramũ nipo anure Janeruwarete ꞌga pẽ nerekou tyweaete pẽtywer are. Pẽypy ꞌgã ꞌã Jarejuwarete ꞌga momeꞌwara ꞌgã jeꞌega nuenuwi etee rakue. Maꞌeramũ ꞌã ꞌgã ꞌgã apisi rakue. Aꞌeramũ ꞌã pẽẽ iapisipyrera rywy mojewaka. Ita esage apopyrera pyu imogyau ekoete iapisipyrera ꞌarimũ. “Ita esagea simowyt esage maꞌefera ꞌgã nee jarejeaꞌawamũ ꞌjau”, ꞌjau futatee ꞌã pẽẽ pejejaupe rakue— ꞌjau Jejui ꞌga ꞌgã nupe. —“Ymã we jarejeko re amunipo ꞌã jane nipoari jareypy ꞌgã Jarejuwarete ꞌga jeꞌega momeꞌwara ꞌgã apisi are. Niapisiukari amunipo ꞌã jane ꞌgã”, ꞌjau futatee ꞌã pẽẽ pejejaupe, pejejerowiaraipa ꞌã pejejee."
40,23,31,Aꞌere ꞌã pẽꞌme ate. Aꞌere ꞌã pejeypy ꞌgã ꞌjawerimũ etee futat pejemogy— ꞌjau ꞌga ꞌgã nupe. —Pejeypy ꞌgã ꞌjawerimũ etee pejejemogy re nipo pejemogy mamaꞌe apou ꞌgã ꞌjawerimũ etee futat. Aꞌeramũ nipo Janeruwarete ꞌga pẽ nerekou tyweaete ꞌgã ꞌjawerimũ etee futat.
40,23,33,Moja ꞌjawe pẽẽ. Sãꞌã moja ae uꞌua ae jukau ꞌã. Nan tee futat pejomomoirukat Jarejuwarete ꞌga rerowiar awi. Aꞌeramũ nipo anure Janeruwarete ꞌga pẽ monou pẽ mogyau mamaꞌeukwaawa rapyaw ipe pẽtywer are— ꞌjau Jejui ꞌga ojeꞌega moywyrafena ꞌgã nupe.
40,23,34,"—Anure nipo je tejeꞌega momeꞌwara ꞌga monoi pẽ nupe. Iꞌakwaap maꞌe ꞌgã, pẽ muꞌjara ꞌgã. Mĩmera ꞌgã nipo je imonou pẽ nupe. Aꞌere nipo pepyyg etee ꞌgã amũ iapisau. Amumera ꞌgã nipo pẽẽ imonou imuꞌama ꞌypeywar are iapisau. Amumera ꞌgã nipo pẽẽ inupãnupãu etee pejejatykaaw ipe. Aꞌeramũ nipo ꞌgã okaꞌjama awau kwe pe. Ajepeja amunaw ipe nipo ꞌgã awau. Aꞌere nipo peo etee ꞌgã newiri ꞌgã nerekou tyweruꞌjapa nũ."
40,23,35,"Aꞌeramũ nipo aꞌe are futat Janeruwarete ꞌga werowiaara ꞌgã nepyaa pẽ nerekou tyweaete. Pẽypy ꞌgã nemiapofer are we futat nipo ꞌga pẽ nerekou tyweaete. Pẽypy ꞌgã ꞌã Jarejuwarete ꞌga jeꞌega momeꞌwara ꞌgã apisau ekoete rakue. Ywy apo ypyrauwe ꞌã ꞌgã ꞌga rerowiaara ꞌgã apisi rakue— ꞌjau Jejui ꞌga ꞌgã nupe ꞌũina. —Apeu ꞌga raꞌne ꞌã ꞌgã ijukau ypy ypy rakue. Nuapoi agawewi ꞌga ꞌã mamaꞌe tywera rakue. Aꞌetea ꞌga ꞌã ꞌga jukau ekoete rakue. Maꞌeramũ ꞌgã ꞌã ꞌawamũ taetu Jarejuwarete ꞌga rerowiaara ꞌgã apisi kwaiwete. ꞌAwamue ꞌgã ꞌã Sakari ꞌga, Pereki ꞌga raꞌyra ꞌga jukau raiꞌi nũ. Jarejuwarete ꞌga rukawõꞌõ me agawewi ꞌga ꞌami. Aꞌetea ꞌã ꞌgã ꞌga jukau raiꞌi— ꞌjau Jejui ꞌga ꞌgã nupe. —Aꞌjea futat jeꞌea. Anurenureꞌi nipo Janeruwarete ꞌga pẽ nereko tyweretei ꞌgã nepyaa, iapisipyrera ꞌgã juejue epyaa— ꞌjau Jejui ꞌga ojeꞌega moywyrafena ꞌgã nupe."
40,23,37,"Aꞌeramũ ꞌga ꞌjau Jerusareg ipewara ꞌgã nupe:—Jerusareg ipewaramũ futat te ꞌã pẽẽ Jarejuwarete ꞌga jeꞌega momeꞌwara ꞌgã apisaramũ pejup— ꞌjau Jejui ꞌga ꞌgã nupe. —Sãꞌã wyrasokwẽa kwanũ resakawe waꞌyra renũja imajatykau wakape ꞌwyripe. Nan tee futat je— ꞌjau Jejui ꞌga ꞌgã nupe. —Tajejuka esage Jerusareg ipewara ꞌgã nee ꞌjau, je ꞌi pẽ nupe numiamũ. Aꞌere ꞌã nepefutari etee."
40,23,38,Aꞌeramũ ꞌawamũ Janeruwarete ꞌga opoia futat pẽ nui— ꞌjau Jejui ꞌga ꞌgã nupe. —Aꞌeramũ nipo pẽ nee iporomutareꞌema ꞌgã ꞌua pẽꞌwyrarete pojekau pẽ nui.
40,23,39,"ꞌAwamũ ꞌã je nanẽ tewau pẽ nui nũ. Aꞌeramũ pẽẽ ꞌawamũ je resaguꞌjapeꞌema. “Esageay Janeruwarete ꞌga remimurera ꞌga”, ꞌjaweꞌẽwe pẽẽ je resaguꞌjapeꞌema futat— ꞌjau Jejui ꞌga ꞌgã nupe uꞌama."
40,24,1,   ꞌGã nupe oporogytapaw ire Jejui ꞌga wemimuꞌeramũ ore renũꞌjãu Jarejuwarete ꞌga mogytaaw awi. Jui aruꞌẽ re ore ꞌjau ꞌga upe:—Kuu. Ikaturam te Janeruwarete ꞌga mogytaawa ꞌoga jãꞌnũꞌũ— ꞌjau ore ꞌga upe.
40,24,2,Aꞌeramũ ꞌga ꞌjau oree:—Aꞌjea futat esageramũ numiamũ. Aꞌere nipo anurenureꞌi jane ree iporomutareꞌema ꞌgã nuri imonou etyka. Nomỹiꞌi futari nipo ꞌgã itaa mũ ajuꞌarimũ— ꞌjau ꞌga oree.
40,24,3,"Arawau ywytyr ipe. Oriweira ꞌjaw ipe ore arawau orojeupia ywytyra ꞌarimũ. Aꞌeramũ Jejui ꞌga wapyka opytuꞌwau. Nitywi futari ꞌga amũ ore pyri. Aꞌeramũ ore ꞌga rerowyka ꞌjau ꞌga upe:—“Jane ree iporomutareꞌema ꞌgã ꞌut Janeruwarete ꞌga mogytaawa monou etyka”, ere ako oree ko. Maranime te ꞌgã nuri imonou etyka? Maranime sipo ene ejua nũ? Maꞌja raꞌne sipo ajee ojesaukat oree ene rur enune? Maranime sipo mamaꞌe teepawamũ?— ꞌjau ore ꞌga upe."
40,24,4,"Aꞌeramũ Jejui ꞌga ꞌjau oree:—Je renune ꞌut maꞌe ꞌgã nipo iꞌme maꞌea. Perowiat kasi ꞌgã ꞌmea ne. Anure nipo kwaiwete ꞌgã nuri “Janeruwarete ꞌga je mut pẽ katuꞌokaramũ”, ꞌjau nipo ꞌgã ꞌua pẽ nupe. Aꞌere kasi perowiat ꞌgã ne. Oꞌmeramũ te nipo ꞌgã ꞌi. Kwaiwete nipo ꞌgã ꞌgã moryteeu ojee— ꞌjau Jejui ꞌga oree."
40,24,6,"6,7 —Anure nipo amutee amunaw awi ꞌgã nuri ꞌwyriararete ꞌga rowajaa, ꞌga remiayuwa ꞌgã neewe futat. Aꞌere kasi aipo renupa pẽpiryyi ne. Nan futat nipo mamaꞌe teepaw enune. Aꞌere nipo naporomũ rũi mamaꞌe mateepaawa. Naporomũ etee rũi futat nipo mamaꞌe rekoi— ꞌjau Jejui ꞌga oree. —Akouꞌjauꞌjap futat nipo mamaꞌea. Amunap tesirũmera pypewara ꞌgã we futat nipo ajuowajat. Ywya we futat nipo oyyi peu peu peu ꞌjau. Tyꞌara nipo amunawa pype peu peu ꞌjau. Aꞌeramũ ꞌgã nipo kwaiwete tyꞌara rerekou."
40,24,8,"Sãꞌã kũjã waꞌyra ray ypyrauwe waꞌyra ꞌa jaꞌwyjaꞌwy kwaawa. Ayypeyperauwe ꞌã iꞌara kwaapa. Ẽẽ wi uꞌaa jaꞌwyjaꞌwy taetu ꞌã wayreteramũ ẽẽ upe. Nan tee futat nipo pẽẽ. Aipo ijeapo resakawe je rura pekwaap. “Owaẽm ꞌga ruawa upe raꞌe”, ꞌjau nipo pẽẽ pejejaupe. Aꞌere nipo je rur enune mamaꞌe tywera jeapoi kwaiwete— ꞌjau ꞌga oree."
40,24,9,—Je rureꞌemauwe nipo ꞌgã je rerowiaaramũ pẽ nerekou tyweaete. Oporomutareꞌemamũ jeremiayuwamũ pẽ nee. Aꞌeramũ nipo pẽ nee iporomutareꞌema ꞌgã pẽ pyyka pẽ monou pẽ munepa moromunepawa pype. Aꞌeramũ nipo ꞌgã pẽ nerekou tywerukaa ꞌgã nupe. Aꞌeramũ nipo ꞌgã pẽ apisaukaa ꞌgã nupe.
40,24,10,Aipo jeaporamũ nipo ꞌgã kwaiwete opoia je rerowiar awi. Je wi opoir ire nipo ꞌgã oporomutareꞌemamũ je wi ipoireꞌema ꞌgã nee. Aꞌeramũ nipo ꞌgã ꞌgã monou ꞌgã nee ifuewerete maꞌe ꞌgã po pe— ꞌjau Jejui ꞌga oree.
40,24,11,"—Aꞌere nipo ꞌgã kwaiwete ꞌua oꞌmeramũ tekotee ꞌgã nupe. “Je te ꞌã Jarejuwarete ꞌga jeꞌega momeꞌwaramũ”, ꞌjau futatee nipo ꞌgã ꞌgã nupe. Aꞌeramũ nipo ꞌgã ꞌgã moryteeu ojee. Aꞌere ꞌgã oꞌmeramũ te ꞌgã ꞌi. Aꞌeramũ nipo ꞌgã kwaiwete ꞌgã nerowiaa."
40,24,12,Aꞌeramũ nipo mamaꞌe tywera apoara ꞌgã ojemeꞌyita ajemogyau. Mamaꞌe tywera etee nipo ꞌgã iapouꞌjauꞌjapa nũ. Aꞌeramũ nipo ꞌgã kwaiwete opoia je ree oporomutar awi.
40,24,13,Aꞌere nipo Janeruwarete ꞌga je rerowiar awi ipoireꞌema ꞌgã nerooi imogyau ojepyri nakwaparimũ warãu rũi futat— ꞌjau ꞌga oree.
40,24,14,"—Mamaꞌe teepaweꞌemauwe nipo pẽẽ je rerowiaaramũ pejewau je momeꞌwau ꞌgã nupe. “Jejui ꞌga rerowiaara ꞌgã Janeruwarete ꞌga ꞌgã omogy wemiayuwamũ”, ꞌjau nipo pẽẽ pejewau je momeꞌwau ꞌgã nupe, amunawa moymoyka. Kwe pewara ꞌgã jerera renupaw ire te nipo mamaꞌe teepawamũ. Aꞌeramũ futat nipo tejua— ꞌjau ꞌga oree."
40,24,15,"—Ymã te ꞌã Janeruwarete ꞌga ijeaporama kwasiarukari ojeꞌega momeꞌwara ꞌga upe rakue, Danieu ꞌga upe rakue. “Anure nipo ꞌgã amũ mamaꞌe tywetywera apoi Jarejuwarete ꞌga mogytaaw ipe”, ꞌjau ꞌga ikwasiaa inuga janee rakue. Aꞌeramũ nipo ꞌgã anurenureꞌi iapou Danieu ꞌga ꞌeawer imũ etee futat. Aꞌeramũ je ꞌga remikwasiarera kaꞌarana mogytaaramũ ee pẽneapyoa futaa— ꞌjau Jejui ꞌga oree.  Aꞌere Jejui ꞌga ꞌjau oree nũ:—Anure nipo ꞌgã amũ nuri ꞌauwara rerekou tyweaete. Ywy apo ypyramũ nitywi futari ae rereko tyweara aipo ꞌjawe rakue. Aꞌere nipo anure mamaꞌearũeꞌem ete jesaukari. ꞌAuwara ꞌgã nipo ajemogyau tywetywet futat. Aꞌeramũ pẽẽ Judeja ywy pe ako maꞌeramũ ꞌgã nesakawe pejekaꞌjama pejewau ywytyr ipe. Kasi aꞌe pe ꞌgã pẽ apisi ne. Pejejopewuu apyteꞌrarimũ wapyk maꞌeramũ pẽẽ pejewaweꞌem pejesoweꞌem pejekaraemã pyykeꞌema. Pejekaꞌjamayayau etee futat pejejemima ꞌgã nui. Ko pewaramũ nanẽ pẽẽ pejejewyreꞌema pejejog ipe pejejaity mojopyꞌraweꞌem— ꞌjau Jejui ꞌga oree. —Iporiayꞌi nipo taꞌyryrũ maꞌe kũjã ajemogyau, taꞌykyꞌri maꞌea nanẽ nipo nũ. Nujãnarũi eweguu maꞌea. Taꞌyꞌriꞌi maꞌea nanẽ nujãnarũi nũ— ꞌjau ꞌga oree. —Aꞌeramũ ki nanuar are pejeporogytau Jarejuwarete ꞌga upe ee: “Eremurukat kasi ꞌgã ꞌara roꞌysaga rupi oree ne. Morowykyeꞌema rupi nanẽ ene ꞌgã murukareꞌema nũ. Morowykyeꞌema rupi ore norokaꞌjamaꞌuweri. Ymã te ꞌã Moisesi ꞌga ꞌi oreypy ꞌgã nupe rakue: ‘Peata kasi morowykyeꞌema rupi ne’, ꞌjau ꞌã ꞌga rakue. Aꞌeramũ ore orokaꞌjamarũmeꞌem morowykyeꞌema rupi ꞌgã nui”, peꞌje ki Jarejuwarete ꞌga upe ee— ꞌjau Jejui ꞌga oree."
40,24,22,—Aꞌere Janeruwarete ꞌga mamaꞌe tywera ꞌgã nupe iapoukaruꞌjauꞌjaw ire nipo ꞌga ꞌgã muojeri ꞌgã mogyau jui nũ. Kasi aꞌe pe ywy pewaramũ pepap najuejue etee ne. Aꞌere Janeruwarete ꞌga pẽẽ mũ mũꞌjãu ꞌgã nui pẽ katuꞌoka. Wemimũꞌẽmeramũ pẽ nee Janeruwarete ꞌga ꞌgã muojeri ꞌgã mogyau jui nũ— ꞌjau Jejui ꞌga oree.
40,24,23,"23,24 —Je jewyreꞌemauwe nipo kwaiwete ꞌgã nuri oꞌmeramũ pẽ nupe. “Je Jarejuwarete ꞌga jeꞌega momeꞌwaramũ”, ꞌjau futatee nipo ꞌgã ꞌua pẽ nupe. Amumera ꞌgã nipo ꞌua ꞌjau “Janeruwarete ꞌga je mut. Je ꞌga remimurera futat”, ꞌjau futatee nipo ꞌgã pẽ nupe. Pẽnemiapoeꞌema we futat nipo ꞌgã iapou pẽ neape je rerowiar awi pẽ momoirukaawamũ. “Simomoirukat ꞌgã Jarejuwarete ꞌga rerowiar awi ꞌjau”, eꞌi te ꞌgã pẽ nupe. Aꞌeramũ nipo ꞌgã mamaꞌe apou pẽ neape ojerowiarukaawamũ pẽ nupe. Aꞌere kasi aꞌe are miamũ perowiat ꞌgã ne. Pẽ nupe nipo ꞌgã amũ ꞌjau: “Koromũ Kristu ꞌga”, ꞌjau nipo ꞌgã amũ pẽ nupe. Aꞌere kasi perowiat ꞌgã ne. “Kwe pe Kristu ꞌga oi”, ꞌgã ꞌeramũ pẽẽ ꞌgã nerowiareꞌema. Series, "
40,24,25,"Pemokaꞌjam kasi jeꞌeawera ne. Ijeapoeꞌemauwe je imomeꞌui pẽ nupe, ee pẽ mueapyoawamũ— ꞌjau Jejui ꞌga oree ikue."
40,24,26,"—“Jũ me Kristu ꞌga rekoi. Peꞌje pejewau ꞌga resaka”, ꞌgã ꞌeramũ kasi peo jũ me ne. Oꞌmeramũ te ꞌgã ꞌi pẽ nupe. “Peꞌje pejejua Kristu ꞌga resaka. ꞌAu ꞌga jemimi ꞌũina ore pyri”, ꞌgã ꞌeramũ kasi perowiar ine. Oꞌmeramũ te ꞌgã ꞌi."
40,24,27,Pejejekiꞌyramũ je jewyramũ nipo najuejue etee je resak pejepe. Sãꞌã tupã werawa. Aꞌeramũ ꞌã ae najuejue etee esaka. Nan tee futat nipo je jewyramũ najuejue etee je resak pejepe. Najemimi futari je tejewya tejua nũ— ꞌjau Jejui ꞌga oree ikue.
40,24,28,—Je rura nipo pẽẽ najuejue etee ikwaapa. Sãꞌã uruwua mamaꞌe nema kwaawa. Aꞌeramũ ꞌã ꞌua ajatykau ee. Nan tee futat nipo pẽẽ ikwaapa. Je jewyruꞌjawamũ nipo pẽẽ je kwaapa katu katu futat— ꞌjau Jejui ꞌga oree imomeꞌwau ikue.
40,24,29,"—Ae rereko tyweawa ꞌara kwaw ire nipo kwara owepa. Jaya nanẽ nipo owepa nũ. Jaytataa nipo ototoka ywag awi ꞌua. Ywag ipewara nipo oyyita nũ. Kwat, jay, jaytata. Mĩmera nipo oyyita— ꞌjau Jejui ꞌga oree imomeꞌwau ikue."
40,24,30,"—Ywag ipe nanẽ nipo mamaꞌe ojesaukaa pẽ nupe nũ. Aipo resaga nipo pẽẽ je rura kwaapa. “Anurenureꞌi nipo Jejui ꞌga ruri”, ꞌjau nipo pẽẽ pejejaupe. Aipo resaka nipo je rerowiareꞌema ꞌgã okyjau. ꞌGã kyjea nipo ꞌgã nerekou— ꞌjau Jejui ꞌga oree. —Aꞌerauwe nipo pẽnekiꞌyramũ je tejua tejewya. Ywasiga rupi nipo tejua tejypa. Aꞌeramũ nipo ywy pewara ꞌgã je resaka najuejue etee futat. Tepãjẽ mũ nipo je ruri, tejenyfuga pype futat nipo tejua tejypa— ꞌjau ꞌga oree ikue."
40,24,31,"—Aꞌe pype futat nipo pẽẽ jumiꞌaranũũ py renupa. Jumiꞌaranũũ pyrauwe nipo Janeruwarete ꞌga ywagipewara ꞌgã monou wemiayuwa ꞌgã majatykaukaa. “Peꞌje pejewau amunawa moymoyka jeremiayuwa ꞌgã majatykau ꞌgã nerua jee”, ꞌjau nipo ꞌga ꞌgã nupe. Aꞌeramũ nipo ꞌgã awau ꞌgã nerua ꞌga upe— ꞌjau Jejui ꞌga imomeꞌwau oree ikue."
40,24,32,"Aꞌere Jejui ꞌga mamaꞌe mũ momeꞌwau oree nũ, ore muꞌjau ee:—Mamaꞌea je amomeꞌu pẽ nupe pẽ muꞌjau tejuaw are— ꞌjau ꞌga oree. —Sãꞌã ae siakaꞌgywa potyramũ amana jewyra kwaawa. Ipotyrauwe ꞌã ae amana jewyt jaꞌwyjaꞌwy kwaapa."
40,24,33,"Nan tee futat ki jeꞌeawer imũ mamaꞌe jeaporamuerauwe peꞌje pejejaupe: “ꞌUt jaꞌwyjaꞌwy Jejui ꞌga janee ꞌwyriaramũ akou raꞌe”, peꞌje ki pejejaupe."
40,24,34,Aꞌjea futat je ꞌi. Jeꞌeawer imũ mamaꞌe jeapo resakara ꞌgã papaweꞌemauwe nipo je ruri tejewya nũ— ꞌjau Jejui ꞌga oree.
40,24,35,—Ywaga nipo ateepawamũ futat. Ywya nanẽ nipo ateepawamũ futat nũ. Aꞌere nipo jeremimomeꞌufera nateepawaꞌuweri futari. Jeꞌeawer imũ etee futat nipo aipoa ojeapou— ꞌjau Jejui ꞌga oree ikue.
40,24,36,"—Nitywi futari je ruawa kwaapara ꞌgã amũ. Nepekwaawi futari je ruawa. Ywagipewara ꞌgã miamũ nokwaawi. Je miamũ nanẽ nakwaawi tejuawa ꞌara. Jeruwarete ꞌga etee te okwaap. 37,38 Aꞌere nipo anure je ruruꞌjawi erujewi pẽ nupe. Je kwaapareꞌema ꞌgã nipo aipoa ꞌara rupi ajemogyau oporowykyau. Ojemiꞌwaa, wemirekoramũ ꞌjau nipo ajemogyau. Wemiapo apo are tee futat weaꞌaramũ ajemogyau— ꞌjau Jejui ꞌga ꞌgã nupe uꞌama. —Janeruwarete ꞌga ree jẽmĩ nipo ꞌgã weaꞌareꞌemamũ ajemogyau. Sãꞌã Nue ꞌga rekoramũ ꞌgã jemogya rakue. Janeruwarete ꞌga ree ꞌgã ꞌã weaꞌareꞌemamũ ajemogyau rakue. Series, "
40,24,39,"Nokwaawi futari ꞌgã Janeruwarete ꞌga remiaporama rakue. Poje ꞌga ꞌã amana mua erujewi ꞌgã nupe rakue, ꞌgã apisaukaa ꞌy pyu rakue. Nan tee futat nipo je ruri erujewi ꞌgã nupe. Wemiapo are etee ꞌgã neaꞌat ꞌgã jemogyramũ nipo je tejua erujewi ꞌgã nupe— ꞌjau Jejui ꞌga oree ikue."
40,24,40,—Je jewyramũ nipo mukũja ꞌgã akou oporowykyau oko pe. Aꞌeramũ nipo majepeja ꞌga je rerowiaa. Aꞌeramũ nipo ꞌga awau ojeupia je repejãna. Ajepeja ꞌga nipo naje rerowiari. Aꞌeramũ nipo aꞌe ꞌga awaweꞌem.
40,24,41,Kũjãmera ꞌgã nanẽ nipo ꞌupa mukũi yguꞌai nũ. Aꞌeramũ nipo majepeja ẽẽ awau je repejãna. Aꞌeramũ nipo ajepeja ẽẽ awaweꞌem.
40,24,42,Je ruawa ꞌã nepekwaawi futari. Aꞌeramũ ki pẽẽ pejetywer awi pejepoia pejejemogyau je rapesaka— ꞌjau Jejui ꞌga oree ikue.
40,24,43,—Sãꞌã ꞌoga jara ꞌga munaꞌywa rura kwaaweꞌema. Munaꞌywa rura kwaaw ire amunipo ꞌã ꞌoga jara ꞌga woga rarũi ꞌũina. Aꞌere ꞌga nokwaawi futari munaꞌywa rura wog ipe. Nan tee futat nepekwaawi pejejekiꞌyramũ je ruawa. Aꞌeramũ ki pẽẽ pejejemogyau auꞌjeteramũ je rapesaka pejeojereꞌemamũ futat je rerowiaramũ— ꞌjau Jejui ꞌga oree ikue.
40,24,45,"Aꞌere Jejui ꞌga mamaꞌe mũ momeꞌwau oree, ore muꞌjau ꞌuaw are nũ.—ꞌWyriara ꞌga remiayuw esage ꞌga iꞌakwaap maꞌea. Oꞌwyriara ꞌga jeꞌeg imũ etee futat ꞌga mamaꞌea wapo. Aꞌeramũ ꞌwyriara ꞌga wata enune wemiayuw esage ꞌga mỹina wemiayuwa ꞌgã nesakawamũ. “Aata je. Aꞌeramũ je ene mỹina ꞌgã nesakawamũ”, ꞌjau ꞌwyriara ꞌga wemiayuw esage ꞌga upe. “Mamaꞌea ki emono ꞌgã nupe ꞌgã nemiꞌuramamũ”, ꞌjau ꞌga ꞌga upe. Aꞌeramũ nipo ꞌga ꞌwyriara ꞌga awau watau ꞌgã nui. Anure nipo ꞌga ojewya ꞌua nũ."
40,24,46,ꞌGa ꞌeawer imũ etee mamaꞌe apo re nipo ꞌwyriara remiayuw esage ꞌga akuꞌiramũ ꞌũina oꞌwyriara ꞌga resakawe.
40,24,47,ꞌWyriara ꞌga nanẽ nipo akuꞌiramũ wemiayuw esage ꞌga ree nũ. ꞌGa porowyky resag ire nipo ꞌga ꞌga mỹina okaraemã are ojejuka maꞌeramũ.
40,24,48,"Aꞌere nipo ajepeja ꞌwyriara ꞌga remimỹimera ꞌga ꞌi ojeupe: “Mukuu nãꞌã jeꞌwyriara ꞌga oi reꞌã, oporomukuramũ reꞌã”, ꞌjau nipo ꞌga ojeupe. Aꞌeramũ nipo ꞌga opytuna ꞌgã nupã are etee futat ꞌũina. Aꞌeramũ nipo ꞌga awau ojemiꞌwaa kawĩajaiwa ꞌwara ꞌgã pyri. Aꞌeramũ nipo ꞌga kawĩajaiwa rykua ꞌgã pyri."
40,24,50,Aipo aporamũ nipo ꞌga ꞌwyriara ꞌga ꞌua owaẽma erujewi ꞌga upe. Wapesageꞌemeteramũ nipo ꞌga ꞌua owaẽma erujewi ꞌga upe.
40,24,51,"Aꞌeramũ nipo ꞌwyriara ꞌga wemiayup tywera ꞌga mopẽpẽpẽpena ꞌga monou tata pe iꞌme maꞌe ꞌgã pyri. Peu nipo ꞌga waemamũ akou waꞌjywa mokãina akuwa rerekou— ꞌjau Jejui ꞌga imomeꞌwau oree.—Jejeꞌeg imũ etee futat mamaꞌe apoaramũ pẽẽ ꞌwyriara remiayuw esage ꞌga ꞌjawe jee. Jejeꞌeg imũ etee mamaꞌe apoareꞌemamũ pẽẽ ꞌwyriara remiayup tywera ꞌga ꞌjawe jee. Aꞌeramũ ki pẽẽ pejejemogyau ꞌga remiayuw esage ꞌga ꞌjawe. Aꞌeramũ nipo je tejua ꞌjau pẽ nupe: “Pẽẽ ꞌã jeremiayuw esageramũ. Peꞌje pejejua pejesou jeruwa ꞌga rog ipe je rupi”, ꞌjau nipo je pẽ nupe— ꞌjau Jejui ꞌga oree ikue."
40,25,1,"Teis kũjãmuku ꞌgã momeꞌuawetAꞌere Jejui ꞌga mamaꞌe mũ momeꞌwau oree ore muꞌjawamũ nũ. ꞌWyriaramũ Jarejuwarete ꞌga omogo are ꞌga ore muꞌjau.—Anure nipo Janeruwarete ꞌga je mogoi ꞌwyriaramũ pẽ nupe— ꞌjau ꞌga oree. —Aꞌeramũ nipo pẽẽ je ruramũ pejewau je rupi, Jeruwarete ꞌga pyri. Aꞌere nipo ꞌgã amũ nooi futari. Sãꞌã maraka apoaw ipe oo maꞌe ꞌgã. Opytuna ꞌgã nekokaturamũ ꞌgã ꞌã maraka apoa. Aꞌeramũ ꞌã kũjãmuku ꞌgã awau akokatu maꞌe ꞌga rapesaka maraka pe okwap maꞌe ꞌgã napesaka. Teis ꞌã kũjãmuku ꞌgã awau ꞌgã napesaka ꞌupa. “Ko rupi nipo wã kwawi”, ꞌjau ꞌgã ꞌupa. “Aꞌeramũ jane jarejupa ꞌau wã napesaka. Wã nuramũ soo wã nupi maraka pe ꞌjau”, ꞌjau ꞌgã ajaupe ꞌupa. Aꞌeramũ ꞌgã ꞌupa peyse pe."
40,25,2,Sĩku nipo iꞌakwaap maꞌe ꞌgã kũjãmuku ꞌgã. Sĩku wẽjẽmĩ iꞌakwaaweꞌema ꞌgã ꞌupa nũ. Iꞌakwaaweꞌema ꞌgã arãparĩna pyyka erawau. Aꞌere ꞌgã nuerooi miarakawenana tyramũ ojeupe. Iꞌakwaap maꞌe ꞌgã te ajee miarakawenana weroo tyramũ ojeupe.
40,25,5,Aꞌere nipo akokatu maꞌe ꞌgã poromukuramũ ꞌua ꞌgã nupe. Aꞌeramũ nipo ꞌgã wopeyjamũ ꞌupa— ꞌjau Jejui ꞌga imomeꞌwau oree.
40,25,6,"—Aꞌeramũ nipo ypyaje ꞌga amũ ꞌua wafukaita ꞌgã nupe. “Kwe ꞌgã nuri. Peꞌje pejejua pejepaka pejewau ꞌgã nowosõu”, ꞌjau nipo ꞌga ꞌua ꞌgã nupe."
40,25,7,Aꞌerauwe nipo kũjãmuku ꞌgã opaka arãparĩna monyka.
40,25,8,"Aꞌeramũ nipo iꞌakwaaweꞌema ꞌgã ꞌjau: “Miarakawenana pemut ara oree. Oremaꞌea owep jaꞌwyjaꞌwy ore wi”, ꞌjau nipo ꞌgã miarakawenana rerekwara ꞌgã nupe."
40,25,9,"Aꞌere nipo miarakawenana rerekwara ꞌgã ꞌi etee ꞌgã nupe: “Naani. Pẽ nupe ore imono re oremaꞌe wewi ne. Pekwap ara mua pejejeupe”, ꞌjau etee nipo ꞌgã ꞌgã nupe— ꞌjau Jejui ꞌga imomeꞌwau oree."
40,25,10,—Aꞌeramũ nipo iꞌakwaaweꞌema ꞌgã awau miarakawenana mua. Aꞌere nipo miarakawenana muaw awi ꞌgã jewyraꞌneꞌemauwe akokatu maꞌe ꞌgã nuri. Aꞌeramũ nipo miarakawenana ojeupe erawarera ꞌgã etee awau akokatu maꞌe ꞌga rowosõu. Aꞌeramũ nipo ꞌgã osou maraka apoaw ipe ꞌgã nupi. ꞌGã nesepaw ire nipo marakaꞌywa ꞌga ꞌokwara motypa ꞌgã nee.
40,25,11,"—Aꞌereꞌereꞌi nipo miarakawenana muaw awi ojewyt maꞌefera ꞌgã ꞌua owaẽma. Aꞌeramũ nipo ꞌgã ꞌupa wafukaita ukupepe ꞌga upe. “Kuꞌjyp. ꞌOkwara eawopytymoꞌwok oree. Torose orosou ore nanẽ ꞌjau nũ”, ꞌjau nipo ꞌgã ꞌupa ꞌga upe."
40,25,12,"—Aꞌere nipo akokatu maꞌe ꞌga ꞌi etee ꞌgã nupe: “Peꞌje pejewau ore wi. Najepytuna rũi pẽẽ”, ꞌjau etee nipo ꞌga ꞌgã nupe— ꞌjau Jejui ꞌga oree imomeꞌwau."
40,25,13,Imomeꞌupaw ire Jejui ꞌga ꞌjau oree:—Nan tee futat nipo nepekwaawi je ruawa ꞌara. Aꞌeramũ ki pẽẽ pejejemomoita etee pejejemogyau je rur are— ꞌjau ꞌga oree.
40,25,14,"Aꞌere Jejui ꞌga mamaꞌe mũ momeꞌwau oree, ore muꞌjawamũ nũ, ꞌwyriaramũ Jarejuwarete ꞌga omogoram are wẽjẽmĩ nũ.—Anure nipo Janeruwarete ꞌga je mogoi ꞌwyriaramũ pẽ nupe. Mamaꞌe mũ je amomeꞌu pẽ nupe, pẽ muꞌjawamũ ee— ꞌjau Jejui ꞌga oree. —Kũimaꞌe ꞌga amũ nipo awau watau ojeꞌwyr awi. Oo enune nipo ꞌga wemiayuwa ꞌgã nenũina ꞌgã mua oporogytau ꞌgã nupe. “Oo je teatau pẽ nui”, ꞌjau nipo ꞌga wemiayuwa ꞌgã nupe. “Jekaraemã pearũ jee”, ꞌjau nipo ꞌga wemiayuwa ꞌgã nupe. Aꞌeramũ nipo ꞌga kaꞌaranũũ ywopeꞌi monou ꞌgã nupe. Iꞌakwaap maꞌe ꞌga upe nipo ꞌga imonou kwaiwete. Sĩku kaꞌaranũũ ywopeꞌi monou ꞌga upe. Mukũi tee nipo ꞌga kaꞌaranũũ ywopeꞌi monou iꞌakwaaꞌwi maꞌe ꞌga upe. Iꞌakwaaweꞌema ꞌga upe ꞌga majepei tee imonou. “Pemomytun jekaꞌaranũũa jee”, ꞌjau nipo ꞌga ꞌgã nupe. ꞌGã nupe imonopaw ire nipo ꞌga awau watau ꞌgã nui."
40,25,16,—ꞌGa o ypyrauwe sĩku kaꞌaranũũ ywopeꞌi rerekwara ꞌga ojeupe ꞌga remimurera rerawau mamaꞌe mua ipyu. Aꞌere ꞌga imuripyrera rerawau kwe pe imeꞌega. Epyfera apyraapa imeꞌega ꞌgã nupe. Aipo aporamũ ꞌga oꞌwyriara ꞌga kaꞌaranũũ ywopeꞌi momytuna ꞌga upe.
40,25,17,Mukũi kaꞌaranũũ ywopeꞌi rerekwara ꞌga nanẽ nãnẽwẽjẽmĩ futat iapou nũ. Ojeupe ꞌga remimurera momytuna ꞌga upe nũ.
40,25,18,Aꞌere majepei tee erekwara ꞌga nanarũi iapoi. Uẽma ypy we ꞌga ywy rywykaita ꞌga poroywera mimawamũ. Aꞌere ꞌga ityma imonou imỹina— ꞌjau Jejui ꞌga imomeꞌwau oree ikue.
40,25,19,—Anure wata maꞌefera ꞌga ꞌua ojewya ꞌgã nupe nũ. Aꞌeramũ ꞌga wemiayuwa ꞌgã nenũina. “Maran sipo ꞌgã jekaꞌaranũũ rerekoi raiꞌi? Omeꞌyi sipo ꞌgã naiꞌi?” ꞌjau ꞌga ojeupe.
40,25,20,"—Aꞌeramũ ꞌga wemiayuwa ꞌgã nenũina. Aꞌeramũ ꞌga remiayuwa ꞌgã ꞌua ajatykau ꞌga ree, ꞌga kaꞌaranũũ momeꞌwau ꞌga upe. Sĩku rerekwara ꞌga tãmẽjẽ ꞌua ꞌjau ꞌga upe: “Sĩku ako kaꞌaranũũ ywopeꞌi eremut jee ikue. Aꞌeramũ je erawau imomytuna enee ikue kũi. ꞌAwamũ teis enekaꞌaranũũ ywopeꞌia”, ꞌjau nipo ꞌga erua ꞌga upe."
40,25,21,"—Aꞌeramũ nipo ꞌga ꞌjau wemiayuwa ꞌga upe: “Aꞌjea futat. Ene ꞌã jeremiayuw esagea futat”, ꞌjau nipo ꞌga ꞌga upe. “Inãinãnĩꞌĩ agawewi je ako imonoi enee ikue. Aꞌere ꞌã eremeꞌyi jee raiꞌi. Aꞌeramũ je ene mogou tekaꞌaranũũ pyykaramũ tejeupe. Ere ejua ekuꞌiramũ je pyri”, ꞌjau nipo ꞌga ꞌga upe— ꞌjau Jejui ꞌga imomeꞌwau oree."
40,25,22,"—Aꞌere mukũja rerekwara ꞌga ꞌua nũ: “Mukũi ako kaꞌaranũũ ywopeꞌia eremut jee ikue. Aꞌeramũ je imeꞌyita enee ikue. ꞌAwamũ irũpãwẽ enekaꞌaranũũ ywopeꞌia”, ꞌjau ꞌga ꞌga upe imomeꞌwau."
40,25,23,"—Aꞌeramũ ꞌga ꞌjau aipo ꞌga wemiayuwa ꞌga upe: “Aꞌjea futat. Ene ꞌã jeremiayuw esagea futat raꞌe”, ꞌjau ꞌga ꞌga upe. “Mukũi agawewi ako je imonoi enee ikue. Aꞌere ꞌã eremeꞌyi jee raiꞌi. Aꞌeramũ je ene mogou tekaꞌaranũũ pyykaramũ tejeupe. Ere ejua ekuꞌiramũ je pyri”, ꞌjau nipo ꞌga ꞌga upe— ꞌjau Jejui ꞌga imomeꞌwau oree."
40,25,24,"24,25 —Aꞌere majepei tee kaꞌaranũũ ywopeꞌi rerekwara ꞌga ꞌua ꞌjau ꞌga upe nũ: “Kweramũ enekaꞌaranũũa. Namomyi etee je enekaꞌaranũũa. Akyje etee je ene wi. Akwaap je ene jepi. Enemaraꞌne ꞌã ene. Emepy ekoetea te te ꞌã erefutat kaꞌaranũũ pyu. Aꞌeramũ ꞌã ene eporowyky are jẽmĩ ejeaꞌareꞌemamũ. Aꞌeramũ je tekyjau ene wi aiꞌi, enekaꞌaranũũ momyaweꞌem ene wi aiꞌi. Aꞌeramũ je enekaꞌaranũũ ywopeꞌi auwana imima ywy kwara pype aiꞌi”, ꞌjau ꞌga ꞌwyriararete ꞌga upe."
40,25,26,"—Aꞌeramũ nipo kaꞌaranũũ jara ꞌga amaraꞌneramũ ꞌga ree. “Neneaꞌwyri futari te ꞌã ene. Nenepokagi tãmẽjẽ futat te ꞌã ene”, ꞌjau nipo ꞌga ꞌga upe. “Erekwaap futat te ꞌã jemaraꞌnea jepi. Aꞌjea futat ere aipo ꞌjau jee. ‘Emepya te ꞌã erefutat kaꞌaranũũ pyu. Aꞌeramũ ꞌã ene eporowyky are jẽmĩ ejeaꞌareꞌemamũ’, ere ako jee ko. Aꞌjea futat ere jee. Kaꞌaranũũa etee je afutat”, ꞌjau ꞌwyriararete ꞌga aipo ꞌga upe. “Maꞌeramũ sipo ene imomytuneꞌema jee raiꞌi? Je upe imomytun are efuewereꞌemamũ amunipo ꞌã eremono kaꞌaranũũ rerekwara ꞌgã nupe raiꞌi kũi? Aꞌeramũ amunipo ꞌã ꞌgã jekaꞌaranũũ momyawera mepyau enee jee raiꞌi kũi”, ꞌjau ꞌwyriararete ꞌga aipoa kũimaꞌe ꞌga upe."
40,25,28,"—Aꞌeramũ ꞌga ꞌjau ajepeja wemiayuwa ꞌgã nupe: “Peꞌje jekaꞌaranũũ pyyka ꞌga wi. Imonou teis kaꞌaranũũ ywopeꞌi rerekwara ꞌga upe. ꞌGa jeꞌeg imũ ereko esageara ꞌgã opyyguꞌjap futat”, ꞌjau ꞌga ꞌgã nupe. “ꞌGa jeꞌeg imũ ereko esageareꞌema ꞌgã te ajee wemirerekofera miamũ futat nopyyguꞌjawi”, ꞌjau ꞌga ꞌgã nupe. “Niaꞌwyri futari ꞌga. Aꞌeramũ pẽẽ ꞌga pyyka ꞌga monou imomoa ypytunaiwa pype. Peu futat nipo ꞌga ꞌũina waemamũ waꞌjykãjamũ”, ꞌjau ꞌga wemiayuwa ꞌgã nupe— ꞌjau Jejui ꞌga imomeꞌwau oree."
40,25,31,"Werowiareꞌema ꞌgã nui werowiaara ꞌgã mojoꞌokawamAꞌere Jejui ꞌga ꞌuawa momeꞌwau oree:—Anure nipo Pẽnekiꞌyramũ je rekoi ꞌwyriaramũ pẽ nupe. Aꞌeramũ nipo je tejua tejewya nũ. Tejenyfuga pype futat nipo tejua nũ. Ywagipewara ꞌgã juejue nipo ꞌua je rupi. Aꞌeramũ nipo je teapyka ꞌwyriararete renawa ꞌarimũ. Aꞌeramũ nipo ꞌawa ywy pewarera ꞌgã najuejue etee futat ꞌua ajatykau je rowase. Aꞌeramũ nipo je tejerowiaara ꞌgã mojoꞌoka tejerowiaareꞌema ꞌgã nui. Sãꞌã wyra jara ꞌga weymawa mojoꞌoga. Karupaꞌmĩ mojoꞌoga karupanaꞌnĩ awi. Nan tee futat nipo je ywy pewarera ꞌgã mojoꞌogi ajaui. Tejerowiaaramũ pẽ nupe nipo je ꞌi: “Ko katy pekwap, jejakwatawa katy”, ꞌjau nipo je tejerowiaaramũ pẽ nupe. Aꞌeramũ nipo je tejerowiaareꞌema ꞌgã nupe nipo je ꞌjau: “Kwe katy pekwap je wi”, ꞌjau nipo je ꞌgã nupe."
40,25,34,"—Aꞌeramũ nipo je ꞌjau tejerowiaaramũ pẽ nupe: “Je rerowiaara pejemogy. Aꞌeramũ Jeruwarete ꞌga pẽ makuꞌiu. Aꞌeramũ pẽẽ ꞌawamũ pejejua ꞌau je pyri. Ymã te ꞌã, ywy apoeꞌẽwe, Janeruwarete ꞌga ꞌi jee ikue: ‘Anure nipo je ene rerowiaara ꞌgã mogyi ꞌwyriaramũ ene pyri’, ꞌjau ꞌga jee ikue. Aꞌeramũ pẽẽ ꞌawamũ pejeapyka ꞌau je pyri. ꞌGa ꞌã pẽ mogy ꞌwyriaramũ je pyri”, ꞌjau nipo je tejerowiaaramũ pẽ nupe."
40,25,35,"“Jepyꞌarayparamũ ako pẽẽ je mojemiꞌwaa aiꞌi. Jeꞌyuwejamũ ako pẽẽ ꞌy mua jee aiꞌi. Napẽpytuna rũi agawewi futat je. Aꞌetea ako pẽẽ je mua pejejeꞌwyr ipe aiꞌi. Jeraityeꞌemamũ ako pẽẽ taity mua jee aiꞌi. Jekaruaramũ ako pẽẽ je fuanuga aiꞌi. Moromunepawa pype je renamũ ako pẽẽ pejewau je pyri aiꞌi”, ꞌjau nipo je tejerowiaaramũ pẽ nupe."
40,25,37,—Aꞌeramũ nipo pẽẽ pejeporonupa ee jee: “Maranime sipo ore ene mojemiꞌwari raiꞌi? Maranime sipo ore ꞌy monoi enee nanẽ raiꞌi nũ?
40,25,40,"—Aꞌeramũ nipo je ꞌwyriarareteramũ teꞌỹina ꞌjau pẽ nupe: “Aꞌjea futat je ꞌi. Je rerowiaara ꞌgã amũ ako okaraemãeꞌemamũ ikue. Aꞌeramũ ako pẽẽ mamaꞌe monou ꞌgã nupe ikue. Je rerowiaara ꞌgã nupe mamaꞌe mono re pẽẽ je upe mamaꞌe muara ꞌjawe futat jee”, ꞌjau nipo je tejerowiaaramũ pẽ nupe— ꞌjau Jejui ꞌga oree ikue."
40,25,41,"—Aꞌeramũ nipo je ꞌjau tejerowiareꞌema ꞌgã nupe: “Peꞌje pejewau je wi. Janeruwarete ꞌga pẽ mono pẽ mogyau mamaꞌeukwaawa rapyaw ipe. Aipoa tata ꞌga wapo mamaꞌeukwaawa ꞌwyriara upe tee rakue numiamũ, emiayuwa reewe numiamũ. Aꞌere ꞌã pẽẽ je rerowiareꞌemamũ mamaꞌeukwaawa remiayuwamũ futat pejemogy. Aꞌeramũ Janeruwarete ꞌga pẽ monou pẽ mogyau eewe futat iapyaw ipe”, ꞌjau nipo je ꞌgã nupe."
40,25,42,"“Nepemuri ꞌã mamaꞌea jee. Naje mojemiꞌwari nanẽ ako pejepe jepyꞌarayparamũ aiꞌi. Jeꞌyuwejamũ nanẽ ako pẽẽ ꞌy mureꞌema jee aiꞌi. Naje muri nanẽ ako pejepe pejejeꞌwyr ipe aiꞌi, pejejepyri je ruramũ aiꞌi. Jeraityeꞌemamũ nanẽ ako pẽẽ taity pe mureꞌema jee aiꞌi. Jekaruaramũ nanẽ ako pẽẽ je fuanugeꞌema aiꞌi. Moromunepawa pype je renamũ nanẽ ako pẽẽ pejewaweꞌem je pyri aiꞌi”, ꞌjau nipo je ꞌgã nupe."
40,25,44,—Aꞌeramũ nipo ꞌgã oporonupa ee jee: “Maranime sipo ore ene resagi enepyꞌarayparamũ raiꞌi? Maranime sipo ore ene resagi eneꞌyuwejamũ raiꞌi nũ? Maranime sipo ore ene mureꞌema orojeꞌwyr ipe raiꞌi? Maranime sipo ore ene resagi eneraityeꞌemamũ raiꞌi? Maranime sipo ore ene resagi enekaruaramũ raiꞌi? Maranime sipo ore ene resagi moromunepawa pype ene renamũ raiꞌi?” ꞌjau nipo ꞌgã oporonupa ee jee.
40,25,45,"—Aꞌeramũ nipo je ꞌwyriarareteramũ teꞌỹina ꞌjau ꞌgã nupe: “Aꞌjea futat je ꞌi. Je rerowiaara ꞌgã ikaraemãeꞌema ꞌgã nupe mamaꞌe monoeꞌem ire pẽẽ je upe mamaꞌe muareꞌema ꞌjawe futat”, ꞌjau nipo je ꞌgã nupe."
40,25,46,—Aꞌeramũ nipo aipo ꞌgã awau ajemogyau mamaꞌeukwaawa rapyaw ipe. Je rerowiaara ꞌgã etee te nipo oo osou ywag ipe Jarejuwarete ꞌga pyri nakwaparimũ rũi— ꞌjau Jejui ꞌga imomeꞌwau oree ikue.
40,26,1,  Imomeꞌupaw ire Jejui ꞌga ꞌjau wemimuꞌeramũ oree:
40,26,2,"—Ikoaiꞌi maraka apoawa ꞌara rekoi, Pasikwa ꞌjawa rekoi. Aipo rupi futat nipo ꞌgã Pẽnekiꞌyramũ je pyygi je jukaawamũ. Je rekoa futat nipo ꞌgã ipokutuka je monou je muꞌama ꞌypeywar are— ꞌjau ꞌga oree."
40,26,3,"Aꞌe pe aꞌeramũ peramũ mainana ꞌwyriara ꞌgã ꞌupa ajatykau judeu ꞌgã ꞌwyriaꞌri ꞌgã netee. Mainana ꞌwyriararete ꞌga rog ipe ꞌgã ꞌupa, Kaifasi ꞌga rog ipe ꞌgã ajatykau ꞌupa."
40,26,4,"4,5 —Maran te jane Jejui ꞌga rerekoi? Jemime te jane ꞌga pyygi?— ꞌjau ꞌgã ajaupe ꞌupa. —Jerusareg ipewara ꞌgã iporomutat ꞌga ree. Aꞌeramũ jane ꞌgã nowase jarekoweꞌem ꞌga ree maraka apoaw ipe— ꞌjau ꞌgã ajaupe. —Kasi aꞌe pe wowase ꞌga rerekoramũ ꞌga remiayuwa ꞌgã jane apisi ne. Jemime te sireko ꞌga ꞌjau. ꞌGã nowase atywi te jane ꞌga jukai— ꞌjau ꞌgã ꞌupa ajaupe."
40,26,6," Petani pe Jejui ꞌga akou, Simão ꞌga rog ipe, ipitoꞌom maꞌefera ꞌga ꞌwyr ipe. Poje kũjã ẽẽ mũ ꞌua ꞌga rerowyka. Jany kasiga ryrũa ẽẽ erua. Itasiga apopyra aipo yrũnamũ, aripasi ꞌjawa apopyra. Jany kasig epy epy ete poromũ. ꞌGa jemiꞌwat ꞌga renamũ ẽẽ ojany kasiga rerua ekoꞌwoka ꞌga akag are."
40,26,8,Ẽẽ remiapo resakawe ore Jejui ꞌga remimuꞌeramũ aramaraꞌneramũ ee. Aꞌeramũ ore ꞌjau arajaupe:—Maꞌeramũ sipo ẽẽ imomy ekoetei ꞌwei? Epy te ꞌã ꞌaga jany kasiga aꞌi kũi. Aꞌeramũ amunipo ꞌã ẽẽ imeꞌega kaꞌaranũũ are janee. Aꞌeramũ amunipo ꞌã ẽẽ epyfera mua janee. Aꞌeramũ amunipo ꞌã jane imojoꞌoka ikaraemãeꞌema ꞌgã nupe ꞌjau kũi— ꞌjau ore arajaupe.?
40,26,10,Aꞌere Jejui ꞌga arajaupe oreꞌeawera kwaawi. Aꞌeramũ ꞌga ꞌjau oree:—Maꞌeramũ pejemaraꞌneramũ ẽẽ ree ꞌũ? Mamaꞌe esagea te ẽẽ wapo jee— ꞌjau ꞌga oree.
40,26,11,—Ikaraemãeꞌema ꞌgã nooaꞌuweri futari pẽ nui. Aꞌeramũ pẽẽ anure mamaꞌe monou ꞌgã nupe. Aꞌere je te nako fukui futari pẽ pype— ꞌjau ꞌga oree.
40,26,12,"—Je tymaw ipe je ree ekoꞌwogipyrama futat jany kasiga numiamũ. Aꞌere ẽẽ ꞌawauwe ekoꞌwogi je ree, je manũeꞌemauwe. Tene ẽẽ iapoi jee— ꞌjau Jejui ꞌga oree."
40,26,13,—Aꞌjea futat je ꞌi. Anure nipo ꞌgã je momeꞌui kwe pewara ꞌgã nupe. Amunawa tesirũmera moyka nipo ꞌgã awau je momeꞌwau kwe pewara ꞌgã nupe. Je momeꞌuramũ nipo ꞌgã ẽẽ remiapofera nanẽ imomeꞌwau ꞌgã nupe nũ. Aꞌeramũ nipo ꞌgã anure najuejue etee futat weaꞌaramũ ẽẽ remiapofer are— ꞌjau Jejui ꞌga oree.
40,26,14, Aꞌere Jejui ꞌga remimuꞌeramũ ore mũ oi oporogytau mainana ꞌwyriara ꞌgã nupe. Iskariote ꞌga futat poromũ oo oporogytau ꞌgã nupe:
40,26,15,"—Taesaukat Jejui ꞌga pẽ nupe ꞌjau. Aꞌeramũ sipo pẽẽ maꞌja mua jee ꞌga resaukara repyramũ?— ꞌjau ꞌga awau ꞌgã nupe.—Trĩta prata apopyrera kaꞌaranũũ ywopeꞌia simono enee ꞌjau— ꞌjau ꞌgã ꞌga upe.—Naiꞌi— ꞌjau ꞌga ꞌgã nupe.Aꞌeramũ ꞌgã trĩta kaꞌaranũũ ywopeꞌia monou ꞌga upe, Jejui ꞌga ojeupe esaukaawamũ."
40,26,16,"Aꞌeramũ ꞌga weaꞌaramũ akou ee. “Ojetee ꞌga rekoramũ tomono ꞌga ꞌgã nupe ꞌjau kwy”, ꞌjau ꞌga ojeupe. Aꞌeramũ ꞌga Jejui ꞌga rerekou weape."
40,26,17,"  Awau owaẽma maniꞌokoꞌo jopypeꞌema ꞌwawa upe, Pasikwa ꞌjawa apoawa upe. Aꞌeramũ Jejui ꞌga remimuꞌeramũ ore ꞌjau ꞌga upe:—Maꞌape te jane jemiꞌwari? karupaꞌmĩ roꞌo reyri jarejee?— ꞌjau ore ꞌga upe. —Awỹja rog ipe ore erawau eya ki ꞌei?— ꞌjau ore ꞌga upe."
40,26,18,"Aꞌeramũ Jejui ꞌga ꞌjau oree:—Peꞌje pejewau Jerusareg ipe jarejekotyꞌaawa ꞌga rog ipe. Aꞌe futat je ꞌga upe aiꞌi. Aꞌeramũ pẽẽ pejewau ꞌjau ꞌga upe: “Kuꞌjywa ꞌga ore mut ꞌau. ‘Nako fukui je ꞌgã nupe. Aꞌeramũ je enerog ipe tejemiꞌwariweramũ tejemimuꞌe ꞌgã netee. Karupaꞌmĩ eyr are jeporoꞌuweramũ tejemimuꞌe ꞌgã netee enerog ipe’, eꞌi ꞌga enee”, peꞌje ki ꞌga upe— ꞌjau Jejui ꞌga oree."
40,26,19,"Aꞌeramũ ore arawau iapou Jejui ꞌga ꞌeawer imũ etee futat. Maraka are ore iapou, Pasikwa ꞌjawa maraka are."
40,26,20,Kaaruwamũ Jejui ꞌga awau ojemiꞌwaa wemimuꞌeramũ ore retee.
40,26,21,Orojemiꞌwaaw ipe Jejui ꞌga ꞌjau oree:—Aꞌjea futat je ꞌi. Aꞌjea futat nipo pẽẽ mũ je mono pejepe je ree iporomutareꞌema ꞌga nupe je jukaukaa— ꞌjau ꞌga oree.
40,26,22,Aipo renupawe ore aruꞌarasigamũ ꞌga jeꞌeg are. Aꞌeramũ ore oroporonupa majepeinume ee ꞌga upe aipo ꞌga ꞌeramũ:—Je upe te ere poromũ?— ꞌjau ore ꞌga upe.Majepeinumenume ore oroporonupa ee ꞌga upe.
40,26,23,Aꞌeramũ Jejui ꞌga ꞌjau oree:—Je pyri ojemiꞌwat maꞌeramũ futat nipo pẽẽ mũ je monou ꞌgã nupe— ꞌjau ꞌga oree.
40,26,24,"—Ymã te Janeruwarete ꞌga kaꞌarana kwasiarukari ꞌgã amũ nupe rakue, jemanũ are rakue. Pẽnekiꞌyra agawewi je ꞌã. Aꞌetea je ree iporomutareꞌema ꞌgã je jukaukat ꞌgã nemikwasiarer imũ etee futat. Aꞌere ꞌgã nupe je monoara ꞌga tywereteramũ te akou. Iporiayꞌi ꞌgã po pe je monoara ꞌga numiamũ. Aꞌere nipo Janeruwarete ꞌga rereko tyweretei. Maꞌeramũ gatu nipo ꞌã ꞌga jeuwi rakue ꞌja— ꞌjau Jejui ꞌga oree."
40,26,25,"Aꞌeramũ ae aꞌwyreꞌema ꞌgã po pe ꞌga monoarama ꞌga, ꞌga, oporonupa ee ꞌga upe:—Je upe te ere poromũ, ki Kuꞌjyp?— ꞌjau futatee ꞌga ꞌga upe.—Ẽẽ. Ene upe futat je ꞌi— ꞌjau Jejui ꞌga ꞌga upe."
40,26,26,"  Orojemiꞌwaaw ipe Jejui ꞌga maniꞌokoꞌoꞌi pyyka. Aꞌere ꞌga eramãꞌjãu ywau erojeꞌega ꞌUwarete ꞌga upe:—Auꞌjete maniꞌokoꞌoꞌia eremut oree, Kiapiꞌni— ꞌjau Jejui ꞌga ꞌga upe.Aꞌere ꞌga maniꞌokoꞌoꞌi mowoka imonou oree.—Maniꞌokoꞌoꞌia pepyyk iꞌwau. Koromũ jeroꞌoa— ꞌjau ꞌga oree."
40,26,27,"Aꞌere ꞌga yꞌway ryrũ pyyka nũ, eramãꞌjãu ywau nũ. Aꞌeramũ futat ꞌga ojeꞌega monou ꞌUwarete ꞌga upe nũ:—Auꞌjete yꞌwaya eremut oree, Kiapiꞌni— ꞌjau Jejui ꞌga ꞌga upe.Aꞌere ꞌga imua oree.—Peꞌje itykua pãwẽ pãwẽ. Koa yꞌway jerya futat. Aꞌereꞌereꞌi nipo ꞌgã amũ je jukai jery rekoꞌwoka. Aipoa jery jekoꞌwoga pẽtywera omepy. Jemanũ are futat Jeruwarete ꞌga pẽ katuꞌogi kwaiwete. ꞌAwamũ karupaꞌmĩa nepejukauꞌjawi pejetywera mepyawamũ. Poromũ futat ako ꞌga jeꞌeg ymanera aiꞌi. Aꞌere ꞌawamũ ꞌga jeꞌeg yaua. ꞌAwamũ jerya tee pẽ pirei pẽtywer awi— ꞌjau ꞌga oree. —Jemanũ are tee Jeruwarete ꞌga pẽtywera moia pẽ nui je rerowiaaramũ. ꞌAwamũ poromũ futat Janeruwarete ꞌga jeꞌeg yaua ꞌawamũ. Aꞌea ꞌga jeꞌega nimojopyꞌruawi futari ꞌawamũ— ꞌjau ꞌga oree."
40,26,29,"—Aꞌjea futat je ꞌi. Je natykuruꞌjawi futari ꞌaga yꞌwaya pẽ pyri. Anure tãmẽjẽ te nipo je itykuri pẽ pyri, Tejuwarete ꞌga pyri pẽ neroo re tãmẽjẽ nũ— ꞌjau Jejui ꞌga oree ikue."
40,26,30,"ꞌGa porogytapaw ire ore aramarakaꞌaga ꞌga retee Jarejuwarete ꞌga muorypawamũ. Aramarakaꞌag ire ore arawau ywytyr ipe, Oriweira ꞌjaw ipe."
40,26,31,"  Arawaw ipe Jejui ꞌga ꞌjau oree:—ꞌAwamũ futat nipo pekwasiꞌo je wi je rejaa je muꞌama ojeteeꞌi— ꞌjau ꞌga oree. —Ymã te ꞌã Janeruwarete ꞌga kaꞌarana kwasiarukari ꞌga amũ upe ee rakue: “Tajuka karupaꞌmĩ are omaenun maꞌe ꞌga ꞌjau kwy. Aꞌeramũ ꞌga reymawera ꞌgã awau okwasiꞌwau kwe pe ꞌjau kwy”, ꞌjau Janeruwarete ꞌga ikwasiarukaa inuga kaꞌaran are rakue. Aꞌeferupi tee futat nipo pekwasiꞌo pejewau je wi— ꞌjau ꞌga oree."
40,26,32,—Aꞌere je temanũ re je ferawi nũ. Teferaw ire nipo je oi Garireja ywy pe pẽ nenune— ꞌjau ꞌga oree.
40,26,33,Aꞌeramũ Pedro ꞌga ꞌjau ꞌga upe:—ꞌMe te pa ꞌga poromũ ꞌjau nũ. Je naejaraꞌuweri futari ene mogou ojeteeꞌi kũi. ꞌGã te nipo opyamũ ene wi ene rejaa ojeteeꞌi kũi. Aꞌere je naejaraꞌuweri ene kũi— ꞌjau Pedro ꞌga ꞌga upe.
40,26,34,"—Aꞌjea futat sipo ere— ꞌjau Jejui ꞌga ꞌga upe. —Je te aꞌjea futat aꞌe enee nũꞌũ: ꞌAwa ypytuna rupi nipo je kwakuw ape muapyapyt katu ꞌgã nupe. “Nakwaawi je ꞌga”, ꞌjau nipo ene wyrasokwẽ jeꞌegeꞌemauwe— ꞌjau ꞌga Pedro ꞌga upe."
40,26,35,"Aꞌere Pedro ꞌga fuakaramũ ꞌga upe:—Naani futari nũꞌũ. Naꞌeaꞌuweri futari je aipo ꞌjau nũꞌũ. “Nakwaawi je ꞌga”, naꞌeaꞌuweri je. “Tene ꞌgã je jukai ꞌga reewe futat”, aꞌe ete nipo je. Nakwakuwaꞌuweri futari je ene— ꞌjau Pedro ꞌga Jejui ꞌga upe.Ore juejue nanẽ Pedro ꞌga ꞌeawera rupi etee futat ꞌjau ꞌga upe."
40,26,36," Jejui ꞌga awau owaẽma Getsemani ꞌjaw ipe, wemimuꞌeramũ ore retee. Aꞌeramũ Jejui ꞌga ꞌjau oree:—ꞌAu ete pejup raꞌne. Iruupeuꞌi je oi teporogytau Tejuwarete ꞌga upe raꞌne— ꞌjau ꞌga oree."
40,26,37,"Aꞌere ꞌga muapyra ꞌgã etee erooi ojeupi. Pedro ꞌga, ꞌga, Juã ꞌga. Mĩmera ꞌgã etee ꞌga erawau ojeupi. ꞌga, Juã ꞌga retee Sepeteu ꞌga raꞌyra ꞌgã. Jejui ꞌga ꞌarasiga ꞌga mopyꞌaywyrafenayau ꞌga mogou."
40,26,38,Aꞌeramũ ꞌga ꞌjau muapyra ꞌgã nupe:—Jeꞌarasiga nipo ꞌã je juka. Peser awi ete pejejupa. Peporogyta Jarejuwarete ꞌga upe je pyri— ꞌjau ꞌga ꞌgã nupe.
40,26,39,Aꞌeramũ ꞌga ojepeꞌauꞌi ꞌgã nui. Awau ꞌũina peuꞌi wenupyꞌãu wapyka weakwara rerawau enũina ywy are futat erujaa oporogytau ꞌUwarete ꞌga upe:—Kiapiꞌni. ꞌWyriaꞌri ꞌgã imaraꞌne je ree. ꞌGã nipo ꞌã je rereko tywerete ꞌja. Ojeupe ene iapoukareꞌem ire amunipo ꞌã ꞌgã nuapoaꞌuweri nanuara je ree. Aꞌere ꞌã najeremifutar imũ rũi te ereapoukat. Ejemifutar imũ etee te ꞌã ereapoukat ꞌgã nupe jee— ꞌjau ꞌga ꞌUwarete ꞌga upe.
40,26,40,Oporogytapaw ire ꞌga afuꞌama awau muapyra ꞌgã pyri. Aꞌere ꞌgã seri ꞌupa. Aꞌeramũ ꞌga ꞌjau Pedro ꞌga upe:—Peset te pejejupa? Pejejeꞌega te nepemonoiꞌi Jarejuwarete ꞌga upe je pyri? Aꞌeꞌjaꞌwiramũ miamũ sipo nepeporogytai Jarejuwarete ꞌga upe?— ꞌjau ꞌga ꞌga upe.
40,26,42,Aipo ꞌga upe ꞌe re Jejui ꞌga awau ꞌgã nui nũ ojeꞌega monou ꞌUwarete ꞌga upe nũ:—Kiapiꞌni. Je ree iporomutareꞌema ꞌgã ifuewet je ree. ꞌGã te nipo ꞌã je rereko tywerete ꞌja. Ojeupe ene iapoukareꞌem ire amunipo ꞌã ꞌgã nuapoi. Aꞌere ꞌã najeremifutar imũ rũi te ereapoukat. Ejemifutar imũ etee te ꞌã ereapoukat ꞌgã nupe jee— ꞌjau ꞌga ꞌUwarete ꞌga upe.
40,26,43,Aꞌere ꞌga awau ojewya wemimuꞌe ꞌgã pyri nũ. Nãnẽwẽjẽmĩ ꞌgã ꞌupa nũ. Osea etee ꞌgã ꞌupa nũ. Wopeypeyjamũ etee ꞌgã ajemogyau. Aꞌeramũ ꞌgã osea ꞌupa ꞌga ruramũ nũ.
40,26,44,Aꞌeramũ Jejui ꞌga awau oporogytauꞌjapa ꞌUwarete ꞌga upe nũ.
40,26,45,ꞌUwarete ꞌga upe oporogyta re ꞌga ꞌua nũ. Nãnẽwẽjẽmĩ ꞌgã osea ꞌupa nũ. Aꞌeramũ ꞌga ꞌjau ꞌgã nupe nũ:—Peser etee futat nipo pejejupa nũ ki sa? Auꞌje pejeser ire. ꞌAwamũ futat ꞌgã Pẽnekiꞌyramũ je monoi ae aꞌwyreꞌema ꞌgã po pe.
40,26,47,  Jejui ꞌga porogytapaweꞌemauwe Iskariote ꞌga ꞌua. Jejui ꞌga remimuꞌeferamũ ore mũ poromũ. Kwaiwete ꞌgã nerua erojemorypa Jejui ꞌga ree. Aꞌeramũ mainana ꞌwyriara ꞌgã kwaiwete ꞌgã mua ꞌga rupi. Judeu ꞌgã ꞌwyriaꞌri ꞌgã nanẽ kwaiwete ꞌgã mua ꞌga rupi. Jyuua ꞌgã erua muap. Mĩmera ꞌgã erua erojemorypa ꞌga ree.
40,26,48,"Mainana ꞌwyriara ꞌgã nupe oporogytau ꞌga ꞌjau ꞌgã nupe raiꞌi: “Oo nipo je Jejui ꞌga retywape pytea pẽ neape. Aꞌeramũ pẽẽ aꞌe are ꞌga kwaapa ꞌga retywape pyteramũ. Aꞌerauwe futar iki pẽẽ pejewau ꞌga pyyka ꞌga rerawau”, ꞌjau ꞌga ꞌgã nupe raiꞌi."
40,26,49,"Aꞌeramũ ꞌga owaẽma ypy we awau Jejui ꞌga rerowyka ꞌjau ꞌga upe:—ꞌAu te ereko, ki Kuꞌjyp?— ꞌjau ꞌga ꞌga upe.Aꞌeramũ futat ꞌga ꞌga retywape pytea."
40,26,50,"Aꞌeramũ Jejui ꞌga ꞌjau ꞌga upe:—Ejemifutara eapo etee futat— ꞌjau Jejui ꞌga ꞌga upe.Aꞌerauwe Iskariote ꞌga remireroofera ꞌgã ꞌua Jejui ꞌga pyyka, ꞌga pofaa."
40,26,51,"Aꞌere Jejui ꞌga remimuꞌeferamũ ore mũ ojyuu rekyita kũimaꞌe ꞌga amũ ree, ꞌga namĩ monoka. Furuk. Mainana ꞌwyriararete ꞌga remiayuwa ꞌga namĩ yypa."
40,26,52,Aipo ꞌga namĩ yywamũ Jejui ꞌga ꞌjau ꞌga upe:—Ereapo awi nanuara. Ere ejy monou imunepa yrũ pype kũi— ꞌjau ꞌga ꞌga upe. —Jyuu pyu ajajukaara ꞌga te anure ꞌgã tajuka jyuu pyu ꞌjau— ꞌjau ꞌga ꞌga upe.
40,26,53,"—“Nopoari nipo ꞌga ruwa ꞌga ꞌga”, peꞌje nipo kũi. Ojeupe je enũi re amunipo ꞌã Jeruwarete ꞌga je poari futari. Kwaiwete amunipo ꞌã ꞌga ywagipewara ꞌgã mua je poaa— ꞌjau ꞌga ꞌga upe."
40,26,54,—Aꞌere je naenũi ꞌga upe. Wemifutar imũ ꞌga iapoa etee futat je afutat. Ymã te Jeruwarete ꞌga kaꞌarana kwasiarukari ꞌgã amũ nupe je pyyg are rakue. Aꞌeramũ je ꞌgã nemikwasiarer imũ etee futat mamaꞌe jeapo futaa tejee— ꞌjau ꞌga oree.
40,26,55,Aꞌere ꞌga ꞌjau opyykara ꞌgã nupe:—Maꞌeramũ pẽẽ maꞌeramũ pejejua muawa pyu je nupãu ekoete ꞌũ? munaꞌywa ꞌjawe ꞌũ? Maꞌeramũ pẽẽ muawa we erua jyuu reewe jepiara rupi ꞌũ? Jarejuwarete ꞌga mogytaaw ipe ꞌgã muꞌe je rekoramũ miamũ ako naje pyygi pejepe aiꞌi— ꞌjau ꞌga ꞌgã nupe.
40,26,56,"—Ymã te ꞌã Janeruwarete ꞌga kaꞌarana kwasiarukari ꞌga amũ upe jemanũ are ikue. Aꞌeramũ ꞌã pẽẽ iapou ꞌga remikwasiarer imũ etee futat— ꞌjau ꞌga ꞌgã nupe.Aꞌe renupawe ore Jejui ꞌga remimuꞌeramũ orokwasiꞌwau ꞌga wi, ꞌga rejaa, orokaꞌjama ꞌgã nui. Orokyjau ꞌgã oropyyg awi. Aꞌeramũ ore orokaꞌjama ꞌgã nui."
40,26,57,"   Aꞌere Jejui ꞌga pyykara ꞌgã ꞌga rerawau mainana ꞌwyriararete ꞌga rog ipe, Kaifasi ꞌga rog ipe. Peu futat judeu ꞌgã ꞌwyriaꞌri ꞌgã ajatykau Moisesi ꞌga remikwasiarer are moromuꞌjara ꞌgã netee. Aꞌeramũ ꞌgã Jejui ꞌga rerawau ꞌgã nupe."
40,26,58,"Pedro ꞌga awau ꞌgã newiri. Aꞌere ꞌga nuerowygi Jejui ꞌga. Mukuu etee futat ꞌga akou ꞌga wi. Awau ꞌga owaẽma mainana ꞌwyriararete ꞌga roga upe. Aꞌere Pedro ꞌga nooi osou. Ukupepe etee futat ꞌga awau akou ꞌoga osoma pype mainana ꞌga remiayuwa ꞌgã pyri, Janeruwarete ꞌga mogytaawa raarana ꞌgã pyri nanẽ nũ. Jejui ꞌga rereko renuw are Pedro ꞌga oporenuwiweramũ akou. Aꞌeramũ ꞌga akou mukuuꞌi etee futat ꞌga rereko renupa."
40,26,59,Ojeupe ꞌgã Jejui ꞌga reruramũ mainana ꞌwyriara ꞌgã ojeꞌẽmaꞌe ꞌgã netee ꞌga remiapo tywera momeꞌwaramũ rekaa. Judeu ꞌgã ꞌwyriaꞌri ꞌgã ajatykau ꞌgã nee nũ.—Sijuka futat ꞌga ꞌjau— ꞌjau ꞌgã ajaupe. —Aꞌere jane nijuka ekoetei ꞌga. Kasi aꞌe pe mytuna ꞌgã maraꞌneramũ jane ree ne. Aꞌeramũ pẽẽ iꞌme maꞌe ꞌgã amũ nerua. Jejui ꞌga remiapo tywera ꞌgã tomomeꞌu ꞌme janee ꞌjau— ꞌjau ꞌgã ajaupe. Aꞌeramũ kwaiwete ꞌgã ꞌua oꞌmeramũ Jejui ꞌga ree. Aꞌere ꞌgã najuꞌjajuꞌjawe rũi imomeꞌui ꞌgã nupe.
40,26,61,"Poje mukũja ꞌgã ꞌua oꞌmeramũ ꞌgã nupe:—Ore aruenup ꞌga jeꞌega aiꞌi. “Anure nipo je Jarejuwarete ꞌga mogytaawa retygi. Aꞌere nipo je imuapyra ꞌara rupi etee imowyri nũ”, ꞌjau ꞌga oreremianuwamũ aiꞌi— ꞌjau ꞌgã imomeꞌwau mainana ꞌwyriararete ꞌga upe."
40,26,62,Aipo ojeupe ꞌgã ꞌe renupawe mainana ꞌwyriararete ꞌga afuꞌama ꞌjau Jejui ꞌga upe:—Maꞌja ere te ꞌgã nupe? Nerejeꞌegi te ꞌã ꞌgã nupe aipo ꞌgã ꞌeramũ aꞌi kũi?— ꞌjau ꞌga ꞌga upe.
40,26,63,Aꞌere Jejui ꞌga pigi etee uꞌama. Aꞌeramũ mainana ꞌwyriararete ꞌga ꞌjau ꞌga upe:—Jarejuwarete ꞌga remianuwamũ ere jee: Ene te Jarejuwarete ꞌga remimurera? Ene futat te ꞌga raꞌyraretea?— ꞌjau ꞌga ꞌga upe.
40,26,64,"—Aꞌjea futat ere poromũ. Je te ꞌã Pẽnekiꞌyraretea. Anure nipo je apygi Pãjẽrete ꞌga yse katy, ꞌga jakwatawa katy. Peu je renamũ nipo pẽẽ je resaka. Anure nipo je ruri tejewya ywag awi ywasiga rupi— ꞌjau Jejui ꞌga ꞌga upe."
40,26,65,Aꞌerauwe mainana ꞌwyriararete ꞌga waity monoroka amaraꞌnea resaukaawamũ.—Aꞌjea futat ꞌga Jarejuwarete ꞌga kurawi akou raꞌe— ꞌjau ꞌga ꞌgã nupe. —Jane futat te ꞌã Jarejuwarete ꞌga kurawa sienup ꞌawamũ jarejemogyau. Naꞌgã amũ rũi futat ꞌã omomeꞌu janee— ꞌjau ꞌga ꞌgã nupe.
40,26,66,—Maꞌja peꞌje te ꞌga upe?— ꞌjau ꞌga ꞌgã nupe.—Sijukaukat futat jane ꞌga— ꞌjau ꞌgã ꞌga upe. —Jarejuwarete ꞌga te ꞌã ꞌga akurap.
40,26,67,"Aꞌeramũ futat ꞌgã onymuna ꞌga reakwar are, opo afuapyka erofaa ꞌga ree. Amumera ꞌgã ꞌjau ꞌga nupã re ꞌga upe:—“Je te ꞌã Jarejuwarete ꞌga remimurera”, ere ꞌã oree. Aꞌeramũ ene ꞌjau oree: Awỹja ene nupãu ꞌawamũ ꞌũ?— ꞌjau ꞌgã ꞌga upe, ꞌga rerekoemãu erekou."
40,26,69,"   Aꞌe pe Pedro ꞌga ꞌũina ukupepe. Poje mainana ꞌwyriararete ꞌga remiayuwa ẽẽ mũ ꞌua ꞌga pyri ꞌjau ꞌga upe:—Ene Garireja ywy awi ꞌut maꞌefera kĩã rewiri ako maꞌeferamũ ene, ꞌjau je rã, Jejui kĩã rewiri ako maꞌeferamũ ene, ꞌjau je rã— ꞌjau ẽẽ ꞌga upe.Janeruwarete ꞌga mogytaawa raarana ꞌgã pyri ꞌga renamũ ẽẽ ꞌjau ꞌga upe."
40,26,70,"—Tee. Naani nũ ĩ. Nakwaawi je ꞌga nũ ĩ. Aꞌeramũ awỹja upe ene ꞌjau ekou ĩ— ꞌjau futatee ꞌga ẽẽ upe, ojepyriwara ꞌgã nemianuwamũ. —Nakwaawi je eneꞌea nũ ĩ— ꞌjau ꞌga ẽẽ upe."
40,26,71,Aꞌerauwe ꞌga afuꞌama awau ꞌoga osoma rokwara katy. Poje peu oporowyky maꞌe ẽẽ mũ ꞌga resaka nũ. Aꞌeramũ ẽẽ ꞌjau ojepyriwara ꞌga upe:—Ko kĩã Jejui kĩã rewiri ako maꞌefera kĩã futat. Nasare pe waranup maꞌefera kĩã rewiri ako maꞌefera kĩã futat— ꞌjau ẽẽ ꞌga upe.
40,26,72,Aꞌeramũ Pedro ꞌga ꞌjau nũ:—Kuu. Eneꞌme awi ĩ. Manamũ te je aipoa kũimaꞌe ꞌga kwaawi ꞌi ĩ— ꞌjau futatee ꞌga ẽẽ upe.
40,26,73,Aꞌere peu uꞌam maꞌe ꞌga amũ ꞌjau ꞌga upe nũ:—Aꞌjea futat ẽẽ ꞌi enee. Ene futat ꞌga rewiri ako maꞌeferamũ— ꞌjau ꞌga ꞌga upe. —Sãꞌã ene Garireja ywy pewara ꞌgã jeꞌega rerekoa. Aꞌeramũ ene ꞌga rewiri ako maꞌefera futat— ꞌjau ꞌgã Pedro ꞌga upe.
40,26,74,"—“Nakwaawi je ꞌga” aꞌe je akiko. Janeruwarete ꞌga remianuwamũ te ꞌã je ꞌeuꞌjawi. Nakwaawi je ꞌga, ꞌjau. Nakwaawi je aipo pẽꞌea nũꞌũ. Aꞌeramũ pẽẽ maꞌja upe ꞌjau pejejemogyau ꞌũ?— ꞌjau ꞌga ꞌgã nupe. —Teꞌme re je Jarejuwarete ꞌga tejereko tywera futari tejee nũꞌũ— ꞌjau ꞌga ꞌgã nupe.Aꞌerauwe wyrasokwẽ jeꞌegi."
40,26,75,Aꞌerauwe Pedro ꞌga weaꞌaramũ Jejui ꞌga ꞌeawer are. “Wyrasokwẽ jeꞌegeꞌemauwe nipo ‘Nakwaawi je ꞌga’ ereuꞌjauꞌjap ꞌgã nupe” ꞌeawer are Pedro ꞌga weaꞌaramũ. Aꞌeramũ ꞌga ojenosõu aipo uꞌeawera rerawau enujãna pe awi. Aꞌeramũ futat ꞌga uꞌarasigamũ weaꞌaramũ ee.—Maꞌeramũ je aipo ꞌjau raꞌe ꞌũ?— ꞌjau ꞌga ꞌũina uꞌarasigamũ. —Mamaꞌe esage naꞌga ꞌã wapo jee jepi reꞌã. Aꞌetea pa je ꞌã aipo aꞌe ekoete ꞌgã nupe raꞌe nũ— ꞌjau ꞌga ojeupe.Aꞌeramũ ꞌga ajaaꞌwau awau uꞌeawera raykau.
40,27,1,"  Aiꞌiwetetewe mainana ꞌwyriara ꞌgã judeu ꞌgã ꞌwyriaꞌri ꞌgã netee ojeꞌega ajaupe:—“Je te ꞌã Jarejuwarete ꞌga raꞌyraretea”, eꞌi ako Jejui ꞌga janee ko. Aꞌeramũ jane ꞌga jukaukaa ꞌgã nupe— ꞌjau ꞌgã ajaupe."
40,27,2,"Aꞌeramũ ꞌgã ꞌga faa, ꞌga rerawau Piratu ꞌga rog ipe. Romanũ ꞌgã opytuna ꞌga amũ monou ꞌwyriaramũ ꞌga mỹina judeu ꞌgã nupe rakue, Piratu ꞌga monou ꞌwyriaramũ ꞌgã nupe rakue. Aꞌeramũ ꞌgã Jejui ꞌga rerawau Piratu ꞌga upe."
40,27,3,"“Sijukaukat Jejui ꞌga ꞌgã nupe ꞌjau” ꞌe renupawe Iskariote ꞌga uꞌarasigamũ ꞌgã nupe ꞌga monoawer are. Aꞌeramũ ꞌga Jejui ꞌga resaukaawera repyfera rerawau erojewya mainana ꞌwyriara ꞌgã nupe, judeu ꞌgã ꞌwyriaꞌri ꞌgã nupe nanẽ nũ.—Kweramũ trĩta ywopeꞌia je upe pẽnemimurera."
40,27,4,"Mamaꞌe tyweretea je aapo aiꞌi. Nuapoi futari ꞌga mamaꞌe tywera. Aꞌetea je ꞌga omono ekoete pẽ nupe ijukaukaa aiꞌi— ꞌjau ꞌga awau ꞌgã nupe.—Tee. Ene te futat te ꞌã ere ꞌgã nupe raiꞌi— ꞌjau etee ꞌgã ꞌga upe. Aipo ojeupe ꞌgã ꞌeramũ Iskariote ꞌga kaꞌaranũũ ywopeꞌi monou imomopoa ywyu ꞌgã nowase. Aꞌeramũ ꞌga uẽma awau ojejukau tupaama pyu. Iskariote ꞌga ẽmauwe mainana ꞌwyriara ꞌgã wowase ꞌga remimomoporera kaꞌaranũũ ywopeꞌi monoꞌoga.—Koa ako jane kaꞌaranũũa simono Jejui ꞌga resaukaawamũ ꞌga upe aiꞌi. Aꞌeramũ koromũ ꞌga repyfera futat— ꞌjau ꞌgã ajaupe. —“Aerepyfera perur awi Jarejuwarete ꞌga mogytaaw ipe”, eꞌi ꞌã Moisesi ꞌga rakue. Aꞌeramũ jane imonowarũeꞌem Jarejuwarete ꞌga mogytaawa kaꞌaranũũ ryrũ pype— ꞌjau ꞌgã ajaupe. —Maran ajee jane erekoi ꞌũ?— ꞌjau ꞌgã ajaupe.—Ywya simut ape judeueꞌema ꞌgã nywyramũ kũi— ꞌjau ꞌgã ajaupe. Oporogytapaw ire ꞌgã erawau japepo apoara ꞌga upe, ꞌga ywy muawamũ.—ꞌAwa ywya judeueꞌema ꞌgã nywya— ꞌjau ꞌgã ajaupe."
40,27,8,"Kaꞌaranũũ ae repyfera ꞌgã imonou ꞌgã nupe ywy muawamũ ojeupe. Aꞌeramũ ꞌgã aipo ywy reꞌroka, “wy rupap” ꞌjau ꞌgã eꞌroka."
40,27,9,"“Ywya pemut ꞌga repyfera pyu. Japepo apoara ꞌga ywya pemut, ere ki ꞌgã nupe”, ꞌjau Kuꞌjywa ꞌga jee ikue.“Aꞌeramũ je ꞌga ꞌeawera momeꞌwau ꞌgã nupe.‘Trĩta kaꞌaranũũ ywopeꞌia simono ꞌga muawamũ ꞌjau’, ꞌjau ꞌga rakue.Aꞌeramũ ꞌgã ꞌga repyfera pyu ywy mua, Kuꞌjywa ꞌga ꞌeawer imũ etee futat”,ꞌjau Jeremi ꞌga ikwasiaa rakue.Aꞌjea futat ꞌga remikwasiarera. Ywya ꞌgã imua Jejui ꞌga repyfera pyu, Jeremi ꞌga ꞌeawer imũ etee futat. Series, "
40,27,11,  Ojeupe Jejui ꞌga reruramũ Piratu ꞌga oporonupa ee ꞌga upe:—Aꞌjea te ene ꞌwyriaramũ judeu ꞌgã nupe?— ꞌjau ꞌga Jejui ꞌga upe.—Aꞌjea futat— ꞌjau ꞌga ꞌga upe.
40,27,12,Aꞌeramũ mainana ꞌwyriara ꞌgã ꞌga jeꞌẽwuꞌjaga judeu ꞌgã ꞌwyriaꞌri ꞌgã netee. Aꞌere ꞌga nojeꞌegi futari ojeꞌẽwuꞌjagamũ.
40,27,13,Aꞌeramũ Piratu ꞌga ꞌjau ꞌga upe:—Nereenuwi te ꞌgã jeꞌega? Maꞌeramũ nãꞌã nerejeꞌegi ꞌgã nupe reꞌã?— ꞌjau ꞌga ꞌga upe.
40,27,14,Aꞌere Jejui ꞌga nojeꞌegi futari ꞌgã nupe. Oꞌmeramũ te ꞌgã ꞌi. Aꞌeramũ ꞌga ojeꞌegeꞌema ꞌgã nupe. Aꞌeramũ Piratu ꞌga oporesagamũ etee ꞌga ree. “Maꞌeramũ sipo ꞌga nojeꞌegi?” ꞌjau ꞌga ojeupe.
40,27,15,"  Maniꞌokoꞌo jopypeꞌema ꞌwawa maraka apoawa rupi Piratu ꞌga moromunepawa pype imunewipyrera ꞌga amũ muẽma judeu ꞌgã nupe jepi, ꞌgã nemienũiwera ꞌga ꞌga imuẽma ꞌgã nupe jepi. Aꞌe pe aꞌeramũ Parapasi ꞌga ꞌũina moromunepawa pype. Oporojuka maꞌe ꞌga. Judeu ꞌgã nemiesagete ꞌga. Aꞌeramũ Piratu ꞌga ꞌjau ꞌgã nupe:—Maranuara te je amuẽm pẽ nupe? Jejui ꞌga, Kuꞌjywa ꞌga remimurera ꞌjawa ꞌga te raꞌu pefutat nũ? Parapasi ꞌga te raꞌu pefutat nũ?— ꞌjau ꞌga ꞌgã nupe. Piratu ꞌga mainana ꞌwyriara ꞌgã kwaapa futat. “Werekoay pa ꞌgã ꞌga raꞌe. Aꞌeramũ pa ꞌgã aꞌeramũ ꞌga rerua jee raꞌe”, ꞌjau Piratu ꞌga ojeupe. “Aꞌere mytuna ꞌgã poromutaramũ ꞌga ree. Aꞌeramũ nipo ꞌgã ꞌjau: ‘Jejui ꞌga emut oree’, ꞌjau nipo ꞌgã jee”, ꞌjau Piratu ꞌga ojeupe. ꞌWyriara kanawa ꞌarimũ Piratu ꞌga ꞌũina oporogytau ꞌgã nupe. Poje ꞌga amũ ꞌua ꞌga remireko ẽẽ jeꞌega rerua ꞌga upe: “Epoit kĩã wi. Nuapoaꞌuweri kĩã mamaꞌe tywera. Afayup je kĩã ree ko. Jefayuwa je mopiryyi ko. Aꞌeramũ ene epoia kĩã wi. Erereko tywet kasi kĩã ne”, ꞌjau ẽẽ ojeꞌega mua omena ꞌga upe, Piratu ꞌga upe. Aꞌe pype mainana ꞌwyriara ꞌgã judeu ꞌgã ꞌwyriaꞌri ꞌgã netee mytuna ꞌgã mojerowiarukaa ojeꞌeg are.—“Parapasi ꞌga ki emuẽm imua oree”, saꞌe ꞌga upe ꞌjau. “Aꞌeramũ ene Jejui ꞌga jukaukaa jefaruu ꞌgã nupe”, saꞌe ꞌga upe ꞌjau— ꞌjau ꞌgã mytuna ꞌgã nupe, ꞌgã mojerowiarukaa ee. Aꞌeramũ Piratu ꞌga ꞌjau ꞌgã nupe:—Maranuara ꞌga te pefutat je imuẽma pejejeupe?— ꞌjau ꞌga ꞌgã nupe.—Parapasi ꞌga te ki emuẽm imua oree— ꞌjau ꞌgã ꞌga upe."
40,27,22,Aꞌeramũ Piratu ꞌga ꞌjau ꞌgã nupe:—Maran te jane Jejui ꞌga rerekoi? “Kuꞌjywa ꞌga remimurera” ꞌjawa ꞌga rerekoi?— ꞌjau ꞌga ꞌgã nupe.—Ejukaukat ꞌga ꞌypeywar are— ꞌjau ꞌgã ꞌga upe.
40,27,23,Aꞌeramũ Piratu ꞌga oporonupa ee ꞌgã nupe:—Maꞌja te ꞌga wapo ajukaawamũ pẽ nupe raiꞌi?— ꞌjau ꞌga ꞌgã nupe.Aꞌere ꞌgã afukafukai tee ajemogyau:—Ejukaukat futat Jejui ꞌga ꞌypeywar are ꞌgã nupe— ꞌjau ꞌgã wojereꞌemamũ futat wafukaita ꞌga upe.
40,27,24,"Niporenuwiweri ꞌgã ꞌga jeꞌeg are. Aꞌeramũ ꞌgã ojopyꞌrapyꞌrau etee futat wafukaita Piratu ꞌga upe. Aꞌeramũ Piratu ꞌga ꞌjau ojeupe: “Amono pa ajee je ꞌga ꞌgã nupe kwy. Kasi aꞌe pe ꞌgã ore apisi ne kwy”, ꞌjau ꞌga ojeupe. Aꞌeramũ ꞌga ꞌjau wemiayuwa ꞌga amũ upe:—ꞌYa erut ara jee— ꞌjau ꞌga ꞌga upe.Aꞌeramũ ꞌga ꞌy rerua ꞌga upe. Aꞌeramũ Piratu ꞌga ojepoeita mytuna ꞌgã nowase.—Peesak je jepoeja. Je najeporojukaweri ꞌga ree. “Nuapoi ꞌga mamaꞌe tywera”, aꞌe je ako pẽ nupe ko— ꞌjau Piratu ꞌga ꞌgã nupe. —Je apoit futat ꞌga wi, ꞌga monou pẽpo pe. Aꞌeramũ je tejepoeita pẽ nowase ꞌga wi tepoiawa resaukaawamũ— ꞌjau ꞌga ꞌgã nupe."
40,27,25,"Aꞌeramũ mytuna ꞌgã ꞌjau ꞌga upe:—“Ejukaukat ꞌga”, aruꞌe ore enee. Ore te ꞌã arajukaukat ꞌga ꞌgã nupe. Aꞌeramũ nipo aꞌe are Janeruwarete ꞌga ore rerekou tyweaete oreraꞌyra ꞌgã neewe— ꞌjau ꞌgã ꞌga upe."
40,27,26,Aꞌeramũ Piratu ꞌga Parapasi ꞌga muẽmukaa moromunepaw awi ꞌgã nupe. Aꞌeramũ ꞌga ꞌjau jefaruu ꞌgã nupe:—Peꞌje Jejui ꞌga rerawau ꞌga nupãu jeaꞌgueꞌem futat. ꞌGa nupãmaw ire pẽẽ ꞌga rerawau ꞌga muꞌama ꞌypeywar are— ꞌjau ꞌga ꞌgã nupe. —Aꞌeramũ ꞌga peu etee futat amanũmũ uꞌama ꞌjau— ꞌjau ꞌga ꞌgã nupe.
40,27,27, ꞌGa nupã jeaꞌgueꞌem ire jefaruu ꞌgã Jejui ꞌga rerawau ꞌga rerosou Piratu ꞌga rog ipe nũ. Aꞌeramũ ꞌgã opytuna ꞌgã majatykau ꞌga ree.
40,27,28,Aꞌeramũ ꞌgã ꞌga raity mosoka ꞌga wi. ꞌWyriara raity piraga pyu ꞌgã ꞌga kupe piaa.
40,27,29,"Aꞌere ꞌgã juapekagũũ muapỹina akagyrũnamũ iapou ꞌga upe. Aꞌeramũ ꞌgã imonou imunepa ꞌga akaga pype. Aꞌere ꞌgã ywyraꞌiꞌi monou ꞌga po pe. Aꞌere ꞌgã wapyka wenupyꞌãu ꞌga rowase ꞌga rerekoemãawamũ etee.—Pemãꞌẽ judeu ꞌgã ꞌwyriararete ꞌga ree ki sa. ꞌWyriara raity piraga ꞌga wereko imunepa ꞌawamũ. ꞌWyriara akagyrũa nanẽ ꞌga wereko nũ. Ywyraꞌiꞌia nanẽ ꞌga wereko opo pe. ꞌWyriararete ꞌga nipo ki sa— ꞌjau ꞌgã ajaupe ꞌga jaita ꞌga rerekoemãu.Aꞌere ꞌgã ꞌjau Jejui ꞌga upe:—Ene te ꞌã ꞌwyriararetea judeu ꞌgã nupe raꞌe. ꞌAwamũ ereko ꞌwyriarareteramũ nakwaparimũ rũi futat ꞌgã nupe— ꞌjau ꞌgã Jejui ꞌga upe, ꞌga rerekoemãu erekou."
40,27,30,"Aꞌere ꞌgã onymuna ꞌga ree. Ywyraꞌiꞌi ꞌgã ekyita ꞌga po awi, ꞌga akaga nupãu ipyu."
40,27,31,Aꞌere ꞌgã ꞌga rerekoemã re taity piraga moia ꞌga wi nũ. Aꞌere ꞌgã ꞌga raity munepa ꞌga wi nũ. Aꞌere ꞌgã ꞌga rerawau ꞌga jukaaw ipe.
40,27,32,"  Jerusareg awi Jejui ꞌga renuẽma ypy we ꞌgã Simão ꞌga rekoaa, Sirene ywy pewara ꞌga rekoaa. Aꞌeramũ jefaruu ꞌgã ꞌjau ꞌga upe: ꞌjaw ipe. ꞌGã jeꞌeg imũ  ꞌea Aeakagera ꞌjawewara ꞌea futat poromũ."
40,27,34,ꞌGa rerowaẽm ire ꞌgã muaga monou yꞌway pype ꞌga upe numiamũ. Aꞌere ꞌga reapyoramũ ee. Aꞌeramũ ꞌga itykureꞌema.
40,27,35,Aꞌere ꞌgã ꞌga jywa pypiraa ꞌypeywar are. Aꞌere ꞌgã itaju pyu ꞌga pokutuka ꞌypeywar are. Aꞌere ꞌgã ꞌga py majuꞌaa ajuꞌarimũ ikutuka itaju pyu. Aꞌere ꞌgã ꞌga mafuꞌama ꞌga monou ꞌga muꞌama ꞌypeywara reewe futat. ꞌGa rekoa futat ꞌgã imonou imuꞌama ꞌypeywar are ipokutuka. ꞌYpeywar are ꞌga muꞌam ire ꞌgã ꞌga raityfera mojoꞌoka ajaupe. Itaꞌi ꞌjawewara ꞌgã imomopoa ꞌupa ywyu. Aꞌeramũ ꞌgã ijewag are ꞌga raity mojoꞌoka. Sãꞌã ae jugu momora. Nan futat ꞌgã itaꞌi ꞌjawewara momopori ꞌupa ꞌga raityfera mojoꞌokawamũ. ꞌGa raityfera mojoꞌog ire ꞌgã wapyka ꞌupa ꞌga rarũmũ. Aꞌere ꞌgã ꞌyjepaꞌnĩ are ikwasiaripyrera monou inuga ikutuka ꞌyw are ꞌga apyteꞌrarimũ. “Koromũ futat judeu ꞌgã ꞌwyriararetea” ꞌea ꞌgã imonou ikwasiaa ꞌyjepaꞌnĩ are. Aꞌere ꞌga resakara ꞌgã ꞌga jukaawera kwaawi. ꞌGa reewe ꞌgã mukũja munaꞌywa ꞌgã monou imuꞌama ꞌypeywar are. Munaꞌywa põꞌõ me ꞌgã Jejui ꞌga muꞌama.
40,27,39,ꞌGã pyu okwap maꞌe ꞌgã Jejui ꞌga rerekoemãu ꞌga kurapa:
40,27,40,"—“Anure nipo je Jarejuwarete ꞌga mogytaawa retygi. Aꞌere nipo je imuapyra ꞌara rupi imowyri nũ”, ere ꞌã raiꞌi. Aꞌeramũ ene ejua ejypa ꞌypeywar awi. Ejepoat ejetee futat— ꞌjau ꞌgã ꞌga upe. —“Jarejuwarete ꞌga raꞌyramũ je”, ere ꞌã jepi. Aꞌeramũ ene ejua ejypa ꞌypeywar awi— ꞌjau ꞌgã ꞌga upe."
40,27,41,"Mainana ꞌwyriara ꞌgã, Moisesi ꞌga remikwasiarer are moromuꞌjara ꞌgã, judeu ꞌgã ꞌwyriaꞌri ꞌgã. Mĩmera ꞌgã nanẽ ꞌga rerekoemãu ꞌupa nũ."
40,27,42,—Opoat ꞌga ꞌgã jepi. Aꞌere ꞌga nojepoaraꞌuweri futari. Israeu juapyreramũ janeꞌwyriararetea eꞌi na aꞌe ꞌga jepi reꞌã? Siesag iki ajee ꞌga rura ꞌga jywa ꞌwei. ꞌGa jyp ꞌga ruramũ sirowiat ꞌga ꞌjau ꞌwei— ꞌjau ꞌgã ajaupe.
40,27,43,"—“Jarejuwarete ꞌga ree je jemogypyygi”, eꞌi ꞌga ꞌã akou jepi. Siesak ꞌga ꞌga poara ꞌjau. “Je ꞌã ꞌga raꞌyra”, eꞌi ꞌga ꞌã akou jepi— ꞌjau ꞌgã ꞌga rerekoemãu ꞌupa ꞌga jaita."
40,27,44,ꞌGa pyri imuꞌamipyrera ꞌga amũ nanẽ ꞌga kurapa nũ.
40,27,45,  Kwara okwapa aje owepa. Ypytuna ꞌjawe futat oypytunaiwamũ. Kwara ajerewamũ tãmẽjẽ awau weny jesagamũ nũ.
40,27,46,"Kwara renyeꞌemauwe Jejui ꞌga wafukaita ojeꞌeg imũ futat.— Eli eli lama sabactani— ꞌjau ꞌga ojeꞌeg imũ.Ojeꞌeg imũ ꞌga ꞌeawera: “Kiapiꞌni, Kiapiꞌni, maꞌeramũ te erepoit je wi?” ꞌga ꞌea futat poromũ ꞌga afukaja."
40,27,47,Aipo ꞌga ꞌe renupara ꞌgã amũ ꞌjau:—Eliasi ꞌga ꞌga wenũi— ꞌjau ꞌgã ajaupe.
40,27,48,ꞌGa pyriwara ꞌgã amũ ujãna amynejuranũũ pyyka imonou imunepa yꞌwaynana pype. Aꞌere ꞌga imonou iupia ꞌywa rapefã are imonou Jejui ꞌga upe ꞌga remipyteramũ.
40,27,49,Aꞌere amumera ꞌgã ꞌi:—Tene raꞌne. Siesak Eliasi ꞌga rura ꞌga mosoga ꞌypeywar awi raꞌne ꞌjau— ꞌjau ꞌgã ꞌgã nupe.
40,27,50,Aꞌere Jejui ꞌga wafukajuꞌjapa nũ. Aꞌeramũ futat ꞌga amanũmũ.
40,27,51,"Aꞌeramũ futat Janeruwarete ꞌga mogytaawa myꞌjawa rowopypea taitya otoroka opojoꞌogamũ mytera rupi. Ywate awi we futat ꞌua opojoꞌogamũ ywyu. Ywya otomoga ꞌga manũnamũ, itauu nanẽ ojekajekau nũ."
40,27,52,"Teumera monoawera nanẽ ojeawopytymoꞌwoka nũ. Janeruwarete ꞌga remiayuwa ꞌgã kwaiwete oferapa ũꞌjãu ita kwar awi. Aꞌere oferap maꞌefera ꞌgã Jejui ꞌga feraw ire etee te ꞌgã oi osou Jarejuwarete ꞌga ꞌwyrarete pe, Jerusareg ipe. Kwaiwete Jerusareg ipewara ꞌgã ꞌgã nesaka."
40,27,54,"Jejui ꞌga manũnamũ ꞌga rarũarera ꞌgã ꞌga manũ resaka. Jefaruu ꞌgã, oꞌwyriara ꞌga retee ꞌga manũ resaka. Mamaꞌe tesirũgatua nanẽ ꞌgã esaka ywy yyja reewe. Aꞌeramũ ꞌgã okyjau ajemogyau. Aꞌeramũ ꞌgã ꞌjau:—Aꞌjea futat ꞌga Kuꞌjywa ꞌga raꞌyra futat raꞌe— ꞌjau ꞌgã ajaupe."
40,27,55,"Aꞌe pype nanẽ Jejui ꞌga rewiri ako maꞌefera ꞌgã kũjãmera ꞌgã ꞌupa mukuꞌi ꞌga manũ resaka nũ. Garireja ywy awi ꞌga rupi ꞌut maꞌefera ꞌgã futat. ꞌGa rewiri futat ꞌgã akou mamaꞌea ꞌga upe iapoaramũ. Poromũ kũjãmera ꞌgã ꞌup ꞌga manũ resaka. Ẽẽ mũ rera Mari Matarena, ajepeja ẽẽ rera Mari. Aipoa Mari ẽẽ ꞌga y ẽẽ Jose ꞌga retee. Sepeteu ꞌga raꞌyra ꞌgã y ẽẽ nanẽ akou ꞌgã pyri nũ."
40,27,57,"  57,58 Kaaruwamũ Jose ꞌga, Arimateja pewarera ꞌga awau Jejui ꞌga reumera renũina Piratu ꞌga upe.—Amanũ Jejui ꞌga ko. ꞌGa reumera toroo inuga ita kwara pype ꞌjau— ꞌjau ꞌga awau Piratu ꞌga upe.Aꞌeramũ Piratu ꞌga ꞌjau ꞌga upe:—Ere ꞌga rerawau inuga ipype— ꞌjau ꞌga ꞌga upe.Aꞌeramũ Piratu ꞌga ojeꞌega monou jefaruu ꞌgã nupe: “Pemut Jejui ꞌga reumera imojypa ꞌypeywar awi imonou Jose ꞌga upe”, ꞌjau ꞌga ojeꞌega monou ꞌgã nupe. Jose ꞌga Jejui ꞌga rerowiaara ꞌga futat. Ikaꞌaranũũ kwai maꞌe ꞌga. Series, "
40,27,59,"ꞌGa poromũ Jejui ꞌga reumera weroo iauwana inuga taity yau pyu, linu ꞌjawa pyu. Aꞌeramũ ꞌga ꞌga reumera monou inuga ita kwara pype. Ita kwar yaua poromũ. Jose ꞌga futat iapoukaa rakue. Ojeupe futat ꞌga iapoukaa rakue numiamũ. Aꞌere ꞌga Jejui ꞌga reumera monoi inuga omaꞌeramera pype futat. ꞌGa mono re ꞌga itapewuu mojerepa imonou imỹina ita kwara rawopytymawamũ. Aꞌere ꞌga awau jui."
40,27,61,Mari Matarena ẽẽ ajepeja Mari ẽẽ retee wapyka ꞌupa ita kwara rowase.
40,27,62,Ita kwara raarana ꞌgãAiꞌiwe mainana ꞌwyriara ꞌgã fariseu ꞌgã netee awau oporogytau Piratu ꞌga upe:
40,27,63,"—Orereaꞌar ore Jejui ꞌga ꞌmeawer are. Amanũmeꞌẽwe ꞌga ꞌmeramũ oree ikue: “Anure nipo je manũi. Aꞌere nipo imuapyra ꞌara rupi je ferawi nũ”, eꞌi futatee ꞌga ikue— ꞌjau ꞌgã imomeꞌwau Piratu ꞌga upe."
40,27,64,"—Aꞌeramũ jefaruu ꞌgã amũ iarũmũ oree. Kasi aꞌe pe ꞌga remiayuwera ꞌgã nuri ꞌga reumera rerawau imima kwe pe ne. Aꞌeramũ ꞌgã ꞌjau ne: “Oferap futat ꞌga uꞌeawer imũ etee futat raꞌe”, ꞌjau futatee nipo ꞌgã ꞌga reumera mim ire ne. Aipo ꞌe re taetu ꞌgã ꞌmea ꞌga ꞌmeawera apyraawi ne— ꞌjau ꞌgã Piratu ꞌga upe. —“Je te ꞌã Kuꞌjywa ꞌga remimurera”, eꞌi futatee ꞌga ako ikue. Aꞌere ꞌga ꞌme ate ꞌga rekoramũ rakue. Aꞌeramũ ꞌga reumera mimarera ꞌgã ꞌmea ꞌga ꞌmeawera apyraapa ne— ꞌjau ꞌgã Piratu ꞌga upe."
40,27,65,Aꞌeramũ Piratu ꞌga ꞌjau ꞌgã nupe:—Peꞌje ajee jefaruu ꞌgã amũ rerawau iaaranamũ— ꞌjau ꞌga ꞌgã nupe.
40,27,66,"Aꞌeramũ ꞌgã jefaruu ꞌgã nerawau ita kwar ipe. Aꞌere ꞌgã ita kwara rawopytymawa mojewaka. “ꞌGã amũ ipeꞌaramũ torokwaap ꞌgã iawopytymoꞌwokawera imojewakawer are ꞌjau”, ꞌjau ꞌgã jefaruu ꞌgã nupe. Aꞌere judeu ꞌgã awau imojewag ire. Jefaruu ꞌgã etee ejaa iarũmũ."
40,28,1,"  Ikoaiꞌi, kuꞌemaiw are, Mari Matarena ẽẽ awau ajepeja Mari ẽẽ retee ita kwara resaka."
40,28,2,"Poje ywy oyyita ꞌgã nee. Janeruwarete ꞌga pyriwara ꞌga amũ ꞌua ojypa ywag awi ꞌgã nupe, ita kwara rawopytymawa peꞌau jui ꞌgã nupe. Aꞌere ꞌga ꞌũina iꞌarimũ ꞌgã nupe. Wenyfugamũ ꞌga tupã werawa ꞌjawe. ꞌGa ryrũa nanẽ waparasigayramũ ꞌga ree nũ."
40,28,4,Ywag awi ꞌut maꞌefera ꞌga resakawe ita kwara rarũara ꞌgã okyjau oyyita ꞌga wi. Aꞌeramũ ꞌgã ajemogymogyau etee amanũ maꞌe ꞌjawe.
40,28,5,"Aꞌeramũ ywag awi ꞌut maꞌefera ꞌga ꞌjau kũjãmera ꞌgã nupe:—Pekyje awi je wi— ꞌjau ꞌga ꞌgã nupe. —Jejui ꞌga resaka te ꞌã pejot, ꞌypeywar are amanũ maꞌefera ꞌga resaka te ꞌã pejot."
40,28,6,"Aꞌere ꞌga nitywi ꞌau. Oferap ako ꞌga ko, uꞌeawer imũ etee futat ko. Peꞌje pejejua ꞌga rupawera resaka— ꞌjau ꞌga ꞌgã nupe.Aꞌeramũ ꞌgã awau osou esaka."
40,28,7,"Aꞌeramũ ꞌga ꞌjau ꞌgã nupe nũ:—Peꞌje pejewau pejejãna imomeꞌwau ꞌga remimuꞌe ꞌgã nupe. “Oferap kĩã awau Garireja ywy pe pẽ nenune. Peu nipo kĩã peesak”, peꞌje ki ꞌgã nupe— ꞌjau ꞌga kũjãmera ꞌgã nupe. —Aꞌjea futat je imomeꞌui pẽ nupe— ꞌjau ꞌga kũjãmera ꞌgã nupe."
40,28,8,Aꞌerauwe kũjãmera ꞌgã awau ũꞌjãu ita kwar awi. Awau ujãna Jejui ꞌga remimuꞌeferamũ orepiara rupi. “Pekwap imomeꞌwau” ꞌe ypyrauwe ꞌgã ujãna awau orepiara rupi. Okyjau futat ꞌgã ywag awi ꞌut maꞌe ꞌga wi numiamũ. Aꞌere ꞌgã kuꞌiramũ etee ajemogyau awau ujãna.
40,28,9,"ꞌGã waw ipe Jejui ꞌga ꞌua ꞌgã nekoaa.—ꞌAu te peko raꞌe? Pẽpyꞌataꞌwaawa owaẽm pẽ nupe— ꞌjau ꞌga ꞌgã nupe.Aꞌerauwe kũjãmera ꞌgã ꞌua ꞌga rerowyka anuruka ꞌua ꞌga py pyyka opou. Aꞌeramũ ꞌgã ꞌjau ꞌga upe:—Ene te ꞌã eneresage oree, Kuꞌjyp— ꞌjau ꞌgã ꞌga upe ꞌga rowase wããpyramũ ꞌupa."
40,28,10,"Aꞌeramũ Jejui ꞌga ꞌjau ꞌgã nupe:—Pekyje awi. Peꞌje pejewau je momeꞌwau jeremimuꞌefera ꞌgã nupe. “Peꞌje pejewau Garireja ywy pe. Peu tajesaukat pẽ nupe ꞌjau”, eꞌi kĩã pẽ nupe ko, peꞌje ki ꞌgã nupe— ꞌjau Jejui ꞌga ꞌgã nupe."
40,28,11,"Aꞌe pype ita kwara rarũarera ꞌgã amũ awau osou Jerusareg ipe. Mainana ꞌwyriara ꞌgã nupe ꞌgã awau, wemiesagera momeꞌwau ꞌgã nupe."
40,28,12,Ojeupe ꞌgã imomeꞌu re mainana ꞌwyriara ꞌgã judeu ꞌgã ꞌwyriaꞌri ꞌgã majatykau ojee. Aꞌeramũ ꞌgã ojeupe imomeꞌupyrera momeꞌwau ajaupe:—Maꞌja te jane siapo ꞌawamũ?— ꞌjau ꞌgã ajaupe.—Simono kwaiwete kaꞌaranũũa iarũarera ꞌgã nupe kũi— ꞌjau ꞌgã ajaupe.
40,28,13,"13,14 Aꞌere ꞌgã iarũarera ꞌgã nenũina oporonupa ee ꞌgã nupe. Imomeꞌu re ꞌgã ꞌjau ꞌgã nupe:—Pemomeꞌu kasi ꞌgã nupe ne. Pẽꞌme oree. “Ypytunimũ ore serauwe Jejui ꞌga remiayuwa ꞌgã amũ nuri amunarũmũ ꞌga ree raꞌe”, peꞌje oree pejeꞌmeramũ— ꞌjau ꞌgã ꞌgã nupe.Aꞌeramũ esakarera ꞌgã ꞌjau ꞌgã nupe:—Tee nũꞌũ. Mamaꞌe rarũaramũ ae noseraꞌuweri nũꞌũ. “Oroser ore jui raꞌe” ꞌe renuw ire ꞌwyriara ꞌga amaraꞌneramũ ore ree ne nũꞌũ— ꞌjau ꞌgã ꞌgã nupe.—Naani. ꞌWyriara ꞌga pẽ nenuw ire ore jeꞌegi ꞌga upe pẽ nupe. Aꞌeramũ ꞌga amaraꞌneꞌemamũ pẽ nee— ꞌjau etee ꞌgã ꞌgã nupe nũ. —Simepy pẽẽ pẽꞌmeramũ ꞌjau— ꞌjau ꞌgã ꞌgã nupe."
40,28,15,Aꞌeramũ ꞌgã aipo ꞌgã ꞌeramũ ꞌgã mojerowiaa etee.—Naiꞌi— ꞌjau ꞌgã ꞌgã nupe.Aꞌeramũ ꞌgã kaꞌaranũũ pyyka ꞌgã nui.Aꞌeramũ ꞌgã awau oꞌme mokwasiꞌwau kwe pe. Aꞌeramũ kwaiwete judeu ꞌgã ꞌgã ꞌme rerowiaa ajemogyau.
40,28,16,"   “Garireja ywy pe pekwap Jejui ꞌga resaka”, ꞌjau ywagipewara ꞌga kũjãmera ꞌgã nupe raiꞌi. Aꞌeramũ ore Jejui ꞌga remimuꞌeferamũ arawau Garireja ywy pe. Peu oroo re ore arawau ywytyr ipe, ꞌga ꞌeawer ipe etee futat."
40,28,17,"Jejui ꞌga resakawe ore ꞌga muorypa arajemogyau.—Ene te ꞌã eneresage, ki Kuꞌjyp— ꞌjau ore ꞌga upe ꞌga resakawe.ꞌGa resaka agawewi ore arajemogyau. Aꞌetea ꞌgã amũ nuerowiari ꞌga."
40,28,18,"Jejui ꞌga ꞌua ore rerowyka ojeꞌega oree:—Janeruwarete ꞌga je mogo ꞌwyriaramũ najuejue etee futat pẽ nupe ꞌawamũ. Ywagipewara ꞌgã nupe, ywy pewaramũ pẽ nupe nanẽ nũ— ꞌjau ꞌga oree."
40,28,19,"—Aꞌeramũ je ꞌjau ꞌawamũ pẽ nupe: Peꞌje pejewau je momeꞌwau kwe pewara ꞌgã nupe najuejue etee futat. Amunawa moymoyka pejewau je momeꞌwau ꞌgã nupe, je rerowiarukaa ꞌgã nupe. Je rerowiar ire pẽẽ ꞌgã pymĩãu ꞌy pe. ꞌGã pymĩãu pẽẽ iapou Jarejuwarete ꞌga rer imũ, ꞌGa raꞌyrareteramũ je rer imũ, ꞌGa ꞌAgesage ꞌga rer imũ. Mĩmeramũ ore rer imũ ki pẽẽ ꞌgã pymĩãu ꞌy pe."
40,28,20,"Aꞌeramũ pẽẽ ꞌgã muꞌjau jejeꞌeg are. “Peenup katu katu ki ꞌga jeꞌega”, peꞌje ki ꞌgã nupe. Kwe pe pejewau pejejemogyau pejejeaꞌaramũ jeꞌe are. “Ywy teepaweꞌemamũ je rekoi pẽ pyri auꞌjeteramũ futat” jeꞌe are pejejeaꞌaramũ pejejemogyau auꞌjeteramũ futat— ꞌjau ꞌga oree."
41,1,1,"  “Tejeꞌega momeꞌwara ꞌga raꞌne nipo je amono ene renune, ene raperugawamũ."
41,1,4,"Isai ꞌga remikwasiarer imũ etee futat ajee ꞌã Juã Batista ꞌga rekoi amunaweꞌem ipe Jarejuwarete ꞌga jeꞌega momeꞌwau ꞌgã nupe rakue:—Peꞌje pejepoia pejetywer awi. Jui pepoir ire je pẽ pymĩãu ꞌy pe, pejetywer awi pẽpoiawera resaukaawamũ. Aꞌeramũ Janeruwarete ꞌga pẽtywera moia pẽ nui, pẽ mogyau wemiayuwamũ— ꞌjau ꞌga akou ꞌgã nupe amunaweꞌem ipe rakue. Judeja ywy pewara ꞌgã, Jerusareg ipewara ꞌgã netee awau Juã ꞌga jeꞌega renupa. Otywer awi ꞌgã poir ire, Juã ꞌga ꞌgã pymĩãu ꞌy pe. Jotãuy pe ꞌga ꞌgã pymĩãu. “ꞌAwamũ mamaꞌe esage etee taapo ꞌjau, Jarejuwarete ꞌga jeꞌeg imũ ꞌjau”, ꞌjau ꞌgã ojepymĩãukaa ꞌy pe ꞌga upe. Juã ꞌga kameru rawa apopyrera rerekou waityramũ imunepa. Wyra pirera ꞌga erekou akuꞌafaawamũ. ꞌGa remiꞌua tukut, eit. Mĩmera ꞌga remiꞌua rakue."
41,1,7,Jejui ꞌga ree ꞌga aipo ꞌjau rakue:—Je rewiri te nipo ꞌga amũ ruri. ꞌGa te kũimaꞌeeteetea. Je nakũimaꞌeeteete rũi. Akoteeꞌi maꞌea te je— ꞌjau Juã ꞌga ꞌgã nupe. —Apoat te je ꞌga tekou.
41,1,8,Je ꞌã aꞌjea futat apymĩ pẽẽ ꞌy pe tekou. Aꞌere ꞌga te nipo Janeruwarete ꞌga ꞌAgesagea amut pẽ nupe— ꞌjau Juã ꞌga wenupara ꞌgã nupe rakue.
41,1,9,"  Jotãuy pe Juã Batista ꞌga rekoramũ Jejui ꞌga ꞌua owaẽma ꞌga upe rakue. Garireja ywy awi, Nasare ꞌjaw awi ꞌga ꞌua owaẽma ꞌga upe. Aꞌe pe ꞌga ojepymĩãukaa ꞌy pe Juã ꞌga upe rakue. ꞌY awi awua ypy we Jejui ꞌga amãꞌjãu ywau ywaga woga resaka. Aꞌe awi Janeruwarete ꞌga ꞌAgesagea ꞌua ojypa ꞌga ree. Pykau ꞌjawe ꞌua ojypa ꞌga ree."
41,1,11,Uꞌagesage jyw ire Janeruwarete ꞌga ojeꞌega mua ywag awi waꞌyra ꞌga upe:—Ene te ꞌã Jeraꞌyraretea. Ene ꞌã jeremifutararetea. Ene ꞌã je muorypararetea ejee— ꞌjau ꞌga ojeꞌega mua ywag awi ꞌga upe.
41,1,12," Aipo re Janeruwarete ꞌga ꞌAgesagea Jejui ꞌga rerawau amunaweꞌem ipe ꞌga rerekou. Kwarẽta ꞌara magwapa Jejui ꞌga akou jũ me. Aipo pe ꞌga rekwaw ipe futat mamaꞌeukwaawa ꞌwyriara ꞌjau ꞌga upe: “Tamotywerukat ꞌga ꞌjau kwy”, ꞌjau mamaꞌeukwaawa ꞌwyriara Jejui ꞌga upe numiamũ. Aꞌere Jejui ꞌga nomojerowiari futari mamaꞌeukwaawa ꞌwyriara akou rakue. Aipo jũ me wyra jarũa kwaiwete agawewi. Aꞌetea wyra nokoi ꞌga ree. Omojerowiareꞌemauwe mamaꞌeukwaawa ꞌwyriara ojepeꞌau ꞌga wi. Aꞌeramũ ywagipewara ꞌgã amũ ꞌua ojejukau Jejui ꞌga ree."
41,1,14,"  Anure Jejui ꞌga Juã Batista ꞌga rera renupa. “Juã Batista ꞌga ꞌgã opyyk imonou imunepa imỹina moromunepawa pype aiꞌi” ꞌe renupawe Jejui ꞌga awau jui, awau ojewya Garireja ywy pe nũ. Morogyta esagea ꞌga awau imomeꞌwau peuwara ꞌgã nupe, Jarejuwarete ꞌga wi ꞌut maꞌefera morogyta esage momeꞌwau ꞌgã nupe."
41,1,15,"Aꞌeramũ ꞌga ꞌjau ꞌgã nupe:—Wemiayuwamũ pẽ mogy are Janeruwarete ꞌga fueweramũ. Aꞌeramũ ki pẽẽ pejepoia pejetywer awi. Anurenureꞌi nipo Janeruwarete ꞌga wemimureramũ je mỹi ꞌwyriaramũ pẽ nupe. “Pejetywer awi pepoir ire ꞌga pẽ katuꞌogi pẽ mogyau wemiayuwamũ”, aipo ꞌea ki perowiat— ꞌjau Jejui ꞌga ꞌgã nupe."
41,1,16,"Garireja ypiauu remeꞌyꞌwarimũ wataaw ipe Jejui ꞌga pira rewara ꞌgã nesaka, mukũja ꞌgã nesaka. Simão Pedro ꞌga taityuu momoa wewirera ꞌga, Andre ꞌga retee."
41,1,17,Aꞌeramũ Jejui ꞌga ꞌjau ꞌgã nupe:—Peꞌje pejejua je rupi. Simuꞌe pẽẽ ꞌjau. Naipira rewara rũi pẽẽ ꞌawamũ. Jarejuwarete ꞌga jeꞌega momeꞌwara te nipo pẽẽ ꞌawamũ— ꞌjau ꞌga ꞌgã nupe.
41,1,19,"Iruupeuꞌi Jejui ꞌga ꞌgã amũ nesaka nũ, ꞌga ꞌga rewirera ꞌga, Juã ꞌga retee nũ. Sepeteu ꞌga raꞌyra ꞌgã poromũ. Yaruu pype ꞌgã ꞌupa ꞌuwa ꞌga pyri, taityuu momyka."
41,1,20,"Aꞌeramũ Jejui ꞌga ꞌgã moꞌwya nũ:—Peꞌje pejejua je rupi pẽẽ nanẽ nũ— ꞌjau ꞌga ꞌgã nupe.Aꞌerauwe ꞌgã ꞌua ũꞌjãu yaruu awi. ꞌUwa ꞌga ꞌgã ejaa, ꞌga upe oporowyky maꞌe ꞌgã neewe. Aꞌeramũ ꞌgã awau Jejui ꞌga rupi."
41,1,21,Jejui ꞌga wemimuꞌe ꞌgã nerekou eruatau. Awau ꞌgã owaẽma Kafanaũ pe. Morowykyeꞌema rupi ꞌgã awau osou judeu ꞌgã jatykaaw ipe. Aꞌeramũ Jejui ꞌga ajatyka maꞌe ꞌgã muꞌjau ꞌUwarete ꞌga jeꞌeg are.
41,1,22,"ꞌGa renupara ꞌgã oporesagamũ ajemogyau ꞌga ree. ꞌWyriara ꞌjawe ꞌga oporogytau ꞌgã nupe. Aꞌeramũ ꞌga ꞌgã moporesagukaa etee ojee.—Kuu. ꞌGa paꞌe aipo eꞌi ae muꞌjau raꞌe nũ. NaMoisesi ꞌga remikwasiarer are moromuꞌjara ꞌgã ꞌjawe rũi ꞌga porogytai. Moisesi ꞌga ꞌeawer are moromuꞌjara ꞌgã Moisesi ꞌga ꞌeawer imũ etee futat ꞌgã ae muꞌei— ꞌjau ꞌgã ajaupe. —Aꞌere Jejui ꞌga nanarũi. Uꞌeawer imũ etee futat ꞌga jane mueapyoi ee— ꞌjau ꞌgã ajaupe, oporesagamũ Jejui ꞌga ree."
41,1,23,Aꞌe pype mamaꞌeukwaawa rerekwara ꞌga amũ ꞌua owaẽma ꞌgã nupe. Mamaꞌeukwaawa ꞌga wereko. Aꞌeramũ ꞌga muafukaita:
41,1,24,—Jejui! Nasare pe waranup maꞌeramũ je ꞌi ene upe: Maꞌja are te ereko ki sa?— ꞌjau mamaꞌeukwaawa Jejui ꞌga upe. —Ore momapa te erejot raꞌe? Akwaap je ene. Jane ꞌarimũwara ꞌga remimurera te ꞌã ene— ꞌjau mamaꞌeukwaawa Jejui ꞌga upe.
41,1,25,Aꞌeramũ Jejui ꞌga ꞌjau jupe:—Epije ene ekou. Ere ejepeꞌau ꞌga wi— ꞌjau Jejui ꞌga jupe.
41,1,26,Aꞌeramũ ꞌga pirewara ꞌga wi uẽmawamũ ꞌga monou ꞌga moyyita nanimenime. Aꞌeramũ ꞌga pirewara waemamũ ojepeꞌau ꞌga wi.
41,1,27,"Aꞌeramũ esakarera ꞌgã opiryyjamũ ꞌga pirewara peꞌaramũ. Aꞌeramũ taetu ꞌgã oporesagamũ ꞌga ree. Aꞌeramũ ꞌgã ꞌjau ajaupe:—Kuu. Maran te ꞌga mamaꞌeukwaawa peꞌai ꞌga wi nũꞌũ? Mamaꞌe yau are te ꞌga jane muꞌei? Mamaꞌeukwaawa miamũ ꞌga jeꞌega wenup aꞌi kũi. Ojeꞌeg imũ etee futat ꞌga mamaꞌeukwaawa mojepeꞌaukari erekwara ꞌga wi— ꞌjau ꞌgã ajaupe, oporesagamũ Jejui ꞌga ree."
41,1,28,Mamaꞌeukwaawa wejue ꞌga imonou ꞌga wi. Aꞌeramũ taetu Jejui ꞌga rera okwasiꞌwau Garireja ywy pype kamẽsĩete.
41,1,29," Aꞌere Jejui ꞌga uẽma judeu ꞌgã jatykaaw awi wemimuꞌe ꞌgã netee. Aꞌeramũ Simão Pedro ꞌga, wewirera Andre ꞌga retee ꞌga moꞌwya ojeꞌwyr ipe. Aꞌeramũ Jejui ꞌga awau. ꞌga, Juã ꞌga. Mĩmera ꞌgã ꞌga erawau."
41,1,30,"Simão ꞌga rojo ẽẽ oroꞌyramũ ꞌupa okama pype. Jejui ꞌga rerowaẽmawe Pedro ꞌga ꞌjau ꞌga upe:—Jerojo ẽẽ iroꞌy. Esak ẽẽ ẽẽ roꞌy awi— ꞌjau ꞌga ꞌga upe. Aꞌerauwe Jejui ꞌga awau ẽẽ resaka. Aꞌeramũ ꞌga ẽẽ popyyka, ẽẽ roꞌya moia ẽẽ wi. Aꞌeramũ ꞌga ẽẽ mowya ẽẽ kama awi. Aꞌeramũ futat ẽẽ afuꞌama mamaꞌe apou ꞌgã nupe, ꞌgã mojemiꞌwaa."
41,1,32," Kwara rese re, peuwara ꞌgã ojeroꞌwu maꞌe ꞌgã nerua Jejui ꞌga upe. Mamaꞌeukwaawa rerekwara ꞌgã nanẽ ꞌgã erua nũ. Amunaw ipewara ꞌgã ajatykaupap futat ukaripe."
41,1,34,"Aꞌeramũ Jejui ꞌga ojeroꞌwu maꞌe ꞌgã majarueteupap. Mamaꞌeukwaawa nanẽ ꞌga ipeꞌau kwaiwete ꞌgã nui. Mamaꞌeukwaawa Jejui ꞌga okwaap futat numiamũ. Aꞌere Jejui ꞌga nomojeꞌegukari, erekwara ꞌgã nui ipeꞌau."
41,1,35,Ypytuꞌnĩnauwe Jejui ꞌga afuꞌama awau awotyweꞌeme ojeꞌega monou ꞌUwarete ꞌga upe.
41,1,36,"Simão Pedro ꞌga, opytuna ꞌgã netee awau kwe pe Jejui ꞌga rekaa."
41,1,37,"ꞌGa rekoar ire ꞌgã ꞌjau ꞌga upe:—Mytuna ꞌgã ene rekat, ki Kuꞌjyp. Soo jarejewya ꞌgã pyri ꞌjau— ꞌjau ꞌga ꞌga upe."
41,1,38,"Aꞌeramũ Jejui ꞌga ꞌjau ꞌgã nupe:—Peꞌje iruukwe. ꞌAwamũ jane oi ajepeja amunaw ipe te— ꞌjau ꞌga wemimuꞌe ꞌgã nupe. —Janeruwarete ꞌga je mono kwe pe nũ. “Kwe pe ekwap je momeꞌwau ꞌgã nupe”, eꞌi ꞌga jee ikue. “Pejetywer awi pẽpoiriweramũ Janeruwarete ꞌga imoiri pẽ nui, pẽ mogyau wemiayuwamũ”, taꞌe ꞌgã nupe ꞌjau— ꞌjau ꞌga ꞌgã nupe. —Kwe pewara ꞌgã nupe aipo momeꞌwawamũ nanẽ je ruri nũ— ꞌjau ꞌga ꞌgã nupe."
41,1,39,"Aꞌeramũ Jejui ꞌga awau watau Garireja ywy raapa. Judeu ꞌgã jatykaaw ipe ꞌga ꞌgã muꞌjau morogyta esage are. “Pejetywer awi pẽpoiriweramũ Janeruwarete ꞌga imoiri pẽ nui, pẽ mogyau wemiayuwamũ”, ꞌjau ꞌga ꞌgã nupe, ꞌgã muꞌjau ee. Mamaꞌeukwaawa nanẽ ꞌga imoia erekwara ꞌgã nui nũ."
41,1,40," Ipitoꞌom maꞌe ꞌga ꞌua Jejui ꞌga pyri. Wenupyꞌãu ꞌga wapyka ꞌjau Jejui ꞌga upe:—Je resag ape, ki Kuꞌjyp. “Jejui ꞌga ae katuꞌokara”, eꞌi ꞌgã jee. Aꞌeramũ je tejua tejesaukaa enee. Je ree ejemuaẽmiweramũ je mokãꞌẽ ape— ꞌjau ꞌga ꞌga upe."
41,1,41,Aipo ojeupe ꞌga ꞌerauwe Jejui ꞌga ajemuaẽma ꞌga ree. Aꞌeramũ ꞌga opo monou ipitoꞌom maꞌe ꞌga ꞌarimũ.—Ko ajee je ene mokãꞌẽi ꞌwei— ꞌjau Jejui ꞌga ꞌga upe. Ojeꞌarimũ ꞌga po mono ypyrauwe okãꞌjãu ꞌga pitoꞌoma ꞌga wi. Aꞌeramũ futat ꞌga pira ojekatuꞌoka.
41,1,43,"43,44 Aꞌeramũ Jejui ꞌga ꞌjau ꞌga upe:—Eremomeꞌu kasi emokãꞌẽawera tekotee ꞌgã nupe ne. Ere ewau ejesaukaa mainana ꞌga upe raꞌne. “Je resag ape. Jepitoꞌoma okãꞌẽ je wi”, ere ewau ꞌga upe. “Aꞌjea futat raꞌe”, teꞌi ꞌga enee ꞌjau, ene resaka ꞌjau— ꞌjau Jejui ꞌga ꞌga upe. —Aꞌere ene ejeymawa mũ rerawau ꞌga upe. Aꞌeramũ ꞌga iapyau Jarejuwarete ꞌga upe, ꞌga muorypa enekãꞌẽawer are— ꞌjau Jejui ꞌga ꞌga upe. —Moisesi ꞌga ꞌeawer imũ etee futat ene ejeymawa mũ rerawau iapyaukaa Jarejuwarete ꞌga muorypawamũ. Ejeymawa mũ rapyaukara ene ekãꞌẽawera resaukaawa futat— ꞌjau Jejui ꞌga ipitoꞌom maꞌefera ꞌga upe.Aꞌeramũ Jejui ꞌga ꞌga monou mainana ꞌga pyri. Series, "
41,1,45,"Aꞌere ipitoꞌom maꞌefera ꞌga omokãꞌẽawera nomimi futari, Jejui ꞌga rera mokwasiꞌwau amunawa pype. Aꞌeramũ Jejui ꞌga rera renupara ꞌgã akuꞌiramũ ꞌga ree.—Kuu. Jejui ꞌga ꞌga pitoꞌoma omokãꞌẽ ꞌga wi. Niesagi futari jane ꞌga amũ ꞌgã pitoꞌoma mokãꞌẽa jepi— ꞌjau ꞌgã ajaupe.Aꞌeramũ ꞌgã oporesagiweramũ Jejui ꞌga ree. Aꞌeramũ Jejui ꞌga osoweꞌem amunawa pype. Amowapirukareꞌemamũ ꞌga nosei amunawa pype. Awotyweꞌem ipe etee futat ꞌga akou. Aꞌeramũ kwaiwete ꞌgã ꞌua ꞌga rekaa. Tesirũmer imũwara ꞌgã ꞌua ꞌga rekaa."
41,2,1," Koꞌikoꞌi ete Jejui ꞌga awau ojewya Kafanaũ pe nũ. Aꞌerauwe ꞌga rera okwasiꞌwau amunawa pype kamẽsĩete. “ꞌUt Jejui ꞌga owaẽma raꞌe”, ꞌjau ꞌgã ajaupe. Aꞌeramũ mytuna ꞌgã awau ajatykau ꞌga ree, ojejaga ꞌga rekwawa ꞌoga pype. Aꞌeramũ ꞌgã ꞌoga matyneema. Nitywi futari ae pyrugawa. ꞌOkwar ipe miamũ futat nitywi ae pyrugawa. Aꞌeramũ Jejui ꞌga Jarejuwarete ꞌga jeꞌega momeꞌwau ꞌgã nupe. “Pejetywer awi pẽpoiriweramũ Janeruwarete ꞌga pẽtywera moiri pẽ nui, pẽ mogyau wemiayuwamũ”, ꞌjau ꞌga ꞌgã nupe."
41,2,3,"Aꞌe pype irũpãwẽ ꞌgã iteu maꞌe ꞌga rerua, ꞌga rupia. ꞌGa rupawa pype ꞌgã ꞌga rerua ꞌga upe."
41,2,4,Aꞌere ꞌoga nijumypykwari ae pyu. Aꞌeramũ ꞌgã ꞌga rerosowarũeꞌem. Aꞌeramũ ꞌgã ꞌga rerawau ꞌga rerojeupia ꞌopewuu apyteꞌrarimũ. Aꞌeramũ ꞌgã ꞌoga pyrauꞌjaw ape mopoka jui. Imopog ire ꞌgã iteu maꞌe ꞌga monou imojypa. ꞌGa rupawa reewe futat imonou tupaama pyu Jejui ꞌga rowase.
41,2,5,"Aꞌeramũ Jejui ꞌga ꞌjau ojeupe: “Je rerowiat pa ꞌgã ajemogyau raꞌe”, ꞌjau ꞌga ojeupe. Aꞌeramũ ꞌga ꞌjau iteu maꞌe ꞌga upe:—Enetywera je amoit ene wi ki ꞌei— ꞌjau ꞌga ꞌga upe."
41,2,6,"Jejui ꞌga ꞌe renupawe Moisesi ꞌga remikwasiarer are moromuꞌjara ꞌgã amũ ꞌjau ojeupe etee futat. “Kuu. Maran te ꞌga nokyjei aipo ꞌe awi nũꞌũ? Jarejuwarete ꞌga ꞌga akurap raꞌe. Janeruwarete ꞌga etee te janetywera omoit jane wi. Aꞌere ꞌga ‘Enetywera je amoit ene wi’ ꞌeramũ ꞌga ‘Je Jarejuwarete ꞌga ꞌjawe je rekoi’ ꞌga ꞌi”, ꞌjau ꞌgã ojeupe etee futat."
41,2,10,"—Pẽnekiꞌyra je ꞌã. Aꞌeramũ je tepãjẽ resaukaa pẽ nupe. Iteu maꞌe ꞌga je amafuꞌam pẽ neape. ꞌGa fuꞌama resaka tajekwaap pejepe ꞌjau— ꞌjau Jejui ꞌga ꞌgã nupe. —“Aeteufera ꞌga amafuꞌam. Aetywera ꞌga omoit nanẽ ae wi nũ”, tepeꞌje ꞌjau. Jeruwarete ꞌga te ꞌã opãjẽ amut jee. Aꞌeramũ je pẽtywera moia pẽ nui, iteu maꞌea mafuꞌama nanẽ nũ— ꞌjau ꞌga ꞌgã nupe.Aꞌeramũ ꞌga ꞌjau iteu maꞌe ꞌga upe:"
41,2,11,—Ere efuꞌama jui. Ejupawa pyyka erawau ejeꞌwyr ipe— ꞌjau Jejui ꞌga ꞌga upe.
41,2,12,"Aipo ojeupe ꞌerauwe iteu maꞌe ꞌga afuꞌama ꞌgã neape. Aꞌeramũ ꞌga wupawa pyyka erawau enuẽma ꞌog awi. Aꞌeramũ ꞌga resakarera ꞌgã ꞌjau:—Kuu. Amafuꞌam ꞌga ꞌga ki ꞌei— ꞌjau ꞌgã ajaupe.Aꞌeramũ ꞌgã oporesagamũ ꞌga ree. Aꞌeramũ ꞌgã ꞌjau Jarejuwarete ꞌga upe:—Ene te ꞌã eneresage. Naruesagi ore nanuara mamaꞌea jepi— ꞌjau ꞌgã Jarejuwarete ꞌga upe, ꞌga muorypa ee."
41,2,13, Aꞌere Jejui ꞌga awau Garireja ypiau upe nũ. Kwaiwete ꞌgã awau ꞌga rewiri ꞌga rekaa. Wekoaramũ ꞌga ꞌgã muꞌjau ꞌUwarete ꞌga jeꞌeg are.
41,2,14,Awaw ipe Jejui ꞌga Levi ꞌga resaka. Aufeu ꞌga raꞌyra ꞌga. ꞌWyriararete upe kaꞌaranũũ pyykara ꞌga poromũ Leviramũ. ꞌGa porowyky ꞌga renamũ Jejui ꞌga ꞌjau ꞌga upe:—Ere ejua je rupi— ꞌjau ꞌga ꞌga upe.Aꞌerauwe Levi ꞌga afuꞌama awau Jejui ꞌga rupi.
41,2,15,Anure Jejui ꞌga ojemiꞌwaa Levi ꞌga ꞌwyr ipe wemimuꞌe ꞌgã netee. ꞌGã neewe ꞌwyriararete upe kaꞌaranũũ pyykara ꞌgã ojemiꞌwaa. Mamaꞌe tywera apoara ꞌgã nanẽ ojemiꞌwaa ꞌgã pyri nũ. Jejui ꞌga rewiri oo maꞌe ꞌgã poromũ.
41,2,16,"Aꞌeramũ Moisesi ꞌga remikwasiarer are moromuꞌjara ꞌgã Jejui ꞌga resaka, mamaꞌe tywera apoara ꞌgã pyri ꞌga jemiꞌwaa ꞌga renamũ. Aipo moromuꞌjara ꞌgã fariseua. Jejui ꞌga resakawe ꞌgã ꞌjau ꞌga remimuꞌe ꞌgã nupe:—Kuu. Maꞌeramũ pẽ muꞌjara ꞌga ojemiꞌwaa ꞌwyriararete upe kaꞌaranũũ pyykara ꞌgã pyri ꞌũ? Niaꞌwyri ꞌgã kũi. Mamaꞌe tywera apoara ꞌgã pype nanẽ ꞌga reni ojemiꞌwaa kũi. Nojemiꞌwari noko ae ꞌgã pyri ꞌja. Niaꞌwyri ꞌgã ajemogyau kũi— ꞌjau ꞌgã ꞌgã nupe."
41,2,17,"Aipo ꞌga ꞌe renupawe Jejui ꞌga ꞌjau ꞌgã nupe:—ꞌGã pyri je rekoi ꞌgã poaawamũ te nũꞌũ. Je ꞌã morofuanugara ꞌjawewara te ako ꞌgã nupe. Sãꞌã morofuanugara ꞌga muaga monoa ojeroꞌwu maꞌe ꞌgã nupe etee. Nomono ekoetei futari ꞌga ijeroꞌwueꞌema ꞌgã nupe muaga. Nan tee futat je. Iaꞌwyreꞌema ꞌgã katuꞌokawamũ te je ruri ikue. “Je jeresage”, peꞌje ꞌã. Aꞌere je naesage maꞌeramũ rũi je ruri pẽ katuꞌoka. Itywet maꞌe ꞌgã katuꞌokawamũ tee je ruri ikue— ꞌjau ꞌga ꞌgã nupe."
41,2,18, Juã Batista ꞌga remiayuwa ꞌgã oporogytau Jarejuwarete ꞌga upe ojemiꞌwareꞌeme. Fariseu ꞌgã nanẽ ꞌgã ꞌjawe ete iapou nũ. Aꞌeramũ ꞌgã amũ ꞌjau Jejui ꞌga upe:—Aꞌjea futat nũꞌũ. Juã Batista ꞌga remiayuwa ꞌgã ojemiꞌwareꞌema futat ojeꞌega Jarejuwarete ꞌga upe jepi. Fariseu ꞌgã nanẽ ojemiꞌwareꞌema oporogytau ꞌga upe nũ. Maꞌeramũ ajee eneremiayuwa ꞌgã nanarũi ꞌũ? Niojeri agawewi ꞌgã ꞌã ojemiꞌwar awi. Aꞌetea ꞌã ꞌgã ojeꞌega omono Jarejuwarete ꞌga upe— ꞌjau ꞌgã Jejui ꞌga upe.
41,2,19,Aꞌeramũ Jejui ꞌga ꞌjau ꞌgã nupe:—Akokatu maꞌe ꞌgã nekokaturamũ sipo ꞌgã nekokatu resakara ꞌgã tyꞌara rerajemogyi maraka are? Naani. Sãꞌã akokatu maꞌe ꞌgã nekoramũ ae poireꞌema ojemiꞌwar awi.
41,2,21,"—Ymã te ꞌã aeypy ꞌgã pẽ muꞌei mamaꞌe are rakue. Aꞌere je ꞌã ꞌawamũ pẽ muꞌei nũ. Amutee are je ꞌawamũ pẽ muꞌei nũ. Aꞌere nepemojopypeaꞌuweri jeporogyta aeypy ꞌgã nemimomeꞌufer are. Jeporogyta are ojemuꞌe maꞌeramũ ki aꞌea etee futat peapo. Pemojopype kasi morogyta ymaner are ne. Morogyta ymaner are ojemuꞌe maꞌe ꞌgã nuapoi jeporogytau mamaꞌea— ꞌjau Jejui ꞌga ꞌgã nupe. —Naperugi ae taity ymanera taity yau pyu. Kasi aꞌe pe opoejamũ taity yau erojefuapygi etee ne. Aꞌeramũ futat taity ymanera otoroka etee nũ. Yꞌway yau ae nuekoꞌwogi yrũ ymanera pype. Yrũ yau pype te ae ekoꞌwogi. Yrũ ymana pype siekoꞌwok ꞌeramũ ajaiwamũ erujewi. Aꞌeramũ futat opyꞌapefugamũ wajaiwamũ yrũ pype. Aꞌeramũ futat wyrũ kakau. Aꞌeramũ ojekoꞌwoka. Yrũ yau pype ekoꞌwog ire ojekoꞌwokeꞌema. Wyrũa kaweꞌem nanẽ nũ. Nan tee futat nepemojopypearũi jeporogytafera morogyta ymanera pyu— ꞌjau Jejui ꞌga ꞌgã nupe, ꞌgã muꞌjau ee."
41,2,23, Morowykyeꞌema mũ rupi Jejui ꞌga awau juowuurana ko pyterimũ wemimuꞌe ꞌgã netee. Wataaw ipe ꞌga remimuꞌe ꞌgã aꞌỹja paꞌwau opo pe erawau.
41,2,25,Aꞌeramũ Jejui ꞌga ꞌjau ꞌgã nupe:—Maꞌja ajee Davi ꞌga wapo rakue? Nepemogytai nipo kaꞌarana ꞌga remiapofer are? Davi ꞌga ꞌã opyꞌarayparamũ opytuna ꞌgã netee akou rakue.
41,2,27,"Aꞌeramũ ꞌga ꞌgã mueapyou morowykyeꞌem are:—Ymã Janeruwarete ꞌga morowykyeꞌema mogoi janeypy ꞌgã nupe rakue, ꞌgã pytuꞌwawamũ rakue. Omuorypawamũ nanẽ ꞌga iapou rakue nũ. Namorowykyeꞌema rũi ꞌga wapo tenune. Aeypy ꞌgã naꞌne tee ꞌga wapo rakue. Aꞌere te ꞌga morowykyeꞌema apoi ꞌgã nupe rakue. Je ꞌã pẽnekiꞌyraretea, Jarejuwarete ꞌga remimurera. Aꞌeramũ je ꞌjau pẽ nupe: “Je ꞌã morowykyeꞌema jara”, ꞌjau je pẽ nupe. Aꞌeramũ je tee pẽ muꞌjau morowykyeꞌema rupi pẽnemiapoeꞌem are— ꞌjau ꞌga ꞌgã nupe."
41,3,1, Anure Jejui ꞌga awau osou judeu ꞌgã jatykaaw ipe nũ. Aꞌe pe ipoteu maꞌe ꞌga wapyka ꞌũina.
41,3,2,"ꞌGa resakawe Jejui ꞌga ree iporomutareꞌema ꞌgã amũ ꞌjau ajaupe nũ:—ꞌAwamũ ꞌã morowykyeꞌema. Maran sipo ꞌga ꞌawamũ ipoteu maꞌe ꞌga rerekoi nũ?— ꞌjau ꞌgã ajaupe. —ꞌGa po katuꞌogamũ ki saꞌe ꞌga upe: “Nuenuwi futari ꞌga Moisesi ꞌga porogytafera raꞌe”, saꞌe ki ꞌga upe aꞌi kũi— ꞌjau ꞌgã ꞌupa ajaupe."
41,3,3,Aꞌere Jejui ꞌga ikwaawi ojee. Aꞌeramũ Jejui ꞌga ꞌjau ipoteu maꞌe ꞌga upe:—Ere ejua ꞌau je pyri— ꞌjau ꞌga ꞌga upe.
41,3,4,"Aꞌeramũ ꞌga ꞌjau wesakara ꞌgã nupe:—Maꞌja eꞌi te Moisesi ꞌga morowykyeꞌema upe rakue? “Esage maꞌea etee ki peapo”, eꞌi te ꞌga janee rakue? “Iaꞌwyreꞌema etee ki peapo”, eꞌi te raꞌu ꞌga janee rakue nũ? “Pejokatuꞌog iki”, eꞌi te ꞌga janee rakue, “Tene imanũi”, eꞌi te raꞌu ꞌga janee rakue nũ?— ꞌjau Jejui ꞌga ꞌgã nupe.Aꞌere ꞌgã nojeꞌegi futari amũ."
41,3,5,Aꞌeramũ Jejui ꞌga amãꞌjãu ꞌgã nee raꞌne ꞌgã moyka. Amaraꞌneramũ ꞌga ꞌgã nee. Aꞌere ꞌga ꞌarasigamũ nanẽ ꞌgã nee nũ. Naeapyoweri wejue ꞌgã ꞌga jeꞌeg are. Aꞌeramũ ꞌga ꞌgã neruꞌarasiga. Aꞌere ꞌga ꞌjau ipoteu maꞌe ꞌga upe:—Epo epopyo— ꞌjau ꞌga ꞌga upe.Aꞌerauwe futat ipoteu maꞌe ꞌga opo popywau. Aꞌeramũ futat ꞌga po ojekatuꞌoka.
41,3,6,"Aꞌe resakawe fariseu ꞌgã ũꞌjãu Erote ꞌga remiayuwa ꞌgã netee. Amaraꞌneramũ ꞌgã Jejui ꞌga ree, morowykyeꞌema rupi ꞌga ꞌga katuꞌogamũ. Aꞌeramũ ꞌgã afueweramũ ꞌga ree.—Maran te jane Jejui ꞌga jukai?— ꞌjau ꞌgã ajaupe."
41,3,7,"Ojeroꞌwu maꞌeAꞌere Jejui ꞌga awau wemimuꞌe ꞌgã netee Garireja ypiauu pe nũ. Kwaiwete ꞌgã awau ꞌga rupi. Garireja ywy pewara ꞌgã, Judeja ywy pewara ꞌgã, Jerusareg ipewara ꞌgã, Itumeja ywy pewara ꞌgã, Jotãu ry owajara katywara ꞌgã, Tiro ꞌjawa pyriwara ꞌgã, Sidoma ꞌjawa pyriwara ꞌgã. Mĩmer ipewara ꞌgã awau Jejui ꞌga pyri. ꞌGa rera wejue ꞌgã wanup. Aꞌeramũ ꞌgã awau ꞌga pyri."
41,3,9,"9,10 Kwaiwete ꞌgã nuri ꞌga pyri. Kwaiwete wejue ꞌga ojeroꞌwu maꞌe ꞌgã majarueteu. Aꞌeramũ ojeroꞌwu maꞌe ꞌgã ajamuajãna ꞌga ree ꞌga pyyg are.—Eyryꞌgi je wi. Je paꞌe nũ, ene pyꞌrau nũ— ꞌjau ꞌgã ajaupe.Aꞌeramũ Jejui ꞌga ꞌjau wemimuꞌe ꞌgã nupe:—Yara perut amũ jee. Yar ipe too teꞌaa ꞌgã nui ꞌjau. Kasi aꞌe pe ꞌgã naje moporogytaarũukari ne— ꞌjau ꞌga ꞌgã nupe. Series, "
41,3,11,ꞌGa resakawe mamaꞌeukwaawa rerekwara ꞌgã uꞌaa ojenuga Jejui ꞌga rowase. Aꞌeramũ ꞌgã wafukaita:—Ene ꞌã Kuꞌjywa ꞌga raꞌyraretea— ꞌjau mamaꞌeukwaawa rerekwara ꞌgã wafukaita.Mamaꞌeukwaawa ꞌgã muafukaita.
41,3,12,"Aꞌeramũ Jejui ꞌga ꞌjau jupe:—Pẽẽ we aipo peꞌje awi. Pẽẽ we ꞌã aipo peꞌje ekoete— ꞌjau ꞌga mamaꞌeukwaawa rerekwara ꞌgã nupe, ojeꞌega moywyrafena."
41,3,13, Anure Jejui ꞌga awau ojeupia ywytyꞌrarimũ. Wemifutara ꞌgã ꞌga enũina:—Peꞌje pejejua ꞌau je pyri— ꞌjau ꞌga ꞌgã nupe.Aꞌeramũ ꞌgã awau ꞌga repejãna ꞌga rerowyka.
41,3,14,"Aꞌeramũ ꞌga ꞌgã amũ mũꞌjãu ꞌgã nui. ꞌGa remimũꞌẽmera ꞌgã pytuna tusi.—Pẽẽ je amũꞌẽ ꞌgã nui tejepyriwaramũ. Anure nipo je pẽ monoi kwe pe morogyta esage momeꞌwaramũ ꞌgã nupe, “Pejetywer awi pẽpoiriweramũ Janeruwarete ꞌga imoiri pẽ nui, pẽ mogyau wemiayuwamũ” ꞌe momeꞌwaramũ— ꞌjau ꞌga ꞌgã nupe.Aꞌeramũ ꞌga ꞌjau ꞌgã nupe nũ: “Jeremimonorama ꞌgã”, ꞌjau ꞌga ꞌgã nupe. ꞌGã nupe nanẽ ꞌga opãjẽ monoi.—Tepãjẽa je amono pẽ nupe mamaꞌeukwaawa peꞌaawamũ erekwara ꞌgã nui— ꞌjau ꞌga ꞌgã nupe."
41,3,16,"Aipo ꞌgã ꞌga imũꞌjãu wemimonoramamũ: Simão ꞌga. Anure Jejui ꞌga ꞌga reꞌroka Pedroa pyu. ꞌga, Juã ꞌga retee. Aipo ꞌgã nuwa Sepeteu. Ojeꞌeg imũ Jejui ꞌga ꞌjau ꞌgã nupe  ꞌjau ꞌga ꞌgã nupe. Aejeꞌeg imũ  ꞌea Tupã raꞌyra ꞌea poromũ."
41,3,18,"Andre ꞌga, Filipe ꞌga, Patarumeu ꞌga, Mateu ꞌga, Tome ꞌga, ꞌga. Ajepeja ꞌga, ꞌga Aufeu ꞌga raꞌyra. Tadeu ꞌga, Simão Serote ꞌga, Iskariote ꞌga. Kũimaꞌe tywera ꞌgã nupe ꞌga meꞌegara ꞌga poromũ."
41,3,20,  ꞌOg ipe ꞌga oramũ mytuna ꞌgã ajatykau ꞌga ree. Kwaiwetewete wejue ꞌgã. Aꞌeramũ Jejui ꞌga ojemiꞌwararũmeꞌem wemimuꞌe ꞌgã netee.
41,3,21,"Aipo renupawe Jejui ꞌga jara ꞌgã ꞌjau ꞌga upe. “ꞌGa jemuarũeꞌema te ꞌga wereko”, ꞌjau ꞌgã Jejui ꞌga upe. Aꞌeramũ ꞌgã awau ꞌga upe.—Ere ejua ꞌgã nui— ꞌjau ꞌgã awau ꞌga upe.Aꞌere ꞌga nooi."
41,3,22,"Jerusareg awi Moisesi ꞌga remikwasiarer are moromuꞌjara ꞌgã nuri raiꞌi. Aꞌeramũ ꞌgã ꞌjau ꞌga upe:—Mamaꞌeukwaawa ꞌwyriara jeꞌeg imũ etee ꞌga mamaꞌe apoi. PesepuMamaꞌeukwaawa ꞌwyriara rera mukũi tapyꞌỹja jeꞌeg imũ. Satanasi ꞌjawamũ, Pesepu ꞌjau nũ. pãjẽ mũ etee ꞌga ꞌgã pirewara peꞌai ꞌgã nui— ꞌjau ꞌgã ꞌga upe."
41,3,23,"Aꞌeramũ Jejui ꞌga ꞌgã nenũina ojepyri. Aꞌeramũ ꞌga ꞌgã muꞌjau ee. Mamaꞌea ꞌga imomeꞌwau ꞌgã nupe, ꞌgã muꞌjawamũ.—Maran sipo mamaꞌeukwaawa ꞌwyriara aꞌeramũ wemiayuwa peꞌai ꞌgã nui? Nopeꞌai futari."
41,3,27,"—Ose sipo munaꞌywa ifuakat maꞌe ꞌga rog ipe, ꞌoga jara ꞌga fareꞌem ire? Naani. Noseaꞌuweri. Ifuakat maꞌe ꞌga far ire etee isei ꞌga rog ipe, ꞌga karaemã pojekau ꞌga wi. Mamaꞌeukwaawa ꞌwyriara ifuakat maꞌe ꞌjawe futat. Ipãjẽ futat numiamũ. Aꞌere Janeruwarete ꞌga te pãjẽretea, mamaꞌeukwaawa ꞌwyriara pãjẽ apyraapa. Maꞌeramũ ꞌã ae Jarejuwarete ꞌga pãjẽ mũ etee mamaꞌeukwaawa peꞌai ꞌgã nui— ꞌjau Jejui ꞌga ꞌgã nupe."
41,3,28,"—Pẽneaꞌat ki pẽẽ jeꞌe are. Janeruwarete ꞌga pẽtywera moia pẽ nui, jui pẽpoiriweramũ. Akuraparamũ miamũ ꞌga pẽtywera moiri pẽ nui ojeupe pẽẽ enũjamũ. Aꞌere ꞌga Uꞌagesage kuraparamũ ꞌga naekatuꞌoguꞌjawi. ꞌGa ꞌAgesage kurapara ꞌgã ojereko tywerukaa ꞌga upe. Nomoiri futari ꞌga aipo ꞌgã tywera ꞌgã nui— ꞌjau Jejui ꞌga ꞌgã nupe, ꞌgã muꞌjau ee. “Mamaꞌeukwaawa ꞌwyriara pãjẽ mũ te ꞌga mamaꞌeukwaawa peꞌai ꞌgã nui” ꞌeramũ ꞌgã Jarejuwarete ꞌga ꞌAgesage kurawi. Aꞌeramũ ꞌga ꞌgã muꞌjau ee."
41,3,31," Jejui ꞌga y ẽẽ ꞌut owaẽma ꞌgã nupe ꞌga rewirera ꞌgã netee. Aꞌere ꞌgã nosei. Aꞌeramũ ꞌgã ukupepe etee ꞌupa. Aꞌeramũ ꞌga y ẽẽ ꞌjau ukupepewara ꞌgã nupe:—Peenũi kĩã jee. Toroporogyta kĩã upe ꞌjau— ꞌjau ẽẽ ꞌgã nupe. Kwaiwete ꞌgã ꞌupa Jejui ꞌga pyri. Aꞌeramũ ꞌga amũ ꞌjau ꞌga upe:—Eney ẽẽ ꞌut owaẽma enerewirera ꞌgã netee. Ukupepe ꞌgã nuri ꞌupa. “Toroporogyta kĩã upe ꞌjau”, eꞌi eney ẽẽ oree— ꞌjau ꞌga Jejui ꞌga upe.Aipo ojeupe ꞌeramũ Jejui ꞌga ꞌjau ꞌga upe:—Aꞌjea— ꞌjau ꞌga ꞌgã nupe."
41,3,33,Aꞌeramũ Jejui ꞌga ꞌjau ojepyriwara ꞌgã nupe:—Maranuaramũ te pẽẽ jey ꞌjawe jee? Maranuaramũ te pẽẽ jerewirera ꞌgã ꞌjawe jee nanẽ nũ?— ꞌjau ꞌga ꞌgã nupe.
41,4,1, Anure Jejui ꞌga awau Garireja ypia remeꞌyꞌwarimũ nũ. Kwaiwete ꞌgã ajatykau ꞌga ree. Aꞌeramũ ꞌga awau uꞌaa wapyka yaruu pype. Aꞌeramũ ꞌga yaruu pype uꞌar ire oporogytau ojee ajatyka maꞌe ꞌgã nupe. ꞌGa renupara ꞌgã ꞌupa ꞌyisiga pype.
41,4,2,"Mamaꞌe mũ ꞌga imomeꞌwau ꞌgã nupe, ꞌgã muꞌjau ꞌUwarete ꞌga ree."
41,4,3,—Kũimaꞌe ꞌga amũ awau juowuuran aꞌỹja momopoa oko pe.
41,4,7,Amumera aꞌỹja uꞌaa juemy pype. Aꞌeramũ jua imoteu etee ꞌga wi. Aꞌeramũ jawaiwa iapisau etee. Aꞌeramũ uꞌaeꞌemamũ ꞌga upe.
41,4,8,Amumera aꞌỹi te aje uꞌat ywy katurama pype. Aꞌeramũ opopoa. Aꞌeramũ ywy esage pype uꞌat maꞌefera te uꞌaramũ. Kwaiwete uꞌaramũ. Ajepeja ꞌywaꞌaa trĩta iꞌaa. Ajepeja ꞌywaꞌaa sesẽta iꞌaa. Ajepeja ꞌywaꞌaa sẽg iꞌaa— ꞌjau Jejui ꞌga imomeꞌwau ꞌgã nupe.
41,4,10,Ojeupe ꞌga porogytapaw ire mytuna ꞌgã awau ojewya ojeꞌwyr ipe nũ. Aꞌere ꞌgã amũ pytai oporonupa ee ꞌga upe. Aꞌeramũ opyta maꞌe ꞌgã awau ꞌga repejãna oporonupa ꞌga remimomeꞌu are ꞌga remimuꞌe ꞌgã netee:—Maꞌja are te ore muꞌe ape poromũ morogytau raꞌe? Norereapyoi ete ore ee ki ꞌei— ꞌjau ꞌgã ꞌga upe.
41,4,11,"Aꞌeramũ Jejui ꞌga ꞌjau ꞌgã nupe nũ:—Tejuwarete ꞌga jeꞌeg imũ futat je ruri pẽ muꞌjau ꞌga ree. ꞌAwamũ Jeruwa ꞌga pẽ mogyi wemiayuwamũ jejeꞌega renupa katu katuaramũ, aꞌe je pẽ nupe— ꞌjau ꞌga ꞌgã nupe. —Aꞌeramũ je morogytau etee pẽ muꞌjau ee. Nomomeꞌuayayi tãmẽjẽ je pẽ nupe. Kasi aꞌe pe tesirũmera ꞌgã we ikwaaw ekoete ne, aꞌe je pẽ nupe— ꞌjau Jejui ꞌga ꞌgã nupe. —Jejeꞌeg are eapyowereꞌema ꞌgã wanup futat jejeꞌega numiamũ. Aꞌere ꞌgã naeapyoi futari ee. Wesak agawewi ꞌgã ꞌã mamaꞌea jeremiapoa. Aꞌetea ꞌgã naeapyoi ee. Maꞌeramũ je ꞌã morogyta etee imomeꞌui pẽ nupe pẽ muꞌjawamũ. Imomeꞌu katu re ꞌgã neapyo ekoeteramũ ajemogyau ee ne. Ee weapyo re amunipo ꞌã ꞌgã poiri otywer awi. Aꞌeramũ te amunipo ꞌã Janeruwarete ꞌga ꞌgã katuꞌogi ꞌgã tywer awi— ꞌjau ꞌga ꞌgã nupe."
41,4,13,—Ee pejejeapyoeꞌem ire maran amusipo ꞌã pẽẽ pẽneapyo mamaꞌe are pejejeupe je imomeꞌuramũ?— ꞌjau Jejui ꞌga ꞌgã nupe oporonupa ee.
41,4,14,Aꞌeramũ ꞌga ꞌgã mueapyou ee:—Sãꞌã yꞌwa aꞌỹja. Nan tee futat Janeruwarete ꞌga jeꞌega. ꞌGa jeꞌega momeꞌwara ꞌgã yꞌwa aꞌỹi tymara ꞌgã ꞌjawe.
41,4,15,"Aꞌỹja mũ ꞌã uꞌaa pe pe ꞌga wi. Aꞌea ꞌã wyraꞌia ꞌua iꞌwau etee. Nan tee futat Janeruwarete ꞌga jeꞌega renupara ꞌgã amũ. ꞌGa jeꞌega renuwi futari numiamũ. Aꞌere ꞌgã naeapyoi ee. Aꞌeramũ mamaꞌeukwaawa ꞌwyriara ꞌua erowiarukareꞌema ꞌgã nupe: “Perowiar awi”, ꞌjau ꞌua ꞌgã nupe. Aꞌeramũ futat ꞌgã momoirukaa je rerowiar awi— ꞌjau Jejui ꞌga ꞌgã nupe."
41,4,16,"16,17 —Sãꞌã yꞌwa aꞌỹja mũ ꞌara ywy aꞌwyreꞌema pype ipopora numiamũ. Aꞌere nitywi apoa. Aꞌeramũ opapapa etee nũ. Nan tee futat nipo Janeruwarete ꞌga jeꞌega renupara ꞌgã amũ. Enupawe ꞌgã erowiaa. Aꞌere ꞌgã naeapyoi ee. Aꞌeramũ ꞌgã opoia kamẽsĩete erowiar awi. Erowiaramũ nipo ꞌgã amũ ꞌgã nerekou tyweaete ee. Aꞌeramũ ꞌgã opoia ꞌga jeꞌega renuw awi."
41,4,18,Sãꞌã yꞌwa aꞌỹja ꞌara ju pype. Aꞌeramũ ꞌã opopoa futat numiamũ. Aꞌeramũ ꞌã jua imoteu etee. Nan tee futat nipo ꞌgã amũ Jarejuwarete ꞌga jeꞌega renuwaiwi etee. Aꞌeramũ nipo ꞌgã wemifutar are etee weaꞌaramũ ajemogyau nũ. Ojekaꞌaranũũrug are etee weaꞌaramũ ajemogyau. Ojemuorypaw are etee nipo ꞌgã weaꞌaramũ ajemogyau. Aꞌeramũ ꞌgã weaꞌaruꞌjaweꞌemamũ nipo ꞌga jeꞌeg are.
41,4,20,"—Amumera ꞌgã te nipo ajee. Sãꞌã yꞌwa aꞌỹja ywy katurama pype uꞌat maꞌea. Aꞌea awau waranupa uꞌaramũ. Nan tee futat Kuꞌjywa ꞌga jeꞌega renupara ꞌgã neapyoramũ ajemogyau ee. Wagoꞌoramũ miamũ ꞌgã nopoiraꞌuweri futari je rerowiar awi. Ojemogypyyka etee futat nipo ꞌgã ajemogyau je ree. Janeruwarete ꞌga pãjẽ mũ etee futat mamaꞌe esage apou ajemogyau. Sãꞌã ywy katurama pype uꞌat maꞌe ꞌara. Aꞌeramũ ꞌã uꞌaramũ kwaiwete. Ajepeja ꞌywaꞌaa trĩta iꞌaa. Aꞌere ajepeja ꞌywaꞌaa sesẽta iꞌaa. Ajepeja ꞌywaꞌaa sẽg iꞌaa. Nan tee futat jejeꞌega renupara ꞌgã mamaꞌe esage apoi Jarejuwarete ꞌga remifutar imũ etee futat— ꞌjau Jejui ꞌga ꞌgã nupe, ꞌgã mueapyou ꞌUwarete ꞌga jeꞌega renuw are."
41,4,21,  Aꞌere Jejui ꞌga ꞌjau ꞌgã nupe nũ:—Nomonygaꞌuweri ae arãparĩna mũ imỹina imima mamaꞌe ꞌag are. Imonyg ire ae imonoi imỹina ajuesawamũ te. Aꞌeramũ ose maꞌe ꞌgã esaka tenamũ. Nan tee futat ki pẽẽ. Ee eapyo maꞌeramũ ki pẽẽ tekotee ꞌgã muꞌjau Jarejuwarete ꞌga porogyta are.
41,4,22,Mamaꞌe jemima pẽẽ ikwaapeꞌema. Aꞌere nipo anure te pekwaap.
41,4,24,Aꞌeramũ ꞌga ꞌjau ꞌgã nupe nũ:—Pejejuka ki jeꞌe are. Pejejaupe pẽẽ mamaꞌe apo ꞌjawerimũ etee futat nipo Janeruwarete ꞌga mamaꞌe apoi pẽ nupe. Aꞌere ꞌga taetu aipo mamaꞌe apoi pẽ nupe. Mamaꞌe rereko esageara ꞌgã aꞌjeteetewi mamaꞌea wereko. Aꞌeramũ taetu ꞌga mamaꞌe pyyguꞌjapa ojeupe. Aꞌere mamaꞌe rereko esageareꞌema ꞌgã nuerekouꞌjawi futari mamaꞌea. Erekopyrera miamũ futat ꞌga erekouꞌjapeꞌema— ꞌjau Jejui ꞌga ꞌgã nupe. —Nan tee pẽneapyo Jarejuwarete ꞌga jeꞌeg are. Ojeꞌega pẽẽ enuw ire ꞌga pẽ mueapyou ojeꞌeg are. Ojeꞌega pẽẽ enuweꞌemamũ ꞌga nepẽ mueapyouꞌjawi ojeꞌeg are— ꞌjau Jejui ꞌga ꞌgã nupe imomeꞌwau.
41,4,26,"Yꞌwa aꞌỹi Aꞌere ꞌga mamaꞌe mũ momeꞌwau ꞌgã nupe ꞌgã muꞌjau nũ:—Sãꞌã ko jara ꞌga yꞌwa aꞌỹi tyma oko pe. Aꞌere ꞌga ꞌã awau jui. Weaꞌaruꞌjaweꞌemamũ futat aꞌỹja tymawer are. “Ko sipo ꞌwei”, ꞌjaweꞌem futat ꞌga ꞌã yꞌwa aꞌỹja upe. Opopoa nãꞌã ojetee futat reꞌã, uꞌaramũ ꞌjau nãꞌã reꞌã ꞌjau ꞌga. Weapyoeꞌemamũ agawewi itymarera ꞌga ee. Ywy pype otym ire ꞌã awau uꞌaramũ, otyarũmũ ko jara ꞌga upe. Aꞌeramũ ꞌga ꞌã ipaꞌwau. Nan tee futat Janeruwarete ꞌga remiayuwa. Ojeꞌega rerowiaramũ Janeruwarete ꞌga ꞌgã mogyau wemiayuwamũ. Jane ꞌã ꞌga jeꞌega te simomeꞌu. Aꞌere ꞌga te ꞌgã mueapyoi ee erowiarukaa ꞌgã nupe— ꞌjau Jejui ꞌga ꞌgã nupe. Series,  Series,  Series, "
41,4,30, Aꞌere Jejui ꞌga ꞌjau ꞌgã nupe nũ:—Maꞌja ꞌjawe ajee Janeruwarete ꞌga remiayuwa ꞌgã?— ꞌjau ꞌga ꞌgã nupe.
41,4,33,Morogytau Jejui ꞌga mytuna ꞌgã muꞌjau ꞌUwarete ꞌga ree. Aꞌeramũ ꞌgã weapyoramũ ꞌga ree.
41,4,34,"Mytuna ꞌgã nupe ꞌga morogytau etee imomeꞌwau. Aꞌere ꞌga wemimuꞌe ꞌgã mueapyoi ojeꞌeg are, wemiayuwa ꞌgã etee erekou."
41,4,35," Aipo ꞌara rupi, ypytunimũ, Jejui ꞌga ꞌjau wemimuꞌe ꞌgã nupe:—Peꞌje soo jareyaapa ꞌjau— ꞌjau ꞌga ꞌgã nupe."
41,4,36,Aꞌeramũ ꞌga remimuꞌe ꞌgã mytuna ꞌgã monou ojewi.—Peꞌje pejewau pejejeꞌwyr ipe— ꞌjau ꞌgã ꞌgã nupe.Yaruu pype ꞌga renamũ ꞌga remimuꞌe ꞌgã awau uꞌaa yaruu pype Jejui ꞌga pyri. Aꞌeramũ ꞌgã awau ꞌga rupi. Aꞌere amumera ꞌgã oi oyaruu pype ꞌgã newiri.
41,4,37,ꞌGã yaapaw ipe ywyruua ꞌua erujewi ꞌgã nupe. ꞌY ryjuapia yara matyneema imotypywyka jaꞌwyjaꞌwy ꞌgã nupe. Aꞌere Jejui ꞌga seri etee futat ꞌupa yara kuꞌa pe. Wakaga rerupa akagytapawa ꞌjawewara ꞌarimũ. Aꞌeramũ ꞌga remimuꞌe ꞌgã ꞌga renũina ꞌga momaka:—Kuꞌjyp! Ere epaka kũi! Sapap jane kũi— ꞌjau ꞌgã ꞌga upe.
41,4,39,"Aꞌerauwe Jejui ꞌga fuꞌami ojeꞌega ywyruu upe, ꞌy rajapetega upe nanẽ nũ:—Peojet ki ꞌy rajapetek ywyruu retee— ꞌjau ꞌga jupe.Aꞌerauwe ywyruua wojeramũ. ꞌY rajapetega nanẽ wojeramũ nũ."
41,4,40,Aꞌere ꞌga ꞌjau wemimuꞌe ꞌgã nupe:—Maꞌeramũ pejekyjau nanimenime ꞌũ? Naje rerowiari tãmẽjẽ ꞌã pejepe pejejemogyau— ꞌjau ꞌga wemimuꞌe ꞌgã nupe.
41,4,41,"Aꞌeramũ ꞌgã kyjea ꞌgã nerekou.—Kuu. Maꞌe pãjẽ ꞌga te jane sireko jarejepype nũꞌũ?— ꞌjau etee ꞌgã ajaupe. —Ywyruua te ꞌã ꞌga amuojet erujewi jarejewi aꞌi kũi. ꞌY rajapetega nanẽ ꞌga ꞌã imuojea erujewi nũ. Maꞌe pãjẽ ꞌga te nũꞌũ? Naesagi pa je ꞌga amũ jeꞌega ywytu upe jepi nũ, ywytu muojera erujewi jepi nũ— ꞌjau ꞌgã ajaupe oporesagamũ ete ꞌga ree. —Janeruwarete ꞌga te wapoukat ꞌga upe nũꞌũ— ꞌjau ꞌgã ajaupe."
41,5,1," Garireja ypiauu raapaw ire ꞌgã awau ojekoka Gerasa ywy are. Aꞌe pe Jejui ꞌga uẽma yaruu awi. Yar awi ꞌga ẽm ypyrauwe kũimaꞌe ꞌga amũ ꞌua ꞌga repejãna. Mamaꞌeukwaawa rerekwara ꞌga poromũ. 3,4 Tywy ꞌarimũ ete futat ꞌga rekoi. Aꞌeramũ ꞌga ꞌua tywy awi Jejui ꞌga repejãna. Ipojy te ꞌga akou. Aꞌeramũ ꞌga pyriwara ꞌgã okyjau ꞌga wi ꞌga rekoramũ. Apo fat agawewi futat ꞌgã ꞌga, ꞌga kupy faa itaju pyu agawewi. Aꞌetea ꞌga omonoonoog etee futat. Aꞌeramũ ꞌgã ꞌga pofaa, ꞌga pyfaa ꞌjau itaju pyu. Aꞌere ꞌga imopeni etee. Aꞌere ꞌga nipojeꞌokawi futari ꞌgã nupe. Series, "
41,5,5,Ywytyra rupi ꞌga awau akou awotyweꞌeme. Opytawaipa etee peu. Aꞌere ꞌga awau tywy pe nũ. Mamaꞌeukwaawa ꞌga maema. Ita pyu ꞌga ojekysau.
41,5,6,Jejui ꞌga resakawe ꞌga ujãna uꞌaa wapyka wenupyꞌãu ꞌga rowase. Aꞌeramũ mamaꞌeukwaawa ꞌga muafukaita:—Jejui. Kuꞌjywa ꞌga raꞌyra ꞌã ene. Maran te ore rereko ape ꞌawamũ? Ore rereko tywer awi ape— ꞌjau mamaꞌeukwaawa Jejui ꞌga upe.
41,5,9,Aꞌeramũ Jejui ꞌga ꞌjau jupe:—Maꞌja te enerera?— ꞌjau Jejui ꞌga mamaꞌeukwaawa upe.Aꞌerauwe ꞌjau ꞌga upe:—Kwaiwete ore ꞌga pirewaramũ. Aꞌeramũ ꞌgã ore renũina “kwai” ꞌjau oree— ꞌjau mamaꞌeukwaawa ꞌga upe.
41,5,11,Mamaꞌeukwaawa rerekwara ꞌga upe Jejui ꞌga porogyta ꞌga ꞌamamũ tajaurana ojemiꞌwaa ꞌupa ywytyꞌrarimũ. Aꞌeramũ mamaꞌeukwaawa ꞌjau ꞌga upe:—Tajaurana ywyteripe ore mono ape ore mogyau— ꞌjau ꞌga upe.
41,5,13,Aꞌeramũ Jejui ꞌga ꞌjau jupe:—Peꞌje ajee pejewau— ꞌjau ꞌga jupe.Tajaurana pytuna tois miu. Aꞌerauwe mamaꞌeukwaawa ũꞌjãu werekwarera ꞌga wi awau ojejaga tajaurana pype. Aꞌeramũ tajaurana mamaꞌeukwaawa ojepype ijejagamũ erowawaka erajemogyau. Aꞌeramũ erawau enujãna erojypa ywyꞌamuku rupi eropopoa erawau eropapa ꞌy pe.
41,5,14,"Aꞌeramũ tajauran are omaenun maꞌe ꞌgã awau imomeꞌwau amunaw ipewara ꞌgã nupe, jũ mewara ꞌgã nupe. Mĩmera ꞌgã nupe ꞌgã ꞌga rera mokwasiꞌwau. Aꞌeramũ kwaiwete ꞌgã ꞌua ꞌga resaka."
41,5,15,Jejui ꞌga pyri ꞌuawe ꞌgã mamaꞌeukwaawa rerekwarera ꞌga resaka. ꞌGa resakawe ꞌgã oporesagamũ etee ꞌga ree ajemogyau. Jejui ꞌga pyri ꞌga reni wapyka. Mamaꞌe tywera ojewi iẽm ire ꞌga ꞌũina wapyka ojeyrũwunepa. Iꞌakwaap ꞌga aꞌeramũ futat. Aꞌeramũ amunaw awi ꞌut maꞌefera ꞌgã oporesagamũ etee ꞌga ree. Aꞌerauwe ꞌga katuꞌoga resakarera ꞌgã imomeꞌwau ꞌgã nupe:—Jejui ꞌga mamaꞌeukwaawa opeꞌa ꞌga wi ko. Aꞌeramũ ꞌga imonoukaa tajaurana pype ko. Ojepype mamaꞌeukwaawa reseramũ tajaurana awau opopoa wypyꞌawygamũ ꞌy pe ko— ꞌjau ꞌgã imomeꞌwau ꞌut maꞌefera ꞌgã nupe.
41,5,17,Weymawa manũ re ꞌgã ꞌjau Jejui ꞌga upe:—Ere ejepeꞌau ore wi kũi. Ene neneaꞌwyri raꞌe kũi— ꞌjau ꞌgã ꞌga upe.
41,5,18,"Aꞌerauwe ꞌga awau uꞌaa yaruu pype nũ. Aꞌe pype mamaꞌeukwaawa rerekwarera ꞌga ꞌjau Jejui ꞌga upe:—Tene je oi ene rupi, ki Kuꞌjyp— ꞌjau ꞌga ꞌga upe."
41,5,19,Aꞌere Jejui ꞌga ꞌi etee ꞌga upe:—Naani. Ejeꞌwyr ipe te ekwap ejemomeꞌwau epytuna ꞌgã nupe. Janeruwarete ꞌga ajemuaẽm ene ree. Aꞌeramũ ꞌga mamaꞌe esage apou ene upe. Aꞌeramũ ene ewau imomeꞌwau epytuna ꞌgã nupe— ꞌjau Jejui ꞌga ꞌga upe.
41,5,20,"Aꞌere mamaꞌeukwaawa rerekwarera ꞌga awau amunawa moymoyka okatuꞌokawera momeꞌwau kwe pewara ꞌgã nupe. Tekapuru ywy pe ꞌga awau Jejui ꞌga remiapofera momeꞌwau. Aꞌeramũ enuparera ꞌgã oporesagamũ ꞌga ree, okatuꞌokawera ꞌga imomeꞌuramũ."
41,5,21, Aꞌere Jejui ꞌga awau ypiauu raapa wemimuꞌe ꞌgã nupi nũ. ꞌGã jekog ire mytuna ꞌgã ꞌua ajatykau ꞌga ree ꞌyisiga pype.
41,5,22,"Aꞌeramũ Jairo ꞌga ꞌua oporogytau Jejui ꞌga upe. Aipo ꞌga judeu ꞌgã jatykaawa raarana ꞌga. ꞌGa ꞌut wapyka wenupyꞌãu Jejui ꞌga rowase. —Jeraꞌjyra ẽẽ amanũ jaꞌwyjaꞌwy ꞌupa ki ꞌei. Aꞌeramũ je ene poreawua kũi. Teresak ẽẽ jui ꞌjau, ꞌjau je tejua enee kũi— ꞌjau ꞌga Jejui ꞌga upe."
41,5,24,Aꞌerauwe Jejui ꞌga awau ꞌga rupi. Kwaiwete ꞌgã awau ꞌgã newiri. Ojopypypypyk te ꞌgã awau.
41,5,25, Poje kũjã ẽẽ mũ ꞌua Jejui ꞌga rakyfet katy ꞌga repejãna. Ojeroꞌwu maꞌe ẽẽ. Tusi kwara ẽẽ imuꞌaa akou ojeroꞌwau. Nuogi futari ẽẽ rya ẽẽ wi. Ymã te ꞌã ẽẽ rekoi rakue. Morofuanugara upe ojesaukaa numiamũ. Aꞌere morofuanugara mepyetea ẽẽ kaꞌaranũũ mateepapa ekoete ẽẽ wi. Aꞌere ẽẽ nojekatuꞌogi futari akou. Aꞌere ẽẽ jeroꞌwu jerekoetei ẽẽ ree.
41,5,27,"27,28 Aꞌeramũ ẽẽ Jejui ꞌga rera renupawe ꞌjau ojeupe etee futat: “Kĩã raity pyygamũ tajekatuꞌok ꞌjau kwy”, ꞌjau ẽẽ ojeupe etee futat. Aꞌeramũ ẽẽ ꞌua ꞌga rewiri. ꞌGa rupisikawe ẽẽ ꞌga raity pyyka. Series, "
41,5,29,"Aꞌerauwe ẽẽ ry uoka ẽẽ wi. Aꞌeramũ ẽẽ ꞌjau ojeupe etee futat: “Aꞌjea futat kĩã pãjẽa raꞌe”, ꞌjau ẽẽ ojeupe. “Jejaruete je ꞌawamũ nũ”, ꞌjau ẽẽ ojeupe etee futat akou."
41,5,30,"Aꞌerauwe Jejui ꞌga ꞌjau ojeupe etee futat: “ꞌGa amũ ijaruete jepãjẽ mũ”, ꞌjau ꞌga ojeupe etee futat. Aꞌeramũ ꞌga ojerowaka ꞌjau mytuna ꞌgã nupe:—Awỹja te owyk jeraity are raꞌe?— ꞌjau ꞌga ꞌgã nupe.—Tee. Naje rũi— ꞌjau ꞌga rewiri oo maꞌe ꞌgã ꞌga upe."
41,5,31,Aꞌeramũ ꞌga remimuꞌe ꞌgã ꞌjau ꞌga upe:—Kwaiwete agawewi ꞌgã ꞌã. Aꞌetea ꞌã ere “Awỹja te owyk jeraity are raꞌe?” ere oree— ꞌjau ꞌgã Jejui ꞌga upe. —Nereesagi nipo ꞌgã jopypypypyga?— ꞌjau ꞌgã ꞌga upe.
41,5,33,"Aꞌerauwe ijaruete maꞌefera ẽẽ ꞌjau ojeupe: “Najemimaꞌuweri je kĩã wi. Okwaap futat kĩã”, ꞌjau ẽẽ ojeupe. Aꞌeramũ ẽẽ awau wapyka wenupyꞌãu ꞌga rowase. Oyyita ẽẽ ojemomeꞌwau ꞌga upe:—Je ako awyk eneraity are ko. Ymã te jerya nuogi je wi. Aꞌere eneraity are je wygauwe iogi je wi ko— ꞌjau ẽẽ ꞌga upe."
41,5,34,Aꞌeramũ Jejui ꞌga ꞌjau ẽẽ upe:—Je rerowiat wejue te ape. Aꞌeramũ je ako ene katuꞌoka ko— ꞌjau ꞌga ẽẽ upe. —Aꞌeramũ ki ene epyꞌataꞌwaramũ ekou. Enejaruete ene ekou— ꞌjau ꞌga ẽẽ upe.
41,5,35, Ẽẽ upe Jejui ꞌga porogyta ꞌga ꞌamamũ Jairo ꞌga remiayuwa ꞌgã amũ ꞌua ꞌga rewiri:—Amanũ katu eneraꞌjyra ẽẽ ki ꞌei. Auꞌje ꞌga reruri re— ꞌjau ꞌgã ꞌua ꞌga upe.
41,5,36,"Aꞌere Jejui ꞌga ꞌi etee ꞌga upe:—Eneꞌarasig awi. Je rerowiat ki ape— ꞌjau ete Jejui ꞌga ꞌga upe. Aꞌere Jejui ꞌga ꞌjau wewiri oo maꞌe ꞌgã nupe:—ꞌAu etee ki pejup. Ore tee oroo orosou ẽẽ resaka— ꞌjau ꞌga ꞌgã nupe.Aꞌeramũ ꞌga muapyra ꞌgã etee erawau ojeupi. Pedro ꞌga, ꞌga, ꞌga rewirera Juã ꞌga. Mĩmera ꞌgã etee ꞌga erawau ojeupi. Jairo ꞌga ꞌwyr ipe owaẽmawe ꞌgã amanũ maꞌefera ẽẽ ree ajatyka maꞌe ꞌgã nesaka. Jairo ꞌga raꞌjyra ẽẽ rapirũmũ ẽẽ rerekou. Wafukaita ꞌgã ajemogyau. Aꞌeramũ Jejui ꞌga ꞌjau ꞌgã nupe:—Maꞌeramũ te pejooꞌo ẽẽ ree? Namanũi futari ẽẽ. Oset tee ẽẽ ꞌupa— ꞌjau ꞌga ajatyka maꞌefera ꞌgã nupe. Aipo ojeupe ꞌga ꞌeramũ ꞌgã ꞌga rerekoemãu etee:—Eneꞌme awi nũꞌũ. Amanũ futat akiko— ꞌjau ꞌgã ꞌga upe.“Amoferap je ẽẽ”, ꞌjau ꞌga ojeupe. Aꞌeramũ ꞌga ꞌjau ꞌgã nupe “Oset tee ẽẽ ꞌupa”, ꞌjau ete ꞌga ꞌgã nupe.Aꞌere Jejui ꞌga ꞌjau ꞌgã nupe:—Peꞌje pejewau pejeꞌjãu ukupepe— ꞌjau ꞌga ꞌgã nupe.Aꞌeramũ ꞌga muapyra ꞌgã nerawau, kũjãmukuꞌi ẽẽ jara ꞌgã neewe. Aꞌeramũ ꞌgã awau osou imyꞌjaꞌwi pype."
41,5,41,"Aꞌeramũ ꞌga amanũ maꞌefera ẽẽ popyyka ojeꞌega ẽẽ upe:—Ere ejua ewya, kyꞌri— ꞌjau ꞌga ẽẽ upe.Ojeꞌeg imũ ꞌga ꞌi: Tarita kumi. Tarita kumi ꞌea ere ejua efuꞌama jui ꞌea poromũ."
41,5,42,"Aꞌerauwe kũjãmukuꞌi ẽẽ afuꞌama okama awi, afuꞌama awau watau. Tusi kwara ẽẽ amuꞌat. Aꞌeramũ ẽẽ watau ꞌgã neape. Aꞌeramũ ꞌgã oporesagamũ etee ẽẽ ree. Aꞌeramũ futat ẽẽ ruwa ꞌga ꞌjau ojeupe: “Amanũ ako jeraꞌjyra ako reꞌã. Aꞌere pa ꞌga ꞌã jeraꞌjyra moferawi jee nũ”, ꞌjau ꞌga ojeupe. Aꞌere Jejui ꞌga ꞌjau ꞌgã nupe:—Je momeꞌu kasi pejepe kwe pe ꞌgã nupe ne, ꞌau je iapoawera ne— ꞌjau ꞌga ꞌgã nupe.Aꞌere ꞌga ꞌjau ẽẽ jara ꞌgã nupe:—Peꞌje ẽẽ mojemiꞌwaa— ꞌjau ꞌga ẽẽ jara ꞌgã nupe."
41,6,1," Anure Jejui ꞌga awau ojewya Nasare pe nũ, waranupawer ipe nũ. Wemimuꞌe ꞌgã ꞌga erawau ojeupi."
41,6,2,"Morowykyeꞌema rupi ꞌga awau osou judeu ꞌgã jatykaaw ipe. Aꞌeramũ ꞌga ꞌgã muꞌjau ꞌUwarete ꞌga porogyta are. Aꞌeramũ enupara ꞌgã amũ oporesagamũ ꞌga ree.—Maꞌape te ꞌga jemuꞌei mamaꞌe are nũꞌũ? Awỹja te ꞌga amuꞌakwaap mamaꞌe are nũꞌũ?— ꞌjau ꞌgã ajaupe. —Maꞌja pãjẽ mũ ajee ꞌga aeremiapoeꞌema apoi?— ꞌjau ꞌgã ajaupe. —Maran ajee ꞌga mamaꞌe apoi mĩnamũ nũ, aeremiapoeꞌema mamaꞌe apou nũ?— ꞌjau ꞌgã ajaupe."
41,6,7," Anure ꞌga wemimuꞌe ꞌgã majatykau, tusi ꞌgã majatykau. Aꞌeramũ ꞌga opãjẽ monou ꞌgã nupe mamaꞌeukwaawa peꞌaawamũ erekwara ꞌgã nui. Aꞌeramũ ꞌga ꞌgã mokwasiꞌwau mukũi juejue ꞌgã monou kwe pe.—Peꞌje pejewau je momeꞌwau kwe pewara ꞌgã nupe. Jerer imũ ki pẽẽ mamaꞌeukwaawa pepeꞌa erekwara ꞌgã nui— ꞌjau ꞌga ꞌgã nupe. —Pejemamaꞌea te kasi ajee peroo ne. Ywyraa etee pẽẽ erawau pejepo pe. Pejejemiꞌua miamũ pẽẽ erawaweꞌem. Mamaꞌe ryrũ, kaꞌaranũũ. Mĩmera nanẽ pẽẽ erawaweꞌem nũ. Pejepyapaawunepa ete. Aꞌere pejejyrũa miamũ pẽẽ erawaweꞌem. Pejepir arewara etee futat pẽẽ erawau. Nan tee futar iki pekwap— ꞌjau ꞌga ꞌgã nupe."
41,6,10,—ꞌGã ꞌwyrarete upe pejewaẽma pẽẽ majepeja ꞌoga pype etee futat pejejupa. Peo kasi kwe pe pejekou ne.
41,6,11,"Pejeporogyta renuweꞌemamũ kamẽsĩete pejewau ꞌgã ꞌwyr awi. ꞌGã nui pejewau ki pẽẽ pejepytyryꞌworyꞌwoka. “Nepeenuwi ete oreporogyta. Aꞌeramũ nipo Janeruwarete ꞌga amaraꞌneramũ pẽ nee”, ꞌjau ki pẽẽ ꞌgã nupe, pejepytyryꞌwoka ꞌgã neape— ꞌjau Jejui ꞌga wemimono ꞌgã nupe."
41,6,12,"Aꞌeramũ Jejui ꞌga remimuꞌe ꞌgã awau peuwara ꞌgã muꞌjau Jarejuwarete ꞌga ree:—Pejetywer awi pẽpoiriweramũ Janeruwarete ꞌga imoiri pẽ nui. “Je katuꞌog ape”, pẽẽ ꞌeramũ ꞌga pẽ katuꞌogi futari, pẽ mogyau wemiayuwamũ— ꞌjau ꞌgã awau ꞌgã nupe. Mamaꞌeukwaawa ꞌgã ipeꞌau erekwara ꞌgã nui. Miarakawenana ꞌgã imonou ojeroꞌwu maꞌe ꞌgã akag are. Aꞌeramũ Janeruwarete ꞌga ꞌgã katuꞌoka ꞌgã jeroꞌwu awi."
41,6,14, Jejui ꞌga rera okwasiꞌwasiꞌwau kwe pe. Aꞌeramũ Erote ꞌga nanẽ ꞌga rera renupa nũ. Aꞌeramũ ꞌga ꞌjau ꞌgã nupe:—Awỹja te poromũ? Aeremiapoeꞌema te aꞌe ꞌga wapo aꞌi kũi— ꞌjau ꞌga ꞌgã nupe.Aꞌeramũ ꞌgã amũ ꞌjau ꞌga upe:—Juã Batista ꞌga nipo ꞌut oferapa raiꞌi nũ. Aꞌeramũ nipo ꞌga aꞌeramũ janeremiapoeꞌema resaukaa janee— ꞌjau ꞌgã ꞌga upe.
41,6,15,"Aꞌere amumera ꞌgã ꞌi:—Eliasi ꞌga nipo ꞌut ojewya raiꞌi— ꞌjau ꞌgã ꞌga upe.Amumera ꞌgã ꞌjau:—Janeruwarete ꞌga jeꞌega momeꞌwara ꞌga, ymãwarera ꞌjawewara ꞌga futat— ꞌjau ꞌgã ajaupe."
41,6,16,"Aipo ajaupe ꞌgã ꞌe renupawe, Erote ꞌga ꞌjau:—Juã Batista futat ꞌut oferapa raiꞌi nũ. Ajuwonogukat agawewi ako je ꞌga ikue. Aꞌetea sipo ꞌga oferawuꞌjap nũ— ꞌjau Erote ꞌga ꞌgã nupe."
41,6,17,"17,18 Ymã Erote ꞌga wewirera ꞌga remireko ẽẽ pojekai ꞌga wi rakue. Erotiasi ẽẽ pojekau ꞌga wi rakue, Filipe ꞌga wi rakue. Aꞌeramũ ꞌga ẽẽ rerekou katu rakue. Aꞌeramũ Juã ꞌga ꞌjau ꞌga upe:—Niaꞌwyri nanuara. Ejewirera remireko ꞌã erepojeka ꞌga wi. Ymã ꞌã Janeruwarete ꞌga ojeꞌega kwasiarukari Moisesi ꞌga upe rakue: “Peko awi pejejuemireko are”, ꞌjau ꞌga ikwasiarukaa ꞌga upe rakue. Aꞌere ꞌã ereapo “Peapo awi” ꞌjawera raiꞌi. Aꞌeramũ ene etywereteramũ ekou Jarejuwarete ꞌga upe— ꞌjau Juã ꞌga Erote ꞌga upe rakue.Aꞌeramũ Erote ꞌga amaraꞌneramũ Juã ꞌga ree, ꞌga pofaa, ꞌga munewukaa moromunepawa pype. Series,  Erotiasi ẽẽ Juã ꞌga raykau ꞌga ꞌeawer are. Aꞌeramũ ẽẽ afuewereteramũ ꞌga ree. Aꞌere Erote ꞌga kyjei ꞌga juka awi. “Esage maꞌe ꞌga, Kuꞌjywa ꞌga remiayuwa ꞌga”, ꞌjau Erote ꞌga Juã ꞌga upe. Aꞌeramũ ꞌga okyjau ꞌga juka awi. Aꞌeramũ ꞌga ꞌga jukaukareꞌema Erotiasi ẽẽ upe. ꞌGa jeꞌegamũ Erote ꞌga wapyakau Juã ꞌga jeꞌeg are. ꞌGa jeꞌega renupawe ꞌga ꞌjau ojeupe: “Maran je ꞌga rerekou ꞌũ”, ꞌjau ꞌga ojeupe. Aꞌere ꞌga nokwaawi futari."
41,6,21,"Aꞌere Erotiasi ẽẽ Juã ꞌga juka rapesagi etee futat akou.Uꞌaawera ꞌara rupi Erote ꞌga maraka apou. Aꞌeramũ ꞌga kwaiwete ꞌgã moꞌwyꞌwya omaraka are. Opoirũ, jefaruu ꞌwyriat, Garireja ywy pewara ꞌgã ꞌwyriaꞌri. Mĩmera ꞌgã ꞌga imoꞌwyꞌwya ojeꞌwyr ipe. Aꞌeramũ ꞌgã wemimoꞌwyrera ꞌgã mojemiꞌwaa. ꞌGã jemiꞌwaaw ipe Erotiasi ẽẽ raꞌyra ẽẽ awau osou ojerokyau maraka are ajatyka maꞌe ꞌgã nowase. Aꞌeramũ Erote ꞌga akuꞌiramũ ẽẽ jeroky are wemimoꞌwyꞌwyrera ꞌgã netee. Aꞌeramũ Erote ꞌga ꞌjau ẽẽ upe:—Maꞌja te erefutat? Tamono eneremifutara enee ꞌjau— ꞌjau ꞌga ẽẽ upe. Aꞌeramũ ꞌga ꞌjau nũ:—“Maꞌja te erefutat?” aꞌe ako je enee ko. Eneremifutara etee futat tamono enee ꞌjau, aꞌe ako je enee ko. Naꞌe ekoetei je enee. Jarejuwarete ꞌga remianuwamũ je ꞌi. Amono futat je enee— ꞌjau ꞌga ẽẽ upe. Aꞌerauwe ẽẽ awau imomeꞌwau oy ẽẽ upe. Aꞌeramũ ẽẽ ꞌjau ẽẽ upe:—Maꞌja te je aenũi kĩã upe?— ꞌjau ẽẽ oy ẽẽ upe.—“Juã Batista kĩã akagera erurukat imonogukaa wã nupe jee”, ere ki kĩã upe— ꞌjau ẽẽ waꞌyra ẽẽ upe."
41,6,25,Aꞌerauwe ẽẽ raꞌyra ẽẽ awau ojewya ꞌjau ꞌga upe:—Juã Batista kĩã akagera erurukat paratu pype imonogukaa wã nupe jee kĩꞌĩ. ꞌAwauwe je ifutari— ꞌjau ẽẽ ꞌga upe.
41,6,26,"Aꞌerauwe Erote ꞌga uꞌarasigamũ aipo ẽẽ ꞌerauwe. Niporojukaweri ꞌga Juã ꞌga ree. Aꞌeramũ ꞌga aꞌeramũ uꞌarasigamũ. “Maꞌeramũ je ꞌjau ẽẽ upe raꞌe ꞌũ: Eneremifutara tamono enee ꞌjau, ꞌjau ẽẽ upe raꞌe ꞌũ”, ꞌjau ꞌga ojeupe, uꞌarasigamũ. Aꞌere ꞌga wemimoꞌwyꞌwyrera ꞌgã nemianuwamũ aipo ꞌga ꞌi ẽẽ upe. Aꞌeramũ ꞌga ojenosõu. “Kasi ꞌgã aꞌe pe je iapoeꞌemamũ naje rerowiari ne kwy, ꞌgã nekoi jeꞌme are ne kwy”, ꞌjau ꞌga ojeupe."
41,6,27,Aꞌeramũ ꞌga aꞌeramũ jefaruu ꞌgã amũ monou Juã ꞌga juwonogukaa.—Moromunepawa pype Juã ꞌga ꞌamamũ. Peꞌje pejewau ꞌga ajuwonoka. Aꞌeramũ pẽẽ ꞌga akagera rerua paratu pype ẽẽ upe— ꞌjau ꞌga ꞌgã nupe.Aꞌerauwe ꞌgã awau ꞌga ajuwonoka. Aꞌeramũ ꞌgã paratu pype ꞌga akagera rerua ẽẽ upe. Aꞌeramũ ẽẽ erua oy ẽẽ upe rakue.—Kweramũ aꞌni— ꞌjau ẽẽ oy upe.
41,6,29,"“Erote ꞌga ꞌga jukaukat ꞌga upe” ꞌe renupawe Juã ꞌga remiayuwa ꞌgã awau ꞌga reumera upe erawau imonou inuga ita kwara pype rakue.Aꞌeramũ Erote ꞌga weaꞌaramũ Juã ꞌga ree, Jejui ꞌga rera renupawe."
41,6,30,  Koꞌikoꞌi ete Jejui ꞌga remimonofera ꞌgã ꞌua ojewya nũ. Aꞌeramũ ꞌgã wemiapofera momeꞌwau Jejui ꞌga upe. Oporogyta nanẽ ꞌgã imomeꞌwau ꞌga upe nũ.
41,6,31,Kwaiwete ꞌgã ajatykau Jejui ꞌga ree. Aꞌeramũ Jejui ꞌga ojemiꞌwararũmeꞌem wemimuꞌe ꞌgã netee. Aꞌeramũ Jejui ꞌga ꞌjau wemimonofera ꞌgã nupe:—Peꞌje soo awotyweꞌeme jarepytuꞌwau raꞌne ꞌjau— ꞌjau ꞌga ꞌgã nupe.
41,6,32,Aꞌeramũ ꞌgã tee awau uꞌaa yaruu pype.
41,6,33,Aꞌere kwaiwete ꞌgã ꞌgã oa resagi.—Oo Jejui ꞌga— ꞌjau ꞌgã ajaupe.Aꞌeramũ amunaw ipewara ꞌgã ojekoꞌwoka ꞌga piara rupi awau ujãna ypia ywyri owaẽma ꞌgã nenune.
41,6,34,"Ojekog ire Jejui ꞌga uẽma yaruu awi. Wenune ꞌut maꞌefera ꞌgã nesakawe, Jejui ꞌga ajemuaẽma ꞌgã nee. “Karupaꞌmĩ jareꞌema ꞌjawe pa ꞌgã jemogyi jee nũ”, ꞌjau ꞌga ojeupe. Niꞌwyriari ꞌgã. Aꞌeramũ ꞌgã omogytaweꞌemamũ. Aꞌeramũ ꞌga aꞌeramũ ajemuaẽma ꞌgã nee. Aꞌeramũ ꞌga ꞌgã muꞌjau ꞌUwarete ꞌga ree."
41,6,35,Kaaruwamũ Jejui ꞌga remimonofera ꞌgã ꞌjau ꞌga upe:—Kaarup ki ꞌei. Nitywi futari mamaꞌea ꞌau ꞌgã nemiꞌuramamũ— ꞌjau ꞌgã ꞌga upe. —Emono ꞌgã jarejewi. Too ꞌgã amunawa mũ pype wemiꞌurama mua ojeupe ꞌjau— ꞌjau ꞌgã ꞌga upe.
41,6,37,Aꞌere Jejui ꞌga ꞌi ꞌgã nupe:—Pẽẽ te mamaꞌea pemono ꞌgã nupe— ꞌjau ꞌga ꞌgã nupe.Aꞌeramũ ꞌgã ꞌjau:—Kuu. Mytuna ꞌgã nũꞌũ. Tusẽtu kaꞌaranũũ oo kanapeꞌi muawamũ ꞌgã nupe kũi— ꞌjau ꞌgã ꞌga upe.
41,6,38,Aꞌeramũ Jejui ꞌga ꞌjau ꞌgã nupe nũ:—Marãmaran te kanapeꞌi pyu pẽtyp? Peꞌje pejewau esaka— ꞌjau ꞌga ꞌgã nupe.Aꞌerauwe ꞌgã awau esaka. Aꞌeramũ ꞌgã ꞌjau ꞌga upe:—Sĩku etee kanapeꞌia. Mukũiꞌĩ etee ipiraꞌia ꞌjau raꞌe— ꞌjau ꞌgã ꞌga upe.
41,6,39,Aꞌeramũ ꞌga ꞌjau ojee ajatyka maꞌe ꞌgã nupe:—Peꞌje pejepojoꞌokaꞌi pejejaui pejeapyka juoꞌwi ꞌarimũ— ꞌjau ꞌga ꞌgã nupe. Aꞌerauwe ꞌgã opojoꞌojoꞌoꞌgiramũ wapyka juoꞌwi ꞌarimũ. Peu sẽg ꞌgã wapyka. Peu sĩkwẽta ꞌgã wapyka. Peu sẽg ꞌgã wapyka nũ. Nan tee futat ꞌgã wapyka juoꞌwi ꞌarimũ.
41,6,41,"Aꞌeramũ Jejui ꞌga kanapeꞌi pyyka opo pe ipiraꞌi reewe. Aꞌere ꞌga eramãꞌjãu ywau opo pe. Aꞌeramũ ꞌga ꞌjau ꞌUwarete ꞌga upe:—Auꞌjete mamaꞌea eremut oree. Ene te ꞌã eneresage oree— ꞌjau ꞌga ꞌUwarete ꞌga upe.Aꞌerauwe ꞌga kanapeꞌi mowowoka imonou wemimuꞌe ꞌgã nupe. Omowowogamũ ojemeꞌyita ꞌgã nupe. Ipiraꞌia nanẽ ojemeꞌyita ꞌgã nupe. Aꞌeramũ ꞌgã imonou wapyk maꞌe ꞌgã nupe. Aꞌeramũ wapyk maꞌe ꞌgã juejue ojemiꞌwaa wewegamũ jui.—Janeruwarete ꞌga kumia omeꞌyi janee— ꞌjau ꞌga ꞌgã nupe. —Aꞌeramũ ꞌã jane jarejewegamũ jarejupa. Jarejuwarete ꞌga jarejeupe imeꞌyjeꞌem ire amunipo ꞌã jane tyꞌara reruwi— ꞌjau ꞌgã ajaupe. Aꞌeramũ Jejui ꞌga remimuꞌe ꞌgã emyrera monoꞌoga ijaga yrũ pype. Tusi yrupemũũa ꞌgã imatyneema emyrera pyu. Sĩku miu agawewi kũimaꞌe ꞌgã pytuna. Aꞌetea ꞌgã naꞌupawi kumia. Wewegamũ ꞌgã jui. Series,  Series, "
41,6,45, Emyrera ꞌgã ijag ire Jejui ꞌga ꞌjau wemimuꞌe ꞌgã nupe:—Peꞌje pejewau pejeꞌaa yaruu pype. Pesaita pe pejewau pejeyaapa je renune. Je apyta raꞌne. Tamono ꞌgã ꞌgã ꞌwyr ipe ꞌjau nũ— ꞌjau ꞌga ꞌgã nupe.Aꞌeramũ ꞌgã awau ꞌga wi ꞌga rejaa ojeteeꞌi. Ojewi ꞌgã o re Jejui ꞌga awau ojeupia ywytyra rupi. ꞌUwarete ꞌga upe ꞌga awau oporogytau. Ojeteeꞌi futat ꞌga awau akou.
41,6,47,"47,48 Ypytunimũ Jejui ꞌga wemimuꞌe ꞌgã nesaka. Ypiauu pyter ipe ꞌgã ꞌupa. Aꞌere ywytua napywurukari ꞌgã nupe. Aꞌeramũ Jejui ꞌga kuꞌem jaꞌwyjaꞌwyramũ awau ꞌgã nepejãna. ꞌY rajape ꞌarimũ ꞌga awau watau. “Tafen ꞌgã ꞌjau kwy”, ꞌjau ꞌga ojeupe. Ojepyu ꞌga kwap jaꞌwyjaꞌwyramũ ꞌgã ꞌga resaka."
41,6,49,—Maꞌja katu ꞌut kweramũ janee?— ꞌjau ꞌgã ajaupe. —Ajaga nipo kwe ꞌut owaẽma janee kũi— ꞌjau ꞌgã amũ wafukaita ajaupe.
41,6,51,Aꞌerauwe ꞌga awau yaruu pype uꞌaa ꞌgã pyri. Aꞌerauwe ywytua wojeramũ ꞌgã nupe. Aꞌere ꞌga remimuꞌe ꞌgã yyi ajemogyau. Naeapyoi ꞌgã kanapeꞌi jemeꞌyitawer are. Naeapyoi wejue ꞌgã Jejui ꞌga ree. Aꞌeramũ ꞌgã okyjau ꞌga wi.
41,6,53,Aꞌeramũ Jejui ꞌga awau oyaapa wemimuꞌe ꞌgã netee. Awau ꞌgã ojekoka Genesare ywy are.
41,6,54,Yaruu awi ꞌga ẽmauwe peuwara ꞌgã Jejui ꞌga kwaapa.
41,6,55,Aꞌeramũ ꞌgã awau ujãna ojeroꞌwu maꞌe ꞌgã nerua amunaw awi. Amunawa moymoyka ojeroꞌwu maꞌe ꞌgã nerua ꞌgã nupawa pype Jejui ꞌga upe.
41,6,56,"Jejui ꞌga waw ipe ꞌgã ojeroꞌwu maꞌe ꞌgã nerua ꞌgã nuga ꞌga kwapaw ipe. Amunaꞌwiꞌi pewara ꞌgã, amunawarete pewara ꞌgã, jũ mewara ꞌgã. Mĩmer awi ꞌgã ojeroꞌwu maꞌe ꞌgã nerua ꞌgã nuga ꞌga rape pe.—Tene ꞌgã eneraity pypiremeꞌywa pyygi ene wi— ꞌjau ꞌgã ꞌga upe.Aꞌeramũ ꞌga raity pypiremeꞌywa pyygarera ꞌgã ajaruetepawamũ najuejue etee futat."
41,7,1,"Anure fariseu ꞌgã amũ Moisesi ꞌga remikwasiarer are moromuꞌjara ꞌgã netee ajatykau Jejui ꞌga ree. Jerusareg awi ꞌut maꞌefera ꞌgã poromũ. Jejui ꞌga remimuꞌe ꞌgã jemiꞌwara resaka ajemogyau. Aꞌeramũ ꞌgã ꞌjau ajaupe:—Kuu. Nojepoei ꞌgã ojemiꞌwar enune jareypy jeꞌegawer imũ— ꞌjau ꞌgã ajaupe. —Nuapoi ꞌgã jarejemiapoa raꞌe— ꞌjau ꞌgã ajaupe. Judeu ꞌgã mamaꞌea wapo oypy jeꞌegawer imũ etee futat. Fariseu ꞌgã taetu iapou. Ojemiꞌwar enune ꞌgã ojepoeipoeita. Wemimurera kumia nanẽ ꞌgã ipireipireita nũ. Oypy ꞌgã jeꞌegawer imũ etee futat kumiꞌwawa nanẽ ꞌgã ipireita nũ. Kaneeku, ꞌy ryrũ, japepo. Mĩmera ꞌgã opirei. Oypy ꞌgã jeꞌegawer imũ etee futat ꞌgã iapou."
41,7,5,Aꞌeramũ fariseu ꞌgã Moisesi ꞌga remikwasiarer are moromuꞌjara ꞌgã netee oporonupa ee Jejui ꞌga upe:—Maꞌeramũ ajee eneremiayuwa ꞌgã nuapoi mamaꞌea jareypy ꞌgã jeꞌeg ymaner imũ ꞌũ? Nojepoei nanẽ ꞌgã ꞌã jareypy jeꞌegawer imũ ojemiꞌwar enunewe— ꞌjau ꞌgã Jejui ꞌga upe.
41,7,6,"Aꞌeramũ Jejui ꞌga ꞌjau ꞌgã nupe:“Aramuoryw ore Orojuwarete ꞌga, ꞌjau futatee ꞌgã jee”, ꞌjau Janeruwarete ꞌga.“Aꞌere ꞌã ꞌgã ꞌmeramũ te. Nomỹi ꞌgã weaa je ree. Naje rerowiari tãmẽjẽ ꞌgã. Uꞌeawer are etee ꞌgã jamuꞌei. Aꞌere ꞌgã ꞌjau ajaupe: Jarejuwarete ꞌga jeꞌeg are je pẽ muꞌei, ꞌjau futatee ꞌgã ajaupe”,ꞌjau Janeruwarete ꞌga ikwasiarukaa Isai ꞌga upe rakue— ꞌjau Jejui ꞌga ꞌgã nupe, ojeꞌega moywyrafena. —Nepeenuwi agawewi ꞌã Jarejuwarete ꞌga jeꞌega pejejemogyau. Naꞌga jeꞌeg imũ rũi nanẽ pẽẽ mamaꞌe apou nũ. Tesirũmera ꞌgã jeꞌeg imũ etee ꞌã pẽẽ mamaꞌe apou— ꞌjau ꞌga ꞌgã nupe. —Pejepoia ꞌã Jarejuwarete ꞌga jeꞌega renuw awi. Aꞌeramũ ꞌã pẽẽ pejejemifutar imũ etee mamaꞌe apou."
41,7,10,"Ymã Janeruwarete ꞌga kaꞌarana kwasiarukari Moisesi ꞌga upe rakue: “Peanuw etee ki pejejuwa ꞌga jeꞌega. Pejey ẽẽ jeꞌega nanẽ ianupa etee nũ”, ꞌjau ꞌga ꞌã ikwasiarukaa ꞌga upe rakue. “Ujara ꞌgã kurapara ꞌgã ki peapisi”, ꞌjau ꞌga ikwasiarukaa rakue. Aꞌere ꞌã pemuꞌe ꞌgã ꞌgã jara ꞌgã nee ꞌgã jeꞌega renuw eteeꞌem are. “Pejejara ꞌgã nupe mamaꞌe are pejeporomonowereꞌemamũ ki peꞌje ꞌgã nupe: ‘Pẽ nupewara je amono Jarejuwarete ꞌga upe aiꞌi. Aꞌeramũ je mamaꞌe mũ monoweꞌem pẽ nupe’, ꞌjau futatee ki pẽẽ pejejara ꞌgã nupe. Aꞌeramũ ki pẽẽ imonoweꞌem pejejara ꞌgã nupe”, ꞌjau ꞌã pẽẽ ꞌgã muꞌjau tywet pejejemogyau— ꞌjau Jejui ꞌga ꞌgã nupe. Series,  —Aipo ꞌjaramũ pẽẽ Jarejuwarete ꞌga jeꞌega renupeꞌema pejejemogyau. Tesirũmera ꞌgã jeꞌegawer imũ te ꞌã pẽẽ mamaꞌe apou. Namĩmera etee rũi futat pẽẽ iapou. Amumeramũ taetu ajee ꞌã pẽẽ mamaꞌe tywera peapo— ꞌjau Jejui ꞌga fariseu ꞌga nupe, Moisesi ꞌga remikwasiarer are moromuꞌjara ꞌgã neewe."
41,7,14,"Aꞌere Jejui ꞌga ꞌjau mytuna ꞌgã nupe:—Peꞌje pejejua pejeapyakau jejeꞌeg are— ꞌjau ꞌga ꞌgã nupe. —Aꞌeramũ pẽẽ pejejeapyoramũ ee pejejemogyau. 15,16 Napẽ pype oo maꞌefera rũi pẽ motywet Janeruwarete ꞌga upe pẽ mogyau. Pẽ nui uẽm maꞌea te pẽ motywet Janeruwarete ꞌga upe. Pẽjeꞌegaiwa te pẽ motywet Janeruwarete ꞌga upe— ꞌjau Jejui ꞌga ꞌgã nupe. Series, "
41,7,17,Aꞌere Jejui ꞌga mytuna ꞌgã nejaa awau osou ꞌog ipe wemimuꞌe ꞌgã netee. ꞌOg ipe ose re ꞌga remimuꞌe ꞌgã oporonupa ꞌga upe:—Aꞌeramũ ene maꞌja upe poromũ ꞌjau raꞌe ꞌũ? Norereapyoi ore ene ꞌe are ki ꞌei— ꞌjau ꞌgã ꞌga upe.
41,7,18,Aꞌeramũ Jejui ꞌga ꞌjau ꞌgã nupe:—Pẽẽ nanẽ nipo nepẽneapyoi we ee raꞌe ki sa? Ekoay pẽẽ naꞌe ki ꞌei. Pẽẽ nanẽ meewei etee pẽneapyo ee raꞌe ki ꞌei? Nepẽneapyoi ymani te ꞌã pẽẽ jeꞌeawer are aꞌi kũi. Pejejemiꞌwaa nipo pẽẽ. Aꞌeramũ nipo pẽẽ pejejemiꞌu monou pejejuru pe. Aꞌere nipo pẽẽ imokona.
41,7,20,Aꞌeramũ ꞌga ꞌjau ꞌgã nupe nũ:—Pẽywyter awi ꞌut maꞌefera tee pẽ motywet Janeruwarete ꞌga upe. Mamaꞌe tywer are etee pẽẽ pejejeaꞌaramũ. Aꞌeramũ pẽẽ mamaꞌe apou pejejeaꞌar imũ etee futat. ꞌGa amũ weaꞌaramũ mamaꞌe are amunarũ are. Aꞌeramũ ꞌga amunarũmũ ee. ꞌGa amũ weaꞌaramũ oporojuka are. Aꞌeramũ ꞌga oporojukau. ꞌGa amũ weaꞌaramũ wemirekoeꞌem are ako are. Aꞌeramũ ꞌga akou kũjã ẽẽ ree. ꞌGa amũ weaꞌaramũ okaraemã momytun are etee. Aꞌeramũ ꞌgã okaraemã momytuna ekoete. ꞌGa amũ weaꞌaramũ mamaꞌe tesirũ apo are te. Aꞌeramũ nipo ꞌga otyweramũ akou Jarejuwarete ꞌga upe. Wemifutar imũ etee oꞌmeramũ. Weaꞌar imũ etee ajuagoꞌwau ajemogyau. ꞌGã amũ ajuerekoayau. ꞌGã amũ ojerowiaraipa etee ojee. ꞌGã amũ ojemuarũmeꞌem.
41,7,23,"Mĩmera ꞌã pẽẽ iapou pejejemifutar imũ etee futat. Aꞌeramũ pẽẽ mĩmera apoaramũ te pejejemotywea Jarejuwarete ꞌga upe. Napẽnemiꞌua rũi pẽ motywet ꞌga upe. Pejepoejeꞌema miamũ nepẽ motyweri ꞌga upe— ꞌjau Jejui ꞌga ꞌgã nupe, ꞌgã muꞌjau ꞌgã motyweawa mamaꞌe are etee."
41,7,24,"Aꞌere Jejui ꞌga awau pe awi. Tiro ꞌjawa pyri ꞌga awau. Awau osou peuwara ꞌgã amũ ꞌwyr ipe.—Je momeꞌu kasi pejepe ne. “ꞌAu ꞌga ruri akou”, peꞌje kasi ne— ꞌjau ꞌga ꞌgã nupe.Aꞌere ꞌga rera nimimawi futari."
41,7,25,"Aꞌeramũ kũjã ẽẽ mũ ꞌga rera renupa. Mamaꞌeukwaawa ꞌup ẽẽ raꞌyra ẽẽ pir are. Aꞌeramũ ẽẽ ꞌua wapyka wenupyꞌãu Jejui ꞌga rowase, ꞌga rera renupawe. Najudeu arũi agawewi ẽẽ. Sirufenisi pewara ẽẽ te. Poromũ ꞌut oporogytau Jejui ꞌga upe:—Mamaꞌeukwaawa epeꞌa jeraꞌyra kyna wi, aꞌe je tejua enee— ꞌjau ẽẽ ꞌga upe."
41,7,27,Aꞌere ꞌga ꞌi etee ẽẽ upe:—Sãꞌã ae kunumĩa mamaꞌe ꞌueꞌemamũ ae kunumĩ remiꞌurama monoeꞌema weymawa upe. Nan tee futat je. Judeu ꞌgã poaawamũ je ruri ꞌau ywy pe ikue— ꞌjau Jejui ꞌga ẽẽ upe.
41,7,28,Aꞌeramũ ẽẽ ꞌjau ꞌga upe:—Aꞌjea futat ere. Aꞌere ywyu mamaꞌe ꞌar ire wã neymawa iꞌui futari— ꞌjau ete ẽẽ ꞌga upe.
41,7,29,Aꞌeramũ Jejui ꞌga ꞌjau ẽẽ upe:—Je rerowiat ape ekou raꞌe aꞌi ĩ. Ere ewau ejewya ejeꞌwyr ipe nũ. Mamaꞌeukwaawa ojepeꞌa ꞌawamũ eneraꞌyra ẽẽ wi— ꞌjau ꞌga ẽẽ upe.
41,7,30,Aꞌeramũ kũjã ẽẽ awau ojewya ojeꞌwyr ipe nũ. Ẽẽ raꞌyra ẽẽ ꞌupa anuruka okama pype. Jaruete ẽẽ ꞌupa. Ẽẽ pirewara ojepeꞌau awau ẽẽ wi raꞌe.
41,7,31,Iapyaeꞌema ꞌgaJejui ꞌga awau pe awi. Sidoma pyu ꞌga okwapa. Aꞌere ꞌga awau Tekapuru ywy raapa awau owaẽma Garireja ypiauu upe.
41,7,32,Aꞌe pe kũimaꞌe ꞌgã amũ iapyaeꞌema ꞌga rerua Jejui ꞌga upe. Nuenuwi ꞌga mamaꞌea. Nijeꞌẽkarakatui nanẽ ꞌga nũ. Aꞌeramũ ꞌgã ꞌjau Jejui ꞌga upe:—Epo emono ꞌga ꞌarimũ. Tajekatuꞌok ꞌga ꞌjau— ꞌjau ꞌgã Jejui ꞌga upe.
41,7,33,Aꞌeramũ Jejui ꞌga ꞌga peꞌau mytun awi. Aꞌerauwe ꞌga ofã monou ꞌga apya rupi. ꞌGa apya rupi ofã mono re ꞌga onymuna opo are. Aꞌere ꞌga weny monou ꞌga kũ are. ꞌGa kũ are weny mono re Jejui ꞌga wowowyramũ ywau ojepytuekyjayau. Aꞌe pe ꞌga ꞌjau:—Ejeawopytymoꞌwok ꞌga wi— ꞌjau ꞌga.Ojeꞌeg imũ ꞌga ꞌi Efata. Efata ꞌea ejeawopytymoꞌwok ꞌga wi ꞌea futat poromũ.
41,7,35,Aꞌerauwe iapyaeꞌema ꞌga wapyakwafugamũ. ꞌGa kũa nanẽ ojekatuꞌoka nũ. Aꞌeramũ ꞌga ojeꞌeg esageayramũ.
41,7,36,Aꞌeramũ Jejui ꞌga ꞌjau esakarera ꞌgã nupe:—Pemomeꞌu kasi ne— ꞌjau ꞌga ꞌgã nupe numiamũ.Aꞌere ꞌga rera nikokawi futari. Aꞌere ꞌgã ꞌga rera muãi kwe pe. ꞌGa rera renupara ꞌgã weaꞌaramũ ꞌga ree ajemogyau. Aꞌeramũ ꞌgã ꞌjau ajaupe:—Aꞌjeteetewi ꞌga mamaꞌe apoi ki sa! Iapyaeꞌema ꞌgã miamũ ꞌga imuapyau. Ijeꞌegeꞌema ꞌgã nanẽ ꞌga imojeꞌegukaa— ꞌjau ꞌgã ajaupe.
41,8,1,Anure ꞌgã awau ajatykau Jejui ꞌga ree nũ. Kwaiwete ꞌgã awau ajatykau ꞌga ree. Temiꞌu teepawamũ Jejui ꞌga ꞌjau wemimuꞌe ꞌgã nupe: —Ajemuaẽm je tekou ꞌgã nee. Muapyt ꞌã ꞌgã kaaruwamũ jane pyri. Aꞌeramũ ꞌawamũ ꞌgã nemiꞌurama ateepawamũ ꞌgã nui.
41,8,3,"Aꞌeramũ je teporomonowereꞌemamũ ꞌgã nee ꞌgã nemiꞌurameꞌeme. Kasi aꞌe pe tyꞌara ꞌgã pifuakaꞌrogi woga piara rupi ꞌgã oramũ ne, aꞌe je. Aꞌeramũ je teporomonowereꞌemamũ ꞌgã nee tejewi, ꞌgã nupe mamaꞌe monoweꞌemamũ. Kasi ꞌgã ojeꞌwyr ipe awau ꞌgã manũaiwi tyꞌara upe ne. Amumera ꞌgã taetu nãꞌã muku awi ꞌut reꞌã, aꞌe je— ꞌjau Jejui ꞌga wemimuꞌe ꞌgã nupe."
41,8,4,Aꞌeramũ ꞌga remimuꞌe ꞌgã ꞌjau ꞌga upe:—Amunaweꞌem ipe jane rekoi nũꞌũ. Nitywi mamaꞌea ꞌau. Mõ awi sipo ore mamaꞌe muri ꞌgã mojemiꞌwaawamũ?— ꞌjau ꞌgã ꞌga upe.
41,8,5,Aꞌeramũ Jejui ꞌga ꞌjau ꞌgã nupe nũ:—Marãmaran pẽkanapeꞌi pytuna?— ꞌjau ꞌga oporonupa ee ꞌgã nupe.Aꞌeramũ ꞌgã ꞌjau ꞌga upe:—Sete ete ipytuna— ꞌjau ꞌgã ꞌga upe.
41,8,6,"Aꞌeramũ Jejui ꞌga ꞌjau mytuna ꞌgã nupe:—Peꞌje pejeapyka ywyu— ꞌjau ꞌga ꞌgã nupe.Aꞌerauwe ꞌgã wapyka.Aꞌere ꞌga kanapeꞌi pyyka opo pe. Aꞌere ꞌga ꞌjau ꞌUwarete ꞌga upe:—Auꞌjete ꞌã mamaꞌea eremut oree. Ene te ꞌã eneresage oree, Kiapiꞌni— ꞌjau ꞌga ꞌUwarete ꞌga upe.Aꞌere ꞌga kanapeꞌi mowowoka imonou wemimuꞌe ꞌgã nupe. Omowowogamũ ojemeꞌyita ꞌgã nupe. Aꞌeramũ ꞌgã imonou wapyk maꞌe ꞌgã nupe. Ipiraꞌia nanẽ niapoi nũ. Aꞌere Jejui ꞌga erojeꞌega opo pe ꞌUwarete ꞌga upe nũ, ꞌga muorypa ee. Aꞌeramũ ꞌga ipiraꞌi monou wemimuꞌe ꞌgã nupe. Aꞌerauwe ipiraꞌia ojemeꞌyita nũ. Aꞌeramũ ꞌga remimuꞌe ꞌgã imonou wapyk maꞌe ꞌgã nupe."
41,8,8,Aꞌeramũ ꞌgã ojemiꞌwaa wewegamũ. Weweg ire Jejui ꞌga remimuꞌe ꞌgã emyrera monoꞌoga imonou yrũũũ pype. Sete yrupemũũa ꞌgã imatyneema. Kanapeꞌi ꞌwarera ꞌgã pytuna kwaturu miu agawewi ꞌgã pytuna.ꞌGã jemiꞌwar ire Jejui ꞌga ꞌgã monou ꞌgã ꞌwyr ipe nũ.
41,8,10,Aꞌeramũ ꞌga uꞌaa yaruu pype wemimuꞌe ꞌgã netee. Awau ꞌgã oyaapa awau ojekoka Taumanuta ywy are.
41,8,11,"Peu fariseu ꞌgã amũ ꞌua oporogytau Jejui ꞌga upe. Nuerowiari ꞌgã ꞌga. “NaJarejuwarete ꞌga pãjẽ mũ rũi ꞌga mamaꞌe apoi”, eꞌi etee ꞌgã ajaupe. Aꞌeramũ ꞌgã ꞌua ꞌga resaka. Aꞌeramũ ꞌgã ꞌjau Jejui ꞌga upe:—Aeremiapoeꞌema eapo amũ ore reape. Taruesak ene mamaꞌe apoa orojemiesagamũ ꞌjau. “Jarejuwarete ꞌga pãjẽ mũ futat ꞌga aeremiapoeꞌema apoi raꞌe”, taruꞌe enee ꞌjau. Aꞌeramũ ene mamaꞌe apou ꞌga pãjẽ resaukaawamũ oree— ꞌjau ꞌgã ꞌga upe."
41,8,12,Aꞌeramũ Jejui ꞌga ojepytuekyita ꞌgã nee. Aꞌere ꞌga ꞌjau ꞌgã nupe:—Naani. Naapoaꞌuweri je pẽnemiapoeꞌema pẽ neape. Naje rerowiari futari pejepe. Aꞌeramũ je mamaꞌe apoweꞌem pẽnemiesagamũ— ꞌjau ete Jejui ꞌga ꞌgã nupe.
41,8,13,Aꞌeramũ Jejui ꞌga awau ꞌgã nui nũ. Yaruu pype ꞌga awau uꞌaa wemimuꞌe ꞌgã netee. Aꞌeramũ ꞌgã awau oyaapa.
41,8,14,Aꞌere ꞌga remimuꞌe ꞌgã nuerooi kanapeꞌi ojeupi. Amokaꞌjam ꞌgã erooa. Majepeiꞌia te ꞌgã erawau.
41,8,15,"Aꞌe pype Jejui ꞌga ꞌjau ꞌgã nupe:—Pejeaꞌgu ki fariseu ꞌgã nui, ꞌgã maniꞌokoꞌo jopypeaw awi. Erote ꞌga maꞌe awi ꞌjau ki pejejeaꞌgwau— ꞌjau ꞌga ꞌgã nupe."
41,8,16,Aipo ojeupe ꞌga ꞌeramũ ꞌgã ꞌjau ajaupe:—Kanapeꞌi rerura ako jane simokaꞌjam ko. Aꞌeramũ ꞌga poromũ ꞌjau janee kũi— ꞌjau ꞌgã ajaupe.
41,8,17,"Aꞌere Jejui ꞌga ꞌgã ꞌe renuwi. Aꞌeramũ ꞌga ꞌjau ꞌgã nupe:—Naje rerowiari tãmẽjẽ pejepe pejejemogyau ki sa. Maꞌeramũ nãꞌã aipo peꞌje pejejaupe reꞌã. “Kanapeꞌi rerureꞌem are ꞌga ꞌi poromũ janee”, peꞌje reꞌã— ꞌjau Jejui ꞌga ꞌgã nupe. —Maꞌeramũ sipo pẽẽ pejejeapyoeꞌemamũ jeꞌeawer are pejejemogyau ꞌwei?"
41,8,18,Pẽnea ꞌã pẽẽ numiamũ. Aꞌere ꞌã nepeesagi mamaꞌea. Pejeapyaramũ ꞌã numiamũ. Aꞌere ꞌã nepeanuwi jejeꞌega. Pemokaꞌjam nipo jeremiapofera raiꞌi? Kanapeꞌia je imeꞌyitawera raiꞌi? Sĩku etee agawewi ako aiꞌi. Aꞌetea ako je kanapeꞌia omowowok imonou sĩku miu kũimaꞌe ꞌgã mojemiꞌwaawamũ aiꞌi. ꞌGã jemiꞌwapaw ire marãmaran ajee yrũa pematyneem emyrera pyu raiꞌi?— ꞌjau Jejui ꞌga ꞌgã nupe.—Tusi yrũa ako tyneema aiꞌi— ꞌjau ꞌgã ꞌga upe.
41,8,20,Aꞌeramũ Jejui ꞌga oporonuwuꞌjapa ee ꞌgã nupe nũ:—Aꞌere ako je sete kanapeꞌi mowowoka kwaturu miu ꞌgã mojemiꞌwaawamũ aiꞌi nũ. ꞌGã jemiꞌwapaw ire marãmaran yrũa ajee pematyneem emyrera pyu raiꞌi nũ?— ꞌjau ꞌga ꞌgã nupe.—Sete yrũa ako tyneema aiꞌi— ꞌjau ꞌgã ꞌga upe.
41,8,21,"Aꞌeramũ Jejui ꞌga ꞌjau ꞌgã nupe nũ:—Nepẽneapyoi we tãmẽjẽ pẽẽ ee? “Pejeaꞌgu ki fariseu ꞌgã maniꞌokoꞌo mojopypeaw awi”, aꞌe ako je pẽ nupe ko. Aꞌere ako je nakanapeꞌi upe rũi je ꞌi ko. “ꞌGã nemimuꞌe morogyta awi ki pejeaꞌgu”, aꞌe te je ako pẽ nupe ko— ꞌjau Jejui ꞌga ꞌgã nupe."
41,8,22,Eaeꞌema ꞌgaAꞌere Jejui ꞌga awau owaẽma Pesaita ꞌjawa upe wemimuꞌe ꞌgã netee. Aꞌeramũ peuwara ꞌgã amũ eaeꞌema ꞌga rerua Jejui ꞌga upe.—Epoa emono ꞌga rea ꞌarimũ. ꞌGa rea tajekatuꞌok ꞌjau— ꞌjau ꞌgã ꞌga upe.
41,8,23,Aꞌerauwe Jejui ꞌga eaeꞌema ꞌga popyyka ꞌga rerawau ꞌga renuẽma amunaw awi. Aꞌerauwe ꞌga onymuna opo are. Aꞌere ꞌga weny monou ꞌga rea are. Aꞌere ꞌga opo monou ꞌga ꞌarimũ. Aꞌere ꞌga ꞌjau ꞌga upe:—Ereesak te mamaꞌea ꞌawamũ?— ꞌjau ꞌga ꞌga upe oporonupa ee ꞌga upe.
41,8,24,Aꞌeramũ eaeꞌema ꞌga ꞌjau ꞌga upe:—Aesak futat je numiamũ. Aꞌere ꞌgã ꞌywa ꞌjawe etee jee wesagamũ— ꞌjau ꞌga Jejui ꞌga upe.
41,8,25,Aꞌere Jejui ꞌga opo monouꞌjapa ꞌga rea ꞌarimũ nũ. Aꞌeramũ te ꞌga mamaꞌe resagi katu.
41,8,26,"Aꞌerauwe Jejui ꞌga eaeꞌemera ꞌga monou ꞌga ꞌwyr ipe nũ.—Ejeꞌwyr ipe ekwap. Ereo kasi amunaw ipe ne— ꞌjau ꞌga ꞌga upe, ꞌga monou ꞌga ꞌwyr ipe nũ."
41,8,27, Aꞌere Jejui ꞌga awau Sesariafiripai ywy pe wemimuꞌe ꞌgã netee. Awaw ipe Jejui ꞌga ꞌjau wemimuꞌe ꞌgã nupe:—Maꞌja eꞌi te tekotee ꞌgã jee jepi?— ꞌjau ꞌga ꞌgã nupe oporonupa ee ꞌgã nupe.
41,8,28,"Aꞌeramũ ꞌga remimuꞌe ꞌgã ꞌjau ꞌga upe:—“Juã Batista ꞌga te nipo ꞌã ꞌut oferapa raiꞌi nũ”, eꞌi amumera ꞌgã enee jepi. Amumera ꞌgã: “Eliasi ꞌga nipo ꞌã ꞌut ojewya raiꞌi nũ”, ꞌjau enee. Amumera ꞌgã: “Jarejuwarete ꞌga jeꞌega momeꞌwarera ꞌgã amũ te nipo ꞌã ꞌut oferapa raiꞌi nũ. ꞌAgamũ ꞌua oporogytau akou janee nũ”, ꞌjau ꞌgã enee jepi— ꞌjau ꞌgã ꞌga upe."
41,8,29,"—Pẽẽ nũ. Maꞌja peꞌje ajee jee jepi?— ꞌjau ꞌga ꞌgã nupe.—Ene Jarejuwarete ꞌga remimurera, aruꞌe ore jepi— ꞌjau Pedro ꞌga ꞌga upe."
41,8,30,Aꞌeramũ Jejui ꞌga ꞌjau ꞌgã nupe:—Pemomeꞌu kasi ajee aipoa ꞌgã nupe ne— ꞌjau ꞌga ꞌgã nupe.
41,8,31," Aipo pe futat Jejui ꞌga ajukaawama momeꞌwau ypy ypy wemimuꞌe ꞌgã nupe.—Je ꞌã pẽnekiꞌyr ymanera. Aꞌere nipo ꞌgã anurenureꞌi je rereko tyweretei. ꞌWyriara ꞌgã nipo je reroyrũmũ. Judeuramũ jane ꞌwyriaꞌri, mainana ꞌwyriat, Moisesi ꞌga remikwasiarer are moromuꞌjat. Mĩmera ꞌgã nipo je reroyrũ. Aꞌeramũ nipo ꞌgã je jukaukaa ꞌgã nupe. Aꞌere nipo imuapyra ꞌara rupi Janeruwarete ꞌga je moferawi nũ— ꞌjau Jejui ꞌga ꞌgã nupe. Jejui ꞌga ajukaawama momeꞌwau katu tãmẽjẽ ꞌgã nupe. Aꞌeramũ Pedro ꞌga ꞌga rerojepeꞌauꞌi ꞌgã nui. Aꞌeramũ ꞌga ojeꞌegayau ꞌga upe:—Eneꞌme awi nũꞌũ. Nene rereko tyweraꞌuweri ꞌgã nũꞌũ. Janeruwarete ꞌga nene rereko tywerukaraꞌuweri ꞌgã nupe kũi— ꞌjau Pedro ꞌga ꞌga upe."
41,8,33,"Aꞌerauwe Jejui ꞌga ojerowaka amãꞌjãu wemimuꞌe ꞌgã nee. Aꞌeramũ ꞌga ꞌjau Pedro ꞌga upe:—Ejepeꞌa je wi, ki Satanasi. Mamaꞌeukwaawa ꞌwyriara ene muꞌeukat poromũ jee, ki Pedro. “Tamomoirukat ꞌga ꞌga Ruwarete ꞌga remifutara apo awi ꞌjau”, eꞌi te Satanasi jee. Aꞌeramũ poromũ ene muꞌeukaa jee kũi. NaJarejuwarete ꞌga remifutar imũ rũi ere aipo ꞌjau jee. Ejemifutar imũ te ere aipo ꞌjau jee— ꞌjau Jejui ꞌga Pedro ꞌga upe."
41,8,34,"Aꞌere Jejui ꞌga mytuna ꞌgã majatykau ojee, wemimuꞌe ꞌgã neewe. Aꞌeramũ ꞌga ꞌjau ꞌgã nupe:—Jeremiayuwamũ pejejekoweramũ ki pẽẽ jeremifutar imũ etee futat mamaꞌea peapo. Pejekyjaweꞌem futat pejejereko tywer awi— ꞌjau ꞌga ꞌgã nupe. —Pejemanũ awi miamũ pejekyjaweꞌem futat. “Tene ꞌgã je jukai kwy. Napoiraꞌuweri je Jejui ꞌga rerowiar awi”, peꞌje etee ki— ꞌjau ꞌga ꞌgã nupe."
41,8,35,"—“Najemanũweri je Jejui ꞌga momeꞌu are” ꞌjara ꞌgã nooaꞌuweri futari ywag ipe Jarejuwarete ꞌga pyri. “Je naapoaꞌuweri futari mamaꞌea Jejui ꞌga remifutar imũ” ꞌjara ꞌgã nanẽ nooaꞌuweri ywag ipe Jarejuwarete ꞌga pyri— ꞌjau Jejui ꞌga ꞌgã nupe. —Amumera ꞌgã te nipo ajee eꞌi “tene ꞌgã je jukai kwy. Je napoiraꞌuweri ꞌga momeꞌu awi”, ꞌjau. Aipo ꞌjara ꞌgã etee awau ywag ipe Jarejuwarete ꞌga pyri— ꞌjau Jejui ꞌga ꞌgã nupe. —Okaraemã monoꞌog are etee eaꞌat maꞌe ꞌgã nanẽ niꞌakwaawi futari. Kwaiwete agawewi ꞌgã karaemã. Aꞌere aipo ꞌgã miamũ nooi futari ywag ipe. Nomỹi ꞌgã weaa Jarejuwarete ꞌga ree. Okaraemã meꞌyi are etee ꞌgã fueweramũ. Aꞌere ꞌgã je rerowiar are jẽmĩ weaꞌareꞌemamũ. Aꞌeramũ ꞌgã awaweꞌem ꞌga pyri. Mamaꞌeukwaawa rapyaw ipe etee nanuara ꞌgã awau. Peu oo re ꞌgã nuẽmarũi futari jui. Nitywi mamaꞌe mũ mamaꞌeukwaawa rapyaw awi ꞌgã nenũꞌjãawamũ— ꞌjau Jejui ꞌga ꞌgã nupe."
41,8,38,"—ꞌAwamũ ete ꞌgã naje rerowiari futari. Nomỹi futari ꞌgã weaa je ree. Kwaiwete ꞌgã mamaꞌe tywera etee iapou. Aꞌeramũ nipo je rerowiaara ꞌgã oꞌmeramũ je rerowiareꞌema ꞌgã nupe. “Naꞌga rerowiaara rũi je”, ꞌjau futatee nipo ꞌgã ajemogyau ꞌgã nupe. Ojenosĩ ꞌgã jejeꞌega momeꞌu awi. “Je ꞌã Jejui ꞌga remiayuwa”, ꞌjaweꞌem ꞌgã. Aipo ꞌea ꞌgã enosõu. Aꞌeramũ nipo je anure tejewya je nanẽ futat aipo ꞌgã nui tejenosõu. Tejuawa rupi je ruri Tejuwarete ꞌga renyfuga pype, ywagipewara ꞌgã nenyfuga pype ꞌjau. Aꞌeramũ je aipo ꞌara rupi tejenosõu tekwakuparera ꞌgã nui— ꞌjau Jejui ꞌga ꞌgã nupe."
41,9,1,Aꞌeramũ Jejui ꞌga ꞌjau ꞌgã nupe nũ:—Anure nipo pẽẽ mũ je resak pejepe pejemanũmeꞌẽwe pejeꞌwyriaramũ je rekoa. Jarejuwarete ꞌga pãjẽa nipo pẽẽ mũ esaka— ꞌjau ꞌga uꞌama ꞌgã nupe oporogytau.
41,9,2," Anure seis oser ire Jejui ꞌga awau ywytyꞌrarimũ. Muapyra ꞌgã etee ꞌga erawau ojeupi. Pedro ꞌga, ꞌga, Juã ꞌga. Mĩmera ꞌgã etee ꞌga erawau erojeupia ywytyꞌrarimũ ojeupi. Peu Jejui ꞌga ojesowoꞌgõka ꞌgã neape."
41,9,3,ꞌGa raitya waparasigamũ ꞌga ree. Iaparasig enyfuk te ꞌga raitya ꞌga ree.
41,9,4,Aꞌerauwe ꞌgã Moisesi ꞌga resaka Eliasi ꞌga reewe. Ywag awi ꞌgã ꞌua oporogytau Jejui ꞌga upe.
41,9,5,"Ywag awi ꞌut maꞌe ꞌgã nesakawe Pedro ꞌga ꞌjau Jejui ꞌga upe:—ꞌAwa esageay janee raꞌe. ꞌAu etee sapyta ꞌjau, ki Kuꞌjyp— ꞌjau Pedro ꞌga Jejui ꞌga upe. —Muapyra tapỹja taruapo pẽ nupe ꞌjau. Ene upe, Moisesi ꞌga upe, Eliasi ꞌga upe ꞌjau— ꞌjau Pedro ꞌga Jejui ꞌga upe. Jejui ꞌga remimuꞌe ꞌgã kyjea ꞌgã nerekou. Aꞌeramũ Pedro ꞌga uꞌakwaaweꞌemamũ poromũ ꞌjau Jejui ꞌga upe. Series, "
41,9,7,ꞌGa porogytapaw ire ywasiga ꞌua ojypa ꞌgã nee nũ. Aꞌe rupi futat Janeruwarete ꞌga ojeꞌega mua ꞌgã nupe:—Koromũ futat Jeraꞌyrarete ꞌga. Jeremifutararete ꞌga. Aꞌeramũ ki pẽẽ ꞌga jeꞌeg are pejeapyakau— ꞌjau Janeruwarete ꞌga ojeꞌega mua ywasiga rupi ꞌgã nupe.
41,9,8,Aꞌerauwe ꞌgã warekou. Aꞌere ꞌgã Jejui ꞌga etee futat esagi ꞌga ꞌamamũ. Ywag awi ꞌut maꞌefera ꞌgã awau ojeupia ywasiga rupi ꞌgã nui nũ.
41,9,9,"Ywytyr awi ꞌgã neruaw ipe Jejui ꞌga ꞌjau ꞌgã nupe:—Pemomeꞌuaꞌne kasi ꞌgã nupe ne. Pejejekiꞌyramũ je feraw ire tãmẽjẽ tepemomeꞌu ꞌgã nupe ꞌjau— ꞌjau ꞌga ꞌgã nupe. Aipoa ꞌgã nomomeꞌui futari ꞌgã nupe. Aꞌere ꞌgã naeapyoi ꞌga ꞌeawer are, “Je feraw ire” ꞌeawer are. Aꞌeramũ ꞌgã imomeꞌwaukaa ajaupe:—Maꞌja upe ꞌga aipo ꞌjau janee nũꞌũ? Maꞌja are sipo ꞌga jane muꞌei? Maꞌja upe sipo ꞌga ꞌi “jeferaw ire tepemomeꞌu ꞌjau”, ꞌjau janee— ꞌjau ꞌgã ajaupe."
41,9,11,"Aꞌeramũ ꞌgã oporonupa ee Jejui ꞌga upe:—Maꞌeramũ ajee Moisesi ꞌga remikwasiarer are moromuꞌjara ꞌgã ꞌi ꞌũ: “Ymã ꞌã Janeruwarete ꞌga kaꞌarana kwasiarukari ꞌga amũ upe rakue: ‘Eliasi ꞌga raꞌne nipo ojesaukat ꞌgã nupe. Aꞌere nipo ꞌga rewiri jeremimonorama ꞌga oi ojesaukaa ꞌgã nupe’, ꞌjau ꞌga ꞌã ikwasiarukaa inuga kaꞌaran are rakue”, ꞌjau ꞌgã imomeꞌwau oree— ꞌjau ꞌgã Jejui ꞌga upe."
41,9,12,"12,13 Aꞌeramũ Jejui ꞌga ꞌjau ꞌgã nupe:—Aꞌjea futat ꞌgã ꞌi. Eliasi ꞌga ꞌjawewara ꞌga raꞌne futat ako ꞌut aiꞌi. “Auꞌje ki mamaꞌe tywera apo re. Peꞌje ki pejepoia pejetywer awi. Janeruwarete ꞌga tepẽ mogy wemiayuwamũ ꞌjau”, ꞌjau ako ꞌga awau pẽ nupe aiꞌi, je renune aiꞌi. Juã Batista ꞌga futat Eliasi ꞌga ꞌut ꞌjawamũ. Aꞌere nepekwaawi futari ꞌga. Aꞌeramũ ꞌgã ꞌga rerekou tyweaete wemifutar imũ etee ꞌã raiꞌi. Anure nipo ꞌgã je miamũ je rereko tyweretei ꞌga ꞌjawerimũ futat. Ymã ꞌã Janeruwarete ꞌga kaꞌarana kwasiarukari ꞌgã nupe je rereko tyweaw are rakue. Aꞌeramũ nipo ꞌgã je rerekou tyweaete je reroyrũmũ ꞌga ꞌeawer imũ etee futat— ꞌjau Jejui ꞌga ꞌgã nupe. Series, "
41,9,14, Ywytyr awi ojyw ire ꞌgã ꞌgã nesaka kwaiwete wemimuꞌe ꞌgã ywyri. Moisesi ꞌga remikwasiarer are moromuꞌjara ꞌgã amũ oporogytau ꞌgã nupe. Aꞌere ꞌga resakawe mytuna ꞌgã oporesagamũ Jejui ꞌga ree. Aꞌeramũ ꞌgã awau ujãna ꞌga rapejeꞌega.
41,9,16,Aꞌerauwe Jejui ꞌga oporonupa ee ꞌgã nupe:—Maꞌja are te pejamue pejejupa raꞌe?— ꞌjau ꞌga ꞌgã nupe.
41,9,17,"Aꞌeramũ kũimaꞌe ꞌga amũ mytuna ꞌgã pyter awi ojeꞌega mua ꞌga upe:—Tejaꞌyra ꞌga je arut enee, ki Kuꞌjyp. Mamaꞌeukwaawa ꞌup ꞌga pir are. Aꞌeramũ mamaꞌeukwaawa ꞌga mojeꞌegukareꞌema. Mamaꞌeukwaawa ꞌga pyykawe ꞌga moywyrupãu ꞌga monou ꞌga retyka. Aꞌeramũ ꞌga moypipa, ꞌga muaꞌjykãꞌjykãina ꞌga motyjuita. Aꞌeramũ ꞌga mopifuakareꞌema ꞌga mogou. “Pepeꞌa ꞌga wi”, aꞌe futat je eneremimuꞌe ꞌgã nupe ko numiamũ. Aꞌere ꞌgã nopeꞌai ete ꞌga wi ko— ꞌjau ꞌga Jejui ꞌga upe."
41,9,19,"Aꞌeramũ Jejui ꞌga ꞌjau ꞌgã nupe:—Maranime gatu nipo ꞌã je rerowiat pejepe pejejemogyau? Ymã agawewi ꞌã je pẽ muꞌei. Aꞌetea nipo ꞌã naje rerowiar ymani pejepe ꞌja. “Nakoaꞌuweri je namutamutat pẽ pype”, aꞌe agawewi je ꞌã pẽ nupe— ꞌjau ꞌga wemimuꞌe ꞌgã nupe, tesirũmera ꞌgã neewe futat. —Peꞌje ꞌga raꞌyra ꞌga rerua jee— ꞌjau Jejui ꞌga ꞌgã nupe."
41,9,20,Aꞌerauwe ꞌgã ꞌga rerua. Aꞌere Jejui ꞌga resakawe ꞌga pirewara ꞌga moyyita ꞌga monou ꞌga retyka ꞌga mojerejerepa ywyu. ꞌGa motyjuita ꞌga juru rupi.
41,9,21,Aꞌeramũ Jejui ꞌga oporonupa ee kunumĩ ꞌga ruwa ꞌga upe:—Maranime te mamaꞌeukwaawa ruwi eneraꞌyra ꞌga pir are raiꞌi ꞌũ?— ꞌjau ꞌga ꞌga upe.Aꞌeramũ ꞌga ruwa ꞌga ꞌjau ꞌga upe:—ꞌGa kunumĩa we futat mamaꞌeukwaawa wereko opir are ikue— ꞌjau ꞌga ruwa ꞌga ꞌga upe.
41,9,23,"—Tejerowiaramũ je mamaꞌe apoi pẽ nupe. Nitywi futari mamaꞌea jeremiapoeꞌema, pẽẽ je rerowiaa ꞌeramũ— ꞌjau Jejui ꞌga ꞌga upe."
41,9,24,Aꞌeramũ ꞌga ꞌjau ꞌga upe nũ:—Arowiat je ene. Ejerowiar ywyapiukat jee— ꞌjau ꞌga wafukaita ꞌga upe.
41,9,25,"Aꞌeramũ mytuna ꞌgã ꞌua ajatykau ꞌgã nee. ꞌGã nesakawe Jejui ꞌga ꞌjau mamaꞌeukwaawa upe:—Ejepeꞌa ꞌga wi. Erejewyt kasi ꞌga upe ne— ꞌjau ꞌga mamaꞌeukwaawa upe.ꞌGa pirewara aipo ꞌga kunumĩ ꞌga muapyaukareꞌema, ꞌga mojeꞌegukareꞌema ꞌjau."
41,9,26,"Ojeupe Jejui ꞌga ꞌeramũ ꞌga pirewara ꞌga mopapaga, ꞌga maema. Aꞌeramũ ojepeꞌau ꞌga wi. Amanũ maꞌe ꞌjawe ꞌga monou ꞌga retyka. Aꞌeramũ esakara ꞌgã ꞌjau ajaupe:—Amanũ ete nipo kwe ꞌga— ꞌjau ꞌgã ajaupe."
41,9,27,Aꞌeramũ Jejui ꞌga kunumĩ ꞌga popyyka ꞌga mafuꞌama.
41,9,28,Aꞌere Jejui ꞌga wemimuꞌe ꞌgã nerawau ꞌgã nerosou ꞌog ipe. Aꞌeramũ ꞌga remimuꞌe ꞌgã ꞌjau ꞌga upe:—Maran ajee ore noropeꞌaarũi ꞌga wi raꞌe ꞌũ?— ꞌjau ꞌgã ꞌga upe.
41,9,29,Aꞌeramũ Jejui ꞌga ꞌjau ꞌgã nupe:—Nepeporogytai tãmẽjẽ Jarejuwarete ꞌga upe pejejemogyau. Aꞌe are nepẽfuakariꞌi nanuara apou. Aꞌeramũ ꞌã pẽẽ aꞌeramũ ꞌga pirewara peꞌaarũmeꞌem ꞌga wi— ꞌjau ꞌga ꞌgã nupe.
41,9,30," 30,31 Aꞌeramũ Jejui ꞌga awau aipo awi, wemimuꞌe ꞌgã netee. Garireja ywy raapa ꞌgã awau. Wemimuꞌe ꞌgã muꞌea ꞌga ifutaa. “Nafutari je mytuna ꞌgã tejeko kwaawa. Tamuꞌe tejemimuꞌe ꞌgã etee tejee ꞌjau”, ꞌjau ꞌga ojeupe. Aꞌeramũ ꞌga ꞌjau ꞌgã nupe:—Pẽnekiꞌyra agawewi je ꞌã. Aꞌetea nipo ꞌga amũ anurenureꞌi je mono ae aꞌwyreꞌema ꞌgã po pe. Janeruwarete ꞌga nipo je pyygukaa je ree iporomutareꞌema ꞌgã nupe. Aꞌeramũ nipo ꞌga je jukaukaa ꞌgã nupe. Aꞌere nipo ꞌga imuapyra ꞌara rupi je moferawi nũ— ꞌjau Jejui ꞌga ꞌgã nupe. Series, "
41,9,32,"Aꞌere ꞌgã naeapyoi ꞌga ꞌeawer are. Aꞌeramũ ꞌgã “simomeꞌuukat ꞌga upe ꞌjau”, ꞌjau ꞌgã ajaupe numiamũ. Aꞌere ꞌgã jenosĩ ꞌga upe imomeꞌuukar are."
41,9,33, Anure Jejui ꞌga awau owaẽma Kafanaũ ꞌjawa upe wemimuꞌe ꞌgã netee. ꞌOg ipe ose re Jejui ꞌga oporonupa ee ꞌgã nupe:—Maꞌja are te peporogyta pejejaupe pe rupi raꞌe?— ꞌjau ꞌga ꞌgã nupe.
41,9,35,"Aꞌere Jejui ꞌga ꞌgã ꞌeawera kwaawi. Aꞌeramũ ꞌga wapyka oporogytau ꞌgã nupe:—ꞌWyriaramũ pejejekoweramũ mamaꞌea peapo etee futat, pejejopoaa— ꞌjau ꞌga ꞌgã nupe."
41,9,36,Aipo ꞌe re ꞌga kunumĩ ꞌga pyyka ꞌga mafuꞌama wemimuꞌe ꞌgã pyter ipe. Aꞌere ꞌga kunumĩ ꞌga mana imomeꞌwau wemimuꞌe ꞌgã nupe: —Kunumĩ ꞌgã nee ijejuka esage maꞌeramũ je reewe futat pejejuka esage. Je ree ijejuka esage maꞌeramũ je muarera ꞌga reewe futat pejejuka esage— ꞌjau Jejui ꞌga ꞌgã nupe.
41,9,38,"Aꞌeramũ Juã ꞌga ꞌjau Jejui ꞌga upe:—Kũimaꞌe ꞌga amũ ore aruesak mamaꞌeukwaawa peꞌaa ꞌgã nui ko, enerer imũ ko. Aꞌere norepytuna ꞌga rũi. Aꞌeramũ ore ꞌjau ꞌga upe ko: “Ereapo awi nanuara”, ꞌjau ore ꞌga upe ko— ꞌjau ꞌga imomeꞌwau Jejui ꞌga upe."
41,9,39,"Aipo ꞌeramũ Jejui ꞌga ꞌjau ꞌgã nupe:—Aipo peꞌje awi ꞌgã nupe. “Peapo awi nanuara”, peꞌje awi ꞌgã nupe. Jerer imũ aeremiapoeꞌema apoara ꞌgã naje kurawaꞌuweri. Najanepytuna ꞌgã nũi numiamũ. Aꞌere ꞌgã jane poari te jane porowyky are. Aꞌeramũ ꞌgã janepytuna ꞌjawe futat ajemogyau."
41,9,41,ꞌYroꞌysaga etee agawewi nipo ꞌgã imonou jeremiayuwamũ pẽẽ mũ nupe iꞌyuwei maꞌeramũ. Aꞌetea Janeruwarete ꞌga ꞌyroꞌysaga monoarera ꞌgã mepyau ee— ꞌjau ꞌga ꞌgã nupe.
41,9,42, Aꞌeramũ Jejui ꞌga ꞌjau ꞌgã nupe nũ:—Kunumĩꞌĩꞌĩ ꞌgã etee te aꞌjea futat je rerowiat ajemogyau. Aꞌeramũ nipo Janeruwarete ꞌga je rerowiar awi kunumĩꞌĩꞌĩ ꞌgã momoirukaara ꞌgã nerekou tyweaete. Nanuara apoara ꞌgã amunipo ꞌã ita mogou tãmẽjẽ ꞌga jur are. Aꞌere ꞌga monou ꞌga momoa ꞌy pe ꞌga mateepawamũ. ꞌY pe imomoripyra ꞌga ako tywet futat numiamũ. Aꞌere je rerowiar awi kunumĩꞌĩꞌĩ ꞌgã mosĩara ꞌgã te iaꞌwyreꞌemaretea. Janeruwarete ꞌga miamũ najemuaẽmi nanuara ꞌgã nee— ꞌjau Jejui ꞌga ꞌgã nupe.
41,9,43,"43,44 —“Jepoa je motywerukat Jarejuwarete ꞌga upe. Mamaꞌe tywera apoukaa jee, je motywerukaa Jarejuwarete ꞌga upe”, ꞌjau ki pejepoa pemonok imonou imomoa pejejewi. Aepo monoga ay futat numiamũ. Aꞌere mamaꞌeukwaawa rapyaw ipe pẽoa te ayrete maꞌea. Peu tataa nowewaꞌuweri. Nateepawaꞌuweri mamaꞌeukwaawa rapyawa tataa— ꞌjau Jejui ꞌga ꞌgã nupe. Series,  45,46 —“Jepya je motywet Jarejuwarete ꞌga upe”, ꞌjau nipo pẽẽ pejepy upe. Aꞌeramũ pẽẽ imonoka imonou imomoa pejejewi. Aepy monoga ay futat numiamũ. Aꞌere mamaꞌe tywera apoara ꞌgã mamaꞌeukwaawa rapyaw ipe ꞌgã oa te ayramũ. Aꞌjea futat ay maꞌea. Aꞌeramũ nipo waywayramũ futat aipo pe imonopyrera ꞌgã nupe— ꞌjau Jejui ꞌga ꞌgã nupe. Series,  —“Jerea je motywet. Ẽẽ resageꞌem ire amunipo ꞌã je najereaꞌari ẽẽ ree tekou”, ꞌjau nipo pẽẽ pejejeupe. Aꞌeramũ je ꞌjau pẽ nupe: “Orereaa ore motywerukat”, ꞌjau pejejeaa pemosok imonou imomoa pejejewi. Kasi aꞌe pe pẽnea pẽ motywerukaruꞌjaw ine nũ— ꞌjau ꞌga ꞌgã nupe. —Pẽnea mosoga ay futat. Aꞌere mamaꞌe tywera apoara ꞌgã mamaꞌeukwaawa rapyaw ipe ꞌgã oa te ayramũ. Aꞌjea futat ayay aipo pype imonopyrera ꞌgã nupe— ꞌjau Jejui ꞌga ꞌgã nupe."
41,9,48,—Mamaꞌeukwaawa rapyaw ipe meruaꞌyra amanũmeꞌem futat peuwara ꞌgã noꞌo ꞌu awi. Nowewi futari tataa mamaꞌeukwaawa rapyaw ipe— ꞌjau Jejui ꞌga ꞌgã nupe.
41,9,49,—Anure nipo Janeruwarete ꞌga werowiareꞌema ꞌgã nereko tyweretei ꞌgã monou mamaꞌeukwaawa rapyaw ipe. Aꞌere ꞌga wemiayuwamũ pẽ nupe mamaꞌeay resaukari mamaꞌe tywera pẽẽ iapoeꞌem are pẽ muꞌjawamũ— ꞌjau Jejui ꞌga ꞌgã nupe.
41,9,50,—Esage jukyra numiamũ. Aꞌere mamaꞌe tywer are imojopype re jane imoteꞌari. Imoteꞌar ire jane imuesageuꞌjapeꞌema. Aꞌere mamaꞌe tywera ojepype imojopype re niaꞌwyruꞌjawi janee aꞌeramũ— ꞌjau ꞌga ꞌgã nupe. —Pẽẽ ki pejemogy jukyr esage ꞌjawe. Pejejomojyrũmũ pejejaupe— ꞌjau ꞌga ꞌgã nupe.
41,10,1, Aꞌere Jejui ꞌga awau Judeja ywy pe. Jotãuy raapa ꞌga oramũ mytuna ꞌgã ꞌua ajatykauꞌjapa Jejui ꞌga ree. ꞌUwarete ꞌga ree ꞌga ꞌgã muꞌei jepi. Aꞌeramũ ꞌga ꞌawamũ nanẽ ꞌgã muꞌjau ꞌga ree nũ.
41,10,2,"Aꞌeramũ fariseu ꞌgã amũ ꞌua oporogytau Jejui ꞌga upe. “Siesak ꞌga jeꞌeg amuteea jarejee ꞌjau”, ꞌjau ꞌgã ajaupe. “ꞌGa jeꞌeg amuteeramũ, saꞌe ꞌga upe ꞌjau: Nuenuwi ꞌga Moisesi ꞌga jeꞌega raꞌe, saꞌe ꞌga upe ꞌjau jaremuꞌe amuteeramũ ꞌjau”, ꞌjau ꞌgã ajaupe. Aꞌeramũ ꞌgã ꞌjau ꞌga upe:—Jaruete sipo kũimaꞌe ꞌga wemireko retygi?— ꞌjau ꞌgã ꞌga upe oporonupa ee."
41,10,3,Aꞌeramũ Jejui ꞌga ꞌjau ꞌgã nupe:—Maꞌja eꞌi Moisesi ꞌga rakue?— ꞌjau ꞌga ꞌgã nupe.
41,10,4,"Aꞌeramũ ꞌgã ꞌjau ꞌga upe:—“Pejejemireko retyka ki kaꞌarana pekwasiarukat ꞌga amũ upe ẽẽ ree. ‘Aetyk je ene tejemirekoramũ akiko’, peꞌje ki ikwasiarukaa pejejemirekofera ẽẽ ree, imonou ẽẽ upe”, ꞌjau ꞌga ikwasiaa rakue— ꞌjau ꞌgã Jejui ꞌga upe."
41,10,5,—Aꞌjea futat— ꞌjau Jejui ꞌga ꞌgã nupe. —Niporenuwiweri wejue pẽypy ꞌgã Jarejuwarete ꞌga jeꞌeg are rakue. Aꞌeramũ Moisesi ꞌga ꞌgã mueapyoukaa aipo are rakue.
41,10,6,"Aꞌere Janeruwarete ꞌga aipo neꞌi aeypy ꞌgã nupe rakue. “Kũimaꞌe ꞌga je aapo kũjã ẽẽ reewe. Aꞌeramũ ꞌga wemireko re kũimaꞌe ꞌga opojoꞌogamũ ujara ꞌgã nui ojemujaa wemireko ẽẽ ree etee”, ꞌjau Janeruwarete ꞌga rakue."
41,10,8,"“Ajuee ojemujar ire ꞌgã jemogyi majepei teewara ꞌjawe jee”, ꞌjau Janeruwarete ꞌga rakue. Ajuerekoeꞌema ꞌgã mukũi futat ꞌgã nekoi. Aꞌere ꞌgã ajuereko re ꞌgã majepei ꞌjawe etee ꞌgã nekoi Jarejuwarete ꞌga upe."
41,10,9,"Janeruwarete ꞌga wejue ꞌga werekoukat ꞌgã ajaupe. Aꞌeramũ pẽẽ pejejomojoꞌogarũmeꞌem pejejaui, pejejuereko re— ꞌjau Jejui ꞌga ꞌgã nupe."
41,10,10,ꞌOg ipe ose re Jejui ꞌga remimuꞌe ꞌgã oporonupa ee ꞌga upe nũ.
41,10,11,Aꞌeramũ Jejui ꞌga ꞌjau ꞌgã nupe nũ:—Wemireko retykarera ꞌgã kũimaꞌe ꞌgã ajemogoukat kũjã wemirekoeꞌem are ako maꞌe ꞌjawewara ẽẽ ree amutee ẽẽ rerekou nũ.
41,10,12,"Kũjã nanẽ nũ. Omena retykarera ẽẽ ajemogoukaa kũjãmeneꞌema ꞌjawe amutee ꞌga etee erekou nũ— ꞌjau Jejui ꞌga ꞌgã nupe, ꞌgã muꞌjau ee."
41,10,13," Anure ꞌgã amũ waꞌyra ꞌgã nerua Jejui ꞌga upe nũ:—Oreraꞌyra apyteꞌrarimũ epo emono aꞌi kĩꞌĩ— ꞌjau ꞌgã erua ꞌga upe. —Jarejuwarete kĩã upe eporogyta wã nee. Aꞌeramũ Janeruwarete kĩã ojejukau esage wã nee, aruꞌe ore enee kĩꞌĩ— ꞌjau kũjãmera ꞌgã ꞌga upe.Aꞌere Jejui ꞌga remimuꞌe ꞌgã ꞌi etee ꞌgã nupe:—Perur awi pejejaꞌyra ꞌgã ꞌga upe ꞌga porogyta ꞌga ꞌamamũ. Nepemaruukari ꞌga porogyta— ꞌjau ꞌgã ꞌgã nupe."
41,10,14,Aꞌere Jejui ꞌga nafutari. Aꞌeramũ ꞌga ꞌjau ꞌgã nupe:—Naani. Peapo awi nanuara. Tene kunumĩ ꞌgã nuri je pyri— ꞌjau ete ꞌga wemimuꞌe ꞌgã nupe. —Janeruwarete ꞌga kunumĩ ꞌgã afutat wemiayuwamũ. Kunumĩ ꞌjawewara ꞌgã nupe etee Janeruwarete ꞌga reni ꞌwyriaramũ— ꞌjau ꞌga ꞌgã nupe.
41,10,15,"—Pẽneaꞌar iki jeꞌe are. Kunumĩ ꞌgã ojemogypyyk te Jarejuwarete ꞌga ree. Ojereko katuukat ꞌgã ꞌga upe. ꞌGã ꞌjawe pejemogyramũ ꞌga pẽ katuꞌogi. Kunumĩ ꞌjawewara ꞌgã etee te Janeruwarete ꞌga omogy wemiayuwamũ. Aꞌere ꞌga ojee ijemogypyykeꞌema ꞌgã Janeruwarete ꞌga nomogyi wemiayuwamũ. Nakunumĩ ꞌjawe rũi ꞌgã. Aꞌeramũ ꞌga ꞌgã mogyaweꞌem wemiayuwamũ— ꞌjau Jejui ꞌga ꞌgã nupe, ꞌgã muꞌjau ee."
41,10,16,"Aꞌeramũ Jejui ꞌga kunumĩ ꞌgã mana enuꞌama, opo monou kunumĩ ꞌgã apyteꞌrarimũ. Aꞌeramũ ꞌga ꞌjau ꞌgã nupe:—Janeruwarete ꞌga ojejuka esage pẽ nee, kunumĩ— ꞌjau ꞌga ꞌgã nupe."
41,10,17," Jejui ꞌga ꞌwyt ꞌga rekoramũ kũimaꞌe ꞌga amũ ꞌua ujãna wapyka wenupyꞌãu ꞌga rowase. Aꞌeramũ ꞌga ꞌjau ꞌga upe:—Ene ꞌã eneresage. Maꞌja te je aapo ꞌawamũ tejeupe, temanũ re ywag ipe tejesawamũ, Jarejuwarete ꞌga pyri tewawamũ?— ꞌjau ꞌga ꞌua Jejui ꞌga upe."
41,10,18,"Aꞌeramũ Jejui ꞌga ꞌjau ꞌga upe:—Maꞌeramũ te aipo ere jee? Janeruwarete ꞌga etee te esage. “Ene ꞌã Jarejuwarete ꞌga ꞌjawewara futat”, ere te jee?— ꞌjau Jejui ꞌga ꞌga upe."
41,10,19,"—Erekwaap nipo Moisesi ꞌga remikwasiarera. “Peporojuka awi. Peko awi pejejuemireko are. Pemunarũ kasi mamaꞌe are ne. Pejeꞌẽwuꞌjag kasi ꞌga amũ ne. Pẽꞌme kasi pejejaupe ne. Pejejomoryteeweꞌem ꞌjau. Pejejara ꞌgã jeꞌega anupa etee ꞌjau”, ꞌjau ꞌga ꞌã ikwasiaa inuga kaꞌaran are rakue. Mĩmera ꞌã erekwaapap— ꞌjau ꞌga ꞌga upe."
41,10,20,Aꞌeramũ ꞌga ꞌjau ꞌga upe nũ:—Je kunumĩawe futat aipoa akwaap ikue. Moisesi ꞌga jeꞌeg imũ etee futat je mamaꞌe apoi tekou— ꞌjau ꞌga ꞌga upe.
41,10,21,"Aipo ꞌga ꞌeramũ Jejui ꞌga amãꞌjãu ꞌga ree, iporiaa ꞌga ꞌga ree. Aꞌeramũ Jejui ꞌga ꞌjau ꞌga upe:—Aꞌjea futat ere. Aꞌere ꞌawamũ mamaꞌe mũ eapo. Ekaraemã emeꞌẽmap. Aꞌere ene kaꞌaranũũ monou ikaꞌaranũũeꞌema ꞌgã nupe. Aipoa ene iapo re, Janeruwarete ꞌga ene monoi ojepyri ene manũ re. Mamaꞌe esagea te nipo ꞌga amut enee anure, ekaraemã monoawera mepyau enee anure nũ. Ekaraemã meꞌeg ire ene ejua je rewiri— ꞌjau Jejui ꞌga ꞌga upe."
41,10,22,"Aipo ojeupe Jejui ꞌga ꞌeramũ ꞌga uꞌarasigamũ etee okaraemã are. Kwaiwete te ꞌga karaemã. Aꞌeramũ ꞌga oporomeꞌegiwereꞌemamũ ee. Aꞌeramũ ꞌga ꞌjau ojeupe etee futat: “Naani. Naapoaꞌuweri je nanuara”, ꞌjau ꞌga ojeupe etee futat. Aꞌeramũ ꞌga uꞌarasigamũ awau Jejui ꞌga aipo ojeupe ꞌeramũ."
41,10,23,Aꞌeramũ Jejui ꞌga amãꞌjãu wemimuꞌe ꞌgã nee. Aꞌeramũ ꞌga ꞌjau ꞌgã nupe:—Ayay te ikaraemã kwai maꞌe ꞌgã ajemogyau Jarejuwarete ꞌga remiayuwamũ— ꞌjau ꞌga ꞌgã nupe.
41,10,24,Aipo ꞌga ꞌerauwe ꞌga remimuꞌe ꞌgã oporesagamũ ꞌga ree. Aꞌeramũ ꞌga ꞌjauꞌjapa:—Ayay te ꞌgã ajemogyau Jarejuwarete ꞌga remiayuwamũ. Kwaiwete ꞌgã karaemã. Aꞌeramũ ꞌgã okaraemã are etee weaꞌaramũ. Okaraemã are etee aipo ꞌgã jemogypyygi akou. NaJarejuwarete ꞌga ree rũi ꞌgã jemogypyygi ajemogyau. Jejeꞌega ꞌgã nuenuwi futari ajemogyau— ꞌjau Jejui ꞌga ꞌgã nupe. —Sãꞌã kawaruu ꞌjawewara kamerua aguja kwara rupi ikwaweꞌema. Nan tee futat ayayramũ ikaraemã kwai maꞌe ꞌgã ojekatuꞌogukaa Jarejuwarete ꞌga upe. Ikaraemã kwai maꞌe ꞌgã nijekatuꞌogukariweri futari Jarejuwarete ꞌga upe— ꞌjau Jejui ꞌga ꞌgã nupe.
41,10,26,Aipo renupawe ꞌga remimuꞌe ꞌgã oporesagamũ etee Jejui ꞌga ree ajemogyau. Aꞌeramũ ꞌgã oporonupa ee ajaupe etee futat:—Maranuara ꞌgã tete Janeruwarete ꞌga okatuꞌok?— ꞌjau ꞌgã ajaupe.
41,10,27,"Aꞌeramũ Jejui ꞌga ꞌjau ꞌgã nupe nũ:—Pẽ nupe nayrareferi futari. Ayay futat mamaꞌe apoa pẽ nupe. Aꞌere nitywi futari Janeruwarete ꞌga remiapoeꞌema mũ mamaꞌea. Mamaꞌea naayi futari ꞌga upe. Ikaraemã kwai maꞌea miamũ Janeruwarete ꞌga okatuꞌok, “Je katuꞌog ape”, ojeupe ꞌgã ꞌeramũ— ꞌjau etee Jejui ꞌga ꞌgã nupe."
41,10,28,Aꞌeramũ Pedro ꞌga ꞌjau ꞌga upe:—Ore ako aruejat orokaraemã arajua ene rupi aiꞌi. Oropytuna nanẽ futat ako ore ejaa aiꞌi nũ— ꞌjau Pedro ꞌga Jejui ꞌga upe.
41,10,29,"Aꞌeramũ Jejui ꞌga ꞌjau ꞌga upe:—Aꞌjea futat ako aiꞌi. Aꞌeramũ je ꞌjau pẽ nupe: Anure nipo Janeruwarete ꞌga mamaꞌe monoi omamaꞌe rejarera ꞌgã nupe. Je momeꞌu are woga rejaarera ꞌgã, wekiꞌyra rejaarera ꞌgã, wewirera rejaarera ꞌgã, wenyra rejaarera ꞌgã, oy rejaarera ꞌgã, ꞌuwa rejaarera ꞌgã, waꞌyra rejaarera ꞌgã, oywy rejaarera ꞌgã. Mĩmera ꞌgã nupe nipo Janeruwarete ꞌga mamaꞌe monoi. ꞌAwamũ futat ꞌga mamaꞌe monoi ꞌgã nemiejarera apyraapa jẽmĩ nũ. Woga rejaarera ꞌgã nupe Janeruwarete ꞌga kwaiwete ꞌoga monoi, sẽg ꞌoga monou ꞌgã nupe. Wekiꞌyra rejaarera ꞌgã nupe Janeruwarete ꞌga kwaiwete ꞌgã mogyau ꞌgã nekiꞌyra ꞌjawewaramũ, sẽg ꞌgã mogyau ꞌgã nekiꞌyra ꞌjawewaramũ. Wewirera rejaarera ꞌgã nupe Janeruwarete ꞌga kwaiwete ꞌgã mogyau ꞌgã newirera ꞌjawewaramũ, sẽg ꞌgã mogyau ꞌgã newirera ꞌjawewaramũ. Wenyra rejaarera ꞌgã nupe Janeruwarete ꞌga kwaiwete ꞌgã mogyau ꞌgã nenyra ꞌjawewaramũ, sẽg ꞌgã mogyau ꞌgã nenyra ꞌjawewaramũ. Oy rejaarera ꞌgã nupe Janeruwarete ꞌga kwaiwete ꞌgã mogyau ꞌgã y ꞌjawewaramũ, sẽg ꞌgã mogyau ꞌgã y ꞌjawewaramũ. Oywy rejaarera ꞌgã Janeruwarete ꞌga imogyau kwaiwete ywy jaramũ, sẽg ywy jaramũ. Je rerowiareꞌema ꞌgã nanẽ ꞌgã nerekou tyweaete je momeꞌu are nũ. Aꞌere nipo je momeꞌwara ꞌgã anure ꞌgã oi ajemogyau ywag ipe nakwaparimũ ete rũi futat— ꞌjau Jejui ꞌga ꞌgã nupe."
41,10,31,—ꞌAwamũ ꞌgã amũ reni ꞌwyriaramũ ajaupe. Aꞌere anure nipo aipo ꞌgã jemogyi akotee maꞌeramũ etee nũ. ꞌAwamũ ꞌgã amũ ajemogyau akotee maꞌe ꞌgã ꞌjawe. Aꞌere nipo anure aipo ꞌgã jemogyi ꞌwyriara ꞌjawewaramũ nũ— ꞌjau Jejui ꞌga ꞌgã nupe.
41,10,32," Aꞌere Jejui ꞌga awau watau wemimuꞌe ꞌgã nupi nũ. Jerusareg ipe ꞌgã awau. Aꞌeramũ Jejui ꞌga awau tenune, ꞌga remimuꞌe ꞌgã awau akou ꞌga rewiri. “Jerusareg ipe nipo ꞌgã je jukai anure”, ꞌjau ꞌga imomeꞌwau ꞌgã nupe rakue. Aꞌeramũ ꞌgã weaꞌaramũ ojeupe Jejui ꞌga ꞌeawer are. Aꞌeramũ ꞌgã oporesagamũ ꞌga ree. Aꞌere tekotee ꞌga rewiri oo maꞌe ꞌgã oi ꞌgã newiri. Opyꞌaꞌwyramũ ꞌgã awau. Aꞌere Jejui ꞌga ꞌi wemimuꞌe ꞌgã nupe:—Peꞌje pejejua pejejepeꞌau ꞌgã nui raꞌne. Taporogyta pẽ nupe etee ꞌjau— ꞌjau ꞌga ꞌgã nupe.Aꞌeramũ ꞌgã ojepeꞌau ꞌgã nui. Aꞌeramũ Jejui ꞌga ajukaawa momeꞌwau ꞌgã nupe nũ. Aꞌeramũ Jejui ꞌga ꞌjau ꞌgã nupe:—Jerusareg ipe jane oi ꞌawamũ. Peu futat nipo ꞌga amũ pẽnekiꞌyramũ je monoi mainana ꞌwyriara ꞌgã nupe, Moisesi ꞌga remikwasiarer are moromuꞌjara ꞌgã netee— ꞌjau ꞌga imomeꞌwau ꞌgã nupe. —Aꞌeramũ nipo ꞌgã ꞌjau jee: “Sijukaukat ꞌga ꞌgã nupe ꞌjau”, ꞌjau nipo ꞌgã jee. Aꞌeramũ nipo ꞌgã je monou judeueꞌema ꞌgã po pe. Aꞌeramũ nipo judeueꞌema ꞌgã je kurapa, je rerekoemãu. Aꞌeramũ nipo ꞌgã onymuna je ree, je nupãnupãu, je monou, je muꞌama ꞌypeywar are jepo kutuka je manamamũ futat. Aꞌere nipo imuapyra ꞌara rupi Janeruwarete ꞌga je moferawi etee nũ— ꞌjau Jejui ꞌga ꞌgã nupe."
41,10,35,"Aꞌere Sepeteu ꞌga raꞌyra ꞌgã ꞌua Jejui ꞌga pyri katu katu ꞌjau ꞌga upe:—Mamaꞌe esagea eapo oree, ki Kuꞌjyp— ꞌjau ꞌga ꞌua, Juã ꞌga retee ꞌga upe."
41,10,36,Aꞌeramũ ꞌga ꞌjau ꞌgã nupe:—Maꞌja pẽẽ ifutaa pejejeupe je iapoa?— ꞌjau Jejui ꞌga ꞌgã nupe.
41,10,37,"Aꞌeramũ ꞌgã ꞌjau ꞌga upe:—Ore muapygukar iki ape ejepyri, ꞌwyriarareteramũ eꞌỹi re. ꞌWyriarareteramũ ene renamũ nipo ꞌgã ꞌua ene muorypa najuejue etee. Aꞌeramũ ore aruapygiweramũ ene pyri. Ore mũ ki emuapygukat ejakwatawa katy. Ajepejamũ ki ore muapygukat ape ejau katy. ꞌWyriaramũ ore mogo ape ejepyri— ꞌjau ꞌgã ꞌga upe."
41,10,38,Aꞌeramũ Jejui ꞌga ꞌjau ꞌgã nupe:—Nepẽneapyoi futari ee. ꞌWyriarareteramũ teko enune nipo je jerayrũnamũ raꞌne kwaiwete. Je rerekou tyweaete te nipo ꞌgã. Pejereko tywerukat sipo je pyri? Pẽnuag sipo pejejereko tywera upe?— ꞌjau ꞌga ꞌgã nupe.
41,10,40,Aꞌere je miamũ namuapygarũi pẽẽ tejepyri tepoaawamũ. Je pyriwara ꞌgã Jeruwarete ꞌga te okwaap. ꞌGa etee te okwaap. Wemifutar imũ etee ꞌgã amũ mũꞌjãu ꞌgã muapygukaa je pyri— ꞌjau Jejui ꞌga ꞌgã muꞌjau ojepyri wapyk maꞌe ꞌgã nee.
41,10,41,"ꞌGã jeꞌega renupawe amumera ꞌgã Jejui ꞌga remimuꞌe ꞌgã amaraꞌneramũ ꞌga ree, Juã ꞌga ree nanẽ nũ."
41,10,42,Aꞌere Jejui ꞌga ꞌgã nenũi ꞌgã majatykau ojee. Aꞌeramũ ꞌga ꞌjau ꞌgã nupe:—Pekwaap judeueꞌema ꞌgã ꞌwyriara ꞌgã nemiapoa. ꞌGã ꞌwyriara ꞌgã wemiayuwa ꞌgã amono kwe pe mamaꞌe apoukaa ojeupe.
41,10,43,"43,44 Aꞌere pẽẽ jeremiayuwamũ naꞌgã ꞌjawe rũi pejemogy. ꞌWyriaramũ pejejekoweramũ pẽẽ mamaꞌe apou pejejaupe, pejejopoaa etee futat mamaꞌe apou pejejaupe. Pejejaupe oporowyky maꞌeramũ etee futat pejejemogyau. Aꞌeramũ nipo je pẽ mogyi ꞌwyriaramũ— ꞌjau ꞌga ꞌgã nupe. Series,  —Je ꞌã pẽnekiꞌyraretea agawewi. Aꞌetea je ꞌã ojot ꞌawa ywy pe mamaꞌe apou pẽ nupe. Natejeupe mamaꞌe apoukaa rũi je ruri. Pẽ nupe mamaꞌe apoawamũ etee te je ruri. Temanũmũ te ꞌã je ruri ꞌau pẽ nupe. Pẽ katuꞌokawamũ te je ruri ꞌawa ywy pe. Aꞌeramũ taetu ꞌgã taje rerowiat ꞌjau kwy, aꞌe te je ꞌã— ꞌjau ꞌga ꞌgã nupe."
41,10,46," Jeriko pe Jejui ꞌga awau wemimuꞌe ꞌgã netee. Pe awi ꞌgã oramũ mytuna ꞌgã awau ꞌgã nupi. Awaw ipe ꞌgã eaeꞌema ꞌga amũ resaka, Patimeu ꞌga resaka. Aipo ꞌga ruwa ꞌga Timeua. Peyse pe eaeꞌema ꞌga ꞌũina kaꞌaranũũ renũina ojepyu okwap maꞌe ꞌgã nupe."
41,10,47,"Poje ꞌga amũ ꞌjau ꞌga upe:—Jejui ꞌga okwap ꞌawamũ, Nasare pe waranup maꞌefera ꞌga okwap akou nũ— ꞌjau ꞌga amũ ꞌga upe.Aꞌerauwe ꞌga Jejui ꞌga rera renupawe wafukaita ꞌga upe:—Kuꞌjyp! Ene ꞌã Davi ꞌga juapyrera, Jarejuwarete ꞌga remimurera! Erejemuaẽm te je ree? Epãjẽ mũ je katuꞌog ape!— ꞌjau ꞌga wafukaita Jejui ꞌga upe."
41,10,48,"Aꞌeramũ mytuna ꞌgã ꞌjau ꞌga upe:—Epije eꞌỹina kũi— ꞌjau ꞌgã ꞌga upe, ꞌga afukai ꞌga renamũ.Aꞌere ꞌga jeroꞌwuroꞌwui etee wafukaita ꞌga upe:—Kuꞌjyp! Ene te ꞌã Davi ꞌga juapyrera, Jarejuwarete ꞌga remimurera. Ejemuaẽm je ree. Je resag ape!— ꞌjau ꞌga wafukaita ojeroꞌwaroꞌwau etee ꞌũina, Jejui ꞌga upe wafukaita."
41,10,49,"Aꞌerauwe Jejui ꞌga opytau pe pe ꞌga ree.—Peenũi ꞌga— ꞌjau Jejui ꞌga wemiayuwa ꞌgã nupe.Aꞌeramũ ꞌgã ꞌga renũina.—“Ere ejua”, eꞌi ꞌga enee. Aꞌeramũ ene ekyjaweꞌem efuꞌama ejua ore rupi— ꞌjau ꞌgã ꞌga upe."
41,10,50,Aꞌerauwe Patimeu ꞌga opiara momoa ywyu kamẽsĩete afuꞌama awau Jejui ꞌga repejãna.
41,10,51,"Aꞌeramũ Jejui ꞌga ꞌjau ꞌga upe:—Maꞌja te erefutat ejeupe je iapoa?— ꞌjau ꞌga ꞌga upe.—Tamãꞌẽ ꞌjau nũ, aꞌe te je enee, ki Kuꞌjyp. Jereapap je ikue— ꞌjau ꞌga ꞌga upe."
41,10,52,Aꞌeramũ Jejui ꞌga ꞌjau ꞌga upe:—Je rerowiar ape ekou raꞌe jepi. Aꞌeramũ je ene mamãꞌjãu nũ— ꞌjau Jejui ꞌga ꞌga upe.Aipo ꞌga ꞌerauwe ꞌga amãꞌjãu nũ. Aꞌeramũ futat ꞌga awau Jejui ꞌga rewiri.
41,11,1,"  Jerusarega pyriuꞌi owaẽmamũ ꞌgã awau ywytyr ipe, Oriweira ꞌjaw ipe. Mukũi amunawa ꞌupa ywytyra pyri. Pefaje, Petani. Mĩmera amunawa ꞌupa ywytyra pyri. Aꞌeramũ Jejui ꞌga ꞌjau wemimuꞌe ꞌgã amũ nupe, mukũja ꞌgã nupe:—Peꞌje pejewau pejekwapa je renune pejewau pejewaẽma iruupeuwara amunawa upe. Pejesouwe nipo pẽẽ kawaruꞌi mũ resaka. Nuatai we ꞌga amũ iꞌarimũ. Aꞌea ki perut iamoia jee— ꞌjau Jejui ꞌga ꞌgã nupe."
41,11,3,"—“Maꞌeramũ te peko ee?” pejejeupe ꞌgã ꞌeramũ ki “Janejara ꞌga te eꞌi oree ko: Kawaruꞌia perut jee raꞌne, eꞌi ꞌga oree ko. Aꞌere nipo ꞌga koꞌikoꞌi ete imuri pẽ nupe nũ”, peꞌje ki ꞌgã nupe— ꞌjau Jejui ꞌga ꞌgã nupe."
41,11,4,Aꞌeramũ ꞌgã awau. Awau ꞌgã kawaruꞌi resaka. ꞌOga rokwar ipe ꞌupa ojeamogou.
41,11,5,ꞌGã iamoiramũ ꞌgã amũ ꞌjau ꞌgã nupe:—Maꞌeramũ pẽẽ pejekou ee ki ꞌei? Maꞌeramũ pẽẽ iamoia ki ꞌei?— ꞌjau ꞌgã ꞌgã nupe.
41,11,6,"Aꞌeramũ ꞌgã ꞌjau ꞌgã nupe, ojeupe Jejui ꞌga ꞌeawer imũ etee futat:—Janejara ꞌga te eꞌi oree ko: “Kawaruꞌia pekwap amũ rerua jee raꞌne”, eꞌi ꞌga oree ko. Aꞌere nipo ꞌga koꞌikoꞌi ete imuri nũ— ꞌjau ꞌgã ꞌgã nupe.Aꞌeramũ ee ꞌgã nupe oporonup maꞌefera ꞌgã kawaruꞌi rerawaukaa ꞌgã nupe.—Aꞌjea. Peꞌje ajee erawau ꞌga upe— ꞌjau ꞌgã ꞌgã nupe."
41,11,7,Aꞌeramũ ꞌgã kawaruꞌi rerawau Jejui ꞌga upe. Aꞌeramũ ꞌgã amũ opiara mososoka imonou kawaruꞌi ꞌarimũ Jejui ꞌga apykawamũ. Aꞌere Jejui ꞌga wapyka iꞌarimũ.
41,11,8,"Kwaiwete ꞌgã awau ꞌga renunewe opiara mososoka, imonou pe rupi imogyau ꞌga kwapawamũ. ꞌGa ree oporomutaawa resaukaawamũ ꞌgã iapou. Pinowa nanẽ ꞌgã imonou pe rupi ꞌga kwapawamũ."
41,11,9,"ꞌGa renune oo maꞌe ꞌgã wafukaita ꞌga rewiri oo maꞌe ꞌgã netee:—Auꞌje katu te ꞌã Janeruwarete ꞌga resageayramũ janee. Ene ꞌã ꞌga remimurera futat. Ene ꞌã ore ꞌwyriar ymanera juapyreramũ, Davi ꞌga juapyreramũ. ꞌAwamũ nipo ꞌã ene eꞌỹina ꞌwyriarareteramũ oree. Janeruwarete ꞌga ojejuka esage ene ree. Janeruwarete ꞌga ꞌã esage oree. Ene ꞌã ꞌga imua oree— ꞌjau ꞌgã wafukaita Jejui ꞌga kawaruꞌi ꞌarimũ ꞌga rut ꞌga rekoramũ."
41,11,11,"Jerusarega upe owaẽmawe Jejui ꞌga ojypa kawaruꞌi ꞌar awi awau osou ꞌUwarete ꞌga mogytaaw ipe. Aꞌeramũ ꞌga peu ose re amãꞌjãu mamaꞌe are, mamaꞌea ipypewar are. Aꞌere ꞌga nojeꞌegi ꞌgã nupe. Kaaruwamũ futat. Aꞌeramũ ꞌga uẽma jui, awau Petani pe wemimuꞌe ꞌgã netee."
41,11,12,Aiꞌiwe ꞌgã awau ojewya Jerusareg ipe nũ. Jejui ꞌga opyꞌarayparamũ akou aipo pe.
41,11,13,"Awaw ipe ꞌga yꞌwa ꞌywa resaka, figu ꞌjawa ꞌywa resaka, kwaiwete oowa resaka. Aꞌeramũ ꞌga epejãna iꞌa rekaa. Aꞌere nitywi iꞌaa. Oowa etee esaka akã are. Nowaẽmi we iꞌaawa upe."
41,11,14,Aꞌeramũ Jejui ꞌga ꞌjau ꞌywa upe:—Auꞌje katu katu ki eꞌa re ꞌawa yꞌwa ꞌywa mũ— ꞌjau ꞌga yꞌwa ꞌywa upe.Aipo ꞌga ꞌea ꞌga remimuꞌe ꞌgã enupa.
41,11,15,"  Jerusareg ipe owaẽmawe Jejui ꞌga awau osou Jarejuwarete ꞌga mogytaawa osoma pype wemimuꞌe ꞌgã netee. Irããꞌã wyra meꞌegara ꞌgã jemogyramũ. Aꞌeramũ Jejui ꞌga amaraꞌneramũ ꞌgã nee:—Peꞌje pejewau pejeꞌjãu ꞌaw awi. Nawyra meꞌegawa rũi te ꞌã. Janeruwarete ꞌga mogytaawa te ꞌã ꞌoga. ꞌAu futat jane ruri jareporogytau ꞌga upe. Aꞌere ꞌã pẽẽ nanarũi pereko. Pemỹi wyra meꞌegawamũ etee. Pejejeymawa etee ꞌã pẽẽ erua imeꞌega erupa ꞌga mogytaawa ꞌoga pype— ꞌjau Jejui ꞌga ꞌgã nupe.Wyra muara ꞌgã neewe futat ꞌga ꞌgã mũꞌjãu jui. Kaꞌaranũũ mojopyꞌruara ꞌgã ꞌyjepana ꞌga imonou imuewiwya imojerepa ꞌgã nui. Aipo kaꞌaranũũ mojopyꞌruara ꞌgã kwe pewara ꞌgã kaꞌaranũũ mojopyꞌrau ajaupe. Aꞌeramũ Jejui ꞌga ꞌgã ꞌyjepana monou imuewiwya imojerepa ꞌgã nui. Kaꞌaranũũ monou imomopomopoa ꞌgã nui. Pykau meꞌegara ꞌgã kanawaa nanẽ ꞌga imojerepa nũ. Jarejuwarete ꞌga mogytaawa rukara ꞌga iaawukareꞌema mamaꞌe rerooara ꞌgã nupe. Aꞌeramũ ꞌga ꞌgã muꞌjau ee:—Ymã te ꞌã Janeruwarete ꞌga kaꞌarana kwasiarukari Isai ꞌga upe rakue: “ꞌAgamũ jemogytaawa ꞌoga futat. ꞌAu futat ꞌgã nuri oporogytau jee, najuejue etee ꞌgã nuri oporogytau jee”, ꞌjau ꞌga ikwasiarukaa ꞌga upe rakue. Aꞌere ꞌã pemỹi wyra meꞌegawamũ etee. Pejejeymawa meꞌega pejejaupe pejejeymawa repy rowoupia ekoete ꞌã pejejupa ꞌau pejejaupe. Maꞌeramũ pẽẽ ꞌga mogytaawa ꞌoga mỹina pejemunarũawamũ ete ꞌũ?— ꞌjau ꞌga ꞌgã nupe, ojeꞌega moywyrafena."
41,11,18,"Jejui ꞌga remiapofera rera renupawe mainana ꞌwyriara ꞌgã, Moisesi ꞌga remikwasiarer are moromuꞌjara ꞌgã netee amaraꞌneramũ ꞌga ree. Aꞌeramũ taetu ꞌgã afuewereteramũ ꞌga ree.—Maran tete jane Jejui ꞌga jukaarũi?— ꞌjau ꞌgã ajaupe.Okyje wejue ꞌgã mytuna ꞌgã nui. Aꞌeramũ ꞌgã poromũ ꞌjau. Kwaiwete wejue ꞌgã porenuwiweramũ Jejui ꞌga ꞌe are. Aꞌeramũ ꞌgã okyjau ꞌgã nui. “ꞌGa jukaramũ te ꞌgã jane apisi ete nũ aꞌi kũi”, ꞌjau ꞌgã ajaupe."
41,11,19,Kaaruwamũ Jejui ꞌga awau uẽma Jerusareg awi wemimuꞌe ꞌgã netee.
41,11,20,"Aiꞌiwe ꞌgã awau okwapa yꞌwa ꞌywa pyu nũ, jupe Jejui ꞌga ꞌeawera ꞌywa pyu nũ. Aꞌeramũ ꞌgã esaka nũ. Amanũmũ osiniga uꞌama. Apoa we futat oypiwamũ."
41,11,21,"Aꞌeramũ Pedro ꞌga weaꞌaramũ Jejui ꞌga ꞌe are. Aꞌeramũ ꞌgã ꞌjau Jejui ꞌga upe:—Esak, ki Kuꞌjyp. Jupe eneꞌeawera ay yꞌwa ꞌywa raiꞌi. Iypip uꞌama amanũmũ ojeupe ene jeꞌeg ire raiꞌi— ꞌjau ꞌga Jejui ꞌga upe."
41,11,22,"22,23 Aꞌeramũ Jejui ꞌga ꞌjau ꞌgã nupe:—Pẽneaꞌar iki jeꞌe are. Jarejuwarete ꞌga rerowiar ire pẽẽ nanẽ pejejemiapoeꞌema peapo nũ. Ywytyra miamũ futat nipo pẽẽ imojepeꞌaukaa tenaw awi imonou ꞌyẽꞌẽ rypyter ipe imỹina. “Ekwap ꞌaw awi ꞌyẽꞌẽ rypyter ipe eꞌỹina”, ojeupe pẽẽ ꞌeramũ nipo awau pẽꞌeawer imũ etee futat. Aꞌere pẽẽ nepeapoaꞌuweri pejejemiapoeꞌema Jarejuwarete ꞌga rerowiar ywyapieꞌem ire— ꞌjau ꞌga ꞌgã nupe. Series, "
41,11,24,"—Aꞌeramũ je ako ꞌjau pẽ nupe jepi: Werowiar ire Janeruwarete ꞌga mamaꞌe monoi pẽ nupe, “mamaꞌea emut amũ oree”, ojeupe pẽẽ ꞌeramũ. “Amut ꞌga jee” ꞌe rerowiar ire ꞌga mamaꞌe monoi pẽ nupe ojeupe pẽꞌeawer imũ etee futat— ꞌjau Jejui ꞌga ꞌgã nupe."
41,11,25,"25,26 —Jarejuwarete ꞌga upe pejeporogytaramũ nipo pẽẽ pejejeaꞌaramũ pejejeupe ꞌgã amũ mamaꞌe tywera apoawer are. Aꞌeramũ ki pẽẽ pejejeateeramũ jui. Aꞌeramũ Janeruwarete ꞌga pẽtywera moia pẽ nui— ꞌjau Jejui ꞌga ꞌgã nupe, ꞌgã muꞌjau ee. Series, "
41,11,27," Aꞌeramũ ꞌgã awau owaẽma Jerusareg ipe nũ. Jarejuwarete ꞌga mogytaawa pype ꞌgã ata ꞌgã nekoramũ, ꞌgã amũ ꞌua oporogytau Jejui ꞌga upe. Mainana ꞌwyriat, Moisesi ꞌga remikwasiarer are moromuꞌjat, judeu ꞌgã ꞌwyriaꞌri. Mĩmera ꞌgã ꞌua oporonupa ee Jejui ꞌga upe:"
41,11,28,—Awỹja rer imũ te erejot rakue? Awỹja pãjẽ mũ te mamaꞌe ereapo? Awỹja te ene mut oree rakue?— ꞌjau ꞌgã ꞌua oporonupa ee Jejui ꞌga upe.
41,11,31,"Aꞌeramũ ꞌgã ꞌjau ajaupe:—Maꞌja saꞌe te jane ꞌga upe? “Jarejuwarete ꞌga jeꞌeg imũ ꞌga ruri” ojeupe jane ꞌeramũ te ꞌga ꞌi janee nũ aꞌi kũi, “Aꞌetea neperowiari ꞌga”, ꞌga ꞌi etee janee nũ aꞌi kũi— ꞌjau ꞌgã ajaupe."
41,11,33,Aꞌeramũ ꞌgã ꞌjau Jejui ꞌga upe:—Norokwaawi ore Juã ꞌga muarera ꞌga nũꞌũ— ꞌjau ꞌgã ꞌga upe.Aꞌeramũ Jejui ꞌga nanẽ ꞌjau ꞌgã nupe nũ:—Aꞌeramũ je nanẽ temuarera ꞌga momeꞌwaweꞌem pẽ nupe— ꞌjau Jejui ꞌga ꞌgã nupe.
41,12,1," Aꞌere Jejui ꞌga mamaꞌe mũ momeꞌwau ꞌgã nupe ꞌgã muꞌjawamũ.—Kũimaꞌe ꞌga amũ yꞌwa ꞌywa rakã otym oko pe, uwa ꞌjawa ꞌywa rakã otym oko pe. Kwaiwete ꞌga uwa rakã tyma. Aꞌeramũ ꞌga oko osõu. Aꞌere ꞌga yꞌwa apikawa apou. Aꞌere ꞌga ꞌog ywate apou iaarana ꞌga upe. Aꞌeramũ ꞌga ꞌgã amũ monou oko raaranamũ imỹina ojeupe. Aꞌeramũ ꞌga ꞌjau “Yꞌwaa mũ jemaꞌea futat. Emyreramũ te ajee pẽmaꞌe futat pẽporowykyawera repya futat”, ꞌjau ijara ꞌga ꞌgã nupe. Aꞌere ꞌga awau watau ꞌgã nui."
41,12,2,Yꞌwa tyarama upe iwaẽmauwe ijara ꞌga wemiayuwa ꞌga amũ monou omaꞌea uwa ꞌa piaramũ.
41,12,3,Aꞌere ko raarana ꞌgã ꞌga pyygi ete ꞌga nupãnupãu etee ꞌga mojewya ꞌga monou. Nan etee futat ꞌgã ꞌga monou nũ.
41,12,4,"Aꞌere ko jara ꞌga ꞌga amũ monou nũ, omaꞌe piaramũ te ꞌga ꞌga monou numiamũ. Aꞌeramũ ko raarana ꞌgã nãnẽwẽjẽmĩ ꞌga rerekoi nũ. ꞌGa pyygi etee ꞌga akãnupãu ꞌga rerekou nũ. Aꞌerauwe ꞌga ojewya awau nũ."
41,12,5,Aꞌeramũ ko jara ꞌga ꞌga amũ monou nũ. Aꞌere ko raarana ꞌgã ꞌga jukai etee. Aꞌeramũ ko jara ꞌga ꞌgã amũ monou nũ. Aꞌere ko raarana ꞌgã ꞌgã pyygi ete ꞌgã nerekou tyweaete. ꞌGã amũ ꞌgã iapisau.
41,12,6,"Nitywi futari ko jara ꞌga remimonorama. Waꞌyra etee ꞌga wereko. Aꞌeramũ ꞌga ꞌjau ojeupe: “Tejaꞌyra ꞌga pa je omono ipiaramũ kwy. ꞌGa ꞌã jeremifutararetea reꞌã. Aꞌetea je ꞌga amono teyꞌwa piaramũ tejeupe”, ꞌjau ꞌga ojeupe. “Jeraꞌyra ꞌga nipo ꞌgã opojeup reꞌã. Jeraꞌyra ꞌga ree nipo ꞌgã pojyramũ reꞌã”, ꞌjau nipo ꞌga ojeupe— ꞌjau Jejui ꞌga imomeꞌwau ꞌgã nupe."
41,12,7,"—Aꞌere ꞌgã ꞌga raꞌyra ꞌga resakawe ꞌjau ajaupe: “Waꞌyra ꞌga ꞌga amut yꞌwa piaramũ raꞌe. ꞌGa futat ꞌuwa ꞌga pyꞌrau ko jaramũ ꞌuwa ꞌga manũ re. Aꞌeramũ jane ꞌga jukau jui. Aꞌeramũ janemaꞌea futat koa ꞌga ruwa ꞌga manũ re kũi”, ꞌjau nipo ꞌgã ajaupe— ꞌjau Jejui ꞌga ꞌgã nupe."
41,12,8,—Aꞌeramũ ꞌgã ꞌga pyyka ꞌga jukau. ꞌGa juka re ꞌga reumera rerawau enuẽma ko awi inuga— ꞌjau Jejui ꞌga ꞌgã nupe imomeꞌwau.
41,12,9,Aꞌeramũ Jejui ꞌga ꞌjau mainana ꞌwyriara ꞌgã nupe:—Maran sipo ko jara ꞌga waꞌyra jukaarera ꞌgã nerekoi? ꞌGa futat oo ko raarana ꞌgã apisau. Aꞌere nipo ꞌga ꞌgã amũ monou ꞌgã pyꞌrau oko raaranamũ nũ. Aipo ꞌgã te nipo yꞌwa mono ijara ꞌga upe yꞌwa tyarũnamũ— ꞌjau Jejui ꞌga ꞌgã nupe.
41,12,10,"—Pẽneaꞌar iki ꞌga amũ remikwasiarer are. Ymã te ꞌã Janeruwarete ꞌga ojeꞌega kwasiarukari ꞌga amũ upe rakue.“Mĩa ita niaꞌwyruui raꞌe, ꞌjau nipo itaoga apoara ꞌgã ajaupe, ita monou imomoa ajaui.Aꞌere ꞌga amũ aipoa ita eroyrũmyrera ita pyygi etee imonou imỹina tenawera pype ꞌoga ypywotypawamũ. Janeruwarete ꞌga imỹjukaa ꞌgã nupe rakue.Aꞌeramũ ꞌga remiapofera wesageayramũ futat oree”,ꞌjau ꞌga ikwasiarukaa kaꞌaran are inuga rakue— ꞌjau Jejui ꞌga ꞌgã nupe."
41,12,12,"ꞌGa jeꞌega renupawe mainana ꞌwyriara ꞌgã ꞌjau fariseu ꞌgã nupe:—Mamaꞌe mũ momeꞌuramũ ꞌga ꞌi janee poromũ— ꞌjau ꞌgã ajaupe.Aꞌeramũ taetu amaraꞌneramũ Jejui ꞌga ree. Afueweramũ ꞌga pyyg are. Aꞌere ꞌgã kyjeetei mytuna ꞌgã nui.—“Jejui ꞌga te ꞌã Jarejuwarete ꞌga jeꞌega momeꞌwararetea raꞌe”, ꞌjau ꞌgã ajemogyau ajaupe. Aꞌeramũ nipo ꞌgã jane apisi ete. Jejui ꞌga jane ipyygamũ nipo ꞌgã jane pyygi nanẽ nũ— ꞌjau ꞌgã ajaupe, okyjau Jejui ꞌga rerowiaara ꞌgã nui.Aꞌeramũ ꞌgã ꞌga pyykeꞌema. Aꞌeramũ ꞌgã awau ꞌga wi."
41,12,13, Aꞌeramũ judeu ꞌgã ꞌwyrianaꞌnĩ ꞌgã ꞌjau ajaupe:—ꞌGã amũ simono imoporogytaukaa ꞌga upe ꞌjau. Morogyta ꞌga imomeꞌu tyweramũ sipyyk ꞌga ꞌjau— ꞌjau ꞌgã ajaupe.Aꞌeramũ ꞌgã fariseu ꞌgã amũ imonou Erote ꞌga remiayuwa ꞌgã netee Jejui ꞌga upe imoporogytaukaa.
41,12,14,"Aꞌeramũ ꞌgã awau ꞌjau Jejui ꞌga upe:—Aꞌjea futat ꞌã ereporogyta aꞌjeteetewi raꞌe. Nereporogyta ekoetei te ꞌã. Aꞌjea futat te ꞌã erejejuka pãwẽ pãwẽ ae ree. Aꞌjea futat te ꞌã ore muꞌe ape mamaꞌe are. Enejeꞌeg are ꞌgã amũ oporenuwiwereꞌemamũ agawewi. Aꞌetea ene mamaꞌe aꞌjea etee eremomeꞌu— ꞌjau ꞌgã Jejui ꞌga upe. —Aꞌeramũ ene ꞌawamũ ꞌjau oree: Jane ꞌã judeua. Simono te jane kaꞌaranũũa ꞌwyriararete ꞌga upe, Sesa ꞌga upe? Naani te raꞌu nũ? Maꞌja eꞌi te Moisesi ꞌga ee rakue? Najudeu arũi te ꞌã ꞌwyriararete ꞌga. Tapyꞌỹi amuteea ꞌga. Romanũa te ꞌga. Aꞌetea te jane simepy ꞌga?— ꞌjau ꞌgã oporonupa ꞌme Jejui ꞌga upe ee."
41,12,15,"Aꞌere Jejui ꞌga ꞌgã kwaawi ojee. “Jejeꞌega renupa ꞌgã nuri numiamũ. ‘Siesak ꞌga mamaꞌe mũ momeꞌua sigaty jarejee ꞌjau’, eꞌi te ꞌgã jee numiamũ”, ꞌjau Jejui ꞌga ojeupe. Aꞌeramũ ꞌga ꞌjau ꞌgã nupe:—Nepeporonuwi tee pejejua ee jee. “Simosimot ekoete jarejaupe ꞌga ꞌeawera ꞌjau”, peꞌje te jee— ꞌjau Jejui ꞌga ꞌgã nupe. —Kaꞌaranũũ ywopeꞌia pemut amũ jee raꞌne, Sesa ꞌga mepyawa mũ jee raꞌne— ꞌjau ete Jejui ꞌga ꞌgã nupe."
41,12,16,Aꞌeramũ ꞌga amũ imonou ꞌga upe.—Kweramũ ajee ꞌwei— ꞌjau ꞌga imonou ꞌga po pe.Aꞌeramũ Jejui ꞌga kaꞌaranũũ ywopeꞌi resaukaa ꞌgã nupe:—Awỹja raꞌagawa te ꞌup ee ꞌga rera retee?— ꞌjau ꞌga esaukaa ꞌgã nupe.—ꞌWyriararete ꞌga maꞌea futat— ꞌjau ꞌgã Jejui ꞌga upe.
41,12,17,Aꞌeramũ Jejui ꞌga ꞌjau ꞌgã nupe:—ꞌGa raꞌagawa rerekwara ꞌga maꞌea futat. Aꞌeramũ pẽẽ imonou ꞌga upe etee futat. Aꞌere Jarejuwarete ꞌga mamaꞌea pemono ꞌga upe etee futat— ꞌjau Jejui ꞌga ꞌgã nupe.Aꞌe renupawe ꞌga upe imomeꞌuukarera ꞌgã oporesagamũ etee ꞌga ree.—Kuu. Iꞌakwaap ꞌga raꞌe nũꞌũ— ꞌjau ꞌgã ajaupe.Aꞌeramũ ꞌgã awau ꞌga wi.
41,12,18," Koꞌikoꞌi ete satuseu ꞌgã amũ ꞌua oporogytau Jejui ꞌga upe nũ. Aipo ꞌgã eꞌi ajaupe raꞌe jepi: “Amanũ re ae noferawuꞌjawi nũ. Amanũmũ ae teepawamũ ywawuje futat”, ꞌjau agawewi satuseu ꞌgã ajaupe raꞌe jepi. Aꞌetea ꞌgã ꞌut oporonupa ee Jejui ꞌga upe. Aꞌeramũ ꞌgã ꞌjau Jejui ꞌga upe:—“Moromuꞌjara ꞌga” ꞌjau ꞌgã enee jepi. Aꞌeramũ ene ore mueapyou katu mamaꞌe are. Ymã ꞌã Moisesi ꞌga kaꞌarana kwasiari inuga janee rakue. “Kũimaꞌe ꞌga amũ nipo amanũ waꞌyreꞌemauwe. Aꞌeramũ nipo ꞌga manũ re ꞌga rewirera ꞌga ꞌga remirekofera ẽẽ rerekou. Aꞌeramũ nipo ꞌga ajaꞌyrapyau ẽẽ pype. Aꞌeramũ nipo ꞌga raꞌyr ypy ꞌga amanũ maꞌefera ꞌga raꞌyrera ꞌjawe futat”, ꞌjau ꞌã Moisesi ꞌga ikwasiaa inuga rakue— ꞌjau ꞌgã Jejui ꞌga upe.Aꞌeramũ Jejui ꞌga ꞌjau ꞌgã nupe:—Aꞌjea futat— ꞌjau Jejui ꞌga ꞌgã nupe."
41,12,20,Aꞌeramũ ꞌgã ꞌjau ꞌga upe nũ:—Aꞌere nipo kũimaꞌe ꞌga amũ ꞌga raꞌyra sete. Aꞌeramũ nipo uꞌar ypy maꞌefera ꞌga kũjã mũ rerekou. Aꞌere nipo ꞌga waꞌyreꞌemauwe ꞌga manũi jui. Aꞌeramũ nipo ꞌga amanũmũ ẽẽ wi ẽẽ rejaa ẽẽ mogou wewirerera ꞌgã nupe.
41,12,21,"Aꞌeramũ nipo ꞌga manũ re ꞌga rewirerera ꞌga amũ ẽẽ rerekou ꞌga pyꞌrau nũ. Aꞌere nipo ꞌga nanẽ ꞌga manũi waꞌyreꞌemauwe nũ, ẽẽ rejaa ete wewirerera ꞌgã nupe nũ."
41,12,22,"Aꞌeramũ nipo ꞌgã ojopyꞌrapyꞌrau etee ꞌgã ẽẽ ree, ajamanũnamũ. Aꞌere nipo ꞌgã nataꞌyriꞌi futari ẽẽ pype. Ojee ꞌgã jemoypaw ire nipo ẽẽ nanẽ amanũmũ nũ."
41,12,23,Aꞌeramũ nipo ꞌga ae moferapawa ꞌara rupi manamũ sipo ẽẽ menaretea? ꞌGã juejue futat ẽẽ wereko kũi— ꞌjau ꞌgã Jejui ꞌga upe.
41,12,24,"Aꞌeramũ Jejui ꞌga aipo ojeupe ꞌgã ꞌeramũ ꞌjau ꞌgã nupe:—Pẽꞌme awi. Nanarũi. Nepẽneapyoi Jarejuwarete ꞌga jeꞌega rerekwara kaꞌaran are raꞌe. ꞌGa pãjẽa nanẽ pẽẽ ikwaapeꞌema. ꞌAu etee te ꞌgã nemirekoramũ kũi. Aꞌere ꞌgã oferaw ire naemirekouꞌjawi kũi. Ywagipewara ꞌgã ꞌjawe etee futat ꞌgã jemogyi. Niporerekoweruꞌjawi ꞌgã kũjã are. Kũjãmera ꞌgã nanẽ omenariwereꞌemamũ futat nũ, kũimaꞌe ꞌgã ꞌjawe etee futat nũ kũi— ꞌjau Jejui ꞌga ꞌgã nupe."
41,12,26,"—Nepẽneapyoi nipo Jarejuwarete ꞌga ꞌeawer are. Nepemogytai nipo Moisesi ꞌga remikwasiarera, ae feraw are ꞌga kaꞌarana kwasiaripyrera raiꞌi? Kaꞌaꞌi ikai are ꞌga kaꞌarana kwasiari rakue. Aꞌeramũ ꞌga ꞌjau: “Kaꞌaꞌia je upe imueny re Janeruwarete ꞌga ojeꞌega jee ikue. ‘Je te ꞌã Eneruwaretea. Enepytunera ꞌgã Nuwaretea ꞌjau. Abraão ꞌga, Isaki ꞌga, Jako ꞌga. Mĩmera ꞌgã Nuwaretea je ako’, ꞌjau ꞌga jee ikue”, ꞌjau Moisesi ꞌga ikwasiaa inuga janee rakue— ꞌjau Jejui ꞌga ꞌgã nupe. —“Ymã te je ꞌgã Nuwaretea ikue”, ꞌjaweꞌem Janeruwarete ꞌga ꞌga upe rakue. Aꞌere ꞌga ꞌi: “Je te ꞌã ꞌgã Nuwaretea ako”, ꞌjau ꞌga rakue— ꞌjau Jejui ꞌga ꞌgã nupe."
41,12,27,"—Aipo ꞌgã amanũ futat rakue numiamũ, Moisesi ꞌga tyweꞌemauwe futat rakue numiamũ. Aꞌere ꞌgã ꞌaga namanũi futari. Aꞌeramũ Janeruwarete ꞌga poromũ ꞌjau Moisesi ꞌga upe rakue. ꞌGã ꞌaga tyweꞌem ire amunipo ꞌã ꞌga aipo neꞌiaꞌuweri Moisesi ꞌga upe rakue. Ako maꞌe ꞌgã nupe etee te ꞌga Aeruwaretea— ꞌjau Jejui ꞌga ꞌgã nupe uꞌama imomeꞌwau. —Aꞌeramũ ꞌã pẽẽ ꞌgã muꞌjau tywet aipo are. “Noferawuꞌjawi aea amanũ re” ꞌe are pẽẽ ꞌgã muꞌjau tyweaete— ꞌjau Jejui ꞌga ꞌgã nupe."
41,12,28," Moisesi ꞌga remikwasiarer are moromuꞌjara ꞌga amũ ꞌgã jeꞌega renupa. Aꞌeramũ ꞌga ꞌjau ojeupe: “Aꞌjea futat ꞌga ꞌi. Tamoporogytaukat ꞌga mamaꞌe are”, ꞌjau ꞌga ojeupe etee futat.—Maranuara te ajee Janeruwarete ꞌga ꞌeaweraretea?— ꞌjau ꞌga Jejui ꞌga upe."
41,12,29,"Aꞌeramũ Jejui ꞌga ꞌjau ꞌga upe:—ꞌAwamũ futat ꞌga ꞌeaweraretea. “Peapyaka jejeꞌeg are ki Israeu juapyreramũ. Je te ꞌã pẽjararetea. Nitywi futari ꞌga amũ je ꞌjawe pẽ nupe”,— ꞌjau Jejui ꞌga ꞌgã nupe. —“Pẽporomutat je ree pejepytuna ꞌgã apyraapa”, eꞌi ꞌã Janeruwarete ꞌga pẽ nupe rakue. “Mamaꞌea peapo jee jeremifutar imũ. Pejejeaꞌaramũ pejejemogyau je ree ꞌgã nee pejejeaꞌara apyraapa. Je upe mamaꞌe apou pẽẽ iapou etee futat. Pejefuakara pyu pẽẽ mamaꞌe apou je upe. Aipo aporamũ nipo pejeporomutaramũ je ree aꞌjea futat ꞌgã nee pejeporomutara apyraapa pejejemogyau”, eꞌi Janeruwarete ꞌga pẽ nupe rakue— ꞌjau Jejui ꞌga ꞌga upe. —Poromũ te ꞌga ꞌeaweraretea."
41,12,31,"Ajepeja ꞌga ꞌeaweraretea nanẽ nũ. “Pẽporomutat pejepyriwara ꞌgã nee pejejee pejeporomutara ꞌjawe etee futat”, ꞌjau ꞌga ꞌã ikwasiarukaa Moisesi ꞌga upe rakue. Amumera ꞌga ꞌeawera nuapyraawi futari aipo ꞌga ꞌeaweraretea— ꞌjau Jejui ꞌga ꞌga upe."
41,12,32,Aꞌeramũ Moisesi ꞌga remikwasiarer are moromuꞌjara ꞌga ꞌjau ꞌga upe:—Aꞌjea futat ere poromũ. Majepei tee futat te ꞌã Janeruwarete ꞌga. Nitywi futari ꞌga amũ ꞌga ꞌjawe.
41,12,33,Aꞌeramũ ki jane jareporomutaramũ ꞌga ree jarepytuna ꞌgã jareporomutara apyraapa. Aꞌeramũ jane aꞌjea futat jareporomutaramũ ꞌga ree. ꞌGa upe mamaꞌe apou ki jane iapou ꞌga remifutar imũ etee futat. ꞌGa ree ki jane jarejeaꞌaramũ jarejemogyau. ꞌGa upe mamaꞌe apou ki jane iapou aꞌjea futat. ꞌGa remifutar imũ ki jane jarejepyriwara ꞌgã nerekou esage jarejereko esage ꞌjawe etee futat— ꞌjau ꞌga ꞌga upe. —Aipo ꞌga ꞌeawera renuwa wesageramũ ꞌga upe mamaꞌe rapya apyraapa. ꞌGa jeꞌega renuwa esage ꞌga upe mamaꞌe monoa apyraapa— ꞌjau ꞌga Jejui ꞌga upe.
41,12,34,"Aipo ojeupe ꞌga ꞌeramũ Jejui ꞌga ꞌjau ojeupe: “Iꞌakwaap maꞌe ꞌga pa raꞌe”, ꞌjau ꞌga ojeupe etee futat ꞌga resaka. Aꞌeramũ Jejui ꞌga ꞌjau ꞌga upe:—Ererowyk Jarejuwarete ꞌga ekou raꞌe— ꞌjau ꞌga ꞌga upe.Aipo ꞌga ꞌe renupawe mytuna ꞌgã ajemogymogyau etee futat. Ojenosõu ꞌga wi. Aꞌeramũ ꞌgã imomeꞌwaukaruꞌjapeꞌema ꞌga upe."
41,12,35," Jarejuwarete ꞌga mogytaawa pype akou Jejui ꞌga oporonupa ee ꞌgã nupe:“Jeruwarete ꞌga ꞌjau Jejararete ꞌga upe rakue:‘Eapyk ꞌau je pyri. Je ꞌjawe futat ene. Enepãjẽretea je ꞌjawe.Aꞌeramũ ene eapyka je yse katy.Anure nipo je ene mogoi ꞌwyriaramũ ꞌgã nupe najuejue etee futat.Ene ree iporomutareꞌema ꞌgã ꞌarimũ je ene magwawukari.Aꞌeramũ ene je iapoeꞌemauwe eapyka ꞌau je yse katy’, ꞌjau ꞌga Jarejararete ꞌga upe”,ꞌjau Davi ꞌga ikwasiaa rakue— ꞌjau Jejui ꞌga ꞌgã nupe."
41,12,37,"—Janeruwarete ꞌga remimurera ꞌga ree ꞌga kaꞌarana kwasiari rakue. Maꞌeramũ sipo ajee Davi ꞌga ꞌi “Jejararete ꞌga”, ꞌjau ajuapyrera ꞌga upe nũ— ꞌjau Jejui ꞌga ꞌgã nupe.Mytuna ꞌgã oporenuwiweramũ Jejui ꞌga porogyta are. ꞌGa remimomeꞌufera ꞌgã muekõẽãina."
41,12,38," Aꞌeramũ ꞌga ꞌjau ꞌgã nupe:—Pejeaꞌgu ki Moisesi ꞌga remikwasiarer are moromuꞌjara ꞌgã nui. ꞌGã ꞌã eꞌi ajemogyau ojeupe: “Je ꞌã kũimaꞌeeteetea”, ꞌjau ꞌgã ꞌã ajemogyau ojeupe, waity fuku rerekou. Aꞌeramũ ꞌgã ataramũ ꞌgã naitya ajasimana ꞌgã nee. “Tiporesagete ꞌgã je ree ꞌjau”, ꞌjau ꞌgã akou ojeupe. Wapejeꞌega tãmẽjẽ ꞌgã ifutaa. ꞌWyriara apykawa ꞌarimũ etee wapyka awau Jarejuwarete ꞌga mogytaaw ipe. Ojemiꞌwaaw ipe nanẽ nũ ꞌwyriara renawa ꞌarimũ etee wapygiweramũ ojemiꞌwaa."
41,12,40,"Kũjã men manũ maꞌefera ꞌgã nupe nanẽ ꞌgã ꞌjau nũ: “Je tamaenun tekou enekaraemã are ꞌjau”, ꞌjau futatee ꞌgã ꞌgã nupe. “Je te nipo ako esage temaenuna enekaraemã are”, ꞌjau futatee ꞌgã ꞌgã nupe. Aꞌere ꞌga etee ꞌgã karaemã pyygi ojeupe, kaꞌaranũũa nanẽ nũ. Aꞌeramũ ꞌgã ꞌjau ojeupe etee futat: “Kwakwaiꞌi tejeꞌega monoi Jarejuwarete ꞌga upe. Kasi aꞌe pe ꞌgã je kwaawi mamaꞌe tywera je iaporamũ ne kwy”, ꞌjau ꞌgã ojeupe etee futat. Aꞌeramũ nipo ꞌgã ojeꞌega monou fuku oꞌmeramũ akou Jarejuwarete ꞌga upe, wemiapo tywera mimawamũ. Aꞌere nipo anure Janeruwarete ꞌga ꞌgã nereko tyweri ꞌgã nemiapo tyweawer are— ꞌjau Jejui ꞌga ꞌgã nupe."
41,12,41,"Jarejuwarete ꞌga mogytaawa pype Jejui ꞌga wapyka ꞌũina Jarejuwarete ꞌga upe kaꞌaranũũ ryrũ pyri. Aꞌeramũ ꞌga ose maꞌe ꞌgã nesaka ꞌũina, yrũ pype ꞌgã nemimonoa nanẽ ꞌga esaka nũ. Ikaꞌaranũũ kwai maꞌe ꞌgã kaꞌaranũũ monou Jarejuwarete ꞌga maꞌe yrũ pype ꞌga upe kwaiwete."
41,12,42,ꞌGã nesepaw ire majawera ẽẽ mũ ꞌua osou ꞌog ipe. Nikaꞌarani ẽẽ akou. Itywerete ẽẽ akou. Aꞌetea ẽẽ okaꞌaranũũ ywopeꞌi omono ipype. Mukũiꞌĩ etee ẽẽ imonou ipype. Naepyi agawewi ẽẽ remimonofera.
41,12,43,Ẽẽ resakawe Jejui ꞌga ꞌjau wemimuꞌe ꞌgã nupe:—Kweramũ kũjãa ẽẽ imen manũ maꞌefera ẽẽ. Nitywaꞌuweri agawewi ẽẽ mamaꞌea. Aꞌetea ẽẽ okaꞌaranũũ monoupap futat yrũ pype. Aꞌeramũ ẽẽ otyweꞌemamũ futat mamaꞌea ojeupe imuawamũ. Ẽẽ remimonofera ikaꞌaranũũ kwai maꞌe ꞌgã maꞌe wapyraap futat Janeruwarete ꞌga upe. ꞌGã kwaiwete agawewi omono ꞌga upe. Aꞌetea ꞌgã kwaiwete wẽjẽmĩ wereko ojeupe nũ. Aꞌere ẽẽ maꞌea nitywi futari. Omonopap futat ẽẽ ꞌga upe. Naemyreri futari ẽẽ upe. Wemiꞌurama muawa we futat ẽẽ omonopap ꞌga upe— ꞌjau Jejui ꞌga ẽẽ momeꞌwau ꞌgã nupe.
41,13,1, Jarejuwarete ꞌga mogytaaw awi ũꞌẽ re Jejui ꞌga remimuꞌe ꞌga amũ ꞌjau ꞌga upe:—Kuu. Ikaturam te Janeruwarete ꞌga mogytaawa ꞌoga jãꞌnũꞌũ. Sãꞌã itauu esagea epy ete maꞌea. Mytuna ꞌgã kaꞌaranũũa rerua kwaiwete Jarejuwarete ꞌga mogytaawa ꞌoga muesageawamũ— ꞌjau ꞌga ꞌga upe.
41,13,2,Aꞌeramũ Jejui ꞌga ꞌjau ꞌga upe:—Aꞌjea futat esageramũ numiamũ. Aꞌere nipo anurenureꞌi jane ree iporomutareꞌema ꞌgã nuri imonou etyka. Nomỹiꞌi futari nipo ꞌgã itaa mũ ajuꞌarimũ— ꞌjau ꞌga ꞌgã nupe.
41,13,3,"Anure Jejui ꞌga wapyka ꞌũina ywytyr apyteꞌrarimũ, Oriweira ꞌjawa apyteꞌrarimũ wemimuꞌe ꞌgã netee. Jarejuwarete ꞌga mogytaaw are ꞌgã amãꞌjãu ꞌupa. Poje Pedro ꞌga, ꞌga, Juã ꞌga, Andre ꞌga, mĩmera ꞌgã oporonupa ꞌga ꞌeawer are ꞌga upe:"
41,13,4,—Maranime sipo aipo ꞌgã Jarejuwarete ꞌga mogytaawa monoi etyka? Maꞌja raꞌne sipo ajee ojesaukat oree iapo enune?— ꞌjau ꞌgã ꞌga upe.
41,13,5,"Aipo ꞌeramũ Jejui ꞌga ꞌjau ꞌgã nupe:—Je renune ꞌut maꞌe ꞌgã nipo iꞌme maꞌea. Perowiat kasi ꞌgã ꞌmea ne. Anure nipo kwaiwete ꞌgã nuri “Janeruwarete ꞌga je mut pẽ katuꞌokaramũ. Je Janeruwarete ꞌga remimurera ako”, ꞌjau futatee nipo ꞌgã ꞌua pẽ nupe. Aꞌere kasi perowiat ꞌgã ne. Oꞌmeramũ te nipo ꞌgã ꞌi. Kwaiwete nipo ꞌgã ꞌgã moryteeu ojee— ꞌjau ꞌga ꞌgã nupe."
41,13,7,"—Anure nipo amutee amunaw awi ꞌgã nuri ꞌwyriararete rowajaa, ꞌga remiayuwa reewe futat. Aꞌere kasi aipo renupa pẽpiryyi ne. Nan futat nipo mamaꞌe teepaw enune. Aꞌere nipo naporomũ rũi mamaꞌe mateepaawa. Naporomũ etee rũi futat nipo mamaꞌea rekoi— ꞌjau Jejui ꞌga ꞌgã nupe."
41,13,8,"—Akouꞌjauꞌjap futat nipo mamaꞌea. Amunap tesirũmera pypewara ꞌgã we futat nipo ajuowajat. Ywya we futat nipo oyyi peu peu peu ꞌjau. Tyꞌara nipo amunawa pype peu peu ꞌjau. Aꞌeramũ ꞌgã nipo kwaiwete tyꞌara rerekou. Sãꞌã kũjã waꞌyra ray ypyrauwe waꞌyra ꞌa jaꞌwyjaꞌwy kwaawa. Ayypeyperauwe ꞌã ẽẽ iꞌara kwaapa. Ẽẽ wi uꞌaa jaꞌwyjaꞌwy taetu ꞌã wayreteramũ ẽẽ upe. Nan tee futat nipo pẽẽ. Aipo ijeapo resakawe ki je rura pekwaap. “Owaẽm ꞌga ruawa upe raꞌe”, ꞌjau nipo pẽẽ pejejaupe."
41,13,9,"—Pejeaꞌgu ki ꞌgã nui. Je ruraꞌneꞌemauwe nipo ꞌgã je rerowiaaramũ pẽ nereko tyweretei. Pẽẽ mũ nipo ꞌgã ipyyka imopimopika ae mopikawa pyu. Judeu ꞌgã jatykaawa pype miamũ nipo ꞌgã pẽ mopimopigi. Amumeramũ je ree nipo ꞌgã pẽ nerawau ꞌwyriara upe. Aꞌeramũ pẽẽ ꞌwyriararete upe pejejerooramũ pẽẽ je momeꞌwau ꞌgã nupe. “Jejui ꞌga iporokatuꞌogiwet pẽ nee”, ꞌjau ki pẽẽ ꞌwyriara ꞌgã nupe."
41,13,10,Teepaw enune nipo ꞌgã je momeꞌui amunawa moymoyka. Tesirũmera ꞌgã jejeꞌega renuw ire te nipo mamaꞌe ateepawamũ— ꞌjau Jejui ꞌga ꞌgã nupe.
41,13,11,"—Pẽ pyygamũ, ꞌwyriara ꞌgã nowase pejejerooramũ kasi pẽpyꞌaꞌwyt ne. “Maꞌja ꞌjau sipo je tejeꞌega ꞌgã nupe ꞌwei?” peꞌje kasi ne. Janeruwarete ꞌga te pejeꞌegawa amut pẽ nupe peu pẽ nerooramũ. Aꞌeramũ pẽẽ ꞌga ꞌea etee imomeꞌwau ꞌgã nupe. Napejejeaꞌar imũ rũi pẽẽ pejeꞌeg ꞌgã nupe. Pejejeupe Jarejuwarete ꞌga ꞌAgesage ꞌeawera etee pẽẽ imomeꞌwau ꞌgã nupe— ꞌjau Jejui ꞌga ꞌgã nupe."
41,13,12,"—Kwaiwete nipo je rerowiareꞌema ꞌgã wekiꞌyra ꞌgã, wewirera ꞌgã we ꞌgã monou iaꞌwyreꞌema ꞌgã nupe ꞌgã apisaukaa. ꞌGa ruwa ꞌgã miamũ waꞌyra ꞌgã monou ꞌgã nupe ꞌgã apisaukaa. ꞌGa raꞌyra ꞌgã nanẽ ujara ꞌgã imonou ꞌgã nupe ꞌgã apisaukaa. Je rerowiareꞌema ꞌgã nipo oporomutareꞌemamũ je rerowiaramũ pẽ nee. Aꞌere Janeruwarete ꞌga je rerowiar awi ipoireꞌema ꞌgã nerooi imogyau ojepyri nakwaparimũ ete rũi futat— ꞌjau Jejui ꞌga ꞌgã nupe."
41,13,14,"Aꞌeramũ Jejui ꞌga ꞌjau ꞌgã nupe nũ:—Ymã te Janeruwarete ꞌga ijeaporama kwasiarukari ojeꞌega momeꞌwara ꞌga upe rakue, Danieu ꞌga upe rakue. “Anure nipo ꞌga amũ mamaꞌe tywerete apoi Jarejuwarete ꞌga mogytaaw ipe”, ꞌjau ꞌga ikwasiaa inuga janee rakue. Aꞌeramũ nipo ꞌga amũ anure iapou Danieu ꞌga ꞌeawer imũ etee futat. Aꞌeramũ je ꞌga remikwasiarera kaꞌarana mogytaaramũ ee pẽneapyo futaa— ꞌjau Jejui ꞌga ꞌgã nupe. —Aꞌeramũ pẽẽ Judeja ywy pewara ako maꞌeramũ ꞌgã nesakawe pejejeaiteramũ pejewau pejekaꞌjama ywytyr ipe. ꞌOpewuu apyteꞌrarimũ ako maꞌeramũ pẽẽ pejewaweꞌem pejesoweꞌem pejekaraemã pyykeꞌema. Pejekaꞌjamayayau etee futat pejewau. Ko pewaramũ nanẽ pẽẽ pejejewyreꞌema pejejog ipe pejejaity mojopyꞌraweꞌem— ꞌjau Jejui ꞌga ꞌgã nupe."
41,13,17,—Kũjãmera ꞌgã nipo taꞌyryrũ maꞌe ꞌgã iporiayꞌi ajemogyau. Taꞌykyꞌri maꞌea nanẽ nipo nũ. Nujãnarũi eweguu maꞌea. Taꞌykyꞌri maꞌe nanẽ nujãnarũi nũ.
41,13,18,"Aꞌeramũ ki nanuar are pejeporogytau Jarejuwarete ꞌga upe ee: “Eremurukat kasi ꞌgã ꞌara roꞌysaga rupi oree ne”, ꞌjau ki pẽẽ Jarejuwarete ꞌga upe ee— ꞌjau Jejui ꞌga ꞌgã nupe. —Aipoa kwara rupi ꞌgã ꞌgã nerekou tyweaete. Ywy apo ypyramũ nitywi futari ae rereko tywera aipo ꞌjawe rakue. Anure nanẽ nipo nitywi futari ae rereko tywera ꞌjawe nũ— ꞌjau Jejui ꞌga ꞌgã nupe."
41,13,20,—Aꞌere Janeruwarete ꞌga mamaꞌe tywera ꞌgã nupe iapoukaruꞌjauꞌjaw ire ꞌgã muojeri ꞌgã mogyau jui nũ. Kasi aꞌe pe ywy pewaramũ juejue ꞌgã papawi ne. Aꞌere Janeruwarete ꞌga pẽẽ mũ mũꞌjãu ꞌgã nui pẽ katuꞌoka. Aꞌeramũ ꞌga wemimũꞌẽmeramũ pẽ nee Janeruwarete ꞌga ꞌgã muojeri ꞌgã mogyau jui nũ— ꞌjau Jejui ꞌga ꞌgã nupe.
41,13,21,"—“Koromũ Kristu ꞌga”, pejejeupe ꞌgã amũ ꞌeramũ kasi perowiat ꞌgã ne. “Kwe pe ꞌga oi”, ꞌgã ꞌeramũ pẽẽ ꞌgã nerowiareꞌema pejejemogyau."
41,13,22,"Jejewyt jaꞌwyjaꞌwyramũ nipo kwaiwete ꞌgã nuri oꞌmeramũ pẽ nupe. “Je Jarejuwarete ꞌga jeꞌega momeꞌwaramũ”, ꞌjau futatee nipo ꞌgã pẽ nupe. Amumera ꞌgã nipo ꞌua ꞌjau pẽ nupe: “Janeruwarete ꞌga je mut. Je ꞌga remimureraretea futat”, ꞌjau futatee nipo ꞌgã pẽ nupe. Pẽnemiapoeꞌema miamũ nipo ꞌgã iapou pẽ neape je rerowiar awi pẽ momoirukaawamũ. “Simomoirukat Kuꞌjywa ꞌga remimũꞌẽmera ꞌgã ꞌga rerowiar awi ꞌjau”, eꞌi te nipo ꞌgã pẽ nupe numiamũ. Aꞌeramũ nipo ꞌgã mamaꞌe apou pẽ neape. Ojerowiarukaawamũ te nipo ꞌgã iapoi pẽ nupe numiamũ. Aꞌere kasi aꞌe are miamũ perowiat ꞌgã ne. Perowiar iki aipoa jeꞌeawera. Ijeapoeꞌemauwe je imomeꞌui pẽ nupe, ee pẽ mueapyoawamũ— ꞌjau Jejui ꞌga ꞌgã nupe."
41,13,24," Aꞌeramũ Jejui ꞌga ꞌjau ꞌgã nupe nũ:—Pẽ nereko tyweawa kwaw ire nipo ywag awi nanẽ mamaꞌe jesaukari pẽ nupe nũ. Kwara nipo owepa. Jaya nanẽ nipo owepa nũ. Jaytataa nipo ototoka ywag awi ꞌua. Ywag ipewara nipo oyyita nũ. Kwat, jay, jaytata. Mĩmera nipo oyyita— ꞌjau Jejui ꞌga ꞌgã nupe."
41,13,26,"—Aꞌere nipo pẽnekiꞌyramũ je tejua tejewya ywasiga rupi. Tepãjẽ mũ nipo je ruri, tejenyfuga pype futat tejua nũ."
41,13,27,"Aꞌeramũ nipo je tejeupe oporowyky maꞌe ywagipewara ꞌgã monou tejemiayuwa ꞌgã majatykaukaa. “Peꞌje pejewau amunawa moymoyka jeremiayuwa ꞌgã majatykau ꞌgã nerua jee”, ꞌjau nipo je ꞌgã nupe. Aꞌeramũ nipo ꞌgã awau ꞌgã nerua jee— ꞌjau Jejui ꞌga imomeꞌwau ꞌgã nupe."
41,13,28,"Anure Jejui ꞌga mamaꞌe mũ momeꞌwau ꞌgã nupe, ꞌgã muꞌjau ee:—Mamaꞌea je amomeꞌu pẽ nupe pẽ muꞌjau tejuawa ꞌar are— ꞌjau ꞌga ꞌgã nupe. —Sãꞌã ae siakaꞌgywa potyramũ amana jewyra kwaawa. Ipotyrauwe ꞌã ae amana jewyra kwaapa."
41,13,29,"Nan tee futat ki jeꞌeawer imũ mamaꞌe jeaporamuerauwe peꞌje pejejaupe: “ꞌUt jaꞌwyjaꞌwy Jejui ꞌga janee ꞌwyriaramũ akou”, peꞌje ki pejejaupe."
41,13,30,Aꞌjea futat je ꞌi. Jeꞌeawer imũ mamaꞌe jeapo resakara ꞌgã papaweꞌemauwe nipo tejua tejewya nũ.
41,13,31,Ywaga nipo ateepawamũ futat. Ywya nanẽ nipo ateepawamũ futat nũ. Aꞌere nipo jeremimomeꞌufera nateepawaꞌuweri futari. Jeꞌeawer imũ etee futat nipo aipoa ojeapou— ꞌjau Jejui ꞌga ꞌgã nupe.
41,13,32,Aꞌere Jejui ꞌga ꞌjau ꞌgã nupe nũ:—Nitywi futari je ruawa kwaapara ꞌgã amũ. Nepekwaawi futari je ruawa. Ywagipewara ꞌgã miamũ ikwaapeꞌema. Je miamũ nanẽ nakwaawi tejuawa ꞌara. Jeruwarete ꞌga etee te okwaap.
41,13,33,Aꞌeramũ ki pẽẽ je rapesaka pejejemogyau.
41,13,34,"Sãꞌã kũimaꞌe ꞌga amũ ooa iataa muku ojeꞌwyr awi. Aꞌeramũ ꞌã ꞌga oo enunewe ꞌjau wemiayuwa ꞌgã nupe: “Aata je tewau. Aꞌeramũ pẽẽ pejeporowykyau jeꞌeawer imũ etee futat”, ꞌjau ꞌga ꞌgã nupe. ꞌOga raarana ꞌga upe ꞌga ꞌjau: “Earũ jeroga raꞌne muku je rekoramũ. Je rura nanẽ ene apesaka nũ”, ꞌjau ꞌga ꞌga upe. Aꞌeramũ ꞌga awau watau muku ojeꞌwyr awi. Nan tee futat pẽẽ je rura rapesakaramũ pejejemogyau. Nepekwaawi je ruawa. Aꞌeramũ ki pẽẽ pejeporowykyau pejejeupe jeꞌeawer imũ, je rura rapesaka pejejemogyau. Meewei ꞌur ire ako re nipo wata maꞌe ꞌga ꞌua ypyaje owaẽma. Maranamũ kwara ajerewamũ, maranamũ aiꞌiwe. Nokwaawi ꞌgã ꞌga ruawa. Series,  Aꞌeramũ nipo ꞌoga jara ꞌga ꞌua erujewi ojeupe oporowyky maꞌe ꞌgã nupe. Opak sipo ꞌgã ajemogyau ꞌga rapesaka?"
41,13,37,Aipo are je ꞌi pẽ nupe: Je rura ki peapesak pejejemogyau— ꞌjau Jejui ꞌga ꞌgã nupe.
41,14,1,  Egitu ywy awi judeu ypyfera ꞌgã nenũꞌẽawer are weaꞌawa maraka upe iwaẽm jaꞌwyjaꞌwyrauwe mainana ꞌwyriara ꞌgã ajatykau Moisesi ꞌga remikwasiarer are moromuꞌjara ꞌgã nee.—Maran te jane Jejui ꞌga pyygi ꞌga jukau?— ꞌjau ꞌgã ajaupe. —Jemime sipyyk ꞌga ꞌjau.
41,14,3," Petani pe Jejui ꞌga akou, Simão ꞌga rog ipe, ipitoꞌom maꞌefera ꞌga ꞌwyr ipe. ꞌGã jemiꞌwaa ꞌgã nuwamũ kũjã ẽẽ mũ ꞌua ojany kasiga ryrũ rerua opo pe. Itasiga apopyrera aipo yrũnamũ, aripasi ꞌjawa apopyrera poromũ. Aꞌeramũ ẽẽ yrũ mopena, jany kasiga rekoꞌwoka Jejui ꞌga akag are. “Naritu” ꞌjau ꞌgã aipoa jany kasiga upe. Epy ete aipoa jany kasiga."
41,14,4,Aꞌeramũ wapyk maꞌe ꞌgã amũ amaraꞌneramũ jany kasiga ẽẽ ekoꞌwog are.—Maꞌeramũ sipo ẽẽ imomy ekoetei ꞌwei?
41,14,5,"Epy te ꞌã ꞌaga jany kasiga aꞌi kũi— ꞌjau ꞌgã ajaupe. —Aꞌeramũ amunipo ꞌã ẽẽ imeꞌega kaꞌaranũũ are janee. Tresẽtu kaꞌaranũũa ꞌut ee. Aꞌeramũ amunipo ꞌã ẽẽ epyfera mua janee. Aꞌeramũ amunipo ꞌã jane imojoꞌoka ikaraemãeꞌema ꞌgã nupe ꞌjau kũi— ꞌjau ꞌgã ajaupe, kũjã ẽẽ agoꞌwau."
41,14,6,Aꞌeramũ Jejui ꞌga ꞌjau ꞌgã nupe:—Tene ẽẽ iapoi. Maꞌeramũ pejemaraꞌneramũ ẽẽ ree ꞌũ? Mamaꞌe esagea te ẽẽ wapo jee.
41,14,7,Ikaraemãeꞌema ꞌgã nooaꞌuweri futari pẽ nui. Aꞌeramũ pẽẽ anure mamaꞌe monou ꞌgã nupe pejejemifutar imũ. Aꞌere je te ajee nako fukui pẽ pype.
41,14,8,"Je tymaw ipe je ree ekoꞌwogipyrama futat jany kasiga numiamũ. Aꞌere ẽẽ ꞌawauwe ekoꞌwogi je ree, je manũeꞌemauwe. Tene ẽẽ iapoi jee— ꞌjau Jejui ꞌga ꞌgã nupe."
41,14,9,—Aꞌjea futat je ꞌi. Anure nipo ꞌgã je momeꞌui kwe pewara ꞌgã nupe. Amunap tesirũmera moyka nipo ꞌgã awau je momeꞌwau kwe pewara ꞌgã nupe. Je momeꞌuramũ nipo ꞌgã ẽẽ remiapofera nanẽ imomeꞌwau ꞌgã nupe nũ. Aꞌeramũ nipo ꞌgã anure najuejue etee futat weaꞌaramũ ẽẽ remiapofer are— ꞌjau Jejui ꞌga ꞌgã nupe.
41,14,10, Aꞌere Jejui ꞌga remimuꞌe ꞌga amũ awau oporogytau mainana ꞌwyriara ꞌgã nupe. Iskariote ꞌga futat poromũ oo oporogytau ꞌgã nupe:—Jejui ꞌga je apyygukat pẽ nupe. Je apoat pẽẽ ꞌga pyyka pẽ pyri— ꞌjau Iskariote ꞌga awau ꞌgã nupe.
41,14,11,"Ojeupe ꞌga ꞌeramũ mainana ꞌwyriara ꞌgã akuꞌiramũ ꞌga ree. Aꞌeramũ ꞌgã ꞌjau ꞌga upe:—Kaꞌaranũũa nipo ore oromono ene upe ꞌga pyyga repyramũ— ꞌjau ꞌgã ꞌga upe.Aꞌeramũ ꞌga weaꞌaramũ akou ee. “Ojetee ꞌga rekoramũ tomono ꞌga ꞌgã nupe ꞌjau kwy”, ꞌjau ꞌga ojeupe. Aꞌeramũ ꞌga Jejui ꞌga rerekou weape."
41,14,12,"  Awau owaẽma maniꞌokoꞌo jopypeꞌema ꞌwawa upe, Pasikwa ꞌjawa apoawa upe. Karupaꞌmĩ jukaawa ꞌara upe ꞌgã owaẽma. Aꞌeramũ ꞌga remimuꞌe ꞌgã amũ ꞌjau Jejui ꞌga upe:—Maꞌape te jane jemiꞌwari, karupaꞌmĩ roꞌo reyri jarejee?— ꞌjau ꞌgã ꞌga upe."
41,14,13,Aꞌeramũ Jejui ꞌga mukũja ꞌgã monou amunawarete pe.—Peꞌje pejewau Jerusareg ipe. Peu nipo ꞌy ryrũ rerekwara ꞌga peekoat. Aꞌeramũ pẽẽ pejewau ꞌga rewiri.
41,14,14,"ꞌOg ipe ꞌga seramũ pejeporogytau ꞌoga jara ꞌga upe:—Jarejara ꞌga ore mut imomeꞌwaukaa enee: “‘Maꞌape te je karupaꞌmĩ eyra ꞌui tejemimuꞌe ꞌgã netee?’ eꞌi ꞌga. ‘Maꞌape te ore kumi apoi? Maꞌape te je tejemimuꞌe ꞌgã nerojemiꞌwari’ eꞌi ꞌga enee kũi”, peꞌje ki ꞌga upe— ꞌjau Jejui ꞌga ꞌgã nupe."
41,14,15,—Aipo ojeupe pẽẽ ꞌe re ꞌga tepẽ neroo ywatewara imyꞌjawa pype ꞌjau. Ityp futat aejemiꞌwaawa peu. Ae renawa nanẽ otywamũ futat nũ. Aꞌeramũ pẽẽ pejejeupe ꞌga esaukar ire peu futat iapou ewara reewe jarejeupe— ꞌjau ꞌga ꞌgã nupe.
41,14,16,Aꞌeramũ mukũja ꞌgã awau amunawarete pe. Aꞌeramũ ꞌgã mamaꞌe resaka ojeupe Jejui ꞌga ꞌeawer imũ etee futat. Aꞌeramũ ꞌgã kumi apou maraka are.
41,14,17,Kaaruwamũ Jejui ꞌga awau ojemiꞌwaa wemimuꞌe ꞌgã netee.
41,14,18,"Ojemiꞌwaaw ipe Jejui ꞌga ꞌjau ꞌgã nupe:—Aꞌjea futat je ꞌi. Aꞌjea futat nipo pẽẽ mũ je mono pejepe je ree iporomutareꞌema ꞌgã nupe je jukaukaa— ꞌjau ꞌga ꞌgã nupe. Aipo renupawe ꞌga remimuꞌe ꞌgã uꞌarasigamũ ojeupe ꞌga ꞌeawer are. Aꞌeramũ ꞌgã oporonupa majepeinume ee ꞌga upe:—Je upe te ere poromũ?— ꞌjau ꞌgã ꞌga upe.Majepeinumenume ꞌgã oporonupa ee ꞌga upe. Aꞌeramũ Jejui ꞌga ꞌjau ꞌgã nupe:—Je pyri ojemiꞌwat maꞌeramũ futat pẽẽ mũ nipo je monoi ꞌgã nupe— ꞌjau ꞌga ꞌgã nupe. —Ymã te Janeruwarete ꞌga kaꞌarana kwasiarukari ꞌgã amũ nupe rakue, jemanũ are rakue. Pẽnekiꞌyra agawewi je ꞌã. Aꞌetea je ree iporomutareꞌema ꞌgã je jukaukat ꞌgã nemikwasiarer imũ etee futat. Aꞌere ꞌgã nupe je monoara ꞌga tywereteramũ te akou. Iporiayꞌi ꞌgã po pe je monoara ꞌga numiamũ. Aꞌere nipo Janeruwarete ꞌga ꞌga rereko tyweretei. Maꞌeramũ gatu nipo ꞌã ꞌga jeuwi rakue ꞌja— ꞌjau Jejui ꞌga ꞌgã nupe."
41,14,22,"  Ojemiꞌwaaw ipe Jejui ꞌga maniꞌokoꞌoꞌi pyyka. Aꞌere ꞌga eramãꞌjãu ywau erojeꞌega ꞌUwarete ꞌga upe:—Auꞌjete maniꞌokoꞌoꞌia eremut oree, Kiapiꞌni— ꞌjau Jejui ꞌga ꞌga upe.Aꞌere ꞌga maniꞌokoꞌoꞌi mowoka imonou ꞌgã nupe.—Maniꞌokoꞌoꞌia pepyyk iꞌwau. Koromũ jeroꞌoa— ꞌjau ꞌga ꞌgã nupe."
41,14,23,"Aꞌere ꞌga yꞌway ryrũ pyyka nũ, eramãꞌjãu ywau nũ. Aꞌeramũ futat ꞌga ojeꞌega monou ꞌUwarete ꞌga upe nũ:—Auꞌjete yꞌwaya eremut oree, Kiapiꞌni— ꞌjau Jejui ꞌga ꞌga upe.Aꞌere ꞌga imonou ꞌgã nupe. Aꞌerauwe ꞌgã itykua pãwẽ pãwẽ. Aꞌeramũ Jejui ꞌga ꞌjau ꞌgã nupe:—Koa yꞌwaya jerya futat. Aꞌereꞌereꞌi nipo ꞌgã amũ jejukai jery rekoꞌwoka. Aipoa jery jekoꞌwoga pẽtywera omepy. Jemanũ are tee Jeruwarete ꞌga pẽ katuꞌogi kwaiwete. ꞌAwamũ karupaꞌmĩa nepejukauꞌjawi pejetywera mepyawamũ. Poromũ futat ꞌga jeꞌeg ymanera numiamũ. Aꞌere ꞌawamũ ꞌga jeꞌeg yauramũ. ꞌAwamũ jery tee pẽ pirei pẽtywer awi. Jemanũ are tee Jeruwarete ꞌga pẽtywera moiri pẽ nui je rerowiaramũ. Poromũ futat Janeruwarete ꞌga jeꞌeg yaua ꞌawamũ. Aꞌea ꞌga jeꞌega nomojopyꞌruawi futari ꞌawamũ— ꞌjau ꞌga ꞌgã nupe."
41,14,25,"—Aꞌjea futat je ꞌi. Je natykuruꞌjawi futari ꞌaga yꞌwaya pẽ pyri. Anure tãmẽjẽ te nipo je itykuri pẽ pyri, Tejuwarete ꞌga pyri pẽ neroo re tãmẽjẽ nũ— ꞌjau Jejui ꞌga ꞌgã nupe."
41,14,26,"Oporogytapaw ire ꞌgã amarakaꞌaga Jarejuwarete ꞌga muorypawamũ. Amarakaꞌag ire ꞌgã awau ywytyr ipe, Oriweira ꞌjaw ipe."
41,14,27,"  Awaw ipe Jejui ꞌga ꞌjau wemimuꞌe ꞌgã nupe:—ꞌAwamũ futat nipo pekwasiꞌo je wi je rejaa je muꞌama ojeteeꞌi— ꞌjau ꞌga ꞌgã nupe. —Ymã te ꞌã Janeruwarete ꞌga kaꞌarana kwasiarukari ꞌga amũ upe ee rakue: “Tajuka karupaꞌmĩ are omaenun maꞌe ꞌga ꞌjau kwy. Aꞌeramũ ꞌga reymawera ꞌgã awau okwasiꞌwau kwe pe ꞌjau kwy”, ꞌjau Janeruwarete ꞌga ikwasiarukaa inuga kaꞌaran are rakue. Aꞌeferupi tee futat nipo pekwasiꞌo pejewau je wi— ꞌjau ꞌga ꞌgã nupe."
41,14,28,—Aꞌere je temanũ re je ferawi nũ. Teferaw ire nipo je oi Garireja ywy pe pẽ nenune— ꞌjau ꞌga ꞌgã nupe.
41,14,29,Aꞌeramũ Pedro ꞌga ꞌjau ꞌga upe:—ꞌMe te pa ꞌga poromũ ꞌjau nũ. Je naejaraꞌuweri futari ene imogou ojeteeꞌi kũi. ꞌGã te nipo opyamũ ene wi ene rejaa ojeteeꞌi kũi. Aꞌere je naejaraꞌuweri ene kũi— ꞌjau Pedro ꞌga ꞌga upe.
41,14,30,"—Aꞌjea futat sipo ere— ꞌjau Jejui ꞌga ꞌga upe. —Je te aꞌjea futat aꞌe enee nũꞌũ: ꞌAwa ypytuna rupi nipo je kwakuw ape muapyapyt katu ꞌgã nupe. “Nakwaawi je ꞌga”, ꞌjau nipo ene mukũi wyrasokwẽ jeꞌegauwe— ꞌjau ꞌga Pedro ꞌga upe. Aꞌere Pedro ꞌga fuakaramũ ꞌga upe:—Naani futari nũꞌũ. Aipo naꞌeaꞌuweri futari je. “Nakwaawi je ꞌga”, naꞌeaꞌuweri je. “Tene ꞌgã je jukai futari ꞌga reewe futat”, aꞌe ete nipo je. Nakwakuwaꞌuweri futari je ene— ꞌjau Pedro ꞌga Jejui ꞌga upe.ꞌGa remimuꞌe ꞌgã nanẽ Pedro ꞌga ꞌeawer imũ etee futat ꞌjau ꞌga upe nũ."
41,14,32," Jejui ꞌga awau owaẽma Getsemani ꞌjaw ipe, wemimuꞌe ꞌgã netee. Aꞌere Jejui ꞌga ꞌjau ꞌgã nupe:—ꞌAu ete pejup raꞌne. Iruupeuꞌi je oi teporogytau Tejuwarete ꞌga upe raꞌne— ꞌjau ꞌga ꞌgã nupe."
41,14,33,"Aꞌeramũ ꞌga muapyra ꞌgã etee erawau ojeupi. Pedro ꞌga, ꞌga, Juã ꞌga. Mĩmera ꞌgã ꞌga erawau ojeupi. ꞌGa ꞌarasiga ꞌga mopyꞌaywyrafenayau ꞌga mogou."
41,14,34,Aꞌeramũ ꞌga ꞌjau ꞌgã nupe:—Jeꞌarasiga nipo ꞌã je juka. Peser awi etee. Peporogyta Jarejuwarete ꞌga upe je pyri— ꞌjau ꞌga ꞌgã nupe.
41,14,35,"35,36 Aꞌeramũ ꞌga ojepeꞌauꞌi ꞌgã nui. Awau peuꞌi wenupyꞌãu wapyka weakwara rerawau enũina ywy are futat erujaa oporogytau ꞌUwarete ꞌga upe:—Kiapiꞌni. ꞌWyriaꞌri ꞌgã imaraꞌne je ree. ꞌGã nipo ꞌã je rereko tywerete ꞌja. Ojeupe ene iapoukareꞌem ire amunipo ꞌã ꞌgã nuapoaꞌuweri nanuara je ree. Aꞌere ꞌã najeremifutar imũ rũi te ereapoukat. Ejemifutar imũ etee te ꞌã ereapoukat ꞌgã nupe jee— ꞌjau ꞌga ꞌUwarete ꞌga upe."
41,14,37,Oporogytapaw ire ꞌga afuꞌama awau ojewya muapyra ꞌgã nupe nũ. Osea ꞌgã ꞌupa. Aꞌeramũ ꞌga ꞌjau Pedro ꞌga upe:—Ereset te ejupa? Ejeꞌega te neremonoiꞌi Jarejuwarete ꞌga upe je pyri? Aꞌeꞌjaꞌwiramũ miamũ sipo nereporogytai Jarejuwarete ꞌga upe?— ꞌjau ꞌga ꞌga upe.
41,14,38,—Peser awi. Peporogyta Jarejuwarete ꞌga upe. Aꞌeramũ pẽẽ pejefuakaramũ mamaꞌe tywera apoweꞌem. Kasi aꞌe pe nepẽfuakari ne. Aꞌeramũ pẽẽ mamaꞌe tywera etee iapou ꞌga upe ne. Nepẽparuapoweri agawewi nipo mamaꞌe tywer are. Aꞌetea nipo peapo pejeporogytaweꞌem ꞌga upe ꞌeramũ mamaꞌe tywera etee futat peapo pejekou— ꞌjau ꞌga ꞌgã nupe.
41,14,39,Aipo ꞌga upe ꞌe re Jejui ꞌga awau ꞌgã nui nũ ojeꞌega monou ꞌUwarete ꞌga upe nũ. ꞌGa upe uꞌeawera ꞌga ꞌjauꞌjapa.
41,14,40,Aꞌere ꞌga awau ojewya wemimuꞌe ꞌgã nupe nũ. Nãnẽwẽjẽmĩ nũ. Osea ꞌgã ꞌupa. Wopeypeyjamũ etee ꞌgã ajemogyau. Aꞌeramũ ꞌgã osea ꞌupa. Opag ire ꞌgã oporesagamũ etee ꞌga ree. Ojenosõu ꞌgã ꞌga wi. Aꞌeramũ ꞌgã ꞌjaweꞌem ꞌga upe.
41,14,41,"Aꞌeramũ Jejui ꞌga awau oporogytauꞌjapa ꞌUwarete ꞌga upe nũ. ꞌUwarete ꞌga upe oporogyta re ꞌga ꞌua nũ. Nãnẽwẽjẽmĩ nũ, ꞌgã set ꞌgã nuwamũ nũ. Aꞌeramũ ꞌga ꞌjau ꞌgã nupe:—Peser ete futat nipo pejejupa nũ ki sa?— ꞌjau Jejui ꞌga ꞌgã nupe. —Auꞌje pejeser ire. ꞌAwamũ futat ꞌgã pẽnekiꞌyramũ je monoi ae aꞌwyreꞌema ꞌgã po pe."
41,14,43,"  Jejui ꞌga porogytapaweꞌemauwe Iskariote ꞌga, Jejui ꞌga remimuꞌefera ꞌga futat, kwaiwete ꞌgã nerua erojemorypa Jejui ꞌga ree. Mainana ꞌwyriara ꞌgã kwaiwete ꞌgã muri ꞌga rupi. Judeu ꞌgã ꞌwyriaꞌri ꞌgã nanẽ kwaiwete ꞌgã mua ꞌga rupi. Jyuua ꞌgã erua muap. Mĩmera ꞌgã erua erojemorypa ꞌga ree. Mainana ꞌwyriara ꞌgã nupe oporogytaaw ipe ꞌga ꞌjau ꞌgã nupe raiꞌi: “Oo nipo je Jejui ꞌga retywape pytea pẽ neape. Aꞌeramũ pẽẽ aꞌe are ꞌga kwaapa ꞌga retywape pyteramũ. Aꞌerauwe futar iki pẽẽ pejewau ꞌga pyyka ꞌga rerawau”, ꞌjau Jejui ꞌga monoara ꞌga ꞌgã nupe raiꞌi."
41,14,46,Aꞌerauwe ꞌga remireroofera ꞌgã ꞌua Jejui ꞌga pyyka ꞌga pofaa.
41,14,47,"Aꞌere Jejui ꞌga remimuꞌefera ꞌga amũ ojyuu rekyita kũimaꞌe ꞌga amũ ree, ꞌga namĩ monoka. Furuk. Mainana ꞌwyriararete ꞌga remiayuwa ꞌga namĩ yypa."
41,14,48,"Aꞌere Jejui ꞌga ꞌjau opyykara ꞌgã nupe:—Maꞌeramũ pẽẽ maꞌeramũ pejejua muawa pyu je nupãu ekoete ꞌũ, munaꞌywa ꞌjawe ꞌũ? Maꞌeramũ pẽẽ muawa we erua jyuu reewe jepiara rupi ꞌũ?"
41,14,50,"Aꞌe renupawe Jejui ꞌga remimuꞌe ꞌgã okwasiꞌwau ꞌga wi, ꞌga rejaa, okaꞌjama ꞌgã nui. Okyjau ꞌgã opyyg awi. Aꞌeramũ ꞌgã okaꞌjama ꞌgã nui."
41,14,51,Kunumĩũũ ꞌga amũ ꞌua Jejui ꞌga rewiri. Taity fuku pyu etee ꞌga ojeuwana akou. ꞌGa amũ ꞌga pyyka numiamũ. Aꞌere ꞌga raity etee ipyygi. Waity pyygamũ ꞌga opoia etee jui. Aꞌeramũ ꞌga awau ujãna taityeꞌeme.
41,14,53,"   Aꞌere Jejui ꞌga pyykara ꞌgã ꞌga rerawau mainana ꞌwyriararete ꞌga rog ipe, Kaifasi ꞌga rog ipe. Peu futat judeu ꞌgã ꞌwyriaꞌri ꞌgã ajatykau mainana ꞌwyriara ꞌgã nee. Moisesi ꞌga remikwasiarer are moromuꞌjara ꞌgã nanẽ ajatykau ꞌgã nee nũ. Pedro ꞌga awau ꞌgã newiri. Aꞌere ꞌga nuerowygi Jejui ꞌga. Mukuu etee futat ꞌga akou ꞌga wi. Awau ꞌga owaẽma mainana ꞌwyriararete ꞌga roga upe. Aꞌere Pedro ꞌga nooi osou. Ukupepe etee futat ꞌga awau akou ꞌoga osoma pype ojepeꞌjau mainana ꞌga remiayuwa ꞌgã pyri. Ojeupe ꞌgã Jejui ꞌga reruramũ mainana ꞌwyriara ꞌgã ojeꞌẽmaꞌe ꞌgã netee ꞌga remiapo tywera momeꞌwaramũ rekaa.—Awỹja te ꞌga remiapo tywera wesak raiꞌi? Maꞌja ajee ꞌga wapo ajukaawamũ raiꞌi?— ꞌjau ꞌgã ajaupe.Aꞌere nitywi ꞌga amũ. Series, "
41,14,57,"57,58 Poje ꞌgã amũ ꞌua oꞌmeramũ ꞌgã nupe:—Ore aruenup ꞌga jeꞌega aiꞌi. “Anure nipo je Jarejuwarete ꞌga mogytaawa retygi. ꞌAwa ꞌga mogytaawa kũimaꞌe ꞌgã nemiapofera tee. Aꞌere nipo je imuapyra ꞌara rupi ajepeja ꞌga mogytaawa mowya nũ. Aipo ꞌga mogytaawa nakũimaꞌe ꞌgã nemiapofera rũi”, ꞌjau ꞌga oreremianuwamũ aiꞌi— ꞌjau ꞌgã imomeꞌwau ꞌgã nupe. Series, "
41,14,59,Aꞌere aipo ꞌgã nanẽ najuꞌjawe rũi imomeꞌui ꞌgã nupe.
41,14,60,Aꞌeramũ mainana ꞌwyriararete ꞌga afuꞌama ꞌjau Jejui ꞌga upe:—Maꞌja ere te ꞌgã nupe? Nerejeꞌegi te ꞌã ꞌgã nupe aipo ꞌgã ꞌeramũ aꞌi kũi?— ꞌjau ꞌga oporonupa ee ꞌga upe.
41,14,61,Aꞌere Jejui ꞌga pigi etee uꞌama. Aꞌeramũ mainana ꞌwyriararete ꞌga ꞌjau ꞌga upe:—Jarejuwarete ꞌga remimurera te ene? ꞌGa raꞌyra te ene?— ꞌjau ꞌga ꞌga upe.
41,14,62,"Aꞌeramũ Jejui ꞌga ꞌjau ꞌga upe:—Aꞌjea futat ere poromũ. Je te ꞌã pẽnekiꞌyraretea. Anure nipo je apygi Pãjẽrete ꞌga yse katy, ꞌga jakwatawa katy. Peu je renamũ nipo pẽẽ je resaka. Anure nipo je ruri tejewya ywag awi ywasiga rupi— ꞌjau ꞌga ꞌga upe."
41,14,63,Aꞌerauwe mainana ꞌwyriararete ꞌga amaraꞌneramũ. ꞌGa maraꞌnea ꞌga rerekou ꞌga raity monorogukaa ꞌga upe. Aꞌeramũ ꞌga ꞌjau ꞌgã nupe:—Aꞌjea futat ꞌga Jarejuwarete ꞌga kurawi akou raꞌe— ꞌjau ꞌga ꞌgã nupe. —Jane futat ꞌawamũ sienup ꞌga kurawa jarejowase— ꞌjau ꞌga ꞌgã nupe. —Naꞌgã amũ rũi ꞌã omomeꞌu janee. Maꞌja peꞌje ajee ꞌga upe ꞌawamũ?— ꞌjau ꞌga ꞌgã nupe.—Sijukaukat futat jane ꞌga. Jarejuwarete ꞌga te ꞌã ꞌga akurap.
41,14,65,"Aꞌeramũ ꞌgã amũ onymuna ꞌga ree. Aꞌeramũ ꞌgã ꞌga reakwapiaa taity pyu, opo afuapyka erofaa ꞌga ree. Aꞌeramũ ꞌgã ꞌjau ꞌga upe:—Awỹja te ene nupã?— ꞌjau ꞌgã ꞌga upe. —Ene ꞌã iꞌakwaawete maꞌea. Aꞌeramũ ene enupãara ꞌga momeꞌwau oree— ꞌjau ꞌgã ꞌga upe.Aꞌerauwe jefaruu ꞌgã nanẽ ꞌga pyyka opo rerofaa ꞌga ree nũ."
41,14,66,"   Aꞌe pe Pedro ꞌga ꞌũina ukupepe. Poje mainana ꞌwyriararete ꞌga remiayuwa ẽẽ mũ ꞌua ꞌga pyri. Tata are ꞌga jepeꞌeramũ ẽẽ ꞌga resaka ꞌjau ꞌga upe:—Jejui kĩã rewiri ako maꞌeferamũ ene, ꞌjau je rã, Nasare pe waranup maꞌefera kĩã rewiri ako maꞌeferamũ ene, ꞌjau je rã— ꞌjau ẽẽ ꞌga upe."
41,14,68,Aꞌeramũ ꞌga ꞌjau ẽẽ upe:—Tee. Naani nũ ĩ. Nakwaawi je ꞌga nũ ĩ. Aꞌeramũ awỹja upe ene ꞌjau ekou ĩ— ꞌjau futatee ꞌga ẽẽ upe.Aꞌerauwe ꞌga afuꞌama awau ꞌoga osoma pyri. Aꞌerauwe wyrasokwẽa ojeꞌega.
41,14,69,Peu oporowyky maꞌe ẽẽ mũ ꞌga resaka nũ. Aꞌeramũ ẽẽ ꞌjau ojepyriwara ꞌgã nupe:—Koromũ futat Jejui kĩã rewiri ako maꞌefera kĩã mũ— ꞌjau ẽẽ ꞌgã nupe.
41,14,70,"Aꞌeramũ Pedro ꞌga ꞌga kwakupa nũ. Aꞌereꞌereꞌi peu uꞌam maꞌe ꞌga amũ ꞌjau ꞌga upe nũ:—Aꞌjea futat ẽẽ ꞌi enee. Garireja ywy pewaramũ futat ene, ꞌga ꞌjawe futat ene raꞌe— ꞌjau ꞌga ꞌga upe."
41,14,71,"Aꞌeramũ Pedro ꞌga ꞌjau ꞌga upe:—Nakwaawi je ꞌga, aꞌe je akiko. Jarejuwarete ꞌga remianuwamũ te ꞌã je ꞌeuꞌjawi. Nakwaawi je ꞌga, ꞌjau. Teꞌme re je Jarejuwarete ꞌga tejereko tywera futari— ꞌjau ꞌga ꞌgã nupe."
41,14,72,"Aꞌe pype wyrasokwẽ ojeꞌega nũ. Aꞌerauwe Pedro ꞌga weaꞌaramũ Jejui ꞌga ꞌeawer are. “Wyrasokwẽ jeꞌeguꞌjaw enunewe nipo ereuꞌjauꞌjap, nakwaawi je ꞌga, ꞌjau ꞌgã nupe” ꞌeawer are Pedro ꞌga weaꞌaramũ. Aꞌeramũ ꞌga aipo uꞌeawera rerojenosõu. Aꞌeramũ ꞌga awau ujãna Jejui ꞌga kwakupawera renosõu. Aꞌeramũ futat ꞌga uꞌarasigamũ weaꞌaramũ ee. Aꞌeramũ ꞌga ajaaꞌwau awau uꞌeawera raykau."
41,15,1,"  Aiꞌiwetetewe mainana ꞌwyriara ꞌgã ajatykau judeu ꞌgã ꞌwyriaꞌri ꞌgã nee, Moisesi ꞌga remikwasiarer are moromuꞌjara ꞌgã neewe. Opytuna ꞌgã nupe ojeꞌẽmaꞌe ꞌgã nanẽ ajatykau ꞌgã nee nũ. Aꞌeramũ ꞌgã ojeꞌega ajaupe:—“Je te ꞌã Jarejuwarete ꞌga raꞌyraretea”, eꞌi ako Jejui ꞌga janee ko. Aꞌeramũ jane ꞌga jukaukaa ꞌgã nupe— ꞌjau ꞌgã ajaupe.Aꞌeramũ ꞌgã ꞌga pofaa itaju pyu, ꞌga rerawau Piratu ꞌga upe. Aꞌeramũ Piratu ꞌga oporonupa ee ꞌga upe:—Aꞌjea te ene ꞌwyriaramũ judeu ꞌgã nupe?— ꞌjau ꞌga ꞌga upe.—Aꞌjea futat ere poromũ— ꞌjau Jejui ꞌga ꞌga upe."
41,15,3,Aꞌeramũ taetu mainana ꞌwyriara ꞌgã ꞌga jeꞌẽwuꞌjawuꞌjaga etee futat.
41,15,4,Aꞌeramũ Piratu ꞌga ꞌjau ꞌga upe nũ:—Nereenuwi te ꞌgã jeꞌega? Nerewawagi te ꞌã aipo ꞌe are aꞌi kũi?— ꞌjau ꞌga Jejui ꞌga upe.
41,15,5,Aꞌere Jejui ꞌga nojeꞌegi futari ꞌgã nupe. Oꞌmeramũ te ꞌgã ꞌi. Aꞌeramũ Jejui ꞌga ojeꞌegeꞌema ꞌgã nupe. Aꞌeramũ Piratu ꞌga oporesagamũ etee ꞌga ree. “Maꞌeramũ sipo ꞌga nojeꞌegi?” ꞌjau ꞌga ojeupe.
41,15,6,"  Maniꞌokoꞌo jopypeꞌema ꞌwawa maraka apoawa rupi Piratu ꞌga moromunepawa pype imunewipyrera ꞌga amũ muẽma judeu ꞌgã nupe jepi, ꞌgã nemienũiwera ꞌga ꞌga imuẽma ꞌgã nupe jepi. Jejui ꞌga pyykawa rupi Parapasi ꞌga ꞌũina moromunepawa pype. Parapasi ꞌga futat amunaw ipewara ꞌgã mamaraꞌneukaa ꞌwyriara ꞌga ree. Opytuna ꞌgã netee ꞌga ꞌgã mamaraꞌneukaa ꞌwyriara ꞌga ree rakue. Oporojuka maꞌefera ꞌgã wejue nũ. Aꞌeramũ ꞌgã ꞌgã monou ꞌgã munepa ꞌgã muꞌama rakue. Aꞌeramũ mytuna ꞌgã ꞌua ꞌjau Piratu ꞌga upe:—Ejemiapou moromunepawa pypewara ꞌga amũ emuẽmukat oree— ꞌjau ꞌgã ꞌga upe. Aꞌeramũ Piratu ꞌga ꞌjau ꞌgã nupe:—Pefutat te judeuramũ pejeꞌwyriararete ꞌga je imuẽma pejejeupe?— ꞌjau ꞌga ꞌgã nupe. Piratu ꞌga mainana ꞌwyriara ꞌgã kwaapa futat. “Werekoay pa mainana ꞌwyriara ꞌgã Jejui ꞌga. Aꞌeramũ pa ꞌgã ꞌga rerua jee raꞌe”, ꞌjau Piratu ꞌga ojeupe. “Aꞌere mytuna ꞌgã poromutaramũ ꞌga ree. Aꞌeramũ nipo ꞌgã ꞌjau, Jejui ꞌga emut oree, ꞌjau nipo ꞌgã jee”, ꞌjau Piratu ꞌga ojeupe. Series,  Series,  Series,  Aꞌere mainana ꞌwyriara ꞌgã afuakaramũ ꞌga ree.—Parapasi ꞌga ki emuẽm imua oree, saꞌe ꞌga upe ꞌjau. Jejui ꞌga kasi eremuẽm oree ne, saꞌe ꞌga upe ꞌjau— ꞌjau ꞌgã mytuna ꞌgã nupe.ꞌGa rerureꞌemauwe ꞌgã mogyau ꞌgã muꞌakwaapa. Aꞌeramũ ꞌgã afuakaramũ ꞌga ree.Aꞌeramũ Piratu ꞌga oporonupa ee ꞌgã nupe:—Pefutat te judeuramũ pejeꞌwyriararete ꞌga je imuẽma pejejeupe?— ꞌjau ꞌga ꞌgã nupe.Aꞌere ꞌgã ꞌi etee ꞌga upe:—Naani. Parapasi ꞌga te ki emuẽm imua oree— ꞌjau ꞌgã ꞌga upe."
41,15,12,"Aꞌeramũ Piratu ꞌga ꞌjau ꞌgã nupe:—Maran te jane Jejui ꞌga rerekoi, “judeuramũ pẽẽ ꞌwyriararete ꞌga” ꞌjawa ꞌga rerekoi?— ꞌjau ꞌga ꞌgã nupe."
41,15,13,—Emuꞌamukat ꞌga ꞌypeywar are ꞌga pokutuka ꞌga jukaawamũ futat— ꞌjau ꞌgã wafukaita ꞌga upe.Aꞌeramũ ꞌga:
41,15,14,"—Maꞌja te ꞌga wapo ajukaawamũ pẽ nupe raiꞌi, aꞌe te je aꞌi kũi?— ꞌjau ꞌga ꞌgã nupe.Aꞌere ꞌgã afukafukai etee ajemogyau:—Emuꞌamukat futat Jejui ꞌga ꞌypeywar are ꞌgã nupe— ꞌjau ꞌgã wojereꞌemamũ futat wafukaita ꞌga upe."
41,15,15,Piratu ꞌga oporomakuꞌiweramũ mytuna ꞌgã nee. Aꞌeramũ ꞌga Parapasi ꞌga muẽmukaa moromunepaw awi ꞌga monou ꞌgã nupe. Jejui ꞌga jẽmĩ ꞌga imopigukaa jefaruu ꞌgã nupe.—Peꞌje ꞌga rerawau ꞌga mopika ꞌga aꞌgwaweꞌem futat. Pẽporia kasi ꞌga nupãu ne. ꞌGa mopig ire pẽẽ ꞌga rerawau ꞌga muꞌama ꞌypeywar are. Aꞌeramũ ꞌga peu etee futat amanũmũ uꞌama— ꞌjau ꞌga ꞌgã nupe.
41,15,16, ꞌGa mopig ire jefaruu ꞌgã Jejui ꞌga rerawau ꞌga rerosou Piratu ꞌga rog ipe. Aꞌere ꞌgã opytuna ꞌgã majatykau ꞌga ree.
41,15,17,Aꞌere ꞌgã ꞌwyriara raity piraga munepa ꞌga wi. Aꞌere ꞌgã juapekagũũ muapỹina ꞌga akagyrũnamũ iapou ꞌga upe. Aꞌeramũ ꞌgã imonou imunepa ꞌga akaga pype.
41,15,18,Aꞌere ꞌgã ꞌjau ꞌga upe:—Ene ꞌã judeu ꞌgã ꞌwyriararetea ꞌgã nupe raꞌe jepi. ꞌAwamũ ereko ꞌwyriarareteramũ nakwaparimũ rũi futat ꞌgã nupe— ꞌjau ꞌgã Jejui ꞌga upe ꞌga rerekoemãu erekou.
41,15,19,"Aꞌe pype ꞌgã ꞌga akaga nupãu ywyraꞌiꞌi pyu. Onymuna ꞌgã ꞌga ree. Aꞌere ꞌgã wapyka wenupyꞌãu ꞌga rowase, ꞌga muorypa ꞌme. Aꞌere ꞌgã ꞌjau ajaupe:—Pemãꞌẽ judeu ꞌgã ꞌwyriararete ꞌga ree ki sa— ꞌjau ꞌgã ajaupe. —ꞌWyriara raity piraga ꞌga wereko imunepa ꞌawamũ. ꞌWyriara akagyrũa nanẽ ꞌga wereko nũ. ꞌWyriararete pype tãmẽjẽ ꞌga ꞌari raꞌe— ꞌjau ꞌgã ajaupe ꞌga rerekoemãu. ꞌGa jaita nanẽ ꞌgã nũ. ꞌGa rerekoemã re ꞌgã taity piraga mosoka ꞌga wi nũ. ꞌGa raity munepa ꞌga wi nũ. Aꞌere ꞌgã ꞌga rerawau ꞌga jukaaw ipe."
41,15,21,"  ꞌGa jukaawa piara rupi ꞌgã Simão ꞌga rowosõu. Jũ awi ꞌga ꞌua akou awau amunawarete pe. Sirene ywy pewara ꞌga poromũ Simãoramũ. Mukũi Simão ꞌga raꞌyra ꞌgã. Aresãri ꞌga, Rufu ꞌga. Mĩmera ꞌgã Simão ꞌga raꞌyra. Simão ꞌga resakawe jefaruu ꞌgã ꞌjau ꞌga upe: ꞌjaw ipe. ꞌGã jeꞌeg imũ  ꞌea Aeakagera ꞌjawewara ꞌea futat poromũ."
41,15,23,ꞌGa rerowaẽm ire ꞌgã muaga monou yꞌway pype ꞌga upe numiamũ. Mira ꞌjawa ꞌgã imonou yꞌway pype ꞌga upe numiamũ.—Koa etykut ejayrũ upe— ꞌjau ꞌga ꞌga upe numiamũ.Aꞌere ꞌga notykuri.
41,15,24,"Aꞌere ꞌgã ꞌga jywaa pypiraa ꞌypeywar are. Aꞌere ꞌgã itaju pyu ꞌga pokutuka ꞌypeywar are. Aꞌere ꞌgã ꞌga py majuꞌaa ajuꞌarimũ ikutuka itaju pyu. Aꞌere ꞌgã ꞌga mafuꞌama ꞌga monou ꞌga muꞌama ꞌypeywara reewe futat. ꞌGa rekoa futat ꞌgã imonou imuꞌama ꞌypeywar are ipokutuka. ꞌYpeywar are ꞌga muꞌam ire ꞌgã ꞌga raityfera mojoꞌoka ajaupe. Itaꞌi ꞌjawewara ꞌgã imomopoa ꞌupa ywyu ꞌga raityfera mojoꞌokawamũ. Sãꞌã ae jugu momora. Nan futat ꞌgã itaꞌi ꞌjawewara momopori ꞌupa ꞌga raityfera mojoꞌokawamũ. Kwara awyruuꞌiramũ etee ꞌgã ꞌga muꞌama ꞌypeywar are. Aꞌere ꞌgã ꞌyjepaꞌnĩ are ikwasiaripyrera monou inuga ikutuka ꞌyw are ꞌga apyteꞌrarimũ. “Koromũ futat judeu ꞌgã ꞌwyriararetea” ꞌea ꞌgã amũ ikwasiaa ꞌyjepaꞌnĩ are raiꞌi. Aꞌeramũ ꞌgã imonou inuga ꞌyw are ꞌga apyteꞌrarimũ. Aꞌeramũ ꞌga resakara ꞌgã ꞌga jukaawera kwaapa. ꞌGa reewe ꞌgã mukũja ꞌgã munaꞌywa ꞌgã imonou imuꞌama ꞌypeywara mũ ree. Munaꞌywa põꞌõ me ꞌgã Jejui ꞌga muꞌama. Ymã te Janeruwarete ꞌga kaꞌarana kwasiarukari ee rakue: “Mamaꞌe tywera apoara pyri ꞌga ꞌami”, ꞌjau ꞌga ikwasiarukaa rakue. Aꞌeramũ ꞌgã ꞌga monou imuꞌama munaꞌywa põꞌõ me, Janeruwarete ꞌga jeꞌegawer imũ etee futat."
41,15,30,"Aꞌeramũ ene ejua ejypa ꞌypeywar awi— ꞌjau ꞌga pyu okwap maꞌe ꞌgã ꞌga upe, ꞌga rerekoemãu."
41,15,31,"Mainana ꞌwyriara ꞌgã, Moisesi ꞌga remikwasiarer are moromuꞌjara ꞌgã. Mĩmera ꞌgã nanẽ ꞌga rerekoemãu ꞌupa nũ:—Opoat ꞌga ꞌgã jepi. Aꞌere ꞌga najepoaraꞌuweri futari. Israeu juapyreramũ janeꞌwyriararetea eꞌi na aꞌe ꞌga reꞌã. Siesag iki ajee ꞌga rura ꞌga jywa ꞌwei. ꞌGa jyp ꞌga ruramũ sirowiat ꞌga ꞌjau ꞌwei— ꞌjau ꞌgã ajaupe.ꞌGa pyri imuꞌamipyrera ꞌgã, munaꞌywa ꞌgã amũ nanẽ ꞌga kurapa nũ."
41,15,33,  Kwara okwapa aje owepa. Ypytuna ꞌjawe futat oypytunaiwamũ. Kwara ajerewamũ tãmẽjẽ awau weny jesagamũ nũ.
41,15,34,"Kwara renyeꞌemauwe Jejui ꞌga wafukaita ojeꞌeg imũ futat.— Eli eli lama sabactani— ꞌjau ꞌga ojeꞌeg imũ.Ojeꞌeg imũ ꞌga ꞌeawera: “Kiapiꞌni, Kiapiꞌni. Maꞌeramũ te erepoit je wi?” ꞌga ꞌea futat poromũ ꞌga afukaja."
41,15,35,Aipo ꞌga ꞌe renupara ꞌgã amũ ꞌjau:—Eliasi ꞌga ꞌga wenũi!— ꞌjau ꞌgã ajaupe.
41,15,36,ꞌGa pyriwara ꞌga amũ ujãna amynejuranũũ pyyka imonou imunepa yꞌwaynana pype. Aꞌere ꞌga imonou iupia ꞌywa rapefã are imonou Jejui ꞌga upe ꞌga remipyteramũ. Aꞌere ꞌga ꞌi etee esakara ꞌgã nupe:—Tene jane ꞌga resagi raꞌne. Siesak Eliasi ꞌga rura ꞌga mosoga ꞌypeywar awi raꞌne ꞌjau— ꞌjau ꞌga ꞌgã nupe.
41,15,37,Aꞌere Jejui ꞌga wafukaita amanũmũ.
41,15,38,Aꞌeramũ futat Janeruwarete ꞌga mogytaawa myꞌjawa rowopypea taity otoroka opojoꞌogamũ imytera rupi. Ywate awi we futat ꞌua opojoꞌogamũ ywyu.
41,15,39,ꞌGa manũnamũ jefaruu ꞌgã ꞌwyriaꞌri ꞌga ꞌga manũ resaka. ꞌYpeywara rowase ꞌga uꞌama Jejui ꞌga afukajamũ. Aꞌeramũ ꞌga ꞌjau ojeupe:—Aꞌjea futat pa ꞌga Kuꞌjywa ꞌga raꞌyra futat raꞌe!— ꞌjau ꞌga uꞌama.
41,15,40,"Kũjãmera ꞌgã amũ ꞌupa mukuꞌi ꞌga manũ resaka nũ. Ẽẽ mũ rera Mari Matarena, ajepeja ẽẽ rera Sarume, ajepeja ẽẽ rera Mari. Poromũ Mari ẽẽ raꞌyra ꞌgã Jose ꞌga, ꞌga. Aipoa ꞌga kunumĩũũa. Mĩmera ꞌgã ꞌga manũ resaka amumera ꞌgã netee. Poromũ kũjãmera ꞌgã Jejui ꞌga rewiri ako maꞌefera ꞌgã futat poromũ. Garireja ywy pype ꞌga rekoramũ ꞌgã awau watau ꞌga rupi, ꞌga poaa mamaꞌe apo are rakue. Amumera kũjãmera ꞌgã ꞌupa ꞌga manũ resaka. Aipo ꞌgã nanẽ ꞌua ꞌga rupi Garireja ywy awi Jerusareg ipe ꞌga oramũ raiꞌi nũ."
41,15,42,"  42,43 Kaaruwamũ Jose ꞌga, Arimateja pewarera ꞌga awau oporogytau Piratu ꞌga upe. Opytuna ꞌgã nupe ojeꞌẽmaꞌe ꞌga poromũ. Aꞌere ꞌga Jejui ꞌga rerowiari. “Anure nipo Jejui ꞌga ꞌũina ꞌwyriaramũ janee”, ꞌjau ꞌga ojeupe. Morowykyeꞌema piara rupi ꞌgã Jejui ꞌga jukaukaa raꞌe. Aꞌeramũ Jose ꞌga awau “Jejui ꞌga reumera emut jee”, ꞌjau Piratu ꞌga upe:—Amanũ Jejui ꞌga ko. ꞌGa reumera toroo inuga ita kwara pype ꞌjau— ꞌjau ꞌga Piratu ꞌga upe.Morowykyeꞌema rupi judeu ꞌgã nojotymi rakue. “Morowykyeꞌema piara rupi futat sitym ꞌga ꞌjau”, ꞌjau Jose ꞌga ojeupe etee futat. Aꞌeramũ ꞌga Piratu ꞌga pojeupeꞌema futat awau Jejui ꞌga reumera renũina ꞌga upe. Series, "
41,15,44,—Amanũ te ꞌga raꞌe?— ꞌjau Piratu ꞌga ꞌga upe.—Amanũ ako ꞌga ko nũꞌũ— ꞌjau ꞌga ꞌga upe.—Kuu. Kamẽsĩete nipo ꞌga manũi raꞌe— ꞌjau Piratu ꞌga oporesagamũ ꞌga ree.Aꞌerauwe ꞌga ꞌjau jefaruu ꞌgã ꞌwyriaꞌri ꞌga upe:—Maranime te ꞌga manũi raꞌe?— ꞌjau ꞌga imomeꞌwaukaa ꞌga upe.
41,15,46,Aꞌerauwe Jose ꞌga awau taity fuku mua Jejui ꞌga reumera auwanawamũ. Linu ꞌjawa apopyrera ꞌga imua. Aꞌeramũ ꞌga Jejui ꞌga reumera mosoka imua ꞌypeywar awi ꞌga reumera auwana aipoa taity pyu. Aꞌere ꞌga ꞌga reumera monou inuga ita kwara pype. Aꞌere ꞌga itapewuu mojerepa imonou imỹina ita kwara rawopytymawamũ.
41,15,47,"Kũjãmera ꞌgã amũ awau ꞌga imono resaka. Mari Matarena ẽẽ, Mari ẽẽ. Aipoa Mari ẽẽ Jose ꞌga ya. Mĩmera ꞌgã Jejui ꞌga reumera rupawa resaka."
41,16,1,"  1,2 Ikoaiꞌi, kuꞌemaiw are, kũjãmera ꞌgã jany kasiga mua erawau Jejui ꞌga reumer are ekoꞌwogipyramũ. Mari Matarena ẽẽ, Sarume ẽẽ, Mari ẽẽ. Poromũ ꞌga y ẽẽ. Mĩmera ꞌgã jany kasiga amut erawau. Kuꞌemaiw are ꞌgã erawau Jejui ꞌga rupaw ipe. Series, "
41,16,3,Awau ꞌgã ꞌjau:—Awỹja sipo itaa opeꞌa jui janee?— ꞌjau ꞌgã ajaupe.
41,16,5,Aꞌerauwe kũjãmera ꞌgã awau osou ita kwara pype. Peu ꞌgã ywagipewara ꞌga resaka kunumĩũũ ꞌjawe. ꞌGa raitya waparasigamũ. Jejui ꞌga rupawera jakwatawa katy ꞌga wapyka. ꞌGa resakawe kũjãmera ꞌgã okyjau ꞌga wi.
41,16,6,"Aꞌeramũ ꞌga ꞌjau ꞌgã nupe:—Pekyje awi je wi— ꞌjau ꞌga ꞌgã nupe. —Jejui ꞌga resaka te ꞌã pejot, Nasare pe waranup maꞌefera ꞌga resaka te ꞌã pejot, ꞌypeywar are amanũ maꞌefera ꞌga resaka te ꞌã pejot— ꞌjau ywagipewara ꞌga kũjãmera ꞌgã nupe. —Aꞌere ꞌga nitywi ꞌau. Oferap ako ꞌga ko. Peꞌje pejejua ꞌga rupawera resaka— ꞌjau ꞌga ꞌgã nupe.Aꞌeramũ ꞌgã awau esaka."
41,16,7,"Aꞌeramũ ywag awi ꞌut maꞌefera ꞌga ꞌjau ꞌgã nupe nũ:—Peꞌje pejewau imomeꞌwau Pedro ꞌga upe, amumera ꞌga remimuꞌe ꞌgã nupe we: “Oferap kĩã awau Garireja ywy pe pẽ nenune. Peu te nipo ꞌga peesak nũ, pejejeupe ꞌga ꞌeawer imũ etee futat nũ”, peꞌje ki ꞌgã nupe— ꞌjau ꞌga ꞌgã nupe."
41,16,8,Aꞌerauwe kũjãmera ꞌgã awau ujãna ita kwar awi. ꞌGã kyjea ꞌgã nerekou ꞌgã moyyita. Aꞌeramũ ꞌgã ojeupe ꞌga ꞌeawera momeꞌwaweꞌem awau ꞌgã nupe.
41,16,9, Domingo rupi Jejui ꞌga ferawi rakue. Kuꞌem enune ꞌga ferawi rakue. Mari Matarena ẽẽ upe raꞌne ꞌga ojesaukaa. Ẽẽ pirewara ꞌga imoia ẽẽ wi rakue. Sete ẽẽ pirewara pytuna.
41,16,10,Ojeupe ꞌga jesaukar ire ẽẽ awau imomeꞌwau ꞌga remimuꞌe ꞌgã nupe rakue. Uꞌarasigamũ ꞌgã ajemogyau ajaaꞌwau Jejui ꞌga ree. Aꞌeramũ Mari Matarena ẽẽ awau imomeꞌwau ꞌgã nupe:—Oferap kĩã raꞌe. Ojesaukat kĩã jee ko— ꞌjau ẽẽ ꞌgã nupe. Aꞌere ꞌgã nuerowiari etee ẽẽ ojeupe ꞌga momeꞌuramũ.
41,16,12,Aꞌere Jejui ꞌga ojesaukaa mukũja werowiaara ꞌgã nupe. Jũ me ꞌga awau watau akou. Poje Jejui ꞌga ojesaukaa ꞌgã nupe. Aꞌere ꞌga jesowoꞌgõgi ꞌgã nupe. Aꞌeramũ ꞌgã ꞌga kwaapeꞌema.
41,16,13,Aꞌere ꞌgã ꞌga kwaaw ire awau ojewya ꞌga momeꞌwau amumera ꞌga remimuꞌe ꞌgã nupe. Aꞌere ꞌga remimuꞌe ꞌgã nuerowiari etee ꞌgã ꞌea.
41,16,14,"   Poje Jejui ꞌga ojesaukaa wemimuꞌe ꞌgã nupe. ꞌGã jemiꞌwaaw ipe ꞌga ojesaukaa ꞌgã nupe. Aꞌeramũ ꞌga ꞌjau ꞌgã nupe:—Maꞌeramũ te neperowiari ꞌgã, “oferap ꞌga” pejejeupe ꞌgã ꞌeramũ raꞌe ꞌũ? Maꞌeramũ sipo ajee neperowiari jeꞌeawera raꞌe?— ꞌjau ꞌga ꞌgã nupe ojeꞌega moywyrafena ꞌgã nupe."
41,16,15,"Aꞌeramũ ꞌga ꞌjau ꞌgã nupe:—Peꞌje pejewau je momeꞌwau kwe pewara ꞌgã nupe najuejue etee futat. Amunawa moymoyka pejewau je momeꞌwau ꞌgã nupe, je rerowiarukaa ꞌgã nupe pejejemogyau."
41,16,16,"Je rerowiaara ꞌgã ki pepymĩ ꞌy pe, otywer awi ꞌgã poira resaukaawamũ. Aꞌeramũ je tejerowiaara ꞌgã katuꞌoka. Tejerowiareꞌema ꞌgã nipo je nakatuꞌogi. Aꞌeramũ nipo ꞌgã awau mamaꞌeukwaawa rapyaw ipe amanũ re— ꞌjau ꞌga ꞌgã nupe."
41,16,17,—Tepãjẽa nipo je imonou tejerowiaaramũ pẽ nupe. Aꞌeramũ pẽẽ mamaꞌeukwaawa moia erekwara ꞌgã nui jerer imũ. Pejejemikwaaweꞌema pejejeꞌega nipo pẽẽ iapou. Moja pyyka miamũ nepemanũi. Ae jukaara muaga ꞌwau miamũ nanẽ nepẽ jukai. Ojeꞌarimũ je rerowiaaramũ pejepo mono re ojeroꞌwu maꞌe ꞌgã ojekatuꞌoka ajemogyau— ꞌjau ꞌga ꞌgã nupe.
41,16,19," ꞌGã nupe ojeꞌẽmaw ire Janeruwarete ꞌga Janejararete ꞌga, Jejui ꞌga monoukaa ꞌga mojeupirukaa ywag ipe. Ywag ipe ꞌga waẽmawe Janeruwarete ꞌga ꞌjau ꞌga upe: “Ene ꞌã je ꞌjawe futat. Aꞌeramũ ene eapyka jejakwatawa katy”, ꞌjau Janeruwarete ꞌga Jejui ꞌga upe. Aꞌeramũ Jejui ꞌga awau wapyka ꞌUwarete ꞌga jakwatawa katy."
41,16,20,"Aꞌeramũ ꞌga remimuꞌe ꞌgã awau ꞌga momeꞌwau kwe pe. “Werowiaramũ Jejui ꞌga pẽtywera moia pẽ nui, pẽ katuꞌoka”, ꞌjau ꞌgã imomeꞌwau kwe pewara ꞌgã nupe. Janejararete ꞌga ꞌgã opoat. Aeremiapoeꞌema ꞌga wapoukat ꞌgã nupe. Aꞌeramũ ꞌgã nenupara ꞌgã ꞌgã ꞌeawera rerowiaa. “Aꞌjea futat ꞌgã ꞌea. Sãꞌã Kuꞌjywa ꞌga janeremiapoeꞌema apoukara ꞌgã nupe”, ꞌjau enupara ꞌgã ajaupe, aipo ꞌgã ꞌe rerowiaa."
42,1,1,"Luka Teofiru. Ene ꞌã kũimaꞌeeteetea. Aꞌeramũ je ene upe kaꞌarana kwasiaa inuga. Je Luka. Jejui ꞌga ree je kaꞌarana kwasiari inuga ene upe. Aꞌeramũ ene jeremikwasiarera mogytau. Aꞌeramũ ene “Na pa je ꞌgã aꞌjea futat imomeꞌui jee raꞌe”, ꞌjau ene jeremikwasiarera mogyta re.Ae pype akou ꞌã Jejui ꞌga awau watau kwe pe akou rakue, mamaꞌeukwaawa peꞌau ꞌgã nui rakue. Ojeroꞌwu maꞌe ꞌgã katuꞌoka ꞌga awau kwe pe akou rakue. ꞌGã muꞌjau ꞌUwarete ꞌga jeꞌeg are rakue. Aꞌeramũ ꞌgã ꞌawamũ kwaiwete ꞌga renuparera ꞌgã ꞌga rera momeꞌwau awau kwe pe ajemogyau ꞌgã nupe. Amumera ꞌgã kaꞌarana kwasiaa ꞌga ree, ꞌga rekwawer are. Aꞌere ꞌgã nomomeꞌupawi ꞌga rekwawera rakue.Aꞌeramũ je “amomeꞌupap pa je ikwasiaa inuga kaꞌaran are ꞌgã nupe kwy”, ꞌjau je tejeupe. Aꞌeramũ je aꞌeramũ tewau Jejui ꞌga resakarera ꞌgã nupe teporogytau tekou aiꞌi. Je naesagi futari Jejui ꞌga. Aꞌeramũ je tewau ꞌga resakarera ꞌgã nupe teporogytau tekou. Namajepeiꞌi ꞌgã nupe etee rũi futat je porogytai. Kwaiwete je porogytai ꞌga resakarera ꞌgã nupe tewau tekou aiꞌi. “Pemomeꞌupap pejejemiesagera jee”, ꞌjau je ꞌgã nupe tewau tekou aiꞌi. “Jejui ꞌga remiapofera pemomeꞌupap jee”, ꞌjau je tewau tekou ꞌgã nupe aiꞌi.Aꞌeramũ ꞌgã imomeꞌwaupap jee. Wemiesagera ꞌgã imomeꞌwau jee. Aꞌeramũ je ꞌawamũ kaꞌarana kwasiaa inuga ꞌgã nemimomeꞌufer are pẽ nupe.Aꞌeramũ ene jeremikwasiarera resaka kaꞌaran are. “Aꞌjea futat ꞌgã Jejui ꞌga momeꞌui jee rakue”, tere jeremikwasiarera mogyta re ꞌjau. Series, "
42,1,5,"Sakari ꞌga upe ywagipewara ꞌga ꞌeawetAꞌere je Juã Batista ꞌga raꞌne imomeꞌui enee. Juã ꞌga rekoramũ Erote ꞌga rekoi ꞌwyriaramũ judeu ꞌgã nupe rakue. Juã ꞌga ruwa ꞌga rera Sakari. Sakari ꞌga mainana. Apiasi ꞌga remiayuwa ꞌgã pyri ꞌga oporowykyau Jarejuwarete ꞌga mogytaawa pype. Mainana ꞌgã juejue Arão ꞌga juapyrera. Sakari ꞌga remireko ẽẽ nanẽ Arão ꞌga juapyrera ẽẽ nũ, Isapeu ẽẽ."
42,1,6,Ẽẽ mamaꞌe tywera nuapoi futari Jarejuwarete ꞌga upe. Sakari ꞌga nanẽ nuapoi futari ꞌga upe nũ. Jarejuwarete ꞌga jeꞌeg are ꞌgã apyakai. Jarejuwarete ꞌga remifutar imũ etee futat ꞌgã mamaꞌe apou akou namutamutat ꞌga upe.
42,1,7,Isapeu ẽẽ nataꞌyri futari ꞌgã nupe. Ẽẽmena ꞌga nanẽ futat osawaꞌeramũ. Nokoiꞌi futari ꞌgã naꞌyra mũ. Namanũi futari ꞌgã naꞌyra mũ. Ẽẽ raꞌyreꞌem teea futat.
42,1,8,"Jarejuwarete ꞌga upe ꞌga porowykyaw ipe Sakari ꞌga ruramũ ꞌga pytuna ꞌgã ꞌjau ꞌga upe: —ꞌAwamũ ene ekwap esou ꞌau myter ipewara pype jany kasiga rapyau, Jarejuwarete ꞌga muorypawamũ— ꞌjau ꞌgã ꞌga upe.Aꞌerauwe ꞌga awau osou jany kasiga rerawau iapyau. Awau osou imyꞌjaꞌwi pype. Jany kasiga ꞌga upe eroo iapyramũ tekotee ꞌgã ꞌupa oporogytau ukupepe Jarejuwarete ꞌga upe, ꞌga ẽma poromukuran. Series, "
42,1,11,Jany kasiga imonygauwe ywagipewara ꞌga ꞌua ojesaukaa ꞌga upe. ꞌUa uꞌama tata eny pyri. Jany kasiga ꞌga iapyramũ ꞌga ꞌua uꞌama ojesaukaa ꞌga upe. Iapyawa rowajara katy ojesaukaa ꞌga upe.
42,1,12,"ꞌGa resakawe Sakari ꞌga okyjau etee ꞌga wi.—Kuu. Maꞌja te ꞌwei? Maꞌja te koromũ ꞌut ojesaukaa jee ꞌwei?— ꞌjau ꞌga okyjau etee futat uꞌama ywagipewara ꞌga wi, ojeupe ꞌga jesaukaramũ."
42,1,13,"Ojewi ꞌga kyjeramũ ywagipewara ꞌga ojeꞌega ꞌga upe:—Erekyje awi. Janeruwarete ꞌga enejeꞌega wanup ꞌũina— ꞌjau ꞌga ꞌga upe ojewi ꞌga kyjeramũ. —“Kunumĩa emut amũ jee”, ere ako ꞌga upe rakue. Aꞌeramũ ꞌga ꞌawamũ eneremifutara mua enee— ꞌjau ꞌga ꞌga upe. —Anurenureꞌi nipo eneremireko ẽẽ raꞌyramũ— ꞌjau ꞌga Sakari ꞌga upe. —Ejaꞌyra ꞌga ꞌar ire ki Juã enug ꞌga ree. ꞌGa ꞌaramũ nipo enekuꞌi ꞌga ree."
42,1,14,Enepytuna ꞌgã we futat nipo akuꞌiramũ ene pyri ꞌga ꞌaramũ ꞌga ree.
42,1,15,"Waranuw ire nipo eneraꞌyra ꞌga kũimaꞌeeteetea Jarejuwarete ꞌga upe— ꞌjau ꞌga ꞌga upe uꞌama. —ꞌGa aranuw ire ene kawĩajaiwa rykurukareꞌema ꞌga upe. Yꞌway ajaiwayeꞌema miamũ futat itykurukareꞌema ꞌga upe. ꞌGa ꞌar ypyrauwe Janeruwarete ꞌga ꞌAgesagea ꞌga rerekoi— ꞌjau ꞌga ꞌga upe imomeꞌwau. —Waranuw ire nipo eneraꞌyra ꞌga awau akou kwe pe oporogytau Israeu juapyrera ꞌgã nupe. Aꞌeramũ nipo ꞌga ꞌgã mojewyrukaa Jarejuwarete ꞌga rerowiara upe nũ— ꞌjau ꞌga ꞌga ruwa ꞌga upe uꞌama. —Sãꞌã ymã Eliasi ꞌga rekoa Jarejuwarete ꞌga pãjẽ mũ etee mamaꞌe apoa rakue. Nan tee futat nipo eneraꞌyra ꞌga rekoi, ꞌga ꞌjawerimũ etee futat. Jarejararete ꞌga rur enune nipo eneraꞌyra ꞌga rekoi ꞌgã muꞌjau. ꞌGã naꞌyra motaꞌwaukaa ꞌgã nuwa ꞌgã nupe— ꞌjau ꞌga imomeꞌwau ꞌga upe. —Aꞌere te nipo Janejararete ꞌga ruri eneraꞌyra ꞌga rewiri. Kwaiwete te ꞌã ꞌgã Janeruwarete ꞌga jeꞌega nuenuwi. Aꞌeramũ eneraꞌyra ꞌga aꞌeramũ ꞌua Janeruwarete ꞌga jeꞌega renuwukaa ꞌgã nupe. Janejararete ꞌga rura futarukaa ꞌgã nupe kwaiwete— ꞌjau ywagipewara ꞌga Sakari ꞌga upe uꞌama imomeꞌwau."
42,1,18,Aꞌere aipo ꞌeramũ Sakari ꞌga nuerowiari ꞌga jeꞌega.—Eneꞌme awi jee kũi. Iwãiwĩ jeremireko ẽẽ nũꞌũ. Je nanẽ ꞌã tesawaꞌeramũ nũ. Aꞌjea futat sipo ẽẽ wãiwĩ pype ẽẽ raꞌyramũ?— ꞌjau ꞌga ywagipewara ꞌga upe.
42,1,19,Aꞌeramũ ywagipewara ꞌga ꞌjau ꞌga upe:—Naani. Ereapo awi aipoa. Je ꞌã Gaprieua futat. Je ꞌã Kuꞌjywa ꞌga pyriwara futat. ꞌGa te ꞌã je mut je moporogytaukaa enee. ꞌGa te ꞌã moranuw esage werurukat imomeꞌwaukaa enee jee.
42,1,20,Aꞌere ꞌã ꞌga nererowiari etee ejeupe je ꞌga momeꞌuramũ. Aꞌeramũ nipo ꞌga ene jeꞌẽwokaꞌjama. Ijeꞌegeꞌema ꞌjawe nipo ekou. Eneraꞌyra ꞌareꞌemauwe nipo nerejeꞌegi. ꞌGa ꞌar ire te erejeꞌeg nũ— ꞌjau ywagipewara ꞌga Sakari ꞌga upe. —Ejaꞌyra ꞌaramũ te nipo ejeupe jeporogytawera ererowiat. Aꞌeramũ te nipo erejeꞌeg nũ— ꞌjau ꞌga ꞌga upe.
42,1,21,Aꞌeramũ ukupepewara ꞌgã Sakari ꞌga rapesaka ꞌupa.—Maꞌja te ꞌga wapo ꞌũina oporomukuramũ ꞌi?— ꞌjau ꞌgã ajaupe ꞌupa.
42,1,22,Ojeupe ywagipewara ꞌga porogytapaw ire Sakari ꞌga ꞌua uẽma ukupepewara ꞌgã nupe. Aꞌere ꞌga nojeꞌegi futari ꞌua. Opoa etee futat ꞌga imowawaka ꞌgã nupe. Aꞌeramũ ukupepewara ꞌgã ꞌjau:—Ywagipewara ꞌgã nipo kwe ojesaukaa ꞌga upe raꞌe. Aꞌeramũ ꞌga ojeꞌẽkaꞌjamamũ raꞌe— ꞌjau ꞌgã ajaupe.
42,1,23,Oporowykypaw ire Sakari ꞌga awau ojewya ojeꞌwyr ipe.
42,1,24,"Kamẽsĩete ꞌga remireko ẽẽ waꞌyramũ. Aꞌeramũ ẽẽ ꞌũina wog ipe etee futat. Wataweꞌem futat kwe pe awau. Sĩku jaya mokaꞌjama ꞌũina wog ipe wataweꞌem. Aꞌeramũ ẽẽ ꞌjau ojeupe etee futat ꞌũina: “Janeruwarete kĩã esage jee”, ꞌjau ẽẽ ꞌũina. “Tejaꞌyreꞌema je anosĩ jepi. Aꞌere ꞌã je ꞌawamũ jeraꞌyramũ. Jemena agawewi je ꞌã. Aꞌetea je najeraꞌyri jepi. Aꞌere ꞌã ꞌawamũ jeraꞌyramũ. Aꞌeramũ je ꞌawamũ tejenosõumap”, ꞌjau ẽẽ ꞌũina ojeupe."
42,1,26,"26,27 Isapeu ẽẽ raꞌyryrũũnamũ, Janeruwarete ꞌga ywagipewara ꞌga mua Mari ẽẽ upe, Nasare pewara ẽẽ upe. Gaprieua ywagipewara ꞌga rera. Gaprieu ꞌga ꞌua, Janeruwarete ꞌga jeꞌega rerua Mari ẽẽ upe. Nimeni we Mari ẽẽ. Ẽẽmẽrama ꞌga Jose ꞌga. Jose ꞌga Davi ꞌga juapyrera. Iypy we ꞌgã nupe ꞌwyriarareteramũ ꞌũi maꞌefera ꞌga futat poromũ, Daviramũ. Series, "
42,1,28,"Aꞌeramũ Gaprieu ꞌga ꞌjau Mari ẽẽ upe:—Ere ekuꞌiramũ ekou ꞌawamũ, kari. Janeruwarete ꞌga nipo ꞌã ojejuka ene ree ꞌawamũ ĩ— ꞌjau ꞌga ẽẽ upe ꞌua."
42,1,29,Aꞌere ẽẽ naeapyoi ojeupe ꞌga ꞌe are. “Maꞌeramũ kĩã aipo ꞌjau jee ꞌũ?” ꞌjau ẽẽ ojeupe.
42,1,30,"Aꞌeramũ ꞌga ꞌjau ẽẽ upe:—Erekyje awi, kari. Janeruwarete ꞌga te ene rereko. Ikuꞌi ꞌga ꞌũina ene ree."
42,1,31,Eneraꞌyt nipo ene. Kũimaꞌe ꞌga nipo eneraꞌyra ꞌga. Jejui ꞌjau ki ene ejaꞌyra ꞌga renũina— ꞌjau ꞌga ẽẽ upe.
42,1,32,"32,33 —Kũimaꞌeeteete ꞌga te nipo. Janeruwarete ꞌga teꞌi pẽ nupe ꞌjau: “Koromũ jeraꞌyra ꞌga”, teꞌi pẽ nupe ꞌga resaukaa ꞌjau— ꞌjau ꞌga ẽẽ upe. —ꞌGa futat nipo anure Janeruwarete ꞌga omogo ꞌwyriarareteramũ pẽ nupe, judeuramũ pẽ nupe, Jako ꞌga juapyreramũ pẽ nupe— ꞌjau ꞌga ẽẽ upe. —Ymã we te ako Davi ꞌga juapyrera ꞌga peapesak pejejemogyau ikue. “Maranime gatu nipo Davi ꞌga juapyrera ꞌga ruri ꞌwyriarareteramũ akou janee?” peꞌje ꞌã pejejemogyau jepi. Aꞌere ꞌawamũ ꞌga ruri pẽ nupe. Eneraꞌyramũ ꞌga ꞌga muri pẽ nupe, pẽnemiapesagera ꞌga. Namutat ꞌga rekoi ꞌwyriarareteramũ pẽ nupe. Nipyꞌruawi futari ꞌga akou. Nateepawaꞌuweri futari nipo ꞌga akou— ꞌjau ꞌga ẽẽ upe."
42,1,34,Aꞌeramũ Mari ẽẽ ꞌjau ꞌga upe:—Kũjãmukua we te ꞌã je ako. Nokoi we te ꞌã kũimaꞌea je ree. Maꞌeramũ je kũimaꞌe tejee ekoeꞌemauwe tejaꞌyr ekoeteramũ nũrã?— ꞌjau ẽẽ ꞌga upe.
42,1,36,"—Nenereaꞌari nipo epytuna ẽẽ ree, Isapeu ẽẽ ree? “Taꞌyreꞌema kyna”, ꞌjau ꞌgã ꞌã ẽẽ upe jepi. Aꞌere ꞌawamũ ẽẽ raꞌyramũ. Taꞌyryrũũũ ẽẽ. Owãiwĩ pype ẽẽ raꞌyramũ aiꞌi."
42,1,38,Aꞌeramũ ẽẽ ꞌjau ꞌga upe:—Naiꞌi. Aꞌjea futat Janeruwarete kĩã jejararetea futat. Tene kĩã iapoi jee wemifutar imũ etee futat— ꞌjau Mari ẽẽ ywagipewara ꞌga upe.Aipo ꞌepaw ire ꞌga awau ẽẽ wi ywag ipe nũ.
42,1,39,"39,40 Aꞌeramũ Mari ẽẽ ikoaiꞌi awau Isapeu ẽẽ ꞌwyr ipe. “Oo pa je kyna resaka tekou kwy”, ꞌjau ẽẽ ojeupe. Aꞌerauwe futat ẽẽ okaraemã mogatyrũmũ awau. Isapeu ẽẽ Judeja ywy pewara. Ywytyra pyteꞌrarimũ ꞌgã ꞌwyra ruwi. Aꞌeramũ Mari ẽẽ awau peu. Amunaw ipe owaẽmawe Mari ẽẽ awawayayau osou Isapeu ẽẽ ꞌwyr ipe. Series, "
42,1,41,Mari ẽẽ resakawe Isapeu ẽẽ ꞌjau ẽẽ upe:—Tereko?—Je rekoi ꞌwe. Ene pyri je ruri tekou— ꞌjau Mari ẽẽ ẽẽ upe.Mari ẽẽ jeꞌega renupawe Isapeu ẽẽ raꞌyra ꞌga omỹina ẽẽ reweg ipe. Aꞌerauwe futat Janeruwarete ꞌga ꞌAgesage ruri osou Isapeu ẽẽ pype. Ẽẽ rerekwaramũ futat ꞌua.
42,1,42,Aꞌeramũ ẽẽ ꞌjau Mari ẽẽ upe:—Janeruwarete kĩã ojejuka ene ree kyn. Janeruwarete kĩã esage janee. Maꞌeramũ ꞌã ereko ekuꞌiramũ. Enekuꞌi ꞌã ekou tekotee wã kuꞌi apyraapa— ꞌjau Isapeu ẽẽ Mari ẽẽ upe. —Eneraꞌyra kĩã ree taetu nipo kĩã jejukai ene ree.
42,1,43,Janeruwarete kĩã esage jee. Ene ꞌã jejara kĩã ya— ꞌjau ẽẽ Mari ẽẽ upe. —Je te ꞌã nakũjãeteete rũi te pẽ nupe. Aꞌetea te ꞌã erejot je resaka raiꞌi— ꞌjau ẽẽ Mari ẽẽ upe.
42,1,44,—Ene te ꞌã jarejara kĩã ya. Aꞌeramũ jeraꞌyra kĩã omỹina akuꞌiramũ jereweg ipe enejeꞌega renupawe ko— ꞌjau ẽẽ ẽẽ upe.
42,1,45,"—“Tene ki kĩã iapoi jee”, ere ꞌã kĩã upe raiꞌi. “Tene ki kĩã kunumĩ muri jee”, ere ꞌã kĩã upe raiꞌi. Aꞌeramũ taetu kĩã tojejuka ene ree ꞌjau— ꞌjau Isapeu ẽẽ Mari ẽẽ upe."
42,1,46,"Aꞌeramũ Mari ẽẽ ꞌjau:—Janejara kĩã esage janee, aꞌe je jepi. Janeruwarete kĩã jane katuꞌokara.Aꞌeramũ je aꞌeramũ tekuꞌiramũ tekou."
42,1,48,"48,49 Je ꞌã nakũjãeteetea rũi agawewi.Aꞌetea kĩã ꞌã ojejuka je ree je rekoramũ.Janeruwarete kĩã ꞌã pãjẽretea. Kĩã ꞌã aeremiapoeꞌema wapo jee.Anure nipo je manũ re je rewiri ꞌut maꞌe wã ꞌjau jee:“Janeruwarete kĩã ojejuka kyna ree”, ꞌjau nipo wã ꞌã jee je manũ re.Anure taetu nipo wã aipo wã ꞌi jee.Janeruwarete kĩã tekatu futat ꞌã eteete maꞌeramũ akou.Nokoi futari wã amũ kĩã ꞌjawe.Kĩã etee futat Okoeteete maꞌeramũ—ꞌjau Mari ẽẽ Isapeu ẽẽ upe ꞌũina imomeꞌwau. Series, "
42,1,50,—Kĩã ꞌã ajemuaẽm ojee iporomutat maꞌe wã nee.Ymã we te ꞌã kĩã jemuaẽmi wã nee rakue.Opoireꞌema futat nipo kĩã jane ree ajemuaẽm awi.Anure taetu nipo kĩã jemuaẽmi wã nee—ꞌjau ẽẽ imomeꞌwau ẽẽ upe.
42,1,51,—ꞌAwamũ taetu ꞌã kĩã opãjẽ resaukaruꞌjauꞌjapa wã nupe.Ojee ojerowiaraip maꞌe wã kĩã imomapa nipo.Wã nemiaporama nipo kĩã imateepapa wã nui—ꞌjau ẽẽ ꞌũina ẽẽ upe.
42,1,52,—ꞌWyriara wã nipo kĩã imuẽma.ꞌWyriareꞌema wã etee nipo kĩã imỹina ꞌwyriara pyꞌrau nũ.
42,1,53,"—Aꞌere nipo kĩã ikaraemã kwai maꞌe wã momoirukari wã karaemã awi.Aꞌeramũ nipo kĩã wã monou kwe pe, wã karaemãeꞌeme futat."
42,1,54,"Janeypy upe kĩã ꞌjau rakue: “Ajemuaẽm je pẽ nee.Aꞌeramũ je pẽ poaa mamaꞌe apo are”, ꞌjau kĩã rakue.Aꞌeramũ kĩã uꞌeawer imũ etee mamaꞌe apou wã nupe, wã poaa, Israeu kĩã juapyrera wã poaa.Wenuparera wã kĩã ipoaa.Nomokaꞌjami futari kĩã uꞌeawera. Weaꞌaramũ etee futat kĩã akou wã nee.Kĩã ꞌã ajemuaẽma janeypy wã nee rakue.Abraão kĩã ree, kĩã juapyrera wã nee nanẽ futat kĩã ꞌã ojejukau rakue.Ojeꞌeg imũ etee futat kĩã ꞌã iapoi—ꞌjau Mari ẽẽ Isapeu ẽẽ upe. Series, "
42,1,56,Muapyra jay magwapa Mari ẽẽ akou peu Isapeu ẽẽ ꞌwyr ipe. Aꞌere ẽẽ ojewya ꞌua ojeꞌwyr ipe nũ.
42,1,57,Juã Batista ꞌga ꞌaawetOjeꞌwyr ipe Mari ẽẽ o re Isapeu ẽẽ raꞌyra ꞌga uꞌaa ẽẽ wi. Kũimaꞌe ꞌga futat ẽẽ raꞌyra.
42,1,58,"58,59 Aꞌeramũ ẽẽ pytuna ꞌgã akuꞌiramũ ꞌga ree. Kwaiwete futat ꞌgã akuꞌiramũ ꞌga ree. Ẽẽ pyriwara ꞌgã nanẽ akuꞌiramũ ꞌga ree nũ.—Janeruwarete kĩã ꞌã esage kyna upe. Ajemuaẽm kĩã kyna ree. Aꞌeramũ kĩã kyna mena raꞌyra pyygukaa kyna upe— ꞌjau kũjãmera ꞌgã.Kũimaꞌefera ꞌgã we futat ꞌjau ẽẽ upe:—Esage te ꞌã Janeruwarete ꞌga ꞌgã nupe— ꞌjau ꞌgã ajaupe ẽẽ raꞌyra ꞌaramũ. —Iwãiwĩ agawewi ꞌã ẽẽ. Aꞌetea ꞌã ẽẽ taꞌyt owãiwĩ pype— ꞌjau ꞌgã ẽẽ upe ẽẽ raꞌyramũ.Majepeja etee kunumĩ ꞌga morowykyeꞌema magwapa. Aꞌere ꞌgã ꞌua ꞌga mojewaga resaka. ꞌGa mojewaga resaka ꞌut maꞌe ꞌgã ꞌjau ajaupe:—ꞌGa ruwa ꞌga rera etee futat sinug ꞌga ree kũi, Sakari kũi— ꞌjau ꞌgã ajaupe."
42,1,61,Aipo ꞌga y ẽẽ ꞌeramũ ꞌgã ꞌjau ẽẽ upe:—Maꞌeramũ aꞌi ĩ? Nitywi te ꞌã enepytuna Juã pyu era aꞌi ĩ— ꞌjau ꞌgã ẽẽ upe. —Maꞌeramũ ene inuga ekoete ꞌga ree aꞌi ĩ?— ꞌjau ꞌgã ẽẽ upe.ꞌGa ruwa ꞌga peu futat ꞌũina. Aꞌere ꞌga nojeꞌegi ꞌũina. Ijeꞌẽkaꞌjam ꞌga.
42,1,63,Aꞌerauwe ꞌga iapoi ꞌgã ꞌjawe etee futat ꞌgã nupe. Opo warawarau etee ꞌgã nupe.—Kaꞌarana perut jee— ꞌjau ꞌga.Opou etee futat ꞌga ꞌjau ꞌgã nupe.Aꞌerauwe ꞌgã kaꞌarana rerua ꞌga upe. Kaꞌarana ꞌga ikwasiaa waꞌyra ꞌga rer are ꞌgã nupe. Kaꞌaran are ꞌga rera kwasiaramũ ꞌgã esaka.—ꞌGa rera Juã futat raꞌe kũi— ꞌjau ꞌgã ajaupe.
42,1,64,"Aipoa ꞌga ikwasiaa ꞌga renamũ futat ꞌga jeꞌega ojewya ꞌga upe. Aꞌeramũ futat Janeruwarete ꞌga ꞌga jeꞌega mamuka ꞌga wi, ywagipewara ꞌgã ꞌeawer imũ etee futat. Aꞌeramũ futat ꞌga imomeꞌui ojeꞌeg imũ ꞌgã nupe, ꞌga oporogytau ꞌũina ꞌgã nupe.—Janeruwarete ꞌga ꞌã esage janee— ꞌjau ꞌga ojeꞌega fug ire ꞌũina, Jarejuwarete ꞌga momeꞌwau ꞌgã nupe."
42,1,65,ꞌGa jeꞌegauwe futat peuwara ꞌgã ajemogymogyau etee futat ꞌga renupa.—Kuu. Maran te ꞌga jeꞌegi nũ ꞌwei?— ꞌjau ꞌgã ajemogyau etee futat ꞌga jeꞌega rerowiareꞌema ꞌga jeꞌegamũ.Aꞌeramũ futat ꞌgã awau kwe pe ẽẽ rera mokwasiꞌwau ajaupe.—Iwãiwĩ agawewi ꞌã Isapeu ẽẽ. Aꞌetea ẽẽ taꞌyt. Ẽẽ mena ꞌga ojeꞌẽkaꞌjamamũ aiꞌi. ꞌGa raꞌyra ꞌga ꞌarauwe ꞌga jeꞌega fugi ꞌga wi aiꞌi nũ. Aꞌeramũ futat ꞌga oporogytau ꞌũina Jarejuwarete ꞌga upe oree aiꞌi— ꞌjau ꞌgã imomeꞌwau ajaupe.Amunawa moyka awau imomeꞌwau ꞌgã nupe.
42,1,67,"Jarejuwarete ꞌga jeꞌega momeꞌuawetꞌGa jeꞌega mamug ire Janeruwarete ꞌga Uꞌagesage mua Juã ꞌga ruwa ꞌga upe, Sakari ꞌga upe. ꞌGa ꞌAgesagea ꞌga rerekou ꞌga mojeꞌegukaa ꞌgã nupe. Janeruwarete ꞌga remimurama ꞌga ꞌga imomeꞌwau ꞌgã nupe, waꞌyra ꞌga rewiri ꞌut maꞌe ꞌga ꞌga imomeꞌwau ꞌgã nupe."
42,1,68,"—Ene ꞌã eneresage oree, ki Kuꞌjyp.Nitywi ꞌga amũ ene ꞌjawe oree.Ene etee futat te ꞌã eneresage oree, saꞌe ki Jarejuwarete ꞌga upe.Janeypy ꞌgã ꞌã, Israeu juapyrera ꞌgã ꞌã, werowiat futat Jarejuwarete ꞌga rakue.Janeruwarete ꞌga te ꞌã wemiayuwa ꞌgã wenũꞌẽukat Egitu ywy awi rakue.Anure nipo ꞌga jane katuꞌokara ꞌga muri janee. Jane katuꞌokara ꞌga ꞌã pãjẽretea.Jane katuꞌokara ꞌga ꞌã Davi ꞌga juapyrera, Janeruwarete ꞌga upe oporowyky maꞌefera ꞌga juapyrera ꞌga. Ymã te ꞌã Janeruwarete ꞌga jeꞌegi ojeꞌega momeꞌwara ꞌgã nupe rakue.Aꞌeramũ ꞌã ꞌga ꞌeawera ꞌga jeꞌega momeꞌwara ꞌgã imomeꞌwau awau kwe pewara ꞌgã nupe rakue."
42,1,71,"“Tajejuka pẽ nee ꞌjau,pẽ jukaukareꞌema pẽ nee iporomutareꞌema ꞌgã nupe ꞌjau,pẽ nereko tywerukareꞌema ꞌgã nupe ꞌjau, eꞌi ꞌã Janeruwarete ꞌga janee rakue”,ꞌjau ꞌgã awau ꞌga ꞌeawera momeꞌwau ꞌgã nupe rakue. Janeruwarete ꞌga ꞌã ajemuaẽm futat nanẽ janepytunera ꞌgã nee rakue.Uꞌeawer imũ etee futat Janeruwarete ꞌga iapoi ꞌgã nupe rakue."
42,1,73," Ymã te ꞌã ꞌga ꞌi Abraão ꞌga upe rakue:“Amuẽm je ene ene ree iporomutareꞌema ꞌgã nui”, ꞌjau ꞌga ꞌga upe rakue.“Aꞌeramũ ene ekyjaweꞌem jejeꞌega renupa.Jeꞌeawer imũ etee futar iki ene mamaꞌe apou ekou.Aꞌeramũ ene etywereꞌemamũ ekou jee.Mamaꞌe tywera apoareꞌema ene.Aꞌeramũ ene nan etee futat ewau emanũmũ jee”, ꞌjau Janeruwarete ꞌga Abraão ꞌga upe rakue.Aipo ꞌjau ꞌga ojeꞌega Abraão ꞌga upe rakue.Aꞌere ꞌga naꞌga upe etee rũi ꞌga ꞌi.Abraão ꞌga juapyreramũ jane upe juejue nanẽ futat ꞌga ꞌi nũ—ꞌjau Sakari ꞌga imomeꞌwau ꞌgã nupe. Series,  Series, "
42,1,76,"Aꞌere Sakari ꞌga ꞌjau waꞌyra ꞌga upe:—Ene ꞌã Janeruwarete ꞌga remimurera ꞌga renunewara, kisit.Ene aranuw ire nipo Janeruwarete ꞌga ꞌjau enee:“Je te ꞌã pãjẽretea”, ꞌjau nipo Janeruwarete ꞌga enee.“Juã ꞌga jejeꞌega momeꞌwara ꞌgã nupe”, ꞌjau nipo ꞌga enee ene rekoramũ.Ene nipo kũimaꞌeeteete futat ereko ꞌgã nupe.Ene nipo ereo Jarejararete ꞌga renunewe kwe pe ꞌgã muꞌjau ekou Jarejararete ꞌga rura futarukaa ꞌgã nupe.Janeruwarete ꞌga ajemuaẽm ae ree.Aꞌeramũ ꞌga ene monou kwe pe ene moporogytaukaa ꞌgã nupe."
42,1,77,"—Janejararete ꞌga ꞌara ꞌjawe futat.Sãꞌã ae kwara poromũ mamaꞌe resak katu katua.Ypytunaiwa pypewara ꞌgã tee ajemogy okyjau mamaꞌe awi.ꞌArimũ wata maꞌe ꞌgã nokyjei futari ajemogyau.Nan tee Janejararete ꞌga ꞌur ire jane muꞌei ꞌUwarete ꞌga ree.Aꞌeramũ jane ꞌga kwaaw ire jarekyjaweꞌem.ꞌGa kwaapareꞌema ꞌgã tee okyje ajemogyau. Amanũ awi ꞌgã kyjea ꞌgã nerekou.Aꞌere ꞌga kwaapara ꞌgã nokyjei.Okwaawamũ Janeruwarete ꞌga janekyje mateepawi.Ojeupe jane porogytaramũ Janeruwarete ꞌga janetywera moia jane wi, jane monou wemiayuwamũ.Aꞌeramũ jane aꞌeramũ jarekyjaweꞌem jaremanũ awi—ꞌjau Sakari ꞌga waꞌyra ꞌga upe. Series,  Series, "
42,1,80,Waranuw ire Juã ꞌga awau akou kwe pe. Janeruwarete ꞌga ꞌAgesagea futat ꞌga rerekou. Ojeteeꞌi futat ꞌga awau akou amunaweꞌem ipe namutamutat. Aꞌere Israeu juapyrera ꞌgã awau ajatykau ꞌga porogyta renupa. Aꞌeramũ ꞌga Jarejuwarete ꞌga jeꞌega momeꞌwau ꞌgã nupe.
42,2,1,"ꞌWyriararete ꞌga Augusto ꞌga. Aꞌeramũ ꞌga ꞌjau ojeupe: “Marãmaran te jeremiayuwa pytuna nũ?” ꞌjau ꞌga ojeupe. Aꞌeramũ ꞌga ꞌgã nera kwasiarukaa ojeupe.—Pekwap pejejeꞌwyr ipe pejejera kwasiarukaa ꞌgã nupe— ꞌjau ꞌga ꞌgã nupe, ojeꞌega monou wemiayuwa ꞌgã nupe. —Aꞌere simojopyrũ pẽẽ ꞌjau, pẽnera kwasiarukar ire ꞌjau— ꞌjau ꞌga ꞌgã nupe."
42,2,6,"6 Peu ꞌgã nekoramũ Mari ẽẽ raꞌyr ypy ꞌga uꞌaa. ꞌGa ꞌar ire ꞌga auwana taity pyu, ꞌga monou ꞌga nuga ywyaꞌri pypeYmã nitywi taityrete ꞌga nugawa rakue. Aꞌeramũ ꞌgã ꞌga monou ywyaꞌri pype."
42,2,8,"8,9 Jejui ꞌga ꞌaramũ ywagipewara ꞌga ꞌua ojypa ojesaukaa wyra jara ꞌgã nupe. Mukuuꞌi ꞌgã nekoi Perẽi awi. Jũ me ꞌgã nekoi weymawa pyri. Karupaꞌmĩa ꞌgã neymawa. Ypytunimũ agawewi. Aꞌetea ꞌara ꞌjawe imojesaka ꞌgã nupe. Tata eny ꞌjawewara rerua erojypa ꞌgã nupe. Janeruwarete ꞌga ojemuenyu ꞌgã nupe. Aꞌeramũ ꞌgã okyjau ꞌga reny awi. Series, "
42,2,10,"Aꞌeramũ jui ꞌgã kyjeramũ ywagipewara ꞌga ꞌjau ꞌgã nupe:—Pekyje awi. Moranuw esagea te je arut amũ imomeꞌwau pẽ nupe. Aꞌea moranuwa pyu tamakuꞌi pẽẽ ꞌjau— ꞌjau ꞌga ꞌgã nupe. —Aꞌea nipo ꞌgã amakuꞌi imogyau najuejue etee. ꞌAwa ꞌara rupi pẽ katuꞌokara ꞌga ꞌari Perẽi me ko. Janeruwarete ꞌga remimurera ꞌga ꞌari ko. Pẽjararete ꞌga ꞌari ko, pẽnemiapesagera ꞌga ꞌari ko— ꞌjau ꞌga ꞌgã nupe."
42,2,12,"—Taity pyu ꞌga jeuwani ꞌupa ywyaꞌri pype. Aꞌeramũ pẽẽ ꞌawamũ pejewau ꞌga resaka. Jeremimomeꞌufer imũ etee futat nipo peesak ꞌga ruwamũ. “Aꞌjea futat jane esagi ꞌga remimomeꞌufer imũ etee futat”, ꞌjau nipo pẽẽ pejejaupe— ꞌjau ꞌga ꞌgã nupe."
42,2,13,Ojeteeꞌi raꞌne ywagipewara ꞌga ꞌua. Aꞌere kwaiwete ꞌgã ꞌua ajatykau ꞌur ypy maꞌe ꞌga ree.—Nitywi ꞌga amũ Janeruwarete ꞌga ꞌjawe.ꞌGa te ꞌã esage—ꞌjau ꞌgã ajaupe.
42,2,14,—Ywagipewaramũ ore ꞌjau: “Ene te ꞌã eneresage jepi.”Ywy pewara ꞌgã nanẽ ꞌjau nũ: “Ene te ꞌã eneresage jepi” ꞌjau ꞌgã ajemogyau Jarejuwarete ꞌga upe.Aꞌeramũ ꞌga ojee oryp maꞌe ꞌgã mopyꞌataꞌwau—ꞌjau ꞌgã ajemogyau.
42,2,15,"Aꞌere ywagipewara ꞌgã awau ojewya ywag ipe nũ. Aꞌeramũ wyra jara ꞌgã ꞌjau ajaupe:—Peꞌje ajee soo Perẽi me ꞌga resaka ꞌũ. “Peꞌje pejewau ꞌga resaka, eꞌi Janeruwarete ꞌga pẽ nupe”, eꞌi ako ywagipewara ꞌga janee ko. Aꞌeramũ jane jarewau ꞌga resaka— ꞌjau ꞌgã ajaupe. Aꞌeramũ futat ꞌgã awau jupiwewe futat kunumĩakyra ꞌga resaka. Owaẽm ire ꞌgã ꞌga resaka. Mari ẽẽ resaka Jose ꞌga reewe. Kunumĩakyra ꞌga resaka ywyaꞌri pype ꞌga ruwamũ."
42,2,17,"17,18 ꞌGa resag ire ꞌgã awau ꞌga momeꞌwau amunaw ipewara ꞌgã nupe:—Ywagipewara ꞌga ꞌut ojesaukaa oree ko. “Pẽ katuꞌokara ꞌga uꞌat Perẽi me ko”, eꞌi ꞌga oree ko. Aꞌeramũ ore arajua ꞌga resaka. Aꞌere aꞌjeaꞌjea futat ꞌga ꞌi raꞌe. ꞌGa ꞌeawer imũ etee futat ore kunumĩakyra ꞌga resagi— ꞌjau ꞌgã ꞌgã nupe.Aꞌeramũ ꞌgã aipo ojeupe ꞌgã ꞌeramũ ajemogyau oporesagamũ ꞌgã nee."
42,2,19,Mari ẽẽ ꞌupa etee enupa ꞌgã porogytaramũ. Wapyakau ꞌupa ꞌgã jeꞌeg are. Weaꞌaramũ etee ꞌupa waꞌyra ꞌga ree.
42,2,20,"Aꞌere wyra jara ꞌgã awau ojewya nũ.—Ene te ꞌã eneresage oree— ꞌjau ꞌgã awau Jarejuwarete ꞌga upe, ꞌga muorypa akou. —Mamaꞌe esagea te ꞌã eremomeꞌu oree. Nitywi ꞌga amũ ene ꞌjawe— ꞌjau ꞌgã awau akou pe rupi ꞌga upe. —Ywagipewara ꞌgã nemimomeꞌufer imũ etee futat jane esagi— ꞌjau ꞌgã ajaupe, awau akou pe rupi."
42,2,21,"Jarejuwarete ꞌga mogytaaw ipe ꞌgã oawetꞌGa ꞌar ire ꞌgã majepeja etee morowykyeꞌema magwapa. Aꞌere ꞌgã ꞌga mojewagukaa ꞌga upe. Ywagipewara ꞌga jeꞌegawer imũ etee futat ꞌgã ꞌga reꞌroka, Jejui ꞌjau ꞌga upe."
42,2,22,"22,23 ꞌGa mojewag ire ꞌga ruꞌwyra ꞌga ꞌga rerawau Jerusareg ipe ꞌga y ẽẽ retee. ꞌGa rerawau esaukaa mainana ꞌga upe. Moisesi ꞌga ꞌeawer imũ etee futat ꞌgã ꞌga rerawau esaukaa mainana ꞌga upe Jarejuwarete ꞌga rowase. Ymã te Moisesi ꞌga ꞌi ꞌgã nupe rakue: “Pẽnaꞌyr ypya nipo Janeruwarete ꞌga remiayuwa futat. Aꞌeramũ pẽẽ ꞌga ꞌar ire ꞌga rerawau esaukaa mainana ꞌga upe, Jarejuwarete ꞌga rowase”, ꞌjau ꞌga kaꞌarana kwasiaa inuga ꞌgã nupe rakue. Aꞌeramũ ꞌgã aꞌeramũ ꞌga rerawau esaukaa ꞌga upe, Moisesi ꞌga jeꞌegawer imũ etee futat. Series, "
42,2,33,"Aipo ꞌga ꞌeramũ Jejui ꞌga jara ꞌgã oporesagamũ Simeão ꞌga ree.—Maꞌeramũ ꞌga aipo ꞌjau janeraꞌyra upe ꞌũ?— ꞌjau ꞌgã ajemogyau oporesagamũ ꞌga ree, ꞌga porogyta ꞌga ꞌamamũ."
42,2,34,"34,35 Aꞌere Simeão ꞌga ꞌjau Jarejuwarete ꞌga upe nũ:—Ejejuka esage ki ꞌga jara ꞌgã nee, ꞌgã nekoramũ— ꞌjau ꞌga ojeꞌega monou Jarejuwarete ꞌga upe.Aꞌeramũ futat Jejui ꞌga monou ꞌga y ẽẽ upe nũ. Aꞌeramũ futat Simeão ꞌga ꞌjau Mari ẽẽ upe:—Janeruwarete ꞌga ꞌAgesagea ꞌã kunumĩa amut enee raiꞌi— ꞌjau ꞌga ẽẽ upe. —Aꞌere nipo ꞌga aranuw ire amumera ꞌgã niporomutari ꞌga ree. ꞌGa rerekou tyweaete nipo ꞌga rekoramũ— ꞌjau ꞌga imomeꞌwau ẽẽ upe. —Aipo resaga nipo wayeteramũ enee. Sãꞌã ae jepokysia tuwiuu raya. Nan futat nipo ayramũ enee— ꞌjau ꞌga imomeꞌwau ẽẽ upe uꞌama. —ꞌGa rereko tywearera ꞌgã nipo Janeruwarete ꞌga omomap. Amumera ꞌgã etee te nipo iporomutat eneraꞌyra ꞌga ree— ꞌjau ꞌga ẽẽ upe imomeꞌwau. —Aꞌeramũ futat nipo ꞌgã akuꞌiramũ ajemogyau ꞌga ree iporomutat maꞌe ꞌgã nerekou— ꞌjau ꞌga ẽẽ upe.Aꞌeramũ Simeão ꞌga ꞌjau ꞌgã nupe:—Anure te nipo Janeruwarete ꞌga janereaꞌawa kwaap katu katuukari janee. Ae nokwaawaꞌuweri ajueaꞌawa. ꞌGa tee okwaap katu katuukat aereaꞌawa ae upe— ꞌjau ꞌga ꞌgã nupe imomeꞌwau uꞌama. Series, "
42,2,36," ꞌGa porogyta ꞌga ꞌamamũ kũjã ẽẽ mũ ꞌua ꞌgã nerowyka. Wãiwĩ ẽẽ ꞌua ꞌgã nerowyka. Jejui ꞌga resakawe wãiwĩ ẽẽ ojeꞌega Jarejuwarete ꞌga upe:—Kuꞌjyp. Eneresage ꞌã oree. Ore katuꞌokara kĩã eremut oree raiꞌi— ꞌjau Ana ẽẽ ꞌga upe uꞌama.Aꞌeramũ ẽẽ ꞌjau ojepyriwara ꞌgã nupe:—ꞌAwamũ nipo ꞌã kĩã rekoi janee. Janeruwarete kĩã remimurera kĩã futat uꞌat raiꞌi— ꞌjau ẽẽ ojepyriwara ꞌgã nupe imomeꞌwau. —Kĩã futat nipo jane katuꞌok, Jerusareg ipewaramũ— ꞌjau ẽẽ ꞌgã nupe.Ana ẽẽ Jarejuwarete ꞌga jeꞌega momeꞌwara futat. Ẽẽ ruwa ꞌga rera Fanueu. Aseri ꞌga juapyrera ẽẽ. Ẽẽ iwãiwĩ gatu gatu te. Oitẽtai kwaturu kwara amuꞌat. Ana ẽẽ omenaat rakue. Aꞌere sete kwara magwaw ire, ẽẽ mena manũi ẽẽ wi. Aꞌeramũ ẽẽ akou Jarejuwarete ꞌga mogytaaw ipe. Jarejuwarete ꞌga upe ojeꞌega ꞌga muorypa akou.—Ene te ꞌã eneresage oree— ꞌjau ẽẽ ꞌga upe ꞌũina. —Nitywi futari kĩã amũ ene ꞌjawe. Ene tee futat te ꞌã eneresage oree— ꞌjau ẽẽ ojeꞌega ꞌga upe akou.Ojemiꞌwareꞌema ẽẽ ꞌga upe ojeꞌeg enune. Ojetyꞌajaga etee te futat akou ꞌga upe ojeꞌegaw ipe. Aipo kũjã ẽẽ futat Jejui ꞌga momeꞌwau ojepyriwara ꞌgã nupe. Series,  Series, "
42,2,39,Ojewya ꞌgã awau Nasare pe nũẼẽ porogytapaw ire Jejui ꞌga jara ꞌgã ꞌga rerawau mainana ꞌga upe mukũja pykaua retee. Moisesi ꞌga ꞌeawer imũ etee futat ꞌgã erawau imonou mainana ꞌga upe. Aꞌeramũ mainana ꞌga pykau apyau Jarejuwarete ꞌga muorypawamũ. Aꞌere Jose ꞌga Mari ẽẽ retee waꞌyra ꞌga rerawau erojewya Nasare pe nũ. Nasare ꞌjawa amunawa ꞌupa Garireja ywy pype.
42,2,40,Peu futat Jejui ꞌga waranupa. ꞌGa wujawujaꞌia we futat uꞌakwaakwaawamũ. ꞌGa Ruwarete ꞌga ojejukau ꞌga ree.
42,2,41,"Jejui ꞌga opytau Jerusareg ipeMaraka apoawa upe iwaẽmauwe Jejui ꞌga jara ꞌgã awau Jerusareg ipe. Weaꞌaramũ awau ajatykau. “Janeruwarete ꞌga ꞌã esage janee. Ymã te ꞌga ꞌã janepytuna ꞌgã nenũꞌẽi Egitu ywy awi rakue”, ꞌjau ꞌgã ajaupe weaꞌaramũ ee.Aipoa aejatykaawa rera pasikwa. Kwara ꞌarauwe ꞌgã awau ajatykau weaꞌaramũ opytunera ꞌgã nenũꞌẽawer are. Tusi kwara Jejui ꞌga imuꞌar ire ꞌga jara ꞌgã ꞌga rerawau poromũ ojeupi. Majepeja etee ꞌgã morowykyeꞌema magwapa peu ajatykaaw ipe. Maraka teepaw ire ꞌgã okwasiꞌwau awau ojeꞌwyr ipe. Aꞌere Jejui ꞌga nooi ꞌgã nupi. Aꞌe pe ꞌga pytai ꞌgã nui. Nokwaawi ꞌga jara ꞌgã ꞌga pytaa. Ojewyaw ipe Mari ẽẽ ꞌga resakeꞌema. Aꞌeramũ ẽẽ ꞌjau ojeupe: “Kũimaꞌefera wã nupi nipo turi reꞌã”, ꞌjau etee ẽẽ ojeupe. Aꞌeramũ ẽẽ weaeꞌemamũ ꞌga ree. Awau akou koꞌaramuku watau. Awau ꞌgã peu okaaruwamũ pe aje. Okaarupaw ipe ꞌgã ꞌga rekaa.—Peesak te jeraꞌyra kĩã raꞌe?— ꞌjau ẽẽ opytuna ꞌgã nupe.—Naani nũ ĩ— ꞌjau etee ꞌgã ẽẽ upe."
42,2,45,ꞌGa resakeꞌemawe ꞌga jara ꞌgã awau ojewya ꞌga rekaa Jerusareg ipe nũ.
42,2,46,"Mukũi ꞌgã osea ꞌga rekaa. Imuapyra rupi ꞌgã awau Jarejuwarete ꞌga mogytaaw ipe ꞌga rekaa. Aꞌe pe ꞌgã ꞌga resaka. Moromuꞌjara ꞌgã nupe ꞌga ꞌũina oporogytau. Aꞌeramũ ꞌgã aꞌe pe ꞌga renamũ, awau owaẽma ꞌga upe."
42,2,47,"Aꞌeramũ moromuꞌjara ꞌgã oporesagamũ ajemogyau ꞌga ree:—Tete ꞌga ꞌakwaaweteramũ, oporogytau ꞌũ— ꞌjau ꞌgã ajaupe ajemogyau."
42,2,48,"ꞌGa jara ꞌgã nanẽ oporesagamũ etee ꞌga ree nũ. Aꞌeramũ ꞌga y ẽẽ ojeꞌega ꞌga upe:—Maꞌeramũ ene epytau raiꞌi rã? Erejekarukat oree kĩꞌĩ— ꞌjau ẽẽ ꞌga upe. —Arajemuaẽm ore ene ree kĩꞌĩ— ꞌjau ꞌga y ẽẽ ꞌga upe. —“Okaꞌjam nipo ꞌã raiꞌi”, aruꞌe ore arakou ene rekaa kĩꞌĩ— ꞌjau ꞌga y ẽẽ ꞌga upe."
42,2,49,—Maꞌeramũ pẽẽ je rekaa ĩ? ꞌAu te je rekoi Tejuwarete ꞌga rog ipe tepytau nũ ĩ— ꞌjau ꞌga oy ẽẽ upe ojeꞌega wekat ẽẽ rekoramũ.
42,2,50,"Aꞌere ꞌgã naeapyoi ꞌga jeꞌeg are aipo ꞌeramũ. Aꞌeramũ futat ꞌgã ꞌga rerawau ojeꞌwyr ipe Nasare pe nũ. Mari ẽẽ akou weaꞌaramũ waꞌyra ꞌga ree, ꞌga muawer are."
42,2,52,"ꞌGa ruꞌwyra ꞌga futat ꞌga muaranupa ꞌga y ẽẽ retee. Jejui ꞌga awau waranupa, ꞌgã jeꞌeg imũ etee futat mamaꞌe apou akou. Wenuw etee futat ꞌga ꞌgã jeꞌega. Uꞌakwaawa ꞌga erawau eruaranupa. Aꞌeramũ ꞌgã najuejue etee futat ꞌga futaa. Janeruwarete ꞌga nanẽ ꞌga futaa nũ."
42,3,1,"  1,2 Amunaweꞌem ipe Juã ꞌga rekoramũ Janeruwarete ꞌga ojeꞌega ꞌga upe rakue:—Ekwap jejeꞌega momeꞌwau ꞌgã nupe— ꞌjau Janeruwarete ꞌga ꞌga upe rakue, Sakari ꞌga raꞌyra ꞌga upe rakue. —Ikwaapareꞌema ꞌgã nupe jejeꞌega momeꞌwau ewau— ꞌjau ꞌga ꞌga upe.Tiperiu ꞌga te futat ꞌwyriarareteramũ ꞌũina romanũ ꞌgã nupe. Kĩsi kwara magwapa ꞌũina ꞌwyriar ymanamũ ꞌgã nupe. Aꞌeramũ ꞌga ꞌwyriarareteramũ ꞌga renauwe futat tesirũmera ꞌgã ꞌga imogyau ꞌwyriaꞌriramũ ꞌgã nupe. Põsiu Piratu ꞌga ꞌũina ꞌwyriaramũ Judeja ywy pewara ꞌgã nupe. Erote ꞌga ꞌũina ꞌwyriaramũ Garireja ywy pewara ꞌgã nupe. Erote ꞌga rewirera ꞌga, Filipe ꞌga ꞌũina ꞌwyriaramũ Iturea ywy pewara ꞌgã nupe. Trakoniki ywy pewara ꞌgã nupe nanẽ nũ. Lisanias ꞌga ꞌũina ꞌwyriaramũ Apireni ywy pewara ꞌgã nupe. Aipo ꞌgã jemogyramũ Anasi ꞌga akou ꞌwyriaramũ mainana ꞌgã nupe Kaifasi ꞌga retee.Aipo ꞌgã jemogyramũ Janeruwarete ꞌga ojeꞌega Juã ꞌga upe:—Ekwap jejeꞌega momeꞌwau ꞌgã nupe— ꞌjau ꞌga ꞌga upe, Sakari ꞌga raꞌyra ꞌga upe. Series, "
42,3,4,"Isai ꞌga jeꞌeger imũ etee futat Juã ꞌga awau imomeꞌwau ꞌgã nupe nũ. Ymã te ꞌã Janeruwarete ꞌga jeꞌegi Isai ꞌga upe rakue. Aꞌeramũ ꞌga ojeupe ꞌga ꞌe kwasiaa inuga kaꞌaran are ꞌgã nupe rakue:“Peu ꞌga amũ rekoi wafukaita amunaweꞌem ipe.Janeruwarete ꞌga porogyta are ae muꞌjau, Jarejararete ꞌga rura futarukaa ꞌgã nupe.‘Peꞌje Janejararete ꞌga rape katuꞌoka imonou ꞌga renune.Pepyo esage etee futar iki imonou imojewaraweꞌem.Ywyatyꞌria nanẽ ene imomẽmõumap nũ. Ywyperewa ene imatyneema ꞌjau. Aꞌeramũ akwareꞌemamũ futat pe awau ywy kwara matyneem ire.Ikwakwara ene imomẽmõu’, ꞌjau ꞌga wafukaita."
42,3,6,"Aꞌeramũ nan ene iaporamũ, ꞌgã najuejue etee futat ae katuꞌokara ꞌga kwaapa,‘Aꞌjea futat Janeruwarete ꞌga ae katuꞌogi raꞌe’, eꞌi nipo ꞌgã ꞌgã nupe najuejue etee”,ꞌjau Isai ꞌga ikwasiaa Juã ꞌga ree inuga ꞌgã nupe."
42,3,7,"Aꞌeramũ ꞌgã awau kwaiwete ajatykau Juã ꞌga ree numiamũ ojepymĩãukaa ꞌga upe numiamũ. “ꞌY pe ꞌga je pymĩ re nipo Janeruwarete ꞌga je rerekou tywereꞌema jetywer are”, ꞌjau ꞌgã ojeupe numiamũ. Aꞌere Juã ꞌga ꞌi etee ꞌgã nupe:—Naani. Pejetywer awi raꞌne pepoit. Aꞌere te je pẽ pymĩ— ꞌga ꞌi etee ꞌgã nupe ojee ꞌgã jatykaramũ.Aꞌeramũ ꞌga ꞌjau ꞌgã nupe nũ:—Janeruwarete ꞌga imaraꞌne pẽ nee. Pẽtywer are ꞌga maraꞌneramũ pẽ nee. Aꞌeramũ nipo ꞌga pẽ nerekou tyweaete pẽtywer are. “Eneꞌme awi”, peꞌje awi jee. Aꞌjea futat nipo ꞌga pẽ nereko tyweretei. “Nore rereko tyweraꞌuweri ꞌga”, peꞌje awi. Aꞌjea futat ꞌga pẽ nereko tyweri nipo— ꞌjau Juã ꞌga ꞌgã nupe."
42,3,8,"—Peꞌje pejewau mamaꞌe esage mũ apou pejetywer awi pejepoira resaukaawamũ kũi— ꞌjau ꞌga ojeꞌega moywyrafena ꞌgã nupe.—“Oꞌmeramũ ꞌga ꞌi”, peꞌje kasi jee ne. “Je ꞌã Abraão ꞌga juapyrera te. Aꞌeramũ ꞌga aꞌeramũ je rerekou tywereꞌem”, peꞌje kasi ne. Janeruwarete ꞌga ifutar ire amunipo ꞌã ꞌga ita muꞌjagi Abraão ꞌga juapyreramũ. Sãꞌã ae ꞌywa iꞌa aꞌwyreꞌema iypy mosoga. Aꞌeramũ erawau imonou imomoa tata pe. Nan tee futat ꞌga pẽ nerekoi pejetywer awi pepoireꞌemamũ— ꞌjau ꞌga ꞌgã nupe."
42,3,10,Aꞌeramũ ꞌgã ꞌjau Juã ꞌga upe:—Maꞌja ajee ore aruapo aꞌeramũ orotywer awi oropoiawamũ ꞌũ?— ꞌjau ꞌgã ꞌga upe.—Auꞌje ki pejejee etee pejejeaꞌar ire. Najuejue etee ki ꞌawamũ pejejuka esage pejejuee.
42,3,11,"Taity kwaiwete maꞌeramũ pemono ape taityeꞌema ꞌgã nupe. Emiꞌuram kwaiwete maꞌeramũ pẽẽ mamaꞌe monou emiꞌurameꞌema ꞌgã nupe nũ— ꞌjau ꞌga ꞌgã nupe, aipoa ojeupe ꞌgã ꞌeramũ."
42,3,12,"Aꞌeramũ ꞌwyriara upe kaꞌaranũũ pyykara ꞌgã ojeꞌega Juã ꞌga upe nũ:—Maꞌja ajee ore aruapo orojee, orotywer awi oropoiawamũ nũꞌũ?— ꞌjau ꞌgã ꞌga upe."
42,3,13,"Aꞌeramũ Juã ꞌga ꞌjau kaꞌaranũũ pyykara ꞌgã nupe:—Auꞌje ki kaꞌaranũũ muruu re ꞌgã nui. ꞌWyriara jeꞌeg imũ etee futar iki kaꞌaranũũa pepyyk pejekou ꞌga upe— ꞌjau ꞌga ꞌgã nupe, aipo ojeupe ꞌgã ꞌeramũ."
42,3,14,"Aꞌeramũ jefaruu ꞌgã ꞌjau ꞌga upe nũ:—Ore nũꞌũ? Maꞌja ajee ore aruapo orotywer awi oropoiawamũ ꞌũ?— ꞌjau ꞌgã ꞌga upe.Aꞌeramũ Juã ꞌga ꞌjau jefaruu ꞌgã nupe:—“Kaꞌaranũũa tejeupe imureꞌemamũ je ene nupãi ne”, ere kasi ꞌawamũ ꞌgã nupe ne, ꞌgã jeꞌẽwuꞌjageꞌema ne. Mamaꞌea aꞌjea etee futat imomeꞌwau ekou. “Temepyꞌiꞌia je nafutari”, ꞌjaweꞌem pẽẽ pejekou. “Temepyuua te je afutat”, ꞌjaweꞌem futat pejekou— ꞌjau ꞌga jefaruu upe. —Pejeporowyky repy are etee futat pẽnekõẽãi pejekou— ꞌjau ꞌga ꞌgã nupe. “Topoit tetywer awi ꞌjau” ꞌjara ꞌgã jefaruu ꞌgã nupe ꞌga ꞌjau poromũ."
42,3,15,Aipo ꞌgã nupe Juã ꞌga ꞌeramũ ꞌgã amũ ꞌupa ꞌga porogyta renupa.—Janeruwarete ꞌga remimurera ꞌga nipo kweramũ ki sa— ꞌjau ꞌgã ajaupe ꞌupa. —ꞌGa futat nipo ae katuꞌokara— ꞌjau ꞌgã ꞌupa ajaupe.
42,3,16,"Aipo ꞌgã ꞌeramũ Juã ꞌga enupa. Aꞌeramũ ꞌga ojeꞌega ꞌgã nupe:—Naani. Naae katuꞌokara rũi je. Naje rũi ꞌga remimurera— ꞌjau ꞌga ꞌgã nupe, aipo ojeupe ꞌgã ꞌeramũ. —Naani. Janeruwarete ꞌga remimura ꞌga ꞌã kũimaꞌeeteetea te— ꞌjau ꞌga imomeꞌwau ꞌgã nupe. —Je naani. Je akoteeꞌi maꞌea te. Apoat te je ꞌga tekou— ꞌjau ꞌga ꞌgã nupe uꞌama. —Je ꞌã aꞌjea futat apymĩ pẽẽ ꞌy pe tekou. Aꞌere je rewiri ꞌut maꞌe ꞌga te Jarejuwarete ꞌga ꞌAgesage muri pẽ nupe— ꞌjau ꞌga ꞌgã nupe imomeꞌwau. —ꞌGa te amut ꞌUwarete ꞌga ꞌAgesagea werowiaaramũ pẽ nupe. Werowiareꞌema ꞌgã nupe te ajee ꞌga namuri futari Uꞌaga. Wereko tywerete futat nipo ꞌga ꞌgã."
42,3,17,Sãꞌã ae juowuuran ape ꞌoga. Aꞌeramũ ꞌã ae aꞌỹi esage imũꞌjãu jui. Aꞌeramũ ꞌã ae iapefera monou tata pe. Nan tee futat nipo ꞌga werowiareꞌema ꞌgã monou mamaꞌeukwaawa rapyaw ipe. Aipoa tata nowewi futari. Nitywi futari imowepara ꞌga amũ— ꞌjau ꞌga ꞌgã nupe imomeꞌwau.
42,3,18,Aꞌeramũ Juã ꞌga ꞌjau ꞌgã nupe nũ:—Peruꞌarasig tee awi pejetywera. Pepoit pejetywer awi. Pejetywer awi pẽpoiriweramũ Janeruwarete ꞌga imoia pẽ nui— ꞌjau ꞌga ꞌgã nupe uꞌama.
42,3,19," Aꞌeramũ ꞌgã aꞌeramũ kwakwaiꞌi opoia otywer awi. Aꞌeramũ Juã ꞌga otywer awi ꞌgã poiramũ ꞌgã pymĩãu ꞌy pe.ꞌGã pymĩmaw ire Jejui ꞌga ꞌua ꞌgã pymĩaw ipe owaẽma ꞌga upe. Aꞌeramũ Juã ꞌga Jejui ꞌga monou ipymĩãu ꞌy pe.Juã ꞌga opymĩ re Jejui ꞌga ojeꞌega monou uꞌama ꞌUwarete ꞌga upe. Ojeupe ꞌga jeꞌega monoramũ Janeruwarete ꞌga Uꞌagesage mua ꞌga upe. Pykau ꞌjawe ꞌua ojypa ꞌga jasiꞌyꞌwarimũ wapyka. Ywag awi ꞌga upe Uꞌagesage jywamũ Janeruwarete ꞌga ojeꞌega Jejui ꞌga upe.—Ene te ꞌã Jeraꞌyraretea. Ene ꞌã jeremifutararetea. Ene ꞌã je muorypararetea ejee— ꞌjau ꞌga waꞌyra ꞌga upe ojeꞌega mua.Anure Erote ꞌga Juã ꞌga munewukaa ꞌgã nupe. Erote ꞌga ꞌwyriaramũ peuwara ꞌgã nupe. Aꞌeramũ ꞌga ꞌga munewukaa. Erote ꞌga wewirera ꞌga remireko ẽẽ pojekau ꞌga wi, Erotiasi ẽẽ pojekau ꞌga wi. Aꞌeramũ Juã ꞌga ꞌjau ꞌga upe:—Niaꞌwyri nanuara. Ejewirera remirekoa ꞌã erepojeka ꞌga wi. Neneaꞌwyri ene raꞌe. Kwaiwete enetywera raꞌe— ꞌjau Juã ꞌga ꞌga upe.Aꞌeramũ ꞌga aꞌeramũ Erote ꞌga mamaraꞌneukaa ojee. Aꞌeramũ ꞌga Juã ꞌga munewukaa ꞌgã nupe. Series,  Series,  Series, "
42,3,23,  Trĩta kwara magwaw ire Jejui ꞌga awau ꞌgã muꞌjau ꞌUwarete ꞌga porogyta are.Jose ꞌga Jejui ꞌga ruꞌwyra.Eli ꞌga Jose ꞌga ruwa. Matate ꞌga Eli ꞌga ruwa.Levi ꞌga Matate ꞌga ruwa.Meki ꞌga Levi ꞌga ruwa.Janai ꞌga Meki ꞌga ruwa.Jose ꞌga Janai ꞌga ruwa. Matatiasi ꞌga Jose ꞌga ruwa.Amosi ꞌga Matatiasi ꞌga ruwa.ꞌga Amosi ꞌga ruwa.Esi ꞌga ꞌga ruwa.Nagai ꞌga Esi ꞌga ruwa. Maate ꞌga Nagai ꞌga ruwa.Matatiasi ꞌga Maate ꞌga ruwa.Semei ꞌga Matatiasi ꞌga ruwa.Jose ꞌga Semei ꞌga ruwa.Jota ꞌga Jose ꞌga ruwa. Joanã ꞌga Jota ꞌga ruwa.Resa ꞌga Joanã ꞌga ruwa.Soropapeu ꞌga Resa ꞌga ruwa.Saratieu ꞌga Soropapeu ꞌga ruwa.Neri ꞌga Saratieu ꞌga ruwa. Meki ꞌga Neri ꞌga ruwa.Ati ꞌga Meki ꞌga ruwa.Kosã ꞌga Ati ꞌga ruwa.Ematãu ꞌga Kosã ꞌga ruwa.Eri ꞌga Ematãu ꞌga ruwa. Josue ꞌga Eri ꞌga ruwa.Eriese ꞌga Josue ꞌga ruwa.Jorim ꞌga Eriese ꞌga ruwa.Matate ꞌga Jorim ꞌga ruwa.Levi ꞌga Matate ꞌga ruwa. Simeão ꞌga Levi ꞌga ruwa.Juda ꞌga Simeão ꞌga ruwa.Jose ꞌga Juda ꞌga ruwa.Jonã ꞌga Jose ꞌga ruwa.Eriakĩ ꞌga Jonã ꞌga ruwa. Merea ꞌga Eriakĩ ꞌga ruwa.Mena ꞌga Merea ꞌga ruwa.Matata ꞌga Mena ꞌga ruwa.Natã ꞌga Matata ꞌga ruwa.Davi ꞌga Natã ꞌga ruwa. Jese ꞌga Davi ꞌga ruwa.Opete ꞌga Jese ꞌga ruwa.Poasi ꞌga Opete ꞌga ruwa.Sara ꞌga Poasi ꞌga ruwa.Nasom ꞌga Sara ꞌga ruwa. Aminatape ꞌga Nasom ꞌga ruwa.Amin ꞌga Aminatape ꞌga ruwa.Arni ꞌga Amin ꞌga ruwa.Esrom ꞌga Arni ꞌga ruwa.Peres ꞌga Esrom ꞌga ruwa.Juda ꞌga Peres ꞌga ruwa. Jako ꞌga Juda ꞌga ruwa.Isaki ꞌga Jako ꞌga ruwa.Abraão ꞌga Isaki ꞌga ruwa.Tera ꞌga Abraão ꞌga ruwa.Nako ꞌga Tera ꞌga ruwa. Seruki ꞌga Nako ꞌga ruwa.Ragau ꞌga Seruki ꞌga ruwa.Faleki ꞌga Ragau ꞌga ruwa.Eperi ꞌga Faleki ꞌga ruwa.Sara ꞌga Eperi ꞌga ruwa. Kainã ꞌga Sara ꞌga ruwa.Arfasate ꞌga Kainã ꞌga ruwa.Sem ꞌga Arfasate ꞌga ruwa.Nue ꞌga Sem ꞌga ruwa.Lameki ꞌga Nue ꞌga ruwa. Metusarem ꞌga Lameki ꞌga ruwa.Enoki ꞌga Metusarem ꞌga ruwa.Jarete ꞌga Enoki ꞌga ruwa.Maleleu ꞌga Jarete ꞌga ruwa.Kainã ꞌga Maleleu ꞌga ruwa. Enosi ꞌga Kainã ꞌga ruwa.Sete ꞌga Enosi ꞌga ruwa.Atãu ꞌga Sete ꞌga ruwa.Janeruwarete ꞌga Atãu ꞌga ruwa. Atãu ꞌga ae ypy ypya. Janeruwarete ꞌga remiapo ypyfera ꞌga. Aꞌeramũ ꞌga aꞌeramũ Atãu ꞌga ruwa Jarejuwaretea futat.
42,4,1," ꞌY pe ꞌga jepymĩ re Janeruwarete ꞌga ꞌAgesagea Jejui ꞌga rerawau amunaweꞌem ipe ꞌga rerekou. Kwarẽta ꞌara ꞌga imagwapa akou ojemiꞌwareꞌema. Aꞌeramũ ꞌga opyꞌarayparamũ akou.Aꞌe pe ꞌga rekwaw ipe mamaꞌeukwaawa ꞌwyriara ꞌua ꞌga resaka. “Taesak ꞌga poira ꞌuwa ꞌga rerowiar awi ꞌjau kwy”, ꞌjau ojeupe etee futat. “Tejeꞌega taenuwukat esaka ꞌga upe ꞌjau kwy”, ꞌjau ꞌũina ojeupe etee futat numiamũ."
42,4,3,"Aꞌeramũ ojeꞌega Jejui ꞌga upe:—“Kuꞌjywa ꞌga raꞌyra je”, ere ꞌã. Aꞌeramũ ene ita muꞌjaga ejemiꞌuramamũ— ꞌjau mamaꞌeukwaawa ꞌwyriara Jejui ꞌga upe."
42,4,4,"Aipo ojeupe ꞌeramũ Jejui ꞌga ꞌjau jupe:—Naani. Naene rũi je arowiat tekou. Tejuwarete ꞌga etee te je arowiat tekou. Jeruwarete ꞌga eꞌi oree: “Nawemiꞌuram are tee rũi ae rekoi”, ꞌjau oree jepi— ꞌjau ꞌga jupe. —Oreruwarete ꞌga te ꞌã ae mogoara— ꞌjau etee ꞌga jupe."
42,4,5,"Aꞌere mamaꞌeukwaawa ꞌwyriara ꞌga rerawau ꞌga rerojeupia ywytyr apyteꞌrarimũ nũ. Peu ꞌga rerowaẽm ire mamaꞌeukwaawa ꞌwyriara ywy resaukaa ꞌga upe. Mamaꞌea ipype ajemogy maꞌe reewe futat esaukaapap ꞌga upe. Kamẽsĩete futat ywy pypewara resaukaa ꞌga upe. 6,7 —Ejuwarete ꞌga rerowiar awi ene poir ire ꞌagera tomonopap enee ꞌjau— ꞌjau mamaꞌeukwaawa ꞌwyriara Jejui ꞌga upe. —Tejerowiaramũ tomonopap enee ꞌjau— ꞌjau ꞌga upe oporogytau, mamaꞌe resaukaa ꞌga upe. —Ymã te ako ꞌga ꞌagera muri jee ikue. Aꞌeramũ je ene tejerowiaramũ ꞌagera monoupap enee nũ. Aꞌeramũ je ene mogou ꞌwyriarareteramũ ꞌagera mamaꞌe upe. Aꞌeramũ ene eꞌỹina jejeꞌeg imũ etee futat ꞌwyriaramũ ꞌgã nupe. Je te omono enee temuoryw ire— ꞌjau mamaꞌeukwaawa ꞌwyriara Jejui ꞌga upe. Series, "
42,4,8,"Aꞌeramũ aipo ojeupe ꞌeramũ Jejui ꞌga ꞌjau jupe:—Naani. Ymã Jeruwarete ꞌga ojeꞌega kwasiarukari kaꞌaran are ꞌga amũ upe rakue. “Je te ꞌã Pẽjararetea. Je te ꞌã Pẽnuwaretea. Aꞌeramũ ki pẽẽ jejeꞌega etee enupa pejejemogyau. Je te ki je muoryp pejepe pejejemogyau”, ꞌjau ꞌga ikwasiarukaa ꞌga amũ upe rakue— ꞌjau etee ꞌga jupe."
42,4,9,"Aꞌea ywytyꞌrar awi mamaꞌeukwaawa ꞌwyriara Jejui ꞌga rerawau Jerusareg ipe nũ. Janeruwarete ꞌga mogytaawa apyteꞌrarimũ ꞌga rerawau erojeupia. Ywatewate ꞌga mogytaawa. Aꞌeramũ ꞌjau ꞌga upe nũ:“Tejepyriwara ꞌgã je omono enee.Aꞌeramũ ꞌgã ojejukau ene ree. Aꞌeramũ ene ejemokanãjeꞌema ewau eꞌaa.Epya miamũ ene imokanãjeꞌema ita are”,ꞌjau ako Kuꞌjywa ꞌga kaꞌarana kwasiarukaa waꞌyra ꞌga ree ikue— ꞌjau mamaꞌeukwaawa ꞌwyriara Jejui ꞌga upe.“Omorytee pa je ꞌga kwy”, ꞌjau ojeupe numiamũ. Series, "
42,4,12,"Aꞌere Jejui ꞌga ꞌi etee jupe:—Aꞌjea futat aipo ꞌea numiamũ. Aꞌere je narowiari futari enejeꞌega. Jeruwarete ꞌga kaꞌarana okwasiarukat ꞌga amũ upe nanẽ nũ: “Aꞌjea futat sipo ajee ꞌga jejukai je ree, peꞌje kasi jee ne, je rerowiareꞌema ne”, eꞌi ꞌga ikwasiarukaa ajepeja ꞌga upe rakue— ꞌjau ꞌga jupe. —Aꞌeramũ je enejeꞌega mojerowiareꞌema— ꞌjau Jejui ꞌga mamaꞌeukwaawa ꞌwyriara upe."
42,4,13,"Aꞌeramũ mamaꞌeukwaawa ꞌwyriara awau Jejui ꞌga wi. “Anurenureꞌi nipo tomorytee ꞌga ꞌjau kwy”, ꞌjau awau ojeupe etee futat."
42,4,14," 14,15 Mamaꞌeukwaawa ꞌwyriara ojewi io re Jejui ꞌga ojewya awau Garireja ywy pe nũ. ꞌGa Ruwarete ꞌga ꞌAgesagea ꞌga rerekou. Aꞌeramũ ꞌga aꞌeramũ awau kwe pe watau akou. Judeu ꞌgã jatykaaw ipe ꞌga awau akou ꞌgã muꞌjau ꞌUwarete ꞌga jeꞌeg are. Aꞌeramũ ꞌga renuparera ꞌgã ꞌjau ajaupe:—Ae muꞌe katuram ꞌga raꞌe nũꞌũ— ꞌjau ꞌgã ajaupe. —ꞌGa porogyta are pa ꞌã jeporenuwiweramũ nũ. Esage te ꞌã ꞌga porogyta raꞌe aꞌi kũi— ꞌjau ꞌgã ajaupe.Aꞌeramũ ꞌgã ꞌga rera mokwasiꞌwau.—Esage ꞌga porogyta raꞌe— ꞌjau ꞌgã ꞌga rera mokwasiꞌwau amunawa pype."
42,4,16," 16,17 Aꞌere Jejui ꞌga awau ojewya ojeꞌwyr ipe nũ, Nasare pe nũ. Waranupawer ipe ꞌga awau ojewya nũ opytuna ꞌgã nesaka. Morowykyeꞌema rupi ꞌga awau osou judeu ꞌgã jatykaaw ipe wapyka oporogytau ꞌgã nupe. Wemiapo etee futat ꞌga iapou ꞌgã nupe. ꞌGã jatykapaw ire ꞌga awau afuꞌama ꞌgã mogytaawa rowase katy. Aꞌeramũ ajatykaawa raarana ꞌga kaꞌarana monou ꞌga po pe. Aꞌere ꞌga ipypekau esaka. Aꞌeramũ ꞌga Isai ꞌga remikwasiarer ipe ipypekau esaka. Isai ꞌga Janeruwarete ꞌga jeꞌega momeꞌwarera rakue. Aꞌeramũ ꞌga ojeꞌega Isai ꞌga upe rakue. Aꞌeramũ Isai ꞌga ojeupe ꞌga jeꞌegawera kwasiaa inuga kaꞌaran are. Aipoa kaꞌarana kwasiaripyrera Jejui ꞌga imogytau ꞌgã nupe:"
42,4,18,"“ꞌGa ꞌã je mono morogyta esage momeꞌwaramũ itywerete maꞌe ꞌgã nupe.ꞌGa ꞌã je mono moromunepawa pypewara ꞌgã mũꞌjãukaa jee.ꞌGa ꞌã je mono eaeꞌema ꞌgã mamãꞌẽukaa.ꞌGa ꞌã je mono ꞌgã nemirereko tywerete ꞌgã mũꞌjãukaa ꞌgã nui jee. ꞌGa futat ꞌã je mono, ‘ꞌAwamũ Janeruwarete ꞌga ae katuꞌogi’ ꞌe momeꞌwaukaa jee ꞌgã nupe”,ꞌjau ꞌga imogytau uꞌama ꞌgã nupe."
42,4,20,"Imogytapaw ire ꞌga kaꞌarana mamana nũ. Aꞌere ꞌga kaꞌarana monou ojeupe imuarera ꞌga po pe nũ. ꞌGa po pe imono re ꞌga awau wapyka ꞌũina.Aꞌeramũ peuwara ꞌgã ajemogyau oporesagamũ ꞌga ree.—Awỹi are te Isai ꞌga kaꞌarana kwasiari rakue? “Je ree ꞌga ikwasiari inuga rakue”, eꞌi sipo kwe ꞌga ꞌi?— ꞌjau peuwara ꞌgã ajaupe."
42,4,21,Aꞌeramũ Jejui ꞌga ꞌjau ꞌgã nupe:—ꞌGa remikwasiarer imũ etee futat je ruri— ꞌjau ꞌga ꞌũina wapyka oporogytau ꞌgã nupe.
42,4,22,Aꞌeramũ ꞌgã ꞌjau ajaupe:—Kuu. Ae muꞌe katuram ꞌga raꞌe nũꞌũ. Jane ꞌjawewara ꞌga agawewi ꞌã. Aꞌetea ꞌga morogyta esagea omomeꞌu janee— ꞌjau ꞌgã aipo ꞌga ꞌe ꞌga renamũ.Aꞌeramũ ꞌgã amũ ꞌjau:—NaJose ꞌga raꞌyra ꞌga rũi nipo ki sa? Maran ajee ꞌga ae muꞌei aipo ꞌjau ki ꞌei— ꞌjau amumera ꞌgã ajaupe.
42,4,23,"Aꞌeramũ Jejui ꞌga ꞌjau ꞌgã nupe:—“Aeremiapoeꞌema ꞌawamũ eapo amũ oree”, peꞌje ꞌã jee. “Kafanaũ pe ꞌã ereapo futat. Aꞌeramũ ene ꞌau nanẽ iapou nũ”, peꞌje ꞌã jee— ꞌjau ꞌga ꞌgã nupe. —“Earanupawer ipe eapo oree”, peꞌje ꞌã jee. “Ojeroꞌwu maꞌe ꞌgã ꞌã erekatuꞌok raiꞌi. Aꞌere ꞌawamũ ene ejetee futat erejekatuꞌok”, ꞌjau nipo pẽẽ jee. “Kafanaũ pe ꞌã ojeroꞌwu maꞌe ꞌgã erekatuꞌok raiꞌi. Aꞌeramũ ene ꞌawamũ earanupawer ipe taetu nanuara apou oree. Ore ꞌã enepytuna futat. Aꞌeramũ ene epytunamũ taetu ore katuꞌoka. Taruesak orokatuꞌoga ꞌjau”, ꞌjau nipo pẽẽ jee— ꞌjau ꞌga ꞌgã nupe."
42,4,24,—Janeruwarete ꞌga jeꞌega momeꞌwara ꞌga amũ oo kwe pe ꞌga jeꞌega momeꞌwau. Aꞌeramũ kwe pewara ꞌgã jẽmĩ ꞌga jeꞌega rerowiaa. Aꞌere ꞌga ꞌwyr ipewara ꞌgã jẽmĩ nuerowiari ꞌga. ꞌGa pytuna ꞌgã miamũ ꞌga rerowiareꞌema ajemogyau— ꞌjau Jejui ꞌga ojeꞌwyr ipewara ꞌgã nupe. —Nan tee futat kwe pewara ꞌgã je rerowiari. Aꞌere jeꞌwyr ipewaramũ jẽmĩ naje rerowiari pejepe— ꞌjau ꞌga ꞌgã nupe.
42,4,25,"25,26 —Ymã te ꞌã Janeruwarete ꞌga Eliasi ꞌga monoi ajepeja amunaw ipe rakue, Sarepata pe rakue. Sidoma ywy pe aipo ꞌupa. Peu futat ꞌga ꞌga monou kũjã ẽẽ upe rakue, imen manũ maꞌefera ẽẽ upe rakue. NaIsraeu juapyrera rũi ẽẽ. Aꞌetea Janeruwarete ꞌga Eliasi ꞌga monoukat imoporogytaukaa ẽẽ upe. “Ene ejot ekou jeremiꞌurama rerua jee”, ꞌjau ꞌga ẽẽ upe. Muapyra kwara uꞌaa amana okyreꞌema. Aꞌeramũ ꞌgã nemiꞌurama opapa ꞌgã nui. Aꞌeramũ ꞌgã aꞌeramũ tyꞌara rerajemogyau— ꞌjau ꞌga imomeꞌwau ojepyriwara ꞌgã nupe. —Kwaiwete agawewi futat judeu ꞌgã jemogyi peu tyꞌara rerajemogyi. Aꞌetea Janeruwarete ꞌga ẽẽ upe etee futat mamaꞌe nomateepawukari. Series, "
42,4,27,"Nãnẽwẽjẽmĩ futat Janeruwarete ꞌga judeueꞌema ꞌga amũ katuꞌoka ꞌga pitoꞌom awi nũ, Naamã ꞌga katuꞌoka ꞌga pitoꞌom awi nũ. Kwaiwete agawewi futat ipitoꞌom maꞌe ꞌgã Israeu juapyrera ꞌgã jemogyi peu. Aꞌetea ꞌga judeueꞌema ꞌga etee okatuꞌok ꞌgã nui. Siria ywy pewara ꞌga ꞌga ikatuꞌogukaa Eliseu ꞌga upe— ꞌjau ꞌga ꞌgã nupe imomeꞌwau."
42,4,28,—Najudeu ꞌgã etee rũi ꞌga opoat— ꞌjau Jejui ꞌga ꞌgã nupe.Aꞌe renupawe ꞌgã amaraꞌneramũ Jejui ꞌga ree. Aꞌeramũ ꞌgã ꞌga rerawau ywytyra rupi ꞌga rerojeupia ꞌga rerawau iapyteꞌrarimũ. ꞌGa rerawau ꞌgã iããpyraya ꞌarimũ ꞌga rerawau.—Simono ꞌga imomoa ijukau— ꞌjau ꞌgã ajaupe numiamũ. Aꞌere ꞌga kwawi ꞌgã pyterimũ awau kwe pe ꞌgã nui.
42,4,31,"Ajepeja ꞌgã ꞌwyrarete pe Jejui ꞌga awau, Kafanaũ pe. Garireja ywy pype Kafanaũ ꞌjawa amunawa ꞌupa. Aꞌe pe ꞌga awau ꞌgã muꞌjau Jarejuwarete ꞌga ree. Morowykyeꞌema rupi judeu ꞌgã muꞌjau akou ꞌga ree."
42,4,32,"ꞌWyriara ꞌjawe ꞌga oporogytau ꞌgã nupe. Aꞌeramũ ꞌga ꞌgã moporesaka etee ojee.—Kuu. ꞌGa paꞌe aipo eꞌi ae muꞌjau raꞌe nũ— ꞌjau ꞌgã ajaupe. —NaMoisesi ꞌga remikwasiarer are moromuꞌjara ꞌgã ꞌjawe rũi ꞌga porogytai. Moisesi ꞌga ꞌeawer are moromuꞌjara ꞌgã Moisesi ꞌga ꞌeawer imũ etee futat ꞌgã ae muꞌei— ꞌjau ꞌgã ajaupe. —Aꞌere Jejui ꞌga nanarũi. Uꞌeawer imũ etee futat ꞌga jane mueapyoi ee— ꞌjau ꞌgã ajaupe, oporesagamũ ꞌga ree.ꞌGa porogyta renupa etee ajemogyau, ojeupe ꞌga ꞌeramũ. Judeu ꞌgã jatykaawa pype ꞌga oporogytau ꞌgã nupe."
42,4,33,Aꞌe pype mamaꞌeukwaawa rerekwara ꞌga amũ akou. Aꞌeramũ ꞌga muafukaita:
42,4,35,Aꞌeramũ ꞌga ꞌjau jupe:—Epije ene ekou. Ere ejepeꞌau ꞌga wi— ꞌjau Jejui ꞌga jupe.Aꞌeramũ ꞌga pirewara ꞌga wi uẽmawamũ ꞌga moywyrupãu. Aꞌere namuayrũi ꞌga uẽma ꞌga wi.
42,4,36,Aꞌeramũ esakarera ꞌgã opiryyjamũ ꞌga pirewara peꞌaramũ. Aꞌeramũ taetu ꞌgã oporesagamũ ꞌga ree. Aꞌeramũ ꞌgã ꞌjau ajaupe:—Kuu. Opãjẽ mũ futat ako ꞌga mamaꞌeukwaawa peꞌai ꞌga wi ko— ꞌjau ꞌgã ajaupe. —Mamaꞌeukwaawa miamũ ꞌã pãjẽa. Jejui ꞌga taetu pãjẽretea. Sãꞌã ꞌga mamaꞌeukwaawa peꞌaa ꞌga wi— ꞌjau ꞌgã ajaupe.
42,4,37,"Mamaꞌeukwaawa wejue ꞌga imonou ꞌga wi. Aꞌeramũ taetu Jejui ꞌga rera okwasiꞌwau Garireja ywy pype kamẽsĩete, amunawa moymoyka."
42,4,38, Judeu ꞌgã jatykaaw awi uẽm ire Jejui ꞌga awau Simão ꞌga rog ipe. Simão ꞌga rojo ẽẽ oroꞌyramũ ꞌupa. Aꞌeramũ ꞌgã ꞌjau Jejui ꞌga upe:—Waiwa ẽẽ iroꞌy ꞌupa. Ejot ẽẽ resaka ẽẽ roꞌy awi— ꞌjau ꞌgã ꞌga upe.
42,4,39,Aꞌerauwe Jejui ꞌga awau ẽẽ resaka. Aꞌeramũ ꞌga ꞌjau ẽẽ roꞌy upe:—Ejepeꞌa ẽẽ wi— ꞌjau ꞌga ẽẽ roꞌy upe.Aꞌerauwe ẽẽ roꞌya oia ẽẽ wi. Aꞌerauwe ẽẽ afuꞌama awau mamaꞌe apou ꞌgã nupe ꞌgã mojemiꞌwaa.
42,4,40,Kaaruwamũ peuwara ꞌgã ojeroꞌwu maꞌe ꞌgã nerua esaukaa Jejui ꞌga upe. Opoa etee agawewi ꞌga imonou ꞌgã ꞌarimũ. Aꞌetea ojeroꞌwu maꞌe ꞌgã ojekatuꞌokapap.
42,4,41,Kwaiwete ꞌgã nui ꞌga mamaꞌeukwaawa peꞌau.—Pejepeꞌa ꞌgã nui— ꞌjau Jejui ꞌga ꞌgã pirewara upe.Aꞌeramũ mamaꞌeukwaawa awau wafukaita:—Jane ꞌarimũwara ꞌga raꞌyra te ꞌã ene— ꞌjau wafukaita ꞌga upe. —Orokwaaw ore ene— ꞌjau mamaꞌeukwaawa wafukaita ꞌga upe.Aipo ojeupe ꞌeramũ ꞌga ꞌjau mamaꞌeukwaawa upe:—Peafukai awi pejewau— ꞌjau ꞌga jupe.
42,4,42,"Aiꞌiwe, ypytuꞌnĩnauwe, Jejui ꞌga afuꞌama awau awotyweꞌeme ojeꞌega monou ꞌUwarete ꞌga upe. Aꞌere Kafanaũ pewara ꞌgã nuri ꞌga rekaa. ꞌUa owaẽma ꞌga upe. Aꞌeramũ ꞌgã ꞌjau ꞌga upe:—Ereo awi. Taruenup eneporogyta ꞌjau— ꞌjau ꞌgã ꞌga upe numiamũ."
42,4,43,"Aꞌere ꞌga ꞌi etee ꞌgã nupe:—Naani. Peuwara amunaw ipe je oi nũ— ꞌga ꞌi etee ꞌgã nupe, “Epyta” ojeupe ꞌgã ꞌeramũ. —Janeruwarete ꞌga je mono kwe pe nũ. “Kwe pe ekwap je momeꞌwau ꞌgã nupe”, eꞌi ꞌga jee. “Pejetywer awi pẽpoiriweramũ Janeruwarete ꞌga imoiri pẽ nui, pẽ mogyau wemiayuwamũ”, taꞌe ꞌgã nupe ꞌjau— ꞌjau ꞌga ꞌgã nupe."
42,4,44,Najuejue etee futat ꞌga awau akou imomeꞌwau ꞌgã nupe. Judeu ꞌgã jatykaaw ipe etee te futat ꞌga awau akou imomeꞌwau. Amunawa moyka imomeꞌwau akou.—ꞌAwamũ Janeruwarete ꞌga ꞌwyriarareteramũ janee. Pejetywer awi pepoiramũ ꞌga pẽ mogyi wemiayuwamũ— ꞌjau ꞌga awau akou imomeꞌwau ꞌgã nupe.
42,5,1," Genesare ypia remeꞌyꞌwarimũ Jejui ꞌga ꞌamamũ kwaiwete ꞌgã ꞌua ajatykau ꞌga ree, ꞌga porogyta renupa. Ojopypypypyka ꞌgã ꞌua. Aꞌeramũ Jejui ꞌga yaruu resaka. Mukũi yaruua ꞌua ojekoka ꞌupa. Yara jara ꞌgã ũꞌjãumap yar awi. Taityuua ꞌgã ipireita ꞌupa. Aꞌeramũ Jejui ꞌga awau uꞌaa Simão ꞌga yara pype.—Ty pyteripeꞌi eyara emono jee— ꞌjau ꞌga Simão ꞌga upe.Aꞌerauwe ꞌga imonou ty pyteripeꞌi ꞌga upe. Aꞌerauwe Jejui ꞌga wapyka oporogytau ꞌyisiga pypewara ꞌgã nupe ꞌgã muꞌjau Jarejuwarete ꞌga jeꞌeg are."
42,5,4,Oporogytapaw ire ꞌga ꞌjau Simão ꞌga upe:—Typyuꞌi pype eyara emono— ꞌjau Jejui ꞌga ꞌga upe. —Aꞌeramũ ene eirũ ꞌgã netee taityuu imomoa esaka— ꞌjau Jejui ꞌga ꞌga upe.
42,5,5,—Aruetyg ore koypytunamuku arakou ko nũꞌũ. Aꞌere nojejagiꞌi amũ oree ko nũꞌũ. Aꞌere ꞌã ene te ere oree. Aꞌeramũ ore imomoa esaka nũꞌũ— ꞌjau Simão ꞌga ꞌga upe. —Ko ajee ore imonoi esaka nũ.
42,5,6,Etyg ypyrauwe ipira ojejaga taityuu pype ꞌgã nupe imatyneema. Kwaiwete ipira ojejaga ipype ꞌgã nupe. Aꞌeramũ imonoroka werewi. Omonorok jaꞌwyjaꞌwy futat. Ipira rarefeꞌria te.
42,5,7,"Aꞌeramũ ꞌgã ojepoetyka opytuna ꞌgã nupe:—Pejot imatãu ore pyri ꞌwei. Kwaiwete ipiraa. Norefuakari ore ee— ꞌjau ꞌga ꞌgã nupe.Aꞌerauwe ꞌgã ꞌua ꞌgã nepejãna. ꞌUa owaẽma ꞌgã nupe. Aꞌeramũ ꞌgã imatãu ꞌgã pyri, mukũja yaruu matyneema ipira pyu. Ipira poyja yara motypywyka werewi ꞌgã nupe."
42,5,8,"8,9 Ipiraa ojeupe iꞌaramũ ꞌgã ajemogymogyau etee ꞌgã kyjea ꞌgã nerekou. Ipiraa ꞌgã moporesaka etee ojee.—Kuu. Kwaiwete ipiraa. Awỹja te koromũ ako nũꞌũ? Ae rekoetea nuapoaꞌuweri nanuara. Kuꞌjywa ꞌga te nipo ꞌã ako nũꞌũ— ꞌjau ꞌgã ajaupe.Aꞌeramũ Simão Pedro ꞌga awau wenupyꞌãu wapyka Jejui ꞌga rowase.—Eyryꞌgi je wi. Jetywet noko je jepi ꞌja. Ene te ꞌã eneresage. Aꞌeramũ ene je pyri epytaweꞌem— ꞌjau Pedro ꞌga Jejui ꞌga upe."
42,5,11,Aꞌerauwe ꞌgã yaruu mojekoka imonou ꞌyisig are. Peu etee futat ꞌgã yaruu rejaa inuga taityuu reewe. Aꞌeramũ ꞌgã awau Jejui ꞌga rupi.
42,5,12," Amunawaretea mũ pype Jejui ꞌga rekoramũ, ipitoꞌom maꞌe ꞌga amũ ꞌua owaẽma ꞌga upe. Ymã te ipitoꞌom maꞌe ꞌgã nokoi futari opytuna ꞌgã pype rakue. Okyje ꞌgã ipitoꞌom maꞌe ꞌgã nui. ꞌGã pitoꞌoma pyyg awi ꞌgã kyjei. Aꞌeramũ ꞌgã muku ꞌgã mỹina ojewi. Aꞌeramũ aipo ipitoꞌom maꞌe ꞌga Jejui ꞌga resakawe awau ojenuga ꞌupa ywyu ꞌga rowase.—Je resag ape, ki Kuꞌjyp. “Jejui ꞌga ae katuꞌokara”, eꞌi ꞌgã jee. Aꞌeramũ je tejua tejesaukaa enee. Je ree ejemuaẽmiweramũ je mokãꞌẽ ape— ꞌjau ꞌga ꞌga upe."
42,5,13,Aipo ojeupe ꞌerauwe Jejui ꞌga opo monou ꞌga ꞌarimũ:—Ko ajee je ene mokãꞌẽi ꞌwei— ꞌjau Jejui ꞌga ꞌga upe.Ojeꞌarimũ ꞌga po mono ypyrauwe okãꞌjãu ꞌga pitoꞌoma ꞌga wi. Aꞌeramũ futat ꞌga pira ojekatuꞌoka.
42,5,14,"Aꞌerauwe Jejui ꞌga ꞌjau ꞌga upe:—Eremomeꞌu kasi emokãꞌẽawera tekotee ꞌgã nupe ne. Ere ewau ejesaukaa mainana ꞌga upe raꞌne. “Je resag ape. Jepitoꞌoma okãꞌẽ je wi”, ere ewau ꞌga upe. “Aꞌjea futat raꞌe”, teꞌi ꞌga enee ꞌjau, ene resaka ꞌjau— ꞌjau Jejui ꞌga ꞌga upe. —Aꞌere ene ejeymawa mũ rerawau ꞌga upe. Aꞌeramũ ꞌga iapyau Jarejuwarete ꞌga upe, ꞌga muorypa enekãꞌẽawer are— ꞌjau Jejui ꞌga ꞌga upe. —Moisesi ꞌga ꞌeawer imũ etee futat ene ejeymawa mũ rerawau iapyaukaa Jarejuwarete ꞌga muorypawamũ. Ejeymawa mũ rapyaukara ene ekãꞌẽawera resaukaawa futat— ꞌjau Jejui ꞌga ipitoꞌom maꞌefera ꞌga upe."
42,5,15,"ꞌGa mokãꞌẽnamũ Jejui ꞌga rera okwasiꞌwau amunawa moymoyka. Aꞌeramũ futat ꞌgã ojekoꞌwoka ꞌga piara rupi ajatykaupap ꞌga ree. ꞌGa porogyta renupa ꞌua, ojekatuꞌogukaa nanẽ ꞌua ꞌga upe nũ."
42,5,16,Aꞌeramũ futat Jejui ꞌga uẽma etee ꞌgã nui. Awotyweꞌeme ꞌga awau oporogytau ꞌUwarete ꞌga upe ꞌũina.
42,5,17," Anure ꞌgã ajatykau Jejui ꞌga ree. Jerusareg awi, Garireja ywy awi, Judeja ywy awi. Mĩmer awi ꞌgã ꞌua ajatykau ꞌga ree. Fariseu ꞌgã amũ ꞌua, Moisesi ꞌga remikwasiarer are moromuꞌjara ꞌgã netee ajatykau ꞌga porogyta renupa. Janeruwarete ꞌga pãjẽa ꞌga rerekou. Aꞌeramũ ꞌga oporogytau ꞌgã nupe."
42,5,18,Aꞌe pype ꞌgã iteu maꞌe ꞌga rerua Jejui ꞌga upe. Wupawa pype ꞌga ꞌupa ojenuga.—Soo ꞌga rerawau Jejui ꞌga upe ꞌjau— ꞌjau ꞌgã ajaupe.Aꞌeramũ ꞌgã ꞌga rupia ꞌga rupawa reewe ꞌga rerua ꞌga upe. Aꞌere ꞌgã nuerosearũi ꞌga. Nijumypykwariꞌi ꞌoga ꞌgã nupe. Aꞌeramũ ꞌgã aꞌeramũ ꞌga rerosoweꞌem. Aꞌeramũ ꞌgã ꞌopewuu apyteꞌrarimũ ꞌga rerawau ꞌga rerojeupia. ꞌOga pyrape mopoka ꞌga upe. Imopog ire ꞌgã ꞌga monou imojypa tupaama pyu Jejui ꞌga rowase.
42,5,20,"Aꞌeramũ Jejui ꞌga ꞌjau ojeupe: “Je rerowiat pa ꞌgã ajemogyau raꞌe”, ꞌjau ꞌga ojeupe. Aꞌeramũ ꞌga ꞌjau iteu maꞌe ꞌga upe:—Enetywera je omoit ꞌawamũ ene wi ki ꞌei— ꞌjau ꞌga ꞌga upe."
42,5,21,"Aꞌeramũ Moisesi ꞌga remikwasiarer are moromuꞌjara ꞌgã, fariseu ꞌgã netee ꞌjau ajaupe:—Kuu. Awỹja ꞌagamũ ꞌũina Jarejuwarete ꞌga kurapa ꞌũ? Janeruwarete ꞌga etee te ꞌã janetywera omoit jane wi. “Enetywera je amoit ene wi” ꞌeramũ ꞌga ꞌi “Je Jarejuwarete ꞌga ꞌjawe” ꞌjau— ꞌjau ꞌgã ajaupe ꞌupa."
42,5,22,Aꞌere Jejui ꞌga ikwaawi ojee. Aꞌeramũ ꞌga ꞌjau ꞌgã nupe:—Maꞌeramũ pẽẽ poromũ ꞌjau pejejeupe ꞌũ?— ꞌjau ꞌga ꞌgã nupe.
42,5,24,"—Pẽnekiꞌyra je ꞌã. Aꞌeramũ je tepãjẽ resaukaa pẽ nupe iteu maꞌe ꞌga mafuꞌama pẽ neape— ꞌjau ꞌga ꞌgã nupe. —ꞌGa fuꞌama resaka taje kwaap pejepe ꞌjau— ꞌjau Jejui ꞌga ꞌgã nupe. —“Aꞌefera ꞌga amafuꞌam. Aetywera ꞌga omoit nanẽ ae wi nũ”, tepeꞌje ꞌjau. Jeruwarete ꞌga te ꞌã opãjẽ amut jee. Aꞌeramũ je pẽtywera moia pẽ nui, iteu maꞌe mafuꞌama nanẽ nũ— ꞌjau ꞌga ꞌgã nupe.Aꞌeramũ ꞌga ꞌjau iteu maꞌe ꞌga upe:—Efuꞌama jui. Eatau ewau ejeꞌwyr ipe nũ. Jaruete ene ꞌawamũ— ꞌjau ꞌga ꞌga upe. —Ere ewau. Ere ejupawa rerawau ejeꞌwyr ipe nũ— ꞌjau ꞌga ꞌga upe."
42,5,25,"Aꞌerauwe ꞌga afuꞌama. Aꞌeramũ futat ꞌga awau. ꞌGã nowase ꞌga afuꞌama. Najuejue etee futat ꞌgã ꞌga resaka. Aꞌeramũ ꞌga wupawa rerawau ojeꞌwyr ipe nũ.—Esage ete Janeruwarete ꞌga. Je mafuꞌam ꞌga— ꞌjau ꞌga ꞌgã nupe awau, Jarejuwarete ꞌga muorypa ee."
42,5,26,Aꞌeramũ peuwara ꞌgã oporesagamũ ꞌupa ꞌga ree. Aꞌeramũ ꞌgã ꞌjau ajaupe:—Kuu. Kuꞌjywa ꞌga ꞌga amafuꞌam. Iteu maꞌefera ꞌga wata nũ— ꞌjau ꞌgã ajaupe. —Siesak ako jane ꞌga mafuꞌama akiko! Aꞌeramũ nipo ꞌga aetywera moia nanẽ ae wi nũ— ꞌjau ꞌgã ajaupe.Aꞌeramũ ꞌgã Jarejuwarete ꞌga muorypa ee.
42,5,27," Aꞌeramũ Jejui ꞌga awau jui. Awau pe aje kũimaꞌe ꞌga amũ resaka, Levi ꞌga resaka. Levi ꞌga ꞌwyriararete upe kaꞌaranũũ pyykara ꞌga. ꞌGa porowyky ꞌga renamũ Jejui ꞌga awau owaẽma ꞌga upe. Aꞌeramũ Jejui ꞌga ꞌjau ꞌga upe:—Ere ejua je rupi— ꞌjau ꞌga ꞌga upe."
42,5,28,Aꞌerauwe ꞌga opoia oporowyky awi ejaa inuga aꞌe pe te futat. Aꞌeramũ futat ꞌga awau akou Jejui ꞌga remiayuwamũ.
42,5,29,Aꞌere Levi ꞌga ꞌjau Jejui ꞌga upe:—Ere ejemiayuwa ꞌgã nerua erojemiꞌwaa je pyri— ꞌjau ꞌga ojeꞌega Jejui ꞌga upe.Aꞌerauwe ꞌga wemiayuwa ꞌgã nerawau erojemiꞌwaa ꞌga rog ipe. Kwaiwete ꞌgã jatykai ojemiꞌwaa ꞌgã pyri ꞌwyriararete upe kaꞌaranũũ pyykara ꞌgã netee.
42,5,30,"Ae tywera pype ꞌgã jemiꞌwara resakawe fariseu ꞌgã Moisesi ꞌga remikwasiarer are moromuꞌjara ꞌgã netee ꞌjau Jejui ꞌga remiayuwa ꞌgã nupe:—Kuu. Maꞌeramũ pẽẽ pejejemiꞌwaa ꞌwyriararete upe kaꞌaranũũ pyykara ꞌgã pype ꞌũ? itywet maꞌe ꞌgã pype ꞌũ? Nojemiꞌwari noko ae ꞌgã pyri ꞌja. Niaꞌwyri ꞌgã ajemogyau kũi— ꞌjau ꞌgã ꞌgã nupe, ojeꞌega moywyrafena."
42,5,31,Aipo wemiayuwa ꞌgã nupe ꞌgã ꞌeramũ Jejui ꞌga ꞌjau ꞌgã nupe:—ꞌGã pyri je rekoi ꞌgã poaawamũ te nũꞌũ. Je ꞌã morofuanugara ꞌjawewara te ako ꞌgã nupe. Sãꞌã morofuanugara ꞌga muaga monoa ojeroꞌwu maꞌe ꞌgã nupe etee. Nomono ekoetei futari ꞌga ijeroꞌwueꞌema ꞌgã nupe muaga.
42,5,32,"Nan tee futat je. Iaꞌwyreꞌema ꞌgã katuꞌokawamũ te je ruri— ꞌjau ꞌga ꞌgã nupe. —“Je jeresage”, peꞌje ꞌã. Aꞌere naesage maꞌeramũ rũi je ruri pẽ katuꞌoka. Itywet maꞌe katuꞌoka tee je ruri— ꞌjau ꞌga ꞌgã nupe. —Nan tee ꞌã je rekoi, “Pejetywer awi pepoit”, ꞌjau ꞌgã nupe. “Pejetywer awi pẽpoiriweramũ Jeruwarete ꞌga tomoit pẽ nui ꞌjau”, ꞌjau je ꞌã tekou ꞌgã nupe. “Pẽ nui imoir ire ꞌga pẽ mogyau wemiayuwamũ”, ꞌjau je ꞌã tekou ꞌgã nupe— ꞌjau Jejui ꞌga ꞌgã nupe."
42,5,33, Anure amumera ꞌgã ꞌua ojeꞌega Jejui ꞌga upe nũ:—Juã Batista ꞌga remiayuwa ꞌgã ojemiꞌwareꞌema futat ojeꞌega monou Jarejuwarete ꞌga upe jepi. Fariseu ꞌgã nemiayuwa ꞌgã nanẽ ojemiꞌwareꞌema futat ojeꞌega monou ꞌga upe jepi. Oporogytaawa upe iwaẽmawe ꞌgã awau ojemiꞌwareꞌema oporogytau Jarejuwarete ꞌga upe jepi. Aꞌere ꞌã eneremiayuwa ꞌgã nanarũi. Niojeri agawewi ꞌgã ꞌã ojemiꞌwar awi. Aꞌetea ꞌã ꞌgã ojeꞌega omono Jarejuwarete ꞌga upe— ꞌjau ꞌgã Jejui ꞌga upe.
42,5,34,Aꞌeramũ Jejui ꞌga ꞌjau ꞌgã nupe:—Naani. Ojepyri je rekoramũ ꞌgã niojeri futari ojemiꞌwaa. Sãꞌã ae ajuekokaturamũ tyꞌara rerekoeꞌema. Nan tee futat ꞌgã ojepyri je rekoramũ jeremiayuwa ꞌgã niojeri ojemiꞌwaa. Akokatu maꞌe ꞌgã nekokaturamũ sipo ꞌgã nekokatu resakara ꞌgã opyꞌaraypara rerajemogyi maraka are? Naani. Maraka teepaw ire te nipo ꞌgã nojemiꞌwaruꞌjawi— ꞌjau Jejui ꞌga ꞌgã nupe.
42,5,36,—Ymã te ꞌã aeypy ꞌgã pẽ muꞌei mamaꞌe are rakue. Aꞌere je ꞌã ꞌawamũ pẽ muꞌei nũ. Amutee are je ꞌawamũ pẽ muꞌei nũ. Aꞌere nepemojopypeaꞌuweri jeporogytafera aeypy ꞌgã nemimomeꞌufer are. Jeporogytafer are ojemuꞌe maꞌeferamũ ki aꞌea etee futat pejemuꞌe. Pemojopype kasi morogyta ymaner are ne. Morogyta ymaner are ojemuꞌe maꞌe ꞌgã nuapoi jeporogytafer imũ mamaꞌea— ꞌjau Jejui ꞌga ꞌgã nupe.—Taity yaua ae nomonorogaꞌuweri taity ymanera perugawamũ. Niaꞌwyri taity yaua awau taity ymanera perugawamũ— ꞌjau ꞌga ꞌgã nupe.
42,5,37,"37,38 —Yꞌway yau ae nuekoꞌwogi yrũ ymanera pype. Yrũ yau pype te ae ekoꞌwogi. Yrũ ymana pype siekoꞌwok ꞌeramũ wajaiwamũ kamẽsĩete. Aꞌeramũ futat opyꞌapefugamũ wyrũ kakau. Aꞌeramũ futat ojekoꞌwoka— ꞌjau ꞌga ꞌgã nupe. Series,  —Yꞌwaya ajaiꞌwi tykur ire ae notykuri futari yꞌway yaua. Nan tee ꞌã pẽẽ mũ. Pejemuꞌe morogyta ymaner are tee. Pẽneaꞌat aeypy ꞌgã pejemuꞌeawer are etee. Pejemuꞌe yau are jẽmĩ ꞌã nepẽjemuꞌeweri— ꞌjau Jejui ꞌga ꞌgã nupe uꞌama."
42,6,1, Morowykyeꞌema mũ rupi Jejui ꞌga awau juowuurana ko pyterimũ. ꞌGa rewiri oo maꞌe ꞌgã aꞌỹja paꞌwau erawau opo pe. Aꞌeramũ ꞌgã ipeꞌoka iꞌwau.
42,6,2,"ꞌGã nesakawe fariseu ꞌgã amũ ꞌjau ꞌgã nupe:—Maꞌeramũ te pepoꞌo aꞌỹja? Nepeporowykyaꞌuweri morowykyeꞌema rupi. Aꞌỹja poꞌoa aeporowykya futat. Ymã te ꞌã Moisesi ꞌga ꞌi rakue: “Peporowyky awi morowykyeꞌema rupi”, ꞌjau ꞌga ꞌã rakue— ꞌjau ꞌgã Jejui ꞌga remiayuwa ꞌgã nupe."
42,6,3,Aꞌeramũ Jejui ꞌga ꞌjau ꞌgã nupe:—Maꞌja te Davi ꞌga wapo rakue? Nepemogytai nipo kaꞌarana ꞌga ree? Ymã te ꞌã ꞌga pyꞌarayparamũ opytuna ꞌgã netee rakue.
42,6,5,"Aꞌeramũ Jejui ꞌga ꞌjau ꞌgã nupe nũ:—Je ꞌã pẽnekiꞌyraretea, Jarejuwarete ꞌga remimurera. Aꞌeramũ je ꞌjau pẽ nupe: Je ꞌã morowykyeꞌema jara. Aꞌeramũ je te amunipo ꞌã “peapo awi”, ꞌjau pẽ nupe. Iapoareꞌemamũ nepejeꞌeg ekoetei ꞌgã nupe. Je te ꞌã iapoarera— ꞌjau ꞌga fariseu ꞌgã nupe."
42,6,6, Ajepeja morowykyeꞌema rupi Jejui ꞌga awau osou judeu ꞌgã jatykaaw ipe nũ. Aꞌe pe futat ipoteu maꞌe ꞌga wapyka ꞌũina. ꞌGa jakwatawa niaꞌwyri.
42,6,7,"Moisesi ꞌga remikwasiarer are moromuꞌjara ꞌgã fariseu ꞌgã netee Jejui ꞌga resaka ꞌupa. Aꞌeramũ ꞌgã ꞌjau ajaupe:—ꞌAwamũ ꞌã morowykyeꞌema. ꞌAwamũ nipo ꞌga ꞌga katuꞌogi ꞌja? Maꞌja eꞌi sipo ꞌga ꞌawamũ ojeꞌega ipoteu maꞌe ꞌga upe? ꞌGa po katuꞌogamũ ki saꞌe ꞌga upe: Nuenuwi futari ꞌga Moisesi ꞌga remikwasiarera raꞌe, saꞌe ki ꞌga upe. Sãꞌã ꞌga porowykya morowykyeꞌema rupi. ꞌGa poa ꞌga wapokatu morowykyeꞌema rupi, saꞌe ꞌga upe ꞌjau— ꞌjau ꞌgã ꞌupa ajaupe."
42,6,8,Aꞌere Jejui ꞌga ꞌgã kwaawi etee ojee. Aꞌeramũ ꞌga ꞌjau ipoteu maꞌe ꞌga upe:—Efuꞌam eꞌama ꞌgã pyteripe. Tene resak ꞌgã ꞌjau— ꞌjau ꞌga ipoteu maꞌe ꞌga upe.Aꞌerauwe ꞌga afuꞌama.
42,6,9,"Aꞌeramũ Jejui ꞌga ꞌjau moromuꞌjara ꞌgã nupe:—Maꞌja eꞌi te Moisesi ꞌga rakue? morowykyeꞌema upe rakue? “Esageay etee ki peapo”, eꞌi te ꞌga janee rakue? “Iaꞌwyreꞌema etee ki peapo”, eꞌi te raꞌu ꞌga janee rakue nũ? “Pejokatuꞌog iki”, eꞌi te Moisesi ꞌga janee rakue nũ? “Tene imanũi”, eꞌi te raꞌu ꞌga janee nũ?— ꞌjau Jejui ꞌga ꞌgã nupe. —Pekwaap futat ꞌã. “Esageay etee ki peapo”, eꞌi ꞌã Moisesi ꞌga janee rakue. “Pekatuꞌog iki ꞌgã”, eꞌi ꞌã ꞌga janee rakue— ꞌjau Jejui ꞌga ꞌgã nupe."
42,6,10,Aipo ꞌe re Jejui ꞌga amãꞌjãu ꞌgã nee raꞌne ꞌgã moyka. Aꞌere ꞌga ꞌjau ipoteu maꞌe ꞌga upe:—Epo epopyo— ꞌjau ꞌga ꞌga upe.Aꞌerauwe futat ꞌga opo popywau. Aꞌerauwe futat ꞌga poa ojekatuꞌoka.
42,6,11,Morowykyeꞌema rupi ꞌga katuꞌogamũ Moisesi ꞌga remikwasiarer are moromuꞌjara ꞌgã amaraꞌneramũ ꞌga ree. Aꞌeramũ ꞌgã ꞌjau ajaupe:—Maran te jane Jejui ꞌga rerekoi? Sijuka te jane ꞌga? Naani te raꞌu nũ?— ꞌjau ꞌgã ajaupe.
42,6,12, Aipo ꞌgã nupe ꞌepaw ire Jejui ꞌga awau ojeupia ywytyꞌrarimũ. Awau oporogytau ꞌUwarete ꞌga upe. Koypytunamuku ꞌga oporogytau ꞌUwarete ꞌga upe. Noseri futari ꞌga.
42,6,13,"Aiꞌiwetetewe ꞌga wewiri oo maꞌe ꞌgã majatykau ojee. Kwaiwete ꞌga rewiri oo maꞌe ꞌgã. Aꞌere ꞌga tusi ꞌgã etee imũꞌẽi ꞌgã pytuna ꞌgã nui. Aꞌeramũ ꞌga ꞌjau ꞌgã nupe:—Pẽẽ te ꞌã jeremimuꞌea. Je te ꞌã amuꞌe pẽẽ— ꞌjau ꞌga ꞌgã nupe. —Aꞌeramũ je anure pẽ monou kwe pe tejemomeꞌwaukaa ꞌgã nupe— ꞌjau ꞌga ꞌgã nupe. Simão, Andre, Tiago, Juã, Filipe, Patarumeu, Mateu, Tome, ajepeja Tiago, ajepeja Simão, Judas, ajepeja Judas. Mĩmera ꞌgã Jejui ꞌga imũꞌjãu wemimuꞌeramũ. Simão ꞌga mukũi ꞌga rera. Pedro ꞌjau Jejui ꞌga inuga ꞌga ree. Ajepeja Simão ꞌga mukũi ꞌga rera nanẽ nũ. Serote ꞌjau ꞌga rer irũa. Andre ꞌga Pedro ꞌga rewirera. ꞌga Aufeu ꞌga raꞌyra ꞌga. ꞌga ꞌga raꞌyra ꞌga. Ajepeja ꞌga mukũi ꞌga rera. Iskariote ꞌjau ꞌga rer irũa. Kũimaꞌe tywera ꞌgã nupe ꞌga monoara ꞌga poromũ. Series,  Series,  Series,  Series, "
42,6,17,"Jejui ꞌga ꞌua ojypa ywytyra apyteꞌrar awi nũ. Wemimuꞌe ꞌgã nerua erojypa ojeewe. Waimy ꞌwyr ipe ꞌgã ꞌua. Kwaiwete ꞌgã ꞌupa ꞌga rapesaka. Judeja ywy pewara ꞌgã, Jerusareg ipewara ꞌgã, Tiro pewara ꞌgã, Sidom ipewara ꞌgã ꞌjau ꞌua. Tiroa ꞌupa ꞌyẽꞌẽ pyri Sidoma nanẽ nũ. Mĩmer amunaw awi ꞌgã ꞌua ajatykau ꞌga rapesaka ꞌupa. Kwaiwete ꞌgã ꞌua. ꞌGa porogyta renupa ajatykau ꞌga ree. Ojeroꞌwu maꞌe ꞌgã nanẽ ꞌua ajatykau ꞌga ree. Ojekatuꞌogukaa ꞌua ꞌga upe. Mamaꞌeukwaawa rerekwara ꞌgã nanẽ nũ. Ojekatuꞌogukaa ꞌua ꞌga upe. ꞌGa Ruwarete ꞌga opãjẽ mua Jejui ꞌga upe. Aꞌeramũ ꞌga ꞌUwa ꞌga pãjẽ mũ te ꞌgã katuꞌoka. Opokoka etee agawewi ꞌgã Jejui ꞌga ree. Aꞌetea ꞌgã ojekatuꞌok."
42,6,20,"Ojeroꞌwu maꞌe ꞌgã katuꞌopaw ire Jejui ꞌga amãꞌjãu ꞌgã nee, ojepyri ajatyka maꞌe ꞌgã nee. Aꞌeramũ ꞌga ojeꞌega ꞌgã nupe:—“Jetywerete je tekou. Ejejuka je ree” ꞌjaramũ Janeruwarete ꞌga pẽ poari futari.“Jetywerete je. Je katuꞌog ape” ꞌjaramũ Janeruwarete ꞌga pẽ katuꞌogi futari.Aꞌeramũ pẽẽ pejekuꞌiramũ pejejemogyau.Pẽẽ ꞌã ꞌga remiayuwamũ ꞌawamũ pejemogy.Aꞌeramũ pẽẽ anure nipo pejewau ꞌga pyri."
42,6,21,"Pẽẽ ꞌã “torokwaap ꞌga ꞌjau”, peꞌje.Aꞌeramũ pẽẽ aꞌjea futat ꞌawamũ ꞌga kwaapa katu katu pejejemogyau.Aꞌeramũ nipo pẽẽ pejekuꞌiramũ pejejemogyau.Nanamũ pejetywera peruꞌarasig erajemogyau.Aꞌere ꞌawamũ Janeruwarete ꞌga imoiri pẽ nui.Pejejewi imoir ire pejejemogyau pejekuꞌiramũ nipo."
42,6,22,Jeremiayuwamũ pejemogyramũ nipo je rerowiareꞌema ꞌgã niporomutari pẽ nee.Je ꞌã pẽnekiꞌyraretea agawewi.Aꞌetea ꞌgã je rerekou tyweaete.Aꞌeramũ nipo jeremiayuweꞌema ꞌgã pẽ nee taetu oporomutareꞌemamũ ajemogyau. Je ree nipo ꞌgã pẽ agoꞌwau ajemogyau.Aꞌetea nipo pejeagoꞌoramũ nepẽkuꞌipawaꞌuweri pejejemogyau. Pẽ nereko tywerete agawewi nipo ꞌgã.Aꞌetea ki pẽkuꞌi etee pejejemogyau.Pẽẽ ꞌã pejemogy esage pejejemogyau jejeꞌeg imũ etee.Aꞌeramũ pẽẽ pejewau je rupi ywag ipe.Peu te Janeruwarete ꞌga mamaꞌe esage monoi pẽ nupe.Peu te ꞌga pẽneko esageawera repy monoi pẽ nupe.Ymã te ꞌã ꞌgã ypy ꞌgã Jarejuwarete ꞌga jeꞌega momeꞌwara ꞌgã nereko tyweretei rakue.Aꞌere ꞌã nãnẽwẽjẽmĩ ꞌgã pẽ nerekoi nũ.ꞌAwamũ ojeup maꞌe ꞌgã nanẽ pẽ nereko tyweretei nũ.Aꞌere ꞌã nãnẽwẽjẽmĩ pẽkuꞌi etee pejejemogyau nũ—ꞌjau Jejui ꞌga ojeꞌega renupara ꞌgã nupe uꞌama oporogytau.
42,6,24,"Aꞌere Jejui ꞌga ꞌjau ikaraemã kwai maꞌe ꞌgã nupe, “nafutari je Jarejuwarete ꞌga tepoara” ꞌjara ꞌgã nupe:—ꞌAwamũ etee futat pẽkaraemã pejejemogyau. “Akwaap futat je Jarejuwarete ꞌga”, peꞌje numiamũ.Aꞌere ꞌga anure namuruꞌjawi mamaꞌea pẽ nupe— ꞌjau Jejui ꞌga ꞌgã nupe."
42,6,25,"—Pẽporiayꞌi pejejemogyau numiamũ.ꞌAwamũ etee te pẽkuꞌi pejejemogyau pejekaraemã kwaiwete are numiamũ.Aꞌere nipo anure peko tywet etee nũ, pejekaraemã are pẽkuꞌiawera rayramũ etee pẽ nupe nũ.Nepekwaawi futari Jarejuwarete ꞌga.Nepẽporomutari te ꞌã ꞌga jeꞌeg are.Aꞌeramũ pẽẽ ꞌga resakeꞌema futat pejewau.Pẽporiayꞌi pejejemogyau numiamũ.ꞌAwamũ pefuka etee pejejemogyau numiamũ.Pejetywera etee ꞌã pefutat.Aꞌere nipo anure pejooꞌo pejejemogyau.Aꞌeramũ nipo pẽẽ pejejemogyau, “Maꞌeramũ je tetywer are etee tekuꞌiramũ tekou rakue ꞌũ?” ꞌjau nipo pẽẽ pejejemogyau pejejaaꞌwau.Anure peo futat pejejemogyau tyweaete mamaꞌeukwaawa rapyaw ipe."
42,6,26,"Pẽporiayꞌi numiamũ.ꞌAwamũ kwaiwete ꞌgã poromutaramũ pẽ nee numiamũ.Ymã te ꞌã kũimaꞌe ꞌgã amũ ꞌi ꞌgã nupe rakue: “Je ꞌã Jarejuwarete ꞌga jeꞌega momeꞌwara”, ꞌjau futatee ꞌgã nupe oꞌmeramũ rakue.Aꞌetea ꞌã pẽypy ꞌgã ꞌgã nerowiaa rakue.“Esage maꞌe ꞌgã”, ꞌjau ꞌgã ꞌã iꞌme maꞌe ꞌgã nupe ꞌgã nekoramũ rakue.Nan tee ꞌawamũ pẽporiayꞌi pejejemogyau numiamũ.Aꞌeramũ nipo ꞌgã najuejue etee pẽ futaa ajemogyau numiamũ.Aꞌeramũ pẽẽ najeremiayuwa rũi. Jeremiayuwamũ nipo ꞌgã amũ niporomutari pẽ nee—ꞌjau ꞌga ꞌgã nupe."
42,6,27,"Aꞌere Jejui ꞌga ojeꞌega ꞌgã nupe, ojeꞌeg are wapyaka ajemogy maꞌe ꞌgã nupe:—ꞌAwamũ je jeꞌegi pẽ nupe najuejue etee tejeꞌega renuparamũ. Pejejuka esage ki pejejee iporomutareꞌema ꞌgã nee. Niporomutari nipo ꞌgã pẽ nee numiamũ. Aꞌere ki ꞌgã pereko esage etee futat. Pẽmaraꞌne kasi ꞌgã nee ne— ꞌjau Jejui ꞌga uꞌama ꞌgã nupe."
42,6,28,"—Jarejuwarete ꞌga upe pejejeꞌega ki peꞌje ꞌga upe: “Ejejuka esage ki ꞌgã nee, ore ree iporomutareꞌema ꞌgã nee”, peꞌje ki ꞌga upe pejejeꞌega."
42,6,29,ꞌGa amũ nipo pẽnetywape nupãu. Aꞌeramũ ki pejejetywape nupãnamũ perowag etee pejejetywape owajara ꞌga upe— ꞌjau Jejui ꞌga ꞌgã nupe uꞌama. —ꞌGa amũ nipo pẽnaity poakuwuu rerawau pẽ nui. Aꞌere kasi pẽnea ee ne. Tene ki ꞌga erooi pẽneteyrũa nanẽ nũ— ꞌjau ꞌga ꞌgã nupe.
42,6,30,"—“Mamaꞌe mũ emut jee”, pejejeupe ꞌga amũ ꞌeramũ imonou etee futat ꞌga upe— ꞌjau ꞌga ꞌgã nupe uꞌama. —ꞌGa amũ nipo pẽkaraemã pyyka erawau pẽ nui. Aꞌere kasi “peꞌje imua jee nũ”, peꞌje ꞌgã nupe ne, pejejeꞌegayau ne."
42,6,31,Pefutat te ꞌgã pejejereko esagea? Aꞌeramũ pẽẽ nanẽ pejejejukau esage ꞌgã nee nũ— ꞌjau ꞌga ꞌgã nupe uꞌama.
42,6,32,"—Pejejee te iporomutat maꞌe ꞌgã nereko esagea etee sipo Janeruwarete ꞌga afutat? Pejejee iporomutareꞌema ꞌgã nereko tywera sipo ꞌga afutat? Naani. Oporojuka maꞌe ꞌgã miamũ futat ipotaꞌwa ajuee, ojee iporomutat maꞌe ꞌgã nee. Aꞌere kasi pẽẽ nanarũi ne. Pejejee iporomutareꞌema ꞌgã nee miamũ futat pejeporomutaramũ— ꞌjau ꞌga ꞌgã nupe uꞌama."
42,6,37,"—“Nepẽaꞌwyri pẽẽ Jarejuwarete ꞌga upe”, peꞌje kasi ꞌgã amũ nupe ne. Aipo ꞌgã nupe ꞌeꞌemamũ Janeruwarete ꞌga nanẽ aipo neꞌi pẽ nupe— ꞌjau Jejui ꞌga ꞌgã nupe uꞌama. —“Mamaꞌe tywerete ereapo”, peꞌje kasi ꞌgã nupe ne. Aipo pẽẽ ꞌeꞌemamũ Janeruwarete ꞌga nanẽ aipo neꞌi pẽ nupe nũ— ꞌjau Jejui ꞌga ꞌgã nupe uꞌama. —ꞌGã pejejereko tywearer are kasi pẽneaꞌat pejejemogyau auꞌjeteramũ ne. Ee pẽneaꞌaruꞌjaweꞌemamũ Janeruwarete ꞌga nanẽ futat naeaꞌaruꞌjawi pẽtywer are nũ— ꞌjau Jejui ꞌga ꞌgã nupe."
42,6,38,—Mamaꞌea ꞌgã nupe pẽẽ imonoramũ Janeruwarete ꞌga nanẽ mamaꞌe muri pẽ nupe nũ. Inãinãnĩꞌĩ nipo pemono ꞌgã nupe. Aꞌeramũ Janeruwarete ꞌga nanẽ imua inãinãnĩꞌĩ etee pẽ nupe nũ. Imonoawera ꞌjawerimũ etee futat imua pẽ nupe nũ— ꞌjau Jejui ꞌga ꞌgã nupe. —Mamaꞌea ꞌgã nupe imonouu re te amunipo ꞌã Janeruwarete ꞌga iꞌjawerimũ etee futat imuri pẽ nupe— ꞌjau Jejui ꞌga uꞌama ꞌgã nupe ꞌgã muꞌjau.
42,6,39,"—Eaeꞌema ꞌgã nokoi ajuee ojopopyykeꞌema. Kasi ꞌgã aꞌe pe ajuerooi ajueruꞌaa ywy kwara pype ne. Nan tee pẽẽ. Mamaꞌe tywera apoaramũ pẽẽ najuejue etee. Aꞌeramũ pẽẽ aꞌeramũ “Mamaꞌe tywera ereapo”, ꞌjaweꞌem futat pejejaupe— ꞌjau Jejui ꞌga ꞌgã nupe."
42,6,40,—Ojemuꞌe yau maꞌe ꞌgã amuꞌjara nuapyraawi futari. Amuꞌjara ꞌga amuꞌe re tee ꞌga kaꞌarana kwaawi. ꞌGa ꞌjawe etee futat ikwaapa— ꞌjau Jejui ꞌga ꞌgã nupe oporogytau uꞌama.
42,6,41,"41,42 —Najuejue etee te ꞌã pẽtywet. Aꞌeramũ pẽẽ “Itywet maꞌea pẽẽ”, ꞌjawarũeꞌem pejejaupe. Aꞌeramũ pejepoia futat pejetywer awi. “Nitywi oretywera”, peꞌje futat numiamũ. Aꞌere pẽẽ pẽtyp futat. Pejetywer awi raꞌne pepoit. Aꞌere pejejewirera tepepoat ꞌjau. “Ere epoia etywer awi”, tepeꞌje pejejewirera ꞌgã nupe ꞌjau— ꞌjau Jejui ꞌga ꞌgã nupe uꞌama.—Sãꞌã ae ꞌywa tuwyrera weape iꞌaramũ ajuea pewara resakeꞌema ajaui. Aꞌeramũ ꞌã ae weapewara raꞌne enuẽm. Ojewi enuẽm ire ꞌã ae ojomaꞌe resaka ajuea awi. Nan tee futat ae otywer awi raꞌne ae poiri. Aꞌere ojopoaa— ꞌjau Jejui ꞌga ꞌgã nupe. Series, "
42,6,43, —Yꞌwa ꞌywa ꞌjawe ae. Yꞌwa ꞌyp katurama iꞌa katuram tãmẽjẽ futat. Yꞌwa ꞌyw aꞌwyreꞌema oꞌywa ꞌjawe etee futat niꞌaaꞌwyri. Aꞌe are yꞌwa ꞌywa pekwaap iꞌa esage are. Sãꞌã yꞌwa mũ iꞌaeꞌema ojoꞌyw ekoete are. Oꞌyw are etee iꞌaa— ꞌjau Jejui ꞌga ꞌgã nupe oporogytau uꞌama. —Aꞌeramũ ae nan tee futat. Aeywyter esagea mamaꞌe esagea etee futat imomeꞌwau akou ojopoaa. Aeywyter aꞌwyreꞌema mamaꞌe tywera etee futat imomeꞌwau akou. Mamaꞌe katurama jẽmĩ imomeꞌwaweꞌem— ꞌjau Jejui ꞌga ꞌgã nupe oporogytau uꞌama.
42,6,46,"—Maꞌeramũ ajee je renũi pejepe, “Jejara ꞌga”, peꞌje jee. Aꞌetea ꞌã nepeenuwi pejejeupe jejeꞌega. “Jejara ꞌga” ꞌjaramũ pẽẽ jejeꞌega renupa katu katu. Jejeꞌega renupareꞌemamũ kasi peꞌje jee ne, “Jejara ꞌga”, peꞌje jee ne— ꞌjau ꞌga ꞌgã nupe uꞌama."
42,6,47,"47,48 —Jejeꞌega renuparamũ pẽꞌakwaap pejejemogyau. Sãꞌã iꞌakwaap maꞌe ꞌga ꞌoga mỹja ywy ãtã pype. Aꞌeramũ ꞌy ruwiretea miamũ ꞌã owaẽmeꞌema ꞌga roga upe. Aꞌeramũ ꞌã aipo ꞌoga awaweꞌem ypy pe. Aipo ꞌog apoara ꞌga iꞌakwaap. Nan tee pẽẽ jejeꞌega renuparamũ— ꞌjau Jejui ꞌga ꞌgã nupe. Series, "
42,7,1,Aipoa ꞌgã nupe imomeꞌupaw ire Jejui ꞌga awau ꞌgã nui Kafanaũ pe.
42,7,2,"Aꞌe pe futat jefaruu ꞌgã ꞌwyriaꞌri ꞌga reni. Amutee ꞌga romanũa ꞌga. ꞌGa remiayuwa ꞌga ojeroꞌwu ꞌupa. Kwaiwete ꞌga jeroꞌwui ꞌupa. Amanũ jaꞌwyjaꞌwy futat ꞌga ꞌupa. Aipo ꞌga ree ꞌwyriara ꞌga oporomutaramũ. Aꞌeramũ ꞌga aꞌeramũ ajemuaẽma ꞌga ree. Aꞌeramũ ꞌga Jejui ꞌga rera renupawe, ojeꞌega judeu ꞌgã ꞌwyriaꞌri ꞌgã nupe:—Peꞌje pejewau Jejui ꞌga rerua jee. Jeremiayuwa ꞌga tomoferap ꞌjau— ꞌjau ꞌga ꞌgã nupe."
42,7,4,"Aꞌeramũ judeu ꞌgã ꞌwyriaꞌri ꞌgã awau Jejui ꞌga renũina:—“Ejot”, eꞌi ꞌga enee ko. “Jeremiayuwa amanũ jaꞌwyjaꞌwy amũ ꞌupa”, eꞌi ꞌga enee ko— ꞌjau judeu ꞌgã ꞌwyriaꞌri ꞌgã awau Jejui ꞌga upe. —Ejot ꞌga remiayuwa resaka ꞌga upe. Ore muara ꞌga esageay te. ꞌGa futat judeuramũ janejatykaawa apoawera omepy aiꞌi. Aꞌeramũ ene ejua ꞌga resaka ore rupi— ꞌjau ꞌgã Jejui ꞌga upe."
42,7,6,"Aꞌeramũ Jejui ꞌga awau ꞌgã nupi, ojeroꞌwu maꞌe ꞌga resaka. ꞌGa waẽm jaꞌwyjaꞌwyrauwe jefaruu ꞌgã ꞌwyriara ꞌga ojeꞌega ojekotyꞌaawa ꞌgã nupe:—Peꞌje pejewau ꞌjau ꞌga upe: “Tut kasi ꞌga osou ꞌau jerog ipe ne”, eꞌi ꞌga enee ko, peꞌje pejewau ꞌga upe— ꞌjau ꞌga ꞌgã nupe. Aꞌerauwe ꞌgã awau ꞌjau Jejui ꞌga upe:—“Tut kasi ꞌga osou ꞌau ne”, eꞌi ꞌga enee ko. “Naesage maꞌea rũi je. Nakũimaꞌeeteete rũi te ꞌã je”, eꞌi ꞌga enee ko— ꞌjau ꞌwyriara ꞌga jekotyꞌaawa ꞌgã awau ojeꞌega Jejui ꞌga upe. —“Ojenosĩ je ꞌga wi”, eꞌi ꞌga enee ko. “Naesage maꞌea rũi te ꞌã je”, eꞌi ꞌga enee ko. “Aꞌeramũ je aꞌeramũ tejenosõu ꞌga wi tejog ipe ꞌga reseramũ ne”, eꞌi ꞌga enee ko. “ꞌGa te ꞌã esageay maꞌea”, eꞌi ꞌga enee ko. “Peu etee futat pejewau pejejeꞌega ꞌga upe jee”, ꞌjau ꞌga oree ko. “Aꞌeramũ ꞌga ojeꞌeg imũ etee futat jeremiayuwa moferapa jee ꞌjau”, eꞌi ꞌga enee ko— ꞌjau ꞌgã Jejui ꞌga upe. —“Je ꞌã jefaruua. Aꞌeramũ je ꞌã teꞌwyriara ꞌga jeꞌeg imũ etee futat mamaꞌe apou tekou jepi. Je ꞌã ꞌgã ꞌwyriaꞌria. Maꞌeramũ ꞌã jeremiayuwa ꞌgã jejeꞌeg imũ etee futat mamaꞌe apoi ajemogyau. ꞌGa amũ upe je ꞌjau: Kwe pe ekwap ajepei amunaw ipe. Aꞌeramũ ꞌga awau ojeupe jeꞌeawer imũ. Amumera ꞌgã nupe je ꞌjau jepi: ꞌAu pejot je pyri, ꞌjau je ꞌgã nupe”, eꞌi ꞌga oree ko. “Maꞌeramũ ꞌgã ꞌã jejeꞌeg imũ etee futat ꞌgã jeꞌegi ajemogyau ajaupe. Tejeupe oporowyky maꞌe ꞌgã nupe je ꞌjau: Pekwap mamaꞌe apou jee, ꞌjau je ꞌã ꞌgã nupe. Aꞌerauwe ꞌgã jejeꞌeg imũ etee futat mamaꞌe apou jee jepi. Aꞌeramũ ꞌga nan tee futat jejeꞌega ojeupe imomeꞌuramũ jeremiayuwa ꞌga moferapa ojeꞌeg imũ etee futat jee ꞌjau”, eꞌi ꞌga enee ko— ꞌjau aipo ꞌgã awau Jejui ꞌga upe."
42,7,9,Aipo ojeupe ꞌgã ꞌeramũ Jejui ꞌga oporesagamũ ꞌgã nee. Aꞌeramũ ꞌga ꞌjau ojepyriwara ꞌgã nupe:—Israeu juapyrera agawewi ꞌã pẽẽ. Aꞌetea ꞌã naje rerowiari pejepe. Inãinãnĩꞌĩ etee ꞌã pẽẽ je rerowiari pejejemogyau. Ko ꞌgã muarera ꞌga judeueꞌema agawewi. Aꞌetea ꞌga je rerowiat kwaiwete raꞌe jepi— ꞌjau Jejui ꞌga ojepyriwara ꞌgã nupe.
42,7,10,Oꞌwyriara ꞌga jeꞌega Jejui ꞌga upe eroo re aipo ꞌgã ojewya ꞌua nũ. Owaẽma ypy we ꞌgã ojeroꞌwu maꞌefera ꞌga resaka:—Kuu. Oferap nipo ꞌga raꞌe ki sa. Ojeꞌeg imũ etee futat ꞌga ꞌga moferawi raꞌe— ꞌjau Jejui ꞌga upe oporogyta maꞌefera ꞌgã.
42,7,11,"Majawera ẽẽ raꞌyra ꞌga moferapawetAnure Jejui ꞌga awau ajepeja amunaw ipe nũ. Naĩ me ꞌga awau, wemimuꞌe ꞌgã nerawau. Mytuna ꞌgã nanẽ awau ꞌgã nupi nũ. Ojoywyywyr ipe ꞌgã awau watau."
42,7,12,"Aipoa amunawa ojeosõu. Awau ꞌgã owaẽma iosoma rokwara upe. ꞌGã waẽm jaꞌwyjaꞌwyramũ, Naĩ mewara ꞌgã amanũ maꞌe rerawau ityma numiamũ. Majawera ẽẽ raꞌyra ꞌga amanũmũ. Ẽẽ mena amanũ rakue. Aꞌeramũ ẽẽ omeneꞌemamũ akou. Majepei tee ẽẽ raꞌyra ꞌga. Aꞌe ꞌga amanũ ẽẽ wi. Ẽẽ raꞌyra ꞌga rerawau ityma numiamũ. Kwaiwete ꞌgã awau ẽẽ rupi."
42,7,13,Ẽẽ resakawe Jejui ꞌga ajemuaẽma ẽẽ ree.—Erejooꞌo awi ĩ— ꞌjau Jejui ꞌga ẽẽ upe.
42,7,14,Awau ꞌga erowyka. Aꞌerauwe ꞌga pokogi ae rupiaw are. Erawara ꞌgã opytau imuapyka ꞌga upe. Aꞌeramũ futat ꞌga ꞌjau teumera upe:—Ere ejua ewya— ꞌjau ꞌga amanũ maꞌefera ꞌga upe.
42,7,15,Aꞌeramũ futat amanũ maꞌefera ꞌga owya oporogytau. Aꞌeramũ Jejui ꞌga ꞌjau ꞌga y ẽẽ upe:—ꞌAgamũ eneraꞌyra ꞌga reni owya nũ— ꞌjau ꞌga ẽẽ upe.
42,7,16,ꞌGa ferawa resakara ꞌgã oporesagamũ etee ꞌga ree.—Janeruwarete ꞌga ꞌã esage janee. Ojeꞌega momeꞌwara ꞌga ꞌga amut ojemomeꞌwaukaa janee— ꞌjau ꞌgã ajaupe. —Janeruwarete ꞌga ꞌga amut imojejukaukaa jane ree— ꞌjau ꞌgã ajaupe.
42,7,17,Amanũ maꞌe ꞌga imoferaw ire ꞌga rera okwasiꞌwau amunawa pype. Amunawa pypiarugamap.
42,7,18,"Moromunepawa pype Juã Batista ꞌga renamũ ꞌga remimuꞌe ꞌgã awau Jejui ꞌga momeꞌwau ꞌga upe:—Ekoay ꞌga aeremiapoeꞌema apou akou. Majawera ẽẽ raꞌyra ꞌga omoferap imanũ re ko— ꞌjau Juã ꞌga remimuꞌe ꞌgã awau imomeꞌwau ꞌga upe, moromunepawa pype ꞌga renamũ. Aꞌerauwe Juã ꞌga ꞌjau mukũja ꞌgã nupe:—Peꞌje pejewau pejejeꞌega ꞌga upe jee. “Ene te Jarejuwarete ꞌga remimurera? ꞌGa amũ te raꞌu nũ?” peꞌje ki ꞌga upe jee— ꞌjau ꞌga ꞌgã nupe. —“Ymã we te ꞌã ore Jarejuwarete ꞌga remimura ꞌga rapesagi arajemogyau. Ene te? Naani te raꞌu nũ?” peꞌje ki ꞌga upe jee— ꞌjau Juã ꞌga ꞌgã nupe, ꞌgã monou ꞌgã oporonupa ee Jejui ꞌga upe."
42,7,20,Aꞌeramũ ꞌgã awau oporonupa ee Jejui ꞌga upe:—“Ene te Jarejuwarete ꞌga remimurera? ꞌGa amũ te raꞌu nũ?” eꞌi Juã ꞌga enee ko— ꞌjau ꞌgã ꞌga upe.
42,7,22,"ꞌGã katuꞌog ire Jejui ꞌga ꞌjau ꞌgã nupe:—Peesak te je iapoa raꞌe?— ꞌjau ꞌga Juã ꞌga remimonofera ꞌgã nupe. —Peꞌje pejewau ꞌawamũ pejejemiesagera momeꞌwau ꞌga upe. “Iteu maꞌe ꞌgã ꞌga amafuꞌam ko. Ipitoꞌom maꞌe ꞌgã ꞌga imokãꞌjãu. Eaeꞌema ꞌgã ꞌga imamãꞌjãu”, peꞌje ki pejewau imomeꞌwau Juã ꞌga upe— ꞌjau ꞌga ꞌgã nupe. —“Iapyaeꞌema ꞌgã ꞌga imuapyau ko. Amanũ maꞌefera ꞌgã nanẽ ꞌga imoferapa ko nũ”, peꞌje ki imomeꞌwau ꞌga upe. “Pejetywer awi pẽpoiriweramũ Janeruwarete ꞌga imoiri pẽ nui. Pejejewi imoir ire ꞌga remiayuwamũ tepeko ꞌjau”, eꞌi ꞌga ꞌgã nupe, “Jarejuwarete ꞌga takwaap ꞌjau” ꞌjara ꞌgã nupe ꞌga ꞌi ko, peꞌje ki ꞌga upe."
42,7,23,"“Je rerowiar awi ipoireꞌema ꞌgã nikuꞌipawi futari ajemogyau”, eꞌi ꞌga enee ko, peꞌje ki ꞌga upe— ꞌjau Jejui ꞌga ꞌgã nupe. —“ꞌGã amũ te nipo ajee mamaꞌeaya ojeupe ijesaukaramũ opoit je rerowiar awi”, eꞌi ꞌga, peꞌje ki ꞌga upe. “Nakwaawi je ꞌga iapoa. Aꞌeramũ je tepoia ꞌga wi ꞌjara ꞌgã te nipo ajee nikuꞌi futari ajemogyau”, eꞌi ꞌga, peꞌje ki ꞌga upe imomeꞌwau— ꞌjau Jejui ꞌga ojeupe Juã ꞌga remimurera ꞌgã nupe. —“Je rerowiar awi ipoireꞌema ꞌgã aꞌjea futat ikuꞌi ajemogyau”, ꞌjau ki pẽẽ imomeꞌwau ꞌga upe— ꞌjau Jejui ꞌga ꞌgã nupe."
42,7,24,"Aꞌerauwe Juã ꞌga remimonofera ꞌgã awau ojewya nũ. ꞌGã orauwe Jejui ꞌga Juã ꞌga ree oporonupa ojepyriwara ꞌgã nupe:—Amunaweꞌem ipe pejewau te maran peesak ꞌga raiꞌi? Maꞌja ꞌjawe te ꞌga raiꞌi? Sãꞌã juowa ywytua erojetyjetyga erekoa. Nan tee ꞌga raiꞌi? Naani te raꞌu raiꞌi nũ?— ꞌjau ꞌga ꞌgã nupe. —Nanarũi futat ꞌga. Ae ꞌjawe etee futat ꞌga ojeꞌega nanẽ nũ ꞌgã nupe. “Pejetywer awi pẽpoiriweramũ ꞌga imoiri futari pẽ nui”, ꞌjau ꞌga pãwẽ pãwẽ ꞌgã nupe aiꞌi. Kũimaꞌeeteete ꞌgã nupe, akotee maꞌe ꞌgã nupe ꞌjau ꞌga akou imomeꞌwau aiꞌi— ꞌjau Jejui ꞌga Juã ꞌga momeꞌwau ꞌgã nupe."
42,7,26,Juã ꞌga ꞌã Jarejuwarete ꞌga momeꞌwararetea ako raiꞌi.
42,7,27,"Ymã te ꞌã Janeruwarete ꞌga kaꞌarana kwasiarukari inuga Juã ꞌga rur are rakue. “Koromũ jejeꞌega momeꞌwara ꞌga” ꞌea ꞌga ikwasiarukaa inuga ꞌgã nupe rakue. “Je tomono ꞌga ene renunewe kwe pewara ꞌgã mueapyou ene ree ene rura futarukaa ꞌgã nupe ꞌjau”, ꞌjau ꞌga ikwasiaa inuga rakue— ꞌjau Jejui ꞌga ꞌgã nupe."
42,7,28,—Aeypy ꞌgã wesageramũ agawewi rakue. Aꞌere ꞌã Juã ꞌga ꞌgã nesagea apyraawi Jarejuwarete ꞌga upe. Aꞌere ꞌawamũ je rerowiaara ꞌga amũ Juã ꞌga apyraawi. Imuꞌepyreꞌema ꞌga agawewi. Aꞌetea ꞌga je rerowiaramũ ꞌga apyraawi Jarejuwarete ꞌga upe. Aꞌeramũ nipo ꞌga je rerowiaramũ ojejukau ꞌgã nee— ꞌjau Jejui ꞌga ꞌgã nupe imomeꞌwau uꞌama.
42,7,29,Aipo renupa ꞌgã amũ ꞌjau Jarejuwarete ꞌga upe:—Ene te ꞌã eneresage oree. Nitywi ꞌga amũ ene ꞌjawewara esage maꞌeramũ— ꞌjau ꞌgã ꞌga makuꞌiu.Aipo ꞌga renupara ꞌgã amũ kaꞌaranũũ pyykarera. Mytuna ꞌgã nanẽ ꞌga renupa nũ. Aipo ꞌgã Jarejuwarete ꞌga jeꞌega renupa rakue. Aꞌeramũ ꞌgã ojepymĩãukaa ꞌy pe Juã ꞌga upe rakue. Mĩmera ꞌgã juejue Jarejuwarete ꞌga muorypa ajemogyau.
42,7,30,"Aꞌere amumera ꞌgã maraꞌneramũ ꞌga ree ojeupe Juã ꞌga momeꞌuramũ:—Iro Juã ꞌga eremomeꞌu oree— ꞌjau ꞌgã amaraꞌneramũ ꞌga ree.Fariseu ꞌgã amaraꞌneramũ ꞌga ree, Moisesi ꞌga remikwasiarer are moromuꞌjara ꞌgã nanẽ amaraꞌneramũ ꞌga ree nũ. Aipo ꞌgã nuapoi futari mamaꞌea Jarejuwarete ꞌga remifutar imũ. Aꞌeramũ ꞌgã wemifutar imũ etee futat oporowykyau ajemogyau.“Pejetywer awi pepoit”, Juã ꞌga ojeupe ꞌeramũ amaraꞌneramũ etee ꞌga ree. Nopoiri futari ꞌgã otywer awi. Aꞌeramũ ꞌgã awaweꞌem futat ojepymĩãukareꞌema Juã ꞌga upe. Jejui ꞌga remimomeꞌua miamũ futat ꞌgã nafutari. Aꞌeramũ Jejui ꞌga ꞌjau ꞌgã nupe:"
42,7,31,—Maꞌja ꞌjawe te aipo ꞌgã?— ꞌjau ꞌga ꞌgã nupe.
42,7,32,"—Kunumĩarũeꞌema ꞌjawe ꞌgã niapyai ajemogyau. Nuenuwi ꞌgã ujara jeꞌega. Sãꞌã kunumĩa “soo jarejerokyau ꞌjau” ꞌeramũ, “Naani. Najeataweretei je”, ꞌjau etee ꞌã ajaupe. “Peꞌje ajee sajeawotee ꞌũ”, ꞌjau ꞌã kunumĩa ajaupe nũ. “Najejeawoteeweri futari je, aꞌe ako je ko”, ꞌjau ete ꞌã kunumĩa ajaupe. Nan tee futat aipo ꞌgã niapyai— ꞌjau Jejui ꞌga imomeꞌwau ꞌgã nupe."
42,7,33,"—Juã ꞌga ꞌã ojemiꞌwareꞌema akou Jarejuwarete ꞌga upe oporogytau rakue. Aꞌeramũ ꞌgã ꞌã “Mamaꞌeukwaawa ꞌga wereko opir are raꞌe”, ꞌjau ꞌgã ꞌã ꞌga upe, ꞌga jemiꞌwareꞌemamũ rakue— ꞌjau Jejui ꞌga ꞌgã nupe."
42,7,34,"—Aꞌere ꞌã je ruri Juã ꞌga rewiri nũ. Je ꞌã tekou teojereꞌemamũ tejemiꞌwaa Jarejuwarete ꞌga upe teporogytau. Aꞌeramũ ꞌgã ꞌã “Emiꞌuu ꞌã ꞌga raꞌe”, ꞌjau etee jee nũ. “Itywet maꞌe ꞌgã jekotyꞌaawa ꞌga raꞌe, ꞌwyriararete upe kaꞌaranũũ pyykara ꞌgã jekotyꞌaawa ꞌga raꞌe”, ꞌjau etee ꞌgã jee nũ— ꞌjau ꞌga ꞌgã nupe. —Kunumĩ ꞌjawe ꞌgã. Juã ꞌga ree raꞌne ꞌgã ꞌã oporomutareꞌemamũ rakue. ꞌAwamũ ꞌgã ꞌã je ree nanẽ oporomutareꞌemamũ nũ. Kunumĩ ꞌjawe ꞌã ꞌgã jemogyi— ꞌjau ꞌga ꞌgã nupe."
42,7,35,"—Jarejuwarete ꞌga jeꞌeg imũ jane mamaꞌe aporamũ, jane pyriwara ꞌgã nipo ꞌjau: “Aꞌjea futat. Janeruwarete ꞌga ꞌã iꞌakwaap. Sãꞌã ꞌga remiayuwa ꞌgã neko esagea”, ꞌjau nipo ꞌgã janee, janereko esage resag ire— ꞌjau Jejui ꞌga ꞌgã nupe uꞌama."
42,7,36,"Jejui ꞌga ree jany kasiga rekoꞌwokawetAnure fariseu ꞌga amũ ꞌua, Simão ꞌjawa ꞌga ꞌua Jejui ꞌga upe ojeꞌega:—Ekwaw iki ejemiꞌwaa ore pyri— ꞌjau ꞌga ꞌga upe."
42,7,37,"Aꞌerauwe Jejui ꞌga wemiayuwa ꞌgã nerawau ojemiꞌwaa Simão ꞌga rog ipe. Aꞌeramũ kũjã tywera ẽẽ ꞌga rera renupa. “ꞌAu ꞌga ruri ꞌũina ojemiꞌwaa ꞌga pyri” ꞌe renupa. Aꞌerauwe ẽẽ ojany kasiga pyyka erua. Itasiga apopyra aipo jany kasiga ryrũa, aripasi ꞌjawa apopyra. Aꞌeramũ ẽẽ ipyyka erua enafuꞌama Jejui ꞌga py pyri. ꞌUa ajaaꞌwau ꞌga ree. Aꞌeramũ ẽẽ ꞌga py pireita weay pyu etee futat. Aꞌere ẽẽ ꞌga py mukagi uꞌawa pyu etee futat. Aꞌere ẽẽ ꞌga py sĩmytea. Aꞌere ꞌga py sĩmyter ire jany kasiga rekoꞌwoka ꞌga py are ꞌga pyeita ipyu. Werowiaramũ Jejui ꞌga ẽẽ tywera moia ẽẽ wi. Aꞌeramũ ẽẽ ꞌua otywera moiawamũ ẽẽ ꞌga py sĩmytea, jany kasiga rekoꞌwoka ꞌga py are. Ẽẽ kuꞌia ẽẽ rerekou."
42,7,39,"Aꞌeramũ “ekwaw iki ejemiꞌwaa ore pyri”, ꞌga upe ꞌjarera ꞌga ꞌjau ojeupe: “Aꞌjea futat sipo ꞌga Jarejuwarete ꞌga jeꞌega momeꞌwara ꞌga? Maꞌeramũ sipo ajee ꞌga kũjã tywera nokwaawi?” ꞌjau ꞌga ꞌũina ojeupe."
42,7,40,"Aꞌeramũ Jejui ꞌga ikwaapa aipo ꞌga ꞌe ꞌga renamũ. Aꞌeramũ ꞌga ꞌjau ꞌga upe:—Morogyta mũ je amomeꞌu enee, ki Simão. Aꞌeramũ ene ikwaapa ꞌjau— ꞌjau ꞌga ꞌga upe.—Ere ki ajee imomeꞌwau jee ꞌwei— ꞌjau Simão ꞌga Jejui ꞌga upe."
42,7,41,"Aꞌerauwe Jejui ꞌga mamaꞌe mũ momeꞌwau ꞌga upe aipo ojeupe ꞌerauwe:—Kũimaꞌe ꞌgã amũ kaꞌaranũũ jara ꞌga upe ꞌjau: “Kaꞌaranũũa emut ape oree”, ꞌjau ꞌgã awau ꞌga upe. Aꞌerauwe kaꞌaranũũ jara ꞌga kaꞌaranũũ muri ꞌgã nupe. Majepeja ꞌga “kwaiwete emut jee”, ꞌjau ꞌga upe. Ajepeja ꞌga “inãinãnĩꞌĩ etee emut jee”, ꞌjau ꞌga upe.—Koꞌikoꞌi ete nipo kaꞌaranũũ jara ꞌga ruri ojewi erawarera ꞌgã nupe ꞌjau: “Peꞌje je mepyau. Tekaꞌaranũũa ako je omono pẽ nupe aiꞌi”, ꞌjau ꞌga awau ꞌgã nupe."
42,7,42,"—Aꞌere ꞌga wi kaꞌaranũũ rerawarera ꞌga ꞌi etee ꞌga upe: “Nitywi kaꞌaranũũa. Norekaꞌaranũũi we ore”, ꞌjau etee erawarera ꞌgã kaꞌaranũũ jara ꞌga upe.—Aꞌeramũ kaꞌaranũũ jara ꞌga ꞌjau ꞌgã nupe: “Auꞌje nipo ajee ꞌja. Nafutari je kaꞌaranũũa. Nafutaruꞌjawi je tejeupe pẽẽ imepya nanẽ nũ. Najereaꞌaruꞌjawi je ꞌawamũ kaꞌaranũũ are”, ꞌjau nipo ꞌga ꞌgã nupe— ꞌjau Jejui ꞌga Simão ꞌga upe.Aꞌeramũ Jejui ꞌga ꞌjau Simão ꞌga upe:—Mõ ꞌga te kaꞌaranũũ jara ꞌga afutarete?— ꞌjau ꞌga Simão ꞌga upe. —Inãinãnĩꞌĩ erawarera ꞌga? Tuwiuu erawarera ꞌga te raꞌu nũ?— ꞌjau ꞌga ꞌga upe."
42,7,43,Aꞌerauwe Simão ꞌga ꞌi:—Tuwiuu erawarera ꞌga te ꞌga futarete. Inãinãnĩꞌĩ erawarera ꞌga ꞌga inãinãnĩꞌĩ etee afutat— ꞌjau Simão ꞌga Jejui ꞌga upe.—Aꞌjea futat ere. Kwaiwete te ꞌã ẽẽ tywera. Maꞌeramũ ꞌã ẽẽ ojewi je imoiramũ je futari nanimenime. Inãinãnĩꞌĩ etee itywet maꞌe ꞌgã inãinãnĩꞌĩ etee je futaa otywera moir ire— ꞌjau ꞌga ꞌũina imomeꞌwau ꞌga upe.
42,7,44,Aipo ꞌe re Jejui ꞌga ojerowaka kũjã ẽẽ ree. Ẽẽ ree ojerowag ire ꞌga ojeꞌega Simão ꞌga upe:—Ereesak te ꞌaga kũjã ẽẽ raꞌe?— ꞌjau ꞌga Simão ꞌga upe. —Sipokwaap te ꞌã jane jarejuog ipe jaresea ꞌoga jara ꞌga remiayuwa jarejepyeja— ꞌjau ꞌga Simão ꞌga upe. —Aꞌere ako nereapoi jee nan ko. Aꞌere ꞌã ko kũjã ẽẽ ruri weay pyu je pyeita. Aꞌere ꞌã ẽẽ jepy pirei re uꞌawa pyu etee futat jepy mukaga nũ.
42,7,47,—Ẽẽ tywera ꞌã kwaiwete ẽẽ rekoramũ raꞌe jepi. Maꞌeramũ ꞌã ẽẽ otywera ojewi je imoiramũ je futari je rerekou— ꞌjau ꞌga Simão ꞌga upe imomeꞌwau.
42,7,48,"Aꞌere Jejui ꞌga ꞌjau kũjã ẽẽ upe:—Enetywera ako je omoit ene wi ko— ꞌjau ꞌga ẽẽ upe. Aipo Jejui ꞌga ꞌeramũ ꞌga pyriwara ꞌgã ꞌjau ajaupe:—Awỹja aꞌeramũ ẽẽ tywera moia ẽẽ wi ꞌũ?— ꞌjau ꞌgã ajaupe. —Janeruwarete ꞌga etee te wapo nanuara aetywera omoit ae wi— ꞌjau ꞌgã ajaupe, “omoit je ako enetywera ene wi ko” ꞌe renuw ire ꞌgã ꞌjau. Aꞌere Jejui ꞌga ꞌjau ẽẽ upe:—Je rerowiat te ꞌã ape ekou raiꞌi. Aꞌeramũ je ꞌagamũ tejerowiaramũ ene katuꞌoka enetywera peꞌau ene wi— ꞌjau ꞌga kũjã ẽẽ upe.Aꞌeramũ Jejui ꞌga ꞌjau ẽẽ upe:—Ere ewau ejeꞌwyr ipe nũ. Jaruete ene ꞌawamũ. Ere ewau ejewya ejeꞌwyr ipe. Enepyꞌaꞌwyt kasi ewau ekou ne— ꞌjau ꞌga ẽẽ upe ojeꞌega."
42,8,1,Kũjãmera ꞌgã Jejui ꞌga rupi ꞌgã ataawetAnure Jejui ꞌga awau akou watau amunawa moyka ꞌgã muꞌjau:—Pejetywer awi pẽpoiriweramũ Janeruwarete ꞌga imoiri pẽ nui. Aꞌeramũ ꞌga pẽ mogyau wemiayuwamũ— ꞌjau ꞌga awau akou ꞌgã nupe oporogytau. —Pejemogy esage ki Jarejuwarete ꞌga remifutar imũ etee futat— ꞌjau Jejui ꞌga ꞌgã nupe akou.ꞌGa remimuꞌe ꞌgã awau ꞌga rupi. Tusi ꞌgã awau ꞌga rupi. Tusi ꞌgã etee ꞌga amũꞌẽ wemiayuwamũ rakue. Aꞌeramũ ꞌgã akou ꞌga rewiri etee futat.
42,8,2,"Kũjãmera ꞌgã nanẽ awau ꞌga rewiri nũ. Kũjãmera ꞌgã nanẽ ꞌga ikatuꞌoka rakue nũ. Ojeroꞌwu maꞌe ꞌgã nanẽ ꞌga ikatuꞌoka rakue, mamaꞌeukwaawa rerekwara ẽẽ retee rakue. Aꞌeramũ ꞌgã awau ꞌga rupi. Okatuꞌog ire ꞌgã awau ꞌga rupi, mamaꞌe apoawamũ akou ꞌga upe, ꞌga poaa akou. Ajepeja ẽẽ rera Maria. Mari ẽẽ rera mukũi. Matarena ꞌjau ẽẽ upe. Janeruwarete ꞌga okatuꞌogeꞌemamũ ẽẽ pirewara kwaiwete ẽẽ ree rakue, sete ẽẽ tywera rakue. Aꞌere Jejui ꞌga imoia ẽẽ wi. Aꞌeramũ ẽẽ awau ꞌga rewiri. Ajepeja ẽẽ rera Juana. Ẽẽ mena ꞌga rera Kusa. Erote ꞌga roga raarana ꞌga poromũ Kusaramũ. Jejui ꞌga okatuꞌog ire Juana ẽẽ awau ꞌga rupi. Ajepeja ẽẽ rera Susana. ꞌGã pytuna ꞌgã awau ꞌgã nupi. Kwaiwete futat kũjãmera ꞌgã pytuna awau ꞌgã nupi.Okaraemã ꞌgã imonou Jejui ꞌga upe. Kaꞌaranũũ, taity, temiꞌuram. Mĩnamũ kũjãmera ꞌgã imonou ꞌga upe ꞌga poaa."
42,8,4, Kwaiwete ꞌgã ꞌua ajatykau Jejui ꞌga resaka. Amunap tesirũmer awi ꞌgã ꞌua ajatykau ꞌga ree. ꞌGã jatykapaw ire Jejui ꞌga mamaꞌe mũ momeꞌwau ꞌgã nupe ꞌgã muꞌjawamũ:
42,8,5,—Kũimaꞌe ꞌga amũ juowuuran aꞌỹja momopoa oko pe. Aꞌeramũ aꞌỹja mũ uꞌaa pe pe ꞌga wi. Aꞌeramũ pe rupi oo maꞌe ꞌgã aꞌe are opyruga ꞌga wi. Wyraꞌia nanẽ futat ꞌua ojypa iꞌwau ꞌga wi nũ.
42,8,6,Amumera ywy aꞌwyreꞌema pype uꞌaa ꞌga wi. Aꞌeramũ nipo opopoa futat numiamũ. Aꞌere nipo ita rakuwa ijukai etee. Nitywi wejue ꞌyja jupe. Aꞌeramũ awau owaẽma kamẽsĩetei ita upe. Aꞌeramũ ita rakuwa ijukau etee.
42,8,7,Amumera uꞌaa juemy pype. Aꞌeramũ jua imoteu etee ꞌga wi. Ikaapireꞌema pype uꞌaa ꞌũina. Aꞌeramũ jawaiwa iapisau etee.
42,8,8,Amumera aꞌỹja te aje uꞌaa ywy katurama pype. Aꞌeramũ opopoa. Aꞌeramũ futat nipo awau uꞌaramũ. Kwaiwete uꞌaramũ. Aipo ꞌywa sẽg iꞌaa ꞌga upe— ꞌjau Jejui ꞌga ꞌgã nupe imomeꞌwau.—Ee pejejeapyoweramũ ki peapyaka katu jejeꞌeg are— ꞌjau Jejui ꞌga ꞌgã nupe.
42,8,9,Aꞌeramũ Jejui ꞌga remimuꞌe ꞌgã ꞌjau ꞌga upe:—Norokwaawi ore. Maꞌja are te ore muꞌe ape poromũ?— ꞌjau ꞌgã ꞌga upe.
42,8,10,"Aꞌeramũ Jejui ꞌga ꞌjau ꞌgã nupe:—Jeruwarete ꞌga je mut pẽ muꞌjau morogyta yau are. ꞌAwamũ Jeruwa ꞌga pẽ mogyi wemiayuwamũ jejeꞌega renupa katu katuaramũ, aꞌe je pẽ nupe. Aꞌere je morogytai etee imomeꞌui pẽ nupe pẽ muꞌjaawamũ ee. Kasi aꞌe pe tesirũmera ꞌgã we, ikwaawi erujewi ne, aꞌe je. Jejeꞌeg are eapyowereꞌema ꞌgã wanup futat jejeꞌega numiamũ. Aꞌere ꞌgã naeapyoi futari ee. Amãꞌjãu agawewi ꞌgã jeremiapofer are. Aꞌetea ꞌgã naeapyoi ee. Maꞌeramũ je ꞌã morogytau etee imomeꞌui pẽ nupe pẽ muꞌjawamũ. Imomeꞌu esage re ꞌgã neapyo ekoeteramũ ajemogyau ee ne— ꞌjau Jejui ꞌga ꞌgã nupe."
42,8,11,"—Peapyaka jejeꞌeg are. Tamueapyo pẽẽ tejeꞌeg are ꞌjau. Sãꞌã yꞌwa aꞌỹja mũ ꞌara pe pe ꞌga wi. Aꞌea ꞌã wyraꞌia ꞌua iꞌwau etee. Nan tee futat Janeruwarete ꞌga jeꞌega renupara ꞌgã amũ. ꞌGa jeꞌega renuwi futari numiamũ. Aꞌere nipo ꞌgã naeapyoi ee. Aꞌeramũ mamaꞌeukwaawa ꞌwyriara ꞌua erowiarukareꞌema ꞌgã nupe. “Perowiar awi”, ꞌjau nipo ꞌua ꞌgã nupe. Aꞌeramũ nipo ꞌgã momoirukaa je rerowiar awi— ꞌjau Jejui ꞌga ꞌgã nupe."
42,8,13,"—Sãꞌã amumera yꞌwa aꞌỹja ꞌara ywy aꞌwyreꞌema pype ipopora numiamũ. Aꞌeramũ ꞌã jawaiwa ijukau etee nũ. Nan tee futat nipo ꞌgã amũ je rerowiaa numiamũ. Aꞌere nipo amumera ꞌgã nuri, “Iro ererowiat aipoa?” ꞌjau nipo ꞌga ꞌua ꞌgã nupe. Aꞌerauwe nipo ꞌgã poiri je rerowiar awi, je upe oporogyta awi. “Niaꞌwyri ꞌga porogyta raꞌe”, ojeupe ꞌerauwe nipo ꞌga poiri je rerowiar awi— ꞌjau Jejui ꞌga ꞌgã nupe uꞌama imomeꞌwau."
42,8,14,—Amumera yꞌwa aꞌỹja uꞌaa ju pype. Aꞌeramũ opopoa futat numiamũ. Aꞌere jua imoteu etee. Nan tee futat nipo ꞌgã amũ jejeꞌega renuwaiwi etee. Aꞌere nipo ꞌgã wemifutar are etee weaꞌaramũ akou nũ. Weaꞌaruꞌjaweꞌemamũ nipo ꞌgã jejeꞌeg are. Ojemuorypaw are etee nipo ꞌgã weaꞌaramũ akou. Okaraemã momytun are etee nanẽ nipo ꞌgã weaꞌaramũ akou nũ. Aꞌeramũ futat ꞌgã weaꞌaruꞌjaweꞌemamũ nipo ꞌgã jejeꞌeg are. Jeremifutar imũ nipo mamaꞌe apoweꞌem futat— ꞌjau Jejui ꞌga ꞌgã nupe uꞌama imomeꞌwau.
42,8,15,"—Amumera yꞌwa aꞌỹja mũ nipo uꞌaa ywy katurama pype. Aꞌea nipo awau waranupa uꞌaramũ. Nan tee futat nipo Kuꞌjywa ꞌga jeꞌega renupara ꞌgã neapyoramũ ajemogyau ee. Wagoꞌoramũ miamũ ꞌgã nopoiraꞌuweri futari je rerowiar awi. Ojemogypyyka etee futat nipo ꞌgã ajemogyau je ree. Jarejuwarete ꞌga pãjẽ mũ etee futat nipo ꞌgã mamaꞌe esage apou ajemogyau— ꞌjau Jejui ꞌga ꞌgã nupe uꞌama imomeꞌwau, ꞌgã muꞌjau ꞌUwarete ꞌga jeꞌega renuw are."
42,8,16, Aꞌeramũ ꞌga ꞌjau ꞌgã nupe nũ:—Peenup katu katu ki jeꞌea. Nomonygaꞌuweri ae arãparĩna mũ imỹina imima mamaꞌe ꞌag are. Imonyg ire ae imonoi jakatupe te imỹina ajuesawamũ te. Aꞌeramũ ose maꞌe ꞌgã esaka tenamũ. Nan tee futat kasi jejeꞌega pemim ine.
42,8,17,Mamaꞌe jemima ꞌã nepekwaawi. Aꞌere nipo anure te pekwaap. Sãꞌã ae mamaꞌe monoa imima imỹina. Aꞌeramũ ꞌã ae mũ esakeꞌema. Aꞌere ꞌã ae anure esaka ajaupe. Nan tee futat pẽẽ. ꞌAwamũ jejeꞌega nepekwaawi. Aꞌere anure te nipo pekwaap ikwaapareꞌemamũ.
42,8,18,Peenup katu katu ki jeꞌea. Jejeꞌeg are eapyowet maꞌeramũ Janeruwarete ꞌga pẽ mueapyoi ee. Aꞌere ꞌga jejeꞌeg are eapyowereꞌema ꞌgã namueapyoi ee. Ee ꞌgã neapyoweramũ etee te ꞌga ꞌgã mueapyoi ee— ꞌjau ꞌga ꞌgã nupe. —Aꞌere ee eapyowereꞌema ꞌgã amuꞌeawera mokaꞌjamawi etee— ꞌjau Jejui ꞌga ꞌgã nupe uꞌama imomeꞌwau.
42,8,19," ꞌGa porogyta ꞌga ꞌamamũ ꞌga y ẽẽ ꞌua, ꞌga rewirera ꞌgã netee ꞌua owaẽma ꞌga upe. Aꞌere mytuna ꞌgã nuwi ꞌga porogyta renupa. Aꞌeramũ ꞌga y ẽẽ ꞌureꞌema ꞌga rerowyka."
42,8,20,"Aꞌeramũ ꞌga amũ ꞌjau Jejui ꞌga upe:—Eney ẽẽ ꞌut owaẽma janee. “Taporogyta kĩã upe ꞌjau”, eꞌi eneya. Enerewirera ꞌgã netee ẽẽ ruri raꞌe— ꞌjau ꞌga Jejui ꞌga upe.Aipo ojeupe ꞌeramũ Jejui ꞌga ꞌjau ꞌga upe:—Aꞌjea— ꞌjau ꞌga ꞌga upe."
42,8,21,Aꞌeramũ ꞌga ꞌjau ojepyriwara ꞌgã nupe:—Jeruwarete ꞌga jeꞌega renuparamũ jerewirera ꞌjawe futat pejemogy jee— ꞌjau ꞌga ꞌgã nupe. —Kũjãmeramũ nanẽ Jeruwarete ꞌga jeꞌega renuparamũ jey ꞌjawe pejejemogyau jee nũ— ꞌjau Jejui ꞌga uꞌama ꞌgã nupe.
42,8,22, Jejui ꞌga wemimuꞌe ꞌgã neruꞌaa erawau erekou eroyaapa yaruu pype.—Soo jareyaapa ꞌjau— ꞌjau ꞌga ꞌgã nupe.Aꞌeramũ futat ꞌgã awau oyaapa.
42,8,23,"Oyaapaw ipe Jejui ꞌga osea ꞌupa yaruu pype. ꞌGa set ꞌga ruwamũ ywyruua ꞌua ꞌgã nupe. Aꞌeramũ ꞌy monou yara pype ꞌgã nupe. Yaruu matyneema werewi ꞌy pyu ꞌgã nupe. Aꞌeramũ ꞌgã Jejui ꞌga momaka:—Kuꞌjyp! Ere ejua epaka kũi! Sapap jane kũi— ꞌjau ꞌgã ꞌga upe.Aꞌerauwe futat ꞌga fuꞌami ojeꞌega ywyruu upe, ꞌy rajapetega upe nanẽ nũ. Aꞌeramũ futat ywyruua wojeramũ. ꞌY rajapetega nanẽ wojeramũ nũ."
42,8,25,"Aꞌeramũ ꞌga ꞌjau ꞌgã nupe:—Maꞌeramũ te nepejemogypyygi etee je ree? Nepeesagi nipo pejejepype je rekoa ki sa? Je te ꞌã areko pẽẽ— ꞌjau ꞌga ꞌgã nupe.Aꞌeramũ ꞌgã oporesagamũ etee ꞌga ree.—Maꞌe pãjẽ ꞌga te jane sireko jarejepype nũꞌũ?— ꞌjau etee ꞌgã ajaupe. —Ywyruua te ꞌã ꞌga amuojet erujewi jarejewi aꞌi kũi. ꞌY rajapetega nanẽ ꞌga ꞌã imuojea nũ— ꞌjau ꞌgã ajaupe. —Maꞌe pãjẽ ꞌga te nũꞌũ? Naesagi pa je ꞌga amũ jeꞌega ywytu upe jepi nũ, ywytu muojera erujewi jepi nũ— ꞌjau ꞌgã ajaupe oporesagamũ ꞌga ree. —Janeruwarete ꞌga te wapoukat ꞌga upe nũꞌũ— ꞌjau ꞌgã ajaupe."
42,8,26, Garireja ypiauu raapa ꞌgã awau akou. Kwe katywara ꞌgã ꞌwyra katy ꞌgã awau akou. Gerasa ꞌjau ꞌgã ojeꞌwyra upe.
42,8,27,"Peuwara ꞌga amũ ꞌua yar awi ꞌga ẽm ypyrauwe ꞌga repejãna. Mamaꞌeukwaawa rerekwara ꞌga ꞌua ꞌga repejãna. Aipo ꞌga akou imaraꞌne maꞌe ꞌjawe. Waityeꞌeme ꞌga akou. Namutat ꞌga akou. Nokoi ꞌga ꞌog ipe. Tywy ꞌarimũ etee futat ꞌga akou. 28,29 Mamaꞌeukwaawa ꞌga pyyka ꞌga rerekou. Aꞌeramũ peuwara ꞌgã okyjau ꞌga wi. Aꞌeramũ ꞌgã ꞌga kupyfaa itajuu pyu. Aꞌere ꞌga imopeni etee. Aꞌeramũ mamaꞌeukwaawa ꞌga rerawau ejaa imỹina ae rekwaweꞌem ipe. Aꞌe ꞌga poromũ ꞌut Jejui ꞌga resakawe uꞌaa ꞌga rowase. Aꞌeramũ ꞌga pirewara wafukaita Jejui ꞌga upe:—Jejui. Kuꞌjywa ꞌga raꞌyra ꞌã ene. Maran te ore rereko ape? Ore rereko tywet kasi ape ne— ꞌjau mamaꞌeukwaawa Jejui ꞌga upe.Kũimaꞌe ꞌga wi uẽmeꞌemawe ꞌjau poromũ ꞌga upe, “ore rereko tywet kasi ape ne”, ꞌjau ꞌga upe. Series, "
42,8,30,"—Maꞌja te enerera?— ꞌjau ꞌga mamaꞌeukwaawa upe.—Kwai ꞌjau ꞌgã oree— ꞌjau etee ꞌga upe.Kwaiwete ꞌga pirewara. Aꞌeramũ ꞌgã ꞌga renũina, Kwai ꞌjau etee ꞌgã ꞌga upe."
42,8,31,—Ore monoukat kasi ape ore rereko tyweaw ipe ne— ꞌjau ꞌga pirewara Jejui ꞌga upe. —Tajaurana ywyteripe ore mono ape ore mogyau— ꞌjau ꞌga upe. Aipo ꞌeramũ tajaurana ajemogyau mukuꞌi te ojemiꞌwaa. “Tajaurana pype ore mono ape ore mogyau” ꞌerauwe ꞌga ꞌjau jupe:—Peꞌje ajee pejewau— ꞌjau ꞌga ꞌga pirewara upe.Aꞌerauwe awau.
42,8,33,Aꞌeramũ tajaurana mamaꞌeukwaawa ojepype ijejagamũ erowawaka erajemogyau. Aꞌeramũ erawau enujãna erojypa ywyꞌamuku rupi eropopoa erawau eropapa ꞌy pe.
42,8,34,Aꞌere tajauran are omaenun maꞌe ꞌgã awau imomeꞌwau ꞌgã nupe:—Jejui ꞌga ꞌga pirewara omono tajaurana pype ko. Aꞌeramũ opapa ko— ꞌjau ꞌgã awau imomeꞌwau ꞌgã nupe ꞌgã moymoyka.
42,8,35,Aꞌeramũ ꞌgã awau esaka. Awau ꞌgã amãꞌjãu mamaꞌeukwaawa rerekwarera ꞌga ree. Irããꞌã ꞌga renamũ ꞌga apygamũ. Aꞌeramũ futat ꞌgã mopyꞌaꞌwya etee.—Nanarũi ꞌga rekoi jepi— ꞌjau ꞌgã ajaupe. —Aꞌere ꞌga ꞌã ojewi imoir ire ꞌga rekoi ojekatuꞌoka. Ojeyrũwunepa ꞌga ꞌã akou ꞌawamũ— ꞌjau ꞌgã ajaupe. ꞌGa resakarera ꞌgã imomeꞌwau tesirũmera ꞌgã nupe:—Jejui ꞌga mamaꞌeukwaawa omoit ꞌga wi aiꞌi. Aꞌeramũ ꞌga ꞌawamũ ojekatuꞌoka akou— ꞌjau ꞌgã ꞌgã nupe.
42,8,37,"Aꞌeramũ peuwara ꞌgã okyjau Jejui ꞌga wi. Nokwaawi wejue ꞌgã ꞌga porowykya. ꞌGa pãjẽa nanẽ ꞌgã nokwaawi nũ. Aꞌeramũ ꞌgã okyjau Jejui ꞌga wi. Aꞌeramũ ꞌgã ꞌga monou ojewi.—Ere ejepeꞌau ore wi, ki Kuꞌjyp— ꞌjau ꞌgã Jejui ꞌga upe.Aꞌerauwe ꞌga awau uꞌaa yar ipe nũ. Aꞌeramũ futat ꞌga awau oyaapa nũ. —Too ene rupi ꞌjau— ꞌjau mamaꞌeukwaawa rerekwarera ꞌga Jejui ꞌga upe.Aꞌere ꞌga nuerooi ꞌga. —Naani. Ere ewau ejeꞌwyr ipe nũ. Ekatuꞌokawera ekwap imomeꞌwau ekou ꞌgã nupe— ꞌjau ꞌga ꞌga upe. —“Janeruwarete ꞌga je katuꞌok”, ere ki epytuna ꞌgã nupe— ꞌjau ꞌga ꞌga upe.Aꞌerauwe ꞌga ojewya awau ojeꞌwyr ipe nũ. Aꞌeramũ futat ꞌga okatuꞌokawera momeꞌwau akou ꞌgã nupe:—Janeruwarete ꞌga je katuꞌok aiꞌi. Aꞌeramũ ꞌga ꞌagamũ je katuꞌoka je mogou— ꞌjau ꞌga ꞌgã nupe. —Aꞌeramũ je tejua tekou pẽ pype nũ, mamaꞌeukwaawa tejewi enuẽm ire nũ— ꞌjau ꞌga ꞌgã nupe.Aꞌeramũ ꞌga awau akou amunawarete pyterimũ imomeꞌwau peuwara ꞌgã nupe."
42,8,40," Aꞌeramũ Jejui ꞌga awau ojewya oyaapa nũ. Mytunũũ ꞌgã ajatykau ꞌupa ꞌga renune. Aꞌeramũ ꞌgã akuꞌiramũ ꞌga ree, ꞌga ruramũ."
42,8,41,"Aꞌeramũ kũimaꞌe ꞌga amũ ꞌua owaẽma Jejui ꞌga upe. Jairo ꞌga ꞌua wapyka wenupyꞌãu ꞌga rowase. Esage maꞌe ꞌga te Jairo ꞌga. Judeu ꞌgã jatykaawa raarana ꞌga. Jejui ꞌga porogyta ꞌga erowiaa. Aꞌeramũ ꞌga ꞌua wapyka wenupyꞌãu ꞌga rowase, ojeꞌega ꞌga upe.—Ejot jeꞌwyr ipe. Jeraꞌjyra nipo ꞌã amanũ. Ejot ẽẽ resaka jee. Nirũi jeraꞌjyra ẽẽ. Kũjãmukuꞌia ẽẽ— ꞌjau ꞌga Jejui ꞌga upe.—Ere ajee iruukwe. Taesak ẽẽ enee ꞌjau— ꞌjau Jejui ꞌga ꞌga upe.Aꞌeramũ ꞌga awau ꞌga rupi. Kwaiwete ꞌgã awau ꞌgã newiri. Ojopypypypyka ꞌgã awau."
42,8,43,"Nan ꞌgã waw ipe kũjã ẽẽ mũ ꞌua Jejui ꞌga rupisika. Ojeroꞌwu maꞌe ẽẽ ꞌua ꞌga rewiri. Tusi kwara ẽẽ imuꞌaa akou ojeroꞌwau. Nuogi futari ẽẽ rya ẽẽ wi. Ymã te ẽẽ rekoi rakue. Morofuanugara ꞌgã nupe ojesaukaa rakue numiamũ. Aꞌere ꞌgã nokwaawi ẽẽ karuara. Ajepeja ꞌga upe ẽẽ awau ojesaukaa nũ. Aꞌere ꞌga nãnẽwẽjẽmĩ nokwaawi ẽẽ wi nũ. Aꞌeramũ morofuanugara mepyetea ẽẽ kaꞌaranũũ mateepapa ekoete ẽẽ wi. Aꞌere ẽẽ nojekatuꞌogi futari. Nitywi futari muaga ẽẽ upe. Aꞌeramũ ẽẽ ꞌua ꞌgã ata pype Jejui ꞌga rewiri. “Kĩã raity pyygamũ tajekatuꞌok ꞌjau kwy”, ꞌjau ẽẽ ojeupe. Aꞌeramũ ẽẽ ꞌua ꞌga rupisika, ꞌga raity pypiremeꞌywa pyyka. Aꞌerauwe ẽẽ rya uoka ẽẽ wi."
42,8,45,Aꞌeramũ Jejui ꞌga ꞌjau ꞌgã nupe:—Awỹja te owyk jeraity are raꞌe?— ꞌjau ꞌga ꞌgã nupe.—Tee. Naje rũi— ꞌjau tee ꞌga rewiri oo maꞌe ꞌgã ꞌga upe.Aꞌeramũ Pedro ꞌga ꞌjau ꞌga upe:—Kwaiwete te ꞌgã ꞌã ki jã. Aꞌeramũ ꞌgã okwaapaweꞌemamũ. Ojopypypypyk te ꞌgã ꞌã— ꞌjau Pedro ꞌga ꞌga upe.
42,8,46,Aꞌere Jejui ꞌga ꞌi ꞌga upe:—Naani. Akwaap je ꞌga amũ tepyyga. Jepãjẽa oo oporokatuꞌoka— ꞌjau etee Jejui ꞌga.
42,8,48,Aꞌeramũ Jejui ꞌga ꞌjau ẽẽ upe:—Je rerowiat wejue te ꞌã ape raꞌe jepi. Aꞌeramũ je ako ene katuꞌoka ko— ꞌjau ꞌga ẽẽ upe. —Aꞌeramũ ki ene epyꞌataꞌwaramũ ekou. Enejaruete ene ekou— ꞌjau ꞌga ẽẽ upe.
42,8,49,"Ẽẽ upe Jejui ꞌga porogyta ꞌga ꞌamamũ, Jairo ꞌga remiayuwa ꞌga amũ ꞌua ꞌga rewiri.—Amanũ eneraꞌjyra ko. Auꞌje ꞌga reruri re— ꞌjau ꞌga ꞌua ꞌga upe."
42,8,50,Aꞌere Jejui ꞌga enuwi ꞌga upe ꞌga ꞌea. Aꞌeramũ ꞌga ꞌjau ꞌga upe:—Eneꞌarasig awi. Tejerowiaramũ je eneraꞌjyra moferawi enee nũ— ꞌjau ꞌga ꞌga upe.Aꞌeramũ ꞌga awau ꞌga rupi.
42,8,51,"ꞌOg ipe owaẽmawe Jejui ꞌga ꞌjau wewiri oo maꞌe ꞌgã nupe:—Peu etee futar iki pejup. Ore tee futat oroo orosou ẽẽ resaka— ꞌjau ꞌga ꞌgã nupe.Aꞌeramũ ꞌga rupi oo maꞌefera ꞌgã ukupepe etee futat ꞌupa. Pedro ꞌga, ꞌga, Juã ꞌga, kũjãmuku ẽẽ y ẽẽ, ẽẽ ruwa ꞌga. Mĩmera ꞌgã etee awau osou Jejui ꞌga rupi ẽẽ resaka. Ẽẽ pytuna ꞌgã ajaaꞌwau ẽẽ ree. Aꞌeramũ Jejui ꞌga ꞌjau ꞌgã nupe:—Pejooꞌo awi ẽẽ ree. Oset tee ẽẽ ꞌupa. Aꞌeramũ ꞌgã ꞌjau ꞌga upe:—Eneꞌme awi nũꞌũ. Amanũ futat akiko— ꞌjau ꞌgã ꞌga upe.“Amoferap nipo je ẽẽ reꞌã”, ꞌjau ꞌga ojeupe. Aꞌeramũ ꞌga poromũ ꞌjau ꞌgã nupe, “Oset tee ẽẽ ꞌupa”, ꞌjau etee ꞌga ꞌgã nupe.Aꞌeramũ ꞌga ꞌgã mũꞌjãu ojewi."
42,8,54,"Aꞌeramũ ꞌga awau amanũ maꞌefera ẽẽ popyyka.—Ere ejua ewya, kyꞌri— ꞌjau ꞌga ẽẽ upe."
42,8,55,Aꞌeramũ futat ẽẽ oferapa. Aꞌerauwe futat ẽẽ afuꞌama. Aꞌere ꞌga ꞌjau ẽẽ y ẽẽ upe:—Peꞌje ẽẽ mojemiꞌwaa— ꞌjau ꞌga ẽẽ upe.Aꞌerauwe ẽẽ waꞌyra ẽẽ mojemiꞌwaa.
42,8,56,"Ẽẽ ferawamũ ẽẽ jara ꞌgã oporesagamũ ẽẽ ree. Aꞌeramũ futat ẽẽ ruwa ꞌga ꞌjau ojeupe: “Amanũ ako jeraꞌjyra ako reꞌã. Aꞌere pa ꞌga ꞌã jeraꞌjyra moferawi jee nũ”, ꞌjau ꞌga ojeupe.Aꞌeramũ Jejui ꞌga ꞌjau ꞌgã nupe:—Je momeꞌu kasi ape kwe pe ꞌgã nupe ne, ꞌau je iapoawera ne— ꞌjau ꞌga ꞌgã nupe."
42,9,1," 1,2 Anure ꞌga wemimuꞌe ꞌgã majatykau, tusi ꞌgã majatykau. Aꞌeramũ ꞌga opãjẽ monou ꞌgã nupe:—Peꞌje pejewau je momeꞌwau kwe pewara ꞌgã nupe. Mamaꞌeukwaawa ki pemoit ꞌgã nui jejeꞌeg imũ. Pekatuꞌog iki ꞌgã je ꞌjawe futat. “Je katuꞌog ape” ꞌeramũ Kuꞌjywa ꞌga pẽ katuꞌogi pẽ monou wemiayuwamũ, peꞌje ki tesirũmera ꞌgã nupe— ꞌjau Jejui ꞌga ꞌgã nupe. Series, "
42,9,3,—Pejemamaꞌe mũ rerawaweꞌem futat pejejeupe. Ywyraa miamũ futat erawaweꞌem pejepo pe. Kaꞌaranũũ ryrũa nanẽ erawaweꞌem nũ. Pejejemiꞌurama nanẽ pẽẽ erawaweꞌem futat nũ. Kaꞌaranũũ miamũ pẽẽ erawaweꞌem. Pejejyrũmũ rerawaweꞌem futat ꞌjau. Pejepit arewara etee futar iki peroo. Nan etee te futar iki pekwap.
42,9,4,ꞌGã ꞌwyrarete upe pejewaẽma majepeja ꞌoga pype etee futat ki pejup. Peo kasi kwe pe pejejemogyau ne.
42,9,5,"Pejeporogyta renuweꞌemamũ pẽẽ kamẽsĩete pejewau amunaw awi. Ajepeja ꞌgã ꞌwyrarete pe pejewau nũ. ꞌGã nui pejewau ki pejepyapaawa penupãnupã, ꞌyja motototoka jui. “Janeruwarete ꞌga ꞌã pẽ katuꞌog are ifuewet numiamũ. Aꞌere ꞌã nepefutari etee,” ꞌjau ki pẽẽ pejewau pejejemogyau pejepyapaawa nupãu ajuee ꞌgã nupe— ꞌjau Jejui ꞌga ꞌgã nupe."
42,9,6,Aꞌeramũ ꞌga wemimuꞌe ꞌgã monou mukũi juejue amunawa moymoyka. Jejui ꞌga ree morogyta esagea ꞌgã awau imomeꞌwau ꞌgã nupe. Ojeroꞌwu maꞌe ꞌgã katuꞌoka nanẽ nũ.
42,9,7," 7 Anure Erote ꞌga, Garireja ywy pewara ꞌgã ꞌwyriara ꞌga, Jejui ꞌga rera renupa. ꞌGa amũ Jejui ꞌga remiapofera momeꞌwau ꞌga upe. Aꞌeramũ ꞌga opyꞌaꞌwyramũ ꞌga rer are. Aꞌeramũ ꞌga ꞌjau wemiayuwa ꞌgã nupe:—Awỹja te poromũ ako?— ꞌjau ꞌga ꞌgã nupe.Aꞌeramũ ꞌgã amũ ꞌjau:—Amanũ maꞌefera ꞌga amunipo ꞌã ꞌut oferapa raiꞌi nũ kũi— ꞌjau ꞌgã ꞌga upe.Aꞌeramũ amumera ꞌgã ꞌjau:—Nipo ajee Juã Batista ꞌga ꞌut oferapa raiꞌi nũ ꞌja. Maranamũ nipo Eliasi ꞌga kũi— ꞌjau ꞌgã ꞌga upe.Aꞌeramũ ꞌgã amũ ꞌjau:—Tee nũꞌũ. Amutee ꞌga te nipo nũꞌũ— ꞌjau ꞌgã ꞌga upe. —Naokoiwera ꞌgã nũi nipo nũꞌũ. Janeruwarete ꞌga jeꞌega momeꞌwara ꞌga amũ te nipo nũꞌũ— ꞌjau ꞌgã ꞌupa ꞌga rera renupa.Aipo ꞌgã ꞌe ꞌgã jemogyramũ Erote ꞌga ꞌũina etee futat ꞌgã jeꞌega renupa. Aꞌeramũ ꞌga ꞌjau:—Tee. Aꞌjea futat nipo. NaJuã Batista ꞌga rũi. Je te ako ꞌga ajukaukat aiꞌi. Ajuwonogukat ꞌga aiꞌi. Aꞌeramũ sipo awỹja ꞌwei?— ꞌjau ꞌga ꞌũina aipo ꞌeramũ.“Aesak werewi pa je ꞌã ꞌga nũ”, ꞌjau ꞌga ꞌga rera renupa ꞌũina. Aꞌere ꞌga nuesagi ꞌga."
42,9,10,"  Anure Jejui ꞌga remimonofera ꞌgã ꞌua ojewya nũ. Imomeꞌwau ꞌua Jejui ꞌga upe:—Kwe pe ako ore mono ape ejemomeꞌwaukaa ꞌgã nupe aiꞌi. Aꞌeramũ ore ojeroꞌwu maꞌe ꞌgã katuꞌoka arakou ene ꞌjawe aiꞌi. Mamaꞌeukwaawa nanẽ ore imoia arakou ꞌgã nui aiꞌi nũ— ꞌjau ꞌgã ꞌua wekwawera momeꞌwau Jejui ꞌga upe.Imomeꞌupaw ire ꞌga ꞌgã nerawau ajepeja amunaw ipe, Pesaita ꞌjaw ipe nũ. Kwaiwete tekotee ꞌgã nejaa. ꞌGã tee awau. Wemimuꞌe ꞌgã tee futat ꞌga erawau numiamũ.Aꞌere tekotee ꞌgã ꞌga o kwaawi futari."
42,9,11,"Aꞌeramũ ꞌgã ꞌjau ajaupe:—Oo futat ꞌga raꞌe nũꞌũ— ꞌjau ꞌgã ajaupe. —Peꞌje soo ꞌgã newiri— ꞌjau ꞌgã ajaupe.Aꞌeramũ ꞌgã awau ꞌgã newiri. Ojeupe ꞌgã waẽmamũ Jejui ꞌga oporogytau ꞌgã nupe:—Janeruwarete ꞌga afutat pejetywer awi pepoira. Pejetywer awi pepoiramũ ꞌga pẽ monoi wemiayuwamũ. Najuejue etee futat ꞌga pejetywer awi pepoira futari— ꞌjau ꞌga ꞌgã nupe.ꞌGã nupe oporogytapaw ire, ꞌga ojeroꞌwu maꞌe ꞌgã katuꞌoka nũ."
42,9,12,"Kaaruwamũ ꞌga remimuꞌe ꞌgã ꞌjau ꞌga upe:—Emono ꞌgã amunaw ipe ꞌgã nemiꞌurama murukaa ꞌgã nupe. Nitywi mamaꞌea ꞌau. “Peꞌje pejewau mamaꞌe mua pejejeupe. Peu pekwap pejesea”, ere ꞌgã nupe— ꞌjau ꞌgã Jejui ꞌga upe."
42,9,13,Aꞌere Jejui ꞌga ꞌi etee ꞌgã nupe:—Naani. Pẽẽ futat mamaꞌea pemono ꞌgã nupe— ꞌjau etee ꞌga ꞌgã nupe.—Nitywi mamaꞌea. Mukũiꞌĩ etee ipiraꞌia. Sĩku etee nanẽ kanapeꞌia nũ. Aꞌea niapoi ꞌgã nupe. Eneporomuriwet nipo mamaꞌe mua ꞌgã nupe? Kwaiwete te ꞌã ꞌgã aꞌi kũi— ꞌjau ꞌgã ꞌga upe.
42,9,15,Aꞌerauwe futat ꞌgã ꞌga jeꞌega rupiwewe futat ꞌgã muapyka.
42,9,16,Aꞌere Jejui ꞌga kanapeꞌi pyyka opo pe ipiraꞌi reewe. Aꞌere ꞌga eramãꞌjãu ywau opo pe. Aꞌeramũ ꞌga ojeꞌega ꞌUwarete ꞌga upe:—Auꞌjete mamaꞌea eremut oree. Ene te ꞌã eneresage oree— ꞌjau ꞌga ꞌUwarete ꞌga upe.Aꞌere ꞌga kanapeꞌi mowowoka ipira reewe imopẽpena ꞌgã nupe. Aꞌere ꞌga imonou wemimuꞌe ꞌgã nupe.—Peꞌje imonou ꞌgã nupe— ꞌjau ꞌga ꞌgã nupe.Aꞌeramũ futat ꞌgã imonou ꞌgã nupe. ꞌGã nupe omonorauwe ojemeꞌyita.
42,9,17,Aꞌeramũ ꞌgã ojomoyka kanapeꞌi are ipiraꞌi reewe. Aꞌeramũ futat ꞌgã wewegamũ.—Janerewek jane ki ꞌei— ꞌjau ꞌgã ajaupe. —Niapoi agawewi akiko. Aꞌetea ojemeꞌyi janee ꞌga omowowogamũ— ꞌjau ꞌgã ajaupe. —Janeruwarete ꞌga te omeꞌyi janee. Aꞌeramũ ꞌã jarejewegamũ jarejemogyau— ꞌjau ꞌgã ajaupe.Ojemiꞌwapaw ire ꞌgã emyrera monou ijaga yrũ pype. Tusi yrupemũũ matyneema. ꞌGã jemiꞌwapaw ire ꞌga ꞌgã monou ꞌgã ꞌwyr ipe nũ. Opyꞌaraypareꞌemamũ ꞌgã awau ajemogyau ojeꞌwyr ipe nũ.
42,9,18, Aꞌere anurenureꞌi Jejui ꞌga ꞌũina oporogytau ꞌUwarete ꞌga upe ojeteeꞌi. ꞌGa porogytaaw ipe ꞌga remimuꞌe ꞌgã ꞌua owaẽma ꞌga upe. Aꞌeramũ ꞌgã ꞌga rerowyka. Aꞌeramũ Jejui ꞌga ꞌjau ꞌgã nupe:—Maꞌja eꞌi te tekotee ꞌgã jee jepi?— ꞌjau ꞌga ꞌgã nupe.
42,9,19,"—“Amanũ maꞌefera ꞌgã amũ te nipo ꞌã ꞌut oferapa raiꞌi nũ”, eꞌi ꞌgã enee jepi. Amumera ꞌgã: “Juã Batista ꞌga te nipo ꞌã ꞌut oferapa raiꞌi nũ”, ꞌjau ꞌgã enee jepi. Amumera ꞌgã: “Eliasi ꞌga nipo ꞌã ꞌut ojewya raiꞌi nũ”, ꞌjau enee jepi. Amumera ꞌgã: “Janeruwarete ꞌga jeꞌega momeꞌwarera ꞌgã amũ nipo ꞌã ꞌut oferapa raiꞌi nũ”, ꞌjau ꞌgã enee jepi— ꞌjau ꞌgã ꞌga upe."
42,9,20,"—Pẽẽ nũ. Maꞌja peꞌje ajee jee jepi nũꞌũ?— ꞌjau ꞌga wemimuꞌe ꞌgã nupe.Aꞌeramũ Simão Pedro ꞌga ꞌjau ꞌga upe:—“Janeruwarete ꞌga remimurera ꞌga”, aruꞌe ore enee jepi— ꞌjau Pedro ꞌga ꞌga upe.—Je momeꞌu kasi ajee pejepe ꞌgã nupe ne— ꞌjau ꞌga ꞌgã nupe."
42,9,21, Aꞌeramũ Jejui ꞌga ꞌjau ꞌgã nupe:—Aꞌjea futat peꞌje.
42,9,22,"Je ꞌã aꞌjea futat pẽnekiꞌyraretea— ꞌjau ꞌga ꞌgã nupe aipo ojeupe ꞌeramũ. —Anure nipo ꞌgã je rereko tyweretei. Kwaiwete nipo je ree iporomutareꞌema ꞌgã. Aꞌeramũ nipo ꞌgã je rerekou tyweaete. Judeu ꞌgã ꞌwyriaꞌri, mainana ꞌwyriat, Moisesi ꞌga remikwasiarer are moromuꞌjat. Mĩmera ꞌgã nipo oporomutareꞌemamũ je ree— ꞌjau ꞌga ꞌũina imomeꞌwau ꞌgã nupe. —ꞌGã nipo je juka. Aꞌere nipo imuapyra ꞌara rupi Jeruwarete ꞌga je moferawi etee nũ— ꞌjau ꞌga ꞌũina imomeꞌwau ꞌgã nupe."
42,9,23,"23,24 —Jeremiayuwamũ pejejekoweramũ pẽẽ jeremifutar imũ etee futat mamaꞌea peapo. Pejekyjaweꞌem futat pejejereko tywer awi— ꞌjau ꞌga ꞌgã nupe. —Pejemanũ awi miamũ pejekyjaweꞌem futat. Amumera ꞌgã nipo “Jejui ꞌga rerowiaara je” ꞌeramũ ifuewet pẽ apisi are. Aꞌere kasi “naJejui ꞌga rerowiaara rũi je”, peꞌje ꞌgã nupe ne— ꞌjau ꞌga wemimuꞌe ꞌgã nupe. —“Tene ꞌgã je jukai kwy”, peꞌje etee ki. “Napoiraꞌuweri je Jejui ꞌga rerowiar awi”, peꞌje etee ki. Jeremiayuwamũ pejejekoweramũ ki jejeꞌeg imũ etee futat peko— ꞌjau ꞌga ꞌgã nupe. —“Najemanũweri je Jejui ꞌga momeꞌu are” ꞌjara ꞌgã nooaꞌuweri futari ywag ipe Jarejuwarete ꞌga pyri— ꞌjau ꞌga ꞌgã nupe. —“Je naapoaꞌuweri futari mamaꞌea Jejui ꞌga remifutar imũ” ꞌjara nanẽ awaweꞌem ywag ipe Jarejuwarete ꞌga pyri— ꞌjau Jejui ꞌga ꞌgã nupe. —Amumera ꞌgã te nipo ajee eꞌi “tene ꞌgã je jukai kwy”, eꞌi ajemogyau. “Napoiraꞌuweri je ꞌga rerowiar awi” ꞌjara ꞌgã etee awau ywag ipe, Jarejuwarete ꞌga pyri— ꞌjau ꞌga ꞌgã nupe ꞌgã muꞌjau ee."
42,9,25,—Okaraemã monoꞌog are etee eaꞌat maꞌe ꞌgã nanẽ niꞌakwaawi futari. Kwaiwete agawewi ꞌgã karaemã. Aꞌere aipo ꞌgã miamũ nooi futari ywag ipe. Nomỹi ꞌgã weaa Jarejuwarete ꞌga ree. Okaraemã meꞌyi are etee ꞌga fueweramũ. Aꞌeramũ ꞌgã awaweꞌem ꞌga pyri. Mamaꞌeukwaawa rapyaw ipe etee ꞌgã awau— ꞌjau Jejui ꞌga ꞌgã nupe.
42,9,26,"—Temomeꞌu awi ꞌga amũ jenosĩ re je nanẽ nipo tejenosõu ꞌga wi tejewya nũ. “Je naJejui ꞌga remiayuwa rũi” ꞌjara ꞌgã nipo okyjau je ree amanũ awi. Aꞌeramũ je ꞌjau aipo ꞌjarera ꞌgã nupe: “Najeremiayuwa rũi ꞌga”, ꞌjau nipo je ꞌgã nupe tejewya nũ— ꞌjau Jejui ꞌga ꞌgã nupe.—Amanũ awi ikyjeꞌema ꞌgã te nipo ꞌjau, “Je te ꞌã Jejui ꞌga remiayuwa”, ꞌjau ꞌgã ꞌgã nupe. Aipo ꞌjarera ꞌgã te nipo je anure tejewya naenosĩ ꞌgã— ꞌjau ꞌga ꞌgã nupe. —Anure je ruri tejewya ywagipewara ꞌgã netee ꞌawa ywy pe nũ. Mamaꞌe tywera apoareꞌema ꞌgã netee nipo tejua tejewya ꞌawa ywy pe nũ. Tejuwarete ꞌga renyfuga pype je tejua tejewya anure. Aꞌeramũ nipo ꞌgã ꞌjau jee: “Nitywi ꞌga amũ ene ꞌjawe esage maꞌe ꞌgã. Ene tete ꞌã eneresageay oree”, ꞌjau nipo ꞌgã jee anure je jewyt je ruramũ— ꞌjau Jejui ꞌga uꞌama oporogytau ꞌgã nupe. —Aipo ꞌara rupi futat nipo je ꞌi ꞌgã nupe, ꞌgã nowase. “ꞌAgera ꞌgã jejeꞌega wanuwa ajemogyau raiꞌi”, ꞌjau nipo je ꞌgã nupe ꞌgã nowasewase— ꞌjau ꞌga uꞌama oporogytau ꞌgã nupe. —Tejewyruꞌjapa te nipo je ruri pẽ nupe pẽꞌwyriat pãwẽ pãwẽnamũ— ꞌjau Jejui ꞌga ꞌgã nupe."
42,9,27,—Anure nipo pẽẽ mũ je resak pejepe pejemanũmeꞌẽwe pejeꞌwyriaramũ je rekoa. Jarejuwarete ꞌga pãjẽa nipo pẽẽ mũ esaka— ꞌjau ꞌga uꞌama ꞌgã nupe oporogytau.
42,9,28," Majepeja morowykyeꞌema magwaw ire, Jejui ꞌga awau ywytyꞌrarimũ oporogytau ꞌUwarete ꞌga upe. Muapyra ꞌgã etee ꞌga erawau ojeupi. Pedro ꞌga, Juã ꞌga, ꞌga. Mĩmera ꞌgã etee ꞌga erawau ojeupi."
42,9,29,"ꞌUwarete ꞌga upe ꞌga porogytaramũ ꞌga reakwara ojesowoꞌgõka. ꞌGa reakwara wenyfugamũ. ꞌGa raitya nanẽ waparasigamũ ꞌga ree nũ. Iaparasig enyfuk te ꞌga raitya ꞌga ree. 30,31 Aꞌeramũ futat mukũja ꞌgã ꞌua oporogytau ꞌga upe. Ywag awi ꞌgã ꞌua oporogytau ꞌga upe. Moisesi ꞌga, Eliasi ꞌga retee ꞌua oporogytau ꞌga upe. Tata enyfuga ꞌjawewara ywyteripe ꞌgã uꞌama oporogytau. Jejui ꞌga manũawama momeꞌwau ꞌga upe:—Jerusareg ipe nipo ereo emanũmũ Jarejuwarete ꞌga remifutar imũ etee futat. “ꞌGa manũa ꞌgã tywera tomepy ꞌjau”, eꞌi Janeruwarete ꞌga enee— ꞌjau ꞌgã ꞌga upe. —“Aꞌeramũ ꞌga ꞌgã katuꞌokaramũ akou ꞌjau”, eꞌi Janeruwarete ꞌga enee— ꞌjau ꞌgã ꞌga upe imomeꞌwau. Series,  ꞌGã porogytaramũ ꞌga rupi oo maꞌefera ꞌgã osea ꞌupa. Poje ꞌgã opaka. Amãꞌjãmayayau Jejui ꞌga renyfug are. Irããꞌã mukũja ꞌgã ꞌamamũ ꞌgã porogytaramũ ꞌga upe."
42,9,33,"Mukũja ꞌgã ojaꞌwyjaꞌwyramũ Pedro ꞌga ꞌjau Jejui ꞌga upe:—ꞌAwa esageay janee raꞌe. ꞌAu etee sapyta ꞌjau, ki Kuꞌjyp— ꞌjau ꞌga ꞌga upe. —ꞌAu etee tapỹja taruapo amũ pẽ nupe ꞌjau. Ene upe, Moisesi ꞌga upe, Eliasi ꞌga upe ꞌjau— ꞌjau ꞌga ꞌga upe.Osera ꞌga enafuꞌama. Aꞌeramũ ꞌga uꞌakwaaweꞌemamũ oporogytau tyweruu ꞌgã nupe."
42,9,34,ꞌGa porogytarauwe ywasiga mũ ꞌua ojypa ꞌgã nee. Aꞌeramũ futat ywasiga ꞌgã mima ꞌgã nui. Ywasiga etee ꞌgã mopiryyita ojypa ꞌgã nee nũ.
42,9,35,"Aꞌerauwe futat Janeruwarete ꞌga ojeꞌega muri imojypa ywasiga rupi ꞌgã nupe:—Koromũ je raꞌyrarete ꞌga, jeremimurera ꞌga. Aꞌeramũ ki pẽẽ pejeapyakau ꞌga jeꞌeg are— ꞌjau ꞌga ꞌgã nupe, ojeꞌega mua."
42,9,36,"ꞌGa porogytapawauwe ywasiga ojeupiapap ꞌgã nui nũ. Irããꞌã Jejui ꞌga etee ꞌga ꞌamamũ ojetee. Ywasiga rupi mukũja ꞌgã ojeupia awau. Aꞌeramũ futat ꞌga remimuꞌe ꞌgã opika etee futat. Nomomeꞌui futari ꞌgã tekotee ꞌgã nupe, miamũ ojewyr ire. Aiꞌiwe ꞌgã ꞌua ojypa ywytyꞌrar awi nũ. Aꞌeramũ futat kwaiwete ꞌgã ꞌua Jejui ꞌga rowosõu. ꞌGa porogyta renupa ꞌgã ꞌua."
42,9,38,Jejui ꞌga resakawe kũimaꞌe ꞌga amũ ꞌua wafukaita ꞌga upe:—Jejui! Esak jeraꞌyra ꞌga jee. Majepei tee jeraꞌyra ꞌga. Nirũi ꞌga jee. Aꞌeramũ ene ejua ꞌga resaka jee.
42,9,39,Mamaꞌeukwaawa ꞌga opyyk ꞌga moypiwukaa ꞌga muafukajukaa ꞌga motyjuita ꞌga juru rupi. Aꞌere ꞌga pikapikapikau ꞌga rerekou. Nopoiri futari ꞌga wi. Esak ꞌga jee— ꞌjau ꞌga Jejui ꞌga upe.
42,9,40,"—“Pemoit ꞌga wi”, aꞌe futat je eneremimuꞌe ꞌgã nupe ko. Aꞌere ꞌgã nomoiri etee ꞌga wi ko— ꞌjau ꞌga Jejui ꞌga upe."
42,9,41,"Aꞌeramũ Jejui ꞌga ꞌjau ꞌgã nupe:—Maꞌeramũ sipo pẽẽ je rerowiareꞌema pejejemogyau ꞌũ? Ymã agawewi nãꞌã je pẽ muꞌei reꞌã. Aꞌetea nipo ꞌã naje rerowiari tãmẽjẽ ꞌã pejepe. “Nokoaꞌuweri je pẽ pype namutamutat”, aꞌe je pẽ nupe jepi— ꞌjau ꞌga tesirũmera ꞌgã nupe nanẽ nũ.Aꞌere ꞌga ꞌjau kunumĩ ꞌga ruwa ꞌga upe:—Ere ꞌga rerua ꞌau jee. Taesak ꞌga ꞌjau— ꞌjau ꞌga ꞌga upe."
42,9,42,Aꞌerauwe futat ꞌga waꞌyra ꞌga rerua. ꞌGa upe ꞌga waẽm jaꞌwyjaꞌwyramũ mamaꞌeukwaawa ꞌga pyyka nũ. Aꞌeramũ futat ꞌga retyka ywyu.Aꞌeramũ Jejui ꞌga ꞌjau ꞌga pirewara upe:—Ejepeꞌa ꞌga wi— ꞌjau Jejui ꞌga jupe.Aꞌeramũ futat ꞌga imoia ꞌga wi. Aꞌere Jejui ꞌga ꞌjau kunumĩ ꞌga ruwa ꞌga upe:—Kweramũ eneraꞌyra ꞌga nũ. Jaruete ꞌga nũ— ꞌjau ꞌga ꞌga upe.
42,9,43,Aꞌeramũ esakarera ꞌgã oporesagamũ etee futat ꞌga ree.—Mamaꞌeukwaawa miamũ ꞌã pãjẽa. Kuꞌjywa ꞌga taetu te ꞌã pãjẽretea— ꞌjau ꞌgã ꞌupa ajaupe.Aipo resakarera ꞌgã oporesagamũ ꞌga ree kunumĩ ꞌga katuꞌogamũ.—Janeruwarete ꞌga ꞌã pãjẽretea futat. Nitywi ꞌgã amũ ꞌga ꞌjawe— ꞌjau ꞌgã ajaupe.
42,9,44, Aipo ꞌgã ꞌeramũ Jejui ꞌga ꞌjau ꞌgã nupe:—Pẽnekiꞌyra agawewi je ꞌã. Aꞌetea nipo Janeruwarete ꞌga je pyygukat anurenureꞌi je ree iporomutareꞌema ꞌgã nupe— ꞌjau Jejui ꞌga wemiayuwa ꞌgã nupe.
42,9,45,Aꞌere ꞌgã naeapyoi ꞌga ꞌeawer are. Janeruwarete ꞌga namueapyoi ꞌgã ee. Aꞌere ꞌgã jenosĩ ꞌga upe oporonuw are.
42,9,46, Aꞌere ꞌga remimuꞌe ꞌgã ꞌjau ajaupe:—Manamũ te jane Jarejuwarete ꞌga upe esage maꞌeramũ jarejuapyraapa?— ꞌjau ꞌga remimuꞌe ꞌgã ꞌupa.Ajaupe etee futat oporogytau.
42,9,47,Aꞌere Jejui ꞌga ꞌgã kwaawi. Ajaupe ꞌgã ꞌe kwaawi. Nuenuwi futari ꞌga numiamũ. Aꞌere ꞌga ikwaawi futari ajaupe ꞌgã ꞌea. Aꞌeramũ ꞌga ꞌjau kunumĩ ꞌga amũ upe:—Ere ejua ꞌau je pyri— ꞌjau ꞌga ꞌga upe.Aꞌerauwe kunumĩ ꞌga amũ ꞌua ꞌga repejãna ꞌga rerowyka.
42,9,48,"—Peesak te kunumĩ ꞌga ꞌama je pyri?— ꞌjau Jejui ꞌga ꞌgã nupe. —ꞌGa ree pejejejuka esageramũ je ree we futat pejejuka esage. Je ree pejejejuka esageramũ je muarera ꞌga ree we futat pejejuka esage— ꞌjau Jejui ꞌga ꞌgã nupe uꞌama. —Aipo apoara ꞌgã esage maꞌeramũ Jarejuwarete ꞌga upe— ꞌjau Jejui ꞌga ꞌgã nupe.Aꞌeramũ ꞌga ꞌjau ꞌgã nupe nũ:—“Je jeresage” naꞌjara ꞌgã nũi esage maꞌeramũ Jarejuwarete ꞌga upe. Aꞌere ajuee ojejuka esage maꞌeramũ te ae esage maꞌeramũ ꞌga upe— ꞌjau Jejui ꞌga ꞌgã nupe, ꞌgã muꞌjau esage maꞌe ꞌgã nee."
42,9,49,"Aꞌeramũ Juã ꞌga ꞌjau Jejui ꞌga upe:—Kũimaꞌe ꞌga amũ ore aruesak mamaꞌeukwaawa peꞌaa ꞌgã nui ko, enerer imũ ko. Aꞌere norepytuna ꞌga rũi ko. Aꞌeramũ ore ꞌjau ꞌga upe ko: “Ereapo awi nanuara”, ꞌjau ore ꞌga upe ko— ꞌjau Juã ꞌga imomeꞌwau Jejui ꞌga upe."
42,9,50,"Aipo ꞌeramũ Jejui ꞌga ꞌjau ꞌgã nupe:—Aipo peꞌje awi ꞌgã nupe. “Peapo awi nanuara”, peꞌje awi ꞌgã nupe. Najanepytuna ꞌgã nũi numiamũ. Aꞌere ꞌgã jane poari te janeporowyky apo are. Aꞌeramũ ꞌgã janepytuna ꞌjawe futat ajemogyau— ꞌjau Jejui ꞌga uꞌama ꞌgã nupe aipo ꞌgã ꞌeramũ."
42,9,51,Samari ywy pewara ꞌgãYwag ipe awawa upe iwaẽm jaꞌwyjaꞌwyrauwe Jejui ꞌga ꞌjau ꞌgã nupe:—Jerusareg ipe futat too ꞌjau— ꞌjau ꞌga ꞌgã nupe.
42,9,52,Aꞌere ꞌga wemiayuwa ꞌgã mũ raꞌne imonou wenune Samari ywy pe.—Amunaw ipe pekwap ꞌoga mũ resaka jarejee jareseawamũ— ꞌjau ꞌga ꞌgã nupe.Aꞌerauwe ꞌgã awau. Awau ꞌga owaẽma amunawa mũ upe. Aꞌeramũ ꞌgã oporogytau peuwara ꞌgã nupe:—Jejui ꞌga ore mut ꞌau oroseawa mũ rekarukaa orojee ko— ꞌjau ꞌgã peuwara ꞌgã nupe. —Aꞌere nipo ꞌga ruri ore rewiri. Ityp te oreseawa ꞌau?— ꞌjau ꞌgã peuwara ꞌgã nupe.
42,9,53,"Aꞌere peuwara ꞌgã ꞌi etee ꞌgã nupe:—Nitywi pẽseawa ꞌau nũꞌũ. Jerusareg ipe etee futat pekwap. Nepeseraꞌuweri ꞌau— ꞌjau etee ꞌgã ꞌgã nupe.Samari ywy pewara ꞌgã najudeu joporemũremũa rũi. Ojopypepype ꞌgã. Aꞌeramũ ꞌgã judeu ꞌgã futareꞌema peu ojepype.Aꞌeramũ ꞌgã ojewya ꞌua Jejui ꞌga pyri nũ.—“Nitywi pẽseawa ꞌau”, eꞌi ꞌgã oree ko— ꞌjau ꞌgã ꞌua Jejui ꞌga upe."
42,9,54,"Aꞌe renupa ꞌga ꞌjau Juã ꞌga retee Jejui ꞌga upe:—Jarejuwarete ꞌga upe tee pa ore ꞌi “Tata emut ꞌgã nupe ꞌgã apisaupap”, aruꞌe te pa ore ꞌga upe— ꞌjau ꞌgã Jejui ꞌga upe."
42,9,55,"Aꞌeramũ Jejui ꞌga amãꞌjãu ꞌgã nee:—Maꞌeramũ pẽẽ aipo ꞌjau ki ꞌei. Naani. Aipo peꞌje awi— ꞌjau ꞌga ꞌgã nupe, ojeꞌega moywyrafena."
42,9,56,—Peꞌje ajee soo ajepeja amunaw ipe etee— ꞌjau Jejui ꞌga ꞌgã nupe.Aꞌeramũ ꞌgã awau.
42,9,57,ꞌGã waw ipe kũimaꞌe ꞌga amũ ꞌua ojeꞌega Jejui ꞌga upe:—Too ene rupi ꞌjau— ꞌjau ꞌga ꞌua ꞌga upe. —Taata tekou ene rewiri kwe pe ene orauwe ꞌjau— ꞌjau ꞌga ꞌua Jejui ꞌga upe.
42,9,58,Aꞌeramũ Jejui ꞌga ꞌjau ꞌga upe:—Aꞌjea futat nipo eneatawet je rupi ki sa? Aꞌere ꞌã je najerogi te tekou aꞌi kũi. Kasuruꞌmiara te ꞌã ok. Ywy kwara ꞌã ꞌga roga. Wyraꞌi nanẽ ꞌã waityramũ nũ. Aꞌeramũ ꞌã kaaruwauwe ojewya ꞌua waity pype osea. Aꞌere je nanarũi. Aset ekoete te futat je tekou. Tekaarupaw ipe je tesea ekoete te futat tekou. Je ꞌã pẽnekiꞌyra agawewi. Aꞌetea ꞌã je najerogi tekou. Jeremiayuwamũ nan tee futat pejemogy. Aꞌetea futat te eneatawet je rupi?— ꞌjau ꞌga ꞌga upe.
42,9,59,Aꞌere Jejui ꞌga ojeꞌega ajepeja ꞌga upe nũ:—Erejot te je rupi? Naani te raꞌu nũ?— ꞌjau ꞌga ꞌga upe.—Naani. Nooi je ꞌawauwe ene rupi. Tene jeruwa ꞌga manũi raꞌne. Tejuwa ꞌga manũ re too ene rupi ꞌjau. ꞌGa manũ re nipo aꞌjea futat tekou ywyapi ene rewiri. Tejuwa ꞌga manũa raꞌne je aesak— ꞌjau ꞌga Jejui ꞌga upe.
42,9,60,Aꞌere Jejui ꞌga ꞌi etee ꞌga upe:—Naani. Eneꞌme awi. ꞌAwauwe futat ejot je rupi. Eneruwa ꞌga manũnamũ amutee ꞌgã totym ꞌga enee ꞌjau— ꞌjau ꞌga ꞌga upe. —Ene tereko “Peꞌje pejepoia pejetywer awi” ꞌgã nupe ꞌjaramũ ꞌjau— ꞌjau Jejui ꞌga ꞌga upe. —“Pejetywer awi pepoiramũ Janeruwarete ꞌga pẽ monoi wemiayuwamũ” ꞌgã nupe ꞌjaramũ tereko ꞌjau— ꞌjau Jejui ꞌga ꞌga upe.
42,9,61,"Aꞌere ꞌga amũ ꞌjau Jejui ꞌga upe nũ:—Tene ajee je raꞌne. Too ene rupi ꞌjau— ꞌjau ꞌga Jejui ꞌga upe. —Aꞌere je oi tepytuna ꞌgã momoranupa raꞌne, “Oo je ꞌga rupi”, ꞌjau ꞌgã nupe raꞌne— ꞌjau ꞌga Jejui ꞌga upe."
42,9,62,Aꞌeramũ Jejui ꞌga ꞌjau ꞌga upe:—Je rupi iatawet maꞌeramũ pejot ekoete te futat je rupi pejejea jewyreꞌemamũ futat pejejemiejarera mamaꞌe are. Wemiejarer are eajewyt maꞌe ꞌgã nooi futari je rupi. Eajewyt maꞌe ꞌgã nokoarũi je momeꞌwaramũ kwe pewara ꞌgã nupe— ꞌjau Jejui ꞌga ꞌgã nupe uꞌama.
42,10,1,"Setẽtai tois ꞌgã monoawetAnure Jejui ꞌga kwaiwete ꞌgã mũꞌjãu ꞌgã pytuna ꞌgã nui. Setẽtai tois etee ꞌga ꞌgã mũꞌjãu. ꞌGã mũꞌẽ re ꞌga ꞌgã mokwasiꞌwau. Mukũi juejue Jejui ꞌga ꞌgã monou amunaw ipe wenune.—Aꞌere too pẽ newiri ꞌjau— ꞌjau Jejui ꞌga ꞌgã nupe. —Inãinãnĩꞌĩ etee Janeruwarete ꞌga jeꞌega momeꞌwara ꞌgã. Kwaiwete je ꞌgã jemogyi Jarejuwarete ꞌga kwaapeꞌema— ꞌjau Jejui ꞌga ꞌgã nupe. —Aꞌeramũ pẽẽ pejejeꞌega monou Jarejuwarete ꞌga upe: “Emuruꞌjap ejemiayuwa ꞌgã amũ emomeꞌwaramũ”, peꞌje ki ꞌga upe— ꞌjau Jejui ꞌga ꞌgã nupe. —Sãꞌã juowuurana. Omonookara tyweꞌemamũ ꞌã ototokapaw ekoete. Nan tee futat nipo ꞌgã ꞌga jeꞌega ojeupe ꞌgã imomeꞌueꞌemamũ ꞌgã pawi etee mamaꞌeukwaawa rapyaw ipe— ꞌjau Jejui ꞌga ꞌgã nupe. —Maꞌeramũ je ꞌã pẽ monoi kwe pe, Jarejuwarete ꞌga jeꞌega momeꞌwaukaa ꞌgã nupe, ikwaapareꞌema ꞌgã nupe. Sãꞌã kasurua tajau jarũa pyterimũ isea. Aꞌeramũ ꞌã tajaua iuꞌwau. Nan tee futat pẽẽ. Jarejuwarete ꞌga kwaapareꞌema ꞌgã pyterimũ pese. ꞌGã amũ nipo amaraꞌneramũ akou pẽ nee. Aꞌere nipo je jejukai pẽ nee— ꞌjau Jejui ꞌga ꞌgã nupe."
42,10,4,"—Peroo kasi karaemã ne. Kaꞌarana nanẽ kasi peroo ne. Pejejemiꞌurama nanẽ kasi peroo ne. Pejepyapaawa nanẽ pẽẽ erawaweꞌem nũ. Pejepytaweꞌem nanẽ pe aje pejeporogytau ꞌgã nupe nũ— ꞌjau Jejui ꞌga ꞌgã nupe uꞌama. —Amunaw ipe pejewaẽmawe ki peꞌje ꞌgã nupe: “ꞌAwamũ Janeruwarete ꞌga pẽ mopyꞌataꞌwai pẽ mogyau”, peꞌje ki pejesou pejewau ꞌgã nog ipe— ꞌjau Jejui ꞌga ꞌgã nupe uꞌama."
42,10,6,—Pẽ nee ꞌgã kuꞌiramũ Janeruwarete ꞌga akuꞌi monoi ꞌgã nupe. Pẽ nee ꞌgã kuꞌieꞌemamũ ꞌga akuꞌia nomonoaꞌuweri ꞌgã nupe— ꞌjau Jejui ꞌga ꞌgã nupe.
42,10,7,"—Pejejeupe ꞌoga resaukaripyra pype etee futat ki pejup. Pejejejyiteꞌema ajepeja ꞌoga pype. Pejejeupe imuripyrera ꞌwau etee futat— ꞌjau Jejui ꞌga ꞌgã nupe uꞌama. —Sãꞌã ae ojeupe ojomoporowyky re ojomepya. Nan tee futat nipo ꞌgã pẽnemiꞌurama muri pẽ nupe ojeupe pẽporogyta repyramũ— ꞌjau Jejui ꞌga ꞌgã nupe uꞌama. —ꞌGã ꞌwyrarete upe pejewaẽmawe ki peꞌje ꞌgã nupe: “ꞌAu ore ruri Jarejuwarete ꞌga porogyta momeꞌwau pẽ nupe”, peꞌje ki ꞌgã nupe. “Peꞌje ajee pejejua ꞌga imomeꞌwau oree” ꞌeramũ peu pejepytau pejejupa imomeꞌwau ꞌgã nupe. ꞌGã ꞌwyr ipe etee futat pejejemogyau pejejeupe mamaꞌe muripyra ꞌwau etee— ꞌjau Jejui ꞌga ꞌgã nupe uꞌama oporogytau. —Ojeroꞌwu maꞌe ꞌgã ki pekatuꞌok. Jarejuwarete ꞌga ree pẽẽ ꞌgã muꞌjau. “Werowiaramũ ꞌga pẽ mogoi wemiayuwamũ”, peꞌje ki ꞌgã nupe— ꞌjau Jejui ꞌga ꞌgã nupe uꞌama."
42,10,10,"10,11 —Pejewau nipo ꞌgã ꞌwyrarete mũ upe pejewaẽma. Aꞌeramũ nipo ꞌgã “noreporenuwiweri ore Jarejuwarete ꞌga jeꞌeg are”, ꞌjau nipo ꞌgã pẽ nupe. Aꞌeramũ ki peꞌje ꞌgã nupe: “Janeruwarete ꞌga ꞌã wemiayuwamũ pẽ futat numiamũ. Aꞌere ꞌã nepefutari etee ꞌga”, peꞌje ki ꞌgã nupe. “Aꞌeramũ nipo ꞌga anure pẽ muꞌarasiga pẽ mogyau”, ꞌjau ki pẽẽ ꞌgã nupe— ꞌjau Jejui ꞌga ꞌgã nupe uꞌama. —Aꞌeramũ pẽẽ ꞌgã ꞌwyrarete pyterimũ pejewau pejejemogyau pejepyapaawa nupãnupãu, ꞌyja motototoka jui. “Janeruwarete ꞌga ꞌã ifuewet pẽ katuꞌog are futat numiamũ. Aꞌere ꞌã nepefutari etee”, peꞌje ki pejewau— ꞌjau Jejui ꞌga ꞌgã nupe uꞌama. Series, "
42,10,12,"—Aꞌjea futat je ꞌi. Anure, wowase pẽ majatykaaw ipe nipo Janeruwarete ꞌga Sodom ipewarera ꞌgã nereko tyweretei nũ. Sodom ipewarera ꞌgã itywetywet Janeruwarete ꞌga upe rakue. Aꞌeramũ ꞌga ꞌgã nerekou tyweaete ꞌgã tywer are nipo. Aꞌere “Noreporenuwiweri ore Jarejuwarete ꞌga jeꞌeg are” ꞌjara ꞌgã Sodom ipewara ꞌgã tywera apyraawi. Aꞌeramũ ꞌga aꞌeramũ nipo ꞌgã nerekou tyweaete nũ Sodom ipewarera ꞌgã apyraapa— ꞌjau Jejui ꞌga ꞌgã nupe uꞌama."
42,10,13,"Aꞌeramũ ꞌga ꞌjau ꞌUwarete ꞌga ree oporomutareꞌema ꞌgã nupe:—Aꞌe je ki ꞌei pẽporiayꞌi ꞌã pejejemogyau numiamũ aꞌi kũi. Korasĩ pewaramũ, Pesaita pewaramũ. Mĩmer ipewaramũ ꞌã pẽporiayꞌi pejejemogyau numiamũ. Pẽꞌwyr ipe ako je Jarejuwarete ꞌga momeꞌui tekou pẽ nupe ikue numiamũ. Ojeroꞌwu maꞌe ꞌgã katuꞌoka ako tekou pẽ neape ikue numiamũ. Aꞌere ako nepẽporenuwiweri jejeꞌeg are ikue. Nepẽpoiriweri ako pejetywer awi ikue. Pejetywera retee ako pẽẽ ikue. Tiro pe ꞌgã katuꞌog ire amunipo ꞌã peuwara ꞌgã poiri otywer awi rakue. Sidom ipe nanẽ je iapo re amunipo ꞌã peuwara ꞌgã poiri futari otywer awi rakue. Tanimuga amunipo ꞌã ꞌgã wereko wapyteꞌrarimũ otywer awi opoira resaukaawamũ. Aꞌere ako je ꞌau agawewi iapoi tekou pẽꞌwyr ipe ikue. Aꞌetea ako nepepoiri pejetywer awi ikue— ꞌjau Jejui ꞌga uꞌama ꞌgã nupe. —Aꞌeramũ nipo Jarejuwarete ꞌga pẽ majatykaawa ꞌara rupi Tiro pewara ꞌgã majatykau wowase. Aꞌeramũ nipo ꞌga ꞌgã nerekou tyweaete. Sidom ipewarera ꞌgã nanẽ nipo ꞌga erekou tyweaete nũ. ꞌGã tywer are wejue nipo ꞌga ꞌgã nerekou tyweaete etee. Aꞌere nipo ꞌga pẽẽ te pẽ nereko tyweretei kwaiwete. Pẽẽ te ꞌã neperowiari ꞌga, ꞌga pãjẽ resakareramũ miamũ— ꞌjau Jejui ꞌga ꞌgã nupe uꞌama."
42,10,15,"—Pẽporiayꞌi pejejemogyau numiamũ, aꞌe je ꞌã pẽ nupe, Kafanaũ pewaramũ nanẽ nũ. “Ore Kafanaũ pewaramũ oreresage. Aꞌeramũ ore arawau ywag ipe”, peꞌje pejejaupe numiamũ. Aꞌere je ꞌi pẽ nupe: Mamaꞌeukwaawa rapyaw ipe oo maꞌeramamũ futat pẽẽ, aꞌe je ꞌã pẽ nupe— ꞌjau Jejui ꞌga Kafanaũ pewara ꞌgã nupe. —Nepepoiri te ꞌã pejetywer awi. Aꞌeramũ pẽẽ pejewau mamaꞌeukwaawa rapyaw ipe futat— ꞌjau Jejui ꞌga ꞌgã nupe."
42,10,16,Aꞌeramũ ꞌga ꞌjau wemimuꞌe ꞌgã nupe:—Peꞌje pejewau jeporogyta momeꞌwau kwe pe ꞌgã nupe— ꞌjau Jejui ꞌga ꞌgã nupe uꞌama. —Aꞌeramũ pẽ nee wapyaka maꞌe ꞌgã je ree nanẽ futat wapyakau nũ. Pẽjeꞌega renupara ꞌgã futat jejeꞌeg are nanẽ wapyaka nũ— ꞌjau ꞌga ꞌgã nupe. —Pẽjeꞌega renupareꞌema ꞌgã je ree nanẽ nuapyakai nũ— ꞌjau Jejui ꞌga ꞌgã nupe. —Je renupareꞌema ꞌgã nanẽ futat je muarera ꞌga nuenuwi nũ— ꞌjau Jejui ꞌga ꞌgã nupe uꞌama.
42,10,17,"Setẽtai tois ꞌgã wekwawera momeꞌuawetAꞌeramũ Jejui ꞌga wemimũꞌẽmera ꞌgã monou kwe pe, ꞌgã muꞌjau Jarejuwarete ꞌga porogyta are. Setẽtai tois ꞌgã awau kwe pe ꞌgã muꞌjau Jarejuwarete ꞌga porogyta are. Anure ꞌgã ꞌua ojewya nũ. ꞌGã kuꞌia ꞌgã nerekou. Aꞌeramũ ꞌgã ꞌua ꞌjau Jejui ꞌga upe:—Mamaꞌeukwaawa miamũ futat ore oromoit arakou ꞌgã nui aiꞌi— ꞌjau ꞌgã ꞌua ꞌga upe imomeꞌwau. —“Jejui ꞌga rer imũ ore pẽ moiri ꞌgã nui”, ꞌjau ore mamaꞌeukwaawa upe aiꞌi— ꞌjau ꞌgã ꞌua imomeꞌwau Jejui ꞌga upe."
42,10,18,"Aipo ojeupe ꞌeramũ Jejui ꞌga ꞌjau ꞌgã nupe:—Aꞌjea— ꞌjau etee futat ꞌga ꞌgã nupe ojeupe imomeꞌuramũ. —Ymã te je mamaꞌeukwaawa ꞌwyriara resagi ikue, ywag awi tut iꞌara resagi ikue, Satanasi turi ꞌara resagi ikue. Sãꞌã tupã werawa ꞌara. Nan tee futat iꞌari. Janeruwarete ꞌga imuẽma imua imomoa ikue. Aꞌeramũ je aꞌeramũ esaka ikue. Janeruwarete ꞌga ipãjẽ renuẽma jui ikue. Aꞌeramũ inãinãnĩꞌĩ etee erekou. Maꞌeramũ ꞌã emiayuwa pemoit ꞌgã nui raiꞌi. Tepãjẽa te ako je omono pẽ nupe aiꞌi. Aꞌeramũ ꞌã pẽẽ imoia pejejemogyau ꞌgã nui raiꞌi— ꞌjau Jejui ꞌga ꞌgã nupe."
42,10,19,—Maꞌeramũ ꞌã mamaꞌeukwaawa ꞌwyriara ipãjẽa niapoaꞌuweri pẽ nupe. Jejeꞌeg imũ peata pẽ nekoramũ mamaꞌeukwaawa ꞌwyriara nepẽ apisiukari mamaꞌe tywera upe— ꞌjau Jejui ꞌga ꞌgã nupe uꞌama. —Aꞌeramũ nipo pẽẽ pejepyruga agawewi futat moi are. Aꞌeramũ nipo pẽ uꞌwau agawewi. Aꞌetea nipo nepemanũi jupe. Jawaꞌjyra nipo pẽ piau agawewi. Aꞌere nipo nayaꞌuweri pẽ nupe— ꞌjau Jejui ꞌga ꞌgã nupe uꞌama oporogytau. —Jejeꞌeg imũ peata pẽ nekoramũ nitywaꞌuweri mamaꞌe tywera pẽ nupe. Maꞌeramũ ꞌã aꞌjea futat mamaꞌeukwaawa pemoit pejejemogyau ꞌgã nui. Aꞌere kasi aꞌe are pejerowiaraip pejejee pejejemogyau ne. Jeremiayuwamũ wejue te pejemogy. Maꞌeramũ ꞌã pẽkuꞌi pejejemogyau— ꞌjau Jejui ꞌga uꞌama ꞌgã nupe oporogytau. —Jeremiayuwamũ pẽnera jekwasiari ꞌupa jekaꞌaran are ywag ipe. Aꞌe are ki pẽkuꞌi pejejemogyau jeremiayuwamũ— ꞌjau Jejui ꞌga ꞌgã nupe.
42,10,21,Janeruwarete ꞌga pãjẽa Jejui ꞌga rerekou. Aꞌeramũ ꞌga aꞌeramũ akuꞌiramũ akou ojeꞌega ꞌUwarete ꞌga upe:—Kiapiꞌni. Ene ꞌã mamaꞌe jararetea. Ene ꞌã ywag ipewara mamaꞌe jara. Ywy pewara jara nanẽ ꞌã ene nũ. Ene te ꞌã mamaꞌe jararetea. Naiꞌakwaap maꞌe ꞌgã etee rũi ꞌã eremueapyo jejeꞌeg are. Akotee maꞌe ꞌgã naꞌne ꞌã eremueapyo ee nũ. Iꞌakwaap maꞌe ꞌgã jẽmĩ ꞌã ene imueapyoweꞌem ee. Ejemifutar imũ etee futat ꞌã ene akotee maꞌe ꞌgã mueapyo ee. Nanuara futat te ꞌã erefutat rakue— ꞌjau ꞌga ojeꞌega ꞌUwarete ꞌga upe. —Maꞌeramũ ꞌã itywera ꞌgã etee futat eremueapyo ee— ꞌjau ꞌga ojeꞌega ꞌUwarete ꞌga upe.
42,10,22,ꞌUwarete ꞌga upe ojeꞌeg ire Jejui ꞌga ꞌjau wemiayuwa ꞌgã nupe:—Jeruwarete ꞌga je muꞌakwaap mamaꞌe are ikue. Maꞌeramũ je ꞌã ikwaawi— ꞌjau ꞌga ꞌgã nupe imomeꞌwau.—Jeruwarete ꞌga je kwaap katu katu futat. Nitywi ꞌga amũ je kwaapara mũ. Jeruwarete ꞌga etee te je kwaap— ꞌjau Jejui ꞌga ꞌgã nupe uꞌama imomeꞌwau. —Je ꞌã Tejuwa ꞌga akwaap katu katu futat. Aꞌere ꞌga nitywi amũ je ꞌjawewara Jeruwa ꞌga kwaapa katu katuara ꞌga— ꞌjau Jejui ꞌga ꞌgã nupe. —Maꞌeramũ je ꞌã tejemipyyrũmera ꞌgã muꞌei Tejuwarete ꞌga ree. Aꞌeramũ ꞌgã aꞌeramũ ꞌga kwaapa je pyri— ꞌjau ꞌga ꞌgã nupe.
42,10,23,Aꞌeramũ Jejui ꞌga ꞌjau wemimuꞌe ꞌgã nupe etee:—Jeporokatuꞌokawera ꞌã peesak. Mamaꞌeukwaawa rerekwara ꞌgã katuꞌoga nanẽ ꞌã pẽẽ esaka nũ. Maꞌeramũ ꞌã pẽkuꞌi pejejemogyau— ꞌjau ꞌga wemimuꞌe ꞌgã nupe. —Janeypy ꞌgã ꞌã iporesagiwet futat jeremiapo are rakue numiamũ. Aꞌere ꞌã ꞌgã manũi erujewi je rureꞌemauwe rakue. ꞌGã ꞌã oporenuwiweramũ jejeꞌeg are rakue numiamũ. Aꞌere ꞌã ꞌgã manũi erujewi je rureꞌemauwe rakue— ꞌjau Jejui ꞌga uꞌama ꞌgã nupe. —Pẽẽ ꞌã jeremiapoa peesak katu katu. Maꞌeramũ ꞌã ꞌgã kuꞌia peapyraap— ꞌjau ꞌga ꞌgã nupe uꞌama.
42,10,25,"Ajuee ajemuaẽm maꞌeAꞌeramũ Moisesi ꞌga remikwasiarer are moromuꞌjara ꞌga amũ ꞌua oporonupa ee Jejui ꞌga upe. “Tomojenosĩ Jejui ꞌga ꞌjau kwy”, ꞌjau ꞌga ojeupe numiamũ.—Maran ae awau Jarejuwarete ꞌga pyri ki ꞌei? Emomeꞌu jee ꞌi— ꞌjau ꞌga Jejui ꞌga upe."
42,10,26,Aꞌeramũ Jejui ꞌga ꞌjau ꞌga upe:—Maꞌja eꞌi Moisesi ꞌga kaꞌaran are ikwasiaa inuga rakue? Eremogyta nipo jepi? Maran enereapyo ee?— ꞌjau Jejui ꞌga ꞌga upe.
42,10,27,"—Aipo eꞌi futat ꞌã Moisesi ꞌga kaꞌaran are ikwasiaa inuga rakue. “Peenup Jarejuwarete ꞌga jeꞌega. Pẽporomutat Jarejuwarete ꞌga ree aꞌjea futat. Mamaꞌea peapo ꞌga upe, ꞌga remifutar imũ. Pejejeaꞌaramũ pejejemogyau ꞌga ree ꞌgã nee pejejeaꞌara apyraapa. Aipo aporamũ nipo pejeporomutaramũ ꞌga ree aꞌjea futat”, eꞌi ꞌga kaꞌaran are rakue. “Pẽporomutat pejepyriwara ꞌgã nee pejejee pejeporomutara ꞌjawe etee futat”, eꞌi ꞌga ꞌã kaꞌaran are inuga janee rakue— ꞌjau ꞌga Jejui ꞌga upe."
42,10,28,—Aꞌjea futat aipo ꞌea— ꞌjau Jejui ꞌga ꞌga upe. —Namutar iki peapo. Aꞌeramũ pejewau Jarejuwarete ꞌga pyri pejemanũ re— ꞌjau Jejui ꞌga ꞌga upe.
42,10,29,Aꞌeramũ ꞌga ꞌjau Jejui ꞌga upe nũ:—Aꞌeramũ je maranuara ꞌgã nee tepotaꞌwaramũ ki ꞌei? Awỹja je pyriwaramũ ki ꞌei?— ꞌjau ꞌga Jejui ꞌga upe.
42,10,30,"Aꞌeramũ kwe pe etee Jejui ꞌga mamaꞌe mũ momeꞌwau ꞌgã nupe nũ, ꞌgã muꞌjau ajuee ꞌgã pojejuka are.—Kũimaꞌe ꞌga ꞌut amũ akou ojypa Jerusareg awi. Ajepeja amunaw ipe ꞌga ꞌua numiamũ, Jeriko pe ꞌga ꞌua numiamũ. Aꞌere ꞌga ruaw ipe munaꞌywa ꞌgã ꞌga rekoari. Aꞌeramũ munaꞌywa opokoka ꞌga ree. ꞌGa raitya mosoka ꞌga wi ꞌga nupãnupãu ꞌga monou ꞌga nuga. ꞌGa jukaaipa ꞌga rejaa inuga peyse pe."
42,10,31,Aꞌeramũ mainana ꞌga amũ awau akou pe rupi. Awau owaẽma ꞌga upe. Irããꞌã ꞌga ruwamũ peyse pe. Amãꞌjãu etee ꞌga ree. Okwapa etee ꞌga pyu. Aꞌere mainana ꞌga nokoi ꞌga ree. Awau etee ꞌga pyu.
42,10,32,Aꞌere ꞌga amũ ꞌua nũ. Levi ꞌga juapyrera ꞌga amũ ꞌua ꞌga pyu nũ. ꞌGã pytuna ꞌga futat numiamũ. Aꞌere nãnẽwẽjẽmĩ ꞌga nokoi ꞌga ree. Okwapa etee ꞌga pyu nũ— ꞌjau ꞌga imomeꞌwau ꞌgã nupe.
42,10,33,—Aꞌere Samari ywy pewara ꞌga ꞌua pe rupi akou. Naꞌga jekotyꞌaawa ꞌga rũi agawewi. ꞌGa ree iporomutareꞌema ꞌga agawewi.Ymã judeu ꞌgã niporomutari Samari ywy pewara ꞌgã nee rakue. Inupãmyrera ꞌga judeua. Aꞌetea Samari ywy pewara ꞌga inupãmyrera ꞌga resakawe ajemuaẽm ꞌga ree.
42,10,34,"Aꞌeramũ ꞌga opytau ꞌga ree. Naꞌga remiesaga ꞌga rũi agawewi. Aꞌetea ꞌga opytau ꞌga ree. Oporiaramũ ꞌga ree. Iporiayꞌi ꞌga ꞌupa ꞌga upe. “Maran poko ene ꞌi?” ꞌjau ꞌga ꞌga upe.—“Munaꞌywa opokok je ree ki ꞌei, jekaraemã areewi ki ꞌei”, ꞌjau ꞌga ꞌga upe.—Aꞌeramũ futat ꞌga muagy monou ꞌga ree, ꞌga piꞌrokawer are. Muaga ꞌga ree imono re ifaa ꞌga wi. Aꞌere ꞌga ꞌga monou kawaruꞌi ꞌarimũ, weymawa ꞌarimũ ꞌga rupia. Aꞌeramũ futat ꞌga ꞌga rerua erowaẽma ae seawa ꞌog ipe. Aꞌe pe futat ꞌga ꞌga fuanuga ꞌga rerekou."
42,10,35,"—Aiꞌiwe ꞌga, oo enune, okaꞌaranũũ monou ꞌoga jara ꞌga upe. “Efuanug ꞌga jee. Maran gatu nipo owaẽmeꞌema kaꞌaranũũa jupe. Jupe iwaẽmeꞌemamũ tejewya tamepypap ene ꞌjau”, ꞌjau ꞌga ꞌoga jara ꞌga upe— ꞌjau Jejui ꞌga ꞌgã nupe imomeꞌwau. Imomeꞌupaw ire Jejui ꞌga ojeꞌega moromuꞌjara ꞌga upe nũ:—Muapyra ꞌgã inupãmyrera ꞌga resaka. Maranuara ꞌga ajemuaẽma ꞌga ree? ꞌGa pytuna ꞌga te ajemuaẽm ꞌga ree?— ꞌjau Jejui ꞌga ꞌgã nupe. —Naani. ꞌGa pytuneꞌema ꞌga futat ajemuaẽm ꞌga ree, ojejukau ꞌga ree— ꞌjau ꞌga ꞌga upe.—Aꞌjea futat. ꞌGa pytuneꞌema ꞌga futat ojejuka ꞌga ree. Aꞌeramũ pẽẽ nanẽ iapou nan— ꞌjau Jejui ꞌga ꞌga upe. —Nan aeresage jejukai ajuee. Namutar iki pẽẽ nanẽ peapo nũ— ꞌjau Jejui ꞌga ꞌgã nupe.Aꞌeramũ moromuꞌjara ꞌga awau nũ."
42,10,38,"Jejui ꞌga awau Marta ẽẽ ꞌwyr ipeAipo momeꞌupaw ire Jejui ꞌga wemimuꞌe ꞌgã nerawau ajepeja amunaw ipe nũ. Marta ẽẽ rog ipe awau osou. Ẽẽ kypyꞌyra ẽẽ, Mari ẽẽ awau wapyka Jejui ꞌga pyri, ꞌga porogyta renupa ꞌũina."
42,10,40,"Aꞌeramũ Marta ẽẽ kumi apou erekou. Aꞌeramũ ẽẽ ꞌjau ojeupe: “Koo. Je tee ꞌi nipo aje ako mamaꞌe apou jarejee”, ꞌjau ẽẽ. “Maran tete Mari kyna nuapoi mamaꞌea je pyri. Wapyg etee pa ꞌã kyna ꞌũina kĩã pyri nũ”, ꞌjau ẽẽ ojeupe.Aꞌeramũ ẽẽ ꞌua ojeꞌega Jejui ꞌga upe:—Emut kyna je poaa. Je etee ako teporowykyau. “Ekwap ẽẽ poaa mamaꞌe apou”, ere kyna upe jee— ꞌjau ẽẽ Jejui ꞌga upe."
42,10,41,"—Naani. Ene te ꞌã eporowyky are etee enereaꞌat. Epytuꞌuꞌi jui. Erejemuaẽm awi eporowyky are etee— ꞌjau ꞌga ẽẽ upe. —Tene Mari ẽẽ reni. Jeporogyta are ẽẽ porenuwiweramũ. Jaruete ẽẽ reni je renupa, jeporogyta are weaꞌaramũ— ꞌjau ꞌga ẽẽ upe. —Ene te ꞌã mamaꞌe apoawamũ etee ereko rakue. Ẽẽ jejeꞌega renuparamũ etee ako. Ẽẽ te ꞌã oporowyky esagea wesak ojeupe. Nomomoiraꞌuweri ꞌgã ẽẽ jui— ꞌjau Jejui ꞌga ẽẽ upe ꞌũina."
42,11,1," Anure Jejui ꞌga ꞌũina oporogytau ꞌUwarete ꞌga upe. ꞌGa pig ire ꞌga remiayuwa ꞌgã ꞌjau ꞌga upe:—Ore muꞌe ape Jarejuwarete ꞌga upe orojeꞌeg are ki jã— ꞌjau ꞌgã ꞌga upe. —Sãꞌã Juã Batista ꞌga wemiayuwa ꞌgã muꞌea rakue. Nan ore muꞌe ape, ene taetu— ꞌjau ꞌgã ꞌga upe."
42,11,2,Aipo ojeupe ꞌeramũ Jejui ꞌga ꞌjau ꞌgã nupe:Kiapiꞌni. Orojeꞌeg ore arajupa enee.Tene muoryp ki ꞌgã najuejue etee.Kamẽsĩete ki ꞌgã najuejue etee tene rerowiat ajemogyau.Kamẽsĩete tereꞌỹi ꞌwyriaramũ oree najuejue etee ꞌjau.
42,11,4,"Norereaꞌaruꞌjawi ore mamaꞌe tywera orojeupe ꞌga iapoawer are.Aꞌeramũ ki ene ejeaꞌaruꞌjaweꞌemamũ oretywer are.Ore mamuakat futar iki ape mamaꞌe tywera apoeꞌem are,peꞌje ki Jarejuwarete ꞌga upe pejejeꞌega— ꞌjau Jejui ꞌga ꞌgã nupe, ꞌgã muꞌjau ee."
42,11,5,"Aꞌeramũ Jejui ꞌga ꞌjau ꞌgã nupe nũ:—Jarejuwarete ꞌga upe pejeporogyta awi kasi pepoit futar ine. Ojewi pepoireꞌemamũ nipo ꞌga mamaꞌe esage muri pẽ nupe— ꞌjau ꞌga ꞌgã nupe uꞌama.Aꞌere ꞌga mamaꞌe mũ momeꞌwau ꞌgã nupe nũ, ꞌgã muꞌjawamũ nũ:—Sãꞌã nipo kũimaꞌe ꞌga amũ rura iwaẽma opytuna ꞌga upe ypyaje. Aꞌeramũ nipo ꞌgã osea ajemogyau. Aꞌeramũ nipo ꞌga ꞌga momaka. “Kanapeꞌia emut amũ jee. Muapyra kanapeꞌia emut jee. Jepytuna ꞌga ꞌut amũ owaẽma jee. Aꞌere nitywi mamaꞌea ꞌga upe. Aꞌeramũ je tejua, emut amũ mamaꞌea jee, ꞌjau enee”, ꞌjau nipo ꞌga ꞌga upe. Series, "
42,11,7,"Aꞌeramũ nipo oset maꞌe ꞌga ꞌjau ajaupe: “Aset je tejupa. Najefuꞌamiweri je. Jeraꞌyra ꞌgã oset ꞌupa. Awopytym je ꞌokwara ko”, ꞌjau nipo taꞌyt maꞌe ꞌga ajaupe. —Aꞌere nipo ꞌga pytuna ojeroꞌwaroꞌwau etee ꞌokwara mopoga uꞌama ꞌga upe wojereꞌemamũ. Pog pog pog. Aꞌeramũ nipo ꞌga omogerukareꞌemamũ afuꞌama, kanapeꞌi monou ꞌga upe, opytuna ꞌga omogerukareꞌemauwe."
42,11,9,"—Aꞌeramũ je ꞌjau pẽ nupe: Nan tee futar iki pejemogy pejejeꞌega Jarejuwarete ꞌga upe pejeojereꞌemamũ. Aꞌeramũ ꞌga pẽnemifutara mua pẽ nupe— ꞌjau Jejui ꞌga ꞌgã nupe uꞌama.—Ojeupe pẽẽ mamaꞌe renũjamũ Janeruwarete ꞌga imuri pẽ nupe. “Je poar ape” ojeupe ꞌeramũ ꞌga pẽ poari futari. Kamẽsĩete ꞌga pejepoareꞌemamũ, pejejeꞌega pejejemogyau pejeojereꞌemamũ ꞌga upe. Sãꞌã mamaꞌe ꞌara ae wi. Aꞌeramũ ꞌã ae ijaramũ awau ekaa. Esag ire tãmẽjẽ ꞌã ae opoia ekar awi. Nan tee futar iki pẽẽ, pejejeꞌega pejeojereꞌemamũ futat ꞌga upe mamaꞌe renũi awi. Aꞌeramũ ꞌga mamaꞌe mua pẽ nupe— ꞌjau Jejui ꞌga ꞌgã nupe.—ꞌOkwara mopogara ꞌga ꞌjawe ki peko. ꞌOkwara rawopytymoꞌwog ire etee ꞌga poiri imopog awi. Nan tee futar iki pẽẽ. Pepoit kasi ꞌga upe pejeporogyta awi ne. Aꞌeramũ ꞌga pẽ poari futari— ꞌjau Jejui ꞌga ꞌgã nupe. —“Mamaꞌe emut amũ jee” ꞌjara ꞌgã nupe ꞌga imuri futari. “Je poar ape” ꞌjara ꞌgã ꞌga opoat futat. Ojeupe pejeꞌegamũ ꞌga jeꞌegi futari pẽ nupe— ꞌjau ꞌga uꞌama ꞌgã nupe oporogytau.—Pejenosĩ kasi mamaꞌea ꞌga upe enũina ne. Mamaꞌe esage tee te ꞌga amut pẽ nupe. Namuraꞌuweri ꞌga mamaꞌe tywera pẽ nupe."
42,11,11,"Sãꞌã pẽẽ. “Mamaꞌe emut amũ jee, Kiapiꞌni”, pejejaꞌyra pejejeupe iꞌeramũ mamaꞌe katurama etee imonoa pejejaꞌyra upe. Nan tee futat Janeruwarete ꞌga mamaꞌe esagea etee imuri pẽ nupe, “mamaꞌe esagea emut jee” ꞌeramũ. Moja sipo pemono pejejaꞌyra upe, “ipira emut jee” ꞌeramũ? Naani. Mamaꞌe esagea etee te pemono pejejaꞌyra upe."
42,11,12,“Wyraupiꞌa emut amũ jee” ꞌeramũ sipo jawaꞌjyra pemono pejejaꞌyra upe? Naani. Nepemonoaꞌuweri jawaꞌjyra pejejaꞌyra upe. Nan tee futat Kuꞌjywa ꞌga— ꞌjau Jejui ꞌga ꞌgã nupe uꞌama.
42,11,13,"—Pẽẽ ꞌã aetywera agawewi. Aꞌetea ꞌã mamaꞌe esagea etee pemono pejejaꞌyra upe— ꞌjau Jejui ꞌga ꞌgã nupe. —Nan tee futat peapo numiamũ. Aꞌere Kuꞌjywa ꞌga te mamaꞌe esagerete muri pẽ nupe “mamaꞌe esagea emut oree” ojeupe pẽẽ ꞌeramũ— ꞌjau Jejui ꞌga ꞌgã nupe uꞌama. —Uꞌagesagea miamũ futat ꞌga amut pẽ nupe, “Emut Eꞌagesagea jee” ojeupe ꞌeramũ— ꞌjau ꞌga oporogytau ꞌgã nupe."
42,11,14, Oporogytapaw ire Jejui ꞌga mamaꞌeukwaawa peꞌau erekwara ꞌga wi. Aꞌea ꞌga mojeꞌegukareꞌema ꞌga mogou. Ijeꞌegeꞌema ꞌjawe ꞌga pirewara ꞌga mogou. Aꞌeramũ ꞌga ojewi ipeꞌa re ojeꞌega nũ. Aꞌe resakarera ꞌgã oporesagamũ ajemogyau ꞌga ree.
42,11,15,"Aꞌere ꞌgã amũ “oꞌmeramũ te ꞌgã ꞌi”, ꞌgã ꞌi etee ajaupe:"
42,11,16,"Aꞌeramũ peuwara ꞌgã ꞌjau ꞌga upe:—Oreremiesageꞌema eapo amũ oree. Aꞌe resaka “Aꞌjea futat raꞌe”, taruꞌe enee ꞌjau. “Janeruwarete ꞌga opãjẽ muri ꞌga upe raꞌe”, taruꞌe enee ꞌjau— ꞌjau ꞌgã ꞌga upe numiamũ.Aꞌere ꞌga nuapoi ꞌgã nupe. “Mamaꞌe tywera siapoukat esaka ꞌga upe jarejee ꞌjau”, ꞌjau ꞌgã ajaupe numiamũ. Aꞌere ꞌga nuapoi ꞌgã nupe."
42,11,17,"Okwaap ꞌga ꞌgã jeꞌeg jemima ojee. Aꞌeramũ Jejui ꞌga aipo ꞌjau etee ꞌgã nupe:—Maran sipo ꞌgã amũ aꞌeramũ ojoꞌoka oywy pype ajamueu? Ajaupi etee futat ajuapisaupap, ojomateepapa ajaupi etee futat— ꞌjau Jejui ꞌga uꞌama oporogytau ꞌgã nupe. —Maran sipo aꞌeramũ ajepeja amunaw ipewara ꞌgã ojoꞌoka ajaupi etee futat ajuapisawamũ?— ꞌjau Jejui ꞌga ꞌgã nupe uꞌama."
42,11,20,"—Je nanẽ futat ꞌã Jarejuwarete ꞌga pãjẽ mũ etee je ꞌã imoiri ꞌgã nui. Aꞌeramũ pẽẽ aꞌe are je kwaapa. “Janeruwarete ꞌga remimurera ꞌga te nipo ꞌã”, ꞌjau amunipo ꞌã pẽẽ jee— ꞌjau ꞌga ꞌgã nupe uꞌama."
42,11,21,"—Ifuakat maꞌe ꞌga ꞌã uꞌywa renuꞌama ꞌokwar ipe woga rarũmũ. Aꞌeramũ ꞌã munaꞌywa osoweꞌem. Aꞌeramũ ifuakararete maꞌe ꞌga ꞌua ꞌga muajãna ꞌga monou ꞌga retyka uꞌywa pojekau ꞌga wi. Aꞌeramũ futat osou ꞌga karaemã upe. Aꞌeramũ futat ꞌã erawau imeꞌega ajaupe— ꞌjau ꞌga ꞌgã nupe imomeꞌwau.—Mamaꞌeukwaawa ꞌwyriara ifuakat maꞌe ꞌjawe. Ipãjẽ futat numiamũ. Aꞌere Janeruwarete ꞌga te pãjẽretea. Mamaꞌeukwaawa ꞌwyriara pãjẽa te ꞌga wapyraap. Maꞌeramũ ꞌã ae Jarejuwarete ꞌga pãjẽ mũ mamaꞌeukwaawa peꞌai ꞌgã nui— ꞌjau Jejui ꞌga ꞌgã nupe uꞌama, oporogytau."
42,11,23,—Je ree iporomutareꞌema ꞌgã najeremiayuwa rũi— ꞌjau Jejui ꞌga ꞌgã nupe. —Jeporowyky are je poareꞌema ꞌgã naje upe rũi oporowyky. Mamaꞌeukwaawa upe te ꞌgã porowykyi— ꞌjau Jejui ꞌga ꞌgã nupe.
42,11,24,Aꞌeramũ Jejui ꞌga ꞌjau ꞌgã nupe:—Pẽ nui omoir ire mamaꞌeukwaawa nipo ioi ywy akỹmeꞌema rupi opytaawa mũ rekaa akou. Aꞌeramũ nipo opytaawa mũ resakeꞌemawe ꞌjau ojeupe etee futat nũ: “Maran te ꞌã nooi tejekwawer ipe etee futat tejewya nũ ꞌi?” ꞌjau nipo ojeupe.
42,11,25,Aꞌeramũ nipo ojewya ꞌua werekwarera ꞌga resaka. Erekwarera ꞌwyriar amuteeramũ nipo akoweꞌem ee. Ijekatuꞌoguu tuwamũ.
42,11,26,Aꞌeramũ nipo opytuna majatykau awau. Sete nipo opytuna rerua. Aꞌea te nipo itywerete. Aꞌeramũ te nipo erekwarera ꞌga teꞌarareteramũ— ꞌjau Jejui ꞌga ꞌgã nupe imomeꞌwau. —Aꞌere Janeruwarete ꞌga ꞌAgesagea mamaꞌeukwaawa rerekwarera pype ose re mamaꞌeukwaawa noseuꞌjawi ꞌua nũ— ꞌjau ꞌga ꞌgã nupe.
42,11,27,Jejui ꞌga rerowiaara ꞌgã kuꞌiaAꞌere Jejui ꞌga oporogytapaw ire kũjã ẽẽ mũ mytun awi wafukaja mua ꞌga upe:—Ikuꞌi nipo eney kyna nanimenime ene ree— ꞌjau ẽẽ wafukaja mua ꞌga upe.
42,11,28,Aipo ojeupe ꞌeramũ Jejui ꞌga ꞌjau ẽẽ upe:—Aꞌjea futat nũ ĩ. Ikuꞌi futat ẽẽ je ree nũ ĩ— ꞌjau ꞌga ẽẽ upe. —Je rerowiaara ꞌgã taetu nipo ẽẽ kuꞌi wapyraap— ꞌjau ꞌga ẽẽ upe.
42,11,29," Ojee ꞌgã jatykapaw ire Jejui ꞌga ojeꞌega ꞌgã nupe nũ:—ꞌAwauwaramũ miamũ ꞌã nepẽaꞌwyri futari pejejemogyau ꞌga upe— ꞌjau ꞌga ꞌgã nupe. —Oreremiapoeꞌema eapo amũ oree, peꞌje ꞌã jee numiamũ. Aꞌe resaka “Aꞌjea futat Janeruwarete ꞌga opãjẽ muri ꞌga upe raꞌe”, taruꞌe enee ꞌjau, peꞌje ꞌã jee numiamũ. Aꞌere je naapoaꞌuweri mamaꞌea pẽ nupe pẽnemiesagamũ— ꞌjau Jejui ꞌga ꞌgã nupe. —Juna ꞌga ree etee je pẽ mueaꞌari pẽ mogyau— ꞌjau Jejui ꞌga ꞌgã nupe. —Sãꞌã ipira Juna ꞌga mokona rakue. Aꞌeramũ ꞌã imuapyra ꞌara rupi ꞌga rerua eropyꞌapojyau rakue. Nan tee futat je ferawi imuapyra ꞌara rupi. Je manũ re nipo Janeruwarete ꞌga futat je moferapa imuapyra ꞌara rupi Juna ꞌga ꞌjawerimũ etee futat. Aiporamũ tãmẽjẽ te nipo pekwaap. “Na pa je Janeruwarete ꞌga ꞌga muri rakue”, ꞌjau nipo pẽẽ jee je feraw ire— ꞌjau ꞌga ꞌgã nupe."
42,11,31,"—Wowase pẽ majatykaaw ipe Janeruwarete ꞌga ꞌjau pẽẽ mũ nupe. “Ko ꞌgã esage raꞌe. Werowiat wejue ꞌgã jeraꞌyra ꞌga. Aꞌeramũ je ꞌgã mua tejemiayuwamũ. Aꞌeramũ ꞌawamũ ꞌgã ꞌua osou ywag ipe je pyri. Jeraꞌyra ꞌga ꞌgã werowiat rakue”, ꞌjau nipo ꞌga pẽ nupe. “Ko ꞌgã te aje niaꞌwyri. Nuerowiari ꞌgã jeraꞌyra ꞌga rakue”, ꞌjau nipo ꞌga pẽ nupe— ꞌjau Jejui ꞌga ꞌgã nupe. —Aipo ꞌeramũ nipo Sepa ywy pewara ꞌwyriara ẽẽ ꞌjau pẽ nupe: “NaKuꞌjywa kĩã remiayuwa rũi agawewi je ikue. Aꞌetea je ojot muku awi Sarumãu kĩã jeꞌega renupa ikue”, ꞌjau nipo ẽẽ pẽ nupe— ꞌjau Jejui ꞌga ꞌgã nupe. —“Aꞌere ꞌã Jejui kĩã rekoi agawewi pẽ pype rakue. Iꞌakwaap maꞌe kĩã jẽmĩ. Aꞌetea ꞌã nepeanuwi kĩã jeꞌega rakue”, ꞌjau nipo ẽẽ ojeꞌega ꞌua pẽ nupe— ꞌjau Jejui ꞌga ꞌgã nupe. —Aꞌjea futat ẽẽ ꞌi. Sarumãu ꞌga aꞌjea futat okwaap numiamũ. Aꞌere ꞌga nokwaapawi. Je te ꞌã aꞌjea futat okwaap katu katu. Aꞌetea ꞌã jejeꞌega nepeanuwi— ꞌjau Jejui ꞌga ꞌgã nupe."
42,11,32,"—Janeruwarete ꞌga rowase pẽ majatykaaw ipe nipo Ninewa pewara ꞌgã afuꞌama pẽ nupe. “Ore nanẽ nũ. Norokwaawi ore Kuꞌjywa ꞌga ikue. Aꞌetea ore orojeupe Juna ꞌga ꞌga momeꞌu ypyrauwe oropoit orotywer awi ikue”, ꞌjau nipo ꞌgã pẽ nupe. “Aꞌere ꞌã nepeenuwi futari Jejui ꞌga jeꞌega rakue”, ꞌjau nipo ꞌgã pẽ nupe— ꞌjau Jejui ꞌga ꞌgã nupe. —Juna ꞌga aꞌjea futat esage maꞌea rakue. Aꞌere ꞌã je te ꞌga apyraawi. Aꞌetea ꞌã naje rerowiari pejepe pejejemogyau— ꞌjau Jejui ꞌga ꞌgã nupe uꞌama."
42,11,33, Aꞌere Jejui ꞌga ojeꞌega ꞌgã nupe nũ:—Arãparĩna monyg ire ae nomimaꞌuweri mamaꞌe ꞌag are. Imonyg ire ae imonoi jakatupe te imỹina ajuesawamũ te— ꞌjau ꞌga uꞌama ꞌgã nupe.
42,11,34,"—Tata eny ꞌjawe aereaa. Sãꞌã tata enya mamaꞌe resaukara janee. Nan tee futat jarejeau jane mamaꞌe resagi. Ea maꞌe ꞌgã wesak katu katu futat mamaꞌea. Eawep maꞌe ꞌga te aje ꞌã nuesakatui mamaꞌea. Nan tee futat pẽẽ. Ea maꞌe ꞌgã ꞌjawewaramũ pẽẽ pẽneapyo pejejemogyau jejeꞌeg are, erowiaa pejejemogyau. Aꞌeramũ pẽẽ mamaꞌe apou Jarejuwarete ꞌga jeꞌeg imũ etee futat. Aꞌere eawep maꞌe ꞌjawewaramũ nepẽneapyoi futari jejeꞌeg are. Neperowiari jejeꞌega. Aꞌeramũ pẽẽ pejejemifutar imũ etee futat mamaꞌe apou pejejemogyau. Ypytunaiwa pype wata maꞌe ꞌjawe pẽẽ— ꞌjau Jejui ꞌga ꞌgã nupe. —Aꞌeramũ pẽẽ jejeꞌega renupa futat. Jejeꞌega tata eny ꞌjawe. Sãꞌã tata enya pe resaukara pẽ nupe. Nan tee futat jejeꞌega pẽ muꞌei ywaga piar are. Aꞌeramũ pẽẽ jejeꞌega renuparamũ tata eny pype futat pejejemogyau pejeatau. Jejeꞌega renupara ꞌgã aꞌjea futat ajemogyau mamaꞌe apou esage Jarejuwarete ꞌga upe— ꞌjau Jejui ꞌga ꞌgã nupe."
42,11,37, Jejui ꞌga porogytapaw ire fariseu ꞌga amũ ꞌjau ꞌga upe:—Ere ejua ejemiꞌwaa jeꞌwyr ipe— ꞌjau ꞌga ꞌga upe.Aꞌeramũ Jejui ꞌga awau ꞌga rupi.ꞌGa rog ipe owaẽm ire Jejui ꞌga awau osou. Awau wapyka.
42,11,38,"Aꞌeramũ ꞌga moꞌwyarera ꞌga ꞌjau ojeupe: “Kuu. Nojepoei futari nipo ajee ꞌga ki sa”, ꞌjau ꞌga ojeupe. “Najane ꞌjawe rũi ꞌga jepoei ojemiꞌwar enune”, ꞌjau ꞌga ꞌga agoꞌwau ojeupe etee futat. Aꞌere Jejui ꞌga ikwaawi ojee.—Ene ꞌã jarejemiapou etee futat mamaꞌea ereapo ekou numiamũ— ꞌjau Jejui ꞌga ꞌga upe. —Aꞌjeteetewi ꞌã ene mamaꞌe apou ekou numiamũ. Aꞌetea ꞌã neneaꞌwyri. Pẽẽ ꞌã yꞌa kupe pireita futat numiamũ. Aꞌere ꞌã nepekatuꞌogi waipy katy. Nan tee futat ꞌã pẽẽ. Pẽpir esageay futat numiamũ. Pejauk futat pejepikyꞌa awi numiamũ. Aꞌeramũ ꞌã pẽpira ojekatuꞌoka numiamũ. Aꞌere pẽkurasãu niaꞌwyri futari. Ikyꞌauuramũ futat pẽkurasãua. Aꞌere ꞌã pejekurasãu nepekatuꞌogi futari— ꞌjau Jejui ꞌga ꞌgã nupe oporogytau ꞌũina. —Pẽꞌakwaaweꞌema pẽ nereko kũi— ꞌjau Jejui ꞌga ojeꞌega moywyrafena ꞌgã nupe. —Janeruwarete ꞌga ꞌã pẽ apoarera. Aꞌeramũ ꞌga afueweramũ pẽ katuꞌog are numiamũ. Napẽpira katuꞌog are rũi ꞌga fueweramũ. Pẽkurasãu katuꞌog are tee ꞌga fueweramũ numiamũ— ꞌjau ꞌga ojeꞌega moywyrafena ꞌgã nupe. —Pejetywer awi pepoir ire amunipo ꞌã ꞌga pẽ katuꞌogi. Aꞌeramũ amunipo ꞌã pẽẽ pejejesageramũ pejejemogyau ꞌga upe, ꞌjau je ꞌã tekou pẽ nupe— ꞌjau Jejui ꞌga ꞌgã nupe. —Pejejakateꞌem awi pepoit. Ikaraemãeꞌema ꞌgã nupe pejekaraemã pemono amũ. Nan pẽẽ iaporamũ pejekatuꞌok, pẽpira we futat pẽywyter ipe nanẽ nũ— ꞌjau Jejui ꞌga ꞌgã nupe."
42,11,42,"—Pẽporiayꞌi pẽẽ numiamũ. Aꞌere nipo anure Janeruwarete ꞌga pẽ nereko tyweri pejejuee pejeporomutareꞌem are. Fariseu ꞌã pẽẽ. Aꞌeramũ pẽẽ mamaꞌe mojoꞌoka pejepo ꞌjawe pejejeupe. Ko pypiara nanẽ imojoꞌoka nũ. Aꞌeramũ pẽẽ majepeja monou Jarejuwarete ꞌga upe. Aꞌeramũ emyrera pẽmaꞌea. Kumikasiga miamũ pẽẽ imojoꞌoka imonou Jarejuwarete ꞌga upe. Nanuara te esage futat ꞌga upe numiamũ. Aꞌere namĩa etee rũi peapo. Pejejuee nanẽ futar iki pejejuka esage nũ. Mĩmera apoa esageay Janeruwarete ꞌga upe— ꞌjau Jejui ꞌga ꞌgã nupe, ꞌgã muꞌjau ee. —Aꞌere ꞌã pẽẽ nanarũi. Pẽẽ ꞌã pejuereko tywerete. Aꞌeramũ nipo Janeruwarete ꞌga pejejuee pejeporomutareꞌem are pẽ nerekou tyweaete— ꞌjau ꞌga ꞌgã nupe ꞌũina. —Pejepytuna ꞌgã nereko esagearamũ Jarejuwarete ꞌga ree we futat pejejuka esage— ꞌjau Jejui ꞌga ꞌgã nupe. —Aꞌere pejepytun are pejejukaeꞌemamũ Jarejuwarete ꞌga we futat pereko tywerete— ꞌjau ꞌga ꞌgã nupe ꞌũina oporogytau."
42,11,43,—Pẽporiayꞌi nipo pẽẽ numiamũ. “Je jeresage” peꞌje numiamũ. Aꞌere nipo anure Janeruwarete ꞌga pẽ nereko tyweretei. Pejejatykaaw ipe pejewau ꞌã kũimaꞌeeteete ꞌgã apykaw ipe etee pẽapygiwet. Ukawõꞌõ me pejeatau pejejemogyau miamũ ꞌã pejejeapejeꞌega futaa— ꞌjau Jejui ꞌga ꞌgã nupe.
42,11,44,—Judeuramũ jane nipyrugaꞌuweri tywy are. Tywya niaꞌwyri. Aetoꞌomera ajemogy. Aꞌeramũ jane jarepyrugeꞌema futat ee. Aꞌeramũ jane mamaꞌe monou tãmẽjẽ futat imỹina tywy ꞌarimũ imojewakawamũ ajaupe. Aꞌeramũ ae tywy ꞌarimũ opyrugeꞌema. Tywya ꞌã ꞌũina ojewageꞌemamũ. Aꞌeramũ ꞌã ae okwapa iꞌarimũ. Ikwaapeꞌema rerekou. Nan tee futat pẽẽ. Nepẽywyter aꞌwyri pejejemogyau. Aꞌere ꞌgã nokwaawi te. Tywy jewageꞌema ꞌjawe futat— ꞌjau Jejui ꞌga ꞌgã nupe. —“Oreresageay” peꞌje ꞌã jepi numiamũ. Aꞌere ꞌgã nepekwaawi te. Pẽywyter aꞌwyreꞌema nokwaawi te— ꞌjau ꞌga ꞌũina ꞌgã nupe.
42,11,45,"Aꞌeramũ Moisesi ꞌga remikwasiarer are moromuꞌjara ꞌgã amũ ꞌjau Jejui ꞌga upe, aipo ꞌga ꞌeramũ.—ꞌGã nupe aipo ꞌjau te ore nanẽ futat ore agoꞌo ape eꞌỹina nũ— ꞌjau ꞌgã ꞌga upe aipo ꞌga ꞌeramũ."
42,11,46,"—Pẽẽ nanẽ nipo moromuꞌjaramũ pejemogy tywet ꞌgã ꞌjawe futat nũ— ꞌjau Jejui ꞌga ꞌgã nupe. —Napejejemimuꞌefer imũ etee rũi te ꞌã mamaꞌea peapo. Aꞌeramũ nipo Janeruwarete ꞌga pẽ nerekou tyweaete futat. Sãꞌã ꞌgã amũ mamaꞌe poyja monoa ajuꞌarimũ. Aꞌeramũ ꞌgã ojopoareꞌema iupia. Nan etee pẽẽ. Pẽẽ ꞌã Moisesi ꞌga remikwasiarer are pemuꞌe katu katu ꞌgã numiamũ. “Peko esage ꞌã pejejemogyau Moisesi ꞌga jeꞌeger imũ. Pepoit kasi ꞌga jeꞌeger awi ne”, peꞌje ꞌã ꞌgã nupe pejejemogyau numiamũ. Aꞌere ꞌã pẽẽ te nepeko esagei pejejemogyau Moisesi ꞌga jeꞌeger imũ— ꞌjau ꞌga ꞌgã muꞌjara ꞌgã nupe."
42,11,47,"Aꞌere ꞌga ꞌjau ꞌgã nupe nũ:—Pẽporiayꞌi pẽẽ pejejemogyau numiamũ. Nepeenuwi futari Jarejuwarete ꞌga jeꞌega momeꞌwara ꞌgã jeꞌega. Aꞌeramũ nipo Janeruwarete ꞌga pẽ nerekou tyweaete futat. Pẽypy ꞌgã ꞌã Janeruwarete ꞌga momeꞌwara ꞌgã jeꞌega nuenuwi etee rakue. Maꞌeramũ ꞌã ꞌgã ꞌga jeꞌega momeꞌwara ꞌgã apisi rakue. Pẽẽ nanẽ ꞌã ꞌgã jeꞌegera renupeꞌema nũ— ꞌjau Jejui ꞌga ꞌgã nupe. —Pejeypy ꞌgã ꞌgã apisi re ꞌã pẽẽ ita esage monou ꞌgã nywy ꞌarimũ pejeꞌarasiga resaukaawamũ. Aꞌere ꞌã pẽꞌarasig ꞌmea te pẽ nerekoi. Pẽkuꞌia te pẽ nereko ꞌgã apisiawer are— ꞌjau Jejui ꞌga ꞌgã nupe. —Janeruwarete ꞌga ꞌã iꞌakwaap tãmẽjẽ futat. Aꞌeramũ ꞌga jane kwaapa. Aꞌeramũ ꞌga ꞌjau “Tejeꞌega momeꞌwara ꞌgã tomono ꞌgã nupe ꞌjau kwy”, ꞌjau ꞌga rakue. “Amumera ꞌgã te nipo ꞌgã wereko tywerete. Amumera ꞌgã te nipo ajee ꞌgã wapisi”, ꞌjau Janeruwarete ꞌga ꞌgã nupe rakue— ꞌjau Jejui ꞌga ꞌgã nupe. Series, "
42,11,50,"—Aꞌeramũ Janeruwarete ꞌga pẽ nerekou tyweaete werowiaara ꞌgã nepyaa. Nepẽꞌarasigi te ꞌã pejetywer are. Pejetywer are, jareypy ꞌgã tywer are. Mĩmer are ꞌga pẽ nereko tyweretei. Janeypy ꞌgã ꞌã Jarejuwarete ꞌga jeꞌega momeꞌwara ꞌgã apisau ekoete rakue. Ywy apo ypyrauwe te ꞌã ꞌgã ꞌga rerowiaara ꞌgã apisi rakue— ꞌjau Jejui ꞌga ꞌgã nupe ꞌũina. —Apeu ꞌga raꞌne te ꞌã ꞌgã ajuka ypy ypy rakue. Aꞌere ꞌgã ꞌã ꞌawamũ taetu ꞌga rerowiaara ꞌgã apisi kwaiwete. ꞌAwamue ꞌgã ꞌã Sakari ꞌga jukau raiꞌi nũ— ꞌjau Jejui ꞌga ꞌgã nupe. —Jarejuwarete ꞌga rukawõꞌõ me ꞌga ꞌamamũ ꞌgã ꞌã ꞌga jukau raiꞌi. Aꞌeramũ nipo ꞌga pẽ nerekou tyweaete iapisipyrera ꞌgã nepyaa— ꞌjau Jejui ꞌga ꞌgã nupe."
42,11,52,—Moromuꞌjara pẽẽ numiamũ. Pẽporiayꞌi pejejemogyau numiamũ. Aꞌere nipo anure Janeruwarete ꞌga pẽ nereko tyweri futari— ꞌjau Jejui ꞌga ꞌgã nupe. —Jarejuwarete ꞌga jeꞌega te ꞌã neperowiari futari. Aꞌeramũ ꞌã pẽẽ erowiarukareꞌema ꞌgã nupe. Pẽꞌme etee ꞌã ꞌgã nupe. Aꞌeramũ ꞌgã aꞌjea futat ikwaapeꞌema. Aꞌeramũ nipo anure Janeruwarete ꞌga pẽ nerekou tyweaete— ꞌjau Jejui ꞌga ꞌgã nupe.
42,11,53,"Oporogytapaw ire Jejui ꞌga awau ꞌgã nui. Fariseu ꞌgã amũ awau ꞌga rupi Moisesi ꞌga remikwasiarer are moromuꞌjara ꞌgã netee. Aꞌeramũ ꞌgã awau akou oporogytau pe rupi. Ajamueu awau akou. Ojeꞌega moywyrafena ꞌga upe, ꞌga rerawau ꞌga rerekou, ꞌga moporogytaukaa ojeupe. Aꞌeramũ ꞌgã ꞌjau ajaupe:—Peꞌje ajee ꞌga simoporogytaukat jarejee ꞌũ— ꞌjau ꞌgã ajaupe. —Siesak ꞌga mamaꞌe tywera momeꞌua jarejee ꞌjau ꞌũ— ꞌjau ꞌgã ajaupe, ajuerawau ajuerekou. Aꞌeramũ ꞌgã aꞌeramũ ꞌga moporogytaukaa ꞌga rerawau ꞌga rerekou pe rupi. Aꞌere ꞌga morogyta aꞌjea etee imomeꞌui ꞌgã nupe ꞌgã nerawau ꞌgã nerekou. Nomomeꞌui futari ꞌga mamaꞌe tywera. —ꞌGa jeꞌeg ekoete ꞌga rekoramũ sipyyk ꞌga ꞌjau— ꞌjau ꞌgã ajaupe numiamũ.Aꞌere ꞌga morogyta aꞌjea etee imomeꞌui ꞌgã nupe ꞌgã nerekou."
42,12,1,"Aꞌeramũ ꞌgã ajatykau Jejui ꞌga ree. ꞌGa porogyta renupa ꞌua ajatykau. Kwaiwete ꞌgã. Aꞌeramũ ꞌgã opyruga pãwẽ gatu etee te futat ojopy are. Opyrugaweꞌema rerekou ꞌgã opyruga ajuee.Aꞌere Jejui ꞌga jeꞌegi wemimuꞌe ꞌgã nupe etee raꞌne:—Peko kasi fariseu ꞌgã ꞌjawe ne— ꞌjau ꞌga wemimuꞌe ꞌgã nupe. —“Ore ꞌã oreresageay”, eꞌi ꞌgã numiamũ. Aꞌere oꞌmeramũ te ꞌgã ꞌi ajemogyau— ꞌjau ꞌga ꞌgã nupe. —Nepeesagi te ꞌgã tywera. Aꞌere ꞌgã tywereteramũ futat. Mamaꞌe tywera ꞌgã wapo ajemogyau. Aꞌere ꞌgã imimi te. Kanapeꞌi jopypeawa ꞌjawe ꞌgã tywera. Nuesagaꞌuweri ae kanapeꞌi jopypeawa. Aꞌere imopyꞌapirupaw ire ae imopyꞌapiruawa kwaawi futari. Nan tee ꞌgã tywera. Ae nuesagaꞌnei nipo ꞌgã tywera. Aꞌere anure te nipo ae esagi futari. Pejemogy kasi ꞌgã ꞌjawe ne— ꞌjau Jejui ꞌga ꞌgã nupe uꞌama. —Nomimaꞌuweri futari mamaꞌe tywera. Anure te nipo imimipyrera jesaukari ꞌgã nupe. ꞌAwamũ ꞌgã amũ jemogyi jemime ojeꞌega ajaupe. Aꞌere aipo ꞌara rupi te nipo ꞌgã amũ imomeꞌui ꞌgã nupe wafukaita. Aꞌeramũ te nipo najuejue etee futat pekwaap— ꞌjau ꞌga ꞌgã nupe uꞌama."
42,12,4,Aꞌere Jejui ꞌga ꞌjau ꞌgã nupe nũ:—Pekyje awi pejeapisi are ifuewet maꞌe ꞌgã nui. Pẽ apisi ꞌgã numiamũ. Aꞌere ꞌgã pẽꞌaga nomateepawaꞌuweri. Jarejuwarete ꞌga wi te pekyje ete. ꞌGa te aꞌjea futat pẽ mateepap ywawuje tee werowiareꞌemamũ. Pẽꞌaga we futat ꞌga imonou mamaꞌeukwaawa rapyaw ipe— ꞌjau ꞌga imomeꞌwau ꞌgã nupe. —ꞌGa te aꞌjea futat mamaꞌe tywera ojeupe iaporamũ ae apisi— ꞌjau ꞌga ꞌgã nupe.
42,12,6,—Janeruwarete ꞌga te ꞌã pãjẽretea. Aꞌere ꞌga jejukai esagei futari ae ree. Peesak wyraꞌia. Wyraꞌia ꞌã niapoi agawewi. Aꞌetea Janeruwarete ꞌga imanũnamũ wesak ꞌũina. Ae taetu aje ꞌã ae ate ꞌga upe. Maꞌeramũ ꞌã ꞌga jejukai ae ree taetu— ꞌjau ꞌga imomeꞌwau ꞌgã nupe uꞌama. —Pẽꞌawa we futat ojemojopyrũmawa ajemogyau pẽakag are. Aeakag are ijemogya we futat ꞌga okwaapap. “Nojejukai nipo ꞌga ore ree?” peꞌje kasi ne. Naani. Ojejuka futat ꞌga pẽ nee. Aꞌeramũ ki pẽẽ pejekyjaweꞌem pejejereko tyweara ꞌgã nui— ꞌjau ꞌga ꞌgã nupe.
42,12,8,"  Aꞌere Jejui ꞌga ojeꞌega ꞌgã nupe nũ:—Je ꞌã pẽnekiꞌyraretea. Pejenosĩ kasi je momeꞌwau ꞌgã nupe ne— ꞌjau ꞌga ꞌgã nupe. —ꞌGã nowase pẽẽ je momeꞌu renosĩeꞌem ire je nanẽ najenosĩ pẽ momeꞌwau nũ. “Je Jejui ꞌga remiayuwamũ”, pẽẽ ꞌeramũ je ywag ipe peoramũ je nanẽ futat ywag ipewara ꞌgã nowase aꞌe ꞌgã nupe nũ: “Koromũ noko jeremiayuwa ꞌgã ꞌja”, ꞌjau nipo je pẽ nupe ywag ipe peoramũ— ꞌjau Jejui ꞌga ꞌgã nupe."
42,12,9,"—Pẽẽ mũ nipo ꞌjau ꞌgã nupe: “Je naJejui ꞌga remiayuwa rũi”, ꞌjau nipo pẽẽ. Aꞌeramũ nipo je nanẽ futat ywag ipe peoramũ “Najeremiayuwa rũi koromũ”, ꞌjau nipo je ꞌgã nupe— ꞌjau ꞌga ꞌgã nupe."
42,12,10,"—Ojeupe peporogyta re Janeruwarete ꞌga pẽtywera moiri pẽ nui. Je kuraw ire pẽtywerete futat. Aꞌere nipo anure ꞌga ꞌAgesage jeꞌegi pẽ nupe, pẽtywera resaukaa pẽ nupe. Aꞌeramũ nipo pẽẽ pejepoia pejetywer awi. Jui pepoir ire Janeruwarete ꞌga imoia pẽ nui— ꞌjau ꞌga ꞌgã nupe imomeꞌwau. —Aꞌere ꞌga ꞌAgesage kuraw ire nitywi ꞌga amũ pẽtywera resaukaawamũ pẽ nupe. Aꞌeramũ pẽẽ jui pejepoireꞌema. Nan tee futat pejejemogyau. Pejetywer awi pẽpoiriwereꞌemamũ Janeruwarete ꞌga nomoiri futari pẽ nui. Aꞌeramũ aipo ꞌgã awau mamaꞌeukwaawa rapyaw ipe— ꞌjau Jejui ꞌga imomeꞌwau ꞌgã nupe."
42,12,11,"—Anure nipo ꞌgã amũ je rerowiaaramũ pẽ pyygi pẽ nerawau pejejatykaaw ipe ꞌwyriara rowase pẽ moporogytaukaa jupe. “Ekoay ꞌga akou mamaꞌe tywera apou”, ꞌjau nipo ꞌgã pẽ nerawau ꞌwyriara upe pẽ momeꞌwau ꞌme jupe. Aꞌeramũ kasi pekyje pejejerooramũ ne— ꞌjau ꞌga ꞌgã nupe. —Aꞌeramũ “Maꞌja ꞌjau sipo je ꞌgã nupe teporogytau ꞌwei”, peꞌje kasi ne, pejekyjau ne."
42,12,12,Janeruwarete ꞌga peu pẽ nerooramũ ꞌgã nupe pejeꞌegawa amut pẽ nupe— ꞌjau ꞌga ꞌgã nupe uꞌama.
42,12,13,"Ikaꞌaranũũ kwai maꞌe ꞌgaAꞌere kũimaꞌe ꞌga amũ mytun awi wafukaja mua Jejui ꞌga upe:—Jeruwa amanũ aiꞌi. Aꞌere jerekiꞌyra ꞌga arajuwa karaemãmera nomojoꞌogi jee aiꞌi— ꞌjau ꞌga wafukaja mua ꞌga upe. —Aꞌeramũ ene ejeꞌega ꞌga upe jee: “Emojoꞌok pejejuwa karaemãmera ejewirera ꞌga upe”, ere ki ꞌga upe jee— ꞌjau ꞌga ojeꞌega mua Jejui ꞌga upe."
42,12,14,"Aꞌeramũ Jejui ꞌga ꞌjau etee ꞌga upe:—Naejekiꞌyra ene iagoꞌo anupa rũi je ruri aiꞌi— ꞌga ꞌi etee ꞌga upe, aipo ojeupe ꞌga ꞌeramũ. —Naamanũ maꞌe karaemã mojoꞌoka rũi je ruri aiꞌi— ꞌjau etee ꞌga ꞌga upe."
42,12,15,"Aꞌeramũ ꞌga ꞌjau ꞌgã nupe nũ:—“Kwaiwete je karaemã futari”, peꞌje awi. Nakaraemã rũi pẽ mogeukat ywag ipe. Tejerowiaramũ te je pẽ mogeukari ywag ipe Tejuwarete ꞌga pyri— ꞌjau Jejui ꞌga ꞌgã nupe."
42,12,16,"16,17 Aꞌeramũ Jejui ꞌga mamaꞌe mũ momeꞌwau ꞌgã nupe nũ:—Kũimaꞌe ꞌga amũ ikaraemã kwaiwete maꞌe ꞌga amũ eꞌi ojeupe: “Kwaiwete te ꞌawamũ jeko pypiara ꞌwei. Kwaiwete jeremiꞌua ꞌawamũ ꞌwei” ꞌjau ꞌga ojeupe. “Aꞌere ijagawa niapoi jupe. Aꞌeramũ je maꞌja apou jupe nũꞌũ. Najeporomonoweri je ee ꞌgã nupe”, ꞌjau ꞌga ꞌũina ojeupe."
42,12,19,"“Aꞌere taꞌe tejeupe ꞌjau kwy: Kwaiwete te jeremiꞌua ꞌwei. Noporowykyi futari te je ꞌawamũ ꞌwei. Ajemiꞌwat etee futat te je ꞌawamũ teꞌỹina ꞌwei” taꞌe tejeupe etee futat ꞌjau kwy. “Tekuꞌiramũ tejemiꞌu are teꞌỹina ꞌjau kwy”, ꞌjau ꞌga ojeupe— ꞌjau Jejui ꞌga ꞌgã nupe imomeꞌwau."
42,12,20,"—Aꞌeramũ nipo aipo ꞌga upe Janeruwarete ꞌga ꞌjau: “Eremut ekoete ejeꞌega eꞌỹina raꞌe”, ꞌjau nipo ꞌga ꞌga upe, amaraꞌneramũ ꞌga ree. “Ene manũ re awỹja maꞌea eneremiꞌua ki ꞌei? ꞌAwauwe futat eremanũ ejemiꞌu awi kũi”, ꞌjau nipo ꞌga ojeꞌega mua ꞌga upe— ꞌjau Jejui ꞌga imomeꞌwau ꞌgã nupe."
42,12,21,—Pẽẽ mũ nipo pejekaraemã are etee futat pejejeaꞌaramũ. Aꞌeramũ Jarejuwarete ꞌga ree jẽmĩ nipo pejejeaꞌareꞌemamũ futat— ꞌjau ꞌga ꞌgã nupe. —Aipoa kũimaꞌe ꞌga ꞌjawe futat nipo pẽẽ. ꞌGa ꞌjawe futat nipo pejemamaꞌea peetypap pejemanũnamũ— ꞌjau ꞌga ꞌgã nupe imomeꞌwau.
42,12,22,"22,23 Aꞌeramũ Jejui ꞌga ꞌjau wemiayuwa ꞌgã nupe nũ:—Maꞌeramũ ꞌã je ꞌi pẽ nupe: Pẽnea awi mamaꞌe are etee pejejemogyau, je ꞌi pẽ nupe. “Maꞌja je iꞌwau ꞌawamũ”, peꞌje awi pejejeupe. Pẽneaꞌar awi pejejaity are etee pejejemogyau. Jarejuwarete ꞌga ree te pejemogypyyk pejejemogyau, ꞌjau je ꞌã pẽ nupe— ꞌjau ꞌga ꞌgã nupe. —ꞌGa te ꞌã pẽ apo. Aꞌeramũ ꞌga ojee pejemogypyygamũ mamaꞌe mua pẽ nupe— ꞌjau ꞌga ꞌgã nupe uꞌama oporogytau."
42,12,24,—Sãꞌã wyraꞌia. Wyraꞌia ꞌã nuapoi agawewi mamaꞌea. Nitywi agawewi ꞌã mamaꞌe tymawa. Aꞌetea ꞌã Janeruwarete ꞌga mamaꞌea omono jupe— ꞌjau Jejui ꞌga ꞌgã nupe. —Niapoi agawewi wyraꞌia ꞌga upe. Aꞌetea ꞌga ojejukau ee. Pẽẽ taetu aje ꞌã aeramũ. Aꞌetea sipo ꞌga nojejukai pẽ nee?— ꞌjau ꞌga ꞌgã nupe.
42,12,25,—Peko sipo amũ pejeymaneꞌem are ete eaꞌat maꞌeramũ amũ pejeymaneꞌemamũ namutat?— ꞌjau ꞌga ꞌgã nupe uꞌama. —Naani. Niaꞌwyri futari aipoa miamũ pẽ nupe ee pẽneaꞌara. Aꞌetea te nipo pẽyman pejejemogyau. Pejeywyr are tee pejejeaꞌaramũ miamũ pemanũ futat. Mamaꞌe are etee pẽneaꞌat pẽ nekoa nepẽ kogaꞌuweri— ꞌjau Jejui ꞌga ꞌgã nupe.
42,12,27,"—Sãꞌã ꞌywotyra. ꞌYwa ꞌã noporowykyi agawewi futat opotyr are. Aꞌere ipotyra esageteeramũ— ꞌjau ꞌga ꞌgã nupe. —Ymã te janepytunera ꞌga, Sarumãu ꞌga, ikaraemã kwai maꞌea rakue. ꞌGa te ꞌã taity esage maꞌea rakue. Aꞌere ꞌã ꞌywotyra te ꞌga raity esage apyraawi."
42,12,28,ꞌYwotyra ꞌã majepei ꞌara rupi etee wesageramũ. Aꞌeramũ ꞌã aiꞌiwe opỹijagamũ. Aꞌetea ꞌã Janeruwarete ꞌga omokaturam ipotyra jupe— ꞌjau Jejui ꞌga ꞌgã nupe. —Jupe iapo re sipo ꞌga nomonoi mamaꞌe esagea pẽ nupe? Pẽẽ taetu aje ꞌã pẽnesage ꞌga upe. Maꞌeramũ pẽẽ ꞌga rerowiaraipa etee ꞌũ? Peꞌje ꞌga rerowiaa futat nanimenime. Perowiaraiw awi etee ꞌga.
42,12,29,"Auꞌje mamaꞌe are etee pẽneaꞌar ire. Pejemuaẽm awi pejejemiꞌuram are etee. Pejemuaẽm awi nanẽ pejejaity are etee nũ. Jarejuwarete ꞌga jeꞌeg are etee pejejuka ete— ꞌjau Jejui ꞌga ꞌgã nupe. —Janeruwarete ꞌga rerowiareꞌema ꞌgã te ꞌã ajemuaẽm mamaꞌe are etee. Aꞌere kasi pẽẽ ꞌga ꞌjawe peko ne. Janeruwarete ꞌga pẽnemifutara okwaap. Ojejuka ꞌga pẽ nee— ꞌjau Jejui ꞌga ꞌgã nupe. —Jarejuwarete ꞌga jeꞌega peenup katu katu. ꞌGa jeꞌeg imũ peko esage. Aꞌeramũ ꞌga mamaꞌe esage mua pẽ nupe, pẽnemifutara mua pẽ nupe— ꞌjau Jejui ꞌga ꞌgã nupe uꞌama."
42,12,32,—Pekyje futat kasi mamaꞌea pejejewi teepap jaꞌwyjaꞌwyramũ ne. Pejemogypyyk futar iki pejejemogyau ꞌga ree. Janeruwarete ꞌga ojee pejemogypyygamũ ikuꞌi futat ꞌũina pẽ nee. Aꞌeramũ ꞌga mamaꞌe esage mua pẽ nupe. Anure ywag ipe pẽ nesaka ꞌga akuꞌiramũ futat pẽ nee— ꞌjau Jejui ꞌga ꞌgã nupe.
42,12,33,"—Pejekaraemã ki pemeꞌeg amũ kaꞌaranũũ are. Aꞌe repyfera monou ikaraemãeꞌema ꞌgã nupe. Aꞌeramũ Janeruwarete ꞌga kaꞌaranũũa ꞌgã nupe imonoramũ ywag ipe mamaꞌe mua pẽ nupe. Mamaꞌea pejejaupe imonoawera mepyau pẽ nupe. Peu mamaꞌe nateepawaꞌuweri. Nitywi mamaꞌe mateepaara. Nitywi aguꞌjaa peu. Nitywi jypemeruua. Nitywi munaꞌywa. Aꞌeramũ mamaꞌea ateepaweꞌemamũ futat peu— ꞌjau Jejui ꞌga ꞌgã nupe. —Pejekaraemã are etee pẽneaꞌaramũ ꞌau ywy pe etee futat pejekaraemã pereko. Aꞌere Janeruwarete ꞌga ojee pẽneaꞌaramũ, ywag ipe nanẽ mamaꞌe esage muri pẽ nupe nũ. ꞌAuwara karaemã momytunara ꞌgã ojejuka ꞌau ojeapo maꞌe are etee ajemogyau. Aꞌere ywag ipe karaemã momytunara ꞌgã jejukai Jarejuwarete ꞌga ree te— ꞌjau ꞌga ꞌgã nupe uꞌama."
42,12,35,"35,36 —Anurenureꞌi nipo je oi Jarejuwarete ꞌga pyri pẽ nui. Anure te nipo je ruri nũ. Aꞌeramũ pẽẽ je ruruꞌjawa rapesaka pejejemogyau— ꞌjau Jejui ꞌga ꞌgã nupe oporogytau ꞌũina. —Sãꞌã aeporowykya ꞌwyriara upe. Aꞌeramũ ꞌã ꞌwyriara ꞌga awau watau wemiayuwa ꞌgã nui, maraka pe ꞌga awau ꞌgã nui. Aꞌeramũ ꞌgã ꞌã ꞌupa tata monyka imỹina ꞌga rura rapesaka. Owaẽmawe ꞌga ꞌã ꞌokwara mopoga wemiayuwa upe. Aꞌerauwe ꞌã ꞌwyriara ꞌga remiayuwa iawopytymoꞌwoka ꞌga upe. Series, "
42,12,37,"Aꞌeramũ ꞌgã akuꞌiramũ ꞌupa. ꞌGa waẽma rapesakara ꞌgã akuꞌiramũ. “Auꞌje katu pa ꞌga ruri jane sereꞌemauwe nũ”, ꞌjau ꞌgã ajaupe— ꞌjau Jejui ꞌga ꞌgã nupe. —Aꞌere nipo ꞌga opiara mosoka, ojeꞌega wemiayuwa ꞌgã nupe: “Peꞌje pejejua pejejemiꞌwaa”, ꞌjau nipo ꞌga ojewyra rapesakara ꞌgã nupe— ꞌjau Jejui ꞌga ꞌgã nupe. —Meewei ꞌur ire nipo ꞌga ypyaje ꞌua owaẽma. Aꞌetea nipo ꞌgã ajemogyau ꞌga rapesaka. ꞌGa waẽmamũ nipo ꞌgã akuꞌiramũ. 39,40 Nan tee futat nipo pẽẽ je rura rapesakaramũ pejejemogyau auꞌjeteramũ je rapesaka— ꞌjau Jejui ꞌga ꞌgã nupe. —Nepekwaawi futari je jewyawa. Aꞌeramũ pẽẽ pejejemogyau auꞌjeteramũ je rapesaka— ꞌjau Jejui ꞌga ꞌgã nupe uꞌama. —Sãꞌã ꞌoga jara ꞌga munaꞌywa rura kwaaweꞌema. Munaꞌywa rura kwaaw ire amunipo ꞌã ꞌoga jara ꞌga awaweꞌem ꞌog awi. Aꞌere ꞌga nokwaawi futari munaꞌywa rura wog ipe. Nan tee futat nepekwaawi pejejekiꞌyramũ je jewyawa— ꞌjau Jejui ꞌga ꞌgã nupe. Series, "
42,12,41,Aipo ꞌga ꞌeramũ Pedro ꞌga ꞌjau ꞌga upe:—Ore upe te ere aipo ꞌjau? Najuejue etee te ꞌã ere oree nũ?— ꞌjau Pedro ꞌga Jejui ꞌga upe.
42,12,42,"Aꞌeramũ Jejui ꞌga ꞌjau Pedro ꞌga upe:—Je rerowiaaramũ etee futat pejemogy najuejue etee futat je rapesaka, je jewyra rapesaka— ꞌjau Jejui ꞌga Pedro ꞌga upe.Aꞌeramũ Jejui ꞌga mamaꞌe mũ momeꞌwau ꞌgã nupe, ꞌgã muꞌjau ꞌuaw are nũ:—ꞌWyriara ꞌga remiayuw esage ꞌga iꞌakwaap maꞌea. Oꞌwyriara ꞌga jeꞌeg imũ etee futat mamaꞌea wapo. Aꞌeramũ ꞌwyriara ꞌga wata enune wemiayuw esage ꞌga mỹina wemiayuwa ꞌgã nesakawamũ. “Aata je. Aꞌeramũ je ene mỹina ꞌgã nesakawamũ”, ꞌjau ꞌwyriara ꞌga wemiayuw esage ꞌga upe. “Mamaꞌea ki emono ꞌgã nupe ꞌgã nemiꞌuramamũ”, ꞌjau ꞌga ꞌga upe. Aꞌeramũ nipo ꞌga ꞌwyriara ꞌga awau watau ꞌgã nui. Anure nipo ꞌga ojewya ꞌua nũ. ꞌGa ꞌeawer imũ etee mamaꞌe apo re nipo ꞌwyriara remiayuw esage ꞌga akuꞌiramũ ajemogyau oꞌwyriara ꞌga resakawe. Aꞌeramũ ꞌwyriara ꞌga we futat akuꞌiramũ ꞌga ree wemifutar imũ etee ꞌga porowykyramũ— ꞌjau Jejui ꞌga ꞌgã nupe. —Aꞌeramũ nipo ꞌga aꞌjea futat ꞌga monou ꞌga mỹina okaraemã are ojejuka maꞌeramũ."
42,12,45,"Aꞌere nipo imỹimyrera ꞌga amũ ꞌi ojeupe: “Mukuu nãꞌã jeꞌwyriara ꞌga oi reꞌã, oporomukuramũ reꞌã”, ꞌjau nipo ꞌga ojeupe. Aꞌeramũ nipo ꞌga opytuna ꞌgã amũ nupãnupãu. Aꞌere nipo ꞌga awau ojemiꞌwaa, kawĩajaiwa rykua. Aꞌeramũ nipo ꞌga weawyrywamũ akou. Oporowykyaweꞌem nipo ꞌga ꞌũina."
42,12,46,Aꞌe pype nipo ꞌga ꞌwyriara ꞌga ꞌua owaẽma erujewi ꞌga upe. Wapesageꞌemeteramũ nipo ꞌga ꞌua owaẽma erujewi ꞌgã nupe. Aꞌeramũ nipo ꞌga ꞌga rekoarũeꞌema resakawe ꞌga mopimopika. Aꞌere nipo ꞌga ꞌga monou tata pe imomoa ꞌga rerekou tyweaete— ꞌjau Jejui ꞌga ꞌgã nupe imomeꞌwau.
42,12,47,"—ꞌGã amũ nipo ꞌwyriara remifutara kwaapa futat numiamũ. Aꞌere nipo ꞌgã nuapoi jupe. Aꞌeramũ nipo ꞌga ꞌwyriara ꞌgã nupãnupãukaa tesirũmera ꞌgã nupe— ꞌjau Jejui ꞌga ꞌgã nupe uꞌama. —Amumera ꞌgã te nipo ajee nokwaap katui ꞌwyriara remifutara. Aꞌe ꞌgã ꞌgã nonupãuui. Nonupãi kwaiwete. Inãinãnĩꞌĩ etee nipo ꞌgã nupãi, mamaꞌe tywera apo re— ꞌjau Jejui ꞌga ꞌgã nupe imomeꞌwau.—ꞌGã amũ nipo ꞌwyriara remifutara kwaapa katu katu futat. ꞌGã aꞌjea futat oporowyky jupe. Wemiesaga ꞌgã nee ojemogypyyka etee. Wemiesageꞌema ꞌgã nee ꞌga nojemogypyygaꞌuweri— ꞌjau Jejui ꞌga ꞌgã nupe uꞌama imomeꞌwau."
42,12,49,Aꞌeramũ Jejui ꞌga ꞌjau ꞌgã nupe:—Mamaꞌe mateepapa je ruri. Sãꞌã tata mamaꞌe tywera mateepawa. Nan tee futat nipo je ruri mamaꞌe tywera mateepapa— ꞌjau Jejui ꞌga ꞌgã nupe. —Janeruwarete ꞌga nipo je rerekou tywerukaa pẽtywer are ꞌgã nupe. Aꞌeramũ nipo ꞌga werowiaara ꞌgã nerekou tywerukareꞌema. Aꞌere je anure ꞌga rerowiaareꞌema ꞌgã etee ereko tyweretei— ꞌjau Jejui ꞌga ꞌgã nupe.
42,12,50,—Anurenureꞌi nipo je rerowiaareꞌema ꞌgã je rereko tyweri. Aꞌe are etee je reaꞌaramũ tekou— ꞌjau Jejui ꞌga ꞌgã nupe.
42,12,51,"Aꞌere ꞌga ꞌjau ꞌgã nupe:—“Jarejuwarete ꞌga remimurera ꞌga rur ire nipo ore jamuepawi”, peꞌje kasi ne. Naani. Je ree taetu nipo pejamue pejejemogyau— ꞌjau ꞌga ꞌgã nupe uꞌama."
42,12,52,—Je ree najuꞌjajuꞌjawe tee rũi pẽneaꞌat mamaꞌe are. Mukũja ꞌgã nipo pẽpytuna ꞌgã oporomutaramũ je ree. Muapyra ꞌgã tee nipo ajee pẽpytuna ꞌgã niporomutari je ree. Aꞌeramũ nipo ꞌgã najuꞌjajuꞌjawe tee rũi weaꞌaramũ je ree— ꞌjau ꞌga ꞌgã nupe.
42,12,53,—Kũimaꞌe ꞌga amũ nipo je rerowiaa. Aꞌere nipo ꞌga raꞌyra naje rerowiari. Kũjãmuku ẽẽ mũ nipo je rerowiaa. Aꞌere nipo ẽẽ ya naje rerowiari. Aꞌeramũ nipo ꞌgã ajamueu je ree— ꞌjau ꞌga ꞌgã nupe.
42,12,54,"Aꞌeramũ Jejui ꞌga ꞌjau ꞌgã nupe nũ:—Ywagũna resakawe ꞌã pẽẽ mũ ꞌjau pejejaupe: “Amana nipo ꞌã ꞌja”, ꞌjau ꞌã pẽẽ pejejaupe. Aꞌeramũ aꞌjea futat amana."
42,12,55,"Ywytu ruramũ ꞌã pẽẽ, “ꞌArasimiũna nipo ꞌã”, ꞌjau ꞌã pẽẽ pejejaupe. Aꞌeramũ ꞌarasimiũna futat— ꞌjau ꞌga ꞌgã nupe."
42,12,56,—Ywagũna resakawe ꞌã pẽẽ amana kwaapa pejejemogyau. Ywytu roꞌysag are ꞌã pẽẽ ꞌarasimiũna kwaapa— ꞌjau ꞌga ꞌgã nupe. —Tejuwarete ꞌga remiaporama je amomeꞌu pẽ nupe. Maꞌeramũ sipo nepekwaawi? Nepẽporokwaawiweri te ꞌã ee. Maꞌeramũ ꞌã nepekwaawi— ꞌjau ꞌga ꞌgã nupe.
42,13,1,"Otywer awi ipoireꞌema ꞌgãJejui ꞌga porogyta ꞌga ꞌamamũ ꞌgã amũ ꞌua owaẽma ꞌga upe.—Ekoay ꞌwyriara ꞌga, Piratu ꞌga Garireja ywy pewara ꞌgã apisaukaa Jarejuwarete ꞌga upe ꞌgã porogyta ꞌgã nupawamũ. Itywerete nipo ꞌgã. Maꞌeramũ nipo ꞌã Janeruwarete ꞌga ꞌgã apisaukaa ꞌgã nupe, aruꞌe ore kũi— ꞌjau ꞌgã ꞌua uꞌama imomeꞌwau ꞌga upe."
42,13,2,"2,3 Aꞌeramũ Jejui ꞌga ꞌjau ꞌgã nupe:—Naani. Nityweri ꞌgã kwaiwete. Ajepeja Garireja ywy pewara ꞌgã tywera ꞌgã nuapyraawi. Pẽẽ nanẽ pẽtywerete futat nũ. Pejetywer awi pejepoireꞌema pẽẽ nanẽ futat pemanũ ꞌgã ꞌjawe. Pemanũ re nipo, Janeruwarete ꞌga pẽꞌaga monou mamaꞌeukwaawa rapyaw ipe— ꞌjau Jejui ꞌga ꞌgã nupe uꞌama. Series, "
42,13,4,"—ꞌAwamũ ꞌã ꞌog ywate uꞌaa Sirue pewara ꞌgã ꞌarimũ raiꞌi, ꞌgã apisau raiꞌi. Tesoitu ꞌgã pytuna. Itywerete maꞌe ꞌgã sipo poromũ raiꞌi? Pẽtywera sipo ꞌgã wapyraap raiꞌi?"
42,13,6,"Yꞌwa ꞌypAꞌere Jejui ꞌga mamaꞌe mũ momeꞌwau ꞌgã nupe nũ:—Kũimaꞌe ꞌga amũ ꞌũina. Aꞌeramũ yꞌwa ꞌywa uꞌama ꞌga ko pe. Yꞌwa ꞌaawa rupi ꞌga awau yꞌwa ꞌywa resaka. Aꞌere nokoiꞌi futari iꞌa mũ akã are ꞌga upe. Aꞌeramũ ꞌga ꞌjau wemiayuwa ꞌga upe: “Muapyra kwara ꞌara rupi je ruri ꞌau yꞌwa ꞌywa resaka aiꞌi. Aꞌere je naesagi amũ iꞌaa aiꞌi. Aꞌeramũ ene etyka”, ꞌjau ꞌga wemiayuwa ꞌga upe."
42,13,8,"—Aipo ꞌga ꞌeramũ ꞌga remiayuwa ꞌga ꞌjau ꞌga upe: “Tene iꞌami raꞌne, ꞌawa kwara rupi tee raꞌne”, ꞌjau ꞌga ꞌga upe. “Taypywykai ꞌjau. Aꞌere ꞌyja esage tarut ara iypy are esaka ꞌjau”, ꞌjau ꞌga ꞌga upe. “Siesag iꞌa ꞌjau, ꞌyi esage oypy are erur ire ꞌjau. Iꞌaramũ simuꞌam gatu etee ꞌjau. Aꞌjea futat iꞌaeꞌemamũ sietyk ꞌjau”, ꞌjau ꞌga ꞌga upe— ꞌjau Jejui ꞌga ꞌgã nupe imomeꞌwau uꞌama.—Aꞌjea futat iꞌaeꞌemamũ ijetygi futari— ꞌjau Jejui ꞌga ꞌgã nupe imomeꞌwau. —Nan tee futat Janeruwarete ꞌga mamaꞌe tywera apo awi pepoira rapesagi raꞌne. Jui pepoireꞌemamũ ꞌga nan tee futat pẽ netygi— ꞌjau ꞌga ꞌgã nupe."
42,13,10,Iteu maꞌea kũjãMorowykyeꞌema rupi Jejui ꞌga awau osou judeu ꞌgã jatykaaw ipe oporogytau ꞌgã nupe. Aꞌe pe ojeroꞌwu maꞌe ẽẽ mũ ꞌua ꞌgã pyri. Ymã ẽẽ jeroꞌwui akou rakue. Tesoitu te ẽẽ kwara muꞌari akou ojeroꞌwau. Mamaꞌeukwaawa ẽẽ erekou opir are. Iteu maꞌe ꞌjawe ẽẽ mogoukaa. Najepyoi futari ẽẽ watau. Ẽẽ resakawe Jejui ꞌga ojeꞌega ẽẽ upe:—Erefuꞌam ĩ. Enejaruete ene ꞌawamũ ĩ— ꞌjau ꞌga ẽẽ upe. Aꞌere ꞌga opo monou ẽẽ ꞌarimũ. Ẽẽ ꞌarimũ etee agawewi opo monou. Aꞌerauwe ẽẽ uꞌama gatu. Ojepywau.—Auꞌjete je katuꞌog ape waꞌiko. Ene te ꞌã eneresage jee— ꞌjau ẽẽ Jarejuwarete ꞌga upe.
42,13,14,"Aꞌere judeu ꞌgã jatykaawa raarana ꞌga amaraꞌneramũ ꞌga ree. Morowykyeꞌema rupi Jejui ꞌga ẽẽ mafuꞌami. “Ae katuꞌoga ae porowykya futat”, ꞌjau ꞌga ojeupe. Aꞌeramũ ꞌga amaraꞌneramũ Jejui ꞌga ree. Aꞌeramũ ꞌga aꞌeramũ ꞌjau ꞌgã nupe:—Pejor awi pejejekatuꞌogukaa morowykyeꞌema rupi— ꞌjau ꞌga ꞌgã nupe. —Ymã te ꞌã Moisesi ꞌga kaꞌarana kwasiari inuga janee rakue. “Morowykyeꞌema rupi kasi peporowyky ne”, ꞌjau ꞌga ꞌã janee rakue. Maꞌeramũ ꞌã pejot morowyky rupi etee pejejekatuꞌogukaa— ꞌjau ꞌga ꞌgã nupe."
42,13,15,"Aꞌeramũ Jejui ꞌga ꞌjau ꞌgã nupe:—“Morowykyeꞌema rupi kasi peporowyky ne”, peꞌje awi oree. Pẽẽ nanẽ te ꞌã peporowyky pejejemogyau morowykyeꞌema rupi. Wyra jara agawewi ꞌã pẽẽ. Aꞌetea ꞌã “ereporowyky awi morowykyeꞌema rupi”, peꞌje jee. Aꞌetea pejejeymawa pemoyꞌu morowykyeꞌema rupi. Ẽẽ taetu aea. Abraão ꞌga juapyrera ẽẽ. Janepytuna futat ẽẽ. Maꞌeramũ sipo je mamaꞌeukwaawa moireꞌema morowykyeꞌema rupi ẽẽ wi? Ymã te ꞌã ẽẽ mamaꞌeukwaawa rerekoi opir are rakue. Maꞌeramũ je imoireꞌema ẽẽ wi morowykyeꞌema rupi ꞌũ, aꞌe te je nũ aꞌi kũi— ꞌjau Jejui ꞌga ꞌgã nupe."
42,13,17,"Aipo ꞌeramũ ꞌgã opoyjeꞌemamũ ajemogyau ꞌga wi. ꞌGa ree iporomutareꞌema ꞌgã opoyjeꞌemamũ. Aꞌere tesirũmera ꞌgã kuꞌiramũ ꞌga ree, ẽẽ wi imoiramũ."
42,13,18, Aꞌeramũ Jejui ꞌga ꞌjau ꞌgã nupe nũ:—Maꞌja ꞌjawe ajee je rerowiaara ꞌgã?— ꞌjau ꞌga ꞌgã nupe.
42,13,20,—Maꞌjaꞌja ꞌjawe ajee je rerowiaara ꞌgã?— ꞌjau ꞌga ojeꞌega ꞌgã nupe nũ.
42,13,22, Jejui ꞌga awau akou Jerusarega repejãna. Awaw ipe ꞌga awau pe rupiwara ꞌgã muꞌjau akou. Aꞌeramũ kũimaꞌe ꞌga amũ ꞌjau Jejui ꞌga upe:—Inãinãnĩꞌĩ etee sipo ore oi ywag ipe?— ꞌjau ꞌga Jejui ꞌga upe.
42,13,24,"Aipo ꞌga ꞌeramũ Jejui ꞌga ꞌjau ꞌgã nupe:—Pẽneaꞌat kasi pejejemogyau tesirũmera ꞌgã nee ne. Pejetywer awi pepoit. Aꞌeramũ pẽẽ pejeporowykyau esage pejejemogyau pejejeupe ywag ipe pejejesawamũ— ꞌjau Jejui ꞌga ꞌga upe.Aꞌeramũ futat ꞌga ꞌjau ꞌgã nupe:—Ywaga rokwara nokwaruui. Je rerowiaara ꞌgã etee te oo osou ywaga rokwara rupi— ꞌjau ꞌga ꞌgã nupe uꞌama. —Jejeꞌega renupareꞌema ꞌgã nipo eꞌi “Ywag ipe je oi”, ꞌjau nipo ꞌgã numiamũ. Aꞌere jejeꞌega renupareꞌema ꞌgã noseaꞌuweri ywag ipe— ꞌjau ꞌga ꞌgã nupe uꞌama.Aꞌere Jejui ꞌga mamaꞌe mũ momeꞌwau ꞌgã nupe uꞌama nũ:"
42,13,25,"—ꞌOkwara motyw ire ꞌoga jara ꞌga nuawopytymoꞌwogi tekotee ꞌgã nupe. Aꞌere ꞌgã amũ nipo ꞌua ꞌokwara mopoga ꞌga upe. “Toroo orosou ꞌjau”, ꞌjau nipo ꞌgã numiamũ. Aꞌeramũ ꞌoga jara ꞌga awau ojeꞌega ꞌgã nupe: “Peꞌje pejewau je wi. Nakwaawi je pẽẽ”, ꞌjau etee ꞌga ꞌgã nupe."
42,13,26,"—Nan tee futat nipo peo peu ywag ipe jejeꞌega renupareꞌemamũ ꞌokwara mopoga jee. Aꞌere nipo je “Najeremiayuwa rũi pẽẽ”, je ꞌi etee pẽ nupe. “Peꞌje pejewau pejejewya je wi”, je ꞌi etee pẽ nupe— ꞌjau ꞌga ꞌgã nupe uꞌama. —Aꞌeramũ nipo pẽẽ ꞌjau jee: “Orojemiꞌwat ako ore ene pyri ikue. Oreꞌwyr ipe futat ako ore muꞌe ape ikue”, ꞌjau nipo pẽẽ jee."
42,13,27,"Aꞌere nipo je ꞌi etee pẽ nupe: “Najeremiayuwa rũi pẽẽ. Peꞌje pejewau je wi”, ꞌjau etee nipo je pẽ nupe— ꞌjau ꞌga ꞌgã nupe uꞌama. —“Nepeenuwi futari jejeꞌega. Peꞌje pejewau je wi”, ꞌjau nipo je pẽ nupe— ꞌjau Jejui ꞌga ꞌgã nupe."
42,13,28,"—Aipoa ꞌara rupi nipo pẽẽ jareypy ꞌgã nesaka. Abraão ꞌga, Isaki ꞌga, Jako ꞌga, Jeruwarete ꞌga jeꞌega momeꞌwara ꞌgã. Mĩmera ꞌgã nipo peesak ywag ipe numiamũ. Aꞌere nipo pẽẽ nepesei futari. Aꞌeramũ nipo pẽẽ pejejaaꞌwau pejejupa pejeseꞌema rerekou. “Maꞌeramũ ore ꞌga rerowiareꞌema arakou rakue ꞌũ?” ꞌjau nipo pẽẽ— ꞌjau Jejui ꞌga ꞌgã nupe uꞌama."
42,13,29,—Aꞌere nipo kwe pewara ꞌgã ꞌua ajatykau je ree. Najuejue etee nipo ꞌgã ꞌua ajatykau je ree. Awau ojejaga ywag ipe ojemiꞌwaa je pyri— ꞌjau Jejui ꞌga ꞌgã nupe oporogytau.
42,13,30,—Akotee nipo ꞌgã amũ numiamũ. Aꞌetea nipo ꞌgã oo ojejaga ywag ipe je pyri ojemiꞌwaa— ꞌjau ꞌga ꞌgã nupe. —Aꞌere amumera ꞌgã noseaꞌuweri ywag ipe je pyri. “Je ikaꞌaranũũ kwaiwete maꞌea. Je kũimaꞌeeteetea ꞌjau. Aꞌeramũ je Jejui ꞌga tepoara futareꞌema” ꞌjara ꞌgã noseaꞌuweri ywag ipe— ꞌjau ꞌga ꞌgã nupe imomeꞌwau uꞌama.
42,13,31,Aꞌe pype fariseu ꞌgã amũ ꞌua ojeꞌega Jejui ꞌga upe:—Ekaꞌjam ꞌaw awi ewau. Erote ꞌga ene juka are ifuewet. Aꞌeramũ ene ewau ꞌaw awi ekaꞌjama kwe pe— ꞌjau ꞌgã Jejui ꞌga upe.
42,13,32,"Aꞌeramũ Jejui ꞌga weaꞌaramũ ojeupe ꞌgã ꞌe are: “Mõ. Siesak ꞌga poira oporowyky awi ꞌjau, eꞌi nipo ꞌgã jee”, ꞌjau ꞌga ojeupe. Aꞌere ꞌga ꞌi etee ꞌgã nupe:—Naani. Nakaꞌjamaꞌuweri je tewau. Tejuwarete ꞌga remifutara ꞌara rupi te je manũi. Nopoiraꞌuweri je teporowyky awi. Erote ꞌga ꞌme ate ꞌga renamũ. Pekwap ꞌjau ꞌga upe: “Nopoiraꞌuweri je teporowyky awi. Mamaꞌeukwaawa je omoit tekou ꞌgã nui. Ojeroꞌwu maꞌe ꞌgã je akatuꞌok tekou, eꞌi etee ꞌga”, peꞌje ꞌga upe pejewau— ꞌjau etee Jejui ꞌga aipo ꞌgã nupe. —“Namateepawi we je Tejuwarete ꞌga porowykya, eꞌi ꞌga”, peꞌje ꞌga upe pejewau— ꞌjau Jejui ꞌga ꞌgã nupe."
42,13,33,—Tejuwarete ꞌga remifutar imũ etee futat je porowykyi tekou. Oporowykya je iapopaw ire te nipo ꞌga je jukaukari ꞌgã nupe— ꞌjau ꞌga ꞌgã nupe uꞌama. —Jerusareg ipe futat nipo tewau temanũmũ. Peu futat Jeruwarete ꞌga jeꞌega momeꞌwara ꞌgã apisara ꞌgã nuwi. Aꞌeramũ je peu futat tewau temanũmũ nipo— ꞌjau Jejui ꞌga ꞌgã nupe uꞌama.
42,13,34,"Aꞌeramũ ꞌga ꞌjau Jerusareg ipewara ꞌgã nupe:—Jerusareg ipewaramũ futat te ꞌã pẽẽ Jarejuwarete ꞌga jeꞌega momeꞌwara ꞌgã apisaramũ pejup— ꞌjau Jejui ꞌga ꞌgã nupe. —Sãꞌã wyrasokwẽa waꞌyra majatyka wakape ꞌwyripe imonoa kwanũ awi. Nan tee futat je— ꞌjau Jejui ꞌga ꞌgã nupe. —“Tajejuka esage Jerusareg ipewara ꞌgã nee”, ꞌjau je ꞌã pẽ nupe numiamũ. Aꞌere ꞌã nepefutari etee."
42,13,35,"Aꞌeramũ ꞌawamũ Janeruwarete ꞌga opoia futat pẽ nui— ꞌjau Jejui ꞌga ꞌgã nupe. —Aꞌeramũ nipo pẽ nee iporomutareꞌema ꞌgã ꞌua pẽꞌwyrarete pojekau pẽ nui. ꞌAwamũ ꞌã je nanẽ tewau pẽ nui nũ. Aꞌeramũ pẽẽ je resaguꞌjapeꞌema ꞌawamũ. “Esageay Janeruwarete ꞌga remimurera ꞌga”, ꞌjaweꞌẽwe pẽẽ je resaguꞌjapeꞌema futat— ꞌjau Jejui ꞌga ꞌgã nupe uꞌama."
42,14,1,"Awuwut maꞌe ꞌgaMorowykyeꞌema mũ rupi Jejui ꞌga awau osou fariseu ꞌga amũ rog ipe ojemiꞌwaa. ꞌWyriaꞌri ꞌga rog ipe awau osou. Aꞌeramũ fariseu ꞌgã amũ ꞌua Moisesi ꞌga remikwasiarer are moromuꞌjara ꞌgã netee. ꞌGã ꞌua osou ꞌga resaka.—Peꞌje soo ꞌga resaka. Mamaꞌe tywera ꞌga iapo re sipyyk ꞌga ꞌjau— ꞌjau ꞌgã ajaupe. Poje kũimaꞌe ꞌga amũ ꞌua osou Jejui ꞌga pyri. Awuwut maꞌe ꞌga ꞌua osou ꞌga pyri. Aꞌeramũ fariseu ꞌgã ꞌjau ajaupe:—ꞌAwamũ ꞌã morowykyeꞌema. Aꞌetea sipo ꞌga awuwut maꞌe ꞌga okatuꞌok?— ꞌjau ꞌgã ajaupe. —Ae katuꞌoga ae porowykya futat morowykyeꞌema rupi. Nokatuꞌogaꞌuweri nipo ꞌga ꞌawauwe ꞌga— ꞌjau ꞌgã ajaupe. Aꞌeramũ Jejui ꞌga ꞌjau ꞌgã nupe:—Maꞌja eꞌi te Moisesi ꞌga rakue? “Pekatuꞌok kasi ꞌgã morowykyeꞌema rupi ne”, eꞌi te ꞌga janee rakue? Naani. Aipo neꞌi ꞌga rakue— ꞌjau ꞌga ꞌgã nupe."
42,14,4,Aꞌere ꞌga ree ajatyka maꞌe ꞌgã nojeꞌegi futari. Ojenosĩ ꞌgã ꞌga wi aipo ojeupe ꞌga ꞌeramũ.Aꞌeramũ Jejui ꞌga opo monou awuwut maꞌe ꞌga ꞌarimũ ꞌga katuꞌoka. Aꞌere ꞌga ojeꞌega ꞌga upe ꞌga katuꞌog ire:—ꞌAwamũ enejaruete. Aꞌeramũ ene ewau ejeꞌwyr ipe— ꞌjau ꞌga awuwut maꞌefera ꞌga upe.
42,14,5,Aꞌeramũ Jejui ꞌga ꞌjau esakarera ꞌgã nupe:—Pejejaꞌyra ywy kwara pype iꞌaramũ sipo nepenuẽmi jui morowykyeꞌema rupi? Pejejeymawa ywy kwara pype iꞌaramũ sipo nepenuẽmi jui morowykyeꞌema rupi?— ꞌjau ꞌga ꞌgã nupe. —Nepeejaraꞌuweri pejejaꞌyra imỹina ywy kwara pype. Aꞌea ꞌara rupi pẽẽ iaporamũ je nanẽ ojeroꞌwu maꞌe ꞌga katuꞌogi morowykyeꞌema rupi nũ— ꞌjau ꞌga ꞌgã nupe.
42,14,6,Aꞌere ꞌgã nojeꞌegi futari ajemogyau ojeupe ꞌga ꞌeramũ.
42,14,7,"ꞌGã neko esage are ꞌgã muꞌeawetOjemiꞌwar enune Jejui ꞌga awau afuꞌama wewiri oo maꞌe ꞌgã nesaka. ꞌGã apyga resaka uꞌama. “Naakotee maꞌe ꞌgã nenawa ꞌarimũ rũi pa ꞌgã apygiweramũ raꞌe. Esage maꞌe ꞌgã apykawa ꞌarimũ etee pa ꞌgã apygiweramũ raꞌe”, ꞌjau ꞌga ojeupe ꞌgã nesaka.Aꞌeramũ ꞌga mamaꞌe mũ momeꞌwau ꞌgã nupe ꞌgã muꞌjawamũ:"
42,14,8,"8,9 —ꞌGa amũ nipo ꞌua ene moꞌwya, “Ere ejua ejemiꞌwaa jerog ipe”, ꞌjau enee. Aꞌeramũ nipo ene ewau eapyka esage maꞌe ꞌgã apykawa ꞌarimũ. Aꞌeramũ nipo esage maꞌe ꞌga amũ ꞌua wapykawa ꞌarimũ ene renamũ osou. Aꞌeramũ nipo ene moꞌwyarera ꞌga “Eyryk ꞌga renaw awi”, ꞌjau enee. Aꞌeramũ nipo ene ejenosõu ekou ꞌgã nowase— ꞌjau ꞌga uꞌama ꞌgã nupe. Series, "
42,14,10,"—Aꞌeramũ ene ꞌgã amũ emoꞌwyramũ eapyka akotee maꞌe ꞌgã apykawa ꞌarimũ te. Aꞌeramũ nipo ene moꞌwyarera ꞌga ꞌua osou. Aꞌeramũ ꞌga te ꞌjau enee: “ꞌAu te ejot eapyka je pyri”, ꞌjau enee— ꞌjau ꞌga ꞌgã nupe. —Aꞌeramũ ene ekou ꞌwyriaꞌri ꞌjawe ꞌgã nowase— ꞌjau ꞌga ꞌgã nupe."
42,14,11,—“Je ꞌã kũimaꞌeeteetea” ꞌjara Janeruwarete ꞌga imogyau tywet. Aꞌeramũ Janeruwarete ꞌga “Nakũimaꞌeeteete rũi je” ꞌjara ꞌgã etee ꞌga imogyau kũimaꞌeeteeteramũ ꞌgã nupe— ꞌjau Jejui ꞌga ꞌgã nupe.
42,14,12,"Aꞌeramũ Jejui ꞌga ꞌjau omoꞌwyarera ꞌga upe:—Eremoꞌwyꞌwyt kasi esage maꞌe ꞌgã etee ne, epytuna etee ne. Ajemogy tee maꞌe ꞌgã we futar iki emoꞌwyt imojemiꞌwaa ejepyri— ꞌjau ꞌga ꞌga upe uꞌama. —Esage maꞌe ꞌgã etee ene imoꞌwyꞌwyramũ ꞌgã nanẽ ene moꞌwyri ene rerawau ojeꞌwyr ipe nũ."
42,14,13,"Itywetywet maꞌe ꞌgã nanẽ ki emoꞌwyꞌwyt imojemiꞌwaa ejepyri nũ— ꞌjau ꞌga ꞌga upe. —Iteu maꞌe, eaeꞌem. Mĩmera ꞌgã nanẽ ki emoꞌwyꞌwyt ejeꞌwyr ipe nũ— ꞌjau ꞌga ꞌga upe. —ꞌGã nene mepyaꞌuweri. Aꞌeramũ anure Janeruwarete ꞌga ꞌgã mojemiꞌwaawera mepyau enee— ꞌjau ꞌga ꞌga upe."
42,14,15,"Aꞌeramũ Jejui ꞌga pyri ojemiꞌwat maꞌe ꞌga amũ ꞌjau ꞌga upe:—ꞌAu aejemiꞌwara miamũ pa ꞌã esage nũ. Peu ywag ipe taetu ꞌã aekuꞌiawa te— ꞌjau ꞌga ꞌga upe, ꞌgã nemianuwamũ ꞌũina. —Jarejuwarete ꞌga pyri ojemiꞌwat maꞌe ꞌgã taetu akuꞌiramũ nanimenime— ꞌjau ꞌga ꞌgã nupe."
42,14,16,Aꞌeramũ aipo ꞌga ꞌeramũ Jejui ꞌga ꞌjau ꞌga upe:—Aꞌjea futat nũꞌũ. Aꞌjea futat ere poromũ— ꞌjau ꞌga ꞌga upe.Aꞌeramũ ꞌga mamaꞌe mũ momeꞌwau ꞌgã nupe nũ:—Kũimaꞌe ꞌga amũ kumia wapoukat ꞌgã nupe. Kwaiwete ꞌga iapoukaa.
42,14,17,"Aꞌere ꞌga erojyw ire ojeꞌega wemiayuwa ꞌga amũ upe: “Ere ewau ꞌgã nupe kwe pe, jeremimoꞌwyꞌwyrera ꞌgã nerua”, ꞌjau ꞌga ꞌga upe ojeꞌega. Aꞌeramũ ꞌga awau."
42,14,18,"Awau ꞌga owaẽma ꞌga remimoꞌwyꞌwyrera ꞌga amũ upe: “Ere ejua ejemiꞌwaa, eꞌi ꞌga enee ko”, ꞌjau ꞌga awau ꞌga upe.—Aꞌere aipo ꞌga ꞌi etee ꞌga upe: “Naani ki ꞌei. Ywya je amut ape ko ki ꞌei. Aꞌeramũ je tewau esaka ki ꞌei”, ꞌjau etee ꞌga ꞌga upe."
42,14,19,"—Aipo ojeupe ꞌga ꞌeramũ ꞌga awau ajepeja ꞌga upe etee ꞌjau nũ, ꞌga remimoꞌwyꞌwyrera ꞌga upe ꞌjau nũ: “Ere ejua ejemiꞌwaa, eꞌi ꞌga enee ko”, ꞌjau ꞌga awau ꞌga upe.—“Tee. Aꞌere nipo je nooi nũꞌũ. Teis kwataua je amut ko. Aꞌeramũ je tewau tejemimurera resaka raꞌne”, ꞌjau etee ꞌga ꞌga upe nũ."
42,14,20,"—Awau ꞌga aipo ꞌga wi nũ. Awau ꞌga ajepeja ꞌga upe ꞌjau nũ: “Ere ejua ejemiꞌwaa, eꞌi ꞌga enee ko”, ꞌjau ꞌga awau ajepeja ꞌga upe etee nũ. Aꞌere “Je nooi ki ꞌei. Jeremireko je ꞌawamue ko. Aꞌeramũ je aꞌeramũ ejararũmeꞌem. Nooi je”, ꞌjau etee ꞌga ꞌga upe nũ."
42,14,21,"—Aꞌeramũ ꞌga remiayuwa ꞌga ojewya awau imomeꞌwau ꞌga upe. “Nuri etee ꞌgã je rupi ki ꞌei”, ꞌjau ꞌga awau imomeꞌwau ꞌga upe. Aꞌeramũ ꞌga aꞌeramũ amaraꞌneramũ akou ꞌgã nee— ꞌjau Jejui ꞌga ꞌgã nupe.—Aꞌeramũ ꞌga ojeꞌega ꞌga upe nũ, aipo ꞌga upe wẽjẽmĩ futat nũ. “Ekwap ajemogy tee maꞌe ꞌgã moꞌwyꞌwya. Erut ekoete te futar iki ꞌgã. Eaeꞌema ꞌgã we futat ki erut. Iteu maꞌe ꞌgã miamũ futar iki erut. Itywet maꞌe ꞌgã nanẽ ki erut. Mĩmera ꞌgã futar iki erut”, ꞌjau ꞌga wemiayuwa ꞌga upe nũ."
42,14,22,"—Aꞌerauwe ꞌga awau nũ. Aꞌeramũ ꞌga ꞌgã nerua, kwaiwete. Aꞌere ꞌgã nomatyneemi ꞌga roga. Aꞌeramũ ꞌga wemiayuwa ꞌga mojewyruꞌjapa nũ."
42,14,23,"—“Ere ajee ewau kwe pe nũ. Kwe pe ekwap pe rupi nũ. Pe rupiwara ꞌgã nerua imajatykau jee. Tejoga ryneem gatu gatua te je afutat”, ꞌjau ꞌga ꞌga upe.—Aꞌerauwe ꞌga ojewya awau nũ. Ojewya awau ꞌgã nupe nũ. Aꞌeramũ ꞌga ꞌgã nerua, kwaiwete nũ. Aꞌeramũ te ꞌga ꞌga roga matyneemi ꞌgã nerua. —“Amoꞌwyꞌwyt futat je ꞌgã aiꞌi numiamũ, kwaiwete aiꞌi numiamũ. Aꞌere ꞌã ꞌgã jẽmĩ nuri ojemiꞌwaa je pyri. Aꞌeramũ ꞌgã ꞌawamũ jeremiꞌu ꞌwaweꞌem futat. Nomonoi futari je tejemiꞌua ꞌgã nupe”, ꞌjau ꞌga ꞌgã nupe— ꞌjau Jejui ꞌga imomeꞌwau ꞌgã nupe."
42,14,25,Anure Jejui ꞌga awau watau akou nũ. Kwaiwete ꞌgã awau ꞌga rupi. Aꞌeramũ ꞌgã awau akou oporogytau pe rupi.
42,14,26,"—Pẽporomutat pẽẽ pejepytuna ꞌgã nee. Pejey are, pejejuw are, pejejewirer are, pejejenyr are, pejepytun are, pejejee nanẽ nũ— ꞌjau ꞌga ꞌgã nupe ꞌgã nerawau ꞌgã nerekou pe rupi. —Aꞌere je ꞌi pẽ nupe: Jeremiayuwamũ pejejekoweramũ ki pẽporomutat je ree pejepytuna ꞌgã nee pejeporomutara apyraapa. Je ree pejeporomutaramũ ki pẽẽ mamaꞌe apou jeremifutar imũ je muorypawamũ. “Ereapo awi nanuara ki sa”, ꞌjau nipo pẽpytuna ꞌgã pẽ nupe. Aꞌere kasi eremojerowiat ꞌgã ne. Jejeꞌeg imũ etee futat pẽẽ iapou. Kasi aꞌe pe pẽẽ najeremiayuwa rũi ne— ꞌjau ꞌga ꞌgã nupe ꞌgã nerawau ꞌgã nerekou."
42,14,27,"—Jeremiayuwamũ pejejekoweramũ jeremifutara etee futat pẽẽ iapou, pejekyjaweꞌem ꞌgã pejejereko tywer awi. “Tene ꞌgã je jukai kwy. Napoiraꞌuweri je Jejui ꞌga rerowiar awi”, ꞌjau etee ki pẽẽ— ꞌjau ꞌga ꞌgã nerawau ꞌgã nerekou pe rupi."
42,14,28,"—Kũimaꞌe ꞌga amũ nipo ꞌog ywate are aparuapoweramũ. Aꞌeramũ ꞌga kaꞌaranũũa raꞌne imojopyrũmũ ꞌũina. “Taesak kaꞌaranũũa iꞌjawe jooa ꞌjau kwy, ꞌoga apoa ꞌjawe jooa ꞌjau kwy”, ꞌjau nipo ꞌga ꞌũina imojopyrũmũ."
42,14,29,"29,30 “Kasi ꞌgã aꞌe pe ꞌoga je imateepaweꞌemamũ je jai ne kwy”, ꞌjau nipo ꞌga ojeupe— ꞌjau Jejui ꞌga ꞌgã nupe imomeꞌwau ꞌgã nerawau ꞌgã nerekou.—Nan tee futat nipo pẽẽ— ꞌjau Jejui ꞌga ꞌgã nupe. —Aꞌeramũ pẽẽ je rerowiaaramũ pejejemogyau pejejeaꞌaramũ raꞌne. “Aꞌjea futat sipo je rekoi ꞌga rerowiarareteramũ ꞌwei?” ꞌjau ki pẽẽ pejejemogyau pejejeaꞌaramũ raꞌne— ꞌjau ꞌga ꞌgã nupe. —“Aꞌjea futat sipo je ꞌga porowykya etee futat iapoi ꞌwei”, ꞌjau ki pẽẽ pejejeupe— ꞌjau Jejui ꞌga ꞌgã nupe."
42,14,31,"—ꞌWyriara ꞌga amũ remiayuwa nipo amaraꞌneramũ ajepeja ꞌwyriara ꞌga remiayuwa ꞌgã nee te. Aꞌeramũ nipo ꞌgã ꞌjau oꞌwyriara ꞌga upe: “Soo ꞌgã apisau ꞌjau” ꞌjau nipo ꞌgã ꞌga upe. Aꞌeramũ nipo ꞌwyriara ꞌga ꞌjau ꞌgã nupe: “Tee. Tene raꞌne. Kwaiwete ꞌga remiayuwa pytuna. Wĩti miu ꞌga remiayuwa pytuna. Jane najanepytuni. Teis miu etee te ꞌã janepytuna. Siapisipap sipo jane ꞌgã?” ꞌjau nipo ꞌga wemiayuwa ꞌgã nupe.—“Tee. Naani nipo nũꞌũ. ꞌGã etee nipo jane apisipap”, ꞌjau ꞌga remiayuwa ꞌgã ꞌga upe. Aꞌeramũ nipo ꞌwyriara ꞌga ojeꞌega raꞌne imonou ajaupe."
42,14,33,—Nan tee futar iki pẽẽ. Jeremiayuwamũ pejejekoweramũ pejejeaꞌaramũ raꞌne pejejemogyau— ꞌjau ꞌga ꞌgã nupe. —Pẽẽ je rerowiaraipa etee. Aꞌere etyka ꞌea niaꞌwyri— ꞌjau ꞌga ꞌgã nupe imomeꞌwau.
42,14,34,—Sãꞌã jukyra resagea futat numiamũ. Aꞌere kumi pype omonoramũ nomẽꞌẽi futari. Aipoa jukyra niaꞌwyri futari. Aꞌea jukyra numiamũ. Aꞌere namuei mamaꞌea. Aꞌeramũ ae imonou imomoa yty apyꞌrarimũ. Nan tee futat je rerowiar awi opoit maꞌe ꞌgã— ꞌjau Jejui ꞌga ꞌgã nupe. —ꞌGa amũ te nipo ajee mamaꞌeaya ojeupe ijesaukaramũ opoit je rerowiar awi. ꞌGã je rerowiaa numiamũ— ꞌjau ꞌga ꞌgã nupe. —Ee pejejeapyoweramũ ki peapyaka katu jejeꞌeg are— ꞌjau ꞌga ꞌgã nupe ꞌgã nerawau ꞌgã nerekou.
42,15,1,Anure itywet maꞌe ꞌgã ꞌua Jejui ꞌga renupa ꞌupa. ꞌWyriararete upe kaꞌaranũũ pyykara ꞌgã nanẽ kwaiwete nũ.
42,15,2,ꞌGã nesakawe fariseu ꞌgã amũ Moisesi ꞌga remikwasiarer are moromuꞌjara ꞌgã netee Jejui ꞌga agoꞌwau ꞌupa:—Kuu. Itywet maꞌe ꞌgã jekotyꞌaawa ꞌga raꞌe— ꞌjau ꞌgã ajaupe ꞌupa. —Ojemiꞌwaa nanẽ ꞌga ꞌgã pyri raꞌe nũ— ꞌjau ꞌgã ajaupe.
42,15,3,Aꞌe renupawe Jejui ꞌga ꞌjau ꞌgã nupe:—Itywet maꞌe ꞌgã werowiara we futat Janeruwarete ꞌga afutat— ꞌjau ꞌga ꞌgã nupe.Aꞌeramũ ꞌga mamaꞌe mũ momeꞌwau ꞌgã nupe ꞌgã muꞌjau ꞌUwarete ꞌga ree.
42,15,4,—Kũimaꞌe ꞌga amũ nipo wyra jara. Karupaꞌmĩa nipo ꞌga reymawa. Kwaiwete nipo ꞌga reymawa. Sẽg nipo ꞌga reymawa pytuna. Aꞌere nipo karupaꞌmĩ amũ kaꞌjami opytun awi kaꞌa pe. Aꞌeramũ nipo ijara ꞌga ipytuna jaga ukaja pype inuga. Ipytuna jãmaw ire nipo ꞌga awau okaꞌjam maꞌefera rekaa akou. Aꞌeramũ nipo ꞌga awau owaẽma jupe.
42,15,5,Esakawe aipo ꞌga iupia imonou imopeywaa ojasiꞌyꞌwarimũ erua. Akuꞌiramũ ꞌga okaꞌjam maꞌefera rerua ojeꞌwyr ipe nũ.
42,15,6,"Wog ipe owaẽmawe nipo ꞌga ojeꞌega monou opytuna ꞌgã nupe: “Peꞌje pejejua pejekuꞌiramũ je pyri. Tejeymawa je aesak ko”, ꞌjau nipo ꞌga ꞌgã nupe— ꞌjau Jejui ꞌga ꞌgã nupe imomeꞌwau."
42,15,7,"—Nan tee futat Jeruwarete ꞌga kuꞌiramũ ꞌũina. Otywer awi itywet maꞌe ꞌga poiramũ ꞌga kuꞌiramũ ꞌũina ywag ipe, ywagipewara ꞌgã netee— ꞌjau Jejui ꞌga ꞌgã nupe imomeꞌwau. —Nan tee otywer awi opoit maꞌe ꞌgã nee ꞌga kuꞌiramũ ꞌũina. Esage maꞌe ꞌgã nee akuꞌia ꞌga iapyraapa ꞌũina itywet maꞌefera ꞌgã nee— ꞌjau ꞌga ꞌgã nupe ꞌgã muꞌjau ꞌUwarete ꞌga ree ꞌũina."
42,15,8,"Kaꞌaranũũ ꞌywopeꞌi etygipyretAꞌere Jejui ꞌga mamaꞌe mũ momeꞌwau ꞌgã nupe nũ:—Kũjã ẽẽ mũ ꞌywopeꞌia wereko, kaꞌaranũũ ꞌywopeꞌia. Teis ẽẽ kaꞌaranũũ ꞌywopeꞌia pytuna. Epyuu maꞌea juejue ẽẽ upe. Aꞌere nipo amũ ꞌari ẽẽ wi. Aꞌeramũ ẽẽ tata monyka esakawamũ ꞌoga peia imua imonoꞌoga esaka."
42,15,9,"Esakawe ẽẽ ojeꞌega ojepyriwara ꞌgã nupe: “Peꞌje pejejua je pyri pejekuꞌiramũ. Aesak je tekaꞌaranũũa ko”, ꞌjau ẽẽ ꞌgã nupe— ꞌjau Jejui ꞌga ꞌgã nupe imomeꞌwau."
42,15,10,—Nan tee futat Janeruwarete ꞌga kuꞌiramũ otywer awi ꞌgã poiramũ. Ywagipewara ꞌgã netee ꞌga akuꞌiramũ ꞌũina— ꞌjau ꞌga ꞌgã nupe ꞌgã muꞌjau.
42,15,11,"Okaꞌjam maꞌea kunumĩũũ ꞌgaAꞌere Jejui ꞌga ꞌũina mamaꞌe mũ momeꞌwau ꞌgã nupe nũ, ꞌgã muꞌjau ꞌUwarete ꞌga ree:—Kũimaꞌe ꞌga amũ mukũi tee ꞌga raꞌyra ꞌgã. Kũimaꞌea jue ꞌga raꞌyra ꞌgã. Iwujaa ꞌga ꞌjau ꞌuwa ꞌga upe: “Anure ki ekaraemã emut oree. Aꞌere je temaꞌea ꞌawauwe ifutari. Emanũmeꞌẽwe jemaꞌea emut jee”, ꞌjau iwujaa ꞌga ꞌuwa ꞌga upe.—Aꞌerauwe ꞌga okaraemã mojoꞌoka waꞌyra ꞌgã nupe. Kwaiwete ꞌga kaꞌaranũũa. Aꞌeramũ ꞌga okaraemã kwajamũ."
42,15,13,"—Anurenureꞌi ꞌga raꞌyra ꞌgã awau ꞌga wi, iwujaa ꞌga awau muku ꞌga wi. Tapyꞌỹja mũ ꞌwyrarete pe ꞌga awau ꞌga wi. Peu ꞌga okaꞌaranũũ momyaupap. Kũjãmeneꞌem are, kawĩajaiw are ꞌjau. Mĩmer are ꞌga okaꞌaranũũ momyaupaw ekoete. Nan etee etee ꞌga akou nũ. Ikaꞌaranũũeꞌema ꞌjawe akou nũ. Okaꞌaranũũ momypaw ire ꞌga akou tyꞌara upe."
42,15,14,Aman ipe agawewi. Aꞌetea amana nokyri ꞌgã nupe. Aꞌeramũ temiꞌua opapapap. Aꞌeramũ peuwara ꞌgã tyꞌara upe ajemogyau. Peu oo maꞌefera ꞌga nanẽ akou tyꞌara upe nũ.
42,15,15,"—Aꞌeramũ ꞌga ꞌjau peuwara ꞌgã nupe: “Jeporowykywet je tekou”, ꞌjau ꞌga akou ꞌgã nupe, morowyky rekaa ojeupe. Aꞌeramũ ꞌga amũ ꞌjau ꞌga upe: “Peu ekwap ekou, tajaurana poitawamũ”, ꞌjau ꞌga ꞌga upe."
42,15,16,—Aꞌerauwe ꞌga awau akou tajaurana poitawamũ. Aꞌeramũ ꞌga tyꞌara rerekou. Tajaurana futawa resaka ꞌũina. Aꞌeramũ ꞌga tajaurana futawa uweita jui numiamũ. Aꞌere teymajara ꞌga aꞌea miamũ naꞌuukari ꞌga upe.
42,15,17,"Tyꞌara rerekou ꞌga aipo ꞌjau. “Kwaiwete agawewi nãꞌã jeruwa ꞌga remiayuwa jepi reꞌã. Aꞌetea nãꞌã kumia emyret jepi reꞌã. Aꞌere pa je ꞌã ꞌau tyꞌara rerekoi nũ. Maran te ꞌã nooi tekou tejewya tejuwa ꞌga resaka nũ ꞌi”, ꞌjau ꞌga akou ojeupe."
42,15,18,"“Tajemomeꞌu tejuwa ꞌga upe ꞌjau kwy”, ꞌjau ꞌga ꞌũina uꞌarasigamũ. “Jetywerete je tekou jarejee aiꞌi, Jarejuwarete ꞌga upe nanẽ aiꞌi nũ, taꞌe imomeꞌwau tejuwa ꞌga upe ꞌjau kwy”, ꞌjau ꞌga akou ojeupe."
42,15,19,"“Ejaꞌyra ꞌjawe kasi je rereko ape ꞌawamũ ne, taꞌe ꞌga upe ꞌjau kwy. Auꞌje je rereko ape ejaꞌyramũ je rekoramũ jepi, taꞌe ꞌga upe ꞌjau kwy”, ꞌjau ꞌga ojeupe ꞌũina. “Aꞌeramũ ene ꞌawamũ je moporowykyau etee ejee, taꞌe tejuwa ꞌga upe ꞌjau kwy. Tejemiꞌua tamepy tekou ꞌjau, taꞌe tejuwa ꞌga upe ꞌjau kwy”, ꞌjau ꞌga ꞌũina ojeupe— ꞌjau Jejui ꞌga ꞌgã nupe imomeꞌwau."
42,15,20,"—Aꞌerauwe ꞌga afuꞌama oꞌwya. Pe awi etee futat ꞌga awau. Ojewya awau owaẽma ꞌuwa ꞌga upe. Muku ꞌga rekorauwe ꞌga ruwa ꞌga ꞌga resaka. “Kweramũ nipo jeraꞌyra ruri akou nũ”, ꞌjau ꞌga ojeupe.—ꞌGa resakawe ꞌga awau ujãna ꞌga rowosõu awau ꞌga mana."
42,15,21,"—Aꞌeramũ ꞌga ꞌjau ꞌuwa ꞌga upe: “Jetywerete je tekou jarejee aiꞌi, Kiapiꞌni. Jarejuwarete ꞌga upe nanẽ aiꞌi nũ, Kiapiꞌni”, ꞌjau ꞌga ꞌuwa ꞌga upe. “Ejaꞌyra ꞌjawe kasi je rereko ape ꞌawamũ ne”, ꞌjau ꞌga ꞌuwa ꞌga upe. “Auꞌje je rereko ape ejaꞌyramũ je rekoramũ jepi”, ꞌjau ꞌga ꞌuwa ꞌga upe ojeꞌega. —Aꞌere ꞌga ruwa ꞌga ꞌi etee ꞌga upe: “Eneꞌme awi. Eremur awi aipoa ki sira ko. Jeraꞌyra futat ene kũi”, ꞌjau etee ꞌga ruwa ꞌga ꞌga upe. “Nafutari je nanuara. Wesagaꞌuweꞌemamũ te ae poromũ ae ꞌi ujara upe”, ꞌjau tee ꞌga waꞌyra ꞌga upe— ꞌjau Jejui ꞌga ꞌgã nupe imomeꞌwau.—Aꞌere ꞌga ruwa ꞌga ꞌjau wemiayuwa ꞌga amũ upe: “Ekwap taity esage pe rerua kamẽsĩete imunepa ꞌga wi. Fãyrũ reewe futar iki erut ꞌga upe. Myapaawa nanẽ amũ rerua ꞌga pyapaawamũ”, ꞌjau ꞌga wemiayuwa ꞌgã nupe. “Wyra pejuka amũ jeraꞌyra ꞌga upe. Kwatau raꞌyruꞌia, oreremimokyꞌrafera ki perut ijukau. Janeroryp jarejupa ꞌjau”, ꞌjau ꞌga wemiayuwa ꞌga upe."
42,15,24,"—“Jeraꞌyra nipo ꞌã amanũ rakue”, aꞌe je tekou jepi. Aꞌere ꞌã jaruete jeraꞌyra rekoi raꞌe jepi— ꞌjau ꞌga ꞌgã nupe, ojeupe waꞌyra ꞌga poromũ. “Okaꞌjam ꞌga ako je wi ikue. Aꞌere ꞌã ekoje raꞌe jepi. Aꞌere ꞌã turi opoa akou jee nũ. Aꞌeramũ jane jarejemuekõẽãina ꞌga rur are”, ꞌjau ꞌga ꞌgã nupe."
42,15,25,"—Wewirera ꞌga waẽmamũ tuwi maꞌe ꞌga akou ko pe oporowykyau. Aꞌere ꞌga ꞌua. Oporowykypaw ire ꞌua, maraka renupa. Aꞌeramũ ꞌga ꞌjau ꞌgã amũ nupe: “Maꞌja poromũ nũ?” ꞌjau ꞌga ꞌgã nupe."
42,15,27,"—“Enerewirera ꞌut ojewya akou raꞌe. Aꞌeramũ eneruwa ꞌga kwatau raꞌyruꞌi jukaukaa oree ko. ‘Sajemuekõẽãi jeraꞌyra ꞌga ree’, ꞌjau ꞌga oree ko”, ꞌjau ꞌgã ꞌga upe— ꞌjau Jejui ꞌga ꞌgã nupe imomeꞌwau."
42,15,28,"—Aꞌerauwe tuwi maꞌe ꞌga amaraꞌneramũ. Aꞌeramũ ꞌga osoweꞌem. ꞌGa maraꞌnea ꞌga rerekou. Aꞌeramũ ꞌga ruwa ꞌga uẽma ꞌga resaka. “Ere ejua esou, kisit”, ꞌjau ꞌga ꞌga upe. 29,30 —Aꞌeramũ ꞌga ꞌjau ꞌuwa ꞌga upe: “Je ree jẽmĩ ꞌã nenerorywi jepi. Nerejemogypyygi ꞌã je ree jepi. Je etee agawewi ꞌã oporowyky tekou enee. Tekotee ꞌjawe je ꞌã enejeꞌega owareꞌema jepi”, ꞌjau ꞌga ꞌuwa ꞌga upe. Wewirera ꞌga ree ꞌuwa ꞌga rorywamũ ꞌga aipo ꞌjau ꞌga upe. “Majawer are etee agawewi ꞌga ꞌã kaꞌarana momypaw ekoetei raiꞌi. Aꞌetea ꞌã eneporia ꞌga ree. Je ree jẽmĩ ꞌã eporiaeꞌemamũ jepi. Je upe jẽmĩ ꞌã jarejeymawa mũ jukaweꞌeꞌmĩ jarejee jepi. Wyrasokwẽ miamũ ꞌã amũ jukaukareꞌema jarejee jepi, oporowyky maꞌeramũ jẽmĩ jepi”, ꞌjau ꞌga ꞌuwa ꞌga upe— ꞌjau Jejui ꞌga ꞌgã nupe imomeꞌwau.—Wyra jukaramũ amaraꞌneramũ ꞌuwa ꞌga ree."
42,15,31,"Aꞌere ꞌga ruwa ꞌga ꞌi etee ꞌga upe: “Ene ꞌã jepir are ereko. Nereoi ꞌã muku je wi. Janemamaꞌea enemamaꞌea futat”, ꞌjau ꞌga waꞌyra ꞌga upe, aipo ojeupe ꞌga ꞌeramũ. “Omomot sipo ꞌgã jeraꞌyra rakue pa”, aꞌe je tekou jepi. Aꞌere ꞌã turi akou opoa janee. Aꞌeramũ je ꞌjau ꞌgã nupe ko: “Sajemuekõẽãi ꞌga ree ꞌjau, ꞌjau je ꞌgã nupe ko”, ꞌjau ꞌga waꞌyra ꞌga upe— ꞌjau Jejui ꞌga imomeꞌwau ꞌgã nupe.—Saaꞌe kũimaꞌe ꞌga kuꞌia. Waꞌyra ojeupe ijewyt turamũ ꞌga kuꞌia rakue. Nan tee futat Janeruwarete ꞌga kuꞌiramũ ꞌũina otywer awi opoit maꞌe ꞌgã nee— ꞌjau Jejui ꞌga ꞌũina imomeꞌwau ꞌgã nupe."
42,16,1,"ꞌGã neko esage are ꞌgã muꞌeawetAꞌere Jejui ꞌga mamaꞌe mũ momeꞌwau ꞌgã nupe nũ:—Kũimaꞌe ꞌga amũ wemiayuwa ꞌga omono okaraemã pyykaramũ numiamũ. Aꞌere aipo ꞌga niaꞌwyri. Kaꞌaranũũ jara ꞌga wi kaꞌaranũũ momyaupap ekoete etee futat ꞌũina ꞌga wi. Aꞌeramũ ꞌga aꞌeramũ ꞌga amũ ꞌua imomeꞌwau ꞌga upe. “Enekaraemã pyykara ꞌga niaꞌwyri raꞌe ki ꞌei. Ekoay ꞌga enekaraemã mateepapa ekoete ki ꞌei”, ꞌjau ꞌga ꞌua imomeꞌwau karaemã jara ꞌga upe."
42,16,2,"—Aꞌeramũ karaemã jara ꞌga ꞌga renũina, okaraemã raarana ꞌga renũina. Aꞌeramũ ꞌga ꞌjau ꞌga upe: “Aꞌjea te jekaraemã eremomypap ekoete eꞌỹina?” ꞌjau nipo ꞌga ꞌga upe. “Ere ajee ewau ikwasiaa jee kaꞌaran are inuga”, ꞌjau ꞌga okaraemã pyykara ꞌga upe. “ꞌGã nera ki ekwasiat inuga jee kaꞌaran are. Erawarera ꞌgã nera ki ekwasiat inuga jee. ꞌGã nemireroofera nanẽ ki ekwasiat inuga jee kaꞌaran are”, ꞌjau karaemã jara ꞌga ꞌga upe. “Aipo apo re tomono ꞌga amũ imỹina ene pyꞌrau ꞌjau nũ”, ꞌjau ꞌga ꞌga upe— ꞌjau Jejui ꞌga imomeꞌwau ꞌgã nupe."
42,16,3,"—Aꞌeramũ ꞌga awau ꞌga wi. Aꞌeramũ ꞌga ꞌjau ojeupe: “Tỹỹ. Maran je tekou ꞌawamũ ꞌũ? Maꞌja je iapou mamaꞌea tejeupe imuawamũ ꞌũ? Najefuakaraꞌuweri je teporowyky apou”, ꞌjau ꞌga ojeupe. “Ajenosĩ je tekou mamaꞌe renũina ꞌgã nupe ne kwy”, ꞌjau ꞌga ojeupe etee futat ꞌũina. “Maꞌja ajee je aapo ꞌawamũ ꞌga upe ꞌũ? Je muẽm are ꞌga fueweramũ ꞌawamũ”, ꞌjau ꞌga ojeupe."
42,16,4,"“Amorytee pa je tejara ꞌga kwy”, ꞌjau ꞌga ojeupe. “ꞌGa karaemã rerawarera ꞌgã pa je apoat kwy”, ꞌjau ꞌga ojeupe. “Aꞌeramũ ꞌgã je muẽmamũ ‘Ere ejua ꞌau ore pyri. Mamaꞌe toromono ene upe ꞌjau’, ꞌjau jee kwy”, ꞌjau ꞌga ojeupe etee futat ꞌũina— ꞌjau Jejui ꞌga imomeꞌwau ꞌgã nupe."
42,16,5,"—Aꞌeramũ ꞌga ꞌga karaemã rerawarera ꞌgã nenũina: “Maꞌja te ereroo raiꞌi?” ꞌjau ꞌga ꞌga amũ upe.—“ꞌMiara kawera ako je aroo aiꞌi”, ꞌjau erawarera ꞌga ꞌga upe."
42,16,6,"“Marana te ereroo raiꞌi?” ꞌjau ꞌga erawarera ꞌga upe.—“Kwaiwete je erooi aiꞌi. Sẽg yrũũ te je aroo aiꞌi”, ꞌjau erawarera ꞌga imomeꞌwau ꞌga upe.—Aꞌeramũ ꞌga ꞌjau erawarera ꞌga upe: “Ekwasiat ꞌau. Sĩkwẽta etee ki ekwasiat inuga kaꞌaran are”, ꞌjau ꞌga erawarera ꞌga upe. “Janeꞌme ijara ꞌga upe ꞌjau”, ꞌjau ꞌga ꞌga upe."
42,16,7,"—Aꞌere ꞌga ajepeja ꞌga renũina nũ: “Maꞌja te ene ereroo raiꞌi?” ꞌjau ꞌga ꞌga upe nũ.—“Juowuuran ako je aroo aiꞌi, miu yrũ aiꞌi”, ꞌjau ꞌga ꞌga upe.—“Ere ajee inuga ikwasiaa ꞌau oito sẽtu etee kaꞌaran are”, ꞌjau ꞌga ꞌga upe."
42,16,8,"—Aipo kwaapawe karaemã jara ꞌga amaraꞌneramũ ꞌga ree. “Ene ꞌã munaꞌywa. Jekaraemã are ꞌã eremunarũ ekou. Aꞌetea ꞌã eneꞌakwaap. ꞌAwamũ nipo ꞌgã jejukai ene ree numiamũ”, ꞌjau ꞌga ꞌga upe— ꞌjau Jejui ꞌga ꞌgã nupe.Aꞌeramũ Jejui ꞌga ꞌjau ꞌgã nupe nũ:—Aꞌjea futat. Janeruwarete ꞌga jeꞌega renupareꞌema ꞌgã iꞌakwaap futat numiamũ. Aꞌere ꞌga rerowiaara ꞌgã nanẽ nokwaawi katu ꞌga remiapoa."
42,16,9,"Aꞌeramũ je pẽ muꞌjau ꞌga remifutar are. Pejekaraemã pemono amũ ikaraemãeꞌema ꞌgã nupe. Nanuara ꞌga afutat ꞌũina, aꞌe je ꞌã pẽ nupe— ꞌjau Jejui ꞌga uꞌama ꞌgã nupe. —Nanuara pẽẽ iaporamũ Janeruwarete ꞌga pẽ monoi peu ojepyri. Nanuaramũ ꞌga pẽ napesagi ꞌũina peu ywag ipe ꞌjau agawewi je ꞌã pẽ nupe imomeꞌwau— ꞌjau Jejui ꞌga ꞌgã nupe."
42,16,10,"—Ikaꞌaranũũeꞌema ꞌgã amũ nipo okaꞌaranũũa wereko esage, mamaꞌe esage are etee imomyau. Aꞌe ꞌga nanẽ okaꞌaranũũ kwajamũ wereko esage futat nũ, mamaꞌe esage are etee imomyau. Imomyau ekoeteꞌema akou— ꞌjau Jejui ꞌga ꞌgã nupe. —Ikaꞌaranũũeꞌema ꞌgã amũ okaꞌaranũũꞌĩnamũ imomyau ekoete etee futat. Aꞌe ꞌga nan tee futat okaꞌaranũũ kwajamũ omomy ekoete te futat ajemogyau— ꞌjau Jejui ꞌga ꞌgã nupe imomeꞌwau. —Nan pẽẽ iaporamũ Janeruwarete ꞌga namuraꞌuweri omamaꞌea pẽ nupe— ꞌjau Jejui ꞌga ꞌgã nupe imomeꞌwau uꞌama."
42,16,12,—Janeruwarete ꞌga maꞌe ete ate ꞌagamũ mamaꞌea. ꞌGa te ꞌã jane mogy ꞌagamũ omaꞌea ywy pype— ꞌjau ꞌga ꞌgã nupe. —Omaꞌea mamaꞌe are ae jejuka esageꞌemamũ ꞌga namuraꞌuweri mamaꞌea ae upe peu— ꞌjau ꞌga ꞌgã nupe uꞌama oporogytau.
42,16,13,—Namukũja ꞌwyriara ꞌgã nemiayuwa rũi ꞌga amũ rekoi. Noporowykyaꞌuweri ꞌga amũ mukũja ꞌwyriara upe. Kasi aꞌe pe ꞌga ajepeja ꞌga ree etee ꞌga poromutaramũ akou ne. Majepeja ꞌga ree jẽmĩ oporomutareꞌemamũ ne. Wemifutara ꞌga jeꞌeg imũ etee mamaꞌe apou ne. Aꞌeramũ ꞌga wemifutareꞌema ꞌga jeꞌeg imũ mamaꞌe apoweꞌem ne. Nan tee futat pẽẽ. Pejekaꞌaranũũ kwaiwete are etee eaꞌat maꞌeramũ nepẽneaꞌaruꞌjawi Jarejuwarete ꞌga ree. Nepejemogypyygaꞌuweri kaꞌaranũũ are Jarejuwarete ꞌga reewe— ꞌjau Jejui ꞌga ꞌgã nupe imomeꞌwau.
42,16,14,Aipo ꞌga ꞌerauwe fariseu ꞌgã ꞌga rerekoemãu etee. Kaꞌaranũũa tee ꞌgã afutat. Aꞌeramũ ꞌgã Jarejuwarete ꞌga jeꞌega jẽmĩ futareꞌema. Aꞌeramũ ꞌgã aꞌeramũ Jejui ꞌga rerekoemãu etee.
42,16,15,"Aꞌeramũ Jejui ꞌga ꞌjau ꞌgã nupe:—Pẽẽ ꞌã kaꞌaranũũa pemono ikaꞌaranũũeꞌema ꞌgã nupe jepi. “Esage maꞌe ꞌga raꞌe. Kaꞌaranũũa ꞌga omono itywet maꞌe ꞌgã nupe”, teꞌi etee ꞌgã oree ꞌjau, peꞌje ꞌã jepi. Maꞌeramũ ꞌã kaꞌaranũũa pemono ꞌgã nupe jepi. Aꞌere naJaneruwarete ꞌga rũi imonoukari pẽ nupe. Pemono ekoete te ꞌgã nupe. “Tore futarete ꞌgã ꞌjau”, peꞌje tee jepi— ꞌjau Jejui ꞌga ꞌgã nupe. —Aꞌere Janeruwarete ꞌga pẽ kwaawi futari. Janeruwarete ꞌga naeaꞌari pẽ ꞌjawe mamaꞌe are etee— ꞌjau Jejui ꞌga ꞌgã nupe. —Aeremifutara ꞌga nafutari— ꞌjau ꞌga ꞌgã nupe uꞌama."
42,16,16,"—Ymã te ꞌã Moisesi ꞌga Janeruwarete ꞌga jeꞌega kwasiari inuga kaꞌaran are janee rakue. Moisesi ꞌga manũ re ꞌã, ꞌga amũ ete akou ꞌga pyꞌrau rakue. ꞌGa upe nanẽ ꞌã Janeruwarete ꞌga ojeꞌega rakue nũ. Aꞌeramũ ꞌga nanẽ futat ꞌã ꞌga jeꞌega kwasiaa inuga kaꞌaran are janee rakue. Ymã we ꞌgã ꞌã ajamuꞌjau Jarejuwarete ꞌga jeꞌeg are rakue— ꞌjau ꞌga imomeꞌwau ꞌgã nupe. —ꞌAwamũ ꞌã Juã ꞌga nanẽ pẽ muꞌjau ꞌga jeꞌeg are raiꞌi nũ. “Pejetywer awi pepoiramũ Janeruwarete ꞌga pẽ monoi wemiayuwamũ”, ꞌjau ꞌã Juã ꞌga pẽ nupe raiꞌi. Aꞌeramũ ꞌã mytuna ꞌgã wekoweramũ Janeruwarete ꞌga remiayuwamũ raiꞌi. Aꞌeramũ ꞌã ꞌgã opoia otywer awi raiꞌi. Juã ꞌga ojeupe ꞌga momeꞌuramũ ꞌgã ꞌã opoia kwaiwete otywer awi raiꞌi. Aꞌeramũ Janeruwarete ꞌga ꞌgã monou wemiayuwamũ— ꞌjau Jejui ꞌga imomeꞌwau uꞌama ꞌgã nupe."
42,16,17,—Aꞌjea futat ꞌgã nemikwasiarer ymanera resageramũ janee ꞌawamũ miamũ futat. Aꞌjea futat nateepawaꞌuweri Janeruwarete ꞌga jeꞌega jane wi. Ywaga teepawamũ ywy retee ꞌeramũ miamũ futat nateepawaꞌuweri Janeruwarete ꞌga jeꞌega— ꞌjau Jejui ꞌga ꞌgã nupe uꞌama imomeꞌwau.
42,16,18,"—“Kũimaꞌe ꞌga amũ nipo wemireko retyka awau amutee rerekou nũ” ꞌea niaꞌwyri Janeruwarete ꞌga upe. Itywerete aꞌe ꞌga akou Janeruwarete ꞌga rowase. Etygipyrer are, kũjã are nanẽ kasi peko ne nũ. Imen futat aipoa kũjã akou. “Pejejemogyau nipo pejejuemireko are” ꞌea Janeruwarete ꞌga nafutari— ꞌjau Jejui ꞌga imomeꞌwau ꞌgã nupe uꞌama."
42,16,19,"Ikaꞌaranũũ kwai maꞌe ꞌga imamaꞌeꞌema ꞌga reteeAꞌere Jejui ꞌga mamaꞌe mũ momeꞌwau ꞌgã nupe nũ, ꞌgã muꞌjawamũ nũ:—Kũimaꞌe ꞌga amũ akou waity esagea te imunepa rakue, ikaꞌaranũũ kwai maꞌe ꞌga rakue. Aꞌeramũ ꞌga maraka apou ꞌgã nupe auꞌjeteramũ akou rakue. Maraka apoaw ipe ꞌga mamaꞌe monou ꞌgã nupe. Kwaiwete ꞌgã mojemiꞌwaa rakue."
42,16,20,"20,21 —Ajepeja ꞌga ipitoꞌom maꞌe ꞌga otywereteramũ. Lasaru ꞌga rera. Aꞌeramũ ꞌga pytuna ꞌgã ꞌga rerawau ꞌga mỹina ikaꞌaranũũ kwai maꞌe ꞌga pyri ꞌga rejaa. “Siesak ꞌga mamaꞌeꞌi mũ mura ꞌga upe ꞌjau”, ꞌjau ꞌgã numiamũ. Aꞌere ꞌga namuriꞌi mamaꞌea ꞌga upe. Kasurua etee ꞌua ꞌga pira rerepa ꞌga wi, ꞌga pitoꞌoma rerepa. Series, "
42,16,22,"Anure ipitoꞌom maꞌe ꞌga amanũmũ. Aꞌeramũ ꞌga manũ re ywagipewara ꞌgã ꞌua ꞌga rerawau ojepyri. Abraão ꞌga pyri ꞌga rerawau imỹina, ꞌga muapyka ꞌga mojemiꞌwaa. Aꞌere ikaꞌaranũũ kwai maꞌe ꞌga amanũmũ nũ. Aꞌeramũ ꞌga pytuna ꞌgã ꞌga rerawau ꞌga tyma."
42,16,23,ꞌGa ꞌaga nanẽ awawayayau mamaꞌeukwaawa rapyaw ipe nũ. Aꞌeramũ ꞌga ꞌũina akou tyweaete. Tata rakuwa ꞌga mỹina ꞌga rerekou tyweaete. Aꞌeramũ ꞌga Abraão ꞌga piresaka. Ipitoꞌom maꞌefera ꞌga resaka Abraão ꞌga pyri. Mukuu ꞌga ꞌũina Abraão ꞌga resaka.
42,16,24,"Aꞌeramũ ꞌga wafukaita ꞌga upe: “Abraão! Ene ꞌã jeramỹja! Ejemuaẽm iki je ree. ꞌYꞌia erurukat ara jee Lasaru ꞌga upe, ꞌga fãꞌĩ are etee jekũ muakỹmawamũ. Ekoay jekũ osinisiniga”, ꞌjau ikaꞌaranũũ kwai maꞌefera ꞌga ojeꞌega Abraão ꞌga upe— ꞌjau Jejui ꞌga ꞌgã nupe imomeꞌwau."
42,16,25,"—Aꞌeramũ Abraão ꞌga ꞌjau ꞌga upe: “Naani nũꞌũ. ꞌAuwaramũ ore ꞌã norooarũaꞌuweri peu enerekwaw ipe. Pẽẽ nanẽ pe awi pejejorarũmeꞌem ꞌau orerekwaw ipe nũ”, ꞌjau Abraão ꞌga ꞌga upe. “Nenereaꞌari nipo ejekwawer are? Ekaꞌaranũũ are etee ako ejerowiaraipa ikue. Aꞌeramũ ene ꞌawamũ eꞌỹina eko tyweaw ipe” ꞌjau ꞌga ꞌga upe. “Aꞌere ako Lasaru ꞌga nitywi mamaꞌea ikue. Aꞌeramũ ꞌga ꞌawamũ akou ꞌau futat je pyri wekõẽãjamũ. Wekõẽãimaweꞌemamũ futat ꞌga akou ꞌawamũ je pyri. Aꞌeramũ je aꞌeramũ ꞌga monoweꞌem futat kwe pe tejewi”, ꞌjau Abraão ꞌga ojeꞌega ꞌga upe."
42,16,26,"“Nerekwaawi nipo ꞌga oarũeꞌema kwe katy ki sa”, ꞌjau ꞌga ꞌga upe. “Maran ꞌga awau kwe katy ene pyri ki ꞌei? Maran ꞌga awau ikwara apyraapa ene pyri ki ꞌei? Nooarũi ꞌauwara ꞌgã kwe katy. Peuwaramũ nanẽ pejejorarũmeꞌem futat ꞌau nũ”, ꞌjau Abraão ꞌga ojeꞌega monou ꞌga upe."
42,16,27,"27,28 —Aꞌeramũ mamaꞌeukwaawa rapyaw ipe ꞌũi maꞌe ꞌga ꞌjau Abraão ꞌga upe: “Ere ajee ꞌga monou jepytuna ꞌgã nupe, ꞌga moporogytaukaa ꞌũ”, ꞌjau ꞌga ꞌga upe. “Sĩku futat jerewirera ꞌgã. Kasi ꞌgã nuri je pyri ne. Ekoay je tejua teꞌỹina ꞌau tekou tywet, eꞌi enerekiꞌyra pẽ nupe, teꞌi ꞌga awau ꞌgã nupe peu ywyu jeruwa ꞌga rog ipe ꞌgã nupe ꞌjau”, ꞌjau ꞌga ojeꞌega Abraão ꞌga upe. “Kasi ꞌgã nuri je pyri ne”, ꞌjau ꞌga ꞌga upe. Series, "
42,16,29,"—Aipo ꞌga ꞌeramũ Abraão ꞌga ꞌjau ꞌga upe: “Naani. Okwaap futat ꞌgã ꞌã Moisesi ꞌga remikwasiarera numiamũ. Janeruwarete ꞌga jeꞌega momeꞌwara ꞌgã nemikwasiarera nanẽ ꞌã ityp futat. Tene ꞌgã aipo etee erowiari”, ꞌjau Abraão ꞌga ꞌga upe."
42,16,30,"—Aipo ꞌeramũ ꞌga ꞌjau Abraão ꞌga upe: “Naani. Moisesi ꞌga jeꞌegera ꞌgã nuerowiari futari jepi”, ꞌjau etee ꞌga ꞌga upe. “Amanũ maꞌefera ꞌga jeꞌega te nipo ꞌgã werowiat. Aꞌeramũ te nipo ꞌgã poiri otywer awi”, ꞌjau etee ꞌga Abraão ꞌga upe."
42,16,31,"—Aꞌeramũ Abraão ꞌga ꞌjau ꞌga upe: “Naani nũꞌũ. Moisesi ꞌga jeꞌegera renuweꞌem ire ꞌgã amanũ maꞌefera ꞌga jeꞌega taetu nuerowiaraꞌuweri futari. Janeruwarete ꞌga jeꞌega momeꞌwara ꞌgã nemikwasiarera mogytau miamũ te ꞌgã ꞌã nuerowiari. Oferap maꞌe ꞌga jeꞌega taetu ꞌgã nuenuwi futari nũꞌũ”, ꞌjau Abraão ꞌga ꞌga upe— ꞌjau Jejui ꞌga ꞌgã nupe imomeꞌwau."
42,17,1, Aꞌere Jejui ꞌga ꞌjau wemiayuwa ꞌgã nupe nũ:—Nateepawi futari nipo ajaupe mamaꞌe tywera apoukaara ꞌgã— ꞌjau ꞌga ꞌgã nupe oporogytau. —Iporiayꞌi aipo ꞌgã numiamũ. Aipo ꞌgã te nipo Kuꞌjywa ꞌga wereko tywerete futat— ꞌjau ꞌga ꞌgã nupe. —Sãꞌã ae ita mogoa ojojuri. Aꞌeramũ ꞌã ae ojomonou ojomomoa ajajukau ꞌyẽꞌẽ pype nũ. ꞌY pe imomoripyrera ꞌga ako tyweꞌri etee. Amanũ etee ꞌga. Aꞌere nipo kunumĩ upe mamaꞌe tywera apoukaara ꞌgã te Janeruwarete ꞌga ereko tyweretei.
42,17,3,"Aꞌeramũ pẽẽ pejejeaꞌgwau pejejemogyau. Mamaꞌe tywera kasi peapoukat ꞌgã nupe ne— ꞌjau Jejui ꞌga oporogytau ꞌgã nupe.—Je rerowiaara ꞌga amũ nipo mamaꞌe tywera wapo pẽ nupe. Aꞌeramũ ki pejeporogytau ꞌga upe. “Aꞌjea futat ako je mamaꞌe tywera apoi ene upe aiꞌi. Aꞌere je ꞌawamũ naapouꞌjawi nũ”, pejejeupe ꞌga ꞌeramũ pẽẽ ꞌga rerekou esage etee. Pejejeaꞌaruꞌjaweꞌemamũ futat ee— ꞌjau ꞌga ꞌgã nupe."
42,17,4,"—Majepeja ꞌara rupi etee mamaꞌe tywera pejejeupe kwaiwete ꞌga iaporamũ pejewau pejeporogytau ꞌga upe. “Mamaꞌe tywera ereapo jee. Aꞌeramũ je ene raykau tekou. Auꞌje ki je rayka re ekou”, peꞌje ki ꞌga upe pejeporogytau. “Naapouꞌjawi je ꞌawamũ”, pejejeupe ꞌgã ꞌeramũ pejejeaꞌaruꞌjaweꞌemamũ ee. Pejepotaꞌwaramũ ꞌgã nee— ꞌjau Jejui ꞌga ꞌgã nupe, ꞌgã muꞌjau uꞌama."
42,17,5,Perowiat Jarejuwarete ꞌgaAꞌeramũ Jejui ꞌga remimuꞌe ꞌgã ꞌjau ꞌga upe:—Jejui. Ejerowiarukat oree— ꞌjau ꞌgã ojeꞌega ꞌga upe.
42,17,6,"Aꞌeramũ Jejui ꞌga ꞌjau ꞌgã nupe:—Inãinãnĩꞌĩ etee pẽẽ ꞌga rerowiaa ꞌeramũ miamũ Janeruwarete ꞌga mamaꞌe muri pẽ nupe— ꞌjau ꞌga ojeꞌega ꞌgã nupe. —Pẽẽ inãinãnĩꞌĩ etee Jarejuwarete ꞌga rerowiaa ꞌeramũ miamũ pejeꞌeg ꞌywu upe. “Ejemosok ywy awi jee. Aꞌeramũ ene ewau eꞌama ꞌy rypyter ipe jee”, peꞌje ki jupe. Janeruwarete ꞌga pẽẽ erowiaramũ ꞌywa sogi pẽ nupe. Pejeꞌeg imũ etee futat awau uꞌama peu pẽ nupe— ꞌjau Jejui ꞌga ꞌgã nupe."
42,17,7,"Ajaupe oporowyky maꞌeAꞌere Jejui ꞌga mamaꞌe mũ momeꞌwau ꞌgã nupe:—Sãꞌã ae kũimaꞌeramũ ae wemiayuwamũ monoa ko pe. Ajepejamũ ꞌã awau wyra poita. Aꞌeramũ ꞌã ae kaaruwamũ ꞌua ojewya oporowyky re. ꞌGã nur ire sipo ijara ꞌga ꞌgã nenũi ꞌgã muapyka ꞌgã mojemiꞌwaa raꞌne? Naani. Nanarũi. Aꞌere ꞌgã monoarera ꞌga ꞌi etee ꞌgã nupe: “Je upe raꞌne mamaꞌea peapo. Je raꞌne je muewek pejepe. Aꞌere tepejemiꞌwat ꞌjau, je mueweg ire ꞌjau”, ꞌjau ꞌga ꞌgã nupe. Mĩnamũ futat ꞌgã porowykya. Aꞌe apoawamũ futat ꞌga ꞌgã mepyi— ꞌjau Jejui ꞌga imomeꞌwau ꞌga nupe.?"
42,17,10,"—Nan tee futat pẽẽ. Jarejuwarete ꞌga remiapo apo re “Ore resageramũ”, peꞌje kasi ne. “Ore arujara ꞌga remiapoa etee aruapo”, peꞌje etee ki— ꞌjau Jejui ꞌga ꞌgã nupe uꞌama."
42,17,11,Teis ipitoꞌom maꞌe ꞌgãJerusareg ipe Jejui ꞌga awau. Garireja ywy ꞌupa Samari ywy are ojeꞌaa etee futat. Aꞌeramũ ꞌga awau ipõꞌõ rupi
42,17,12,"owaẽma amunaꞌwiꞌi mũ upe. ꞌGa waẽmauwe ipitoꞌom maꞌe ꞌgã ꞌua ꞌga rowosõu. Teis ꞌgã ꞌua ꞌga rowosõu. Mukuu we ꞌgã ꞌua opytau wafukaita Jejui ꞌga upe:—Ipitoꞌom maꞌeramũ ore rekoi, aruafukaita enee. Aꞌeramũ ene ejemuaẽma ore ree, ore mokãꞌjãu— ꞌjau ꞌgã Jejui ꞌga upe."
42,17,14,"ꞌGã nesakawe Jejui ꞌga ꞌjau ꞌgã nupe:—Mainana ꞌga upe pekwap, pejejesaukaa raꞌne— ꞌjau ꞌga ꞌgã nupe.Aꞌeramũ mainana ꞌga repejãna ꞌgã orauwe ꞌgã pitoꞌoma okãꞌjãu ꞌgã nui."
42,17,15,"Esakawe ꞌgã ꞌjau ajaupe:—Tỹỹ. Jane mokãꞌẽmap ꞌga raꞌe nũꞌũ— ꞌjau ꞌgã ajaupe.Aꞌeramũ ꞌga amũ ojewya ꞌgã nui. Samari ywy pewara ꞌga ojewya.—Ene te ꞌã eneresage oree, ki Kuꞌjyp— ꞌjau ꞌga ꞌua Jejui ꞌga upe. ꞌUa ꞌga wenupyꞌãu wapyka Jejui ꞌga rowase.—Ene te ꞌã eneresage oree. Auꞌjete ore mokãꞌẽ ape— ꞌjau ꞌga ꞌga upe.ꞌGa kuꞌia ꞌga rerekou."
42,17,17,"17,18 Aꞌeramũ Jejui ꞌga ꞌjau ꞌga upe:—Mytuna ꞌgã te je ꞌã amokãꞌẽ. Maꞌape ajee enepytuna ꞌgã ki ꞌei? Maran ajee ene tee erejewyt ejua ki ꞌei? Maran ajee ꞌgã nojewyri ene rupi ꞌũ?— ꞌjau ꞌga ojewyt maꞌe ꞌga upe.Aꞌere Jejui ꞌga ꞌjau wewiri oo maꞌe ꞌgã nupe:—ꞌAgamũ Samari ywy pewara ꞌga. Najanepytuna rũi agawewi ꞌga. Aꞌetea ꞌga ojetee futat ojewyt ꞌua ojeꞌega jee. Ajepeja ꞌgã juejue janepytuna futat numiamũ, judeu ꞌgã futat numiamũ. Aꞌetea ꞌgã nojewyri ꞌua, “Auꞌjete ore mokãꞌẽ ape”, ꞌjaweꞌem jee— ꞌjau ꞌga wewiri oo maꞌe ꞌgã nupe."
42,17,20," 20,21 Poje fariseu ꞌgã amũ ꞌua oporogytau Jejui ꞌga upe:—Maranime te Janeruwarete ꞌga wemipyyrũmera ꞌga muri imogou oree ꞌwyriaramũ?— ꞌjau ꞌgã ꞌua oporonupa ee Jejui ꞌga upe.Aꞌeramũ Jejui ꞌga ꞌjau ꞌgã nupe:—Janeruwarete ꞌga remimureramũ je naꞌawa ywy pewara ꞌwyriara ꞌjawe rũi. Inãinãꞌnĩ te je rekoi ꞌwyriaramũ pẽ nupe— ꞌjau Jejui ꞌga aipo ꞌgã nupe. —ꞌAwa ywy pewara ꞌwyriaramũ te ꞌã ae ojoꞌwyriat pãwẽ pãwẽnamũ ae rekoi. Aꞌere je Jarejuwarete ꞌga remimureramũ je reni ꞌwyriaramũ tejerowiaaramũ pẽ nupe. Namajepei ywy pype tee rũi jeremiayuwamũ pejemogy. Ywy tesirũmera pype we futat jeremiayuwa ꞌgã jemogyi okwasiꞌwasiꞌwau najuejue etee. Naꞌau etee rũi te je ꞌã ꞌwyriara. Aꞌeramũ pẽẽ “ꞌauwaramũ etee ꞌga ꞌwyriaramũ janee”, ꞌjaweꞌem pejejaupe. Najuejue etee futat je rekoi ꞌwyriaramũ tejerowiaaramũ pẽ nupe. Aꞌere ꞌawamũ Janeruwarete ꞌga remimureramũ je rekoi pẽ pype— ꞌjau Jejui ꞌga fariseu ꞌgã nupe."
42,17,22,"Aꞌeramũ Jejui ꞌga ꞌjau wemimuꞌe ꞌgã nupe:—Anure nipo peꞌje pejejaupe. “Maꞌape te ꞌga? Taesak ꞌga ꞌjau”, ꞌjau nipo pẽẽ pejejaupe. Aꞌere nipo naje resagi pejepe. Aꞌeramũ pẽẽ pejejemogyau je jewyra rapesaka. Aꞌeramũ te nipo je resak pejepe najuejue etee— ꞌjau Jejui ꞌga ꞌgã nupe."
42,17,23,"—Je ruruꞌjawaꞌneꞌemamũ nipo amumera ꞌgã ꞌjau pẽ nupe: “Peu futat ꞌga rekoi”, ꞌjau nipo ꞌgã pẽ nupe. Aꞌere kasi perowiat ꞌgã ne."
42,17,24,Je ruruꞌjawamũ nipo najuejue etee je resak pejepe. Sãꞌã tupã werawa. Aꞌeramũ ꞌã ae najuejue etee esaka. Nan tee futat nipo je jewyramũ najuejue etee je resak pejepe— ꞌjau Jejui ꞌga ꞌgã nupe.
42,17,25,—Aꞌere nipo je o enune itywerete maꞌe ꞌgã je rereko tyweretei raꞌne. Niporomutari nipo ꞌgã je ree. Aꞌeramũ nipo ꞌgã je monou je jukaukaa ꞌwyriara ꞌga po pe.
42,17,26,"26,27 Aꞌere nipo anure je ruruꞌjawi erujewi pẽ nupe. Je kwaapareꞌema ꞌgã nipo aipoa ꞌara rupi ajemogyau oporowykyau. Ojemiꞌwaa, wemirekoramũ ꞌjau nipo. Wemiapo apo are tee futat weaꞌaramũ ajemogyau— ꞌjau Jejui ꞌga ꞌgã nupe uꞌama. —Janeruwarete ꞌga ree jẽmĩ nipo ꞌgã weaꞌareꞌemamũ ajemogyau. Sãꞌã Nue ꞌga rekoramũ ꞌgã jemogya rakue. Janeruwarete ꞌga ree ꞌgã ꞌã weaꞌareꞌemamũ rakue. Nan nipo ꞌga ajemogyau. Poje ꞌga ꞌã amana mua ꞌgã nupe, ꞌgã apisaukaa jupe rakue. Nan tee futat nipo je kwaapareꞌema ꞌgã jemogyi— ꞌjau Jejui ꞌga ꞌgã nupe."
42,17,28,"—Sãꞌã Lo ꞌga rekoramũ nanẽ ꞌgã ꞌã iapou rakue nũ. Sodom ipewara ꞌgã awau kwe pe ojemiꞌwaa ojekotyꞌaawa ꞌgã pyri. Oporowykyau akou oko tyma, amumera ꞌgã ꞌã ꞌoga apou ꞌjau rakue."
42,17,29,"Aꞌere ꞌã ywagipewara ꞌgã Lo ꞌga renuẽmi ꞌgã nui rakue. ꞌGa ẽm ire Janeruwarete ꞌga tata mua ꞌgã nupe rakue, itatata reewe rakue, ẽsõfyri ꞌjawa reewe rakue. Itywerete ꞌgã ajemogyau. Naeaꞌari futari ꞌgã Jarejuwarete ꞌga ree. Aꞌeramũ ꞌã Janeruwarete ꞌga ꞌgã apisau rakue."
42,17,30,Nan tee futat nipo pejemogy je ruramũ— ꞌjau Jejui ꞌga ꞌgã nupe.
42,17,31,—Aipo ꞌara rupi je jewyramũ nipo ko pewara ꞌgã ojewyreꞌema futat okaraemã pyyka. Ko pewara ꞌgã nanẽ nipo nooi futari osou okaraemã pyyka nũ. Okaraemã are tee eaꞌat maꞌe ꞌgã okaraemã reewe futat teepap.
42,17,32,—Pẽneaꞌat Lo ꞌga remireko ẽẽ manũawer are. Niporejariweri ẽẽ okaraemã are rakue. Aꞌeramũ ẽẽ awawayayaweꞌem. Aꞌeramũ ẽẽ amanũmũ rakue.
42,17,33,Pejekaraemã are tee eaꞌat maꞌeramũ nepeoi futari Jarejuwarete ꞌga pyri. Jarejuwarete ꞌga ree eaꞌat maꞌeramũ te peo ꞌga pyri pejeferapa— ꞌjau ꞌga ꞌgã nupe imomeꞌwau.
42,17,34,—Je jewyruꞌjawamũ nipo ꞌgã amũ ajuerosea ajuerupa. Aꞌere nipo ꞌga amũ ẽmi ajaui. Ajepeja ꞌga nipo opyta. Naje rerowiari ꞌga. Aꞌeramũ ꞌga awaweꞌem je rupi nipo.
42,17,35,Kũjãmera ꞌgã nipo ꞌupa mukũi yguꞌai. Aꞌere nipo majepeja ẽẽ oi je repejãna. Aꞌeramũ nipo ajepeja ẽẽ te awaweꞌem. ꞌGã amũ nipo awau oporowykyau ko pe akou mukũi. Aꞌere nipo majepeja ꞌga etee ꞌga oi je rowosõu. Ajepeja ꞌga awaweꞌem nipo. Je rerowiareꞌema ꞌgã nooi je rowosõu— ꞌjau Jejui ꞌga ꞌgã nupe ꞌgã muꞌjau ojewyruꞌjaw are.
42,17,37,Aꞌeramũ ꞌga remimuꞌe ꞌgã ꞌjau Jejui ꞌga upe:—Maꞌape sipo erejot poromũ ejewyr ire?— ꞌjau ꞌgã Jejui ꞌga upe.—Je ruramũ te nipo pekwaap katu katu— ꞌjau etee ꞌga ꞌgã nupe. —Sãꞌã uruwua mamaꞌe nema kwaawa. Aꞌeramũ ꞌã ꞌua ajatykau ee. Nan tee futat nipo pẽẽ. Je jewyruꞌjawamũ je kwaap katu katu pejepe— ꞌjau Jejui ꞌga ꞌgã nupe imomeꞌwau.
42,18,1,Peojet kasi pejejeꞌega Jarejuwarete ꞌga upe neAnure Jejui ꞌga ꞌjau wemiayuwa ꞌgã nupe:—Peojet kasi pejejemogyau pejeporogytau Jarejuwarete ꞌga upe ne— ꞌjau Jejui ꞌga ꞌgã nupe uꞌama.
42,18,2,"Aꞌere ꞌga mamaꞌe mũ momeꞌwau ꞌgã nupe nũ:—Tapyꞌỹja ꞌwyrarete pe ꞌwyriara ꞌga amũ rekoi. ꞌGã agoꞌo anupawe ꞌga ꞌjau ꞌgã nupe: “Ene te ꞌã mamaꞌe tywera ereapo ꞌga upe. Aꞌeramũ ene te ꞌga mepyau”, ꞌjau ꞌga itywet maꞌe ꞌgã nupe. “ꞌGa mepyeꞌemamũ ꞌgã ene munewi ne”, ꞌjau ꞌga ꞌgã nupe. Aipoa ꞌwyriara nopojeuwi futari Jarejuwarete ꞌga. Aea nanẽ futat nopojeuwi futari nũ."
42,18,3,"—Aipo amunawa pype majawera ẽẽ mũ akou. ꞌWyriaꞌri ꞌga upe ẽẽ awau ꞌjau: “Jekaraemã rerawarera wã nomepyi jee”, ꞌjau ẽẽ awau ꞌga upe. “Aꞌeramũ ene je mepyukaa wã nupe”, ꞌjau ẽẽ ꞌga upe."
42,18,4,"Aꞌere ꞌga naani. Nojeꞌegi futari aipo ꞌgã nupe. Aꞌeramũ ẽẽ ojewya ꞌga ree nũ. Aꞌere ẽẽ ojewyruꞌjapa ꞌga ree nũ. Ojewyjewya akou ꞌga ree, oporogytau ꞌga upe. Aꞌeramũ ꞌga ꞌjau ojeupe: “Kuꞌjywa ꞌga miamũ je ꞌã napojeuwi jepi reꞌã. Ae ꞌgã taetu je ꞌã napojeuwi jepi reꞌã”, ꞌjau ꞌga ojeupe. “Aꞌere pa ꞌã koa majawera ẽẽ je mopiroꞌysãyꞌsagi nũ”, ꞌjau ꞌga ojeupe. “Aꞌeramũ pa je ẽẽ karaemã rerawarera ꞌgã nupe ẽẽ karaemã mepyukaa kwy”, ꞌjau ꞌga ꞌũina ojeupe. “Kasi aꞌe pe ẽẽ ruruꞌjauꞌjawi ꞌau je marukareꞌema ne nũ kwy”, ꞌjau ꞌga ojeupe— ꞌjau Jejui ꞌga imomeꞌwau ꞌgã nupe. Series, "
42,18,6,—Aipoa ꞌwyriaꞌri ꞌga niaꞌwyri. Nakamẽsĩete rũi ꞌga ẽẽ mepyukari ꞌgã nupe. Aꞌetea ꞌã pejemuꞌe ꞌga ree.
42,18,7,Aipo ꞌga kũimaꞌe ꞌga niaꞌwyri agawewi futat. Aꞌetea ꞌga opoat ẽẽ— ꞌjau Jejui ꞌga ꞌgã nupe. —Janeruwarete ꞌga taetu ꞌã esage futat. Aꞌeramũ ꞌga ꞌã wemiayuwa ꞌgã poari futari. Ojeupe oporogyta maꞌe ꞌgã ojereꞌemamũ ꞌga ꞌgã poari futari. ꞌGa niporomukui futari ae poaa— ꞌjau Jejui ꞌga ꞌgã nupe.Aipo ꞌe re Jejui ꞌga ꞌjau ꞌgã nupe:—Tejoruꞌjapa sipo je tejerowiaara ꞌgã amũ nesagi? Je ruruꞌjawa poromukuran sipo ꞌgã jemogyi kwaiwete je rerowiaa? Kwaiwete tejerowiaara ꞌgã nesaga je afutat— ꞌjau Jejui ꞌga ꞌgã nupe. —Aꞌeramũ pẽẽ je rerowiaarareteramũ pejejemogyau. Jarejuwarete ꞌga upe pejejeꞌega pejeojereꞌemamũ futat pejejemogyau— ꞌjau Jejui ꞌga ꞌgã nupe.
42,18,9,"Mukũja ꞌgã ojeꞌega monou Jarejuwarete ꞌga upeAꞌere ꞌga mamaꞌe mũ momeꞌwau ꞌgã nupe nũ, ꞌgã muꞌjawamũ nũ. “Je jeresageay. Tekotee ꞌgã niaꞌwyri. Aꞌere ꞌã je jeresage” ꞌjara ꞌgã nupe te ꞌga ꞌi."
42,18,10,—Mukũja kũimaꞌe ꞌgã awau osou Jarejuwarete ꞌga mogytaaw ipe oporogytau ꞌga upe. Majepeja ꞌga fariseua. Aꞌeramũ ajepeja ꞌga ꞌwyriara upe kaꞌaranũũ pyykara ꞌga.
42,18,11,"Aꞌeramũ fariseu ꞌga ojemomeꞌwau uꞌama Kuꞌjywa ꞌga upe. “Naꞌgã ꞌjawe rũi je rekoi ene reape, ki Kuꞌjyp”, ꞌjau ꞌga ꞌga upe uꞌama. “Amumera ꞌgã te aje ꞌã munaꞌywamũ ako ene reape. Aꞌere je ꞌã nanarũi. Naapoaꞌuweri je ꞌã mamaꞌe tywera ene reape tekou, ki Kuꞌjyp. ꞌGã ꞌã nako esagei futari ene reape. Aꞌere ꞌã je te je reko esagei ene reape”, ꞌjau ꞌga oporogytau uꞌama Jarejuwarete ꞌga upe. “ꞌGã ꞌã okou futat ajuemireko are. Aꞌere je ꞌã nanarũi. Nokoaꞌuweri je ꞌgã nemireko are. Je ꞌã naꞌgã ꞌjawe rũi futat. Kwe ꞌga te ꞌã ꞌwyriara upe orekaꞌaranũũ pyykara te”, ꞌjau ꞌga, ajepeja ꞌga kũimaꞌe ꞌga momeꞌwau uꞌama Kuꞌjywa ꞌga upe. “Niaꞌwyri ꞌga. Aꞌere je naꞌga ꞌjawe rũi. Mukũi ꞌara rupi je ꞌã teporogytau tekou enee tyꞌara rerekou. Tekaꞌaranũũa miamũ je ꞌã imonou ene upe jepi. Teis kaꞌaranũũ je majepeja monou enee jepi”, ꞌjau ꞌga uꞌama oporogytau Jarejuwarete ꞌga upe numiamũ. Aꞌere Janeruwarete ꞌga nuenuwi. Ojeupe etee futat ꞌga ꞌi uꞌama— ꞌjau Jejui ꞌga ꞌgã nupe imomeꞌwau."
42,18,13,"—Aꞌere ꞌwyriara upe kaꞌaranũũ pyykara ꞌga awau uꞌama ojetee oporogytau Jarejuwarete ꞌga upe. Aipo ꞌga kũimaꞌe ꞌga werojenosĩ otywera enuꞌama. Aꞌeramũ ꞌga aꞌeramũ wowowyreꞌemamũ uꞌama oporogytau Jarejuwarete ꞌga upe. “Je ꞌã jetywerete tekou enee jepi. Ejemuaẽm je ree, ki Kuꞌjyp”, ꞌjau ꞌga Jarejuwarete ꞌga upe. Aꞌeramũ aipo ꞌga ꞌeramũ Janeruwarete ꞌga ꞌga tywera moia ꞌga wi. Aꞌeramũ ꞌga aꞌeramũ ꞌga katuꞌoka. Otywera renosĩarera ꞌga Kuꞌjywa ꞌga ikatuꞌoka."
42,18,14,"Aipo ꞌga ikatuꞌogipyra ꞌga esage akou Janeruwarete ꞌga upe. Ajepeja ꞌga naani. Niaꞌwyri ꞌga ꞌga upe. Wog ipe ꞌgã jewyramũ ꞌga remikatuꞌogera ꞌga etee futat wesageramũ akou ꞌga upe— ꞌjau Jejui ꞌga ꞌgã nupe imomeꞌwau.—“Je jeresage” ꞌjara ꞌgã Janeruwarete ꞌga nafutari. Aipo ꞌjara ꞌgã nojekatuꞌogukari Jarejuwarete ꞌga upe. Aꞌere ꞌga “je ꞌã jetywerete” ꞌjara ꞌgã katuꞌogi. Aipo ꞌjara ꞌgã etee ojekatuꞌogukat Jarejuwarete ꞌga upe— ꞌjau Jejui ꞌga ꞌgã nupe imomeꞌwau uꞌama, ꞌgã muꞌjau ee."
42,18,15," Anure amumera ꞌgã waꞌyra ꞌgã nerua Jejui ꞌga upe:—Oreraꞌyra apyteꞌrarimũ epo emono aꞌi kĩꞌĩ— ꞌjau ꞌgã erua ꞌga upe. —Jarejuwarete kĩã upe eporogyta wã nee. Aꞌeramũ Janeruwarete kĩã ojejukau esage wã nee, aruꞌe ore enee kĩꞌĩ— ꞌjau kũjãmera ꞌgã ꞌga upe.Aꞌere Jejui ꞌga remimuꞌe ꞌgã ꞌgã nesakawe ꞌgã ꞌi ꞌgã nupe:—Perur awi pejejaꞌyra ꞌgã ꞌga upe ꞌga porogyta ꞌga ꞌamamũ. Nepemaruukari ꞌga porogyta ꞌga ꞌamamũ— ꞌjau ꞌga remimuꞌe ꞌgã ꞌgã nupe.Aipo ꞌgã ꞌeramũ Jejui ꞌga ojeꞌega wemimuꞌe ꞌgã nupe:—Naani. Peapo awi aipoa. Tene kunumĩ ꞌgã nuri je pyri— ꞌjau ꞌga wemimuꞌe ꞌgã nupe."
42,18,16,Aꞌeramũ futat ꞌga kunumĩꞌĩ ꞌgã nenũina:—Peꞌje pejejua je pyri— ꞌjau ꞌga kunumĩ ꞌgã nupe.Aꞌeramũ ꞌga ꞌjau:—Janeruwarete ꞌga kunumĩ ꞌgã afutat wemiayuwamũ— ꞌjau ꞌga ꞌgã nupe.
42,18,17,"—Kunumĩ ꞌjawewara ꞌgã nupe etee Janeruwarete ꞌga reni ꞌwyriaramũ. Kunumĩ ꞌgã ojemogypyyk te Jarejuwarete ꞌga ree. Ojerekokatuukat ꞌgã ꞌga upe. ꞌGã ꞌjawe pejemogyramũ ꞌga pẽ katuꞌogi. Kunumĩ ꞌjawewara ꞌgã etee te Janeruwarete ꞌga omogy wemiayuwamũ. Aꞌere ꞌga ojee ijemogypyykeꞌema ꞌgã Janeruwarete ꞌga nomogyi wemiayuwamũ. Nakunumĩ ꞌjawe rũi ꞌgã. Aꞌeramũ ꞌga ꞌgã mogyaweꞌem wemiayuwamũ— ꞌjau Jejui ꞌga ꞌgã nupe, ꞌgã muꞌjau ee."
42,18,18," Aꞌere judeu ꞌgã ꞌwyriaꞌri ꞌga amũ awau oporogytau Jejui ꞌga upe:—Jejui. Ene ꞌã eneresage. Maꞌja te je aapo ꞌawamũ tejee, temanũ re ywag ipe tejesawamũ, Jarejuwarete ꞌga pyri tewawamũ?— ꞌjau ꞌga oporonupa ee ꞌua Jejui ꞌga upe."
42,18,19,"Aꞌeramũ Jejui ꞌga ꞌjau ꞌga upe:—Maꞌeramũ “Ene ꞌã eneresage” ꞌjau jee ejua ꞌũ? Janeruwarete ꞌga etee te esage maꞌea kũi. “Ene ꞌã Jarejuwarete ꞌga ꞌjawewara”, ere te jee?— ꞌjau Jejui ꞌga ꞌga upe."
42,18,20,—Ymã te ꞌã Moisesi ꞌga Jarejuwarete ꞌga jeꞌega kwasiari inuga kaꞌaran are janee rakue. Aꞌea ꞌã erekwaap. “Peko awi pejejuemireko are” ꞌea ꞌã erekwaap. “Peporojuka awi. Pemunarũ kasi mamaꞌe are ne. Pejeꞌẽwuꞌjag kasi ꞌga amũ ne. Peanuw etee ki pejejara ꞌgã”. Mĩmera ꞌea ꞌã erekwaapap— ꞌjau Jejui ꞌga ꞌga upe.
42,18,21,"Aꞌeramũ ꞌga ꞌjau Jejui ꞌga upe:—Je kunumĩawe futat aipo aapopap ikue, Moisesi ꞌga jeꞌeger imũ etee futat ikue— ꞌjau aipoa kũimaꞌe ꞌga Jejui ꞌga upe ojeꞌega."
42,18,22,"Aꞌeramũ Jejui ꞌga ꞌjau ꞌga upe:—Aꞌjea futat ere. Aꞌere ꞌawamũ mamaꞌe mũ eapo. Ekaraemã emeꞌẽmap. Aꞌere ene kaꞌaranũũ monou ikaꞌaranũũeꞌema ꞌgã nupe. Aipoa ene iapo re, Janeruwarete ꞌga ene monoi ojepyri ene manũ re. Mamaꞌe esagea te nipo ꞌga amut enee anure, enekaraemã monoawera mua enee anure. Ekaraemã meꞌeg ire ene ejua je rewiri— ꞌjau Jejui ꞌga ꞌga upe."
42,18,23,"Aꞌere ꞌga aipo ojeupe ꞌga ꞌeramũ ꞌga ꞌarasigamũ etee okaraemã are. Kwaiwete te ꞌga karaemã. Aꞌeramũ ꞌga okaraemã meꞌega futareꞌema. Aꞌeramũ ꞌga ꞌjau ojeupe etee futat: “Naani. Naapoaꞌuweri je nanuara”, ꞌjau ꞌga ojeupe etee futat. Aꞌeramũ ꞌga uꞌarasigamũ awau, Jejui ꞌga aipo ojeupe ꞌeramũ awau."
42,18,24,ꞌGa ꞌarasiga resakawe Jejui ꞌga ꞌjau ꞌgã nupe:
42,18,25,—Ayay te ikaraemã kwai maꞌe ꞌgã ajemogyau Jarejuwarete ꞌga remiayuwamũ— ꞌjau ꞌga ꞌgã nupe. —Ayay te ikaraemã kwai maꞌe ꞌgã ojekatuꞌogukaa Jarejuwarete ꞌga upe. Kwaiwete ꞌgã karaemã. Aꞌeramũ ꞌgã okaraemã are etee weaꞌaramũ ajemogyau. Okaraemã are etee aipo ꞌgã jemogypyygi akou. NaJarejuwarete ꞌga ree rũi ꞌgã jemogypyygi ajemogyau. Jarejuwarete ꞌga opoara futareꞌema ajemogyau. Jejeꞌega ꞌgã nuenuwi futari ajemogyau— ꞌjau Jejui ꞌga ꞌgã nupe. —Sãꞌã kawaruua ꞌjawewara kamerua aguja kwara rupi ikwaweꞌema. Nan tee futat ayramũ ikaraemã kwai maꞌe ꞌgã ojekatuꞌogukaa Jarejuwarete ꞌga upe. Ikaraemã kwai maꞌe ꞌgã nijekatuꞌogukariweri futari Jarejuwarete ꞌga upe— ꞌjau Jejui ꞌga ꞌgã nupe.
42,18,26,Aꞌeramũ ꞌga renupara ꞌgã ꞌjau ꞌga upe:—Maranuaramũ ajee ꞌga ae katuꞌogi ki ꞌei?— ꞌjau ꞌgã ꞌga upe.
42,18,27,"Aꞌeramũ Jejui ꞌga ꞌjau ꞌgã nupe:—Pẽ nupe nayrareferi futari. Ayay futat mamaꞌe apoa numiamũ. Aꞌere nitywi futari Janeruwarete ꞌga remiapoeꞌema amũ mamaꞌea. Mamaꞌea naayi futari ꞌga upe. Ikaraemã kwai maꞌea miamũ Janeruwarete ꞌga okatuꞌok, “Je katuꞌog ape” ojeupe ꞌgã ꞌeramũ— ꞌjau etee Jejui ꞌga ꞌgã nupe."
42,18,29,"Aꞌeramũ Jejui ꞌga ꞌjau wemimuꞌe ꞌgã nupe:—Aꞌjea futat ako aiꞌi. Aꞌeramũ je ꞌjau pẽ nupe: Anure nipo Janeruwarete ꞌga mamaꞌe monoi pẽ nupe pẽnemiejarera apyraapa. Je momeꞌu are woga rejaarera ꞌgã, wemireko rejaarera ꞌgã, wekiꞌyra rejaarera ꞌgã, wewirera rejaarera ꞌgã, wenyra rejaarera ꞌgã, ujara rejaarera ꞌgã, waꞌyra rejaarera ꞌgã. Mĩmera ꞌgã nupe Janeruwarete ꞌga mamaꞌe monoi. ꞌAwamũ futat ꞌga mamaꞌe monoi ꞌgã nemiejarera apyraapa. Amanũ re je ree omamaꞌe rejaarera ꞌgã juejue awau ajemogyau Jarejuwarete ꞌga pyri— ꞌjau Jejui ꞌga Pedro ꞌga upe."
42,18,31," Aipo ꞌgã nupe ꞌe re Jejui ꞌga wemimuꞌe ꞌgã nenũina:—Pejepeꞌaꞌi ꞌgã nui raꞌne. Taporogyta pẽ nupe etee ꞌjau— ꞌjau Jejui ꞌga ꞌgã nupe.Aꞌeramũ ꞌgã ojepeꞌau mytuna ꞌgã nui ꞌua. Aꞌeramũ ꞌga ꞌjau ꞌgã nupe:—Jerusareg ipe jane oi ꞌawamũ. Aꞌeramũ je pẽ mueaꞌaa Jarejuwarete ꞌga jeꞌega momeꞌwara ꞌgã nemikwasiarer are— ꞌjau ꞌga wemimuꞌe ꞌgã nupe.—Ymã te ꞌã ꞌgã kaꞌarana kwasiari Jarejuwarete ꞌga jeꞌeg are rakue, “Anure tamut tejaꞌyra ꞌga pẽ nupe ꞌjau” ꞌe are rakue. “Aꞌeramũ iaꞌwyreꞌema ꞌgã jeraꞌyra ꞌga rerekou tyweaete nipo."
42,18,32,"Aꞌeramũ nipo ꞌgã ꞌga monou romanũ ꞌwyriara ꞌga po pe ꞌga jukaukaa. Aꞌeramũ nipo jefaruu ꞌgã ꞌga kurapa, onymuna ꞌga ree, ꞌga nupãnupãu, ꞌga monou, ꞌga muꞌama ꞌypeywar are ꞌga jywa pypiraa ꞌga manũawamũ futat”, ꞌjau ꞌga ꞌgã nupe rakue— ꞌjau Jejui ꞌga ꞌgã mueaꞌaa ikwasiaripyrer are. —“Aꞌere nipo je imuapyra ꞌara rupi ꞌga moferawi etee nũ”, ꞌjau ꞌã Janeruwarete ꞌga ꞌgã nupe, ikwasiarukaa inuga rakue— ꞌjau Jejui ꞌga ꞌgã mueaꞌaa ee.Aꞌeramũ Jejui ꞌga ꞌjau ꞌgã nupe nũ:—Je ꞌã pẽnekiꞌyraretea. Janeruwarete ꞌga je mut pẽ nupe. Aꞌeramũ ꞌgã je ree futat poromũ kaꞌarana kwasiaa inuga rakue— ꞌjau Jejui ꞌga ꞌga nupe."
42,18,34,Aꞌere ꞌgã nokwaawi ꞌga ꞌea. Naeapyoi ꞌgã ꞌga ꞌe are.—Maꞌja are te ꞌga jane muꞌei?— ꞌjau etee ꞌgã ajaupe. —Maꞌeramũ ꞌga aipo momeꞌwau janee?— ꞌjau ꞌgã ajaupe.—Tee. Je nakwaawi ki ꞌei— ꞌjau etee ꞌgã amũ ajaupe.
42,18,35, Jeriko ꞌjawa amunawa upe iwaẽm jaꞌwyjaꞌwyuuramũ eaeꞌema ꞌga amũ ꞌũina wapyka peyse pe:—Kaꞌaranũũꞌĩa pemut ape jee— ꞌjau ꞌga ꞌũina pe rupi okwap maꞌe ꞌgã nupe.
42,18,36,Peyse pe ꞌũinaw ipe ꞌga ꞌũina wapyakau ꞌgã fu are. Kwaiwete ꞌgã fu renupa ꞌũina. Aꞌeramũ ꞌga ꞌjau:—Awỹja te poromũ ako?— ꞌjau ꞌga wafukaita ꞌgã nupe.
42,18,37,"—Jejui ꞌga ako, Nasare pe waranup maꞌefera ꞌga okwap akou— ꞌjau ꞌga amũ ꞌga upe."
42,18,38,"Aꞌeramũ eaeꞌema ꞌga wafukaita Jejui ꞌga upe:—Jejui! Ene ꞌã Davi ꞌga juapyrera, Jarejuwarete ꞌga remimurera! Erejemuaẽm te je ree? Epãjẽ mũ je katuꞌog ape, ki Jejui— ꞌjau ꞌga wafukaita ꞌga upe."
42,18,39,"Aꞌeramũ ꞌga pyu okwap maꞌe ꞌgã ꞌjau ꞌga upe:—Epije eꞌỹina kũi. Aereau toko reꞌã— ꞌjau ꞌgã ꞌga upe.Aꞌere ꞌga jeroꞌwuroꞌwui etee wafukaita ꞌga upe:—Jejui! Ene ꞌã Davi ꞌga juapyrera, Jarejuwarete ꞌga remimurera. Ejemuaẽm je ree. Je resag ape, aꞌe je enee— ꞌjau ꞌga ojeroꞌwaroꞌwau etee wafukaita ꞌũina."
42,18,40,Aꞌeramũ Jejui ꞌga awau opytau pe pe.—Peꞌje ajee eaeꞌema ꞌga rerua jee— ꞌjau ꞌga ꞌgã nupe.Aꞌerauwe ꞌgã ꞌga rerua ꞌga upe.
42,18,41,"Ojeupe ꞌga rerurauwe Jejui ꞌga ꞌjau ꞌga upe:—Maꞌja te erefutat ejeupe je iapoa?— ꞌjau Jejui ꞌga ꞌga upe.—Tamãꞌẽ ꞌjau nũ, aꞌe je enee, ki Kuꞌjyp. Jereapap je ikue— ꞌjau ꞌga Jejui ꞌga upe."
42,18,42,Aꞌeramũ Jejui ꞌga ꞌjau ꞌga upe:—Eremãꞌẽ futat nũ. Je rerowiar ape ekou raꞌe. Aꞌeramũ je ene mamãꞌjãu nũ— ꞌjau Jejui ꞌga ꞌga upe.
42,18,43,Aꞌeramũ ꞌga opo monou ꞌga reakwara ꞌarimũ ꞌga mamãꞌjãu nũ. Aꞌerauwe ꞌga amãꞌjãu awau Jejui ꞌga rupi.—Ene te ꞌã eneresage jee— ꞌjau ꞌga Jarejuwarete ꞌga upe ꞌga muorypa amamãꞌẽawer are.ꞌGa resakara ꞌgã nanẽ ojeꞌega Jarejuwarete ꞌga upe nũ:—Ene te ꞌã eneresage oree— ꞌjau ꞌgã ojeꞌega ꞌga upe.
42,19,1,Sakeu ꞌgaJeriko ꞌjawa amunawa upe owaẽmawe Jejui ꞌga awau amunawa pyterimũ akou. Kwaiwete ꞌgã awau ꞌga rupi. Aꞌeramũ Sakeu ꞌga oporesagiweramũ Jejui ꞌga ree. Sakeu ꞌga ikaꞌaranũũ kwai maꞌea. ꞌWyriararete upe kaꞌaranũũ pyykara ꞌgã nupe ꞌga reni ꞌwyriaramũ. ꞌGa poromũ iporesagiwet Jejui ꞌga ree. Aꞌere ꞌga nifukui. Aꞌeramũ ꞌga aꞌeramũ ꞌga resakeꞌema.
42,19,4,"Aꞌeramũ ꞌga awau ujãna ꞌga renune awau ojeupia ꞌywa rupi. Figu ꞌywa rakã ꞌarimũ ꞌga awau ojeupia ꞌũina, Jejui ꞌga kwapawa ꞌarimũ. “Ko rupi futat nipo ꞌga kwawi reꞌã”, ꞌjau Sakeu ꞌga ojeupe, awau ꞌũina ꞌywa rakã ꞌarimũ ꞌgã nenune."
42,19,5,ꞌUa Jejui ꞌga owaẽma ꞌga upe. Aꞌeramũ Jejui ꞌga amãꞌjãu ꞌga ree. Aꞌeramũ Jejui ꞌga ꞌjau ꞌga upe:—Sakeu. Ere ejua ejypa. Too ene rupi eneꞌwyr ipe ꞌjau— ꞌjau Jejui ꞌga ꞌga upe.
42,19,6,Aꞌerauwe ꞌga ꞌua ojypa. Aꞌeramũ ꞌga Jejui ꞌga rerawau ojeꞌwyr ipe. Aꞌeramũ futat Sakeu ꞌga akuꞌiramũ ꞌga rerawau ojeꞌwyr ipe.
42,19,7,Aꞌeramũ aipo resakarera ꞌgã ꞌjau ajaupe:—Kuu. Nokwaawi ꞌga Sakeu ꞌga raꞌe— ꞌjau ꞌgã ajaupe. —Sakeu ꞌga ꞌã ꞌwyriararete upe janekaꞌaranũũ pyykara. Aꞌeramũ ꞌga iaꞌwyreꞌemamũ akou. Niaꞌwyri kaꞌaranũũ pyykara ꞌgã najuejue etee. Amunarũ maꞌe ꞌgã juejue te ꞌã. Aꞌetea Jejui ꞌga oo ꞌga ꞌwyr ipe jãꞌnũꞌũ— ꞌjau ꞌgã Jejui ꞌga agoꞌwau ꞌupa.
42,19,8,"Ojemiꞌwar ire Sakeu ꞌga ꞌjau Jejui ꞌga upe:—Apoit je tetywer awi ꞌawamũ. Aꞌeramũ je tekaraemã mojoꞌoka ikaraemãeꞌema ꞌgã nupe. Amumera ꞌgã nui je kaꞌaranũũ reroouu re je kaꞌaranũũ monoi ꞌgã nupe nũ. Irũpãwẽ juejue je imonoi ꞌgã nupe nũ, ꞌgã nui eruripyrera mepyau ꞌgã nupe nũ— ꞌjau ꞌga ꞌga upe."
42,19,9,Aꞌeramũ Jejui ꞌga ꞌjau wesakara ꞌgã nupe:Jerusarega pyri awauwe ꞌga rupi oo maꞌe ꞌgã ꞌjau ajaupe:—Sawaẽm jaꞌwyjaꞌwy jane Jerusarega upe raꞌe. ꞌAwamũ futat nipo ꞌga rekoi ꞌwyriaramũ janee— ꞌjau ꞌgã ajaupe.
42,19,12,"Aꞌere Jejui ꞌga nuenuwi agawewi futat ꞌgã ꞌea. Aꞌetea ꞌga okwaap aipo ꞌgã ꞌea ajaupe. Aꞌeramũ ꞌga mamaꞌe mũ momeꞌwau ꞌgã nupe, ꞌgã muꞌjawamũ.—ꞌWyriararete ꞌga ikaꞌaranũũ kwai maꞌe ꞌga renũina. “Ere ejua ꞌau je pyri. Tomono ene ꞌwyriaramũ ꞌgã nupe ꞌjau”, ꞌjau ꞌga ojeꞌega monou ꞌga upe. Mukuu ꞌwyriararete ꞌga rekoi."
42,19,13,"—Aꞌeramũ ꞌga oo enunewe wemiayuwa ꞌgã nupe oporogytau. Teis ꞌga remiayuwa ꞌgã pytuna. Aꞌeramũ ꞌga kaꞌaranũũ ꞌywopeꞌi monou ꞌgã nupe. “Oo je teatau pẽ nui. Aꞌeramũ je kaꞌaranũũ ꞌywopeꞌia monou pãwẽ pãwẽ pẽ nupe. Aꞌeramũ pẽẽ pejewau imomytuna jee je ruruꞌjaweꞌemauwe”, ꞌjau ꞌga ꞌgã nupe, kaꞌaranũũ monou ꞌgã nupe. Oporogytapaw ire ꞌga awau ꞌgã nui."
42,19,14,"—Aꞌeramũ ꞌga ꞌwyr ipewara ꞌgã amũ ꞌga futareꞌema ꞌwyriaramũ ꞌga rekoa. “Kuu. Niaꞌwyri ꞌga. Nifutari jane ꞌga ꞌwyriaramũ ꞌga rekoa jarejee”, ꞌjau ꞌgã ajaupe. Aꞌeramũ ꞌgã ꞌgã amũ monou imoporogytaukaa ꞌwyriararete ꞌga upe. “Narafutari ore ꞌga ꞌwyriaramũ orojeupe ꞌga ruwa”, ꞌjau ꞌgã ojeꞌega monou ꞌwyriararete ꞌga upe."
42,19,15,—Aꞌere ꞌwyriararete ꞌga nomojerowiari ꞌgã jeꞌega. Aꞌeramũ ꞌga ꞌga mogou ꞌwyriaramũ ꞌgã nupe. Aꞌeramũ ꞌga ꞌwyriaramũ omogo re ꞌua ojewya ojeꞌwyr ipe nũ. Owaẽm ire ꞌga wemiayuwa ꞌgã nenũina. “Maran gatu nipo ꞌgã jekaꞌaranũũa rerekoi raiꞌi?” ꞌjau ꞌga ojeupe. “Ikaꞌaranũũ kwaiwete sipo ꞌgã naiꞌi?” ꞌjau ꞌga ojeupe.
42,19,16,"—Aꞌere ꞌga amũ ꞌua owaẽma ꞌga upe nũ: “majepeiꞌi etee agawewi ako kaꞌaranũũa eremut jee ikue. Aꞌere ꞌawamũ je imomytuni teis enee aiꞌi”, ꞌjau ꞌga ꞌga upe erua."
42,19,17,"—“Aꞌjea futat. Majepeiꞌi etee agawewi ako je imonoi enee aiꞌi. Ene ꞌã jeremiayuw esagea futat. Aꞌeramũ je aꞌeramũ ene monou teis amunawa moꞌwyriaa”, ꞌjau ꞌga ꞌga upe."
42,19,18,"—Aꞌere ꞌga amũ ꞌua nũ. “Majepeiꞌi etee ako ekaꞌaranũũa eremut jee ikue. Aꞌere je imomytuna sĩku ꞌawamũ ene upe”, ꞌjau ꞌga oꞌwyriara ꞌga upe."
42,19,19,"—“Aꞌjea. ꞌAwamũ je ene monoi ꞌwyrianaꞌnĩnamũ sĩku amunawa moꞌwyriaa”, ꞌjau ꞌga ꞌga upe."
42,19,20,"—Aꞌere ꞌga remiayuwa ꞌga amũ ꞌua nũ. “Kweramũ enekaꞌaranũũa. Namomyi etee je. Akyje te je ene wi. Aꞌeramũ je iauwana taity pirera pype imima erekou munaꞌyw awi aiꞌi. Akwaap je ene jepi. Enemaraꞌne ꞌã ene. Ejemepya te ꞌã erefutat kaꞌaranũũ pyu. Aꞌeramũ ꞌã ene eporowyky are jẽmĩ ejeaꞌareꞌemamũ. Aꞌeramũ je tekyjau ene wi aiꞌi, enekaꞌaranũũa momyaweꞌem ene wi aiꞌi”, ꞌjau ꞌga ꞌwyriara ꞌga upe."
42,19,22,"—Aꞌeramũ ꞌwyriara ꞌga amaraꞌneeteeteramũ ꞌga ree. “Neneaꞌwyri futari te ꞌã ene. Erekwaap futat te ꞌã jemaraꞌnea jepi. Aꞌjea futat ere aipo ꞌjau jee. ‘Emepy ekoete ate te ꞌã erefutat kaꞌaranũũ pyu. Aꞌeramũ ꞌã ene eporowyky are jẽmĩ ejeaꞌareꞌemamũ’, ere ako jee ko. Aꞌjea futat ere jee. Kaꞌaranũũa etee je afutat”, ꞌjau ꞌwyriararete ꞌga aipo ꞌga upe. “Maꞌeramũ sipo ene imomytuneꞌema jee raiꞌi? Je upe imomytuna ene ifutareꞌemamũ amunipo ꞌã eremono kaꞌaranũũ rerekwara ꞌgã nupe raiꞌi kũi. Aꞌeramũ amunipo ꞌã ꞌgã jekaꞌaranũũ momyawera mepyau enee jee raiꞌi kũi”, ꞌjau ꞌwyriara ꞌga aipoa kũimaꞌe ꞌga upe."
42,19,24,"—Aꞌeramũ ꞌga ꞌjau ojepyriwara ꞌga upe: “Ere kaꞌaranũũ pyyka ꞌga wi. Imonou teis kaꞌaranũũ pyykarera ꞌga upe”, ꞌjau ꞌga ꞌga upe."
42,19,25,"—Aꞌeramũ ꞌga ꞌjau ꞌwyriara ꞌga upe: “Naani kũi. Kwaiwete ꞌga maꞌea kũi. Teis ꞌga maꞌe pytuna kũi”, ꞌjau ꞌga ꞌga upe."
42,19,26,"—Aꞌeramũ ꞌga ꞌjau ꞌga upe: “Aꞌjea futat. Ereko esageara ꞌgã opyyguꞌjap futat nũ”, ꞌjau etee ꞌga ꞌgã nupe. “Ereko esageꞌemara ꞌgã te ajee nuerekoi futari. Erekopyrera miamũ futat ꞌga erekoweꞌem”, ꞌjau ꞌga ꞌga upe."
42,19,27,"—Aꞌere ꞌga ꞌjau ꞌgã nupe nũ: “Aꞌeramũ pẽẽ ꞌawamũ je ree iporomutareꞌema ꞌgã nerua iapisaupap ꞌau je rowase. Narafutari ore ꞌwyriaramũ ꞌga rekoa ꞌjarera ꞌgã nerua iapisau je rowase”, ꞌjau ꞌga ꞌgã nupe— ꞌjau Jejui ꞌga imomeꞌwau ꞌgã nupe, ꞌgã muꞌjawamũ."
42,19,28,  Aipo momeꞌupaw ire Jejui ꞌga watau wemiayuwa ꞌgã nenune. Aꞌeramũ futat ꞌgã awau ꞌga rewiri.
42,19,29,"Aꞌeramũ ꞌgã awau owaẽma ywytyra upe. Oriweira ꞌjawa upe owaẽma. Kwaiwete aipoa ꞌywa oriweira ꞌjawa peu. Aꞌeramũ ꞌgã aꞌeramũ ywytyra renũina, Oriweira ꞌjau jupe.Mukũja amunawa ꞌupa aipoa ywytyra pyri. Pefaje, Petani. Mĩmera amunawa ꞌupa ywytyra pyri. Aꞌeramũ Jejui ꞌga ꞌjau wemimuꞌe ꞌgã amũ nupe, mukũja ꞌgã nupe:—Peꞌje pejewau pejekwapa je renune pejewau pejewaẽma iruupeuwara amunawa upe. Pejesouwe nipo pẽẽ kawaruꞌi mũ resaka. Nuatai we ꞌgã amũ iꞌarimũ. Aꞌea ki perut iamoia jee— ꞌjau Jejui ꞌga ꞌgã nupe."
42,19,32,"Aꞌeramũ ꞌgã awau kawaruꞌi resaka. ꞌGa jeꞌeg imũ etee futat ꞌgã kawaruꞌi resaka. Kawaruꞌi amoiramũ, ijara ꞌga ꞌjau ꞌgã nupe:—Maꞌeramũ pẽẽ pejekou ee ki ꞌei? Maꞌeramũ pẽẽ iamoia ki ꞌei?— ꞌjau ꞌgã ꞌgã nupe."
42,19,34,"Aꞌeramũ ꞌgã ꞌjau ꞌga upe:—Janejara ꞌga te eꞌi oree ko: “Kawaruꞌia pekwap amũ rerua jee raꞌne”, eꞌi ꞌga oree ko. Aꞌere nipo ꞌga koꞌikoꞌi ete imuri nũ— ꞌjau ꞌgã ꞌga upe.—Aꞌjea. Peꞌje ajee erawau ꞌga upe— ꞌjau ꞌga ꞌgã nupe."
42,19,35,"Aꞌeramũ ꞌgã erawau Jejui ꞌga upe. Aꞌere ꞌgã amũ opiara mososoka imonou kawaruꞌi ꞌarimũ Jejui ꞌga upe. Aꞌere ꞌgã kawaruꞌi pyyka Jejui ꞌga upe ꞌga apykawamũ. Aꞌeramũ Jejui ꞌga awau Jerusareg ipe kawaruꞌi ꞌarimũ. Aꞌere ꞌga rupi oo maꞌe ꞌgã awau ujãna ꞌga renunewe opiara mososoka, imonou pe rupi imogyau ꞌga kwapawamũ. ꞌGa ree oporomutaawa resaukaawamũ ꞌgã iapou.Ymã ꞌgã aipo apou ꞌwyriararete upe rakue, ꞌga ree opojejuka resaukaawamũ rakue. Aꞌeramũ ꞌgã aꞌeramũ iapou Jejui ꞌga upe.—ꞌGa nipo ako ꞌawamũ ꞌwyriaramũ janee— ꞌjau ꞌgã ajaupe numiamũ."
42,19,37,"—Ene ꞌã Janeruwarete ꞌga remimurera.Ene ree ꞌã Janeruwarete ꞌga taꞌwaramũ akou oree.Ywagipewara ꞌgã najuejue etee opyꞌataꞌwaramũ ajemogyau nũ.ꞌGa te ꞌã ene mut oreꞌwyriarareteramũ.Ene ꞌã eneresage ekou oree.Aꞌeramũ ene ꞌawamũ ekou ꞌwyriarareteramũ oree—ꞌjau ꞌgã ꞌga upe.Aꞌere ꞌgã amũ ꞌjau Jarejuwarete ꞌga upe:—Ene te ꞌã eneresage oree jepi. Ene ꞌã Jejui ꞌga eremut oree. Enejeꞌeg imũ futat ꞌga ruri. Nitywi futari ꞌga amũ ene ꞌjawe— ꞌjau ꞌgã Jarejuwarete ꞌga upe, ꞌga muorypa Jejui ꞌga ree."
42,19,39,"Aꞌeramũ fariseu ꞌgã amũ ꞌjau Jejui ꞌga upe:—Jejui! “Aipo peꞌje awi”, ere ꞌgã nupe. Jarejuwarete ꞌga upe te aipo jane ꞌi jepi— ꞌjau ꞌgã ꞌga upe."
42,19,40,Aꞌeramũ Jejui ꞌga ꞌjau ꞌgã nupe:—Naani. ꞌGã jeꞌegeꞌem ire amunipo ꞌã itaa we futat ijeꞌegi jee je muorypa— ꞌjau Jejui ꞌga ꞌgã nupe.
42,19,41,"Jejui ꞌga ajemuaẽma Jerusareg ipewara ꞌgã neeJerusarega pyri katu katu awauwe Jejui ꞌga amãꞌjãu amunaw are. Aꞌeramũ ꞌga uꞌarasigamũ. Aꞌeramũ futat ꞌga ajaaꞌwau. “Jerusareg ipewara ꞌgã Jeruwarete ꞌga jeꞌega renupareꞌema”, ꞌjau ꞌga ojeupe."
42,19,42,—Je ꞌã ae katuꞌokara futat. Je ꞌã Jarejuwarete ꞌga motaꞌwaara pẽ nupe. Je rerowiaramũ nipo ꞌga otaꞌwaramũ akou pẽ nupe. Aipo pẽẽ ikwaawa je afutat numiamũ. Aꞌere ꞌã nepekwaawi futari. Ikwaaw ire amunipo ꞌã iaꞌwyreꞌema ꞌgã nepẽ nereko tyweri— ꞌjau ꞌga amãꞌjãu Jerusareg are.
42,19,43,—Aꞌere ꞌã Jerusareg ipewaramũ nepẽporomutari je ree. Aꞌeramũ nipo iaꞌwyreꞌema ꞌgã anure ꞌua pẽꞌwyra osõu pẽ nee. Aꞌeramũ nipo pẽẽ mũ pejekaꞌjameꞌema futat. Tujugeyra pyu pẽ osõu. Aꞌeramũ nipo ꞌgã pẽꞌwyrarete mateepapa pẽ nui— ꞌjau ꞌga ꞌũina. —Pẽẽ nanẽ futat pẽ apisaupap katu katu nũ. Nepekaꞌjami futari nipo pẽẽ mũ. Kunumĩakyꞌria we futat nipo ꞌgã wapisipap katu katu. Pẽnoga we futat etyka nipo pẽ nui. Ikuꞌjoꞌjoka pẽ nui imuãmuãina pẽ nui. Janeruwarete ꞌga ꞌã je mut ae katuꞌoka. Aꞌere ꞌã nepẽporomutari je ree. Aꞌeramũ ꞌawamũ mamaꞌe tywera ojeapou pẽ nupe— ꞌjau ꞌga ꞌũina amãꞌjãu ꞌgã ꞌwyr are.Aꞌeramũ futat ꞌga ajaaꞌwau.
42,19,45,"  ꞌGã ꞌwyrarete upe owaẽmawe Jejui ꞌga ojypa kawaruꞌi awi. Aꞌeramũ ꞌga awawayayau osou Jarejuwarete ꞌga mogytaaw ipe. Irããꞌã wyra meꞌegara ꞌgã nuwamũ. Aꞌeramũ Jejui ꞌga amaraꞌneramũ ꞌgã nee:—Peꞌje pejewau pejeꞌjãu ꞌaw awi. Nawyra meꞌegawa rũi te ꞌã. Jeruwarete ꞌga mogytaawa te ꞌã ꞌoga— ꞌjau ꞌga wyra meꞌegara ꞌgã nupe, ꞌgã karaemã muãina, ꞌgã neymawa mopyamãu ꞌgã nui. Aꞌere ꞌga ꞌjau ꞌgã nupe: —Ymã te Janeruwarete ꞌga ojeꞌega kwasiarukari ꞌgã nupe rakue. “Jemogytaawa ꞌog ipe ꞌgã nuri oporogytau jee”, ꞌjau ꞌga kaꞌarana kwasiarukaa rakue. ꞌAu futat Janeruwarete ꞌga mogytaawa ꞌoga. ꞌAu futat jane ruri jareporogytau ꞌga upe. Aꞌere ꞌã pemỹi pejemunarũawamũ ete. Pejejeymawa etee ꞌã pẽẽ erua imeꞌega erupa ꞌau. “Peꞌje pejejua jereymawa mua iapyau Jarejuwarete ꞌga upe”, ꞌjau ꞌã pẽẽ ꞌgã nupe pejejupa. Aꞌere ꞌã pemepyuukat pejejaupe epy apyraapa. Pejemunarũmũ ꞌã pejejupa pejejokaꞌaranũũ are— ꞌjau Jejui ꞌga ojeꞌega moywyrafena ꞌgã nupe. —Aꞌeramũ pẽẽ pejewau ꞌaw awi pejeꞌjãu— ꞌjau Jejui ꞌga ꞌgã nupe, amaraꞌneramũ ꞌgã nee."
42,19,47,"Aꞌeramũ Jejui ꞌga awau aiꞌiwe aiꞌiwe ꞌjau, ꞌga awau ꞌgã muꞌjau Jarejuwarete ꞌga mogytaaw ipe. Kwaiwete ꞌga ree iporomutareꞌema ꞌgã. Mainana ꞌwyriara ꞌgã, Moisesi ꞌga remikwasiarer are moromuꞌjara ꞌgã, ꞌwyriaꞌri ꞌgã. Mĩmera ꞌgã amaraꞌneramũ ꞌga ree. ꞌGa juka are ꞌgã afueweramũ."
42,19,48,"Aꞌere ꞌgã najukaarũi ꞌga. Kwaiwete wejue Jejui ꞌga ree iporomutat maꞌe ꞌgã jemogyi. Aꞌeramũ ꞌgã okyjau ꞌgã nui, ꞌga juka ekoete awi. Nokoi wejue Jejui ꞌga tesirũgatu ꞌgã nupe. Aꞌeramũ ꞌgã aꞌeramũ ꞌga jukawarũeꞌem.—ꞌGa ree janereko ekoeteramũ ꞌga ree iporomutat maꞌe ꞌgã jane apisi ne— ꞌjau ꞌga ree imaraꞌne maꞌe ꞌgã ajaupe."
42,20,1," ꞌUwarete ꞌga mogytaaw ipe Jejui ꞌga akou ꞌgã muꞌjau ꞌga ree:—Pejetywer awi pẽpoiriweramũ Janeruwarete ꞌga pẽ katuꞌogi futari, pẽ mogyau wemiayuwamũ— ꞌjau ꞌga ꞌgã nupe uꞌama."
42,20,2,"Aꞌe pype mainana ꞌwyriara ꞌgã ꞌua ojeꞌega Jejui ꞌga upe Moisesi ꞌga remikwasiarer are moromuꞌjara ꞌgã netee, judeu ꞌgã ꞌwyriaꞌri ꞌgã. Mĩmera ꞌgã ꞌua ojeꞌega ꞌga upe:—Awỹja rer imũ te erejot rakue? Awỹja pãjẽ mũ te mamaꞌea ereapo? Awỹja te ene mut oree rakue?— ꞌjau ꞌgã ꞌua oporonupa ee Jejui ꞌga upe."
42,20,3,Aꞌeramũ Jejui ꞌga nanẽ ꞌjau ꞌgã nupe nũ:—Peꞌje ajee pẽẽ naꞌne imomeꞌwau jee ꞌũ.
42,20,4,Awỹja jeꞌeg imũ ajee Juã Batista ꞌga ruri ae pymĩãu ꞌy pe rakue ꞌũ? Jarejuwarete ꞌga jeꞌeg imũ te ꞌga ruri rakue? Kũimaꞌe ꞌga amũ jeꞌeg imũ te raꞌu nũ?— ꞌjau Jejui ꞌga oporonupa ee ꞌgã nupe uꞌama.
42,20,5,Aꞌeramũ ꞌgã ꞌjau ajaupe:—Maꞌja saꞌe te jane ꞌga upe?— ꞌjau ꞌgã ajaupe etee futat. —“Jarejuwarete ꞌga jeꞌeg imũ ꞌga ruri” ojeupe jane ꞌeramũ te ꞌga “te aꞌetea neperowiari ꞌga” ꞌga ꞌi janee nũ aꞌi kũi— ꞌjau ꞌgã ajaupe.
42,20,7,Aꞌeramũ ꞌgã ꞌjau Jejui ꞌga upe:—Norokwaawi ore Juã ꞌga muarera ꞌga nũꞌũ— ꞌjau ꞌga oꞌmeramũ ꞌga upe.
42,20,8,Aꞌeramũ Jejui ꞌga nanẽ ꞌjau ꞌgã nupe nũ:—Je nanẽ temuarera ꞌga namomeꞌui futari pẽ nupe nũ— ꞌjau ꞌga ꞌgã nupe.
42,20,9," Aꞌeramũ Jejui ꞌga ꞌjau ꞌgã nupe nũ:—Peapyaka jejeꞌeg are. Mamaꞌe mũ je amomeꞌu pẽ nupe, pẽ muꞌjawamũ ee, pẽ mueapyou ee— ꞌjau ꞌga ꞌgã nupe. —Kũimaꞌe ꞌga amũ yꞌwa ꞌywa rakã otym. Kwaiwete uwa ꞌjawa ꞌywa rakã ꞌga otym oko pe. Aꞌeramũ ijara ꞌga ꞌgã amũ monou uwa ko raaranamũ ojeupe. “Yꞌwa mũ jemaꞌea futat. Emyreramũ te ajee pẽmaꞌe futat pẽporowykyawera repya futat”, ꞌjau ijara ꞌga ꞌgã nupe. Aꞌere ꞌga awau watau ꞌgã nui. Aꞌeramũ ꞌga namutamutat akou muku ꞌgã nui."
42,20,10,"Uwa atyarama upe iwaẽmauwe ijara ꞌga wemiayuwa ꞌga amũ monou omaꞌe uwa ꞌa piaramũ. Aꞌere ko raarana ꞌgã ꞌga nupãnupãi etee ꞌga monou ꞌga mojewya. Nan etee futat ꞌga monou. Aipo ꞌga waẽm ire ko jara ꞌga ꞌga amũ monou nũ, omaꞌe piaramũ ꞌga ꞌga monou numiamũ. Aꞌeramũ ꞌga awau owaẽma uwa ko pe. “Uwa pemut amũ jee, eꞌi ijara ꞌga pẽ nupe”, ꞌjau ꞌga iaarana ꞌgã nupe. Aꞌere ꞌgã nãnẽwẽjẽmĩ ꞌga rerekoi nũ. ꞌGa pyygi etee ꞌga nupãnupãu ꞌga rerekou nũ. Aꞌerauwe ꞌga ojewya awau nũ. “Namuri etee ꞌgã amũ jee ki ꞌei. Je nupãnupã etee ꞌgã je mua je mojewya nũ ki ꞌei. Ene agawewi ako je mono ape aiꞌi. Aꞌetea ꞌgã nojepojeuwi etee ki ꞌei”, ꞌjau ꞌga ꞌua ijara ꞌga upe imomeꞌwau."
42,20,12,—Aꞌeramũ ꞌga ꞌga amũ monou nũ. Aꞌere ꞌgã nãnẽwẽjẽmĩ ꞌga rerekoi nũ.
42,20,13,"Aꞌeramũ ko jara ꞌga ꞌjau ojeupe: “Maꞌja ajee je aapo ꞌgã nupe ꞌũ? Tejaꞌyra ꞌga pa je omono nũ kwy”, ꞌjau ꞌga ojeupe. “Jeraꞌyra ꞌga nãꞌã jeremifutararetea reꞌã. Aꞌetea pa je ꞌga omono ꞌgã nesaka kwy. ꞌGa nipo ꞌgã opojeup reꞌã. Jeraꞌyra ꞌga ree nipo ꞌgã pojyramũ reꞌã”, ꞌjau nipo ꞌga ojeupe— ꞌjau Jejui ꞌga imomeꞌwau ꞌgã nupe."
42,20,14,"—Aꞌere nipo ꞌgã ꞌga raꞌyra ꞌga resakawe ꞌgã ꞌi ajaupe: “Waꞌyra ꞌga ꞌga amut yꞌwa piaramũ raꞌe. ꞌGa futat ꞌuwa ꞌga pyꞌrau ko jaramũ ꞌuwa ꞌga manũ re. Aꞌeramũ jane ꞌga jukau jui. Aꞌeramũ janemaꞌea futat koa ꞌga ruwa ꞌga manũ re”, ꞌjau nipo ꞌgã ajaupe— ꞌjau Jejui ꞌga ꞌgã nupe."
42,20,15,—Aꞌeramũ ꞌgã ꞌga pyyka ꞌga rerawau enuẽma ko awi ꞌga jukau— ꞌjau Jejui ꞌga imomeꞌwau ꞌgã nupe.Aꞌeramũ Jejui ꞌga ꞌjau ꞌgã nupe:—Maran sipo ko jara ꞌga waꞌyra jukaarera ꞌgã nerekoi?
42,20,16,ꞌGa futat oo ko raarana ꞌgã apisau. Aꞌere nipo ꞌga ꞌgã amũ monou ꞌgã pyꞌrau oko raaranamũ nũ— ꞌjau ꞌga ꞌgã nupe imomeꞌwau.Aꞌeramũ aipo renupara ꞌgã ꞌjau ꞌga upe:—Aꞌjea futat sipo ꞌgã ꞌga raꞌyra ꞌga jukai?— ꞌjau ꞌgã ajaupe.
42,20,17,"Aꞌeramũ Jejui ꞌga ꞌjau:“Mĩa ita niaꞌwyruui raꞌe, ꞌjau nipo itaoga apoara ꞌgã ajaupe, ita monou imomoa ajaui.Aꞌere ꞌga amũ aipoa ita eroyrũmyrera ita pyygi etee imonou imỹina tenawera pype ꞌoga ypywotypawamũ”,ꞌjau ꞌgã kaꞌarana kwasiaa je ree rakue— ꞌjau Jejui ꞌga ꞌgã nupe."
42,20,18,—ꞌGa amũ nipo uꞌaa ita ꞌarimũ. Aꞌe ꞌga open futat. Aꞌere ꞌga amũ ꞌarimũ ita ꞌar ire aꞌe ꞌga kuꞌjoꞌjogi futari. Nan tee futat Janeruwarete ꞌga ojeꞌega renupareꞌemamũ iapoi pẽ nupe— ꞌjau Jejui ꞌga ꞌgã nupe.
42,20,19," Aꞌeramũ Moisesi ꞌga remikwasiarer are moromuꞌjara ꞌgã, mainana ꞌwyriara retee amaraꞌneramũ Jejui ꞌga ree.—Jane upe futat nipo ajee ꞌga ꞌi uꞌama— ꞌjau ꞌgã ajaupe. —Peꞌje ajee sipyyk ꞌga ꞌũ— ꞌjau ꞌgã ajaupe.Aꞌere ꞌgã kyjei etee Jejui ꞌga ree iporomutat maꞌe ꞌgã nui. Aꞌeramũ ꞌgã ꞌga pyykeꞌema."
42,20,20,"Aꞌeramũ ꞌgã ꞌga rerekou weape etee. ꞌGã amũ ꞌgã imepyau imonou ꞌga rewiri ꞌga resakawamũ:—Peꞌje pejewau ꞌga renupa pejejemogyau— ꞌjau ꞌgã ꞌgã nupe.Aꞌeramũ ꞌgã awau ꞌga rewiri akou ꞌga renupa.—Tepeenup ꞌga ꞌwyriararete ꞌga kurawa ꞌjau— ꞌjau ꞌgã ꞌgã nupe. —ꞌWyriararete ꞌga kurawamũ sipyyk ꞌga ꞌjau. Aꞌeramũ ꞌwyriara ꞌga ꞌga jukaukaa janee ꞌjau— ꞌjau ꞌgã aipo ꞌgã nupe, ꞌga rewiri imonopyra ꞌgã nupe."
42,20,21,Aꞌeramũ imepypyra ꞌgã awau oporonupa ee ꞌga upe:—Jejui. Aꞌjea futat ꞌã ereporogyta esage. Nereporogyta ekoetei ꞌã ekou. Aꞌjea futat ꞌã erejejuka pãwẽ pãwẽ ore ree. Aꞌjea futat te ore muꞌe ape mamaꞌe are— ꞌjau ꞌgã Jejui ꞌga upe oporonupa ꞌme ee.
42,20,22,—Aꞌeramũ ene ꞌawamũ ꞌjau oree. Jane ꞌã judeua. Simono te jane kaꞌaranũũa ꞌwyriararete ꞌga upe? Naani te raꞌu nũ? Najudeu arũi te ꞌã ꞌwyriararete ꞌga. Tapyꞌỹi amuteea ꞌga. Romanũa te ꞌga. Aꞌetea te jane simepy ꞌga?— ꞌjau ꞌgã oporonupa ꞌme Jejui ꞌga upe.
42,20,23,"Aꞌere Jejui ꞌga ꞌgã kwaawi ojee. “Jejeꞌega renupa ꞌgã nuri numiamũ. Siesak ꞌga ꞌwyriararete ꞌga kurawa ꞌjau, eꞌi ꞌgã jee numiamũ”, ꞌjau ꞌga ojeupe."
42,20,24,"Aꞌeramũ ꞌga ꞌjau ꞌgã nupe:—Kaꞌaranũũ ꞌywopeꞌia pemut amũ jee raꞌne, Sesa ꞌga mepyawa mũ raꞌne— ꞌjau ꞌga ꞌgã nupe.Aꞌeramũ ꞌgã amũ imonou ꞌga upe:—Kweramũ ajee ꞌwei— ꞌjau ꞌgã imonou ꞌga po pe.Aꞌeramũ ꞌga esaukaa ꞌgã nupe:—Awỹja raꞌagawa te ꞌup ee?—ꞌWyriararete ꞌga raꞌagawa ꞌup ee!— ꞌjau ꞌgã ꞌga upe.—Awỹja rera ajee ꞌawamũ ojekwasiat ꞌupa ikupe katy nũ?— ꞌjau ꞌga esaukaa ꞌgã nupe.—ꞌWyriararete ꞌga rera futat ꞌup ee— ꞌjau ꞌgã Jejui ꞌga upe."
42,20,25,—ꞌGa raꞌagawa rerekwara ꞌga maꞌea futat. Aꞌeramũ pẽẽ imonou ꞌga upe etee futat. Aꞌere Jarejuwarete ꞌga mamaꞌea pemono ꞌga upe etee futat— ꞌjau Jejui ꞌga ꞌgã nupe.
42,20,26,Aꞌeramũ ꞌga upe ee oporonup maꞌefera ꞌgã oporesagamũ etee ꞌga ree:—Kuu. Iꞌakwaap ꞌga raꞌe nũꞌũ. Nakurawi futari ꞌga ꞌwyriararete ꞌga janee jãꞌnũꞌũ— ꞌjau ꞌgã ajaupe.Aꞌeramũ ꞌgã ajemogyau etee futat.
42,20,27," Koꞌikoꞌi ete satuseu ꞌgã amũ ꞌua oporogytau Jejui ꞌga upe nũ. Aipo ꞌgã eꞌi ajaupe: “Amanũ re ae noferawuꞌjawi. Amanũmũ ae teepawamũ ywawuje futat”, ꞌjau agawewi satuseu ꞌgã ajaupe jepi. Aꞌetea ꞌgã ꞌut imomeꞌwaukaa Jejui ꞌga upe. Aꞌeramũ ꞌgã ꞌjau ꞌga upe:—“Moromuꞌjara ꞌga” eꞌi ꞌgã enee jepi. Aꞌeramũ ene ore mueapyo katuu mamaꞌe are. Ymã te ꞌã Moisesi ꞌga kaꞌarana kwasiari inuga janee rakue. “Kũimaꞌe ꞌga amũ nipo amanũ waꞌyreꞌemauwe. Aꞌeramũ nipo ꞌga manũ re ꞌga rewirera ꞌga ꞌga remirekofera ẽẽ rerekou nũ. Aꞌeramũ nipo ꞌga waꞌyramũ ẽẽ pype. Aꞌere nipo ꞌga raꞌyr ypya amanũ maꞌefera ꞌga raꞌyrera ꞌjawe futat”, ꞌjau Moisesi ꞌga ikwasiaa inuga rakue— ꞌjau ꞌgã Jejui ꞌga upe.Aꞌeramũ Jejui ꞌga ꞌjau ꞌgã nupe:—Aꞌjea futat— ꞌjau ꞌga ꞌgã nupe."
42,20,29,Aꞌeramũ ꞌgã oporogytauꞌjapa nũ:—Kũimaꞌe ꞌga amũ nipo ꞌga raꞌyra sete. Aꞌeramũ nipo uꞌar ypy maꞌefera ꞌga kũjã mũ rerekou. Aꞌere nipo ꞌga waꞌyreꞌemauwe ꞌga manũi jui. Aꞌeramũ ꞌga wemireko ẽẽ rejaa wewirerera ꞌgã nupe.
42,20,30,Aꞌeramũ nipo ꞌga manũ re ꞌga rewirerera ꞌga amũ ẽẽ rerekou ꞌga pyꞌrau nũ.
42,20,31,"Ojopyꞌrapyꞌrau etee ꞌgã ẽẽ ree, ajamanũ re. Aꞌere ꞌgã nataꞌyriꞌi futari ẽẽ pype."
42,20,32,Ojee ꞌgã jomoypaw ire ẽẽ nanẽ amanũmũ nũ.
42,20,34,Aꞌeramũ Jejui ꞌga ꞌjau ꞌgã nupe:—ꞌAu etee te ꞌgã nemirekoramũ kũi. Aꞌere oferap maꞌe ꞌgã nuerekouꞌjawi kũjãa. Niporerekoweruꞌjawi ꞌgã kũjã are. Kũjãmera ꞌgã nanẽ omenariwereꞌemamũ futat nũ— ꞌjau Jejui ꞌga ꞌgã nupe.
42,20,36,—Ywagipewara ꞌgã ꞌjawe futat ꞌgã jemogyi amanũuꞌjapeꞌema futat. Janeruwarete ꞌga ꞌgã omoferap imogyau nũ. Aꞌeramũ ꞌgã aꞌeramũ ꞌga raꞌyramũ futat ajemogyau.
42,20,37,"Ymã te ꞌã Moisesi ꞌga jane muꞌei ae feraw are rakue— ꞌjau Jejui ꞌga ꞌgã nupe. —“Kaꞌaꞌia je upe imueny re Janeruwarete ꞌga ojeꞌega jee ikue: Je ꞌã Eneruwaretea, ꞌjau ꞌga ojeꞌega jee ikue”, ꞌjau Moisesi ꞌga imomeꞌwau rakue. “Je te ꞌã Eneruwaretea. Enepytuna ꞌgã Nuwaretea je. Abraão ꞌga, Isaki ꞌga, Jako ꞌga. Mĩmera ꞌgã Nuwaretea je ako, ꞌjau ꞌga jee ikue”, ꞌjau Moisesi ꞌga kaꞌarana kwasiaa inuga janee rakue— ꞌjau Jejui ꞌga imomeꞌwau ꞌgã nupe. —Aipo ꞌgã amanũ futat rakue numiamũ, Moisesi ꞌga tyweꞌemauwe futat rakue numiamũ. Aꞌere ꞌgã ꞌaga namanũi futari. Ateepaweꞌemamũ futat ꞌgã ꞌaga. Aꞌeramũ Janeruwarete ꞌga poromũ ꞌjau Moisesi ꞌga upe. ꞌGã ꞌaga tyweꞌem ire amunipo ꞌã ꞌga aipo neꞌiaꞌuweri Moisesi ꞌga upe. Ako maꞌe ꞌgã nupe etee te ꞌga ae ruwamũ— ꞌjau Jejui ꞌga ꞌgã nupe uꞌama imomeꞌwau."
42,20,39,Aꞌeramũ Moisesi ꞌga remikwasiarer are moromuꞌjara ꞌgã amũ ꞌjau ꞌga upe:—Aꞌjea futat— ꞌjau ꞌgã ꞌga upe.
42,20,40,Aꞌere amumera ꞌgã nojeꞌegi futari ajemogyau. Ojenosĩ ꞌgã ꞌga wi. Aꞌeramũ ꞌgã ojeꞌegeꞌema futat ꞌga upe.
42,20,41, Aꞌeramũ Jejui ꞌga ꞌjau ꞌgã nupe:—Maran sipo ajee Kuꞌjywa ꞌga remimurera ꞌga Davi ꞌga juapyreramũ wẽjẽmĩ ꞌga rekoi nũ? Ymã te Davi ꞌga manũi rakue.
42,20,44,"—Janeruwarete ꞌga remimurera ꞌga ree ꞌga kaꞌarana kwasiari rakue. Maꞌeramũ sipo ajee Davi ꞌga ꞌi “Jejararete ꞌga”, ꞌjau ajuapyrera ꞌga upe nũ?— ꞌjau Jejui ꞌga ꞌgã nupe."
42,20,45, Mytuna ꞌgã ajemogyau Jejui ꞌga porogyta renupa. Aꞌere ꞌga ojerowaka ojeꞌega wemimuꞌe ꞌgã nupe:
42,20,46,"—Pejeaꞌgu ki Moisesi ꞌga remikwasiarer are moromuꞌjara ꞌgã nui— ꞌjau ꞌga ꞌgã nupe. —ꞌGã ꞌã eꞌi ojeupe: “Je kũimaꞌeeteetea”, eꞌi ꞌgã ꞌã ojeupe ajemogyau, waity fuku rerekou. Aꞌeramũ ꞌgã ataramũ ꞌgã naitya ajasimana ꞌgã nee. “Tiporesag ete ꞌgã je ree ꞌjau”, ꞌjau ꞌgã akou ojeupe. Wapejeꞌega tãmẽjẽ ꞌgã ifutaa. ꞌWyriara apykawa ꞌarimũ etee wapyka awau pejejatykaaw ipe. Ojemiꞌwaaw ipe nanẽ nũ ꞌwyriara renawa ꞌarimũ etee wapygiweramũ ojemiꞌwaa— ꞌjau Jejui ꞌga ꞌgã nupe."
42,20,47,"—Kũjã men manũ maꞌe ꞌgã nupe nanẽ ꞌgã ꞌjau: “Je tamaenun tekou enekaraemã are ꞌjau”, ꞌjau futatee ꞌgã ꞌgã nupe. “Je tareko esage enekaraemã enee ꞌjau”, ꞌjau futatee ꞌgã ꞌgã nupe. Aꞌere ꞌga etee ꞌgã karaemã pyygi ojeupe, kaꞌaranũũa nanẽ nũ. Aꞌeramũ ꞌgã ꞌjau ojeupe etee futat: “Kwakwaiꞌi tejeꞌega monoi Jarejuwarete ꞌga upe. Kasi aꞌe pe ꞌgã je kwaawi mamaꞌe tywera je iaporamũ ne kwy”, ꞌjau ꞌgã ojeupe etee futat. Aꞌeramũ nipo ꞌgã ojeꞌega monou fukuu ꞌme futat Jarejuwarete ꞌga upe, wemiapo tywera mimawamũ. Aꞌere nipo anure Janeruwarete ꞌga ꞌgã nereko tyweri ꞌgã nemiapo tyweawer are— ꞌjau Jejui ꞌga ꞌgã nupe."
42,21,1,Jarejuwarete ꞌga mogytaawa pype ꞌũinaw ipe Jejui ꞌga ose maꞌe ꞌgã nesaka ꞌũina. Ikaꞌaranũũ kwai maꞌe ꞌgã kaꞌaranũũ monou yrũ pype Jarejuwarete ꞌga upe kwaiwete.
42,21,3,"3,4 Ẽẽ resakawe Jejui ꞌga ꞌjau ojeupi oo maꞌefera ꞌgã nupe:—Kweramũ kũjãa ẽẽ imen manũ maꞌefera ẽẽ. Nitywaꞌuweri agawewi ẽẽ mamaꞌea. Aꞌetea ẽẽ okaꞌaranũũ monoupap futat yrũ pype. Aꞌeramũ ẽẽ otyweꞌemamũ futat mamaꞌea ojeupe imuawamũ. Ẽẽ remimonofera ikaꞌaranũũ kwai maꞌe ꞌgã maꞌe wapyraap futat Janeruwarete ꞌga upe. ꞌGã kwaiwete agawewi omono ꞌga upe. Aꞌetea ꞌgã kwaiwete wẽjẽmĩ wereko ojeupe nũ. Aꞌere ẽẽ maꞌea nitywi futari. Omonopap futat ẽẽ ꞌga upe. Naemyreri futari ẽẽ upe. Wemiꞌurama muawa we futat ẽẽ omonopap ꞌga upe— ꞌjau Jejui ꞌga ꞌgã nupe. Series, "
42,21,5, Anure Jejui ꞌga rewiri oo maꞌe ꞌgã ꞌjau:—Kuu. Ikaturam te Janeruwarete ꞌga mogytaawa ꞌoga jãꞌnũꞌũ— ꞌjau ꞌgã ajaupe. —Sãꞌã ita esagea. Mytuna ꞌgã kaꞌaranũũ momỹi Jarejuwarete ꞌga mogytaawa ꞌoga apoawamũ— ꞌjau ꞌgã.
42,21,6,Aꞌeramũ Jejui ꞌga ꞌjau:—Aꞌjea futat esageramũ numiamũ. Aꞌere nipo anurenureꞌi jane ree iporomutareꞌema ꞌgã nuri imonou etyka. Nomỹiꞌi futari nipo ꞌgã itaa mũ ajuꞌarimũ— ꞌjau ꞌga ꞌgã nupe.
42,21,7,Aꞌeramũ ꞌgã ꞌjau ꞌga upe:—Maranime sipo aipo ꞌgã Jarejuwarete ꞌga mogytaawa monoi etyka? Maꞌja raꞌne sipo ajee ojesaukat oree iapo enune?— ꞌjau ꞌgã ꞌga upe.
42,21,8,"Aꞌeramũ Jejui ꞌga ꞌjau ꞌgã nupe:—Je renune ꞌut maꞌe ꞌgã nipo iꞌme maꞌea. Perowiat kasi ꞌgã ꞌmea ne. Anure nipo kwaiwete ꞌgã nuri, “Janeruwarete ꞌga je mut pẽ katuꞌokaramũ”, ꞌjau nipo ꞌgã ꞌua pẽ nupe. Aꞌere kasi perowiat ꞌgã ne. “Oꞌmeramũ ꞌgã ꞌi”, peꞌje etee ki ꞌgã nupe. Kwaiwete nipo ꞌgã ꞌgã moryteeu ojee— ꞌjau Jejui ꞌga ꞌgã nupe."
42,21,9,—Anure nipo amutee amunaw awi ꞌgã nuri ꞌwyriararete rowajaa ꞌga remiayuwa ꞌgã neewe futat. Aꞌere kasi aipo renupa pekyje ne. Nan futat nipo teepaw enune. Aꞌere nipo naporomũ rũi imateepaawa. Naporomũ etee rũi futat nipo mamaꞌe rekoi— ꞌjau Jejui ꞌga ꞌgã nupe. —Akouꞌjauꞌjap futat nipo mamaꞌea. Amunap tesirũmera pypewara ꞌgã we futat nipo ajuowajat.
42,21,11,Aꞌeramũ nipo jeroꞌwua ojeupa kwaiwete. Ywya we futat nipo oyyi peu peu peu ꞌjau. Amumera ꞌgã nipo opapa kwaiwete tyꞌara rerekou. Ywag ipe nanẽ nipo mamaꞌe mũ ojesaukaa pẽ mogyjawamũ.
42,21,12,Jeremiayuwamũ nipo ꞌgã amũ pẽ nereko tyweretei. Pẽ monou nipo pẽ munepa pẽ muꞌama moromunepawa pype. Teepaw enune nipo ꞌgã pẽ monoi pẽ munepa pẽ muꞌama moromunepawa pype. Pẽ pyyka nipo ꞌgã pẽ nerawau judeu ꞌgã jatykaaw ipe pẽ moporogytaukaa. Amumeramũ nipo ꞌgã pẽ nerawau ꞌwyriara upe.
42,21,13,"ꞌWyriararete upe pejejerooramũ ki pẽẽ je momeꞌwau ꞌgã nupe. “Jejui ꞌga iporokatuꞌogiwet pẽ nee”, ꞌjau ki pẽẽ ꞌwyriara ꞌgã nupe, moromunepawa pypewara ꞌgã nupe. Mĩmera ꞌgã nupe ki je momeꞌwau— ꞌjau Jejui ꞌga ꞌgã nupe."
42,21,14,"—Aꞌeramũ “Maꞌja ꞌjau sipo je tejeꞌega ꞌgã nupe ꞌwei”, peꞌje kasi ne."
42,21,15,"Je te ꞌgã nupe pejeꞌegawa amut pẽ nupe peu pẽ nerooramũ— ꞌjau Jejui ꞌga ꞌgã nupe. —Aꞌeramũ ꞌgã “iꞌme ꞌga raꞌe”, ꞌjaweꞌem pẽ nupe."
42,21,16,"Pẽpytuna ꞌgã we futat nipo pẽ mono amũ iaꞌwyreꞌema ꞌgã po pe, pẽ munewukaa. Pẽjara ꞌgã, pẽnewirera ꞌgã, pẽnekiꞌyra ꞌgã, pẽjekotyꞌaawa ꞌgã. Mĩmera ꞌgã miamũ nipo pẽ monou iaꞌwyreꞌema ꞌgã nupe pẽ munewukaa. Aꞌeramũ nipo ꞌgã pẽẽ mũ jukau futat."
42,21,17,Je rerowiaara ꞌã pẽẽ. Aꞌeramũ nipo je rerowiareꞌema ꞌgã najuejue etee futat oporomutareꞌemamũ pẽ nee.
42,21,18,Aꞌere nipo je nopoiri futari pẽ nui. Tejejukau esage etee pẽ nee. Aꞌeramũ ki pẽẽ je rerowiaa pejejemogyau. Pejepoireꞌema futat je rerowiar awi. Aꞌeramũ pẽẽ pejemanũ re pejewau ywag ipe je pyri— ꞌjau Jejui ꞌga oporogytau ꞌũina ꞌgã nupe.
42,21,20," —Anure nipo pẽ nee iporomutareꞌema ꞌgã nuri Jerusarega osõu. Aipo resakawe ki peꞌje pejejaupe: “ꞌAwamũ nipo ꞌã ꞌgã Jerusarega retygi ꞌja”, ꞌjau ki pẽẽ pejejaupe."
42,21,21,"Aꞌeramũ ki pẽẽ Judeja ywy pe ako maꞌeramũ ꞌgã nesakawe pejekaꞌjama pejewau ywytyr ipe. Jerusareg ipe ako maꞌeramũ nanẽ pẽẽ pejekaꞌjamayayau jui. Jũ me ako maꞌeramũ pejewaweꞌem Jerusareg ipe. Jerusareg awi ki pekaꞌjamap futat— ꞌjau Jejui ꞌga ꞌgã nupe. —Jefaruua Jerusarega upe iwaẽmauwe futat ki peꞌje pejejaupe “owaẽm Janeruwarete ꞌga werowiareꞌema ꞌgã nereko tyweawa upe raꞌe”, peꞌje ki. Ymã te ꞌã ꞌgã kaꞌarana kwasiari ee rakue. “Aꞌere ꞌga ꞌawamũ ikwasiaripyrer imũ etee futat iapoi”, ꞌjau ki pẽẽ— ꞌjau Jejui ꞌga ꞌgã nupe."
42,21,23,"—Oporiayꞌiramũ nipo taꞌyryrũ maꞌe kũjã ajemogyau, taꞌykyꞌri maꞌea nanẽ nipo nũ. Nujãnarũi eweguu maꞌea. Taꞌyꞌriꞌi maꞌe nanẽ nujãnarũi nũ— ꞌjau ꞌga ꞌgã nupe. —Imaraꞌne te nipo Janeruwarete ꞌga ꞌũina. Ikaꞌjameꞌema ꞌgã nipo ako tywerete futat. Ikaꞌjameꞌema ꞌgã ꞌga wapisiukat jyuu pyu ꞌgã nupe. Amumera ꞌgã nipo ꞌga ipofarukaa ꞌgã nupe. Aꞌeramũ nipo ꞌgã ꞌgã nerawau kwe pe. Ajepeja ywy pe ꞌgã nerawau imunepa. Jerusareg ipe judeueꞌema ꞌgã ꞌwyriara ꞌgã jemogyramũ nipo ojeapou, kwaiwete futat. Janeruwarete ꞌga remifutar imũ etee futat nipo ꞌgã ꞌũina. Awau nipo owaẽma ꞌga muẽmawa upe. Aꞌerauwe nipo Janeruwarete ꞌga ꞌga muẽmukari— ꞌjau Jejui ꞌga ꞌgã nupe imomeꞌwau."
42,21,25," —Ywag ipe nanẽ nipo mamaꞌe mũ jesaukari pẽ nupe nũ. Jay are, jaytata are, kwar are. Mĩmer are nipo ojesaukaa pẽ mogyjawamũ. ꞌYẽꞌẽa nanẽ nipo oyyita nũ. Aꞌeramũ futat nipo wyjapetegamũ. Aꞌeramũ nipo pẽẽ pejekyjau ipyamu awi. Ywag ipewara nanẽ nipo oyyita nũ. Kwat, jay, jaytata. Mĩmera nipo oyyita— ꞌjau Jejui ꞌga ꞌgã nupe imomeꞌwau. —Aꞌeramũ nipo pẽẽ ywy pewaramũ najuejue etee pejekyjau jui. Amumera ꞌgã nipo amanũaipa okyje rerekou. ꞌGã kyjea nipo ꞌgã apisawaipa ꞌgã mogyau— ꞌjau Jejui ꞌga ꞌgã nupe imomeꞌwau."
42,21,27,"—Aipo pẽẽ esag ire nipo pẽnekiꞌyramũ je tejua tejewya. Ywasiga rupi nipo tejua tejypa. Aꞌeramũ nipo ywy pewara ꞌgã je resaka, je ruramũ. Tepãjẽ mũ nipo je ruri, tejenyfuga pype futat tejua nũ. Aꞌeramũ nipo ꞌgã ꞌjau jee: “Nitywi ꞌga amũ ene ꞌjawe. Ene te ꞌã pãjẽretea. Ene te ꞌã esage maꞌeramũ. Nitywi futari ꞌga amũ ene ꞌjawe”, ꞌjau nipo ꞌgã jee— ꞌjau Jejui ꞌga ꞌgã nupe. —Aipoa mamaꞌea pejejeupe ijesaukar ypyrauwe ki pejemogy pejekuꞌiramũ. Aipo pẽẽ esag ire nipo je anurenureꞌi je ruri pẽ nerawau ꞌaw awi— ꞌjau Jejui ꞌga ꞌgã nupe."
42,21,29,"29,30 Aꞌere Jejui ꞌga mamaꞌe mũ momeꞌwau ꞌgã nupe, ꞌgã muꞌjau ee ikue:—Mamaꞌea je amomeꞌu pẽ nupe pẽ muꞌjawamũ tejuawa ꞌar are— ꞌjau ꞌga ꞌgã nupe. —Sãꞌã ae siakaꞌgywa potyramũ amana jewyra kwaawa. Ipotyrauwe ꞌã ae amana jewyt jaꞌwyjaꞌwy kwaapa. Series, "
42,21,32,Aꞌjea futat je ꞌi. Jeꞌeawer imũ mamaꞌe jeapo resakarera ꞌgã papa katu katueꞌemauwe nipo tejua tejewya— ꞌjau Jejui ꞌga ꞌgã nupe.
42,21,33,—Ywaga nipo ateepawamũ futat. Ywya nanẽ nipo ateepawamũ futat nũ. Aꞌere nipo jeremimomeꞌufera nateepawaꞌuweri futari. Jeꞌeawer imũ etee futat nipo aipoa ojeapou— ꞌjau Jejui ꞌga ꞌgã nupe ikue.
42,21,34,“Je rura ki peapesak” Jejui ꞌga ꞌeawetAꞌere Jejui ꞌga ojeꞌega ꞌgã nupe nũ:—Peꞌje pejejemogyau je ruruꞌjawa rapesaka auꞌjeteramũ futat. Pẽneaꞌat kasi pejejemogyau ꞌauwara mamaꞌe are etee ne. Maraka apo are etee kasi pejemogy pejejeꞌaramũ ne. Kasi aꞌe pe je rura pẽ mopiryyi erujewi ne— ꞌjau Jejui ꞌga ꞌgã nupe. —Sãꞌã ae ywy kwara resageꞌema. Aꞌeramũ ꞌã ae uꞌaa erujewi ipype. Aꞌeramũ ꞌã ae opiryyjamũ jui. Nan tee futat nipo pẽẽ je jewyra rapesakareꞌemamũ pẽpiryyi erujewi aipoa mamaꞌe resaka— ꞌjau Jejui ꞌga ꞌgã nupe.
42,21,36,"—Aꞌeramũ pẽẽ pejejemogyau pejejeꞌega Jarejuwarete ꞌga upe, pejeojereꞌemamũ. “Kuꞌjyp. Je momoirukat kasi ape ejaꞌyra ꞌga rerowiar awi ne. Je poar ape, ꞌga rerowiarukaa jee”, peꞌje ki ꞌga upe. “Mamaꞌe tywera je aesak kwaiwete. Aꞌere je jemogypyygi ꞌga ree”, peꞌje ki ꞌga upe. “Najepoiriweri je ꞌga wi”, peꞌje ki ꞌga upe. Kasi aꞌe pe aipo peꞌjeꞌemamũ nepeẽmaꞌuweri mamaꞌe tywer awi ne— ꞌjau Jejui ꞌga ꞌgã muꞌjau ee. —Je rerowiar awi pejepoireꞌema pejejemogyau je ruramũ tepẽkuꞌi ꞌjau. Pejejua pejekuꞌiramũ je rowase je jewyramũ ꞌjau— ꞌjau Jejui ꞌga ꞌũina ꞌgã nupe."
42,21,37,"Aipo are ꞌga ꞌgã muꞌjau akou. Aiꞌiwe, aiꞌiwe ꞌjau ꞌga awau Jarejuwarete ꞌga mogytaawa pype ꞌgã muꞌjau. Aꞌere ꞌga kaaruwauwe awau ojepeꞌau Jerusareg awi. Awau osea Oriweira ꞌjaw ipe. Aiꞌiwe ꞌga ꞌgã nerawau nũ. Tekotee ꞌgã nanẽ awau ꞌga rupi nũ. Kwaiwete ꞌgã awau ꞌga porogyta renupa nũ. Jarejuwarete ꞌga mogytaawa pype awau ꞌga jeꞌega renupa ajatykau."
42,22,1,"  1,2 Egitu ywy awi judeu ypy ypy ꞌgã nenũꞌẽawer are weaꞌawa maraka upe iwaẽm jaꞌwyjaꞌwyrauwe mainana ꞌwyriara ꞌgã ajatykau Moisesi ꞌga remikwasiarer are moromuꞌjara ꞌgã nee.—Maran te jane Jejui ꞌga pyygi ꞌga jukau?— ꞌjau ꞌgã ajaupe.Aꞌere ꞌgã kyjei ꞌga remiayuwa ꞌgã nui.—Jerusareg ipewara ꞌgã iporomutat ꞌga ree. Soko kasi ꞌga ree mytuna pype ne— ꞌjau ꞌgã ajaupe. —Wowase ꞌga rerekoramũ ꞌga remiayuwa ꞌgã jane apisi ne. Awotyweꞌeme te sireko ꞌga ꞌjau— ꞌjau ꞌgã ajaupe."
42,22,3," Aꞌere ꞌga remimuꞌe ꞌga amũ ree mamaꞌeukwaawa ꞌwyriara ruwi, Iskariote ꞌga ree. Jejui ꞌga remimuꞌe ꞌga futat numiamũ. Aꞌere mamaꞌeukwaawa ꞌwyriara namuꞌakwaawukari ꞌga imogou. Aꞌeramũ ꞌga awau oporogytau mainana ꞌwyriara ꞌgã nupe:—Je oo Jejui ꞌga resaukaa pẽ nupe. Tepepyyk ꞌga ꞌjau. Je akwaap ꞌga rekwawa. Aꞌeramũ je pẽ nerawau ꞌga rekwaw ipe— ꞌjau ꞌga ꞌgã nupe. —ꞌGa upe jarewaẽmawe nipo je ꞌga retywape pyteri ꞌga resaukaawamũ pẽ nupe— ꞌjau ꞌga ꞌgã nupe."
42,22,5,"Aꞌeramũ mainana ꞌgã akuꞌiramũ ꞌga ree, aipo ꞌga ꞌeramũ.—ꞌGa resaukaramũ toromepy ene ꞌjau— ꞌjau ꞌgã ꞌga upe."
42,22,6,"—Peꞌje ki ajee ꞌwei— ꞌjau ꞌga ꞌgã nupe.Aꞌeramũ ꞌgã ꞌjau ꞌga upe nũ:—Tene ꞌga jepeꞌai raꞌne. Emaenun etee ekou ee raꞌne. Ojetee ꞌga rekoramũ toropyyk ꞌga ꞌjau. Jemime toropyyk ꞌga ꞌjau, awotyweꞌeme ꞌjau. Aꞌeramũ ꞌga rewiriwara ꞌgã ikwaapeꞌema ꞌjau— ꞌjau ꞌgã ꞌga upe.—Naiꞌi— ꞌjau ꞌga ꞌgã nupe.Aꞌeramũ ꞌga Jejui ꞌga rerekou weape."
42,22,7,"  Awau owaẽma maniꞌokoꞌo jopypeꞌema ꞌwawa upe, Pasikwa ꞌjawa apoawa upe. Maraka fukua te poromũ. Aꞌe awi awau owaẽma karupaꞌmĩ jukaawa ꞌara upe. Aꞌe ꞌara rupi futat judeu ꞌgã karupaꞌmĩ jukau iꞌwau. Aipo ꞌara rupi Jejui ꞌga ojeꞌega Pedro ꞌga upe Juã ꞌga retee:—Peꞌje pejewau karupaꞌmĩ mũ jukau eya jarejee— ꞌjau ꞌga ꞌgã nupe."
42,22,9,Aꞌeramũ ꞌgã ꞌjau ꞌga upe:—Maꞌape ki ꞌei? Awỹja rog ipe ki ꞌei?— ꞌjau ꞌgã ꞌga upe.
42,22,10,"Aꞌeramũ Jejui ꞌga ꞌjau ꞌgã nupe:—Peꞌje pejewau Jerusareg ipe. Peu nipo ꞌy ryrũ rerekwara ꞌga peekoat. Aꞌeramũ pẽẽ pejewau ꞌga rewiri. ꞌOg ipe ꞌga seramũ pejeporogytau ꞌoga jara ꞌga upe: “Janejara ꞌga ore mut imomeꞌwaukaa enee: ‘Maꞌape te je karupaꞌmĩ eyra ꞌui tejemimuꞌe ꞌgã netee?’ eꞌi ꞌga kũi. ‘Maꞌape te ore kumi apoi?’ eꞌi ꞌga enee kũi”, peꞌje ki ꞌga upe— ꞌjau ꞌga ꞌgã nupe. —“Tajemiꞌwat tejemiayuwa ꞌgã pyri ꞌjau, eꞌi ꞌga enee ko”, peꞌje ki ꞌga upe— ꞌjau ꞌga ꞌgã nupe."
42,22,13,"Ojeupe Jejui ꞌga ꞌe re ꞌgã awau. Awau ꞌgã ꞌga ꞌeawer imũ etee futat esaka. Aꞌeramũ ꞌgã kumi apou maraka are weaꞌawamũ. Aꞌere Jejui ꞌga awau ꞌgã newiri, wemimuꞌe ꞌgã nerawau."
42,22,14,  Kumi apopaw ire Jejui ꞌga awau wapyka kumiꞌwawa pyri wemiayuwa ꞌgã netee.
42,22,15,—Karupaꞌmĩa je auwei tekou pẽ pyri jepi. Koꞌikoꞌi ete ꞌgã nuri je pyyka je rerekou tyweaete. ꞌAwamũ ꞌã maraka apoawa. Maraka apoawa upe iwaẽmauwe ꞌã peapo maraka jepi. Aꞌere je ꞌawamũ etee futat iapoi pẽ pyri. Pẽꞌwyriat pãwẽ pãwẽnamũ tejewya te nipo je iapouꞌjawi pẽ pyri nũ. ꞌAga maraka teepap kamẽsĩete. Aipo te nipo marakareteretea futat— ꞌjau ꞌga ꞌũina ꞌgã nupe.
42,22,17,"Aꞌere ꞌga yꞌway pyyka, yrũ pypewara reramãꞌjãu ywau erojeꞌega ꞌUwa ꞌga upe:—Ene te ꞌã mamaꞌea eremut oree— ꞌjau ꞌga ꞌUwa ꞌga upe.ꞌUwa ꞌga upe ojeꞌeg ire ꞌga itykurukaa ꞌgã nupe najuejue etee."
42,22,18,—Je natykuruꞌjawi pẽ pyri. Tejewyruꞌjapa tãmẽjẽ tatykuruꞌjap pẽ pyri ꞌjau nũ— ꞌjau ꞌga wemimuꞌe ꞌgã nupe.
42,22,19,Aꞌere ꞌga maniꞌokoꞌoꞌi pyyka nũ. Aꞌeramũ ꞌga ojeꞌega ꞌUwarete ꞌga upe nũ. ꞌGa upe ojeꞌeg ire ꞌga imonou imoꞌjau ꞌgã nupe. ꞌGã moykapap maniꞌokoꞌoꞌi pyu.—Koromũ futat jeroꞌoa. Sãꞌã maniꞌokoꞌoꞌi jemoꞌia. Nan futat nipo jeroꞌoa jemoꞌi— ꞌjau ꞌga ꞌgã nupe. —Amanũ je pẽ nupe pẽ katuꞌokawamũ. Aꞌeramũ pẽẽ jemanũawer are pejejeaꞌaramũ maniꞌokoꞌoꞌi ꞌwau pejejemogyau pejeojereꞌemamũ. Pejejeaꞌaramũ jemanũawer are maniꞌokoꞌoꞌi ꞌwauwe futat— ꞌjau ꞌga ꞌgã nupe ꞌũina.
42,22,20,Ojemiꞌwapaw ire ꞌga kaneeku pyyka nũ.—Sãꞌã yꞌwaya. Nan futat nipo jery jekoꞌwogi pẽ nupe— ꞌjau ꞌga ꞌgã nupe ꞌũina. —Aꞌereꞌereꞌi futat nipo ꞌgã amũ jery rekoꞌwogi. Aꞌeramũ nipo jery rekoꞌwog ire Janeruwarete ꞌga pẽ katuꞌoka jery pyu— ꞌjau ꞌga ꞌgã nupe. —Jery jekoꞌwogeꞌem ire amunipo ꞌã Janeruwarete ꞌga nepẽ katuꞌogi futari. Aꞌeramũ ꞌga pẽ nee futat jery rekoꞌwogukaa. ꞌAwamũ karupaꞌmĩa nepejukauꞌjawi pejetywera mepyawamũ. Poromũ futat ꞌga jeꞌeg ymanera numiamũ. ꞌAwamũ jerya tee pẽ pirei pẽtywer awi. Jemanũ are tee Jeruwarete ꞌga pẽtywera moiri pẽ nui je rerowiaramũ. Poromũ futat Janeruwarete ꞌga jeꞌeg yaua ꞌawamũ. Aꞌea ꞌga jeꞌega nimojopyꞌruawi futari ꞌawamũ— ꞌjau ꞌga ꞌgã nupe.
42,22,21,—ꞌAu futat iaꞌwyreꞌema ꞌgã po pe je monoara ꞌga reni wapyka je pyri. Amanũ futat je Tejuwarete ꞌga jeꞌeg imũ etee futat. Iporiayꞌi iaꞌwyreꞌema ꞌgã po pe je monoara ꞌga numiamũ. Anure nipo Janeruwarete ꞌga aipo ꞌga rereko tyweretei kwaiwete— ꞌjau ꞌga ꞌgã nupe ꞌũina.
42,22,23,Aipo ꞌga ꞌeramũ ꞌga remimuꞌe ꞌgã amãꞌjãmãꞌjãu etee ajueakwar are:—Awỹja sipo ꞌga monou poromũ iaꞌwyreꞌema ꞌgã po pe ꞌwei?— ꞌjau ꞌgã ajaupe.
42,22,24,Kũimaꞌeeteete are ꞌgã muꞌeawetAꞌere ꞌga remimuꞌe ꞌgã eewi ajamueu nũ:—Manamũ te jane Jarejuwarete ꞌga upe esage maꞌeramũ jarejuapyraapa?— ꞌjau ꞌgã ajaupe.
42,22,25,"Aꞌe are ꞌgã ajamueramũ Jejui ꞌga ꞌjau ꞌgã nupe:—Pekwaap judeueꞌema ꞌgã ꞌwyriara ꞌgã nemiapoa. ꞌGã ꞌwyriara ꞌgã wemiayuwa ꞌgã amũ monou mamaꞌe apoukaa ojeupe: “Nan iki peapo jejeꞌegawer imũ etee futat”, ꞌjau nipo ꞌwyriara ojeꞌega wemiayuwa ꞌgã nupe. Iapo esageꞌemamũ nipo ꞌgã ꞌwyriara ꞌgã nereko tyweretei. Aꞌetea nipo ꞌga ꞌjau ojeupe: “Je ꞌã ꞌgã nee ojejuka esage maꞌea”, ꞌjau nipo ꞌga ꞌũina ojeupe— ꞌjau Jejui ꞌga ꞌgã nupe."
42,22,26,"—Aꞌere kasi pẽẽ nanarũi ne. ꞌWyriaramũ pejejekoweramũ ki pẽẽ mamaꞌe apou etee futat pejejaupe, pejejopoaa etee futat— ꞌjau ꞌga ꞌũina ꞌgã nupe. Aꞌeramũ ꞌga ꞌjau ꞌgã nupe nũ:—Manamũ te pẽ nupe kũimaꞌeeteete ꞌga? Kumiꞌwawa pyri wapyk maꞌe ꞌga, kumi apoara ꞌga te raꞌu nũ?— ꞌjau ꞌga ꞌgã nupe.—Kumiꞌwawa pyri wapyk maꞌe ꞌga futat— ꞌjau ꞌgã ꞌga upe.—Aꞌjea futat. Aꞌere ꞌã je kumi apoara ꞌjawe futat je rekoi pẽ nupe— ꞌjau ꞌga ꞌgã nupe."
42,22,28,"—Iaꞌwyreꞌema ꞌgã ako je rereko tywerete agawewi aiꞌi. Aꞌetea ꞌã naje rejari pejepe je mogou ojeteeꞌi. Aꞌeramũ je aꞌeramũ anure pẽ mepyau. 29,30 Tejuwarete ꞌga ꞌwyriaramũ pẽ nupe temonoramũ tomono pẽẽ ꞌwyriaꞌriramũ imogyau ꞌjau, tepoaawamũ ꞌjau. Israeu ꞌga raꞌyra ꞌgã pytuna tusi. Aꞌeramũ je pẽ monou pẽ mogyau ꞌwyriaꞌriramũ Israeu juapyrera ꞌgã nupe. Aꞌeramũ Israeu juapyrera ꞌgã nipo awau pẽ nowase. Aꞌeramũ nipo pẽẽ ꞌjau mamaꞌe esage apoara ꞌgã nupe: “Mamaꞌe esage ereapo rakue, Jarejuwarete ꞌga jeꞌeg imũ rakue. Aꞌeramũ ꞌga ene mepyau eneremiapofer are”, ꞌjau nipo pẽẽ ꞌgã nupe— ꞌjau Jejui ꞌga ꞌgã nupe. —Mamaꞌe tywera apoarera ꞌgã nupe nipo pẽẽ ꞌjau: “Mamaꞌe tywera etee ereapo Jarejuwarete ꞌga upe rakue. ꞌGa jeꞌeg imũ jẽmĩ mamaꞌe apoweꞌem rakue. Aꞌeramũ ꞌga ene mepyau eneremiapo tywer imũ etee futat”, ꞌjau nipo pẽẽ ꞌgã nupe— ꞌjau ꞌga ꞌgã nupe. —Aipo ꞌara rupi nanẽ nipo pejewau pejejemiꞌwaa je pyri nũ— ꞌjau ꞌga ꞌgã nupe. Series, "
42,22,31,"  Aꞌeramũ Jejui ꞌga ꞌjau Simão Pedro ꞌga upe:—Mamaꞌeukwaawa ꞌwyriara ojeꞌeg jee aiꞌi. “Taesak eneremimuꞌefera ꞌgã poira ene rerowiar awi ꞌjau”, eꞌi mamaꞌeukwaawa ꞌwyriara jee aiꞌi. Sãꞌã ae juowuu apefera renũꞌẽa aꞌỹi esage awi. Nan tee futat nipo mamaꞌeukwaawa ꞌwyriara pẽ nenuẽm are ifueweramũ jeremiayuwa ꞌgã nui."
42,22,32,"Aꞌere ꞌã je ꞌi Tejuwarete ꞌga upe tekou ene ree. “Epoar iki Simão ꞌga. ꞌGa momoirukareꞌema je rerowiar awi”, ꞌjau je ꞌã ꞌga upe tekou ene ree— ꞌjau Jejui ꞌga ꞌga upe imomeꞌwau. —Aꞌeramũ nipo ene epoiraipa etee je wi. Aꞌere nipo erejewyt je rerowiaa nũ. Aꞌeramũ te nipo nerepoiruꞌjawi je rerowiar awi— ꞌjau Jejui ꞌga ꞌga upe. —Aꞌeramũ ene ejewirera ꞌgã poaa je rerowiarukaa ꞌgã nupe— ꞌjau ꞌga ꞌga upe."
42,22,33,Aipo ꞌga ꞌeramũ Pedro ꞌga ꞌjau:—Naani kũi. Napoiraꞌuweri je ene wi kũi. Moromunepaw ipe miamũ futat je oi ene pyri ene munewamũ kũi. Ene reewe futat temanũmũ kũi— ꞌjau Pedro ꞌga ꞌga upe.
42,22,34,"—Eneꞌme awi kũi. ꞌAwa ypytuna rupi nipo eneꞌme ꞌgã nupe kũi. Muapyapyt katu nipo ene ꞌjau ꞌgã nupe: “Nakwaawi je ꞌga”, ꞌjau nipo ene ꞌgã nupe je kwakupa wyrasokwẽ jeꞌegeꞌemauwe— ꞌjau ꞌga Pedro ꞌga upe."
42,22,35,"Aꞌere Jejui ꞌga ꞌjau ꞌgã nupe nũ:—Ymã te ako je pẽ monoi kwe pe tejemomeꞌwaukaa ꞌgã nupe aiꞌi. “Peroo kasi pejekaraemã ne”, ꞌjau ako je pẽ nupe aiꞌi. “Kaꞌaranũũa miamũ futat pẽẽ erawaweꞌem. Pejepyapaawa miamũ futat kasi peroo ne”, ꞌjau je ako pẽ nupe aiꞌi. Kwe pe je pẽ monoramũ te mamaꞌea nitywi pẽ nupe raiꞌi?— ꞌjau ꞌga ꞌgã nupe.—Naani nũꞌũ— ꞌjau ꞌga remimuꞌe ꞌgã ꞌga upe."
42,22,36,"—Aꞌjea futat nũꞌũ. Aꞌere ꞌawamũ nanarũi. Pejejemiꞌurama peroo ꞌawamũ. Kaꞌaranũũa peroo ꞌawamũ. Jyuu tyweꞌemamũ pẽẽ pejejaity poakuwuu mũ meꞌega jyuu muawamũ. Ymã te ꞌgã ꞌã kaꞌarana kwasiari inuga je ree rakue: “Wereko tywerete nipo ꞌgã ꞌga oporojuka maꞌe ꞌjawe”, ꞌjau ꞌgã ikwasiaa inuga je ree rakue— ꞌjau Jejui ꞌga ꞌgã nupe ꞌũina. —Ikwasiaripyrer imũ etee futat nipo ꞌgã je rereko tyweretei. ꞌAwamũ futat ꞌgã je rereko tyweri— ꞌjau ꞌga ꞌgã nupe ꞌũina."
42,22,38,Aꞌeramũ ꞌga remimuꞌe ꞌga amũ ꞌjau ꞌga upe:—ꞌAwamũ mukũi jyuu ruwi kũi— ꞌjau ꞌga ꞌga upe.Aꞌeramũ Jejui ꞌga ꞌjau:—Auꞌje raꞌne— ꞌjau ꞌga ꞌgã nupe.
42,22,39," Ojemiꞌwapaw ire Jejui ꞌga awau ywytyr ipe, Oriweira ꞌjaw ipe. Awawete pe ꞌga awau. ꞌGa remimuꞌe ꞌgã awau ꞌga rupi."
42,22,40,Owaẽmawe ꞌga ꞌjau ꞌgã nupe:—Peꞌje pejeporogytau Jarejuwarete ꞌga upe. Aꞌeramũ pẽẽ pejefuakaramũ pejetywera apoweꞌem— ꞌjau ꞌga ꞌgã nupe.
42,22,41,"Ojepeꞌauꞌi ꞌga awau ꞌgã nui. Aꞌere ꞌga awau wenupyꞌãu wapyka, oporogytau ꞌUwarete ꞌga upe:"
42,22,42,—Kiapiꞌni. ꞌWyriaꞌri ꞌgã imaraꞌne je ree. ꞌGã nipo ꞌã je rereko tywerete ꞌja. Ojeupe ene iapoukareꞌem ire amunipo ꞌã ꞌgã nuapoaꞌuweri nanuara je ree. Aꞌere ꞌã najeremifutar imũ rũi ereapoukat. Ejemifutar imũ etee te ꞌã ereapoukat ꞌgã nupe jee— ꞌjau ꞌga ꞌUwarete ꞌga upe.
42,22,43,"Aꞌe pype ywag ipewara ꞌga ꞌua ojypa ꞌga pyri, ꞌga mojemogypyygukaa ꞌua ojee."
42,22,44,Aꞌeramũ Jejui ꞌga ojeꞌeguꞌjapa ꞌUwarete ꞌga upe nũ. ꞌGa ꞌarasiga ꞌga pyꞌa moywyrafenayau ꞌga mỹina. Aꞌeramũ ꞌga ryꞌaja otykya ꞌga ry ꞌjawe ywyu.
42,22,45,Oporogytapaw ire Jejui ꞌga afuꞌama awau wemimuꞌe ꞌgã pyri. Aꞌere ꞌgã seri ꞌupa. Iꞌarasig ꞌgã ꞌga ree. Aꞌeramũ ꞌgã aꞌeramũ osea ajemogyau.
42,22,46,"Aꞌeramũ Jejui ꞌga ꞌjau ꞌua ꞌgã nupe:—Maꞌeramũ te peset etee pejejupa? Pefuꞌam jui. “Peꞌje pejejeꞌega Jarejuwarete ꞌga upe. Aꞌeramũ pẽẽ pejefuakaramũ mamaꞌe tywera apoweꞌem”, aꞌe je ako pẽ nupe ko. “Kasi aꞌe pe nepẽfuakari mamaꞌe tywer awi ne”, aꞌe je ako pẽ nupe ko— ꞌjau ꞌga ꞌgã nupe."
42,22,47,  Aipo ꞌgã nupe ꞌga ꞌe ꞌga ꞌamamũ ꞌga pyykara ꞌgã ꞌua owaẽma ꞌgã nupe. ꞌga ꞌgã nerua pe resaukaa ꞌgã nupe.—ꞌAu ꞌga ruri jepi— ꞌjau ꞌga ꞌgã nupe.Aꞌeramũ ꞌga ꞌgã nerawau peu. Tenune ꞌga ꞌupa ꞌgã nupe. Aꞌeramũ ꞌgã ojekyita ꞌga rewiri. ꞌGa porogyta ꞌga ꞌamamũ ꞌgã ꞌua owaẽma Jejui ꞌga upe. Aꞌeramũ ꞌga awau ꞌga rerowyka ꞌga retywape pytea.
42,22,48,Aꞌeramũ Jejui ꞌga ꞌjau ꞌga upe:—Je resaukaawamũ te ꞌã jeretywape pyter ape jejekotyꞌaawa ꞌjawe?— ꞌjau ꞌga ꞌga upe.
42,22,49,Aipo resakawe ꞌga remimuꞌe ꞌgã ikwaapa.—ꞌGa pyyka ꞌgã nuri raꞌe— ꞌjau ꞌgã ajaupe.Aꞌeramũ ꞌga remiayuwa ꞌgã ꞌjau Jejui ꞌga upe:—Ene pyyka ꞌgã nuri raꞌe. Erefutat te ore jyuu pyu ꞌgã apisia?— ꞌjau ꞌgã Jejui ꞌga upe.
42,22,50,Aꞌerauwe ꞌga amũ ojy rekyita kũimaꞌe ꞌga amũ namĩ monoka. Mainana ꞌga remiayuwa ꞌga namĩ monoka ꞌga wi. Furuk. Mainana ꞌwyriararete ꞌga remiayuwa ꞌga namĩ ꞌga iyypa.
42,22,51,"Aipo ꞌga namĩ yywamũ Jejui ꞌga ojeꞌega ꞌgã nupe:—Peapo awi nanuara— ꞌjau ꞌga ꞌgã nupe.Aꞌeramũ Jejui ꞌga ꞌga namĩ pyyka imonou imỹina ꞌga ree nũ, ꞌga namĩ renawer ipe nũ."
42,22,52,"Aꞌeramũ Jejui ꞌga ojeꞌega opyykara ꞌgã nupe. Mainana ꞌwyriara ꞌgã, Janeruwarete ꞌga mogytaawa raarana ꞌwyriara ꞌgã, judeu ꞌgã ꞌwyriaꞌri ꞌgã. Mĩmera ꞌgã ꞌua ꞌga pyyka. Aꞌeramũ ꞌga ꞌjau ꞌgã nupe:—Maꞌeramũ pẽẽ maꞌeramũ pejejua muawa pyu je nupãu ekoete ꞌũ, munaꞌywa ꞌjawe ꞌũ? Pejejepype je rekoramũ miamũ ako naje pyygi pejepe aiꞌi. Aꞌere jemanũawa upe iwaẽmi ꞌawamũ. Aꞌeramũ Jeruwarete ꞌga je pyygukaa rẽwẽjẽmĩ pẽ nupe— ꞌjau Jejui ꞌga ꞌgã nupe.?"
42,22,54,   Aꞌeramũ futat ꞌgã Jejui ꞌga pyyka ꞌga rerawau mainana ꞌwyriararete ꞌga rog ipe. Pedro ꞌga awau ꞌga rewiri. Aꞌere ꞌga mukuu etee ꞌga rekoi ꞌga wi. Awau ꞌga owaẽma mainana roga upe. Aꞌere ꞌga oi akou ukupepe etee mainana ꞌga remiayuwa pyri etee.
42,22,55,Ukupepe mainana ꞌga remiayuwa ꞌgã tata mojopyꞌwau ꞌupa ꞌga roga pyri. Aꞌeramũ Pedro ꞌga awau wapyka ojepeꞌjau ꞌgã pyri.
42,22,56,"Aꞌeramũ mainana ꞌga remiayuwa ẽẽ mũ ꞌga resaka.—Mĩnamũ kĩã rewiriwara kĩã amũ reni raꞌe— ꞌjau ẽẽ, ꞌga resaka tata ypyu ꞌga renamũ."
42,22,57,Aipo ẽẽ ꞌeramũ Pedro ꞌga ꞌjau ẽẽ upe:—Tee. Naani nũ ĩ. Nakwaawi je ꞌga nũ ĩ— ꞌjau futatee ꞌga ẽẽ upe.Okyjau ꞌga opyyg awi. Aꞌeramũ ꞌga oꞌmeramũ ẽẽ upe.
42,22,58,"Aꞌere kũimaꞌe ꞌga amũ ꞌga resaka nũ.—Ene futat ꞌga rewiri ako maꞌefera, ꞌjau je ꞌũ— ꞌjau ꞌga Pedro ꞌga upe.Aꞌere Pedro ꞌga ꞌi etee ꞌga upe:—Naani nũꞌũ. Naje rũi kũi— ꞌjau etee Pedro ꞌga ꞌga upe nũ."
42,22,59,"Aꞌereꞌereꞌi ajepeja ꞌga ꞌjau ꞌga upe nũ:—Ene futat ꞌga rewiriwarera kũi. Garireja ywy pewara ene. Aꞌeramũ ene aꞌjea futat kũi, ꞌga rewiriwara futat ene kũi— ꞌjau ꞌga Pedro ꞌga upe."
42,22,60,"—Nakwaawi je aipo eneꞌea nũꞌũ— ꞌjau futatee Pedro ꞌga ꞌga upe, Jejui ꞌga kwakupa ꞌgã nui.Aipo ꞌga ꞌe ꞌga renamũ wyrasokwẽ ojeꞌega."
42,22,61,"Aꞌerauwe Jejui ꞌga ojerowaka amãꞌjãu Pedro ꞌga ree. Aꞌeramũ Pedro ꞌga weaꞌaramũ ꞌga ꞌeawer are. “Wyrasokwẽ jeꞌegeꞌemauwe nipo je kwakuw ape ꞌgã nupe muapyt”, ꞌga ꞌeawer are.—Aꞌeferupi tee pa ꞌã je ꞌga kwakuwi nũ— ꞌjau ꞌga weaꞌaramũ ꞌga jeꞌegawer are."
42,22,62,"Aipo ꞌe re Pedro ꞌga awau ujãna ojenosõu. Aꞌeramũ futat uꞌarasigamũ weaꞌaramũ ee.—Maꞌeramũ je aipo ꞌjau raꞌe ꞌũ?— ꞌjau ꞌga awau ꞌũina uꞌarasigamũ. —Mamaꞌe esage naꞌga ꞌã wapo jee jepi reꞌã. Aꞌetea pa je ꞌã aipo aꞌe ekoete ꞌgã nupe raꞌe nũ— ꞌjau ꞌga ojeupe, uꞌarasigamũ uꞌeawer are.Aꞌeramũ ꞌga ajaaꞌwau awau uꞌeawera raykau."
42,22,63, ꞌGa pyykara ꞌgã Jejui ꞌga nupãu. ꞌGa kurapa kypyreꞌemete futat ꞌga rerekou ꞌga nupã pype. Aꞌeramũ ꞌgã ꞌga reakwapiaa taity pyu. Aꞌere ꞌgã ꞌjau ꞌga upe:—Ene ꞌã iꞌakwaap maꞌea. Awỹja te ene nupã?— ꞌjau ꞌgã ꞌga upe ꞌga rerekoemãu erekou.
42,22,66,"  Kuꞌemamũ mainana ꞌgã ajatykau ꞌwyriaꞌri ꞌgã, Moisesi ꞌga remikwasiarer are moromuꞌjara ꞌgã netee:—Perut ꞌga ꞌau oree. Toromoporogytaukat ꞌga ꞌau orojee ꞌjau— ꞌjau ꞌgã ꞌgã nupe.Aꞌeramũ ꞌgã ꞌga rerua ꞌgã nupe."
42,22,67,Aꞌeramũ ꞌgã ꞌjau ꞌga upe:—Ene futat te Jarejuwarete ꞌga remimurera?— ꞌjau ꞌgã ꞌga upe.—“Aꞌjea futat” je ꞌeramũ naje rerowiari pejepe ne— ꞌjau etee Jejui ꞌga ꞌgã nupe.
42,22,69,Aꞌere anurenureꞌi je apygi Tejuwa ꞌga yse katy. Tejuwarete ꞌga ꞌjawe futat nipo je rekoi pãjẽreteramũ. Aꞌeramũ nipo je ꞌga yse katy teꞌỹina teapyka ꞌawamũ— ꞌjau ꞌga ꞌgã nupe.
42,22,70,—Koromũ futat nipo ajee ene Jarejuwarete ꞌga raꞌyramũ?— ꞌjau ꞌgã ꞌga upe.—Aꞌjea futat poromũ peꞌje— ꞌjau ꞌga ꞌgã nupe.
42,22,71,"Aipo ꞌga ꞌeramũ taetu ꞌgã amaraꞌneramũ ꞌga ree kwaiwete.—Aruenuw ore ꞌga ꞌawamũ. “Tejuwa ꞌga ꞌjawe futat je rekoi nipo”, eꞌi ꞌga oree— ꞌjau ꞌgã ajaupe. —Peꞌje ajee sijuka ꞌga ꞌũ— ꞌjau ꞌgã ajaupe. —Narafutari ore ꞌga jeꞌega momeꞌwara ꞌgã. ꞌGa futat ꞌawamũ ojemomeꞌu esage oree— ꞌjau ꞌgã ajaupe, amaraꞌneramũ ꞌga ree."
42,23,1,"  Aipo ꞌe re ꞌgã ꞌga rerawau ꞌwyriara ꞌga upe, Piratu ꞌga upe. Najuejue etee futat ꞌgã ꞌga rerawau."
42,23,2,"Aꞌeramũ ꞌgã ꞌga jeꞌẽwuꞌjaga ꞌga upe:—Koromũ ꞌwyriararete ꞌga ree ꞌgã mamaraꞌneukaara. “Pemepy awi ꞌwyriararete ꞌga”, eꞌi ꞌga oree aiꞌi— ꞌjau futatee ꞌgã, Jejui ꞌga jeꞌẽwuꞌjaga Piratu ꞌga upe. —Koromũ futat “Je Jarejuwarete ꞌga remimureramũ”, ꞌjau nanẽ ꞌga oree aiꞌi nũ. “Aꞌeramũ je ꞌawamũ ꞌwyriarareteramũ pẽ nupe. ꞌGa pyꞌrau tejua”, eꞌi ꞌga oree aiꞌi. Aꞌeramũ ore ꞌga pyyka ꞌga rerua— ꞌjau futatee ꞌgã Jejui ꞌga jeꞌẽwuꞌjaga Piratu ꞌga upe."
42,23,3,Aꞌeramũ Piratu ꞌga ꞌjau Jejui ꞌga upe:—Ene futat nipo ajee judeu ꞌgã ꞌwyriararetea?— ꞌjau ꞌga ꞌga upe.—Aꞌjea futat ere poromũ— ꞌjau Jejui ꞌga ꞌga upe.
42,23,4,"Aꞌeramũ Piratu ꞌga ꞌjau ꞌgã nupe:—ꞌAgamũ ae kũimaꞌe tywereꞌemamũ, aꞌe je ꞌã pẽ nupe jepi. Maꞌeramũ ajee jane ꞌga jukai ꞌũ? Maꞌja ꞌga iapou pẽ nupe raiꞌi ꞌũ?— ꞌjau etee Piratu ꞌga ꞌgã nupe."
42,23,5,Aꞌere mainana ꞌgã ꞌi etee futat ꞌga upe:—Peꞌje ꞌga jukau futat. Kwe pe te ꞌã ꞌga oi ae muꞌjau tyweruu akou. Aꞌere ꞌga remimomeꞌufera niaꞌwyri futari. Amunawa moyka oporogyta tywera pyu. Pẽnemiayuwa ꞌgã ꞌga amuꞌe ꞌwyriararete ꞌga rerowiarukareꞌem are. Garireja ywy pe raꞌne ako ꞌga rekoi ꞌgã muꞌjau aiꞌi. Aꞌere ꞌã ꞌga ruri akou ꞌau nũ— ꞌjau futatee ꞌgã ꞌga upe.
42,23,6,Erote ꞌga upe ꞌga rerooawetAipo ojeupe ꞌgã ꞌeramũ Piratu ꞌga ꞌjau ꞌgã nupe:—Garireja ywy awi ꞌut maꞌefera ꞌga nipo ajee?— ꞌjau ꞌga ꞌgã nupe.
42,23,9,Aꞌeramũ Erote ꞌga Jejui ꞌga moporogytaukaa ojeupe numiamũ. Aꞌere Jejui ꞌga nojeꞌegi Erote ꞌga upe.
42,23,10,"Aꞌeramũ mainana ꞌwyriara ꞌgã ꞌua, Moisesi ꞌga remikwasiarer are moromuꞌjara ꞌgã netee. Jejui ꞌga jeꞌẽwuꞌjaga Erote ꞌga upe nũ."
42,23,11,"Aꞌeramũ Erote ꞌga ꞌga kurapa jefaruu ꞌgã netee. Aꞌere ꞌga ꞌwyriara raity piraga pyu ꞌga kupe piari, ꞌga rerekoemãawamũ.—“Je ꞌwyriara” eꞌi ꞌga. Aꞌeramũ pẽẽ ꞌawamũ pejemãꞌjãu ꞌga raity esage are. ꞌWyriara ꞌjawe futat ꞌga— ꞌjau ꞌgã Jejui ꞌga rerekoemãu ꞌga kurapa.Aꞌere Erote ꞌga ꞌjau ꞌgã nupe:—Peꞌje ꞌga rerawau ꞌga rerojewya Piratu ꞌga upe nũ— ꞌjau ꞌga ꞌgã nupe.Aꞌeramũ futat ꞌgã ꞌga rerawau erojewya Piratu ꞌga po pe nũ."
42,23,12,Aipoa ꞌara rupi Piratu ꞌga akou Erote ꞌga jekotyꞌaawamũ. Imaraꞌne ꞌgã akou ajuee. Aꞌere aipo ꞌara rupi ꞌgã taꞌwaramũ ajaupe nũ.
42,23,13,"  Aꞌeramũ Piratu ꞌga ꞌgã majatykau. Mainana ꞌgã, judeu ꞌgã ꞌwyriaꞌri ꞌgã, tekotee ꞌgã. Mĩmera ꞌgã ꞌga imajatykau ꞌgã mua oporogyta anupa."
42,23,14,"—Perur ete ꞌã Jejui ꞌga. Erojewya jee nũ. Pẽẽ te ꞌã perut ekoete ꞌga raiꞌi. “Ekoay ꞌga akou ꞌwyriararete ꞌga rerowiareꞌem are ꞌgã muꞌjau”, ꞌjau ꞌã pẽẽ ꞌga upe. Aꞌeramũ je ako teporonupa ee pẽ nowase ꞌga upe aiꞌi. Aꞌere ꞌã ꞌga nuapoi futari mamaꞌe tywera raiꞌi. Oꞌmeramũ te ꞌã peꞌje. Pejeꞌẽwuꞌjag ekoete ꞌã ꞌga— ꞌjau ꞌga ꞌgã nupe."
42,23,15,"—Erote ꞌga nanẽ ꞌã ꞌjau raiꞌi nũ: “Nuapoi ꞌga mamaꞌe tywera ajukaawamũ”, ꞌjau ꞌga ꞌã ꞌga upe raiꞌi nũ. Aꞌeramũ ꞌga ꞌã ꞌga mua imojewya ꞌau raiꞌi nũ— ꞌjau Piratu ꞌga ꞌgã nupe. —Najeporojukaweri je ꞌga ree. Niaꞌwyri je upe ꞌga jukaa ekoetea."
42,23,16,"Aꞌeramũ je ꞌga nupãukaa etee ꞌgã nupe raꞌne. Aꞌere ꞌga tomono imuẽma ꞌjau nũ, ꞌga nupã re ꞌjau nũ— ꞌjau Piratu ꞌga ꞌgã nupe."
42,23,17,"Maniꞌokoꞌo jopypeꞌema ꞌwawa maraka apoawa rupi Piratu ꞌga moromunepawa pype imunewipyrera ꞌga amũ muẽma judeu ꞌgã nupe jepi. Aꞌeramũ Piratu ꞌga ꞌjau ojeupe: “Jejui ꞌga wi jepoiriweramũ”, ꞌjau ꞌga ojeupe. Aꞌere tesirũmera ꞌgã afukai etee ꞌga upe:—Erepoir awi ꞌga wi. Ejukaukat tãmẽjẽ ꞌga oree. Moromunepawa pypewara ꞌga te erejukaukar awi. Epoit etee ꞌga wi oree. Parapasi ꞌga te emuẽm moromunepaw awi oree. Aꞌeramũ ene Jejui ꞌga jukaukaa oree— ꞌjau ꞌgã wafukaita ꞌga upe."
42,23,19,"Parapasi ꞌga futat ꞌgã mamaraꞌneukaa ꞌwyriara ꞌga ree rakue. “Simuẽm ꞌga ꞌwyriaramũ ꞌga ren awi ꞌjau”, ꞌjau ꞌga ꞌgã nupe, ꞌgã mamaraꞌneukaa ꞌga ree. Oporojuka maꞌefera ꞌga wejue nanẽ poromũ nũ. Aꞌeramũ ꞌgã ꞌga monou ꞌga munepa ꞌga muꞌama rakue."
42,23,20,Aꞌere Piratu ꞌga ꞌga muẽm are nifueweri. Aꞌeramũ ꞌga ojeꞌeguꞌjapa ꞌgã nupe nũ:—Naani futari. Jejui ꞌga wi futat je poiri— ꞌjau etee ꞌga ꞌgã nupe numiamũ.
42,23,21,Aꞌere ꞌgã afukai etee ꞌga upe nũ:—Naani futari. Erepoir awi futat ꞌga wi. Ere ꞌga jukaukaa futat oree. Ere ꞌga monoukaa futat imuꞌama ꞌypeywar are oree— ꞌjau judeu ꞌgã Piratu ꞌga upe. Aꞌere Piratu ꞌga jeꞌeguꞌjawi etee ꞌgã nupe nũ:—Natesirũgatu ꞌga rekorãu rũi ꞌã pejukaukat ꞌga jee. Kũimaꞌe esagea te ꞌga ꞌã. Anupãukat etee futat je ꞌga ꞌgã nupe. Aꞌere je ꞌgã momoirukaa ꞌga wi— ꞌjau Piratu ꞌga ꞌgã nupe numiamũ.
42,23,23,"Aꞌere ꞌgã jopyꞌrupyꞌrui etee futat wafukaita ꞌga upe nũ:—Naani futari. “Ere ꞌga jukaukaa futat oree”, aruꞌe ako ore ko— ꞌjau etee ꞌgã wafukaita ꞌga upe afuakaramũ futat Piratu ꞌga ree.Wojereꞌemamũ futat ꞌgã wafukaita ꞌga upe aipo ꞌjau."
42,23,24,"24,25 —Nepeenuwi etee ꞌã jejeꞌega. “Ere ki ꞌga jukaukaa futat oree”, peꞌje ꞌã jee. Aꞌeramũ je ꞌga jukaukaa pẽ nupe— ꞌjau Piratu ꞌga ꞌgã nupe ojee ꞌgã fuakarauwe.Aꞌeramũ Piratu ꞌga oporojuka maꞌefera ꞌga jẽmĩ imuẽmukaa moromunepaw awi ꞌgã nupe. Aipoa imuẽmipyra kũimaꞌe ꞌga futat ꞌwyriara ꞌgã ajuee ꞌgã mamaraꞌneukarera. Aꞌetea ꞌga ꞌga omomoirukat ꞌga wi."
42,23,26,"  Aꞌeramũ futat jefaruu ꞌgã Jejui ꞌga rerawau ꞌypeywar are ꞌga pokutukaw ipe. Aꞌeramũ ꞌgã pe aje Simão ꞌga rekoaa, Sirene ywy pewara ꞌga rekoaa.—ꞌYpeywara erokwap ꞌga upe. Ifuakapap ꞌga ee— ꞌjau jefaruu ꞌgã Simão ꞌga upe, ojeꞌega moywyrafena.Aꞌeramũ futat ꞌgã imonou ꞌga ꞌarimũ, ꞌypeywara rupirukaa ꞌga upe. Aꞌeramũ ꞌga erawau erekou ꞌgã newiri."
42,23,27,Kwaiwete ꞌgã ojekyita ꞌgã newiri awau.—Siesak ꞌga jukaa ꞌjau— ꞌjau ꞌgã ajaupe.Aꞌeramũ ꞌgã ojekyita ꞌga rewiri awau. Kũjãmera ꞌgã nanẽ awau Jejui ꞌga rewiri. Awau ꞌgã ajaaꞌwau ꞌga ree:—Esage maꞌe kĩã. Janepytuna ako kĩã okatuꞌok aiꞌi. Aꞌere wã ꞌawamũ kĩã rerooi ijukau— ꞌjau ꞌgã ajaupe ajaaꞌwau ꞌga ree.
42,23,28,"Aꞌeramũ Jejui ꞌga ojerowaka ꞌgã nee, ojeꞌega ꞌgã nupe:—Pejooꞌo awi je ree. Pejejaꞌyra ꞌgã nee tepejooꞌo pejejee nanẽ futat pejejaaꞌwau nũ."
42,23,29,"Anure nipo peꞌje pejejaupe: “Taꞌyreꞌema wã jaruete ajemogy. Jane te aje ꞌã taꞌyt maꞌeramũ jarejaꞌyra eko tywera siesak jarejemogyau”, ꞌjau nipo pẽẽ pejejaupe."
42,23,30,"Anure nipo peko tywet futat. Ywytyra upe nipo pẽẽ ꞌjau: “Ejot eꞌaa ore ꞌarimũ. Noreruagi ore arako tywera upe”, ꞌjau nipo pẽẽ ywytyra upe. Aꞌere nipo nuri futari uꞌaa pẽ ꞌarimũ— ꞌjau ꞌga ꞌgã nupe."
42,23,31,—Je ꞌã Tejuwarete ꞌga remifutar imũ etee futat aporowyky. Aꞌetea ꞌgã ꞌã je jukau ekoete. Pẽẽ taetu aje ꞌã mamaꞌe tywera peapo. Naꞌga remifutar imũ etee rũi pejemogy pejeporowykyau— ꞌjau ꞌga ꞌgã nupe. —Je miamũ te ꞌga ꞌã je rereko tywerukat waꞌyramũ miamũ. Pẽẽ taetu aje ꞌã ꞌga rerowiaꞌria te. Aꞌeramũ ꞌga pẽ taetu pẽ nerekou tyweaete futat— ꞌjau Jejui ꞌga ꞌgã nupe.
42,23,32,Mukũja munaꞌywa ꞌgã nanẽ ꞌgã erawau iapisau Jejui ꞌga reewe nũ.
42,23,33,Aeakagera ꞌjawewat ꞌjau ae apisawa rera. Mukũja munaꞌywa põꞌõ me ꞌgã Jejui ꞌga muꞌama ꞌypeywar are. ꞌGa ryrũ mosoka ꞌga wi. Aꞌere ꞌgã ꞌga monou imuꞌama munaꞌywa ꞌgã põꞌõ me. Itaju pyu ꞌgã ꞌga pokutuka ajuowai. ꞌGa py majuꞌaa ikutuka. ꞌGa rekoa futat ꞌgã imonou imuꞌama ꞌypeywar are ipokutuka.
42,23,34,"Aꞌere Jejui ꞌga ꞌjau ꞌUwarete ꞌga upe:—Enemaraꞌne kasi ꞌgã nee ne, Kiapiꞌni. Je repyat kasi ape ne, Kiapiꞌni. Nokwaawi ꞌgã je rekoa— ꞌjau ꞌga ꞌUwarete ꞌga upe ojeꞌega.Aꞌere ꞌga pokutukarera ꞌgã ꞌga raityfera meꞌegawamũ, itaꞌi ꞌjawewara momopoa ꞌupa ywyu. Aꞌeramũ ijewag are, ꞌga raity mojoꞌoka. Sãꞌã ae jugu momora. Nan futat ꞌgã itaꞌi ꞌjawewara momopori ꞌupa ꞌga raityfera mojoꞌokawamũ."
42,23,35,"Aꞌeramũ judeu ꞌgã ꞌwyriaꞌri ꞌgã ꞌgã nesaka ꞌupa. ꞌGa momoria ꞌga rerekoramũ ꞌgã ꞌupa ꞌga rerekoemãu etee ꞌupa.—“Janeruwarete ꞌga te ako je mut ikue”, eꞌi ꞌga jepi. Opoat ꞌga ꞌgã jepi. Siesak ꞌga jepoara ꞌjau— ꞌjau ꞌgã ꞌupa ajaupe.—Ere ejua ejypa. Taruesak ene rura ene jywa ꞌjau kũi. Ene jyp ene ruramũ taruerowiat ene ꞌjau kũi. “Na pa je ꞌga Janeruwarete ꞌga remimurera futat raꞌe”, taruꞌe enee ꞌjau kũi— ꞌjau ꞌgã Jejui ꞌga upe ꞌupa."
42,23,36,Jefaruu ꞌgã nanẽ ꞌga kurapa ꞌupa nũ ꞌypeywar are ꞌga ꞌamamũ nũ. Yꞌway ajaiwaya ꞌgã erawau erojeupia itykurukaa ꞌga upe numiamũ. Aꞌere ꞌga notykuri. —“ꞌWyriara je” ere ꞌã. Aꞌeramũ ene ejua ejypa esaka oree— ꞌjau ꞌgã ꞌga upe.Aꞌere ꞌga nojywi futari. Enupareꞌema ꞌjawe etee futat ꞌga uꞌama ꞌypeywar are werekoemãnamũ.
42,23,38,Aꞌere Piratu ꞌga ꞌyjepaꞌnĩ kwasiaa ꞌgã nupe: “Koromũ futat ꞌwyriararetea judeu ꞌgã nupe” ꞌea ꞌga ikwasiaa ꞌyjepaꞌnĩ are. Aꞌere ꞌgã erawau ikutuka inuga ꞌga apyteꞌrarimũ ꞌyw are.
42,23,39,"ꞌGa pyri uꞌam maꞌea mũ munaꞌywa ojeꞌegayau ꞌga upe:—“Janeruwarete ꞌga remimurera je”, ere ꞌã. Aꞌeramũ ene ewau ejypa jarejee, tore mososog ape ꞌypeywar awi ꞌjau— ꞌjau ꞌga Jejui ꞌga upe."
42,23,40,"40,41 Aipo ꞌeramũ ajepeja munaꞌywa ꞌga amaraꞌneramũ aipo ꞌjara ꞌga ree.—Nerekyjei nipo ꞌã Jarejuwarete ꞌga wi? Ene we ꞌã aipo ere eꞌama ꞌga upe. Noporojukai ꞌga ꞌã. Aꞌetea nipo ꞌga ꞌã amanũ. Auꞌje katu te ꞌgã jane taetu jane apisi. Aꞌeramũ jane ꞌawamũ jaretywera mepyau. ꞌGa tywereꞌema miamũ ꞌã amanũ— ꞌjau ꞌga ajaupe."
42,23,42,"Aꞌere ꞌga ꞌjau Jejui ꞌga upe:—Ejeaꞌar iki je ree, ki Jejui, ꞌwyriaramũ ejewya— ꞌjau ꞌga Jejui ꞌga upe."
42,23,43,Aꞌeramũ Jejui ꞌga ꞌjau ꞌga upe:—ꞌAwauwe futat ereo je rupi jerupaw ipe. Esage te ꞌã jerupawa. ꞌAwauwe futat jane oi peu— ꞌjau ꞌga ꞌga upe.
42,23,44,"  Kwara okwapa aje owepa. Ypytuna ꞌjawe futat oypytunaiwamũ. Kwara ajerewamũ tãmẽjẽ awau weny jesagamũ nũ. Janeruwarete ꞌga mogytaawa rowopypea myꞌjawa taity otoroka Jejui ꞌga manũnamũ. Aꞌe pype Jejui ꞌga wafukaita ꞌUwarete ꞌga upe:—Amanũ je. Teꞌaga je omono enepo pe, Kiapiꞌni. Eneremifutar imũ etee futat je manũi ꞌgã tywera mepyau, Kiapiꞌni— ꞌjau Jejui ꞌga ꞌUwarete ꞌga upe.Aꞌeramũ futat ꞌga amanũmũ. Aipo ꞌe re ꞌga opika amanũmũ."
42,23,47,"Aꞌeramũ jefaruu ꞌgã ꞌwyriara ꞌga enupa uꞌama ꞌga manũ resaka. Aꞌeramũ ꞌga ꞌjau Jarejuwarete ꞌga upe:—Aꞌjea futat ꞌga kũimaꞌe esagea raiꞌi— ꞌjau ꞌga uꞌama. ꞌGa manũ resakara ꞌgã uꞌarasigamũ awau ojewya ojeꞌwyr ipe nũ.—Maꞌeramũ jane ꞌga jukaukaa ekoete raiꞌi ꞌũ? Esage futat ꞌga raiꞌi— ꞌjau ꞌgã ajaupe pe rupi awau akou.Aꞌeramũ uꞌarasigamũ awau ojewya ojeꞌwyr ipe nũ. ꞌGa pytunera ꞌgã, kũjãmera ꞌgã. Mĩmera ꞌgã mukuꞌi ꞌupa ꞌga manũ resaka. Kũjãmera ꞌgã ꞌua Garireja ywy awi Jejui ꞌga rupi rakue. Aꞌeramũ ꞌgã ꞌupa ꞌga manũ resaka nũ."
42,23,50,"  Kũimaꞌe ꞌga amũ ꞌũina Jejui ꞌga manũ resaka. Josea ꞌga rera. Arimateja pewarera ꞌga. Arimateja ꞌjawa amunawa ꞌupa Judeja ywy pype. Jose ꞌga esage maꞌea. “Jejui ꞌga Janeruwarete ꞌga remimurera futat”, ꞌjau ꞌga akou ojeupe etee jepi. Jejui ꞌga ꞌga werowiat. Opytuna ꞌgã nupe ojeꞌẽmaꞌe ꞌga poromũ. Aꞌeramũ ꞌga ajatykau ajepeja ojeꞌẽmaꞌe ꞌgã nee rakue. Ajatykaaw ipe ꞌgã ꞌjau rakue: “Sijuka Jejui ꞌga”, ꞌjau ꞌgã ajaupe rakue. Aꞌere Jose ꞌga ꞌi ꞌgã nupe: “Naani. Nafutari je ꞌga jukaa”, ꞌjau ꞌga ꞌgã nupe rakue numiamũ."
42,23,52,Aipo ꞌga awau ojeꞌega Piratu ꞌga upe:—Amanũ Jejui ꞌga ko. ꞌGa reumera toroo inuga ita kwara pype ꞌjau— ꞌjau ꞌga Piratu ꞌga upe.—Ere ꞌga rerawau inuga ipype— ꞌjau ꞌga ꞌga upe.
42,23,53,"Aꞌeramũ ꞌga awau Jejui ꞌga reumera mosoka ꞌypeywar awi. Aꞌere ꞌga ꞌga reumera auwana taity pyu. Iauwan ire ꞌga erawau inuga ita kwara pype. Jejui ꞌga reumera erawau inuga ita kwara pype, teumera monoaweꞌema pype. Jejui ꞌga tãmẽjẽ futat ꞌga imonou aipoa ita kwara pype. Ymã te ꞌgã kwaiwete ꞌgã neumera monoi ita kwara pype raꞌe jepi. Aꞌere aipoa nipaꞌruawi we. Ita kwar yaua te poromũ. Aꞌeramũ ꞌga Jejui ꞌga reumera tãmẽjẽ imonou ipype. Sexta feira kaaruwa rupi ꞌga ꞌga monou ita kwar yau pype. Sabado morowykyeꞌema judeu ꞌgã nupe. Aꞌeramũ morowykyeꞌema piara rupi ꞌgã ꞌga monou ita kwara pype."
42,23,55,"Kũjãmera ꞌgã ꞌua Garireja ywy awi ꞌga rupi rakue. Aipo ꞌgã awau ꞌga rupi ita kwara pype ꞌga rerooramũ.—Taruesak ene imonoa ꞌjau— ꞌjau ꞌgã Jose ꞌga upe.—Aꞌjea— ꞌjau ꞌga ꞌgã nupe. Jejui ꞌga reumera mono resag ire ꞌgã awau wog ipe nũ. Jany kasiga mogatyrũmũ imogyau Jejui ꞌga reumer are imonopyramũ. Aꞌere ꞌgã sabado rupi ꞌgã noporowykyi. “Sabado rupi peporowyky awi”, ꞌjau Moisesi ꞌga ꞌgã nupe rakue. Aꞌeramũ ꞌgã oporowykyaweꞌem. Opytuꞌwau ajemogyau."
42,24,1,"  Ikoaiꞌi, kuꞌemaiw are, kũjãmera ꞌgã awau. Mari Matarena ẽẽ, Juana ẽẽ, ajepeja Mari ẽẽ, ꞌga y ẽẽ. Amumera ꞌgã nanẽ awau ꞌgã nupi nũ. Mĩmera ꞌgã jany kasiga rerawau ekoꞌwoka Jejui ꞌga auwanawa taity are. Ita kwar ipe ꞌgã erawau numiamũ."
42,24,2,Owaẽmawe ꞌgã itauu resaka. Ita kwara rawopytymawera ꞌgã esaka. Ojepeꞌau jui. Ita ojepeꞌau ikwar awi.—Koo. Awỹja ita peꞌau jui raꞌe nũrã?— ꞌjau ꞌgã ajaupe.
42,24,4,Aꞌeramũ ꞌgã ꞌjau:—Maꞌeramũ kĩã maran akou raiꞌi nũrã? Nitywi raꞌe— ꞌjau ꞌgã ajaupe.Poje mukũi ywagipewara ꞌgã ꞌua ojesaukaa kũimaꞌeramũ etee ꞌgã nupe. ꞌGã naitya wenyfugaiwayramũ ꞌgã nupe.
42,24,5,Aꞌeramũ kũjãmera ꞌgã okyjau etee ajemogyau. Wããpyramũ ajemogyau. ꞌGã kyjea ꞌgã nerekou. Aꞌeramũ ꞌgã nupe ojesaukat maꞌe ꞌgã ꞌjau ꞌgã nupe:—Maꞌeramũ te peekat ꞌga ꞌau ita kwara pype? Oferap ako ꞌga ko.
42,24,6,"6,7 ꞌAu ꞌga nitywi. ꞌGa Ruwarete ꞌga ꞌga moferap ko nũ. Nepẽneaꞌari nipo ꞌga ꞌeawer are? “Je ꞌã pẽnekiꞌyra. Aꞌeramũ nipo ꞌgã jejywaa pypiraa ꞌypeywar are. Aꞌeramũ nipo je temanũmũ futat”, ꞌga ꞌeawer are?— ꞌjau ꞌgã ꞌgã nupe. —“Aꞌere nipo mukũi etee je seri. Imuapyra ꞌara rupi teferapa nũ”, pejejeupe ꞌga ꞌeawer are nipo pejejeaꞌareꞌemamũ pejejemogyau? Aꞌeferupi tee ꞌã ꞌga ferawi nũ. Sãꞌã ꞌga ꞌamamũ nũ— ꞌjau ꞌgã kũjãmera ꞌgã nupe.ꞌGã ããpyt ꞌgã jemogyramũ ꞌgã aipo ꞌjau ꞌgã nupe."
42,24,8,"Aꞌeramũ futat ꞌgã weaꞌaramũ ee. Ojeupe Jejui ꞌga ꞌeawer are weaꞌaramũ ajemogyau. 9,10 Aꞌeramũ futat ꞌgã ojewya awau imomeꞌwau ꞌga remimuꞌe ꞌgã nupe. Series, "
42,24,11,"Aꞌere ꞌgã nuerowiari ꞌgã.—Pẽꞌme nipo nũ ĩ. Naruerowiari ore pẽẽ— ꞌjau etee ꞌgã ꞌgã nupe, ojeupe ꞌgã imomeꞌuramũ.Aꞌere ꞌgã fuakaramũ etee.—Aꞌjea futat kĩã ferawi raꞌe— ꞌjau etee ꞌgã ꞌgã nupe."
42,24,12,"Aꞌere Pedro ꞌga fuꞌami uẽma awau esaka. Jejui ꞌga monoawer ipe owaẽmawe ꞌga anuruka amãꞌjãu ꞌga rupawer are. Irããꞌã taitya etee tuwamũ ꞌga rupawera pype. Aꞌere nitywi ꞌga reumera. Aꞌere Pedro ꞌga ꞌua wog ipe nũ. “Aꞌjea sipo ꞌga ferawi raꞌe? Maꞌape sipo ajee ꞌga rekoi? Aesak werewi pa ꞌã je ꞌga nũ”, ꞌjau ꞌga ꞌũina. Ojeupe etee futat weaꞌaramũ ꞌũina."
42,24,13,Aipo ꞌara rupiwe mukũja ꞌgã awau ajepeja amunaw ipe. Emausi pe ꞌgã awau. Jejui ꞌga rewiriwarera ꞌgã futat poromũ. Jerusareg ipyriuu Emausi ꞌupa.
42,24,14,Jejui ꞌga ree ꞌgã awau akou weaꞌaramũ. Oporogytau akou ajaupe.
42,24,15,ꞌGã porogyta ꞌgã nekoramũ Jejui ꞌga ꞌua ꞌgã nupisika pe aje. Aꞌeramũ futat ꞌga oporogytau ꞌgã nupe.
42,24,16,ꞌGa resakarera ꞌgã futat numiamũ. Aꞌere ꞌgã nokwaawi ꞌga.
42,24,17,Aꞌeramũ Jejui ꞌga ꞌjau ꞌgã nupe:—Maꞌeramũ pẽẽ maꞌja ꞌjau pejejemogyau ꞌũ?— ꞌjau ꞌga ꞌgã nupe.Aꞌeramũ ꞌgã opytau. Ojeupe ꞌga jeꞌegauwe ꞌgã opytau. Uꞌarasigamũ opytau ꞌupa.
42,24,18,Aꞌeramũ Kreopas ꞌga ꞌjau ꞌga upe:—Nerekwaawi nipo ekou ki sa? Jerusareg awi ꞌut maꞌe agawewi nãꞌã ene reꞌã. Aꞌetea nipo nerekwaawi ekou ki sa?— ꞌjau ꞌga ꞌga upe.
42,24,19,—Maꞌeramũ maran ki ꞌei?— ꞌjau Jejui ꞌga ꞌgã nupe.—Jejui ꞌga Nasare pe waranup maꞌefera ꞌga. ꞌGa poromũ Jarejuwarete ꞌga jeꞌeg are ore muꞌjarera. Jarejuwarete ꞌga pãjẽa ꞌga wereko aiꞌi kũi. Ojeroꞌwu maꞌe ꞌgã ꞌga ikatuꞌoka ꞌjau aiꞌi kũi.
42,24,20,"Aꞌere mainana ꞌwyriara, oreꞌwyriaꞌri ꞌgã netee ꞌga monou Piratu ꞌga po pe, ꞌga jukaukaa aiꞌi— ꞌjau ꞌgã ꞌga upe.ꞌGa jukaawera momeꞌwau Jejui ꞌga upe. —“Israeu juapyreramũ janeꞌwyriara ꞌga”, ꞌjau ore ꞌga upe jepi numiamũ. “ꞌGa ꞌawamũ jane pojeka tapyꞌỹjamũ te ꞌwyriar awi”, ꞌjau ore aiꞌi numiamũ. Aꞌere ako ꞌgã ikokaruꞌwi futat ꞌga jukai aiꞌi."
42,24,22,"22,23 Aꞌeramũ ꞌawamue futat orepytuna ꞌgã awau ita kwar ipe wyrasokwẽ jeꞌegauwe raꞌe. Aꞌere ꞌgã nuesagi ꞌga reumera raꞌe. “Ywagipewara wã etee ore aruesak ita kwara pype”, ꞌjau ꞌgã ko. “Oferap ꞌga ko, ꞌjau wã oree”, ꞌjau kũjãmera ꞌgã imomeꞌwau oree ko. Aꞌeramũ aipo ꞌgã ꞌea ore moporesaka etee ore mogyau ko, ore ikwaapeꞌema arajemogyau ko. Series, "
42,24,24,"Aꞌeramũ orepytuna ꞌgã amũ awau esaka ko nũ. Aꞌere ꞌgã miamũ nuesagi ꞌga raꞌe. “Aꞌjea futat raꞌe”, ꞌjau ꞌgã oree ko— ꞌjau ꞌgã ꞌga upe, imomeꞌwau."
42,24,25,"Aꞌeramũ Jejui ꞌga ꞌjau ꞌgã nupe:—Maꞌeramũ sipo pẽẽ Jarejuwarete ꞌga porogytafera momeꞌwara ꞌgã jeꞌega rerowiaraꞌneꞌema pejejemogyau? Nepekwaawi we nipo. Wemimurera ꞌga manũeꞌem ire amunipo ꞌã Janeruwarete ꞌga nepẽ katuꞌogaꞌuweri futari. Aꞌeramũ ꞌga amanũmũ futat ꞌau. Aꞌere ꞌga ferawi nũ. Aꞌere ꞌga awau ojeupia ywag ipe nũ. Nan nipo “ꞌga rekoi pẽ katuꞌokaramũ” ꞌeawera— ꞌjau ꞌga ꞌgã nupe. ꞌGã muꞌjau amanũawer are.—Ymã te ꞌã Moisesi ꞌga kaꞌarana kwasiari ꞌga manũ are rakue. Janeruwarete ꞌga jeꞌega momeꞌwara ꞌgã nanẽ futat, kaꞌarana kwasiaa ꞌga manũ are rakue— ꞌjau ꞌga ꞌgã muꞌjau, wataaw ipe ꞌgã nerekou.?"
42,24,28,Emausi ꞌjawa amunawa upe owaẽm ire Jejui ꞌga ꞌjau ꞌgã nupe:—Iruupeuꞌi je oi— ꞌjau ꞌga ꞌgã nupe. Aꞌere ꞌgã fuakaramũ ꞌga ree:—Naani. ꞌAu etee futat eko ore pyri. Kaarup. Iypytunaiway enee ne— ꞌjau ꞌgã ꞌga upe.Aꞌeramũ futat ꞌga awau osou ꞌgã nog ipe.
42,24,30,Aꞌeramũ ꞌgã awau wapyka ojemiꞌwaawa pyri. Aꞌere ꞌgã ojemiꞌwar enune Jejui ꞌga kanapeꞌi pyyka ojeꞌega ꞌUwarete ꞌga upe:—Ene te ꞌã eneresage oree. Mamaꞌea eremut oree eojereꞌemamũ— ꞌjau ꞌga Jarejuwarete ꞌga upe.Aꞌeramũ futat ꞌga eruapyka kanapeꞌi mopena ꞌgã nupe.
42,24,31,Kanapeꞌi mopena resakawe ꞌgã ꞌga kwaapa.—Kuu. ꞌGa futat raꞌe kũi— ꞌjau ꞌgã ajaupe.Okwaawauwe ꞌga ojemoteu ꞌgã nui.
42,24,32,"Aꞌeramũ ꞌgã ꞌjau ajaupe:—Jarejeupe ꞌga jeꞌegamũ janepyꞌataꞌwaramũ akiko kũi. Aꞌeramũ jarekuꞌiramũ ꞌga ree. Jarejuwarete ꞌga jeꞌeg are ako ꞌga jane muꞌjau jane reruaw ipe ko kũi. Jarepyꞌataꞌwaramũ akiko, Jarejuwarete ꞌga jeꞌega momeꞌurauwe— ꞌjau ꞌgã ajaupe."
42,24,33,"Aꞌeramũ futat ꞌgã afuꞌama ojewya awau imomeꞌwau Jejui ꞌga remimuꞌe ꞌgã nupe Jerusareg ipe. Aꞌere ꞌgã imomeꞌueꞌemauwe ꞌgã amũ ꞌjau ꞌgã nupe:—Aꞌjea futat ꞌga ferawi raiꞌi kũi. Simão ꞌga “aesak je ꞌga ko”, eꞌi ko kũi— ꞌjau ꞌga ꞌgã nupe imomeꞌwau. Aꞌeramũ Emausi ꞌjaw ipe oo maꞌefera ꞌgã wemiesagera momeꞌwau ꞌgã nupe:—Emausi pe ore oi ko. Aꞌeramũ ꞌga ipiara rupi ojesaukaa oree ko. Aꞌere ore norokwaawi ꞌga ko. ꞌOg ipe orowaẽm ire ꞌga kanapeꞌi mopena oree ko. Aꞌeramũ te ore ꞌga kwaawi ko— ꞌjau ꞌgã ꞌgã nupe."
42,24,36,   Aipoa ꞌgã imomeꞌu ꞌgã nuwamũ Jejui ꞌga ojesaukaa ꞌgã pyter ipe.—Pẽpyꞌataꞌwaawa owaẽm pẽ nupe ki ꞌei. Pẽpyꞌataꞌwa ꞌawamũ ki ꞌei— ꞌjau ꞌga ꞌgã nupe.
42,24,37,—Ajaga nipo ꞌã ꞌja— ꞌjau ꞌgã ajaupe.Aꞌeramũ ꞌgã okyjau ꞌga wi.
42,24,38,—Maꞌeramũ ajee pekyje etee je wi ki ꞌei? Naje rerowiari nipo pejepe?— ꞌjau ꞌga ꞌgã nupe.
42,24,39,"—Jepo are pemãꞌẽ, jepy are ꞌjau. Jepo kutukawera peesak. Aꞌe are je kwaap pejepe. Je ete ako. Pepokok je ree esaka. Taje rerowiat pejepe ꞌjau. Ajaga noꞌoi. Je futat ako. Pepokok je ree esaka. Tepeesak jeroꞌoa ꞌjau— ꞌjau ꞌga ꞌgã nupe."
42,24,40,Aꞌerauwe ꞌga opo kutukawera resaukaa ꞌgã nupe. Opya nanẽ nũ. Opy resaukaa ꞌgã nupe.—Kuu. ꞌGa futat raꞌe kũi— ꞌjau ꞌgã ajaupe.
42,24,41,Akuꞌiramũ ꞌga ree. Aꞌere ꞌgã aꞌeramũ miamũ nuerowiari katu ꞌga. Aꞌeramũ Jejui ꞌga ꞌjau ꞌgã nupe:—Ityp te ꞌau iꞌupyra?— ꞌjau ꞌga ꞌgã nupe.—Ityp futat nũꞌũ— ꞌjau ꞌgã ꞌga upe.
42,24,42,"42,43 Aꞌeramũ ꞌgã ipira eyra monou ꞌga upe. Aꞌeramũ ꞌga ojemiꞌwaa ꞌgã neape. Series, "
42,24,44,"Ojemiꞌwar ire ꞌga oporogytau ꞌgã nupe:—Ymã te ꞌã Moisesi ꞌga kaꞌarana kwasiari jemanũ are rakue. “Imaraꞌne maꞌe ꞌgã nipo ꞌga ajuka”, ꞌjau ꞌga ikwasiaa kaꞌaran are rakue. Jarejuwarete ꞌga jeꞌega momeꞌwara ꞌgã nanẽ nũ, Saumu ꞌjaw are ikwasiaa inuga jemanũ are rakue. Aꞌea ako je amomeꞌu pẽ nupe aiꞌi. Aꞌeferupi te ako ꞌgã je rerekoi aiꞌi— ꞌjau ꞌga ꞌgã nupe. Aꞌeramũ futat Jejui ꞌga ꞌgã mueapyou ee, ikwasiaripyrer are."
42,24,46,"—ꞌAwamũ tepekwaap. ꞌGã nemikwasiarer imũ etee futat je manũi. Imuapyra ꞌara rupi etee teferapa nũ. ꞌAwamũ peꞌje pejewau je momeꞌwau ꞌgã nupe. Jerusareg ipewara ꞌgã nupe raꞌne je momeꞌwau. “Jejui ꞌga amanũ futat. Aꞌere imuapyra ꞌara rupi ꞌga ferawi nũ, jane katuꞌokaramũ. Aꞌeramũ pẽẽ pejepoia pejetywer awi”, peꞌje ki ꞌgã nupe. “Pejetywer awi pẽpoiriweramũ Jejui ꞌga ipeꞌai pẽ nui pẽ katuꞌoka”, peꞌje ki ꞌgã nupe. Anure kwe pe pejewau tekotee ꞌgã momoranupa— ꞌjau ꞌga ꞌgã nupe. —Peesak futat ako je manũa aiꞌi. ꞌAwamũ ꞌã pẽẽ je ferawa resaka nũ. Je kwaap ꞌã pejepe. “Janeruwarete ꞌga je mut ae katuꞌokawamũ” ꞌea ꞌã pekwaap. Aꞌeramũ pẽẽ pejewau je momeꞌwau ꞌgã nupe, amunawa moymoyka— ꞌjau ꞌga ꞌgã nupe, oporogytau."
42,24,49,"—Aꞌere ꞌawamũ ꞌau etee futat pejemogy raꞌne. ꞌAu futat nipo je tepãjẽ muri pẽ nupe— ꞌjau Jejui ꞌga ꞌgã nupe. —Ymã te ꞌã Jeruwa ꞌga ꞌi jee: “Simono jarepãjẽa jarejerowiaara ꞌgã nupe ꞌjau”, eꞌi ꞌga jee ikue. Aꞌere anure tomono oropãjẽa pẽ nupe ꞌjau. Pejejeupe imureꞌemamũ ꞌau etee futat iapesaka pejejupa raꞌne. Pejejeupe je imono re tãmẽjẽ tepeata je momeꞌwau ꞌgã nupe ꞌjau— ꞌjau Jejui ꞌga ꞌgã nupe."
42,24,50," Aipo ꞌe re Jejui ꞌga ꞌgã nerawau Petani pe. Aꞌeramũ ꞌga opo monou ꞌgã ꞌarimũ oporogytau ꞌUwarete ꞌga upe:—Ejejuka ꞌgã nee jee, Kiapiꞌni— ꞌjau ꞌga ꞌUwarete ꞌga upe."
42,24,51,Oporogytau uꞌama Jejui ꞌga ojepeꞌauꞌi awau akou ꞌgã nui. Aꞌere ꞌga Ruwarete ꞌga ꞌga mojeupirukaa ꞌga monou ywag ipe ꞌgã nui.
42,24,52,"ꞌGa jeupira resakarera ꞌgã ꞌjau Jarejuwarete ꞌga upe:—Ene te ꞌã eneresage. Naene ꞌjawe rũi ꞌga amũ— ꞌjau ꞌgã Jarejuwarete ꞌga upe, ꞌga muorypa.Aꞌere ꞌgã awau ojewya Jerusareg ipe nũ. Worywamũ ꞌgã awau."
42,24,53,"Namutamutat ꞌgã nekoi Jarejuwarete ꞌga mogytaaw ipe.—Ene te ꞌã eneresage oree, Kiapiꞌni. Naene ꞌjawe rũi ꞌga amũ. Nitywi futari ꞌga amũ kwe pe ene ꞌjawe— ꞌjau ꞌgã Jarejuwarete ꞌga upe ꞌga muorypa."
43,1,1,JuãJarejuwarete ꞌga kwaawukaatYwy apoeꞌemauwe Jarejuwarete ꞌga kwaawukaara ꞌga akou rakue. Jarejuwarete ꞌga raꞌyra ꞌga futat ꞌga kwaawukaara janee. ꞌUwarete ꞌga retee futat ꞌga akou rakue. ꞌUwarete ꞌga ꞌjawe futat ꞌga rekoi. Ywy apoeꞌemauwe futat ꞌga akou ꞌga pyri rakue.
43,1,3,Janeruwarete ꞌga mamaꞌe apoukaa ꞌga upe. Nitywi futari ꞌga amũ ꞌga poaawamũ mamaꞌe are rakue. Jarejuwarete ꞌga kwaawukaara ꞌga etee futat mamaꞌe apou rakue.
43,1,4,ꞌGa futat ꞌara resaukaa ae upe. Jarejuwarete ꞌga ꞌga ikwaawukaa nanẽ ae upe nũ. Mamaꞌe reny ꞌjawe ꞌga. Sãꞌã ae mamaꞌe renyramũ mamaꞌe resak katu katua. Nan futat ꞌga Jarejuwarete ꞌga kwaawukaa ae upe. Ypytunimũ ꞌã ae tata monyka. Aꞌere ꞌã ypytunaiwa nomowewaꞌuweri tataa. Nan tee futat aetywera nomateepawaꞌuweri Janeruwarete ꞌga kwaawa.
43,1,6,Janeruwarete ꞌga ꞌga amũ mua ojeꞌega momeꞌwaramũ rakue. Aipo ꞌga rera Juã.
43,1,7,"Aipo ꞌga upe Janeruwarete ꞌga ꞌi rakue: “Ere ewau je kwaawukaara ꞌga momeꞌwau ꞌgã nupe”, ꞌjau ꞌga ꞌga upe rakue.Aꞌeramũ Juã ꞌga awau ꞌga momeꞌwau ꞌgã nupe, ꞌga rerowiarukaa ꞌgã nupe rakue."
43,1,8,NaJuã ꞌga rũi Janeruwarete ꞌga kwaawukaara ꞌga. Aꞌere ꞌga ruri ꞌga momeꞌwau te ꞌgã nupe rakue.—Janeruwarete ꞌga kwaawukaara ꞌga momeꞌwau je ruri pẽ nupe— ꞌjau ꞌga ꞌgã nupe rakue.
43,1,9,—ꞌAu futat ꞌga ruri. ꞌGa ae muꞌe ojeꞌeg aꞌje are futat. Janeruwarete ꞌga jeꞌeg are nipo ꞌga awau ae muꞌjau. Aꞌeramũ nipo ꞌga Jarejuwarete ꞌga kwaawukaa ae upe— ꞌjau Juã ꞌga ꞌgã nupe rakue.
43,1,10,Jarejuwarete ꞌga kwaawukaara ꞌga ꞌut ꞌau ywy pe rakue. ꞌAu futat ꞌga oporogytau ywy pewaramũ ae upe. Ymã te ꞌga ywy pewaramũ ae apoi rakue. Aꞌetea ꞌã ꞌgã ꞌga rerowiareꞌema. Opytuna ꞌgã ywy pe ꞌga ruri. Aꞌetea ꞌã ꞌga pytuna ꞌgã ꞌga rerowiareꞌema futat.
43,1,12,Aꞌere ꞌgã amũ ꞌga rerowiari. Aꞌeramũ ꞌga werowiaara ꞌgã mogyau ꞌUwarete ꞌga raꞌyramũ.
43,1,13,Naywy pewara ꞌgã naꞌyra ꞌjawe rũi aipo ꞌgã. Omenar ire te ꞌã kũjã waꞌyramũ. Aꞌeramũ ꞌã ẽẽ mena raꞌyra uꞌaa ẽẽ wi. Aꞌere nanarũi ae rekoi Jarejuwarete ꞌga raꞌyramũ. Wemifutar imũ etee futat Janeruwarete ꞌga jane mogyau waꞌyramũ. Waꞌyrarete ꞌga rerowiaara ꞌgã etee te ꞌga imogyau waꞌyramũ.
43,1,14,Jarejuwarete ꞌga kwaawukaara ꞌga ojemuꞌjaga aeramũ rakue. Jane pype ꞌga akou rakue. Jane ree ꞌga oporomutaramũ. ꞌGa ꞌã mamaꞌe aꞌjea momeꞌwara te. Jarejuwarete ꞌga nanẽ ꞌga ikwaawukaa janee nũ. ꞌGa futat Janeruwarete ꞌga raꞌyraretea. Nirũi futari ꞌga. Aꞌeramũ Janeruwarete ꞌga waꞌyrarete ꞌga mogou ojeꞌjawewaramũ.
43,1,15,"Aipoa ꞌga Juã ꞌga imomeꞌwau ojepyriwara ꞌgã nupe rakue:—Je rewiri ꞌga ruri, aꞌe je ako pẽ nupe ikue. Jejeuweꞌemauwe futat ꞌga rekoi rakue. Aꞌeramũ ꞌga aꞌeramũ kũimaꞌeeteeteramũ akou. Je apyraapa akou kũimaꞌeeteeteramũ— ꞌjau Juã ꞌga ꞌgã nupe rakue."
43,1,16,"Iporomutat ꞌga nanimenime jane ree. Aꞌeramũ ꞌga opotaꞌwaramũ jane ree. Mamaꞌe esagea ꞌga iapouꞌjauꞌjapa janee. Ymã te Janeruwarete ꞌga ojeꞌega monou Moisesi ꞌga upe rakue. Aꞌeramũ Moisesi ꞌga janeypy ꞌgã muꞌjau ꞌga jeꞌeg are. “ꞌGa jeꞌega renup katu katuaramũ pẽnesageay Jarejuwarete ꞌga upe”, ꞌjau Moisesi ꞌga ꞌgã nupe rakue. Aꞌere Jejui ꞌga ꞌi janee: “Pẽtywerete agawewi ꞌã pẽẽ. Aꞌetea ꞌã Janeruwarete ꞌga iporomutat pẽ nee”, ꞌjau Jejui ꞌga janee. Jejui ꞌga amanũmũ janetywera mepyau. Aꞌe pyu ꞌga ꞌUwarete ꞌga motaꞌwau jane upe. ꞌUwarete ꞌga jeꞌeg are nanẽ ꞌga jane muꞌjau nũ."
43,1,18,Nitywi ꞌga amũ Janeruwarete ꞌga resakara mũ. ꞌGa raꞌyrarete ꞌga etee te ꞌga wesak. Aꞌeramũ ꞌga etee futat ꞌUwarete ꞌga kwaawukaa janee.
43,1,19," Judeu ꞌgã ꞌwyriaꞌri ꞌgã amũ akou Jerusareg ipe. Aꞌe ꞌgã ꞌjau mainana ꞌgã amũ nupe, Levita ꞌgã amũ netee:—Peꞌje pejewau pejeporonupa Juã Batista ꞌga upe. “Maranuaramũ te ereko?” peꞌje ki pejewau ꞌga upe— ꞌjau ꞌgã ꞌgã nupe.Aꞌeramũ ꞌgã awau ꞌyrete pe, Jotãuy pe. Ty owajara katy ꞌgã awau. Amunawa mũ pyri ꞌgã awau, Petani ꞌjawa pyri. Owaẽmawe ꞌgã ꞌjau Juã ꞌga upe:—Maranuaramũ te ereko, aruꞌe ore enee kũi?— ꞌjau ꞌgã ꞌga upe."
43,1,29,Jejui ꞌga janetywera mepyatAiꞌiwe Juã ꞌga Jejui ꞌga resaka. Wepejãn ꞌga ruramũ ꞌga ꞌga resaka. Aꞌeramũ Juã ꞌga ꞌjau tekotee ꞌgã nupe:—Peꞌje pejemãꞌjãu ꞌga ree. Kwe ꞌga ako je amomeꞌu pẽ nupe aiꞌi. Kweramũ Janeruwarete ꞌga remimurera ꞌga ruri. Sãꞌã mainana ꞌgã karupaꞌmĩ jukaa iapya Jarejuwarete ꞌga upe. Aꞌe resag ire ꞌã Janeruwarete ꞌga janetywera moia jane wi. Nan tee futat nipo kwe ꞌga. Anure ꞌga manũi janetywera moiawamũ. ꞌGa manũ are nipo Janeruwarete ꞌga janetywera moia jane wi— ꞌjau Juã ꞌga ꞌgã nupe.
43,1,30,"—Kaaruwamũ ako je ꞌga momeꞌui pẽ nupe aiꞌi. “Je rewiri ꞌga ruri”, ꞌjau je ako pẽ nupe aiꞌi. “ꞌGa kũimaꞌeeteetea. Naje ꞌjawe rũi ꞌga”, ꞌjau je ako pẽ nupe teꞌama kaaruwamũ aiꞌi. “Je rewiri ꞌut maꞌe ꞌga jejeuweꞌemauwe ꞌga rekoi rakue”, ꞌjau je ako pẽ nupe aiꞌi— ꞌjau ꞌga ꞌgã nupe uꞌama."
43,1,31,"31 —Ymã te Janeruwarete ꞌga ꞌi jee ikue: “Ere ewau ꞌgã pymĩãu ꞌy pe, otywer awi ꞌgã poira resaukaawamũ tekotee ꞌgã nupe. Anure ꞌga amũ ruri ojepymĩãukaa enee. ꞌGa ree tereesak je ꞌAgesage jywa pykau ꞌjawe ꞌjau”, ꞌjau Janeruwarete ꞌga jee aiꞌi— ꞌjau Juã ꞌga ꞌgã nupe. —“Aipo ꞌga anure nipo je ꞌAgesage omono pẽ nupe pẽnerekwaramũ”, ꞌjau Janeruwarete ꞌga jee aiꞌi— ꞌjau Juã ꞌga ꞌgã nupe. —“Je ꞌAgesagea tepẽ momyau ꞌjau”, ꞌjau Janeruwarete ꞌga jee ikue— ꞌjau Juã ꞌga ꞌgã nupe. —Aꞌea je aesak ꞌga ree aiꞌi. ꞌGa pymĩ re ꞌua ojypa pykau ꞌjawe aiꞌi— ꞌjau Juã ꞌga ꞌgã nupe. —Aꞌeramũ “ꞌga futat Jarejuwarete ꞌga raꞌyra”, aꞌe je ako pẽ nupe aiꞌi— ꞌjau ꞌga ꞌgã nupe. —Ymã te je ꞌi teꞌỹina tejeupe ikue: “Awỹja sipo poromũ Aeruwarete ꞌga amut oree oretywera moiawamũ?” ꞌjau je teꞌỹina tejeupe ikue. Je nanẽ ꞌga kwaapeꞌema futat ikue nũ. Aꞌetea ako je ojot pẽ pymĩãu ꞌy pe tekou aiꞌi— ꞌjau ꞌga ꞌgã nupe. —Ae pymĩãu je ruri Jarejuwarete ꞌga raꞌyra ꞌga kwaawukaawamũ Israeu ꞌga juapyreramũ pẽ nupe— ꞌjau ꞌga ꞌgã nupe."
43,1,35,Jejui ꞌga remiayuw ypy ꞌgãAiꞌiwe Juã ꞌga oporogytau uꞌama wemiayuwa ꞌgã nupe nũ. Mukũja ꞌgã nupe oporogytau uꞌama. Poje Jejui ꞌga okwapa ꞌgã pyu. ꞌGa resakawe Juã ꞌga ꞌjau wemiayuwa ꞌgã nupe:—Kweramũ Janeruwarete ꞌga remimurera ꞌga kwawi. Karupaꞌmĩ ꞌjawe futat nipo ꞌga manũi janetywera moiawamũ— ꞌjau ꞌga ꞌgã nupe.
43,1,37,"Ojeupe ꞌga momeꞌurauwe Juã ꞌga remiayuwa ꞌgã awau Jejui ꞌga rewiri. Aꞌeramũ futat ꞌgã Jejui ꞌga ree ojemojoꞌokaipa Juã ꞌga wi. Wewiri ꞌgã orauwe Jejui ꞌga ojerowaka ꞌgã nee:—Maꞌja are te peko?— ꞌjau ꞌga ꞌgã nupe.—Naani. Maꞌape te eneꞌwyra, aruꞌe tee ore enee— ꞌjau ꞌgã ꞌga upe. —Peꞌje pejejua je rupi. Tepeesak ꞌjau— ꞌjau ꞌga ꞌgã nupe.Aꞌeramũ ꞌgã awau Jejui ꞌga rupi. Awau ꞌgã owaẽma ꞌga rekwawa upe ꞌga pyri. Kwara jerewamũ ꞌgã awau owaẽma. Owaẽm ire ꞌgã ꞌupa oporogytau kwara rese poromukuran. 40,41 Jejui ꞌga rewiri oo maꞌe ꞌga amũ rera Andrea. Juã ꞌga Jejui ꞌga momeꞌua renuparera poromũ. Aꞌeramũ Andre ꞌga awau ꞌga rewiri. Aꞌere Andre ꞌga awau wekiꞌyra ꞌga rog ipe, Simão ꞌga rog ipe:—Janeruwarete ꞌga remimurera ꞌga ore aruesak aiꞌi— ꞌjau ꞌga wekiꞌyra ꞌga upe awau.Kristu ꞌjau ꞌgã Jarejuwarete ꞌga remimurera ꞌga upe."
43,1,42,Aꞌeramũ Andre ꞌga wekiꞌyra ꞌga rerawau Jejui ꞌga upe. ꞌGa resakawe Jejui ꞌga ꞌjau ꞌga upe: je anug ene ree— ꞌjau ꞌga ꞌga upe. ꞌga inuga ꞌga ree. Pedro ꞌea futat poromũ. Pedroa ꞌea itaa.
43,1,43,"Natanaeu ꞌga upe Jejui ꞌga ꞌeawetAiꞌiwe Jejui ꞌga ꞌjau ꞌgã nupe:—Garireja ywy pe je oi— ꞌjau ꞌga ꞌgã nupe.Wata enunewe Jejui ꞌga awau Filipe ꞌga rekaa. ꞌGa resakawe ꞌga Filipe ꞌga moꞌwya:—Ere ejua je rupi— ꞌjau ꞌga ꞌga upe.—Naiꞌi— ꞌjau ꞌga ꞌga upe. Filipe ꞌga Pesaita pewara. Simão Pedro ꞌga, Andre ꞌga. Mĩmera ꞌgã aipo pewara."
43,1,45,Omoꞌwyrauwe Filipe ꞌga awau Natanaeu ꞌga rekaa. ꞌGa resakawe ꞌga ꞌjau:—Ymã te ꞌã Moisesi ꞌga kaꞌarana kwasiari inuga ꞌga amũ ree rakue. Aipo ꞌga ore aruesak. Jarejuwarete ꞌga jeꞌega momeꞌwara ꞌga nanẽ kaꞌarana kwasiaa ꞌga ree rakue nũ— ꞌjau ꞌga ꞌga upe awau. —ꞌGa futat ore aruesak aiꞌi. Jose ꞌga raꞌyra ꞌga. Jejui ꞌga. Nasare awi ꞌga ruri— ꞌjau ꞌga Natanaeu ꞌga upe.
43,1,46,"Aipo ꞌga ꞌeramũ Natanaeu ꞌga ꞌjau:—Aꞌjea sipo? Nasare awi sipo mamaꞌe esage ruri?— ꞌjau Natanaeu ꞌga Filipe ꞌga upe, aipo ꞌeramũ.—Ere ejua ꞌga resaka— ꞌjau Filipe ꞌga ꞌga upe.Aꞌerauwe ꞌga awau ꞌga resaka ꞌga rupi."
43,1,47,Werowygauwe Jejui ꞌga Natanaeu ꞌga resaka.—Koromũ esage maꞌe ꞌga. Israeu ꞌga juapyrerarete ꞌga— ꞌjau ꞌga ꞌga resakawe. —Niꞌmei ꞌga. Mamaꞌe aꞌjea te tee noko ꞌga omomeꞌu. Niporerekoemãi ꞌga— ꞌjau Jejui ꞌga ꞌga upe uꞌama.
43,1,48,—Kuu. ꞌAwamue te ꞌã je resag ape kũi. Maran ene aꞌeramũ je kwaapa ki ꞌei?— ꞌjau ꞌga Jejui ꞌga upe aipo ꞌeramũ.—Figueira ꞌywa ꞌwyr ipe ene renamũ je ene resagi aiꞌi. Ene upe Filipe ꞌga porogyta enunewe je ene resagi aiꞌi— ꞌjau Jejui ꞌga ꞌga upe.
43,1,49,"—Kuu. Jarejuwarete ꞌga raꞌyraretea futat nipo ajee ene ki sa— ꞌjau Natanaeu ꞌga Jejui ꞌga upe. —Ene ꞌã ꞌwyriararetea oree, Israeu ꞌga juapyreramũ oree— ꞌjau ꞌga ꞌga upe."
43,1,50,—Figueira ꞌywa ꞌwyr ipe je ene resagi ꞌerauwe te je rerowiar ape raꞌe?— ꞌjau Jejui ꞌga ꞌga upe. —Anure nipo mamaꞌe esagea pẽnemiapoeꞌema futat je iapoi. Aipoa tereesak ꞌjau— ꞌjau Jejui ꞌga Natanaeu ꞌga upe uꞌama.
43,2,1,"1,2 Mukũi oser ire Jejui ꞌga awau ajepeja amunaw ipe, Kana ꞌjaw ipe. Peu ꞌgã amũ akoukatu. Aꞌeramũ ꞌgã maraka apou ꞌgã ajuerekokatuawamũ. Aꞌeramũ akokatu maꞌe ꞌga Jejui ꞌga y ẽẽ moꞌwya wekokatu resaka. Jejui ꞌga nanẽ imoꞌwya nũ. ꞌGa remimuꞌeramũ nanẽ ore moꞌwyꞌwya ꞌjau. Series, "
43,2,3,"Aꞌere maraka teepaweꞌemauwe yꞌway teepawamũ ꞌgã nui, ꞌgã nekokatuawa rewara teepawamũ ꞌgã nui. Aꞌeramũ Jejui ꞌga y ẽẽ ꞌjau ꞌga upe:—Siꞌri. Yꞌwaya teepap— ꞌjau ẽẽ ꞌga upe."
43,2,4,Aipo ꞌeramũ ẽẽ raꞌyra ꞌga ꞌjau ẽẽ upe:—Tene raꞌne. Nowaẽmi we futat Janeruwarete ꞌga pãjẽ resaukaawa upe jee— ꞌjau ꞌga oy ẽẽ upe.
43,2,5,Aipo ꞌga ꞌeramũ ꞌga y ẽẽ ꞌjau marakaꞌywa ꞌga remiayuwa ꞌgã nupe:—Jeraꞌyra kĩã ꞌeawer imũ etee ki peapo mamaꞌea— ꞌjau ẽẽ ꞌgã nupe.
43,2,6,Aipoa ꞌgã jatykaaw ipe ꞌy ryrũa ꞌupa. Tuwiuu maꞌea. Aipoa ꞌy ryrũa 100 litro pyyka. Itakanafũa poromũ. ꞌGã jepoeitawa yrũa futat. Judeu ꞌgã auꞌjeteramũ ojepoeita ojekatuꞌokawamũ Jarejuwarete ꞌga upe.
43,2,7,Aꞌere Jejui ꞌga ojeꞌega marakaꞌywa ꞌga remiayuwa ꞌgã nupe:—Peꞌje pejewau ꞌy rerua ꞌy ryrũ pype imatyneema— ꞌjau ꞌga ꞌgã nupe.Aipo ꞌga ꞌerauwe marakaꞌywa ꞌga remiayuwa ꞌgã ꞌy rerawau ꞌy ryrũ matyneema.
43,2,8,ꞌY ryrũa ꞌgã imatyneem ire Jejui ꞌga ojeꞌega imatyneemarera ꞌgã nupe:—Peꞌje ara jaraa erawau marakaꞌywa ꞌga upe— ꞌjau ꞌga ꞌgã nupe.Aꞌerauwe ꞌgã ara jaraa erawau ꞌga upe.
43,2,9,"Ojeupe erurauwe marakaꞌywa ꞌga itykua esaka. Aꞌere ꞌga itykureꞌemauwe ijemuꞌjagi yꞌwayramũ, uwayramũ. Marakaꞌywa ꞌga nokwaawi ꞌy jemuꞌjaga yꞌwayramũ. Aꞌere ꞌga remiayuwa ꞌgã ikwaawi futari. ꞌGa itykura resakawe ꞌga akokatu maꞌe ꞌga renũina. —Esageay maꞌea raꞌne te ꞌã yꞌwaya neretykurukari jarejee raiꞌi. ꞌGã itykupaw ire amunipo ꞌã yꞌwaynana rykurukaa ꞌgã nupe raiꞌi. Aꞌere ꞌã ene yꞌwaynana raꞌne eretykurukat ꞌgã nupe. Yꞌwayrete mỹina mapawamũ itykurukaripyramũ ꞌgã nupe raiꞌi— ꞌjau ꞌga akokatu maꞌe ꞌga upe."
43,2,11,"Aipo resaka taetu ore, ꞌga remimuꞌeramũ, ꞌga rerowiaa.—Jarejuwarete ꞌga pãjẽa futat ꞌga wereko raꞌe— ꞌjau ore arajaupe.Kana ꞌjawa amunaw ipe raꞌne Jejui ꞌga aeremiapoeꞌema apo ypy ypy oree ikue. ꞌUwarete ꞌga pãjẽ resaukaa oree ikue. Aipoa amunawa ꞌupa Garireja ywy pe."
43,2,12,"Aipo apo re Jejui ꞌga awau ajepeja amunaw ipe nũ, Kafanaũ pe nũ. ꞌGa y ẽẽ, ꞌga rewirera ꞌgã, ꞌga remimuꞌeramũ ꞌjau ore arawau ꞌga rupi ikue. Peu oropytawaipa nũ."
43,2,13,  Egitu ywy awi oroypy ypy ꞌgã nenũꞌẽawer are weaꞌawa maraka apoawa upe iwaẽm jaꞌwyjaꞌwyrauwe ore arawau Jerusareg ipe. Peu ore arawau orosou Jarejuwarete ꞌga mogytaaw ipe.
43,2,14,"ꞌGa mogytaaw ipe osouwe Jejui ꞌga wyra meꞌegara ꞌgã nesaka. Kwaiwete wyra meꞌegara ꞌgã ꞌupa peu. Kwatau, karupaꞌmĩ, pykau. Mĩmera ꞌgã imeꞌega ꞌupa. Amumera ꞌgã ajemogyau ꞌyjepana pyri kaꞌaranũũ mojopyꞌrau judeu kaꞌaranũũ are."
43,2,15,"ꞌGã nesakawe Jejui ꞌga tupaama pyyka wyra mopikawamũ. Aꞌeramũ ꞌga ipyu imonou imũꞌjãu jui. Kwatau, karupaꞌmĩ. Mĩmera ꞌga imonou imũꞌjãu jui. Kaꞌaranũũ mojopyꞌruara ꞌgã ꞌyjepana ꞌga imonou imuewiwya imojerepa ꞌgã nui. Kaꞌaranũũ monou imomopomopoa futat ꞌgã nui."
43,2,16,Pykau meꞌegara ꞌgã nupe ꞌga ojeꞌega:—Peꞌje pykau rerawau enũꞌjãu. Auꞌje Jeruwarete ꞌga mogytaawa mỹi re pykau meꞌegawamũ— ꞌjau ꞌga ojeꞌega moywyrafena ꞌgã nupe. —Auꞌje Jeruwarete ꞌga mogytaawa mỹi re wyra meꞌegawamũ. ꞌGa muorypawa te ꞌã ꞌaga ꞌoga— ꞌjau ꞌga ꞌgã nupe.
43,2,17,"Aipo renupawe orojeaꞌaramũ ikwasiaripyrer are. Aꞌeramũ ore ꞌjau arajaupe:—Ymã te Janeruwarete ꞌga kaꞌarana kwasiarukari ꞌgã nupe aipo are rakue— ꞌjau ore arajaupe. —“Kuꞌjyp. Mamaꞌe tywera ꞌgã wapo enemogytaawa ꞌog ipe. Aꞌeramũ je temaraꞌneramũ ꞌgã nee. Aꞌeramũ je tejejukau enerog are”, ꞌjau ꞌga amũ ikwasiaa inuga ymã rakue— ꞌjau ore arajaupe."
43,2,18,"Aꞌe pype judeu ꞌgã ꞌwyriaꞌri ꞌgã ꞌua ojeꞌega Jejui ꞌga upe:—Maꞌeramũ ene ꞌgã mũꞌjãu ꞌũ? Awỹja ꞌgã mũꞌjãukaa enee ki ꞌei?— ꞌjau ꞌgã ꞌga upe. —Jarejuwarete ꞌga emur ire aeremiapoeꞌema eapo amũ oree ꞌga pãjẽ mũ kũi. Aꞌe resag ire taruꞌe enee ꞌjau: “Aꞌjea futat ꞌga ꞌgã mũꞌẽi Kuꞌjywa ꞌga jeꞌeg imũ raꞌe”, taruꞌe enee ꞌjau kũi— ꞌjau ꞌgã ꞌga upe."
43,2,19,—ꞌAga ꞌoga retyg ire je imuapyra ꞌara rupi etee imowyri kũi— ꞌjau ꞌga ꞌgã nupe.
43,2,20,"—Kuu. Ereapo ekoete awi nũꞌũ. Namuapyra ꞌara rupi etee rũi ꞌgã ꞌaga ꞌoga apoi rakue kũi. Kwarẽtai seis te ꞌgã kwara magwawi ꞌaga ꞌoga apoupap rakue kũi— ꞌjau ꞌgã ꞌga upe aipo ꞌga ꞌeramũ. Aꞌere ꞌga naoga tee rũi imomeꞌui ꞌgã nupe. ꞌAga ꞌoga ꞌeramũ ꞌga wete are te ꞌga ojeꞌega rerekoi. Aꞌeramũ ore anure Jejui ꞌga remimuꞌeramũ ꞌga ꞌeawer are orojeaꞌaramũ, ꞌga feraw ire ikue. “Aꞌjea futat Jejui ꞌga imomeꞌui ikue”, ꞌjau ore arajaupe. Aꞌeramũ ore Jarejuwarete ꞌga jeꞌega rerowiaa. Jejui ꞌga ꞌeawera nanẽ ore erowiaa nũ."
43,2,23,Jejui ꞌga jane kwaapa katu katuJerusareg ipe Jejui ꞌga kwaiwete aeremiapoeꞌema apou ꞌUwarete ꞌga pãjẽ mũ ikue. Aipo resag ire kwaiwete ꞌgã ꞌga rerowiaa. Aꞌere amumera ꞌgã ꞌga rerowiat ꞌmei etee.
43,2,24,Aꞌeramũ Jejui ꞌga ojemogypyykeꞌema ꞌgã nee. Okwaap ꞌga ꞌgã. Wereko tywearama ꞌgã ꞌga ikwaapa. Aꞌeramũ ꞌga ojerowiareꞌema ꞌgã nee. Aꞌeramũ Jejui ꞌga oporonupeꞌema ee: “Maꞌja eꞌi sipo ꞌgã ajaupe?” ꞌjaweꞌem Jejui ꞌga ꞌgã nupe. Jejui ꞌga ae kwaapa. Aereaꞌawa miamũ ꞌga okwaap katu katu.
43,3,1,"Nikutemu ꞌga upe Jejui ꞌga ꞌeawetPoje Nikutemu ꞌga ꞌua oporogytau Jejui ꞌga upe. Nikutemu ꞌga opytuna ꞌgã nupe ojeꞌẽmaꞌea. Fariseua nanẽ ꞌga nũ. Ypytunimũ Nikutemu ꞌga ꞌua oporogytau Jejui ꞌga upe:—Janeruwarete ꞌga ꞌga amut jane muꞌjawamũ, aruꞌe ore arajaupe ene ree jepi. Janeruwarete ꞌga remiayuwamũ etee ae aeremiapoeꞌema apoi. ꞌGa remiayuweꞌemamũ ae nuapoaꞌuweri. Aꞌeramũ ore ꞌjau enee: Janeruwarete ꞌga pãjẽ mũ futat ꞌga mamaꞌe apoi. Aꞌeramũ ore ꞌjau arajaupe: Janeruwarete ꞌga remimurera ꞌga futat raꞌe, ꞌjau ore arajaupe— ꞌjau Nikutemu ꞌga Jejui ꞌga upe."
43,3,3,Aipo ꞌerauwe Jejui ꞌga ꞌjau ꞌga upe:—Mamaꞌe aꞌjea je amomeꞌu amũ enee. ꞌGa amũ nipo uꞌaruꞌjapeꞌema. Aꞌeramũ ꞌga noseaꞌuweri Jarejuwarete ꞌga rupaw ipe awau— ꞌjau Jejui ꞌga Nikutemu ꞌga upe.
43,3,4,Aꞌeramũ Nikutemu ꞌga ꞌjau:—Maran ae kũimaꞌeramũ uꞌaruꞌjapa nũ ki ꞌei? Maran ae waranuw ire osou awau oy reweg ipe nũ ki ꞌei?— ꞌjau Nikutemu ꞌga Jejui ꞌga upe aipo ꞌeramũ.
43,3,5,"5,6 —Pejey awi pejeꞌaa pẽẽ ẽẽ mena raꞌyra futat. Aꞌere Janeruwarete ꞌga werowiar ire te pẽ mogyi waꞌyramũ. Aꞌeramũ ꞌga Uꞌagesage mua pẽ nupe pẽnerekwaramũ. Aꞌeramũ pẽẽ pejejemogyau uꞌaruꞌjap maꞌe ꞌjawe. ꞌGa ꞌAgesage rerekwareꞌema ꞌgã nuꞌaruꞌjawi— ꞌjau ꞌga Nikutemu ꞌga upe. Series,  —Eneporesag awi je ree aipo ejeupe ꞌeramũ. Aꞌjea futat je ꞌi enee. Eꞌaruꞌjaw iki, aꞌe je enee. Aipoa aꞌjea futat."
43,3,8,"Sãꞌã ywytua. Neresagaꞌuweri ꞌã ywytua. Ifua etee ꞌã ereenup. Nerekwaawaꞌuweri tuawa. Nerekwaawi nanẽ iwawa nũ. Nan tee futat Janeruwarete ꞌga ꞌAgesagea. Neresagaꞌuweri ꞌga ꞌAgesagea. Wemifutar imũ etee te Janeruwarete ꞌga Uꞌagesage monoi ꞌgã amũ nupe, ꞌgã muꞌaruꞌjapa nũ. Aꞌere nenereapyoi ee— ꞌjau Jejui ꞌga Nikutemu ꞌga upe."
43,3,9,—Maran poa ojeapou ki ꞌei? Nakwaawi je eneꞌea ki ꞌei— ꞌjau Nikutemu ꞌga ꞌga upe.
43,3,10,Aꞌeramũ Jejui ꞌga ꞌjau ꞌga upe nũ:—Ene ꞌã moromuꞌjara agawewi Israeu ꞌga juapyrera ꞌgã nupe. Aꞌetea ꞌã ene jejeꞌega kwaapeꞌema?
43,3,11,"Mamaꞌe aꞌjea te je amomeꞌu pẽ nupe. Orojemikwaawa ꞌã ore oromomeꞌu pẽ nupe, orojemiesaga retee. Aꞌetea ꞌã neperowiari orejeꞌega— ꞌjau ꞌga Nikutemu ꞌga upe."
43,3,12,—Ywy pewara agawewi je ꞌã amomeꞌu mamaꞌea pẽ nupe. Aꞌetea ꞌã naje rerowiari pejepe. Maran sipo ajee je rerowiat pejepe ywag ipewara mamaꞌea je imomeꞌuramũ?— ꞌjau ꞌga ꞌga upe.
43,3,13,—Nitywi ae ywag ipe oo maꞌeferamũ. Je tee te ꞌã ojot ywag awi ikue. Aꞌeramũ je tejemiesagera momeꞌwau pẽ nupe. Je ꞌã pẽnekiꞌyra futat.
43,3,14,"—Enereaꞌat nipo ene jareypy are? Moja aꞌagawa apoawer are? Ymã te janeypy ꞌgã atai awau jũ me rakue. Aꞌere ꞌgã kwaiwete nuenuwi Jarejuwarete ꞌga jeꞌega. Aꞌeramũ ꞌga ojeꞌega renupareꞌema ꞌgã uꞌwaukaa moja upe. Aꞌeramũ Janeruwarete ꞌga ꞌjau Moisesi ꞌga upe: “Ita eapo moja aꞌagawamũ. Aꞌere imonou imuꞌama ikutuka ꞌyw are”, ꞌjau ꞌga Moisesi ꞌga upe rakue. Aꞌeramũ Moisesi ꞌga ita apou moja aꞌagawamũ rakue. Aipo apo re ꞌga imonou imuꞌama ꞌyw are rakue. Aꞌeramũ moja remiuꞌufera ꞌgã amãꞌjãu aipo itamoi aꞌagaw are. Aꞌeramũ futat moja remiuꞌufera ꞌgã oferapap. Namanũi futari ꞌgã. Nan tee futat nipo imaraꞌne maꞌe ꞌgã je monoi ꞌypeywar are je muꞌama— ꞌjau Jejui ꞌga ꞌga upe."
43,3,16,—Janeruwarete ꞌga iporomutat nanimenime pẽ nee. Aꞌeramũ ꞌga aꞌeramũ waꞌyramũ je mua ꞌau ywy pe ikue. Majepei tee agawewi je ꞌga raꞌyramũ. Aꞌetea ꞌga je mut ꞌawa ywy pe je jukaukaa pẽ nupe. Aꞌeramũ je rerowiaara ꞌgã amanũmũ numiamũ. Aꞌere ꞌgã oi oferapa Jarejuwarete ꞌga rupaw ipe ꞌga pyri amanũuꞌjapeꞌema futat. Peu futat ꞌgã jemogyi nakwaparimũ ete rũi— ꞌjau Jejui ꞌga Nikutemu ꞌga upe.
43,3,17,—Napẽ nereko tyweawamũ rũi ꞌga je muri ꞌau ywy pe. Pẽ katuꞌokawamũ te ꞌga je muri— ꞌjau ꞌga Nikutemu ꞌga upe.
43,3,18,"—Jeruwarete ꞌga je rerowiaaramũ pẽ nerekou tywereꞌem. Aꞌere ꞌga je rerowiareꞌema ꞌgã nupe ꞌga ꞌi: “Pejerekoukat tywet futat nipo”, ꞌjau. Naje rerowiari ꞌgã. Aꞌeramũ ꞌga aipo ꞌjau ꞌgã nupe. Janeruwarete ꞌga raꞌyramũ je tejua ꞌau ywy pe pẽ muꞌjau Tejuwarete ꞌga ree. Aꞌere pẽẽ mũ nepẽporokwaawiweri ꞌga ree. ꞌGa remifutar are nanẽ pẽẽ pejeporokwaawiwereꞌemamũ nũ. Mamaꞌe tywera etee pẽẽ iapou. Aꞌeramũ pẽẽ mamaꞌe esage are pejeporokwaawiwereꞌemamũ. Aꞌeramũ nipo Janeruwarete ꞌga aipo ꞌgã nerekou tyweaete ꞌgã manũ re— ꞌjau Jejui ꞌga ꞌga upe."
43,3,20,"—Mamaꞌe tywera apoara ꞌgã nioweri Jarejuwarete ꞌga raꞌyramũ je pyri. Naapoi futari je mamaꞌe tywera. Aꞌeramũ mamaꞌe tywera apoara ꞌgã ojenosõu je pyri oo awi. “Omoꞌgõguu je ꞌga tewau ꞌga pyri ne”, ꞌjau itywet maꞌe ꞌgã ojenosõu je wi."
43,3,21,"Aꞌere mamaꞌe esage apoara ꞌgã nuri Jarejuwarete ꞌga raꞌyramũ je pyri katu katu futat. Aꞌeramũ nipo ꞌgã nesakara ꞌgã ꞌjau: “Aꞌjea futat. Jarejuwarete ꞌga jeꞌega ꞌgã werowiat”, ꞌjau nipo ꞌgã ꞌgã nemiapofera resag ire— ꞌjau Jejui ꞌga Nikutemu ꞌga upe, ꞌga muꞌjau ojee."
43,3,22,"Jejui ꞌga Juã Batista ꞌga imomeꞌwauꞌjapaAꞌe awi Jejui ꞌga wemimuꞌeramũ ore rerawau Judeja ywy pe nũ. Peu ore oropytawaipa. Peu futat ꞌga ꞌgã amũ pymĩãu ꞌy pe, otywer awi ꞌgã poira resaukaawamũ."
43,3,23,"Juã ꞌga nanẽ ꞌgã amũ pymĩãu akou ajepeja amunaw ipe, Enom ꞌjaw ipe. Enom ꞌjawa ꞌupa Salim ꞌjawa pyri. Peu typyuꞌiramũ ꞌya. Aꞌeramũ ꞌga ꞌgã pymĩãu akou peu. Moromunepawa pype amuneweꞌemauwe Juã ꞌga ꞌgã pymĩãu akou aipo pe."
43,3,25,Aꞌeramũ Juã ꞌga remimuꞌe ꞌgã amũ ojeꞌega moywyrafena judeu ꞌga amũ upe. Ae pymĩ are ꞌgã ajamueu.
43,3,26,Aꞌeramũ Juã ꞌga remimuꞌe ꞌgã amũ awau oporogytau ꞌga upe:—Enereaꞌat te ene ejemimomeꞌuawera ꞌga ree? Jotãu tyowajara katy ꞌga rekoi ene retee rakue. ꞌAwamũ nanẽ ꞌga akou ꞌgã pymĩãu ꞌy pe nũ. Aꞌeramũ ꞌgã awaupap ꞌga rewiri ojepymĩãukaa ꞌga upe. Ene rewiri ako maꞌefera ꞌgã we futat awau ojepymĩãukaruꞌjapa ꞌga upe nũ— ꞌjau ꞌgã awau imomeꞌwawayau Juã ꞌga upe.
43,3,27,"Aꞌeramũ Juã ꞌga ꞌjau wemimuꞌe ꞌgã nupe:—Je nanẽ jerekõẽãi ꞌga ree nũ. Sãꞌã Janeruwarete ꞌga je monoa je moporowykyukara ojeupe ikue. Nan tee futat ꞌga Jejui ꞌga monoi imoporowykyaukaa ojeupe. Ojeupe Janeruwarete ꞌga ore moporowykyukareꞌem ire amunipo ꞌã ore noroporowykyi ꞌga upe— ꞌjau ꞌga imomeꞌwau ꞌgã nupe. —Aꞌe je ako pẽ nupe aiꞌi: “NaJarejuwarete ꞌga remimurera rũi je. ꞌGa renunewara te je”, ꞌjau je ako pẽ nupe aiꞌi— ꞌjau Juã ꞌga ꞌgã nupe."
43,3,29,—Sãꞌã aekuꞌia ajuee kũjãmuku rerekokaturamũ. Nan tee futat jekuꞌiramũ tekou ꞌga ree. “Kwaiwete ꞌgã oi ꞌga rewiri” ꞌe renupa jekuꞌiramũ— ꞌjau Juã ꞌga ꞌgã nupe.
43,3,30,—Jejui ꞌga rewiri oo maꞌe ꞌgã ojemeꞌyi kwaiwete futat. Je rewiri oo maꞌe ꞌgã te ajee nojemeꞌyi futari. Jemaꞌe ꞌgã inãinãnĩꞌĩ etee futat— ꞌjau Juã ꞌga ꞌgã nupe. —Nanuara futat esage je upe— ꞌjau etee Juã ꞌga.
43,3,31,Ywag awi ꞌut maꞌefetYwy pewara ꞌgã akotee maꞌea futat. Wemiapoꞌi are tee ꞌgã porogytai. Aꞌere ywag awi ꞌut maꞌe ꞌga nanarũi. ꞌGa aꞌjea futat ꞌga kũimaꞌeeteetea. ꞌGa ree te aꞌjea futat ae jemogypyygaretei.
43,3,32,Ywag ipe wemiesagera ywag awi ꞌut maꞌe ꞌga imomeꞌwau. Wemienuwera nanẽ ꞌga imomeꞌwau nũ. Aꞌere ꞌgã inãinãnĩꞌĩ etee ꞌga rerowiari. Nuerowiari ꞌgã kwaiwetewete ꞌga.
43,3,33,ꞌGa jeꞌega rerowiaara ꞌgã ꞌjau ajaupe:—Aꞌjea futat ꞌga Janeruwarete ꞌga jeꞌega kwaawukaara ꞌga raꞌe— ꞌjau ꞌgã ajemogyau ajaupe.
43,3,34,Janeruwarete ꞌga Uꞌagesage muapap wemimurera ꞌga upe. Aꞌeramũ ꞌga amuarera ꞌga jeꞌega momeꞌwau katu ꞌgã nupe. Janeruwarete ꞌga oporomutaramũ waꞌyra ꞌga ree. Aꞌeramũ ꞌga opãjẽ mua waꞌyra ꞌga upe. Aꞌeramũ ꞌga ꞌjau:—Tepãjẽa je omono tejaꞌyra ꞌga upe. Aꞌeramũ ꞌga mamaꞌe esage apou jee— ꞌjau ꞌga.
43,3,36,Janeruwarete ꞌga raꞌyra ꞌga rerowiaara ꞌgã ajemogyau ipyauramũ. Amanũ re ꞌgã awau Jarejuwarete ꞌga pyri. Peu futat ꞌgã ajemogyau namutat. Aꞌere ꞌga jeꞌega renupareꞌema ꞌgã nanarũi. Nooi futari ꞌgã Jarejuwarete ꞌga pyri amanũ re. Nuenuwi ꞌgã ꞌga raꞌyra ꞌga jeꞌega. Aꞌeramũ nipo ꞌga ꞌgã nerekou tyweaete wojereꞌemamũ futat.
43,4,1,"Samari pewara kũjã ẽẽAnure ꞌgã amũ awau Jejui ꞌga momeꞌwau fariseu ꞌgã nupe:—Ekoay Jejui ꞌga kwaiwete ꞌgã pymĩãu ꞌy pe. Wemiayuwamũ ꞌga ꞌgã pymĩ kwaiwete— ꞌjau ꞌgã awau imomeꞌwau fariseu ꞌgã nupe. —Juã ꞌga ꞌã kwaiwete agawewi ꞌgã opymĩ. Aꞌere Jejui ꞌga te Juã ꞌga remipymĩmera ꞌgã apyraawi— ꞌjau ꞌgã awau imomeꞌwau fariseu ꞌgã nupe. Naꞌga rũi agawewi ꞌgã pymĩãu ꞌy pe. ꞌGa remimuꞌeramũ agawewi ore ꞌgã pymĩ. Aꞌetea ꞌgã “Jejui ꞌga ꞌgã opymĩ ꞌy pe”, eꞌi imomeꞌwau fariseu ꞌgã nupe. Fariseu ꞌgã nupe omomeꞌu kwaaw ire, Jejui ꞌga awau Judeja ywy awi.—Garireja ywy pe soo jarejewya ꞌjau nũ— ꞌjau ꞌga oree. Series,  Series, "
43,4,4,"—Aꞌere jeoweramũ Samari ywy pyterimũ. Kwe rupi futat jarewau jarewaẽma Garireja ywy pe— ꞌjau Jejui ꞌga oree. Aꞌeramũ ore arawau Samari ywy rupi. Arawau orowaẽma amunawa mũ upe. Sika ꞌjawa upe orowaẽma. Peu ore oropytawaipa. Ymã te janeypy ꞌga, Jako ꞌga ywy pe monoi waꞌyra ꞌga upe, Jose ꞌga upe rakue. Sika ꞌjawa ꞌupa aipo ywya pyri. Peu Jako ꞌga remiywykaiwera ywy kwawukuua ꞌũina, ꞌymuawa. Aje kwara kwawamũ arawau orowaẽma ꞌymuawa upe. Aꞌeramũ Jejui ꞌga afuakapawamũ. Aꞌeramũ ꞌga wapyka ꞌũina ꞌymuawa remeꞌyꞌwarimũ. 7,8 ꞌGa pytuꞌuramũ ore arawau amunaw ipe orojemiꞌurama mua.Orojemiꞌurama mua ore orauwe Samari pewara ẽẽ mũ ꞌua ꞌy piaramũ. Aꞌeramũ Jejui ꞌga ꞌjau ẽẽ upe:—Emut ara ꞌya jee— ꞌjau ꞌga ẽẽ upe. Series, "
43,4,9,"Aꞌeramũ ẽẽ ꞌjau ꞌga upe:—Maꞌeramũ ene ejeꞌega jee rã, judeuramũ rã?— ꞌjau ẽẽ ꞌga upe. —Je Samari pewara— ꞌjau ẽẽ ꞌga upe.Judeu ꞌgã niporomutari Samari pewara ꞌgã nee raꞌe jepi. Aꞌeramũ ẽẽ judeu ojeupe ijeꞌegamũ aipo ꞌjau ꞌga upe."
43,4,10,"Aꞌeramũ Jejui ꞌga ꞌjau ẽẽ upe nũ:—“ꞌYa emut ara jee”, aꞌe ako je enee ko. Aꞌere ꞌã naje kwaawi te ape. Jarejuwarete ꞌga remimurama nanẽ nerekwaawi nũ— ꞌjau ꞌga ẽẽ upe. —Je kwaaw ire amunipo ꞌã “ꞌYa emut ara jee”, ere jee raꞌe. ꞌYa tejeupe ene enũi re amunipo je ꞌã ꞌy monoi enee raꞌe— ꞌjau ꞌga ẽẽ upe ꞌũina. —Je remimonoa amunipo ꞌã ene mogou nakwaparimũ warãu rũi— ꞌjau ꞌga ẽẽ upe."
43,4,11,"Aipo ojeupe ꞌga ꞌeramũ ẽẽ ꞌjau ꞌga upe:—Nenetywi ꞌy muawa pyu. Ikwawukuu ꞌymuawa. Aꞌeramũ ene imuawa pyu etyweꞌemamũ, maran sipo ene ꞌy mua jee?— ꞌjau ẽẽ ꞌga upe.Naeapyoi ẽẽ ojeupe ꞌga ꞌe are."
43,4,12,"—Janeramỹiwera kĩã Jako te ꞌã kũimaꞌeeteetea ako rakue. Ymã kĩã futat ywy kwawukuu ywykajukari ꞌymuawamũ rakue. ꞌAga ꞌymuawa pypewara ꞌya futat kĩã itykua rakue. Kĩã raꞌyra wã, kĩã reymap. Mĩmera oyꞌwau ꞌau rakue. ꞌAwamũ kĩã remiapofera oremaꞌea futat ꞌũina— ꞌjau ẽẽ ꞌga upe. —“Je te jarejamỹja aapyraap”, ere te jee poromũ?— ꞌjau ẽẽ Jejui ꞌga upe."
43,4,13,Aꞌeramũ Jejui ꞌga ꞌjau ẽẽ upe:—ꞌAga ꞌy rykuara ꞌgã oo oꞌyuwejuꞌjawa futat nũ— ꞌjau ꞌga ẽẽ upe.
43,4,14,"—Aꞌere ꞌgã jemaꞌe tykur ire niꞌyuwejuꞌjawi akou. Jemaꞌea ꞌywuꞌywura ꞌjawe tee ꞌũi itykuara ꞌgã ywyteripe, ꞌgã mogyau nakwaparimũ rũi futat— ꞌjau ꞌga ẽẽ upe. —Sãꞌã ꞌywuꞌywura rypaweꞌema. Nan futat jemaꞌea. Jemaꞌea ae mogyau namutat. Jemaꞌea rykur ire neneꞌyuwejuꞌjawi futari— ꞌjau ꞌga ẽẽ upe. —Jeporoywera ene mogo nakwaparimũ rũi futat— ꞌjau Jejui ꞌga ẽẽ upe."
43,4,15,"Aꞌeramũ kũjã ẽẽ ꞌjau ꞌga upe:—Ere ajee emaꞌe ara mua jee rã. Aꞌeramũ je teꞌyuwejuꞌjaweꞌemamũ, tejoruꞌjapeꞌema ꞌau ꞌy piaramũ— ꞌjau ẽẽ ꞌga upe."
43,4,16,—Ere ajee ewau emena ꞌga rerua ꞌau jee raꞌne— ꞌjau Jejui ꞌga ẽẽ upe.
43,4,17,Aipo ojeupe ꞌga ꞌeramũ ẽẽ ꞌjau:—Najemeni je tekou— ꞌjau ẽẽ ꞌga upe.Aꞌeramũ Jejui ꞌga ꞌjau ẽẽ upe:—Aꞌjea futat ere nũ ĩ. Nenemeni futari ene nũ ĩ.
43,4,18,"Nenemenuꞌjauꞌjawi tãmẽjẽ futat ene nũ ĩ. Nomoygi tãmẽjẽ futat sĩku pyu nũ ĩ— ꞌjau Jejui ꞌga ẽẽ upe, aipo ꞌeramũ. —Aꞌjea futat ꞌawamũ nenemeni futari. Ene pyri ako maꞌe ꞌga naenemena rũi futat— ꞌjau ꞌga ẽẽ upe."
43,4,19,Aipo ojeupe ꞌga ꞌeramũ ẽẽ ꞌjau ꞌga upe:—Koo. Maran ene je kwaapa aꞌi rã? Ene futat nipo Jarejuwarete kĩã jeꞌega momeꞌwara.
43,4,20,"Ymã te oreypya Jarejuwarete kĩã muorywi ꞌau futat rakue. Aꞌere pẽẽ judeuramũ “Jerusareg ipe tee futat Jarejuwarete ꞌga simuoryp”, peꞌje raꞌe jepi— ꞌjau ẽẽ ꞌga upe."
43,4,21,"Aꞌeramũ Jejui ꞌga ꞌjau ẽẽ upe nũ:—Anure nipo ꞌgã ꞌjaweꞌem ꞌaga ywytyra upe: “ꞌAgamũ futat ꞌga muorypawa ywytyra”, ꞌjaweꞌem futat ꞌgã. Jerusarega upe nanẽ nipo ꞌgã aipo ꞌjaweꞌem futat nũ— ꞌjau ꞌga ẽẽ upe. —“Ore Samari pewaramũ Jarejuwarete ꞌga aramuoryp”, ꞌjau pẽẽ naꞌe jepi numiamũ. Aꞌere nepekwaawi ꞌga. Aꞌere ore judeuramũ ꞌga kwaawi futari. ꞌGa ojekwaawukaa oree. Judeuramũ ꞌga ore mũ mogoi ae katuꞌokaramũ— ꞌjau ꞌga ꞌũina ẽẽ upe imomeꞌwau."
43,4,23,—Anure nipo Jarejuwarete ꞌga muorypara ꞌgã ꞌga muorypa aꞌjea futat. ꞌAwamuete ꞌgã ꞌga kwaawi ramue. ꞌGa ꞌAgesagea ꞌga muorywukaa ꞌgã nupe. Omuorypararetea Janeruwarete ꞌga wekat ojeupe— ꞌjau ꞌga ẽẽ upe.
43,4,24,"—Naae ꞌjawe rũi Janeruwarete ꞌga. Nuesagaꞌuweri ae ꞌga. Noꞌoi ꞌga ae ꞌjawe. Aꞌeramũ ꞌga muorypara ꞌgã ojepoarukaa ꞌga ꞌAgesage upe. Aꞌeramũ ꞌgã ꞌga muorypa futat, ꞌga kwaapa futat— ꞌjau ꞌga ẽẽ upe."
43,4,25,"Aꞌeramũ ẽẽ ꞌjau ꞌga upe:—Aꞌjea futat aipoa. Anure nipo Jarejuwarete kĩã remimurama kĩã ruri futari, Kristu kĩã. Kĩã futat nipo jane mueapyou mamaꞌe are— ꞌjau ẽẽ Jejui ꞌga upe."
43,4,26,—Je futat aipoa. Je futat Kristua. Je futat ajeꞌeg teꞌỹina enee— ꞌjau ꞌga ẽẽ upe.
43,4,27,Ẽẽ upe aipo ꞌepawa pype ore arajua orojewya amunaw awi nũ. Ẽẽ upe ꞌga porogyta ꞌga renamũ ore oroporesagamũ etee ꞌga ree. Judeu ꞌgã nojeꞌegarũi futari kũjã upe raꞌe jepi. Aꞌere ore aꞌeramũ miamũ noroporonuwi ee ꞌga upe: “Maꞌeramũ te ereporogyta eꞌỹina ẽẽ upe?” naruꞌei futari ore ꞌga upe.
43,4,28,Aꞌerauwe ẽẽ awau ojewya amunaw ipe. ꞌY ryrũa ẽẽ ejaa imỹina awau peuwara ꞌgã nupe Jejui ꞌga momeꞌwau. —Peꞌje pejejua soo kĩã resaka ꞌjau. Jerekwawera kĩã omomeꞌupap jee ko— ꞌjau ẽẽ peuwara ꞌgã nupe. —Kristu kĩã raꞌu ꞌut ꞌũina peu ko. Janeruwarete kĩã remimurera kĩã raꞌu ꞌũi peu ko— ꞌjau ẽẽ awau imomeꞌwau amunaw ipewara ꞌgã nupe.
43,4,30,Aꞌerauwe ꞌgã nuri ojekyita amunaw awi ꞌga resaka.
43,4,31,Ẽẽ o ypyrauwe ore ꞌjau Jejui ꞌga upe:—Kweramũ janeremiꞌurama. Ere ejemiꞌwaa— ꞌjau ore ꞌga upe.
43,4,32,—Naani. Irãinãꞌnĩ te ꞌã jeremiꞌua. Nepekwaawi futari jeremiꞌua mamaꞌea— ꞌjau etee ꞌga oree.
43,4,33,—ꞌGa amũ sipo mamaꞌea werut ꞌga upe pa raꞌe?— ꞌjau etee ore arajaupe.
43,4,34,Aꞌeramũ ꞌga ꞌjau oree:—Pẽẽ te ꞌã pejejemiꞌurama tywamũ etee pẽnekõẽãi pejejemogyau. Aꞌere je temuarera ꞌga remifutar imũ mamaꞌe apo are te jerekõẽãjamũ. ꞌGa porowyky apoupap te je ruri ikue— ꞌjau etee ꞌga oree.
43,4,35,"—“Irũpãwẽ jay magwaw ire oreko pypiara sinigi”, ꞌjau pẽẽ ꞌã jepi. Aꞌere ꞌawamũ je ꞌi pẽ nupe: Pemãꞌẽ pejeko are esaka. Osinig futat raꞌe. Aꞌere je napeko arũi imomeꞌui pẽ nupe. ꞌAwamũ futat ꞌgã kwaiwete je rerowiari jaꞌwyjaꞌwy. ꞌAwamũ futat ꞌgã je rerowiari ojeupe pẽẽ je momeꞌu re. Sãꞌã pẽẽ pejeko pypiara sinigamũ peoa imonoꞌoga. Nan tee futat ꞌawamũ iwaẽmi je rerowiarukaawa upe. Pẽporomuku awi pejewau je momeꞌwau ꞌgã nupe— ꞌjau ꞌga ꞌũina oree."
43,4,36,"—Sãꞌã kojara ꞌga wemiayuwa ꞌgã mepya. Aꞌỹi tymara ꞌgã ꞌga ꞌã imepyau imonoꞌogara ꞌgã neewe. Aꞌeramũ ꞌgã ꞌã wekõẽãjamũ. Nan tee futat jeremiayuwa ꞌgã. Aꞌỹi tymara ꞌgã ꞌjawe je momeꞌwara ꞌgã. Ko pypiara monoꞌogara ꞌgã ꞌjawe je rerowiarukaara ꞌgã— ꞌjau Jejui ꞌga oree. —Najuejue etee futat nipo ꞌgã wekõẽãjamũ ꞌga amũ je rerowiaramũ. Je rerowiaara ꞌgã juejue nipo awaupap ywag ipe ajemogyau Jarejuwarete ꞌga pyri amanũ re— ꞌjau Jejui ꞌga oree. 37,38 —Amono je pẽẽ kwe pe tejerowiarukaa kwe pewara ꞌgã nupe ikue. Aꞌjea futat aipo janeꞌea, “ꞌGa amũ nipo awau ityma. Aꞌere isinig ire nipo ajepeja ꞌga ꞌua imonoꞌogaramũ”, ꞌjau jane jepi— ꞌjau ꞌga oree. —Nan futat je pẽ monoi tejemomeꞌwaukaa ꞌgã nupe ikue. ꞌGã amũ ꞌã awau pẽ nenunewe je momeꞌwau ꞌgã nupe raiꞌi. Aꞌeramũ kwaiwete ꞌgã aꞌeramũ je rerowiat enejeꞌega anupawe ikue— ꞌjau ꞌga oree. Series, "
43,4,39,"Ore upe ꞌga porogytapaw ire, Samari pewara ꞌgã ꞌua kwaiwete ꞌga resaka. “Jejui kĩã jerekwawera amomeꞌu jee”, kũjã ẽẽ ꞌeramũ ꞌgã awau kwaiwete Jejui ꞌga resaka, ꞌga rerowiaa kwaiwete. Aꞌeramũ ꞌgã ꞌjau Jejui ꞌga upe:—Epyta ꞌau ore pype raꞌne, ꞌjau ꞌgã ꞌga upe.Aꞌeramũ ore oropytau ꞌgã pyri. Mukũi etee orosea."
43,4,41,ꞌGã pype akou Jejui ꞌga ojemomeꞌwau ꞌgã nupe. Aꞌeramũ tekotee ꞌgã nanẽ ꞌga rerowiaa kwaiwete nũ.
43,4,42,"Aꞌeramũ ꞌgã ꞌjau kũjã ẽẽ upe:—Enejeꞌega raꞌne ako ore aruerowiat aiꞌi. Aꞌere ore ꞌawamũ ꞌga jeꞌega rerowiari. Ojemomeꞌu ꞌga oree— ꞌjau ꞌga ẽẽ upe. —“ꞌGa futat ꞌã ae katuꞌokara”, ꞌjau ore jepi— ꞌjau ꞌgã ẽẽ upe."
43,4,43,Ojeꞌeg imũ etee ꞌga katuꞌokawetMukũi oroser ire ore arawau Garireja ywy pe nũ.
43,4,44,"Jejui ꞌga retea futat ꞌjau ikue: “Sãꞌã Janeruwarete ꞌga jeꞌega momeꞌwara ꞌga oa kwe pe ꞌga jeꞌega momeꞌwau. Aꞌeramũ ꞌã kwe pewara ꞌgã jẽmĩ erowiaa. Aꞌere ꞌã ꞌga ꞌwyr ipewara ꞌgã jẽmĩ nuerowiari ꞌga. ꞌGa pytuna ꞌgã miamũ ꞌã ꞌga rerowiareꞌema ajemogyau”, ꞌjau ꞌga ikue. Aꞌeramũ ore arawau Garireja ywy pe nũ, Jejui ꞌga ywy pe nũ. ꞌGa resakawe peuwara ꞌgã wekõẽãjamũ ajemogyau. ꞌGã nanẽ awau Jerusareg ipe maraka magwapa raiꞌi. Peu ꞌgã Jejui ꞌga remiapofera resaka raiꞌi. Aꞌe resakarera ꞌgã wekõẽãjamũ ajemogyau oywy pe ꞌga resakawe."
43,4,46,"Kana ꞌjawa amunaw ipe, Garireja ywy pype ꞌup maꞌe pe, ore arawau orojewya nũ. Peu futat ꞌga ꞌy muꞌjaga yꞌwayramũ aiꞌi. Aꞌe pe ore rekoramũ ꞌwyriara ꞌga remiayuwa ꞌga ꞌua Jejui ꞌga renũina.—Ejot jeraꞌyra ꞌga resaka jee— ꞌjau ꞌga ꞌua Jejui ꞌga upe.ꞌGa upe ꞌut maꞌe ꞌga raꞌyra futat ojeroꞌwu ete ꞌupa, tapojete ꞌupa ajepei amunaw ipe ꞌupa, Kafanaũ pe ꞌupa."
43,4,47,“Judeja ywy awi Jejui ꞌga ruri ojewya akou ꞌau nũ” ꞌe renupawe taꞌyjeroꞌwu maꞌe ꞌga awau Kana ꞌjaw ipe Jejui ꞌga poreawua:—Ejot jeraꞌyra ꞌga resaka jee. Tapojete ꞌga ꞌupa. Amanũ jaꞌwyjaꞌwy ꞌga. Aꞌeramũ ene ejua ꞌga resaka jee— ꞌjau ꞌga Jejui ꞌga upe.
43,4,48,Aꞌeramũ Jejui ꞌga ꞌjau:—Aeremiapoeꞌema apo resag ire tãmẽjẽ te je rerowiat pejepe. Je iapoeꞌemamũ neperowiari futari— ꞌjau ꞌga ꞌgã nupe.
43,4,49,Aꞌere taꞌyjeroꞌwu maꞌe ꞌga ꞌiuꞌjawi etee futat Jejui ꞌga upe nũ:—Ere ejua futat je rupi jeraꞌyra ꞌga manũeꞌemauwe— ꞌjau etee ꞌga ꞌga upe.
43,4,50,Aipo ꞌeramũ Jejui ꞌga ojeꞌega ꞌga upe:—Ere ewau ejewya ejeꞌwyr ipe. Namanũi futari eneraꞌyra ꞌga— ꞌjau ꞌga taꞌyriara ꞌga upe.Aipo ojeupe ꞌeramũ ꞌga Jejui ꞌga rerowiaa. Aꞌeramũ ꞌga awau ojewya waꞌyra ꞌga resaka.
43,4,51,ꞌGa waw ipe ꞌga remiayuwa ꞌgã ꞌua ꞌga rowosõu.—Namanũi futari eneraꞌyra kũi. Ijaruete ꞌga aiꞌi kũi— ꞌjau ꞌgã ꞌga upe.
43,4,52,Aipo ꞌga ꞌeramũ taꞌyriara ꞌga oporonupa ee ꞌgã nupe:—Maꞌape kwara kwawamũ ꞌga ajarueteramũ raiꞌi ki ꞌei?— ꞌjau ꞌga ꞌgã nupe.—Aje kwara kwawamũ futat aiꞌi— ꞌjau ꞌgã ꞌga upe.
43,4,53,Aꞌeramũ ꞌga ikwaapa:—Aje kwara kwawamũ futat Jejui ꞌga ꞌi jee aiꞌi— ꞌjau ꞌga Jejui ꞌga momeꞌwau wemiayuwa ꞌgã nupe.Aꞌeramũ taꞌyriara ꞌga Jejui ꞌga rerowiaa nanimenime opytuna ꞌgã netee.
43,4,54,Aiporamũ futat Jejui ꞌga aeremiapoeꞌema apouꞌjapa ikue. Garireja ywy pewara ꞌgã nupe raꞌne ꞌga ꞌy muꞌjaga yꞌwayramũ ikue. Aꞌere ꞌga poromũ ꞌwyriara ꞌga remiayuwa ꞌga raꞌyra majarueteu ꞌgã nupe nũ. Judeja ywy awi ꞌur ire ꞌga aipo apou Garireja ywy pewara ꞌgã nupe ikue.
43,5,1,Iteu maꞌe ꞌgaAnure Jejui ꞌga awau Jerusareg ipe nũ. Judeu ꞌgã maraka apou peu. Aꞌeramũ Jejui ꞌga awau maraka apo resaka.
43,5,2,"Jerusarega ojeosõu futat. Kwaiwete iosoma rokwara. Iosoma rokwara mũ rupi ꞌgã karupaꞌmĩ rerawau. Aꞌeramũ ꞌgã karupaꞌmĩ okwat ꞌjau jupe. Aipo okwara pyri ꞌyupawuꞌia mũ ꞌupa. Judeu ꞌgã aipo ꞌyupawuꞌia renũina, Peseta ꞌjau jupe. Iywyri tapỹiꞌĩa ajemogyau, sĩku tapỹja ajemogyau iywyri. Aipoa tapỹja ꞌwyr ipe futat ꞌgã ojeroꞌwu maꞌe ꞌgã majatykau erua. Eaeꞌem, ikaꞌna maꞌe, iteu maꞌe. Mĩmera ꞌgã ꞌgã imajatykau, ꞌgã katuꞌokawa rapesaka ꞌgã nerua imogyau tapỹja ꞌwyr ipe. Kwaiwete ꞌgã ꞌupa iapesaka peu."
43,5,4,ꞌY ryjuapirauwe ipyriwara ꞌgã ꞌjau ajaupe:—Ywagipewara ꞌga nipo kwe ꞌut ꞌy motyjuapiau jãꞌnũ— ꞌjau ꞌgã ajaupe.Tyjuapi ypyrauwe ojeroꞌwu maꞌe ꞌgã awau ojemunepa ꞌy pe ajemogyau. Aꞌere ipype ose ypy ypy maꞌe ꞌga etee ꞌga jekatuꞌogi.
43,5,5,"Iteu maꞌe ꞌga amũ ꞌũina peu namutat. Trĩtai oito ꞌga kwara magwapa oteuramũ ꞌũina. Aꞌere ꞌga nojekatuꞌog ymani. Poje Jejui ꞌga awau peu. Aꞌeramũ Jejui ꞌga ꞌga resakawe ꞌjau ojeupe: “Ymã we te ꞌga teuramũ rakue pa”, ꞌjau ꞌga ojeupe. Aꞌeramũ ꞌga ꞌjau ꞌga upe:—Erefutat te je ekatuꞌoga?— ꞌjau Jejui ꞌga ꞌga upe."
43,5,7,—Ẽẽ. Afutat futat je tekatuꞌoga nũꞌũ— ꞌjau ꞌga ꞌga upe. —Naje poariꞌi ꞌgã amũ ki ꞌei. ꞌY ryjuapirauwe je rerawaweꞌem je munepeꞌema ꞌy pe ki ꞌei— ꞌjau ꞌga ꞌga upe ꞌũina. —ꞌY repejãn je orauwe ꞌgã amũ naꞌne ꞌgã oi je renunewe opo ꞌy pe jepi— ꞌjau ꞌga ꞌga upe ꞌũina imomeꞌwau.
43,5,8,Aꞌeramũ Jejui ꞌga ꞌjau ꞌga upe:—Efuꞌam ejupaw awi. Efuꞌam ejupawa pyyka erawau eruatau. Akatuꞌok je ene ꞌawamũ— ꞌjau ꞌga iteu maꞌe ꞌga upe.
43,5,9,Aipo ojeupe ꞌerauwe iteu maꞌe ꞌga ojekatuꞌoka. Aꞌeramũ ꞌga afuꞌama wupawa pyyka erawau eruatau.Judeu ꞌgã morowykyeꞌema rupi Jejui ꞌga ꞌga katuꞌogi.
43,5,10,"Aꞌeramũ judeu ꞌgã ꞌwyriaꞌri ꞌgã ꞌjau ꞌga upe:—ꞌAwamũ morowykyeꞌema. Ejupawa kasi ereroo ne. “Mamaꞌe rerooa ae porowykya futat”, eꞌi ꞌã janeypya rakue— ꞌjau ꞌgã wupawa ꞌga erooramũ."
43,5,11,"Aꞌeramũ ꞌga ꞌjau ꞌgã nupe:—Je katuꞌokara ꞌga, “ejupawa epyyk erawau eruatau”, eꞌi ꞌga jee ko— ꞌjau ꞌga ꞌgã nupe."
43,5,12,—Awỹja te aipo eꞌi enee raꞌe?— ꞌjau ꞌgã ꞌga upe.
43,5,13,Aꞌere ꞌga nokwaawi ꞌga. ꞌGa katuꞌoka ypy we Jejui ꞌga oi mytuna ꞌgã wyterimũ. Kwaiwete ajatyka maꞌe ꞌgã peu. Aꞌeramũ Jejui ꞌga ꞌga katuꞌoka ypy we awawayayau ojepeꞌau ꞌga wi.
43,5,14,"Aꞌere Jejui ꞌga iteu maꞌefera ꞌga resaka nũ, Jarejuwarete ꞌga mogytaaw ipe nũ.—Erejekatuꞌok futat ꞌawamũ. Auꞌje ki mamaꞌe tywera apo re— ꞌjau ꞌga ꞌga upe. —Kasi mamaꞌe tywera jeapoi enee ne, kwaiwete enee ne— ꞌjau ꞌga ꞌga upe."
43,5,15,Aꞌeramũ ikatuꞌogipyrera ꞌga awau Jejui ꞌga momeꞌwau judeu ꞌgã ꞌwyriaꞌri ꞌgã nupe:—Jejui ꞌga je katuꞌok ko— ꞌjau ꞌga awau ꞌgã nupe.
43,5,16,Morowykyeꞌema rupi Jejui ꞌga ꞌga katuꞌoka. Aꞌeramũ judeu ꞌgã Jejui ꞌga rerekou tyweramue morowykyeꞌema rupi ae katuꞌogamũ.
43,5,17,—Jeruwarete ꞌga mamaꞌe esage wapo ae upe auꞌjeteramũ. Aꞌeramũ je nanẽ aipo apou nũ— ꞌjau ꞌga ꞌgã nupe.
43,5,18,"Aipo ojeupe ꞌga ꞌeramũ ꞌgã amaraꞌneramũ ꞌga ree.—Sijuka ꞌga ꞌjau. Morowykyeꞌema rupi ꞌga porowykyi akou, ꞌgã katuꞌoka awau kwe pe— ꞌjau ꞌwyriaꞌri ꞌgã ajaupe. —Morowykyeꞌema rupi oporowyky re ꞌã ꞌga aipo ꞌjau wẽjẽmĩ nũ. “Kuꞌjywa ꞌga Jeruwaretea”, ꞌjau ꞌga ꞌã ꞌga upe nũ— ꞌjau ꞌgã ajaupe. —“Je ꞌã Kuꞌjywa ꞌga ꞌjawe”, ꞌjau wẽjẽmĩ aipo ꞌga janee nũ. Aipo taetu itywetywet— ꞌjau ꞌgã ajaupe amaraꞌneramũ ꞌga ree."
43,5,19,ꞌUwarete ꞌga jeꞌeg imũ etee mamaꞌe apoawetAꞌeramũ Jejui ꞌga ꞌjau ꞌgã nupe nũ:—Aꞌjea futat je ꞌi. Je ꞌã Kuꞌjywa ꞌga raꞌyra futat. Natejeꞌeg imũ rũi je mamaꞌe apoi. ꞌGa jeꞌeg imũ etee te je mamaꞌe apoi. ꞌGa remiapoa je aesak. Aꞌeramũ je nanẽ aipo apou ꞌga ꞌjawe nũ— ꞌjau ꞌga ꞌgã nupe.
43,5,20,—Jeruwarete ꞌga iporomutat nanimenime je ree. Aꞌeramũ ꞌga wemiapo resaukaa jee. Aꞌeramũ je tewau ojeroꞌwu maꞌe ꞌgã katuꞌoka. Ae katuꞌoga esage futat. Aꞌere je anure mamaꞌe esageay apoi futari tejuwa ꞌga remifutar imũ. Aꞌeramũ nipo pẽẽ pejeporesagamũ pejejemogyau ee— ꞌjau ꞌga ꞌgã nupe.
43,5,21,—Amanũ maꞌefera ꞌgã nipo Jeruwarete ꞌga imũꞌjãu imowywya tywy awi ꞌgã mogyau nũ. ꞌGa ꞌjawe futat je tejemimũꞌẽ ꞌgã mogyau— ꞌjau ꞌga ꞌgã nupe.
43,5,22,"—NaJeruwarete ꞌga rũi pẽ mojoꞌok. ꞌGa te ꞌã pẽ mojoꞌogukaa jee. Aꞌeramũ nipo je iaꞌwyreꞌema ꞌgã nupe ꞌjau: “Pẽẽ nepẽaꞌwyri. Mamaꞌeukwaawa rapyaw ipe pekwap”, ꞌjau nipo je iaꞌwyreꞌema ꞌgã nupe. Tejerowiaara ꞌgã nupe nipo je ꞌjau: “Je rerowiat pejepe raꞌe. Aꞌeramũ je pẽtywera moia pẽ nui. Peꞌje pejejua ꞌau ore pyri”, ꞌjau nipo je tejerowiaara ꞌgã nupe. Mĩmera ꞌgã nupe nipo je ꞌjau, je retea futat. Jeruwarete ꞌga nipo je muꞌeukaa ꞌgã nupe— ꞌjau Jejui ꞌga ꞌgã nupe. —Aꞌeramũ nipo aipo are ꞌgã najuejue etee je pojeupa. ꞌAwamũ ꞌgã Jeruwarete ꞌga pojeuwi. Aꞌeramũ ꞌgã, ꞌga ꞌjawe futat, je pojeupa nũ. Je pojeupareꞌema ꞌgã nanẽ Jeruwarete ꞌga nopojeuwi futari, je muarera ꞌga— ꞌjau Jejui ꞌga ꞌgã nupe."
43,5,24,—Aꞌjea futat je ꞌi. Jejeꞌega rerowiaara ꞌgã ojemomyauu jejeꞌeg imũ. Je muarera ꞌga nanẽ ꞌgã erowiaa nũ. Tejerowiaryauramũ je ꞌgã mogyau namutat. Aꞌeramũ ꞌgã najuejue etee futat awau akou Janeruwarete ꞌga pyri amanũ re. Naꞌgã nupe rũi je ꞌi: “Enetywerete Kuꞌjywa ꞌga upe” ꞌjau. Natata pe oo maꞌe ꞌgã nũi ore rerowiaara. Ywag ipe oo maꞌe tee aipo ꞌgã— ꞌjau Jejui ꞌga ꞌgã nupe. —Aꞌjea futat je ꞌi. Je te ꞌã Kuꞌjywa ꞌga raꞌyra. Amanũ maꞌe ꞌjawe futat mamaꞌe tywera apoara ꞌgã. Aꞌetea nipo ꞌgã anure jejeꞌega wanup akou. ꞌAwamũ futat ꞌgã enuwi. Jejeꞌega renuw ire te nipo ꞌgã jemogyi oferapa— ꞌjau ꞌga ꞌgã nupe.
43,5,26,—Nitywi ꞌga amũ Kuꞌjywa ꞌga mogoaramũ. Ojetee futat ꞌga jemogoi. Aꞌeramũ ꞌga ae nanẽ ae mogyau nũ. Je nanẽ nũ. Je Kuꞌjywa ꞌga raꞌyra. Aꞌeramũ ꞌga ae mogyaukaa jee— ꞌjau ꞌga ꞌgã nupe.
43,5,27,"—Je futat ꞌã pẽnekiꞌyra. Aꞌeramũ Jeruwarete ꞌga ꞌjau jee: “Ene ꞌã ꞌgã nekiꞌyra. Aꞌeramũ ene ꞌgã mojoꞌoka. Itywet maꞌe ꞌgã nupe ki ere: Pẽtywerete pẽẽ Kuꞌjywa ꞌga upe, ꞌjau. Tata pe pekwap, ꞌjau ki ene ꞌgã nupe”, ꞌjau ꞌga jee. “Ejerowiaara ꞌgã nupe ki ere: Je rerowiat ꞌã pejepe. Aꞌeramũ pẽẽ pejejua ywag ipe ore pyri, ꞌjau ki ene ejerowiaara ꞌgã nupe”, ꞌjau ꞌga jee— ꞌjau Jejui ꞌga ꞌgã nupe."
43,5,28,"28,29 —Pẽporesag awi je ree. Aꞌjea futat je ꞌi. Anure nipo amanũ maꞌefera ꞌgã we jejeꞌega renupawe ꞌgã nuri ũꞌjãu tywy awi. Mamaꞌe esage apoara ꞌgã nipo awau ywag ipe Jarejuwarete ꞌga pyri. Mamaꞌe tywera apoarera ꞌgã nupe nipo je ꞌjau: “Naje rerowiari futari pejepe. Nepẽpoiriweri futari pejetywer awi. Aꞌeramũ pẽẽ ꞌawamũ pejekwapa tata pe”, ꞌjau nipo je ꞌgã nupe— ꞌjau Jejui ꞌga ꞌgã nupe. Series,  —Natejeꞌeg imũ rũi je mamaꞌe momeꞌui. Kuꞌjywa ꞌga jeꞌeg imũ tee je ꞌi. ꞌGa raꞌne ꞌã ojeꞌeg jee. Aꞌeramũ je ꞌga ꞌeawera rupi etee futat imomeꞌwau pẽ nupe. Natejemifutar imũ rũi je jeꞌegi. Kuꞌjywa ꞌga, temuarera ꞌga remifutar imũ etee te je jeꞌegi— ꞌjau Jejui ꞌga ꞌgã nupe. —Maꞌeramũ je ꞌã aꞌjea futat mamaꞌe momeꞌui tekou pẽ nupe— ꞌjau ꞌga ꞌgã nupe oporogytau."
43,5,31,—Je tee tejemomeꞌu re taetu amunipo ꞌã naje rerowiari pejepe— ꞌjau ꞌga ꞌgã nupe.
43,5,32,—Aꞌere nanarũi. ꞌGa amũ nanẽ je momeꞌwau nũ. Kuꞌjywa ꞌga je momeꞌwau. Aꞌjea futat ꞌga ꞌi— ꞌjau ꞌga ꞌgã nupe.
43,5,33,"—ꞌAwamueuu pẽẽ ꞌgã amũ monou ꞌga moporogytaukaa Juã Batista ꞌga upe raiꞌi nũ. ꞌGa remimomeꞌua aꞌjea futat. Aꞌere je naekari futari “aꞌjea futat ꞌga ꞌea” ꞌjara ꞌgã. Juã ꞌga ꞌeawera je amomeꞌu pẽ nupe tejerowiarukaawamũ. Tejerowiar ire je pẽ katuꞌogi— ꞌjau Jejui ꞌga ꞌgã nupe. —Sãꞌã tataraꞌnĩa mamaꞌe resaukara ae upe. Nan tee Juã ꞌga. Juã ꞌga pẽ mueapyou je ree. ꞌGa ꞌeawer are pẽnekõẽãi numiamũ— ꞌjau Jejui ꞌga ꞌgã nupe. —Juã ꞌga raꞌne je momeꞌu pẽ nupe. Aꞌere je pẽnemiapoeꞌema apoi pẽ neape. Jeruwarete ꞌga aipo apoukaa jee. Aꞌeramũ pẽẽ ꞌjau: “Aꞌjea futat. Kuꞌjywa ꞌga ꞌga muri janee”, ꞌjau pẽẽ jeremiapofera resag ire— ꞌjau Jejui ꞌga ꞌgã nupe. —Jeruwarete ꞌga nanẽ je momeꞌu nũ, je muarera ꞌga. Nepeesagaꞌuweri ꞌga. ꞌGa jeꞌega miamũ futat nipo nepekwaawi pejeapyau."
43,5,38,"“Je ꞌã ꞌga remimurera”, ꞌjau agawewi je ꞌã pẽ nupe. Aꞌere ꞌã aipo jeꞌea miamũ neperowiari. Aꞌeramũ pẽẽ ꞌga jeꞌeg are taetu pejejeaꞌareꞌemamũ pejejemogyau— ꞌjau ꞌga ꞌgã nupe."
43,5,39,"—Jarejuwarete ꞌga jeꞌega rerekwara kaꞌaran are pejejemuꞌjau. “Aipo are jarejeapyoramũ jane oi ywag ipe jarepytau”, ꞌjau ꞌã pẽẽ naꞌe jepi. ꞌGã amũ ꞌã kaꞌarana kwasiaa agawewi je ree. Aꞌetea ꞌã pẽẽ je rerowiareꞌema. Je upe pẽẽ ꞌjaweꞌem, “Ore mogy ape ejeꞌjawe”, ꞌjaweꞌem ꞌã pẽẽ jee— ꞌjau Jejui ꞌga ꞌgã nupe."
43,5,41,"—“Esage maꞌe ꞌga”, peꞌje ki jee, naꞌei je pẽ nupe. “Je muoryp ki pejepe”, ꞌjaweꞌem je ꞌã pẽ nupe. Aꞌere je pẽ kwaawi. “Niporomutari pa ꞌgã Kuꞌjywa ꞌga ree raꞌe”, ꞌjau je ꞌã pẽ nupe— ꞌjau Jejui ꞌga ꞌgã nupe."
43,5,43,"—Tejuwarete ꞌga jeꞌeg imũ agawewi je ruri. Aꞌetea jejeꞌega nepeenuwi futari. Aꞌere anure nipo tekotee ꞌga amũ ruri ojeꞌeg imũ etee futat ojeꞌega pẽ nupe. Aꞌea nipo peanup, erowiaa pejejemogyau— ꞌjau ꞌga ꞌgã nupe uꞌama."
43,5,44,"—Akotee maꞌe ꞌgã “ꞌga esage”, pejejeupe ꞌgã ꞌeramũ nipo pejekuꞌiramũ futat pejejemogyau. Aꞌere nipo nepẽneaꞌari pejejeupe Kuꞌjywa ꞌga ꞌe are. Kuꞌjywa ꞌga etee te Janeruwaretea. Nirũi futari ꞌga. Aꞌetea nipo nepẽneaꞌari pejejeupe Kuꞌjywa ꞌga ꞌe are. Aꞌjea futat neperowiari ꞌga— ꞌjau Jejui ꞌga ꞌgã nupe."
43,5,45,"—Naje rũi pẽtywera momeꞌu Kuꞌjywa ꞌga upe. Moisesi ꞌga te ꞌã pẽtywera momeꞌu ꞌga upe— ꞌjau ꞌga ꞌgã nupe. —“Moisesi ꞌga jeꞌegera ore aruenup. Aꞌeramũ ꞌga ore momeꞌwau Kuꞌjywa ꞌga upe”, ꞌjau pẽẽ numiamũ. Aꞌjea futat ꞌga pẽ momeꞌui Kuꞌjywa ꞌga upe. Aꞌere ꞌga pẽtywera tee imomeꞌui ꞌga upe— ꞌjau ꞌga ꞌgã nupe. —Moisesi ꞌga remikwasiarera rerowiar ire amunipo ꞌã je nanẽ je rerowiari pejepe nũ. Moisesi ꞌga kaꞌarana okwasiat je ree futat rakue. Series, "
43,5,47,Aꞌere ꞌã ꞌga remikwasiarera neperowiari pejejemogyau. Aꞌeramũ pẽẽ je rerowiareꞌema futat pejejemogyau— ꞌjau Jejui ꞌga ꞌwyriaꞌri ꞌgã nupe.
43,6,1,"   Anure Jejui ꞌga ore rerawau ore reroyaapa Garireja ry owajara katy. Tiperia ꞌjau nanẽ ꞌgã aipo ypiauu upe. Egitu ywy awi oreypy renũꞌẽawer are weaꞌawa maraka apoawa upe iwaẽm jaꞌwyjaꞌwyrauwe ore arawau oroyaapa. Kwaiwete ꞌgã awau ore rewiri. ꞌGã nemiapoeꞌema Jejui ꞌga iapou ꞌgã neape. Ojeroꞌwu maꞌe ꞌgã ꞌga ikatuꞌoka. Aꞌeramũ ꞌgã awau ꞌga rewiri, kwaiwete.—Siesak ꞌga iapouꞌjawa jarejeape— ꞌjau ꞌgã ajaupe.Ty owajara upe orowaẽmawe ore arawau orojeupia ywytyꞌri rupi Jejui ꞌga rupi. Peu ore aruapyka arajupa. Series,  Series,  Series, "
43,6,7,"—Kuu. Mytuna ꞌgã nũꞌũ. ꞌGã nemiꞌurama murawa niapoi ꞌgã nupe. Tusẽtu agawewi futat kaꞌaranũũ rerooi. Aꞌetea nowaẽmi futari mamaꞌe muawamũ ꞌgã nupe— ꞌjau Filipe ꞌga ꞌga upe, aipo ojeupe ꞌeramũ."
43,6,8,"8,9 Aꞌeramũ Andre ꞌga ꞌjau ꞌga upe:—Koromũ kunumĩ ꞌga kanapeꞌi rerekoi wemiꞌuraꞌmĩnamũ numiamũ kũi. Sĩku kanapeꞌia mukũi piraꞌi ꞌjau ꞌga erekou numiamũ kũi. Aꞌere mytuna ꞌgã nupe niapoi nũꞌũ— ꞌjau Andre ꞌga Jejui ꞌga upe.Aipoa Andre ꞌga Simão Pedro ꞌga rewirera. Jejui ꞌga remimuꞌe nanẽ ꞌga nũ. Series, "
43,6,10,"Aꞌeramũ Jejui ꞌga ꞌjau oree:—Peꞌje pejewau ꞌgã muapyka. Peapyk, eꞌi ꞌga, peꞌje ki ꞌgã nupe— ꞌjau ꞌga oree.Aꞌeramũ ore arawau ꞌgã muapyka. Kwaiwete juoꞌwia peu. Aꞌeramũ ore aꞌe ꞌarimũ ꞌgã muapyka ꞌgã mogyau. Kwaiwete kũimaꞌe ꞌgã. Sĩku miu kũimaꞌe ꞌgã."
43,6,11,"Aꞌeramũ Jejui ꞌga kunumĩ ꞌga remiꞌurama pyyka enafuꞌama, erojeꞌega ꞌUwarete ꞌga upe:—Auꞌjete mamaꞌea eremut oree. Ene ꞌã eneresage oree— ꞌjau ꞌga ꞌUwarete ꞌga upe ojeꞌega.Aꞌeramũ ꞌga ꞌUwarete ꞌga upe ojeꞌẽmaw ire kunumĩ ꞌga remiꞌurama erawaukaa oree ꞌgã nupe. Ore ꞌgã nupe omonorauwe ojemeꞌyita aipoa kanapeꞌia ipiraꞌi reewe. Aꞌeramũ ore erawau imonou wapyk maꞌe ꞌgã nupe. Kwaiwete agawewi ꞌgã. Aꞌetea ꞌgã omoyk. Wewegamũ ꞌgã jui.ꞌGã jemiꞌwapaw ire Jejui ꞌga ꞌjau oree nũ:—Peꞌje pejewau emyrera rerua imonoꞌoga yrũ pype. Pemomy kasi emyrera ne— ꞌjau ꞌga oree."
43,6,13,Aꞌeramũ ore arawau emyrera rerua ijaga yrũ pype. Tusi yrupemũũa ore imatyneema emyrera pyu. Aipo kanapeꞌi apopyra sewata.
43,6,14,Jejui ꞌga wemiꞌu meꞌyita opãjẽ mũ. Aꞌeramũ aipo resakara ꞌgã ꞌjau:—Jejui ꞌga ꞌã omeꞌyi janee. ꞌGa te nipo ꞌã Jarejuwarete ꞌga jeꞌega momeꞌwara. Janeremiapesaga ꞌga nipo ꞌã— ꞌjau ꞌgã ajaupe.
43,6,15,"Aꞌere Jejui ꞌga ꞌgã kwaawi ojee. “Je futat ꞌgã je mogou ꞌwyriaramũ”, ꞌjau ꞌga ojeupe. “Aꞌere je naꞌawauwe rũi je rekoi ꞌgã nupe”, ꞌjau ꞌga ojeupe. Aꞌeramũ ꞌga awau ojepeꞌau ore wi. Ore rejaa peu futat. Ojetee ꞌga awau ojeupia ywytyra rupi."
43,6,16," Ypytuꞌnĩnauwe Jejui ꞌga remimuꞌeramũ ore arawau orojypa ypiauu pe nũ. “Peꞌje pejewau ꞌaw awi Kafanaũ pe”, ꞌjau ꞌga oree aiꞌi. Aꞌerauwe ore arawau aruꞌaa yaruu pype nũ.—Soo Kafanaũ pe ꞌjau— ꞌjau ore arajaupe.Aꞌeramũ ore arawau oroyaapa nũ. Ypytunimũwe futat ore arawau. Aꞌere Jejui ꞌga nuri ore rupi."
43,6,18,"Poje ywytuua ꞌua erujewi oree, ꞌy muorypa ore ree."
43,6,19,"Mukuu ore wawa. Sĩku kilometro ore arawau oroyaapa. Poje ore ꞌy rypyter ipe arakou Jejui ꞌga resaka. Jejui ꞌga ꞌua akou ꞌy rajape ꞌarimũ, watau ore katy. ꞌGa resakawe ore oropifuakareꞌemamũ. Orekyjea ore rerekou, ore pifuakaꞌroka.—Maꞌja katu nipo kwe kweramũ ꞌut ꞌja?— ꞌjau ore arajaupe."
43,6,20,Aipo ore ꞌeramũ ꞌga ꞌjau oree:—Pekyje awi je wi. Je tee ojot pẽ newiri— ꞌjau Jejui ꞌga oree.
43,6,21,Aipo orojeupe ꞌgã ꞌeramũ arakuꞌiramũ ꞌga ree.—Ere ejua eꞌaa ore pype— ꞌjau ore ꞌga upe.Ore pype ꞌga ꞌarauwe yaruua ojekoka erujewi ywyꞌam are.
43,6,22,Mytuna ꞌgã Jejui ꞌga rekaaAiꞌiwe kwe katy opyta maꞌe ꞌgã Jejui ꞌga rekaa.—Kaaruwamũ ako majepei tee yara ruwi ꞌau aiꞌi. Aꞌere ako Jejui ꞌga remimuꞌe ꞌgã erooi aiꞌi— ꞌjau ꞌgã ajaupe. —Aꞌere nipo ꞌã ꞌga maꞌja pype katu ꞌga oi ꞌgã newiri raꞌe? Nooi ꞌga ꞌgã nupi aiꞌi. Marupi ajee ꞌga oi raꞌe ki ꞌei?— ꞌjau ꞌgã ꞌga rekaa. —Maꞌape sipo ajee ꞌga oi raꞌe?— ꞌjau ꞌgã ajaupe.
43,6,25,"Kanapeꞌi ꞌjawewatTy owajara katy ojekog ire ꞌgã Jejui ꞌga resaka. Aꞌeramũ ꞌgã ꞌjau ꞌga upe:—Maran te erejot raiꞌi, ki Kuꞌjyp?— ꞌjau ꞌgã ꞌga upe."
43,6,26,"Aꞌeramũ Jejui ꞌga ꞌjau ꞌgã nupe:—Nepẽneapyoi we jeremiapofer are. “Jejui ꞌga ꞌã Jarejuwarete ꞌga remimurera”, peꞌje amunipo ꞌã jee raiꞌi, jeremiapofera resag ire raiꞌi. Kwaiwete agawewi ꞌã jeremiapofera. Aꞌetea ꞌã naje rerowiari pejepe. Kaaruwamũ ako je kanapeꞌi meꞌyi pẽ nupe aiꞌi, pẽ mueweka aiꞌi. Aipo are nipo je rekat pejepe— ꞌjau ꞌga ꞌgã nupe."
43,6,27,"—Pẽpyꞌaꞌwyt kasi pejejemiꞌu are etee ne. Pẽneaꞌat kasi pejejemiꞌu are etee ne. Pẽnemiꞌua pẽ mueweka ꞌau etee. Aꞌere mamaꞌe mũ rekoi temiꞌu ꞌjawe pẽ pype. Aꞌea pẽ mogy nakwaparimũ rũi. Jejeꞌega renuw ire pejejemomyauu. Jejeꞌeg are ki pẽneaꞌat pejejemogyau. Janeruwarete ꞌga je mut ꞌau aeremiꞌu ꞌjawewara monoukaa pẽ nupe jee— ꞌjau Jejui ꞌga ꞌgã nupe. —Kuꞌjywa ꞌga ꞌã Jeruwaretea. Opãjẽ mũ ꞌga ꞌã pẽnemiapoeꞌema apoukari jee, pẽ nupe je resaukaawamũ. “Jejui ꞌga jeraꞌyraretea. Je ꞌã ꞌga mua pẽ nupe”, ꞌjau ꞌga ꞌã pẽ nupe jee— ꞌjau Jejui ꞌga ꞌgã nupe."
43,6,28,Aꞌeramũ ꞌgã ꞌjau ꞌga upe:—Maꞌja te Kuꞌjywa ꞌga afutat ore iapoa?— ꞌjau ꞌgã ꞌga upe.
43,6,29,—Je ꞌã ꞌga remimurera. Aꞌeramũ ki pẽẽ je rerowiaa. Aꞌea te ꞌga amakuꞌi— ꞌjau ꞌga ꞌgã nupe aipo ꞌeramũ. —Maꞌja te ereapo epãjẽ resaukaa oree? Aipo resakawe taruerowiat ene ꞌjau— ꞌjau ꞌgã ꞌga upe.
43,6,32,Aꞌeramũ Jejui ꞌga ꞌjau ꞌgã nupe:—Aꞌjea futat jeꞌea. NaMoisesi ꞌga rũi kanapeꞌi omono ꞌgã nupe rakue. Jeruwarete ꞌga te ꞌã amut ꞌgã nupe rakue. ꞌAwamũ ꞌga poromuriweramũ kanapeꞌirete ꞌjawewar are pẽ nupe. ꞌGa remimurera futat aipoa kanapeꞌi ꞌjawewara. Ywag awi ꞌga ꞌga muri ae mogyaukaa nakwaparimũ rũi futat— ꞌjau ꞌga ꞌgã nupe.
43,6,34,Aꞌeramũ ꞌgã ꞌjau ꞌga upe:—Aipoa emut ekou oree— ꞌjau ꞌgã ꞌga upe.
43,6,35,"Aꞌeramũ Jejui ꞌga ꞌjau ꞌgã nupe nũ:—Tejeupe je aipo je ꞌi. Je te ꞌã ꞌga remimurera. Tejerowiar ire je pẽ momyaui pẽ mogyau namutat. Je rerowiaaramũ pẽnekõẽãi pejejemogyau. Ipyꞌaraypareꞌema ꞌjawe, iꞌyuwejeꞌema ꞌjawe ꞌjau— ꞌjau ꞌga ꞌgã nupe."
43,6,36,"—“Je resak agawewi ꞌã pejepe pejejemogyau. Aꞌetea pẽẽ je rerowiareꞌema pejejemogyau”, aꞌe ako je pẽ nupe ko."
43,6,37,Jeruwarete ꞌga je rerowiarukaa ꞌgã amũ nupe. Aꞌeramũ nipo ꞌgã je rerowiaa futat. Namonoi futari je tejerowiaara ꞌgã amũ tejewi.
43,6,38,Natejemifutara apou rũi je ruri ywag awi. Temuarera ꞌga remifutara apou etee je ruri— ꞌjau Jejui ꞌga ꞌgã nupe.
43,6,39,—Aꞌeramũ je tejerowiaara ꞌgã momoirukareꞌema tejerowiar awi. Tejerowiarukaa ꞌgã nupe. Aꞌeramũ je ꞌgã mũꞌjãu tywy awi ꞌgã mowywya ꞌgã mogyau tejua nũ. Aipoa je aapo futat ꞌga remifutar imũ— ꞌjau Jejui ꞌga ꞌgã nupe.
43,6,40,—Tejerowiaara ꞌgã juejue nipo je imonou tejemiayuwamũ. Aꞌeramũ je tejoruꞌjapa tejerowiaara ꞌgã mowywya ꞌgã mogyau nakwaparimũ warãu rũi. Aipoa Jeruwarete ꞌga afutat— ꞌjau Jejui ꞌga ꞌgã nupe.
43,6,41,"Aipo ꞌerauwe judeu ꞌgã ojeꞌegaiwamũ ꞌga ree:—Kuu. “Ywag awi ꞌurete maꞌea je ꞌã. Aeremiꞌuretea je”, eꞌi ꞌga ꞌã janee— ꞌjau ꞌgã ajaupe. —NaJose ꞌga raꞌyra rũi te ꞌga jepi? Naaipo rũi te Jejui ꞌga ako? ꞌGa jara ꞌgã ore orokwaap. Maꞌeramũ gatu nipo ꞌã ꞌga ꞌi poromũ “ywag awi je ruri”, ꞌjau ekoete?— ꞌjau ꞌgã ajaupe."
43,6,43,Aꞌeramũ Jejui ꞌga ꞌjau ꞌgã nupe:—Auꞌje ki je ree pejejeꞌegaiw ire.
43,6,44,Jeruwarete ꞌga te ꞌgã nupe je rerowiarukaara. ꞌGã etee te je rerowiararũ. Tejerowiaara ꞌgã etee te je amũꞌẽ tywy awi ꞌgã mogyau nũ tejoruꞌjapa— ꞌjau ꞌga ꞌgã nupe.
43,6,45,"—Ymã te Janeruwarete ꞌga jeꞌega momeꞌwara ꞌga kaꞌarana kwasiari inuga ꞌga jeꞌeg are rakue. “Janeruwarete ꞌga tamuꞌe ꞌgã najuejue etee ꞌjau”, ꞌjau ꞌga ikwasiaa inuga rakue— ꞌjau Jejui ꞌga ꞌgã nupe. —Amuꞌeramũ Jeruwarete ꞌga jeꞌega renupara ꞌgã juejue je rerowiari."
43,6,46,Nitywi ꞌga amũ Jeruwarete ꞌga resakara ꞌga. Je tee te ꞌga aesak. ꞌGa wi je ruri ikue. Aꞌeramũ je ꞌga resaka— ꞌjau Jejui ꞌga ꞌgã nupe.
43,6,47,—Aꞌjea futat jeꞌea. Tejerowiaara ꞌgã je amomyau imuesageu imogyau nakwaparimũ warãu rũi futat.
43,6,48,"Ywag awi te ꞌga kanapeꞌi muri pẽ nupe rakue, aꞌe je akiko. Je te ꞌã aipoa. Je te ꞌã amogy pẽẽ nakwaparimũ warãu rũi."
43,6,49,Ymã te ꞌã pẽypya mana ꞌjawa ꞌui akou amunaweꞌem ipe rakue. Aꞌere ꞌã po ꞌu re ꞌgã manũi etee rakue— ꞌjau ꞌga ꞌgã nupe.
43,6,50,"—ꞌAwamũ ako Janeruwarete ꞌga kanapeꞌirete muri ywag awi aiꞌi. Aipo ꞌu re ae namanũi futari. Je te ꞌã aipoa kanapeꞌia. Ywag awi ꞌut maꞌea te ꞌã je. Je rerowiaara ꞌgã aipoa kanapeꞌi ꞌwara ꞌjawe futat. ꞌAwamũ kanapeꞌi ꞌwaramũ pejemogy futat. Aꞌere je rerowiaara ꞌgã jemogyi namutat. Aipoa kanapeꞌi ꞌjawewara jeroꞌoa futat. Tejoꞌoa tomono pẽ nupe ꞌjau, pẽnemiꞌuramamũ ꞌjau. Anure nipo je temanũmũ namutat pẽ mogyukari. Temanũawa ꞌara rupi je tejoꞌoa monoi pẽ nupe— ꞌjau ꞌga ꞌgã nupe."
43,6,52,"Aipo ojeupe ꞌerauwe judeu ꞌgã amaraꞌneramũ ꞌga ree. Aꞌeramũ ꞌgã ojeꞌegayau ajaupe:—Maran sipo ꞌga poromũ woꞌo muri janee, janeremiꞌuramamũ?— ꞌjau ꞌgã ajaupe."
43,6,53,"—Aꞌjea futat jeꞌea. Jeroꞌo ꞌwareꞌemamũ nepejemogyi namutat. Jerya nanẽ nũ. Jerya tykuareꞌemamũ nepejemogyi je pyri. Jeroꞌoa nipo ꞌgã amũ iꞌwau, jerya retee. ꞌGã etee futat nipo ajemogy aꞌjea futat. Aꞌeramũ je tejoruꞌjapa ꞌgã mowywya— ꞌjau ꞌga ꞌgã nupe."
43,6,55,—Jeroꞌoa nipo aeremiꞌurama aꞌjea futat jerya retee.
43,6,56,Jeroꞌoa ꞌgã amũ iꞌwau jerya retee. ꞌGã etee futat je rerekou. Je nanẽ ꞌgã nerekou nũ— ꞌjau Jejui ꞌga ꞌgã nupe.
43,6,57,—Jeruwarete ꞌga ꞌã okoeteete maꞌea. ꞌGa ꞌã je mut. ꞌGa ꞌã je mogou. Nan tee futat je tejoꞌoa ꞌwara ꞌgã mogyi— ꞌjau ꞌga ꞌgã nupe.
43,6,58,—Koromũ kanapeꞌia. Ywag awi ꞌut maꞌea futat. Pẽypy ꞌgã ꞌã mana ꞌjawa aꞌu akou rakue. Aꞌere ꞌã ꞌgã manũi etee rakue. Koa kanapeꞌi ꞌwara ꞌgã te nipo ajemogyau namutat— ꞌjau ꞌga ꞌgã nupe.
43,6,59,Aiporamũ futat Jejui ꞌga ꞌgã muꞌei ojee ꞌgã jatykaaw ipe. Kafanaũ pe ꞌga ꞌgã muꞌjau.
43,6,60,Jejui ꞌga rerowiaara ꞌgã jemogyAipo renupawe Jejui ꞌga rewiri oo maꞌe ꞌgã ꞌjau ajaupe:—Kuu. Janereapyoaꞌnei jane aipo are raꞌe nũꞌũ. Nikwaapawi ꞌga jeꞌega raꞌe nũꞌũ. Sirowiar awi nũꞌũ— ꞌjau ꞌgã ajaupe.
43,6,61,Nojeꞌegi agawewi ꞌgã ꞌga upe. Aꞌetea Jejui ꞌga aipo ꞌgã ꞌea okwaap. Aꞌeramũ ꞌga ꞌjau ꞌgã nupe:—Aipo are nipo pẽmaraꞌne je ree?
43,6,62,Je te ꞌã pẽnekiꞌyra. Maꞌja ꞌjau sipo pẽẽ ywag ipe jejeupira resaka nũ? Pe awi futat je ruri— ꞌjau ꞌga ꞌgã nupe.
43,6,63,—Janeruwarete ꞌga ꞌAgesagea te pẽ mogy. Naae rũi ojomogy. Jejeꞌega renuw ire te Janeruwarete ꞌga ꞌAgesagea pẽ monoi ꞌga remiayuwamũ pẽ mogyau namutat.
43,6,64,"Aꞌere ꞌã naje rerowiari pejepe— ꞌjau ꞌga ꞌgã nupe.Jejui ꞌga ꞌgã kwaapa. Ymã we ꞌga werowiareꞌema ꞌgã kwaawi akou rakue. Aꞌeramũ ꞌga iaꞌwyreꞌema ꞌgã nupe omonoara ꞌga kwaapa futat akou. —Pẽẽ mũ jejeꞌega rerowiareꞌemamũ pejemogy. Aꞌeramũ je ꞌjau pẽ nupe akiko: “Jeruwarete ꞌga je rerowiarukaa ꞌgã amũ nupe. ꞌGã etee futat nipo je rerowiaa”, ꞌjau ako je pẽ nupe ko— ꞌjau Jejui ꞌga ꞌgã nupe."
43,6,66,Aꞌeramũ ꞌga rewiri oo maꞌe ꞌgã oporenuwiwereꞌemamũ ꞌga jeꞌeg are ojewya ꞌgã wi kwaiwete. Noouꞌjawi ꞌgã ꞌga rewiri.
43,6,67,Aꞌeramũ Jejui ꞌga ꞌjau wemimuꞌeramũ oree:—Pẽẽ nanẽ te pẽjewyriwet je wi nũ?— ꞌjau ꞌga oree.
43,6,68,Aꞌeramũ Simão Pedro ꞌga ꞌjau ꞌga upe:—Awỹja rewiri ore arawau nũ ki ꞌei? Ene tee te ꞌã ore muꞌe ape ore jemogy are. Enejeꞌega rerowiaaramũ te ꞌã ore mogyi namutat.
43,6,70,"—Amũꞌẽ je pẽẽ ꞌgã nui, tejemimuꞌeramũ. Tusi ꞌã pẽẽ— ꞌjau Jejui ꞌga oree. —Aꞌere pẽẽ mũ mamaꞌeukwaawa ꞌwyriara remiayuwa peko amũ— ꞌjau ꞌga oree."
43,6,71,Aipo ore upe ꞌjau ꞌga ꞌga upe te ꞌga ꞌi numiamũ. ꞌga Simão Iskariote ꞌga raꞌyra. ꞌga Jejui ꞌga remimuꞌea agawewi. Aꞌetea ꞌga Jejui ꞌga monou iaꞌwyreꞌema ꞌgã po pe ꞌga jukaukaa ꞌgã nupe.
43,7,1,"Jejui ꞌga rewirera ꞌgã nuerowiari ꞌgaAnure Jejui ꞌga awau watau Garireja ywy pype etee. Judeja ywy pe ꞌga awaweꞌem. “Judeja ywy pewara ꞌgã ifuewet je juka are”, ꞌjau ꞌga ojeupe. Aꞌeramũ ꞌga peu awaweꞌem."
43,7,2,Aꞌere maraka apoawa upe iwaẽmi jaꞌwyjaꞌwy.Jerusareg ipe ꞌgã maraka wapo jepi. Jerusarega ꞌupa Judeja ywy pype futat. Aipo maraka upe ꞌgã tapỹi apou oseawamũ. Aꞌeramũ ꞌgã ꞌjau tapỹi ꞌjawa maraka ꞌjau jupe.
43,7,4,"Ajaupe ojekwaawukaa ae mamaꞌe apoi ajueape. Aꞌeramũ ene ewau aeremiapoeꞌema apou ꞌgã neape, ejesaukaa ꞌgã nupe— ꞌjau ꞌgã ꞌga upe, ꞌga rerekoemãu."
43,7,5,ꞌGa rewirera ꞌgã miamũ nuerowiari ꞌga.
43,7,6,—Naani. Nowaẽmi we je wawa upe. Aꞌeramũ je tewaweꞌem. Aꞌere pẽẽ peoarũ je renune. Napẽ nee rũi Janeruwarete ꞌga rerowiareꞌema ꞌgã amaraꞌneramũ ajemogyau. Je ree tee ꞌgã maraꞌneramũ. ꞌGã tywera je ꞌã amomeꞌu ꞌgã nupe. Aꞌeramũ ꞌgã ꞌã oporomutareꞌemamũ je ree— ꞌjau ꞌga wewirera ꞌgã nupe.
43,7,8,"—Peꞌje pejewau maraka pe. Nooaꞌnei je— ꞌjau ꞌga ꞌgã nupe. Aꞌeramũ Jejui ꞌga opytau peu futat, Garireja ywy pe."
43,7,10,"Jejui ꞌga awau maraka peMaraka apoaw ipe wewirera ꞌgã o re Jejui ꞌga awau wewirera ꞌgã newiri. Aꞌere ꞌga oi jemime, ojeteeꞌi akou ꞌgã newiri."
43,7,11,Judeu ꞌgã ꞌwyriaꞌri ꞌgã Jejui ꞌga rekaa. Maraka apoaw ipe ꞌgã ꞌga rekaa ajemogyau.—Maꞌape te ꞌga? Nuri te ꞌga raꞌe?— ꞌjau ꞌgã ajaupe ꞌga rekaa.
43,7,14,"Majepeja tee ꞌgã morowykyeꞌema magwapa maraka apou. Muapyra oser ire, Jejui ꞌga awau osou Jarejuwarete ꞌga mogytaaw ipe. Aꞌeramũ futat ꞌga peuwara ꞌgã muꞌjau."
43,7,15,"Jejui ꞌga jeꞌega renupawe, judeu ꞌgã ꞌwyriaꞌri ꞌgã oporesagamũ ajemogyau ꞌga ree.—Maran ꞌga aipo kwaapa ki ꞌei? Nojemuꞌeuui agawewi te ꞌga ꞌã aꞌi kũi. Aꞌetea te ꞌga ꞌã okwaap aipoa aꞌi kũi— ꞌjau ꞌgã ajaupe."
43,7,16,Aꞌeramũ Jejui ꞌga ꞌjau ꞌgã nupe:—Natejeꞌeg are rũi je ꞌgã muꞌjau. Temuarera ꞌga jeꞌeg are futat je ꞌgã muꞌei— ꞌjau ꞌga ꞌgã nupe.
43,7,17,"—Jarejuwarete ꞌga remifutar imũ mamaꞌe apoara ꞌgã teꞌi ꞌjau: “Aꞌjea futat. Jarejuwarete ꞌga jeꞌeg are futat ꞌga ore muꞌjau. Nojeꞌeg ekoetei ꞌga”, teꞌi ꞌgã jee ꞌjau— ꞌjau Jejui ꞌga ꞌgã nupe."
43,7,18,"—Ojeꞌeg ekoete maꞌe ꞌgã “tajepojeuwukat ꞌgã nupe”, ꞌjau ꞌgã numiamũ. Aꞌere Jarejuwarete ꞌga rer imũ ojeꞌeg maꞌe ꞌgã nanarũi. “Jarejuwarete ꞌga tapojeuwukat ꞌga ꞌgã nupe ꞌjau”, ꞌjau ꞌgã. Aipo ꞌgã ꞌea aꞌjea futat— ꞌjau ꞌga ꞌgã nupe."
43,7,19,—Ymã te Moisesi ꞌga kaꞌarana kwasiari Jarejuwarete ꞌga jeꞌeg are rakue. Aꞌere nepeenuwiꞌi futari ꞌga jeꞌega. ꞌGa jeꞌega renuw ire amunipo ꞌã pejefuewereꞌemamũ je ree— ꞌjau Jejui ꞌga ꞌgã nupe.
43,7,20,—Kuu. Mamaꞌeukwaawa aipo ene muꞌeukat. Awỹja sipo aꞌeramũ ifuewet ene ree?— ꞌjau ajatyka maꞌe ꞌgã ꞌga upe.
43,7,21,"21,22 —Morowykyeꞌema rupi je aeremiapoeꞌema apoi. Aꞌe resakawe ꞌã pẽẽ ꞌjau: “Maꞌeramũ ꞌga nanuara apou morowykyeꞌema rupi raꞌe ki ꞌei?” ꞌjau ꞌã pẽẽ. Aꞌere ꞌã pẽẽ nanẽ futat peapo mamaꞌea morowykyeꞌema rupi— ꞌjau ꞌga ꞌgã nupe. —Ymã te ꞌã Moisesi ꞌga ꞌi pẽ nupe rakue: “Majepeja etee ki morowykyeꞌema pemagwap. Aꞌere pejejaꞌyra ꞌga rerawau imojewagukaa”, ꞌjau ꞌga ꞌã ikwasiaa inuga rakue. Aꞌeramũ morowykyeꞌema rupi pejejaꞌyra ꞌar ire iko morowykyeꞌema rupi pejejaꞌyra rerawau imojewaka. Aꞌere naMoisesi ꞌga rũi pẽ muꞌe ypy aipo are rakue. Pẽypy ꞌgã naꞌne futat pẽ muꞌe aipo are rakue. Aꞌere Moisesi ꞌga ꞌjau rakue nũ."
43,7,24,"—Mamaꞌe tywera etee ꞌã ereapo ekou, peꞌje ꞌã jee. Auꞌje aipo ꞌe re. Pẽneapyo raꞌne ki jeremiapo are. Jeremiapo are pejejeapyo re te mamaꞌe aꞌjea ꞌga wapo, peꞌje jee— ꞌjau ꞌga ꞌgã nupe."
43,7,25,Janeruwarete ꞌga remimuretJejui ꞌga resaka Jerusareg ipewara ꞌgã ꞌjau ajaupe:—Naꞌga ree rũi nipo janeꞌwyriara ꞌgã afueweramũ ki sa?— ꞌjau ꞌgã ajaupe.
43,7,26,"—Esak ꞌga ꞌama ꞌga porogytaa janee. Aꞌere ꞌgã nojeꞌegayi ꞌga upe. “Jarejuwarete ꞌga remimurera ꞌga futat”, eꞌi te raꞌu ꞌgã ꞌga upe nũ?— ꞌjau ꞌgã amũ ajaupe."
43,7,27,Aꞌere amumera ꞌgã ꞌi:—NaJarejuwarete ꞌga remimurera rũi ꞌga. Nitywi ae amũ Jarejuwarete ꞌga remimurera ꞌga ruawera kwaapara mũ. Aꞌere jane Jejui ꞌga ruawera kwaawi. Garireja ywy awi futat ꞌga ruri— ꞌjau ꞌgã ajaupe.
43,7,28,Aꞌere Jejui ꞌga ojeꞌega momoa ꞌgã nupe nũ. ꞌUwarete ꞌga mogytaaw ipe akou ꞌga ojeꞌega ꞌgã nupe:—Aꞌjeaꞌjea futat sipo je kwaap pejepe? Aꞌjea futat sipo je ruawera pekwaap? Natejeꞌeg imũ rũi je ruri. Temuarera ꞌga jeꞌeg imũ tee je ruri. ꞌGa te ꞌã mamaꞌe aꞌjea etee futat omomeꞌu. Aꞌere nepekwaawi ꞌga.
43,7,29,ꞌGa wi futat je ruri. ꞌGa futat ꞌã je muarera. Aꞌeramũ je ꞌga kwaapa futat— ꞌjau ꞌga uꞌama ꞌgã nupe.
43,7,30,Aipo ꞌga ꞌe ꞌga ꞌamamũ ꞌgã ꞌga pyyg are afueweramũ numiamũ. Aꞌere ꞌgã nopyygi ꞌga. Nowaẽmi we ꞌga pyykawa upe. Aꞌeramũ Janeruwarete ꞌga ꞌga pyygukareꞌema ꞌgã nupe.
43,7,31,"Aꞌeramũ ꞌgã kwaiwete ꞌga rerowiaa. Aꞌeramũ ꞌgã ꞌjau ajaupe:—ꞌAu ꞌur ire ꞌã Janeruwarete ꞌga remimurera ꞌga aeremiapoeꞌema apoi, ꞌga pãjẽ resaukaa janee. Jejui ꞌga ꞌã nanuara wapo jepi. Aꞌeramũ ꞌga futat ꞌga remimurera raꞌe— ꞌjau ꞌgã ajaupe, Jejui ꞌga rerowiaa."
43,7,32,Aipo renuw ire fariseu ꞌgã ꞌjau mainana ꞌwyriara ꞌgã nupe:—Soo ꞌga pyygukaa jefaruu ꞌgã nupe ꞌjau— ꞌjau ꞌgã ꞌgã nupe.Aꞌeramũ ꞌgã jefaruu ꞌgã monou Jejui ꞌga pyygukaa numiamũ.
43,7,33,Aꞌe pype Jejui ꞌga oporogytau akou wenupara ꞌgã nupe:—Pẽ pype je pytaaiwi etee. Anurenureꞌi je oi tejewya temuarera ꞌga pyri nũ.
43,7,34,Aꞌeramũ nipo pẽẽ je rekaa. Aꞌere nipo naje resagi pejepe. Nepeoaꞌuweri je waw ipe. Nepekwaawi je wawa piara— ꞌjau ꞌga ꞌgã nupe.
43,7,35,Aꞌeramũ judeu ꞌgã ꞌwyriaꞌri ꞌgã ꞌjau ajaupe:—Maꞌape te ꞌgã oi poromũ? Maꞌape te jane niesagi ꞌga? Judeueꞌema ꞌgã ꞌwyrarete pe te raꞌu ꞌga oi nũ? Janepytuna ꞌgã kwasiꞌofera ꞌgã pyri te raꞌu ꞌga oi nũ?— ꞌjau ꞌgã ajaupe. —Judeueꞌema pypewara ꞌgã pyri nũ? Judeueꞌema ꞌgã muꞌjau te raꞌu ꞌga oi nũ?
43,7,37,Majepeja morowykyeꞌema poromukuran ꞌgã maraka apou. Maraka apo maapawa ꞌar esagea ꞌgã nupe. Aipo ꞌara rupi Jejui ꞌga afuꞌama ojeꞌega momoa ꞌgã nupe:—Pẽꞌyuwei te pẽẽ mũ? Aꞌeramũ pẽẽ iꞌyuwei maꞌeramũ pejejua je pyri. Mamaꞌea tomono pẽ nupe pẽnemiꞌuramamũ ꞌjau— ꞌjau ꞌga ꞌgã nupe.
43,7,38,"—Aipo are janeypya kaꞌarana kwasiari rakue. “Je rerowiaara ꞌgã pype ꞌy ꞌjawewara tujãn ꞌgã ywyterimũ ꞌjau”, ꞌjau ꞌgã ikwasiaa Jarejuwarete ꞌga jeꞌega rerekwara kaꞌaran are rakue— ꞌjau ꞌga ꞌgã nupe. —Aipoa ꞌy ꞌjawewara ꞌgã muꞌjaga Janeruwarete ꞌga remiayuwamũ. Aꞌeramũ itykuara ꞌgã ajemogyau namutat— ꞌjau Jejui ꞌga ꞌgã nupe."
43,7,39,"ꞌUwarete ꞌga ꞌAgesage upe ꞌga poromũ ꞌjau. Aꞌere Jejui ꞌga ꞌga ꞌAgesage muri werowiaara ꞌgã nupe, ꞌgã nerekwaramũ. Aꞌere aipo ꞌeramũ nuri we Janeruwarete ꞌga ꞌAgesagea ꞌgã nupe. Jejui ꞌga nojewyri we ꞌUwarete ꞌga pyri. Aꞌeramũ Jejui ꞌga ꞌga ꞌAgesage mureꞌema we werowiaara ꞌgã nupe."
43,7,40,Aipo renupawe ꞌgã amũ ꞌjau:—Aꞌjea futat. ꞌGa Jarejuwarete ꞌga jeꞌega momeꞌwara raꞌe— ꞌjau ꞌgã ajaupe.
43,7,41,Amumera ꞌgã ꞌjau:—ꞌGa ꞌã Jarejuwarete ꞌga remimurera— ꞌjau ꞌgã ajaupe.Aꞌere tekotee ꞌgã ꞌi ajaupe:—Garireja ywy awi sipo Jarejuwarete ꞌga remimurera ꞌga ruri?— ꞌjau ꞌgã ajaupe.
43,7,43,Aꞌeramũ ꞌgã amũ Jejui ꞌga rerowiaa. Aꞌere amumera ꞌgã nuerowiari ꞌga.
43,7,44,ꞌGã amũ oporopyygiweramũ ꞌga ree. Aꞌere ꞌgã nopyygi ꞌga.
43,7,45,"Judeu ꞌgã ꞌwyriaꞌri ꞌgãꞌGa jeꞌega renuw ire jefaruu ꞌgã awau ojewya amuarera ꞌgã nupe. Aꞌeramũ mainana ꞌwyriara ꞌgã ꞌjau ꞌgã nupe, fariseu ꞌgã netee:—Maꞌeramũ te neperuri ꞌga oree?— ꞌjau ꞌgã ꞌgã nupe."
43,7,46,Aꞌeramũ ꞌgã ꞌjau amuarera ꞌgã nupe:—Naruanuwi ore ꞌga amũ jeꞌega ꞌga ꞌjawe jepi— ꞌjau ꞌgã awau amuarera ꞌgã nupe.
43,7,47,—Pẽẽ nanẽ nipo ꞌga pẽ morytee raiꞌi nũ? Pẽ nupe nanẽ nipo ꞌga jerowiarukari raiꞌi nũ?— ꞌjau ꞌgã ꞌgã nupe.
43,7,50,"Aipo ꞌgã nupe ꞌe re Nikutemu ꞌga ojeꞌega ꞌgã nupe. Fariseu ꞌga amũ Nikutemu ꞌga. Ypytunimũ Jejui ꞌga upe oporogyta maꞌefera ꞌga poromũ. Aipo ꞌga ꞌjau ꞌgã nupe: —Ymã te Moisesi ꞌga kaꞌarana kwasiari inuga janee rakue. “Naaipo kũimaꞌe ꞌga jeꞌega renupa rũi ꞌã ‘niaꞌwyri ꞌga’, peꞌje ekoete ꞌga upe”, ꞌjau Moisesi ꞌga ikwasiaa inuga rakue— ꞌjau Nikutemu ꞌga ꞌgã nupe. —Aꞌeramũ jane ꞌga jeꞌega renupeꞌemawe “Niaꞌwyri ꞌga”, ꞌjaweꞌem ꞌga upe— ꞌjau ꞌga ꞌgã nupe."
43,7,52,—Kuu. Enejekotyꞌaawa te ꞌga? Garireja ywy awi te erejot ꞌga ꞌjawe?— ꞌjau ꞌgã aipo ꞌga ꞌeramũ. —Ikwasiaripyrer are ejemuꞌe. Aꞌeramũ ene ikwaapa. Nuri futari Jarejuwarete ꞌga jeꞌega momeꞌwara mũ Garireja ywy awi— ꞌjau etee ꞌgã Nikutemu ꞌga upe.
43,8,1,Kũjãmeneꞌema ẽẽꞌGã kwasiꞌopaw ire Jejui ꞌga awau ywytyr ipe. Oriweira ꞌjaw ipe ꞌga awau osea.
43,8,2,Aiꞌiwetetewe Jejui ꞌga awau osou Jarejuwarete ꞌga mogytaaw ipe. ꞌGa serauwe peuwara ꞌgã ꞌua ajatykau ꞌga ree. Aꞌeramũ ꞌga wapyka ꞌũina ꞌgã muꞌjau ꞌUwarete ꞌga ree.
43,8,3,"ꞌGã muꞌe ꞌga renamũ Moisesi ꞌga remikwasiarer are moromuꞌjara ꞌgã ꞌua fariseu ꞌgã netee kũjã ẽẽ mũ rerua erosou. Omeneꞌem are ẽẽ rekoi. Aꞌeramũ ꞌgã ẽẽ pyyka ẽẽ rerua ẽẽ mafuꞌamukaa ꞌgã nowase. Aꞌeramũ ꞌgã ꞌjau Jejui ꞌga upe:—Koa kũjã ẽẽ oko omeneꞌem are ko. Aꞌeramũ ore ẽẽ pyyka ẽẽ rerua esaukaa enee, ki Kuꞌjyp— ꞌjau ꞌgã Jejui ꞌga upe."
43,8,5,"—Ymã te Moisesi ꞌga kaꞌarana kwasiari inuga aipo are rakue: “Pejuka ki omeneꞌem are oko maꞌea kũjã”, ꞌjau ꞌga ikwasiaa inuga rakue. “Ita ki pemomot imonou aipo apoara akag are ijukau”, ꞌjau Moisesi ꞌga ikwasiaa inuga rakue— ꞌjau ꞌgã.Aꞌeramũ ꞌgã ꞌjau Jejui ꞌga upe:—Maꞌja ere te jupe?— ꞌjau ꞌgã Jejui ꞌga upe."
43,8,6,"—Siesak ꞌga jeꞌega amuteea te ꞌjau. ꞌGa jeꞌeg amuteeramũ “nuenuwi ꞌga Moisesi ꞌga jeꞌegera raꞌe”, saꞌe ꞌga upe ꞌjau, ꞌga momeꞌwau ꞌwyriaꞌri upe ꞌjau— ꞌjau ꞌgã ajaupe, kũjã ẽẽ rerua ꞌga upe.Aipo ojeupe ꞌeramũ Jejui ꞌga wããpyramũ ꞌũina ywy kwasiaa ofã mũ."
43,8,7,"Aꞌere ꞌgã nopigi futari aipo ꞌjau ꞌga upe. Aꞌeramũ ꞌga ꞌgã pigeꞌemamũ wowowyramũ ꞌgã nee, amãꞌjãu ꞌgã nee. Aꞌeramũ ꞌga ꞌjau ꞌgã nupe:—Mamaꞌe tywera apoareꞌemamũ raꞌne pemomot ita ẽẽ ree, ẽẽ jukau— ꞌjau ꞌga ꞌgã nupe. Aipo ꞌe re ꞌga wããpyramũ nũ. Aꞌeramũ futat ꞌga ꞌũina ywy kwasiaa ofã mũ nũ."
43,8,9,Aipo ojeupe ꞌga ꞌe re ꞌga pyriwara ꞌgã awau ꞌga wi majepeinume. Sawaꞌe ꞌgã naꞌne futat awaupap tenune ꞌga wi. Aꞌere kunumĩũũ ꞌgã awaupap. Aꞌeramũ ꞌgã ẽẽ rejaa ẽẽ teeꞌi ẽẽ muꞌama Jejui ꞌga rowase.
43,8,10,"ꞌGã o re Jejui ꞌga wowowyramũ ẽẽ ree nũ, ojeꞌega ẽẽ upe:—Maꞌape ajee ene ree ifuewet maꞌe ꞌgã? Nopytai te ꞌga amũ raꞌe?— ꞌjau ꞌga ẽẽ upe."
43,8,11,—Naani kĩꞌĩ— ꞌjau ẽẽ ꞌga upe.—Je miamũ naereko tyweri ene. Ere ewau. Ereapouꞌjap kasi mamaꞌe tywera ne— ꞌjau ꞌga ẽẽ upe.
43,8,12,"ꞌAra renyfuga ꞌjawewatAipo re Jejui ꞌga ꞌjau peuwara ꞌgã nupe nũ:—Je te ꞌã ywy pewaramũ pẽ nupe ꞌara renyfuga ꞌjawewaramũ. Sãꞌã jane ꞌara kujaurauwe mamaꞌe resaga. Nan tee futat je Jarejuwarete ꞌga kwaawukaa pẽ nupe. Jejeꞌega renupara ꞌgã nokoaꞌuweri ypytunaiwa pype. “Nakwaawi je Jarejuwarete ꞌga remifutara”, ꞌjaweꞌem. Jejeꞌega renupara ꞌgã Jarejuwarete ꞌga remifutara okwaapap. ꞌAra kujau pype futat ꞌgã nekoi— ꞌjau ꞌga ꞌgã nupe."
43,8,13,Aꞌeramũ fariseu ꞌgã amũ ꞌjau ꞌga upe nũ:—Kuu. Ejee futat nipo ajee ereporogyta. Natekotee ꞌgã nũi ene momeꞌu ꞌawamũ oree. Erejeꞌeg ekoete etee ꞌã ekou oree— ꞌjau etee ꞌgã ꞌga upe.
43,8,14,Aꞌeramũ Jejui ꞌga ꞌjau ꞌgã nupe nũ:—Aꞌjea futat. Je jemomeꞌui pẽ nupe. Aꞌere je mamaꞌe aꞌje are tee futat je jeꞌegi. Nepekwaawi futari jeruawera. Je wawa nanẽ pẽẽ ikwaapeꞌema nũ. Aꞌere je ikwaawi tejuawera. Tewawa nanẽ je ikwaapa nũ— ꞌjau ꞌga ꞌgã nupe.
43,8,15,"—Pejuesak ꞌã pejejemogyau. Nepejokwaawi futari. Aꞌeramũ pẽẽ ꞌjau ekoete pejejemogyau, “Neneaꞌwyri futari”, ꞌjau ekoete pejejaupe. Aꞌere je aipo naꞌei pẽ nupe."
43,8,16,Aipo ꞌe re amunipo ꞌã aꞌjea futat jeꞌea. Najetee rũi amunipo ꞌã aipo aꞌe pẽ nupe. Jeruwarete ꞌga we futat amunipo ꞌã aipo eꞌi pẽ nupe. Jeruwarete ꞌga je muarera— ꞌjau Jejui ꞌga ꞌgã nupe.
43,8,17,"—Ymã te ꞌã ꞌga amũ kaꞌarana kwasiari inuga pẽ nupe rakue: “Mukũja ꞌgã nipo ojeꞌega ajuꞌjawe etee futat ꞌeramũ ki sirowiat ꞌgã”, ꞌjau ꞌga ikwasiaa rakue."
43,8,18,Je ꞌã ajemomeꞌu pẽ nupe. Jeruwa ꞌga nanẽ ꞌã je momeꞌwau pẽ nupe nũ. ꞌGa ꞌã je muarera— ꞌjau Jejui ꞌga ꞌgã nupe ꞌũina.
43,8,19,—Maꞌape ajee eneruwa ꞌga ki ꞌei?— ꞌjau ꞌgã aipo ꞌga ꞌeramũ ꞌga upe.—Naje kwaawi ꞌã pejepe. Jeruwa ꞌga nanẽ ꞌã pẽẽ ikwaapeꞌema nũ. Je kwaaw ire amunipo ꞌã pekwaap ꞌga— ꞌjau ꞌga ꞌgã nupe.
43,8,20,Aipoa Jejui ꞌga imomeꞌwau ꞌUwarete ꞌga mogytaaw ipe ꞌgã nupe ꞌgã muꞌjau. ꞌGa mogytaawa pype kaꞌaranũũ pyykawa ꞌupa. Aꞌe pype judeu ꞌgã kaꞌaranũũ monou Jarejuwarete ꞌga upe. Aipo pyri Jejui ꞌga ꞌgã muꞌjau ꞌũina. ꞌGa pyyg are ꞌgã amũ afueweramũ numiamũ. Aꞌere nowaẽmi we ꞌga pyykawa upe. Aꞌeramũ ꞌgã ꞌga pyykeꞌema.
43,8,21,"Jejui ꞌga ojemomeꞌwau ꞌgã nupeAꞌeramũ Jejui ꞌga ꞌjau ꞌgã nupe:—Anure nipo je oi ꞌaw awi. Je rekat nipo pejepe numiamũ. Aꞌere nipo naje resagaꞌuweri pejepe. Anure nipo peramanũ amũ pejetywera. Aꞌeramũ nipo pẽẽ pejewaweꞌem je waw ipe— ꞌjau ꞌga ꞌgã nupe. Aꞌeramũ judeu ꞌgã ꞌwyriaꞌri ꞌgã ꞌjau ajaupe:—Maꞌeramũ sipo ꞌga aipo ꞌjau nũ ꞌwei? Maꞌape sipo ꞌga oi? Ojejuka te raꞌu ꞌga nũ?— ꞌjau ꞌgã ajaupe. —Maꞌeramũ sipo ꞌga ꞌi poromũ “Nepeoaꞌuweri je waw ipe”, ꞌjau nũ ꞌwei?— ꞌjau ꞌgã ajaupe. Aꞌeramũ aipo ꞌgã ꞌeramũ Jejui ꞌga ꞌjau ꞌgã nupe nũ:—Pẽẽ ꞌawa ywy pewara futat. Aꞌere je naꞌauwara rũi. Ywag awi je ruri. Aꞌeramũ je mamaꞌe tywer are tejeaꞌareꞌemamũ. Aꞌeramũ je ako aipo ꞌjau pẽ nupe ko: “Peramanũ nipo pejetywera”, ꞌjau je ako pẽ nupe ko. Ajemomeꞌu je ako pẽ nupe ko. Je rerowiareꞌema peramanũ futat pejetywera— ꞌjau ꞌga ꞌgã nupe."
43,8,25,—Maꞌjaramũ ene ki ꞌei?— ꞌjau ꞌgã ꞌga upe.—Ymã we te ako je jemomeꞌui pẽ nupe ikue. Aipo jeꞌea aꞌjea futat.
43,8,26,"Pẽnekoarũeꞌema pẽ nupe imomeꞌu re amunipo ꞌã je aꞌjea futat imomeꞌwau pẽ nupe, “Nepẽaꞌwyri futari te ꞌã”, ꞌjau amunipo ꞌã je pẽ nupe. Je muarera ꞌga mamaꞌe aꞌjea tee omomeꞌu. Tejeupe ꞌga remimomeꞌufera etee te je amomeꞌu ywy pewaramũ pẽ nupe— ꞌjau ꞌga ꞌgã nupe."
43,8,27,"ꞌUwarete ꞌga upe ꞌga ꞌi, “Je muarera ꞌga”, ꞌjau. Aꞌere ꞌgã naeapyoi ꞌga jeꞌeg are aipo ꞌga ꞌeramũ."
43,8,28,"Aꞌeramũ Jejui ꞌga ꞌjau ꞌgã nupe nũ:—Je ꞌã pẽnekiꞌyra. ꞌYpeywar are je muꞌam ire nipo pẽneapyo je ree. “Aꞌjea futat ꞌga ꞌi. Janeruwarete ꞌga je muarera, ꞌga ꞌi raiꞌi”, ꞌjau nipo pẽẽ jee. “Aꞌjea futat ꞌga nuapoi mamaꞌea ojeꞌeg imũ etee futat. ꞌUwarete ꞌga omuꞌe are futat ꞌga jane muꞌei raiꞌi”, ꞌjau nipo pẽẽ jee— ꞌjau Jejui ꞌga ꞌgã nupe."
43,8,29,—Je muarera ꞌga ako je pyri etee futat namutamutat. ꞌGa muorypawa etee je mamaꞌe apou jepi. Aꞌeramũ ꞌga akou je pyri etee futat— ꞌjau ꞌga ꞌgã nupe.
43,8,30,Aipo ꞌga ꞌe ꞌga renamũ kwaiwete ꞌgã ꞌga rerowiaa.
43,8,31,Abraão ꞌga juapyretAꞌeramũ Jejui ꞌga ꞌjau werowiaara ꞌgã nupe:—Jejeꞌega rerowiar ire pẽẽ jeremiayuwa futat.
43,8,32,Aꞌjea futat je Jarejuwarete ꞌga momeꞌui. Aipoa jejeꞌega renuparamũ pẽẽ naꞌwyriara tywera remiayuwa ꞌjawe rũi pejemogy— ꞌjau Jejui ꞌga ꞌgã nupe. —Sãꞌã ꞌwyriara tywera wemiayuwa rereko tyweretea. Aipo ꞌwyriara remiayuwa ꞌjawe ꞌã pejemogy rakue. Aꞌere aꞌjea futat je ꞌi Jarejuwarete ꞌga ree. Aipo kwaaw ire pejejemũꞌjãu pejejemogyau aipoa ꞌwyriara tywera remiayuwa ꞌgã nui— ꞌjau Jejui ꞌga ꞌgã nupe.
43,8,33,Aꞌeramũ ꞌgã ꞌjau ꞌga upe:—Maꞌeramũ te aipo ere oree ki ꞌei? Naꞌwyriara tywera remiayuwa rũi ore. Ore ꞌã Abraão ꞌga juapyrera te. Naꞌgã amũ nemifaja rũi ꞌã ore arajemogy— ꞌjau ꞌgã ꞌga upe.
43,8,34,Aꞌeramũ Jejui ꞌga ꞌjau ꞌgã nupe nũ:—Aꞌjea futat jeꞌea. Mamaꞌe tywera apoara ꞌgã juejue mamaꞌe tywera remifaja futat. ꞌGã tywera ꞌgã nerekou.
43,8,35,Wemifutar imũ nipo ꞌgã ꞌwyriara ꞌga wemifaja ꞌgã monou ojewi. Aꞌere nipo aipoa ꞌwyriara ꞌga waꞌyra ꞌga nomonoi futari ojewi.
43,8,36,Je te ꞌã Jarejuwarete ꞌga raꞌyraretea futat. Pẽ katuꞌog ire je pẽ mũꞌẽi mamaꞌe tywera apoara ꞌgã nui. Aꞌeramũ te nipo pejetywer awi pẽneatee— ꞌjau ꞌga ꞌgã nupe.
43,8,37,—Abraão ꞌga juapyreramũ pẽẽ numiamũ. Aꞌetea ꞌã je juka are pẽfuewet. Nepefutari jejeꞌega.
43,8,38,Tejeupe tejuwa ꞌga remimomeꞌua tee je ꞌã amomeꞌu pẽ nupe. Aꞌetea ꞌã mamaꞌe apou pejejuwa pejemuꞌeawer imũ etee raiꞌi— ꞌjau ꞌga ꞌgã nupe.
43,8,39,Aꞌeramũ ꞌgã ꞌjau:—Abraão ꞌga juapyreramũ ore— ꞌjau ꞌgã ꞌga upe.—Abraão ꞌga juapyreramũ ore ꞌe re amunipo ꞌã mamaꞌe esagea te peapo ꞌga ꞌjawe. Pejeporojukawereꞌemamũ amunipo ꞌã je ree. Tejeupe Tejuwarete ꞌga remimomeꞌua te je amomeꞌu pẽ nupe. Aꞌjea futat aipoa. Aꞌere ꞌã pẽporojukawet etee je ree. Nanarũi Abraão ꞌga iapoi rakue.
43,8,41,Pejejuwa ꞌjawe futat pẽẽ mamaꞌea peapo— ꞌjau ꞌga ꞌgã nupe.—Kuꞌjywa ꞌga tee futat oreruwaretea. Ore futat ꞌga raꞌyraretea— ꞌjau ꞌgã ꞌga upe.
43,8,42,Aꞌeramũ Jejui ꞌga ꞌjau ꞌgã nupe nũ:—Kuꞌjywa ꞌga oreruwaretea ꞌe re amunipo ꞌã pẽporomutat je ree. Kuꞌjywa ꞌga ꞌwyr awi futat je ruri. Natejeꞌeg imũ rũi je ruri ꞌau ywy pe. ꞌGa jeꞌeg imũ etee je ruri. ꞌGa futat je muri ikue— ꞌjau ꞌga ꞌgã nupe. —Maꞌeramũ sipo ajee nepẽneapyoi jejeꞌeg are? Nepẽporenuwiweri ꞌã ee. Aꞌeramũ pẽẽ pejejeapyoeꞌemamũ jejeꞌeg are.
43,8,44,Mamaꞌeukwaawa ꞌwyriara raꞌyra futat pẽẽ. Aꞌeramũ pẽẽ emifutar are etee pejeparuapoweramũ pejejemogyau. Ywya Janeruwarete ꞌga iapo ypy ypyrauwe mamaꞌeukwaawa ꞌwyriara oporojuka maꞌe futat. Nuenuwi futari mamaꞌe aꞌjea. Mamaꞌe aꞌjea miamũ futat nafutari. Wemifutar imũ etee futat eꞌi. Iꞌme maꞌea futat. Aꞌeramũ emiayuwa nanẽ iꞌjawe etee futat oꞌmeramũ— ꞌjau Jejui ꞌga ꞌgã nupe. —Aꞌeramũ pẽẽ iꞌme are etee pejeparuenuwiweramũ. Aꞌeramũ pẽẽ aꞌeramũ je rerowiareꞌema pejejemogyau. Mamaꞌe aꞌjea etee je ꞌã omomeꞌu numiamũ.
43,8,46,Awỹja te jeremiapo aꞌwyreꞌema wesak? Nitywi futari ꞌga amũ. Naapoi futari je mamaꞌe tywera. Mamaꞌe aꞌjea etee te je amomeꞌu. Maꞌeramũ sipo pẽẽ je rerowiareꞌema?— ꞌjau Jejui ꞌga ꞌgã nupe.
43,8,48,"Jejui ꞌga ojemomeꞌwau ꞌgã nupeAꞌeramũ judeu ꞌgã ꞌjau:—Aꞌjea futat ore ꞌi. “Mamaꞌeukwaawa ꞌga wereko opir are”, ore ꞌi enee jepi ꞌja. Esak ene jeꞌeg ekoetea ene rekoa. “Niaꞌwyri ꞌga. Samari ywy pewara nipo ꞌga”, ꞌjau ore enee jepi— ꞌjau ꞌgã ꞌga upe."
43,8,49,Aipo ꞌgã ꞌeramũ ꞌga ꞌjau ꞌgã nupe:—Narekoi je mamaꞌeukwaawa tepir are. Tejuwarete ꞌga tee je amuoryp tekou. Aꞌere ꞌã nepẽporomutari je ree— ꞌjau ꞌga ꞌgã nupe.
43,8,50,"—Pejeꞌeg esage ki je ree, naꞌeaꞌuweri je pẽ nupe. Aꞌere Jeruwarete ꞌga je ree pẽporomutara futari. “Nepẽaꞌwyri pẽẽ”, ꞌjau nipo ꞌga je ree iporomutareꞌema ꞌgã nupe."
43,8,51,Aꞌjea futat je ꞌi. Jejeꞌega renupara ꞌgã amanũmeꞌem futat— ꞌjau Jejui ꞌga ꞌgã nupe.
43,8,52,"—Kuu. ꞌAwamũ taetu ore “mamaꞌeukwaawa ꞌga wereko”, ore ꞌi enee ki ꞌei. Ymãwarera ꞌgã amanũ futat rakue kũi. Abraão ꞌga miamũ amanũmũ rakue. Janeruwarete ꞌga jeꞌega momeꞌwara ꞌgã ꞌjau amanũmũ rakue kũi. Maꞌeramũ sipo aipo ere oree, “Jejeꞌega renupara ꞌgã namanũi futari”, ere ekoete oree aꞌi kũi— ꞌjau ꞌgã ꞌga upe."
43,8,53,"—Janeypy ꞌga, Abraão ꞌga amanũ futat rakue. Jarejuwarete ꞌga jeꞌega momeꞌwara ꞌgã ꞌjau amanũmũ rakue. “Je te eteete maꞌe ꞌgã aapyraap”, ere te raꞌu ekou nũ?— ꞌjau ꞌgã ꞌga upe. —Maꞌjaramũ sipo je rekoi ꞌjau ene ꞌũ?— ꞌjau ꞌgã ꞌga upe."
43,8,54,"Aipo ꞌeramũ Jejui ꞌga ꞌjau ꞌgã nupe nũ:—“Je te ꞌã aereteretea”, je ꞌe re taetu amunipo ꞌã aipo peꞌje. Aꞌere ꞌã je natejee rũi agawewi je jerowiaraiwi. Jeruwarete ꞌga ꞌã aipo eꞌi jee. Pẽẽ ꞌã “Janeruwaretea ꞌga” peꞌje futatee Jeruwarete ꞌga upe."
43,8,55,"Nepekwaawi agawewi ꞌga ꞌã. Aꞌetea ꞌã pẽẽ “ore ꞌga raꞌyra”, peꞌje futatee. Aꞌere je aꞌjea futat je ꞌi: “Je akwaap futat ꞌga”, ꞌjau. “Nakwaawi je ꞌga” je ꞌe re amunipo ꞌã je nanẽ jeꞌmeramũ pẽẽ ꞌjawe nũ. Aꞌere je ꞌga kwaawi. ꞌGa jeꞌega renupa je ꞌã tekou."
43,8,56,Abraão ꞌga ꞌã oporesagiweramũ je rur are rakue. Aꞌeramũ ꞌga je rura resakawe akuꞌiramũ akou ikue— ꞌjau ꞌga ꞌgã nupe.
43,8,57,Aꞌeramũ ꞌgã ꞌjau ꞌga upe:—Neremagwawi we agawewi ꞌã sĩkwẽta kwara. Maran sipo ene aꞌeramũ Abraão ꞌga resaka? Ymã te ꞌga manũi rakue!— ꞌjau ꞌgã ꞌga upe.
43,8,58,—Aꞌjea futat je ꞌi. Abraão ꞌga ꞌareꞌemauwe je rekoi ikue— ꞌjau Jejui ꞌga ꞌgã nupe.
43,8,59,"Aipo ojeupe ꞌeramũ ꞌgã itauu pyyka ꞌga ree.—Sijuka ꞌga ꞌjau— ꞌjau ꞌgã ajaupe. —“Jarejuwarete ꞌga ꞌjawe je rekoi”, eꞌi ꞌga janee raꞌe— ꞌjau ꞌgã ajaupe. —Sijuka ꞌga ꞌjau— ꞌjau ꞌgã ajaupe.Aꞌere Jejui ꞌga jemimi ꞌgã nui, awau uẽma ꞌgã nui, Jarejuwarete ꞌga mogytaaw awi."
43,9,1,Eaeꞌema ꞌgaPe rupi aruatau arawau Jejui ꞌga eaeꞌema ꞌga resaka. Uꞌaa ypy we futat aipo ꞌga weaeꞌemamũ uꞌaa rakue. Kaꞌaranũũ renũina ꞌũina peyse pe ꞌgã nupe.
43,9,2,ꞌGa resakawe ore ꞌjau Jejui ꞌga upe:—Awỹja tywera sipo ꞌga namamãꞌẽukari? ꞌGa tywera te ꞌga namamãꞌẽukari? ꞌGa jara ꞌgã tywera te raꞌu nũ?— ꞌjau ore ꞌga upe.
43,9,3,—Naani. Naꞌga jara ꞌgã tywera rũi ꞌga namamãꞌẽukari. Naꞌga tywera rũi nanẽ nũ. Jarejuwarete ꞌga pãjẽ resaukaawamũ te ꞌga naeai— ꞌjau ꞌga oree.
43,9,4,—Sãꞌã jane porowykya ꞌarimũ etee. Ypytunaiwauwe jareporowykyaweꞌem. Nan tee futat jane porowykyi temuarera ꞌga upe jarejemogywe. Jaremanũ re jane niporowykyuꞌjawi ꞌga upe— ꞌjau Jejui ꞌga oree. —Ywy pe tekou je ꞌara ꞌjawe futat. ꞌArimũ etee te jane mamaꞌe resagi. Aꞌeramũ ꞌã jane mamaꞌe kwaapa. Nan tee futat je Tejuwarete ꞌga kwaawukari pẽ nupe— ꞌjau Jejui ꞌga oree.
43,9,6,"Aipo ꞌe re ꞌga onymuna ywyu imajakuanana ꞌyi are. Weny are imajakuanan ire ꞌga imonou ꞌga ropepir are. ꞌGa ropepir are imono re ꞌga ꞌga monoukaa ꞌga mojowaejukaa ꞌymuaꞌwi pe,  ꞌjaw ipe. Ojeꞌeg imũ ꞌgã ꞌi Siloe. Siloe ꞌea imuripyrera ꞌea futat poromũ.Aꞌeramũ eaeꞌema ꞌga awau peu ojowaeita jui. Ojowaeita ypy we ꞌga mamaꞌe resaka katu katu. Ojekatuꞌokawe ꞌga awau ojewya ojeꞌwyr ipe nũ."
43,9,8,ꞌGa resakawe ꞌga pyriwara ꞌgã ꞌjau ajaupe:—Kuu. Najane upe kaꞌaranũũ renũinarera ꞌga rũi nipo kweramũ raꞌe ki sa?— ꞌjau ꞌgã ajaupe.
43,9,10,—Aꞌeramũ ene maran mamaꞌe resaka ꞌawamũ ki ꞌei?— ꞌjau ꞌgã ꞌga upe.
43,9,11,"—Tee. Kũimaꞌe ꞌga amũ te ꞌut je resaka ko nũꞌũ, Jejui ꞌjawa ꞌga ko nũꞌũ. Onymuna ywyu ko. Aꞌere ꞌga imajakuanana ꞌyi are ko. Aꞌere ꞌga imonoi jeropepir are ko. Aꞌere ꞌga ꞌjau jee ko: “Ekwap ejowaeita Siloe ꞌjaw ipe”, ꞌjau ꞌga jee ko. Aꞌeramũ je tewau peu tejowaeita ko. Aꞌeramũ je ꞌagamũ mamaꞌe resaka katu katu tekou— ꞌjau ꞌga ꞌgã nupe imomeꞌwau."
43,9,12,Aipo ꞌga ꞌeramũ ꞌgã ꞌjau ꞌga upe:—Maꞌape ajee ꞌga ki ꞌei?—Tee. Maꞌape katu nipo ꞌga rekoi? Nakwaawi je ꞌga rekoa nũꞌũ— ꞌjau ꞌga ꞌgã nupe.
43,9,13,Aꞌeramũ ꞌgã eaeꞌemera ꞌga rerawau fariseu ꞌgã nupe. Morowykyeꞌema rupi Jejui ꞌga ꞌyja moꞌomi weny pyu imonou ꞌga ropepir are raꞌe. Aꞌeramũ ꞌga ꞌagamũ amãꞌjãu raꞌe. Aꞌeramũ ꞌgã ꞌga rerawau ꞌgã nupe. Aꞌeramũ fariseu ꞌgã ꞌjau ꞌga upe:—Maran te eremãꞌẽ raꞌe?—Tee. Kũimaꞌe ꞌga amũ tujururua omono jeropepir are ko nũꞌũ. Aꞌere je tewau tejowaeita jui ꞌy pyu ko. Aꞌeramũ je ꞌagamũ mamaꞌe resaka tekou nũ— ꞌjau ꞌga ꞌgã nupe.
43,9,16,Aꞌeramũ fariseu ꞌgã amũ ꞌjau ꞌga upe:—NaJarejuwarete ꞌga rerowiaara ꞌga rũi te aje raꞌe. Nuenuwi futari ꞌga Moisesi ꞌga remikwasiarera raꞌe. Sãꞌã ꞌga morowykyeꞌema rupi ꞌga mamãꞌẽukara raꞌe. Enuw ire amunipo ꞌã ꞌga namamãꞌẽukari ꞌga morowykyeꞌema rupi— ꞌjau ꞌgã ajaupe ꞌupa.Aꞌere amumera ꞌgã fariseu ꞌgã ꞌi:—Tee. Namamaꞌe tywera apoara rũi ꞌga. Itywet maꞌeramũ ae nuapoi futari nanuara— ꞌjau ꞌgã ajaupe.Aꞌeramũ ꞌgã aipo ꞌeramũ ajamueu ꞌga ree.
43,9,17,"Aꞌeramũ ꞌgã ꞌjau imamãꞌẽpyrera ꞌga upe nũ:—“Je katuꞌok ꞌga”, ere ꞌã oree. Maran te eremomeꞌu ꞌga ꞌawamũ oree nũ?— ꞌjau ꞌgã ꞌga upe.—Tee. Jarejuwarete ꞌga jeꞌega momeꞌwara ꞌga amũ futat nipo nũꞌũ— ꞌjau etee ꞌga ꞌgã nupe."
43,9,18,"Aꞌere judeu ꞌgã ꞌwyriaꞌri ꞌgã nuerowiari ꞌga.—Aꞌjea futat sipo ꞌga ꞌari weaeꞌemamũ rakue?— ꞌjau ꞌgã ꞌgã nupe.Aꞌeramũ ꞌgã eaeꞌemera ꞌga jara ꞌgã nerurukaa, ꞌgã moporogytaukaa ojeupe."
43,9,21,Aꞌere ore norokwaawi ꞌga mãꞌẽawera. ꞌGa mamãꞌẽara ꞌga nanẽ ore ikwaapeꞌema nũ— ꞌjau ꞌga jara ꞌgã ꞌgã nupe. —Peꞌje pẽẽ futat pejeporonupa ee ꞌga upe. Nakunumĩa rũi te ꞌga ꞌã. Aꞌeramũ ꞌga futat imomeꞌwau pẽ nupe— ꞌjau ꞌga jara ꞌgã ꞌgã nupe.
43,9,22,"ꞌGa jara ꞌgã kyjea ꞌgã nerekou, aipo ꞌgã muꞌeukaa ꞌgã nupe. ꞌWyriaꞌri ꞌgã nui ꞌgã okyjau akou. “Jejui ꞌga Jarejuwarete ꞌga remimurera futat ꞌjara ꞌgã simũꞌẽ jarejatykaaw awi ꞌjau”, ꞌjau ꞌwyriaꞌri ꞌgã ajaupe ꞌupa raiꞌi. “Pejoruꞌjap futat kasi pejesou ne, ꞌjau jane ꞌgã nupe”, ꞌjau ꞌgã ajaupe ꞌupa raiꞌi. Aꞌeramũ ꞌgã okyjau ꞌgã nui. Aꞌeramũ ꞌga jara ꞌgã ꞌjau ꞌgã nupe: “Nakunumĩa rũi futat ꞌga ꞌawamũ. Aꞌeramũ ꞌga futat imomeꞌwau pẽ nupe”, ꞌjau ꞌga jara ꞌgã."
43,9,24,"Aꞌeramũ fariseu ꞌgã eaeꞌemera ꞌga renũina nũ:—“Janeruwarete ꞌga rowase je ꞌami. Aꞌeramũ je mamaꞌe aꞌjea etee imomeꞌwau pẽ nupe”, ere ki oree— ꞌjau ꞌgã ꞌga upe. —Ene mamãꞌẽara ꞌga itywet maꞌea raꞌe. Aipoa ore orokwaap— ꞌjau ꞌgã ꞌga upe."
43,9,25,—Tee. Nakwaawi je. Itywet maꞌea futat nipo ꞌga raꞌe? Nakwaawi je. Aꞌjea futat ako je najereai ikue. Aꞌere je ꞌã ꞌawamũ mamaꞌea resagi tekou— ꞌjau ꞌga ꞌgã nupe.
43,9,26,Aꞌeramũ ꞌgã ꞌjau nũ:—Maran ꞌga ene rerekou raꞌe ki ꞌei? Maran te ꞌga ene mamãꞌẽi raꞌe?— ꞌjau ꞌgã ꞌga upe.
43,9,27,—Amomeꞌu futat te ako je pẽ nupe ko. Aꞌere ako nepẽparuerowiariweri etee jejeꞌeg are ko. Maꞌeramũ sipo je imomeꞌwauꞌjapa pẽ nupe nũ? Pẽfuewet te raꞌu pẽẽ nanẽ pejejemogyau ꞌga remiayuwamũ nũ?— ꞌjau ꞌga ꞌgã nupe.
43,9,28,—Kuu. Eneꞌme awi kũi. Ene tee futat ꞌga remiayuwamũ eko. Ore ꞌã Moisesi ꞌga jeꞌegera renupararetea te— ꞌjau ꞌgã amaraꞌneramũ ꞌga ree. —Janeruwarete ꞌga ojeꞌega Moisesi ꞌga upe rakue. Aꞌea ore orokwaap. Aꞌere ore aipo ꞌga norokwaawi. ꞌGa muarera nanẽ ore ikwaapeꞌema nũ— ꞌjau ꞌgã ꞌga upe.
43,9,30,—Kuu. Nepekwaawi nipo ajee ꞌga. ꞌGa muarera nanẽ nepekwaawi raꞌe nũ. Aꞌere ꞌga je mamãꞌẽi ko nũꞌũ— ꞌjau ꞌga ꞌgã nupe. —Ojeupe itywet maꞌe ꞌgã porogytaramũ Janeruwarete ꞌga nuenuwi. Aipoa ꞌã jane sikwaap. Aꞌere ꞌga werowiaara ꞌgã jeꞌega renuwi. Afutaara ꞌgã jeꞌega nanẽ ꞌga enupa nũ.
43,9,32,Ywy apo ypy we “ꞌga amũ uꞌar ypy we eaeꞌema ꞌga mamãꞌẽi” ꞌea jane nienuwi jepi. Jarejuwarete ꞌga jeꞌeg imũ iapoeꞌem ire nuapoarũi ae remiapoeꞌema— ꞌjau ꞌga ꞌgã nupe.
43,9,34,"—Uꞌaa ypy we itywet maꞌeramũ nipo aea jamuꞌei mamaꞌe are ki sa?— ꞌjau ꞌgã ꞌga upe, amaraꞌneramũ ꞌga ree.Aꞌeramũ ꞌgã ꞌga muẽma ajatykaaw awi.—Ere eẽma ꞌaw awi. Erejoruꞌjap kasi esou ꞌau ne— ꞌjau ꞌgã ꞌga upe."
43,9,35,Aꞌere Jejui ꞌga ꞌga rera renuwi. “Eneremimamãꞌẽfera ꞌga ꞌgã amuẽm ajatykaaw awi” ꞌe renupa. Aꞌeramũ Jejui ꞌga ꞌga rekaa. ꞌGa resakawe Jejui ꞌga ꞌjau ꞌga upe:—Jarejuwarete ꞌga remimurera ꞌga te ererowiat ekou?— ꞌjau Jejui ꞌga ꞌga upe.
43,9,36,—Awỹja te ꞌga? ꞌGa ree jeparuerowiariweramũ tekou— ꞌjau ꞌga Jejui ꞌga upe.
43,9,37,Aꞌeramũ Jejui ꞌga ꞌjau ꞌga upe:—ꞌAwamũ futat te ꞌã ereesak ꞌga ꞌama. ꞌGa jeꞌega nanẽ ꞌã ene enupa nũ. Je futat ꞌawamũ ojeꞌeg teꞌama enee. Je te ꞌã ꞌga remimurera— ꞌjau ꞌga ꞌga upe.
43,9,38,"—Arowiat je ene, ki Kuꞌjyp. Ene ꞌã jejararetea— ꞌjau ꞌga wapyka ꞌũina wenupyꞌãu ꞌga rowase."
43,9,39,"Aꞌeramũ Jejui ꞌga ojeꞌega ꞌgã nupe nũ:—Ywy pe je ruri Jarejuwarete ꞌga kwaapara ꞌgã mojoꞌoka ꞌga ree iporokwaawiwereꞌema ꞌgã nui. Pẽẽ ꞌã pekwaaꞌwi ꞌga. Aꞌeramũ je ꞌga kwaawukaa pẽ nupe tejua. Aꞌere amumera ꞌgã oꞌmeramũ te ꞌga ꞌi. “Akwaap futat je Jarejuwarete ꞌga”, ꞌjau futatee ꞌgã ꞌã. Aꞌere ꞌgã niporokwaawiweri ꞌga ree. Aꞌeramũ je ꞌgã mogyau eaeꞌema ꞌjawe futat— ꞌjau Jejui ꞌga ꞌgã nupe."
43,9,40,Aipo renupa fariseu ꞌgã amũ ꞌjau ꞌga upe:—Ore upe te poromũ ere? Norereai nipo ore arajemogyau enee?— ꞌjau ꞌgã ꞌga upe.
43,9,41,"Aꞌeramũ Jejui ꞌga ꞌjau nũ:—Pejejeaeꞌem ire amunipo ꞌã nepejekwai te pejejemogyau. Aꞌere ꞌã “Orerea futat ore”, peꞌje. “Jarejuwarete ꞌga ore orokwaap futat”, peꞌje ꞌã. Aꞌere aipo peꞌje ekoete te. Nepekwaawi Jarejuwarete ꞌga. Aꞌeramũ pẽẽ aipo pyu pejejeupi te futat pejejekwau pejejemogyau— ꞌjau Jejui ꞌga ꞌgã nupe."
43,10,1,"1,2 Aꞌeramũ Jejui ꞌga mamaꞌe mũ momeꞌwau ꞌgã nupe ꞌgã muꞌjau ojee:—Sãꞌã karupaꞌmĩ aꞌgwara ꞌgã kaaruwamũ erura ijaga ukaja pype. Aꞌeramũ ꞌga amũ akou peu ypytunimũ iarũmũ ꞌmiara maraꞌne awi. Munaꞌyw awi ꞌjau ꞌga akou omaenuna ee. Iaꞌgwara ꞌgã osou iosoma kwara rupi etee futat. Okwara rupi iseꞌema ꞌgã ose ekoete futat. Iosoma ꞌarimũ awau osou amunarũmũ karupaꞌmĩ are— ꞌjau ꞌga ꞌgã nupe imomeꞌwau. Series, "
43,10,3,—Aiꞌiwetetewe karupaꞌmĩ jara ꞌgã ꞌua ojewya ukai pe nũ. Aꞌeramũ karupaꞌmĩ raarana ꞌga ꞌua okwara rawopytymoꞌwoka jupe. Ose re ijara ꞌgã weymawa renũina. ꞌGa reymawa ꞌga jeꞌega kwaapa. Aꞌeramũ futat ꞌga jeꞌega kwaapara etee futat ꞌua ꞌga repejãna.
43,10,4,Weymawa renũꞌẽ re ꞌga awau enune. Aꞌeramũ ꞌga reymawa awau ꞌga rewiri. Awau ꞌga oporogytau weymawa upe. Aꞌeramũ ꞌga jeꞌega kwaapara etee awau ꞌga rewiri.
43,10,5,ꞌGa rewiri etee futat ajemogyau. Tekotee ꞌga amũ wenũjamũ ꞌureꞌema ꞌga repejãna. ꞌGa jeꞌega kwaapeꞌema. Aꞌeramũ awau okwasiꞌwasiꞌwau ꞌga wi— ꞌjau Jejui ꞌga ꞌgã nupe imomeꞌwau.
43,10,6,Aipo ojeupe ꞌga ꞌeramũ ꞌgã weapyoeꞌemamũ ꞌga jeꞌeg are.
43,10,7,"Aꞌeramũ Jejui ꞌga ꞌjau ꞌgã nupe:—Aꞌjea futat jeꞌea. Wosoma kwara rupi etee te karupaꞌmĩa oi osou wosoma pype. Aꞌeramũ je karupaꞌmĩ osoma kwara ꞌjawewara futat. Je rupi etee te ywy pewara ꞌgã oi osou Jarejuwarete ꞌga rupaw ipe. Je rerowiaara ꞌgã etee te ajemogy Jarejuwarete ꞌga remiayuwamũ— ꞌjau Jejui ꞌga ꞌgã nupe. —Je renunewe ꞌut maꞌefera ꞌgã ꞌã eꞌi pẽ nupe rakue: “Ore Jarejuwarete ꞌga remimurera”, ꞌjau futatee ꞌgã pẽ nupe rakue. Oꞌmeramũ te ꞌgã ꞌi rakue. Munaꞌywa ꞌjawewara ꞌgã futat poromũ. Aꞌere Janeruwarete ꞌga remiayuwa ꞌgã nuenuwi ꞌgã jeꞌega rakue— ꞌjau Jejui ꞌga ꞌgã nupe. —Iosoma kwara ꞌjawe je rekoi. Aꞌeramũ pẽẽ pejejorarũmũ ꞌjau jee: “Too ene rupi Jarejuwarete ꞌga rupaw ipe ꞌjau”, ꞌjawarũ jee— ꞌjau ꞌga ꞌgã nupe. —Tejeupe aipo ꞌeramũ je ꞌgã mogyi Jarejuwarete ꞌga remiayuwamũ. Aꞌeramũ je ꞌgã mopyꞌataꞌwau, ꞌgã aꞌgwau ꞌjau. Aꞌeramũ ꞌgã opyꞌaꞌwyreꞌemamũ ajemogyau. Munaꞌywa ꞌjawewara Janeruwarete ꞌga remiayuwa opyyk, imomapa. Aꞌere je nanarũi. Jarejuwarete ꞌga kwaawukaa te je ruri pẽ nupe. Pẽ mogyau nakwaparimũ rũi je ruri, pẽ mopyꞌataꞌwau pẽ mogyau— ꞌjau Jejui ꞌga ꞌgã nupe."
43,10,11,—Wyra jara ꞌga ojejukau esage weymaw are. ꞌMiara maraꞌne ruramũ ꞌga weymawa aꞌgwau jui. Aꞌeramũ je weymaw are ipojejuka esage maꞌe ꞌgã ꞌjawe. Tejemiayuwa ꞌgã je iaꞌgwau mamaꞌe tywer awi. Temanũmũ ꞌgã nekwawer ipe. Aꞌeramũ ꞌgã amanũarũmeꞌem ojeupe— ꞌjau Jejui ꞌga ꞌgã nupe.
43,10,12,"12,13 —Tekotee ꞌgã omepyramũ etee omaenuna ajueymaw are. Aꞌere naꞌgã neymawa rũi karupaꞌmĩa. Aꞌeramũ ꞌgã ꞌmiara maraꞌnea jupe turamũ ujãna etee awau jui, karupaꞌmĩ rejaa jupe. Najemuaẽmi ꞌgã ee. Naꞌgã maꞌe arũi. Aꞌeramũ ꞌgã iaꞌgwaweꞌem. Aꞌeramũ ꞌmiara ꞌua karupaꞌmĩa mũ pyyka, ipytuna mokwasiꞌwasiꞌwau ajaui— ꞌjau Jejui ꞌga ꞌgã nupe. Series, "
43,10,14,"14,15 —Aꞌere je naaipo ꞌjawe rũi. Je ꞌã karupaꞌmĩ are ipojejuka esage maꞌe ꞌjawewara te. Sãꞌã Jeruwarete ꞌga je kwaawa. Je nanẽ ꞌã ꞌga kwaapa nũ. Nan tee futat je tejemiayuwa ꞌgã kwaawi. ꞌGã nanẽ ꞌã je kwaapa nũ. Anure nipo je manũi ꞌgã nupe. Series, "
43,10,16,"Aꞌeramũ nipo tekotee ꞌgã nanẽ jeremiayuwamũ ajemogyau nũ. Najudeu arũi ꞌgã. Aꞌere je te je jerowiarukari ꞌgã nupe. Aꞌeramũ nipo ꞌgã ajemogyau jeremiayuwamũ. Tejeꞌega ꞌgã enuw ire nipo je ꞌgã nerua ꞌgã mojopypeukaa ajuee. Aꞌeramũ nipo majepei tee ꞌga jara ꞌgã nee ojejuka maꞌea— ꞌjau Jejui ꞌga ꞌgã nupe, ꞌgã muꞌjau ojee."
43,10,17,"—Je te nipo ꞌã ajejukaukat ꞌgã nupe. Aꞌere je temanũ re je ferawi etee nũ. Aꞌeramũ nipo Jeruwarete ꞌga oporomutaramũ nanimenime je ree. ꞌGã nupe tejejukaukareꞌem ire amunipo ꞌã nitywi futari je jukaara ꞌga amũ. Aꞌere je ꞌgã tejukaa futari. Tejejukaukaa nipo je ꞌgã nupe Tejuwarete ꞌga remifutar imũ etee futat. Teferawa nanẽ je afutat nũ. Ymã te Jeruwarete ꞌga ꞌi jee ikue: “Ere ewau ejejukaukaa ꞌgã nupe. Ene manũ re je ene moferawi etee nũ”, ꞌjau Jeruwarete ꞌga jee ikue. Aꞌeramũ je tejua tejejukaukaa ꞌgã nupe— ꞌjau Jejui ꞌga ꞌgã nupe ꞌgã muꞌjau ojee."
43,10,19,"Aipo renuw ire peuwara ꞌgã ajamueu ꞌga jeꞌeg are. —Mamaꞌeukwaawa nipo ꞌga ꞌã wereko— ꞌjau ꞌgã ajaupe. —Mamaꞌeukwaawa nipo ꞌã ꞌga amojeꞌegukat iteꞌat maꞌe ꞌjawe janee kũi. Maꞌeramũ sipo ajee pẽporenuwiwet ꞌga jeꞌeg are pejejupa?— ꞌjau ꞌgã ajaupe. Aꞌere amumera ꞌgã ꞌi:—Nanarũi mamaꞌeukwaawa rerekwara ꞌgã jeꞌegi. Ae mamãꞌẽ sipo mamaꞌeukwaawa? Nanaꞌuweri— ꞌjau ꞌgã ajaupe, ajamueu ꞌga ree."
43,10,22,"22,23 Anure Jejui ꞌga awau Jerusareg ipe nũ. Janeruwarete ꞌga mogytaawa ꞌogeikwara pakuja ꞌwyr ipe ꞌga akou, Sarumãu ꞌga maꞌea ꞌjawa ꞌwyr ipe ꞌga akou. Judeu ꞌgã maraka wapo Jerusareg ipe rakue. Ymã te ꞌgã ypy ꞌgã Jarejuwarete ꞌga mogytaawa apoi rakue. Iapopaw ire ꞌgã ꞌjau “ꞌAgamũ ene mogytaawa, ki Kuꞌjyp”, ꞌjau ꞌgã Jarejuwarete ꞌga upe rakue. Aꞌeramũ ꞌgã maraka apou aipo are weaꞌawamũ. ꞌAra roꞌysagũũ rupi ꞌgã aipoa maraka apou weaꞌawamũ. Series, "
43,10,24,"Jarejuwarete ꞌga mogytaaw ipe Jejui ꞌga rekoramũ, kwaiwete ꞌgã ajatykau ꞌga ree. Aꞌeramũ ꞌgã ꞌjau Jejui ꞌga upe:—Maranime te erejemomeꞌu oree? Ene futat te Jarejuwarete ꞌga remimureramũ ereko?— ꞌjau ꞌgã ꞌga upe."
43,10,25,Aꞌeramũ Jejui ꞌga ꞌjau ꞌgã nupe:—Ajemomeꞌu futat ako je pẽ nupe ko. Aꞌere ako naje rerowiari etee pejepe ko— ꞌjau ꞌga ꞌgã nupe. —Tejuwarete ꞌga jeꞌeg imũ ꞌã je mamaꞌe apou tekou. Kwaiwete je ꞌã ꞌgã katuꞌogi tekou. Aipoa amunipo ꞌã je kwaawukat pẽ nupe.
43,10,26,Aꞌere ꞌã naje rerowiari etee pejepe. Najeremiayuwa rũi tãmẽjẽ ꞌã pẽẽ. Aꞌeramũ pẽẽ je rerowiareꞌema futat pejejemogyau.
43,10,27,Jeremiayuwa ꞌgã wenup jejeꞌega. Okwaap je tejemiayuwa ꞌgã. Aꞌeramũ ꞌgã je rerowiaa.
43,10,28,ꞌGã te je amogy namutat. Aꞌeramũ nipo je anure ꞌgã nerawau Tejuwarete ꞌga pyri. Nitywi futari ꞌga amũ je wi ꞌgã pojekaara ꞌgã— ꞌjau Jejui ꞌga ꞌgã nupe. —Jeruwarete ꞌga ꞌã pãjẽeteetea. ꞌGa te ꞌã opãjẽa amut jee. Aꞌeramũ ꞌgã amũ je wi jeremiayuwa ꞌgã pojekaweꞌem futat. Je te ꞌã Tejuwarete ꞌga ꞌjawewara. Majepei tee ako maꞌe ꞌjawe ore rekoi— ꞌjau Jejui ꞌga ꞌgã nupe.
43,10,31,"Aipo ojeupe ꞌga ꞌeramũ, ꞌgã ita pyyka ꞌga ree.—Simono imomoa ꞌga ree ꞌjau— ꞌjau numiamũ."
43,10,32,Aꞌere Jejui ꞌga ꞌi ꞌgã nupe:—Mamaꞌe esagea etee te je ꞌã aapo tekou kwaiwete. Tejuwarete ꞌga jeꞌeg imũ je iapoi. Maranuara jeporowyky are te je juka are pẽfuewet?— ꞌjau Jejui ꞌga ꞌgã nupe.
43,10,33,"—Naani. Naeneremiapofer are rũi orefueweramũ ene ree. Janeruwarete ꞌga te ꞌã erekurap ekou. Aꞌeramũ ore oroporojukaweramũ ene ree— ꞌjau ꞌgã ꞌga upe. —Kũimaꞌe teea te ene. Aꞌere ꞌã ene “Je Jarejuwarete ꞌga ꞌjawewara”, ere oree. Aipo eneꞌea ꞌga kurapara te ereko— ꞌjau ꞌgã Jejui ꞌga upe amaraꞌneramũ ꞌga ree."
43,10,34,"Aꞌeramũ Jejui ꞌga ꞌjau ꞌgã nupe:—Ymã te ꞌã pẽypy ꞌgã kaꞌarana kwasiari Jarejuwarete ꞌga jeꞌeg are rakue. “Pẽẽ ꞌã Kuꞌjywa ꞌga ꞌjawewara”, ꞌjau ꞌga ꞌã ꞌgã nupe rakue. Aipo ojeupe ꞌga ꞌe are ꞌgã kaꞌarana kwasiaa inuga rakue. Niꞌmei futari Janeruwarete ꞌga. Aꞌeramũ ꞌga jeꞌega rerekwara kaꞌarana nanẽ oꞌmeꞌemamũ nũ. Aipoa ꞌã jane sikwaap. Aꞌeramũ ꞌga aꞌjea futat aipo ꞌjau ꞌgã nupe rakue. Maꞌeramũ sipo ajee je aipo ꞌjawarũeꞌem pẽ nupe, “Je ꞌã Kuꞌjywa ꞌga raꞌyra”, ꞌjawarũeꞌem pẽ nupe? Maran sipo je aꞌeramũ aipo ꞌeramũ ꞌga agoꞌwau tekou? ꞌGa te ꞌã je mut ywy pe ikue— ꞌjau Jejui ꞌga ꞌgã nupe."
43,10,37,—Tejuwa ꞌga porowykya je iapoeꞌemamũ kasi je rerowiat pejepe ne. Aꞌere ki ꞌga remiapoa je iapo re je rerowiat pejepe. Je rerowiareꞌemamũ miamũ ki jeremiapoa perowiat. Aꞌeramũ nipo pẽẽ ore kwaapa. Tejuwarete ꞌga rewiri etee futat je rekoi. ꞌGa nanẽ akou je rewiri etee futat nũ. Norojepeꞌai futari ore arajaui— ꞌjau Jejui ꞌga ꞌgã nupe.
43,10,39,Aipo ꞌe are ꞌgã ꞌga pyyg are afueweramũ nũ. Aꞌere ꞌga jepeꞌai ꞌgã nui.
43,10,40,"Aꞌeramũ ore arawau oroyaapa Jejui ꞌga reewe, Jotãu ry owajara katy. Juã ꞌga ae pymĩawer ipe ore arawau oropytau."
43,10,41,Aꞌe pe kwaiwete ꞌgã awau Jejui ꞌga rekaa.—Juã ꞌga nuapoi futari aeremiapoeꞌema ako ikue. Aꞌere aꞌjea futat ꞌga ꞌeawer imũ etee futat Jejui ꞌga iapoi ꞌawamũ— ꞌjau ꞌgã ajaupe. Aꞌeramũ peu oo maꞌe ꞌgã kwaiwete Jejui ꞌga rerowiaa nũ.
43,11,1,"Lasaru ꞌga moferapawetLasaru ꞌga ojeroꞌwau wenyra ꞌgã nupe rakue. ꞌGa renyra ẽẽ rera Maria. Ajepeja ẽẽ rera Marta. Petani pe ꞌgã ꞌwyra. Aipo Mari ẽẽ futat jany kasiga rekoꞌwoka Jejui ꞌga py are, ꞌga py pireita ipyu. Aꞌere ẽẽ ꞌga py pirei re uꞌawa pyu etee futat ꞌga py mukaga ꞌga wi. Aꞌe ẽẽ kywyra ꞌga poromũ ojeroꞌwu."
43,11,3,"Aꞌeramũ ꞌga renyra ꞌgã ꞌga amũ monou Jejui ꞌga renũina:—“Enejekotyꞌaawa ꞌga ojeroꞌwu ꞌupa, ki Kuꞌjyp, ere ki kĩã upe”, eꞌi ꞌga renyra ꞌgã jee aiꞌi— ꞌjau ꞌga Jejui ꞌga upe awau. Aꞌeramũ aipo ojeupe oporeawuara ꞌga ꞌeramũ Jejui ꞌga ꞌjau:—Aꞌjea futat ꞌga jeroꞌwui ꞌupa. Aꞌere ꞌga namanũi futari ojeroꞌwu upe. ꞌGa jeroꞌwu are nipo pẽẽ ꞌawamũ Jarejuwarete ꞌga pãjẽa peesak. “Aꞌjea futat Janeruwarete ꞌga raꞌyra ꞌga pãjẽretea raꞌe”, ꞌjau nipo pẽẽ jee— ꞌjau Jejui ꞌga oree. Jejui ꞌga jekotyꞌaawa Marta ẽẽ, ẽẽ kypyꞌyra ẽẽ, ꞌgã kywyra ꞌga, Lasaru ꞌga. Mĩmera ꞌgã Jejui ꞌga jekotyꞌaawa."
43,11,6,"Aꞌetea ꞌga ꞌga rera renuw ire miamũ opytau etee ꞌupa peu, mukũi ꞌga osea peu. Mukũi oser ire Jejui ꞌga ojeꞌega wemimuꞌeramũ oree:—Peꞌje iruukwe. Soo Judeja ywy pe ꞌjau nũ— ꞌjau Jejui ꞌga oree."
43,11,8,Aꞌeramũ ore ꞌjau ꞌga upe:—Tee nũꞌũ. ꞌAwamueuu ako peuwara ꞌgã fueweramũ ita pyu ene juka are aiꞌi nũꞌũ. Te maran aꞌe pe jane oi etee jarejewya peu nũ?— ꞌjau ore ꞌga upe.
43,11,9,Aꞌeramũ Jejui ꞌga ꞌjau oree:—ꞌArimũ wata maꞌeramũ ae nitesirũgatui. Nuꞌaraꞌuweri ae ꞌarimũ wata maꞌeramũ ywy kwara pype. ꞌArimũ wata maꞌeramũ ae nokyjei watau akou. Nan tee futat je rekoi tekyjaweꞌem. Je manũawa upe iwaẽmeꞌemamũ ꞌgã naje pyygaꞌuweri. Aꞌeramũ je tekyjaweꞌem. Ypytunimũ wata maꞌeramũ te ae ꞌari ywy kwara pype otesirũgaturamũ— ꞌjau ꞌga oree.
43,11,11,"Aipo ꞌe re Jejui ꞌga ꞌjau oree nũ:—Janejekotyꞌaawa ꞌga, Lasaru ꞌga oset ꞌupa. Aꞌeramũ je tewau ꞌga momaka ꞌga ser awi— ꞌjau ꞌga oree."
43,11,12,"Aꞌeramũ ore ꞌjau ꞌga upe:—Oser ire sipo ajee ꞌga pagi, ojekatuꞌoka nũ— ꞌjau ore ꞌga upe. “Lasaru ꞌga amanũ ꞌupa” ꞌea futat ꞌga poromũ imomeꞌwau oree numiamũ. Aꞌere ore norereapyoi te ee aipo ꞌga ꞌeramũ. “ꞌGa set tee upe sipo ꞌga ꞌi pa”, ꞌjau etee ore."
43,11,14,"Aꞌeramũ ꞌga imomeꞌwau katu oree:—Amanũ Lasaru ꞌga ꞌupa, aꞌe je pẽ nupe kũi. Aꞌere aipoa je upe esageramũ ꞌga pyri jane rekoeꞌema. Jeroryp je ꞌawamũ tepãjẽa pẽ nupe esaukar are. Taje rerowiar ete ete pejepe ꞌawamũ taetu ꞌjau. Aꞌeramũ jane jarewau ꞌga resaka— ꞌjau ꞌga oree."
43,11,16,"Aipo ꞌerauwe kunumĩ jopewa ꞌjau, Tome ꞌga ꞌjau:—Peꞌje jane nanẽ. Soo jaremanũmũ ꞌga rupi— ꞌjau ꞌga oree. —Peu ꞌga oramũ nipo ꞌgã ꞌawamũ ꞌga jukai. Aꞌeramũ jane nanẽ jarewau jaremanũmũ ꞌga rupi— ꞌjau ꞌga oree. Aꞌeramũ ore arawau Petani pe Jejui ꞌga rupi."
43,11,17,"Petani pe ore waẽm ire peuwara ꞌgã ꞌjau Jejui ꞌga upe:—Amanũ enejekotyꞌaawa aiꞌi. Aꞌeramũ ore erawau inuga ita kwara pype aiꞌi. Irũpãwẽ iseri ꞌawamũ— ꞌjau ꞌgã Jejui ꞌga upe. Aipoa amunawa Petani ꞌjawa ꞌupa Jerusarega pyriuu. Tres kilometro etee mukua jui. Aꞌeramũ Jerusareg ipewara ꞌgã ꞌua ꞌga renyrera ꞌgã pyri. Mari ẽẽ, Marta ẽẽ. Mĩmera ꞌgã nesaka ꞌgã ꞌua ꞌgã mojemogypyykaꞌi ꞌgã kokareꞌem awi."
43,11,20,Aꞌeramũ ꞌgã amũ awau Jejui ꞌga momeꞌwau Marta ẽẽ upe:—Jejui ꞌga ꞌut owaẽma raꞌe— ꞌjau ꞌgã amũ awau ẽẽ upe.Aꞌerauwe Marta ẽẽ awau ore rowosõu. Aꞌere Mari ẽẽ reni ojeꞌwyr ipe futat.
43,11,21,"Aꞌeramũ Marta ẽẽ etee awau, uꞌarasiga ẽẽ erawau Jejui ꞌga rowosõu.Aꞌeramũ ẽẽ ꞌjau ꞌga upe:—ꞌAu ene reko re amunipo ꞌã jekywyra kĩã namanũi raiꞌi— ꞌjau ẽẽ ꞌga upe. —Aꞌere ꞌawamũ ojeupe ene porogytaramũ miamũ Janeruwarete kĩã mamaꞌe apoi enee. Akwaap je aipoa— ꞌjau Marta ẽẽ Jejui ꞌga upe."
43,11,23,Aꞌeramũ Jejui ꞌga ꞌjau Marta ẽẽ upe:—Oferap futat enekywyra ꞌga enee nũ ĩ— ꞌjau ꞌga Marta ẽẽ upe.
43,11,24,Aꞌeramũ Marta ẽẽ ꞌjau ꞌga upe:—Aꞌjea futat aipoa. “Janeruwarete kĩã ꞌawa ywy mateepaawa ꞌara rupi ae mũꞌẽi tywy awi nũ” ꞌea aꞌjea futat— ꞌjau ẽẽ ꞌga upe. —Aꞌea ꞌara rupi tãmẽjẽ te nipo jekywyra kĩã ferawi nũ— ꞌjau Marta ẽẽ ꞌga upe.
43,11,25,"Aꞌeramũ Jejui ꞌga ꞌjau Marta ẽẽ upe nũ:—Je ꞌã aꞌjea futat ae moferapara. Je futat ꞌã ae mogyara. Je rerowiaaramũ pemanũ agawewi. Aꞌere peferaw etee nũ. Je rerowiaara ꞌgã, jejeꞌeg imũ etee mamaꞌe apoara ꞌgã nooi futari mamaꞌeukwaawa rapyaw ipe. Jarejuwarete ꞌga pyri te je rerowiaara ꞌgã oi oferapa amanũuꞌjapeꞌema. Ererowiat ajee aipoa ĩ?— ꞌjau Jejui ꞌga Marta ẽẽ upe."
43,11,27,"Aꞌeramũ ẽẽ aipo ꞌga ꞌe re ꞌjau ꞌga upe:—Maꞌeramũ rã. Arowiat futat je ene kĩꞌĩ. Aꞌjea futat ene Jarejuwarete kĩã remimureramũ ereko. Aꞌjea futat ene kĩã raꞌyrareteramũ ereko. Ymã te ꞌã kĩã “ywy pewara ꞌgã nupe ekwap”, kĩã ꞌi enee rakue— ꞌjau ẽẽ Jejui ꞌga upe."
43,11,28,"Aipo ꞌe re Marta ẽẽ awau ojewya ojeꞌwyr ipe nũ. Okypyꞌyra ẽẽ renũina ẽẽ awau. Owaẽmawe ẽẽ ꞌjau okypyꞌyra ẽẽ upe, Mari ẽẽ upe:—Moromuꞌjara kĩã, Jejui kĩã, ꞌut owaẽma kyn. “Tene ẽẽ ruri ojeꞌega jee”, eꞌi kĩã enee ko kyn— ꞌjau ẽẽ meewereꞌi weweworamũ okypyꞌyra ẽẽ upe."
43,11,29,Aipo ojeupe ẽẽ ꞌerauwe Mari ẽẽ weaiteramũ awau Jejui ꞌga repejãna. Norojori we ore orowaẽma katu amunawa upe. Marta ẽẽ ore rowosĩawer ipe etee arajupa oropytuꞌwau. Mari ẽẽ orauwe ẽẽ pyri ajatyka maꞌefera ꞌgã awau ẽẽ rupi.—Tywy pe nipo kwe ẽẽ oi ajaaꞌwau. Peꞌje soo ẽẽ rewiri— ꞌjau ꞌgã ajaupe awau ẽẽ rewiri.
43,11,32,Ore upe owaẽmawe Mari ẽẽ awau wapyka wenupyꞌãu Jejui ꞌga rowase.—Kuꞌjyp. ꞌAu ene reko re amunipo ꞌã jekywyra kĩã namanũi raiꞌi— ꞌjau Mari ẽẽ Jejui ꞌga upe. Aꞌeramũ Jejui ꞌga Mari ẽẽ jooꞌo resaka. Ẽẽ rewiri oo maꞌe ꞌgã jooꞌo resaka nanẽ nũ. Aꞌeramũ ꞌga uꞌarasigamũ ajemuaẽma ꞌgã nee.
43,11,34,Aꞌeramũ ꞌga ꞌjau ꞌgã nupe:—Maꞌape ajee pemono raiꞌi?— ꞌjau Jejui ꞌga ꞌgã nupe ojeꞌega.—Ere ejua esaka— ꞌjau ꞌgã ꞌga upe.
43,11,35,Aꞌeramũ Jejui ꞌga ajaaꞌwau uꞌama.
43,11,36,ꞌGa jooꞌo resakawe ꞌgã ꞌjau ajaupe:—Kuu. Noko ꞌja. Noko Lasaru ꞌga ꞌga jekotyꞌaawaretea futat raiꞌi ꞌja. Esak ꞌga jooꞌoa ꞌga ree kũi— ꞌjau ꞌgã ajaupe.
43,11,37,"Aꞌeramũ amumera ꞌgã ꞌjau:—Maran ajee ꞌga aꞌetea eaeꞌema ꞌga amũ mamãꞌẽi raiꞌi, aꞌe te je aꞌi kũi. Maran ajee ꞌga Lasaru ꞌga nuesagi ꞌga jeroꞌwu awi raiꞌi ꞌũ. ꞌGa jukaukareꞌema amunipo ꞌã ꞌga ꞌga jeroꞌwu upe raiꞌi— ꞌjau ꞌgã ajaupe."
43,11,38,Aꞌeramũ ore arawau ꞌgã nupi. Jejui ꞌga uꞌarasiga rerawau erowaẽma ita kwara upe. Ita kwara rawopytymawamũ ꞌgã itauu monou imỹina iawopytyma.
43,11,39,Aꞌeramũ Jejui ꞌga ꞌjau:—Peꞌje itauu peꞌau jui— ꞌjau ꞌga ꞌgã nupe.Aꞌeramũ Marta ẽẽ ꞌjau:—Koo. Naani nũrã. Ipysogay nipo nũrã. Irũpãwẽ ꞌawamũ iseri nũrã— ꞌjau etee ẽẽ ꞌga upe.
43,11,40,"Aꞌeramũ Jejui ꞌga ꞌjau ẽẽ upe nũ:—Maran ajee je ꞌi enee raꞌe aꞌi ĩ. “Je rerowiar ire nipo ereesak Jarejuwarete ꞌga pãjẽa”, je ꞌi enee raꞌe aꞌi ĩ— ꞌjau ꞌga Marta ẽẽ upe."
43,11,41,"Aꞌeramũ ꞌgã ita kwara rawopytymawa peꞌau jui ꞌga upe. Aꞌerauwe Jejui ꞌga amãꞌjãu ywau:—Kiapiꞌni. Ajeꞌeg je enee. Ene ꞌã jejeꞌega ereenup eꞌỹina— ꞌjau Jejui ꞌga ojeꞌega ꞌUwarete ꞌga upe. —Jejeꞌeg are ako eneporenuwiwet jepi. Aꞌeramũ je aipo ꞌjau enee ꞌauwara ꞌgã nemianuwamũ. Kasi aꞌe pe ꞌgã naje rerowiari ne. “Aꞌjea futat Janeruwarete ꞌga ꞌga muri janee raiꞌi”, teꞌi ꞌgã jee ꞌjau. ꞌAwa ꞌara rupi ꞌgã enepãjẽ resagi— ꞌjau Jejui ꞌga ojeꞌega ꞌUwa ꞌga upe."
43,11,43,"ꞌUwarete ꞌga upe ojeꞌẽmaw ire Jejui ꞌga wafukaita Lasaru ꞌga upe:—Ere ejua eẽma, ki Lasaru— ꞌjau Jejui ꞌga ojeꞌega Lasaru ꞌga upe."
43,11,44,Aꞌerauwe Lasaru ꞌga ferawi ꞌua uẽma ita kwar awi. Wauwanawa taity rerua enafuꞌama enuẽma ita kwar awi wakaga auwanawa reewe. ꞌGa ẽmauwe Jejui ꞌga ojeꞌega ꞌga resakara ꞌgã nupe:—Peꞌje ꞌga piara rapa ꞌga wi. Tuata ꞌga ꞌjau— ꞌjau Jejui ꞌga ꞌgã nupe.
43,11,45,  Aꞌeramũ ꞌga moferawa resakara ꞌgã Jejui ꞌga rerowiaa kwaiwete. Mari ẽẽ rupi oo maꞌefera ꞌgã ꞌga rerowiaa kwaiwete.
43,11,46,"Aꞌeramũ ꞌgã amũ awau imomeꞌwau fariseu ꞌgã nupe:—Jejui ꞌga Lasaru ꞌga omoferap ko, irũpãwẽ ꞌga ser ire ko— ꞌjau ꞌgã awau Jejui ꞌga momeꞌwau fariseu ꞌgã nupe."
43,11,47,Aꞌeramũ fariseu ꞌgã ajatykau mainana ꞌwyriara ꞌgã netee. Opytuna ꞌgã nupe ojeꞌẽmaꞌe ꞌgã nanẽ ajatykau ꞌgã nee nũ. Ajatykau oporogytau Jejui ꞌga ree:—Maran te jane Jejui ꞌga rerekoi? ꞌAwamũ ꞌga tee te ꞌã mamaꞌea janeremiapoeꞌema wapo akou kwaiwete aꞌi kũi— ꞌjau ꞌgã oporogytau Jejui ꞌga ree.
43,11,49,"Aꞌeramũ mainana ꞌwyriararete ꞌga, Kaifasi ꞌga ojeꞌega ꞌgã nupe. Kaifasi ꞌga ꞌwyriaramũ ꞌũina ꞌgã nupe aipoa kwara rupi rakue. Aꞌeramũ ꞌga aꞌeramũ ojeꞌega ꞌgã nupe:—Nepẽneapyoi we futat ꞌga ree? ꞌGa futat ijukapyramũ. Aꞌeramũ ꞌga etee futat amanũmarũmũ najuejue etee jane apisiukareꞌema— ꞌjau Kaifasi ꞌga ojeꞌega wemiayuwa ꞌgã nupe.?"
43,11,53,Aipoa ojeupe Kaifasi ꞌga ꞌeramũ ꞌgã ꞌjau ajaupe:—Maran te jane Jejui ꞌga pyygi ꞌga jukau?— ꞌjau ꞌgã ajaupe oporogytau.
43,11,54,Aꞌeramũ Jejui ꞌga awaweꞌem Judeja ywy pe. Arawau Efraĩ ꞌjaw ipe etee. Aipoa ꞌupa jũmireꞌema pyri. Aipo pe ore oropytau.
43,11,55,Oreypy ꞌgã Egitu ywy awi enũꞌẽawer awi weaꞌawa maraka upe iwaẽm jaꞌwyjaꞌwyrauwe judeu ꞌgã awau ajatykau peu Jerusareg ipe kwaiwete. Ojeꞌwyr awi ꞌgã awau ajatykau Jerusareg ipe. Maraka apoawa upe iwaẽmeꞌemauwe ꞌgã mamaꞌe apou Moisesi ꞌga remikwasiarer imũ etee ojekatuꞌokawamũ Jarejuwarete ꞌga upe.
43,11,56,Aꞌeramũ ꞌgã Janeruwarete ꞌga mogytaaw ipe awau Jejui ꞌga rekaa numiamũ. Aꞌere ꞌgã nuekoari ꞌga. Aꞌeramũ ꞌgã ꞌjau ajaupe:—ꞌUt sipo ꞌga ꞌau maraka are jane pyri?— ꞌjau ꞌgã ajaupe.—Too. Maran gatu nipo ꞌga ꞌureꞌema— ꞌjau ꞌgã ajaupe.
43,12,1," Egitu ywy awi oroypyfera ꞌgã nenũꞌẽawer are weaꞌawa maraka apoawa upe iwaẽm jaꞌwyjaꞌwyrauwe ore arawau Petani pe.Aꞌeramũ Jejui ꞌga ore rerawau wemimoferawera ꞌga ꞌwyr ipe, Lasaru ꞌga ꞌwyr ipe."
43,12,2,"Aꞌeramũ peu ore waẽm ire, peuwara ꞌgã mamaꞌe apou oree, ore mojemiꞌwaawamũ. Marta ẽẽ mamaꞌe rerua mamaꞌe ꞌwawa ꞌarimũ oree. Aꞌeramũ Lasaru ꞌga nanẽ ꞌua wapyka ojemiꞌwaa Jejui ꞌga pyri."
43,12,3,Aꞌeramũ Mari ẽẽ jany kasiga ryrũ pyyka erua. Aipoa jany kasiga wepyeteramũ agawewi. Aꞌetea Mari ẽẽ aipoa jany kasiga werut ekoꞌwoka Jejui ꞌga py are. Naritu ꞌjau ꞌgã aipo jany kasiga upe. ꞌGa py pireita ipyu. ꞌGa py pirei re ẽẽ uꞌawa pyu etee futat ꞌga py mukaga. Jany kasiga okwasiꞌwau ꞌgã noga raipy pype.
43,12,4,Aꞌere Jejui ꞌga remimuꞌeramũ ore mũ narafutari. Iskariote ꞌga nafutari aipoa. ꞌga futat iaꞌwyreꞌema ꞌgã nupe Jejui ꞌga monoara. ꞌGa futat poromũ nafutari jany kasiga pyu Jejui ꞌga py pireja. —Kuu. Maꞌeramũ sipo ẽẽ imeꞌegeꞌema kaꞌaranũũ are ꞌwei. Epy te ꞌã ꞌaga jany kasiga. Tresẽtu kaꞌaranũũ ꞌua ee. Aꞌeramũ amunipo ꞌã ẽẽ imeꞌega kaꞌaranũũ are ojeupe. Aꞌeramũ amunipo ꞌã ẽẽ epyfera mua janee. Aꞌeramũ amunipo ꞌã jane imojoꞌoka ikaraemãeꞌema ꞌgã nupe— ꞌjau ꞌga ꞌũina.
43,12,6,"ꞌga najemuaẽmi agawewi ikaraemãeꞌema ꞌgã nee. Oꞌmeramũ te ꞌga ꞌi. Jejui ꞌga remimuꞌea futat ꞌga numiamũ. ꞌGa futat kaꞌaranũũ yrũ rerekwara. Aꞌeramũ ꞌga amunarũmũ kaꞌaranũũ are ojeupe jepi. Munaꞌywa futat ꞌga. Aꞌeramũ ꞌga poromũ jany kasiga meꞌeg are afueweramũ. “Amojoꞌok amunipo ꞌã je epyfera tejeupe”, ꞌjau ꞌga ojeupe numiamũ."
43,12,7,Aipo ꞌeramũ Jejui ꞌga ꞌjau ꞌga upe:—Tene ẽẽ iapoi. ꞌAga jany kasiga ẽẽ omỹigatu je manũnamũ je ree ekoꞌwogipyramũ te raiꞌi numiamũ. Aꞌere ẽẽ ꞌawauwe ekoꞌwogi je ree. Tene ẽẽ iapoi jee— ꞌjau Jejui ꞌga ꞌga upe. —Ikaraemãeꞌema ꞌgã nooaꞌuweri futari pẽ nui. Aꞌeramũ ene anure mamaꞌe monou ꞌgã nupe ejemifutar imũ ꞌjau. Je te nako fukui futari pẽ pype— ꞌjau Jejui ꞌga ꞌgã nupe.
43,12,9,"Aꞌeramũ judeu ꞌgã Jejui ꞌga rekwawa kwaapa.   Aiꞌiwe ore arawau Jerusareg ipe Jejui ꞌga rupi. Kawaruꞌi aranuwamueuu ꞌarimũ Jejui ꞌga ꞌua akou. Aꞌeramũ muku awi maraka are ꞌut maꞌe ꞌgã ꞌga rera renupa.—Aipo Jejui ꞌga ruri akou— ꞌjau peuwara ꞌgã Jerusareg ipe ꞌut maꞌefera ꞌgã nupe. —ꞌGa futat ꞌawamue Lasaru ꞌga omoferap aiꞌi. Ita kwara pype ꞌga ruwamũ ꞌga wafukaita ꞌga reumera upe aiꞌi. Aꞌerauwe futat Lasaru ꞌga ferawi ꞌua uẽma ita kwar awi aiꞌi— ꞌjau Lasaru ꞌga ferawa resakarera ꞌgã imomeꞌwau kwe awi ꞌut maꞌefera ꞌgã nupe. —Peꞌje ajee soo Jejui ꞌga resaka ꞌũ— ꞌjau ꞌgã ajaupe.Aꞌeramũ ꞌgã kwaiwete awau ꞌga rowosõu. ꞌGã kuꞌia ꞌgã nerekou. Aꞌeramũ ꞌgã aꞌeramũ pinowa rerawau imowawaka ꞌga repejãna. ꞌGa resakawe ꞌgã wafukaita ꞌgã nupe:—Janeruwarete ꞌga ꞌã esageay. Ene ꞌã ꞌga remimurera futat. Ene futat ꞌã Israeu juapyreramũ ore upe ꞌwyriarareteramũ. Aꞌeramũ ki Janeruwarete ꞌga ojejukau esage ene ree— ꞌjau ꞌgã wafukaita Jejui ꞌga upe.Kawaruꞌi ꞌarimũ Jejui ꞌga ꞌua owaẽma Jerusareg ipe. Ymã Sakari ꞌga kaꞌarana kwasiari inuga aipo are rakue. “Pekyje kasi Jerusareg ipewaramũ ne. Kwe pẽꞌwyriararete ruri kawaruꞌi ꞌarimũ”, ꞌjau ꞌga ikwasiaa inuga kaꞌaran are rakue.Aꞌere aipo are ore norereapyoi, aipoa ꞌga waẽmaw ipe iaporamũ. Aꞌere anure ywag ipe Jejui ꞌga o re tãmẽjẽ te orereapyoramue ꞌga remikwasiarera kaꞌaran are ikue. “Aꞌjea futat. ꞌGa remikwasiarer imũ etee futat ꞌgã iapoi raiꞌi”, ꞌjau ore arajaupe, ywag ipe ꞌga o re. Series,  Series,  Series,  Series,  Series,  Series, "
43,12,20,Amanũawama Jejui ꞌga imomeꞌuawetGrego ꞌgã amũ awau judeu ꞌgã nupi Jerusareg ipe. Janeruwarete ꞌga muorypa ꞌgã awau ꞌgã nupi maraka pe.
43,12,21,"Aꞌeramũ ꞌgã awau ojeꞌega Filipe ꞌga upe. Pesaita pewara Filipe ꞌga. Garireja ywy pe aipoa amunawa Pesaita ꞌupa. Aꞌeramũ grego ꞌgã ꞌjau Filipe ꞌga upe:—Oreporesagiwer ore Jejui ꞌga ree, ki Filipe— ꞌjau ꞌgã ꞌga upe."
43,12,22,"Aꞌeramũ Filipe ꞌga Andre ꞌga upe raꞌne awau imomeꞌwau. Aꞌeramũ Andre ꞌga Filipe ꞌga rerawau Jejui ꞌga upe.—Grego ꞌgã ꞌut amũ ene resaka, ki Jejui— ꞌjau ꞌgã ꞌga upe."
43,12,23,"Aꞌeramũ Jejui ꞌga ꞌjau ꞌgã nupe:—Je ꞌã Jarejuwarete ꞌga remimurera. Aꞌeramũ nipo anurenureꞌi je manũ re ꞌgã ꞌjau kwaiwete jee: “Eteete maꞌe ꞌgã apyraapara ꞌga raꞌe”, ꞌjau nipo ꞌgã jee, je manũ resaka— ꞌjau Jejui ꞌga ꞌgã nupe."
43,12,24,—Sãꞌã juowuu aꞌỹja otymeꞌemamũ ipytuneꞌema. Majepei tee futat aꞌỹja. Aꞌeramũ futat ojemoteu otym ire te ipori. Aꞌeramũ futat waramũ ojemeꞌyita waꞌỹja pyu. Aꞌeramũ te nojemoteei aꞌỹja. Nan tee futat je manũ re jeremiayuwa ꞌgã jemeꞌyi. Je manũ re kwaiwetewete ajemogyau namutamutat— ꞌjau Jejui ꞌga ꞌgã nupe.
43,12,25,—Janeruwarete ꞌga remifutara apoareꞌema ꞌgã aꞌỹi tymeꞌema ꞌjawe. ꞌGã nekoi ekoetei tee. Amanũ re awaweꞌem futat Jarejuwarete ꞌga pyri. Aꞌere Jarejuwarete ꞌga remifutar imũ mamaꞌe apoara ꞌgã itymipyrera ꞌjawe. Nokyjei ꞌgã amanũ awi. Aꞌeramũ nipo anure ꞌgã ajemogyau Jarejuwarete ꞌga pyri nakwaparimũ ete rũi futat— ꞌjau Jejui ꞌga ꞌgã nupe oporogytau ꞌũina.
43,12,26,"—Jeremiayuwamũ pejejekoweramũ ki jejeꞌega peenup, jeremifutar imũ etee futat mamaꞌe apou. Nan pejemogy je pyri namutat aꞌjea futat. Aꞌeramũ nipo jeremiayuwa ꞌgã nupe Jeruwarete ꞌga ꞌjau: “ꞌGã esageay jee”, ꞌjau nipo ꞌga ꞌgã nupe jee— ꞌjau Jejui ꞌga ꞌgã nupe."
43,12,27,"—Jepyꞌaꞌwyt je tekou. Maran te je rekoi, naꞌeaꞌuweri je Jarejuwarete ꞌga upe. “Je rereko tywerukar awi ape ꞌgã nupe”, naꞌei futari je ꞌga upe nũ. Nanuaramũ futat je ruri ikue. Ijukapyramũ futat ꞌga je muri ikue. Aꞌeramũ nipo ꞌgã je rerekou tyweaete futat je jukau— ꞌjau Jejui ꞌga ꞌgã nupe."
43,12,28,"Aipo ꞌe re Jejui ꞌga ojeꞌega ꞌUwarete ꞌga upe:—Mamaꞌea eapo ejemuorywukaa ꞌgã nupe, Kiapiꞌni— ꞌjau ꞌga ojeꞌega ꞌUwarete ꞌga upe.Aipo ojeupe ꞌga ꞌeramũ ꞌga ojeꞌega mua ꞌga upe ywag awi:—Mamaꞌe mũ futat ako je aapo tejemuorywukaa ꞌgã nupe ko. Anure tãmẽjẽ te nipo je iapouꞌjawi nũ— ꞌjau Kuꞌjywa ꞌga ojeꞌega mua waꞌyra ꞌga upe."
43,12,29,Aipo renupawe peuwara ꞌgã amũ ꞌjau ajaupe:—Kuu. Maꞌja te poromũ?—Aman aunuga nipo aipo kũi— ꞌjau ꞌgã ajaupe.—Naani nũꞌũ. Ywagipewara ꞌga amũ te nipo aipo ojeꞌega amut ꞌga upe nũꞌũ— ꞌjau amumera ꞌgã ajaupe.
43,12,30,Aꞌeramũ Jejui ꞌga ꞌjau ore upe juejue:—Naje ree rũi ꞌga jeꞌegi jee. Pẽ nee te ꞌga jeꞌegetei— ꞌjau ꞌga ore upe imomeꞌwau.
43,12,31,"—ꞌAwamũ nipo Jeruwarete ꞌga ꞌi: “Neperowiari jeraꞌyra ꞌga. Aꞌeramũ pẽẽ pejejekwau jee”, ꞌjau nipo ꞌga ꞌgã nupe. Aꞌeramũ ꞌga ꞌawamũ futat je rerowiareꞌema ꞌgã ꞌwyriara pãjẽ mateepapa jui— ꞌjau Jejui ꞌga oree. —ꞌYpeywar are temono temuꞌam ire te nipo je tejerowiaarama ꞌgã murukari tejepyri— ꞌjau Jejui ꞌga oree."
43,12,33,Aiporamũ futat ꞌga amanũawama momeꞌui oree.
43,12,34,"Aꞌeramũ ꞌga jeꞌega renupara ꞌgã ꞌjau Jejui ꞌga upe:—Maꞌeramũ ene poromũ ꞌjau ki ꞌei. Ymã te ꞌã Janeruwarete ꞌga kaꞌarana kwasiarukaa wemimurama ꞌga ree rakue: “Namanũi futari Janeruwarete ꞌga remimurera ꞌga. Namutat ꞌga rekoi amanũmeꞌem”, ꞌjau ꞌga ꞌã inuga ikwasiaa kaꞌaran are rakue: Maꞌeramũ ajee poromũ ere oree, aruꞌe etee ore enee. ꞌYpeywar are nipo ꞌgã je muꞌama, ere poromũ nũ, aruꞌe te ore enee aꞌi kũi. NaJarejuwarete ꞌga remimurera rũi tãmẽjẽ futat nipo ꞌã ene nũꞌũ?— ꞌjau ꞌgã Jejui ꞌga upe aipo ꞌga ꞌeramũ."
43,12,35,Aꞌeramũ aipo ꞌgã ꞌeramũ Jejui ꞌga ꞌjau ꞌgã nupe:—Jarejuwarete ꞌga jeꞌeg are pẽ muꞌjawamũ nanẽ je ruri ikue. Aꞌeramũ ki pẽẽ jejeꞌega rerowiaa pejejepype je rekoramũ. Jejeꞌega renuparamũ pẽẽ pejejemogyau ꞌarimũ wata maꞌe ꞌjawe. Sãꞌã ae ꞌarimũ mamaꞌe resaga katu katu. Nan tee futat je Tejuwarete ꞌga resaukaa pẽ nupe. Aꞌere je anurenureꞌi je oi pẽ nui nũ. Je o re taetu nipo nepẽneapyoaꞌuweri ee. Ee pejejeapyoeꞌem ire nipo pẽẽ iseraip maꞌe ꞌjawe pejejemogyau. Iseraip maꞌe ꞌjawe etee nipo pẽẽ pejejemogyau pejeꞌakwaaweꞌemamũ. Ypytunimũ iseraip maꞌe ꞌgã mamaꞌe nuesagi. ꞌGã seraiwa mamaꞌea nuesaukari ꞌgã nupe— ꞌjau Jejui ꞌga ꞌgã nupe.
43,12,36,—Aꞌeramũ ki pẽẽ je rerowiaramũ pejejepype je rekorauwe pejejeapyoramũ jejeꞌeg are. Aꞌeramũ je tejerowiaramũ pẽ monou tejemiayuwamũ. Aiporamũ pẽẽ iseraiweꞌema ꞌgã ꞌjawe. Mamaꞌea peesak katu katu pejejemogyau. Aꞌeramũ ꞌarimũ wata maꞌe ꞌjawe futat pẽẽ— ꞌjau Jejui ꞌga ꞌũina ꞌgã nupe.Aipo ꞌgã nupe ꞌe re Jejui ꞌga awau ojepeꞌau ajemima ꞌgã nui.
43,12,37,"Nuerowiari futari ꞌgã ꞌgaOpãjẽ mũ Jejui ꞌga ꞌgã nemiapoeꞌema apouꞌjauꞌjapa agawewi ꞌgã neape. Aꞌetea ꞌgã nuerowiari ꞌga ajemogyau. Ymã te ꞌã Janeruwarete ꞌga jeꞌega momeꞌwara ꞌga Isai ꞌga kaꞌarana kwasiari inuga jee rakue. “Ene ꞌã Orejararetea. Aꞌere ꞌgã nitywi orejeꞌega rerowiaara. Ene ꞌã pãjẽretea agawewi. Aꞌetea ꞌgã enepãjẽa nuerowiari futari”, ꞌjau Isai ꞌga ikwasiaa inuga kaꞌaran are rakue. Aipoa aꞌjea futat Isai ꞌga inuga ikwasiaa kaꞌaran are rakue. Aꞌeramũ aꞌjea futat Isai ꞌga ꞌeawer imũ etee futat poa."
43,12,39,"Isai ꞌga kaꞌarana kwasiaruꞌjapa ꞌgã nee wẽjẽmĩ rakue nũ: “Janeruwarete ꞌga ꞌgã namueapyoukari ee.Aꞌeramũ ꞌgã wapyakwafugeꞌemamũ weapyoeꞌemamũ ee.Aꞌeramũ ꞌgã aꞌeramũ opoiriwereꞌemamũ otywer awi. Jekatuꞌog ape, ꞌjaweꞌem ꞌgã ꞌga upe.Aꞌeramũ ꞌga aꞌeramũ ꞌgã katuꞌokeꞌema futat”,ꞌjau Isai ꞌga inuga ikwasiaa kaꞌaran are rakue."
43,12,41,Jejui ꞌga rurawam are Isai ꞌga kaꞌarana kwasiaa inuga rakue. Isai ꞌga weapyoramũ Jejui ꞌga rurawam are. Esageay maꞌe ꞌga. Kũimaꞌeeteete ꞌga ꞌea ꞌga ikwaapa. Aꞌeramũ ꞌga kaꞌarana kwasiaa inuga ꞌga rurawam are rakue.
43,12,42,"Aꞌetea ꞌgã kwaiwete Jejui ꞌga rerowiaa. ꞌWyriaꞌri ꞌgã amũ miamũ futat ꞌga rerowiaa. Aꞌere ꞌgã aipo ꞌeramũ eewi nojemomeꞌui ajaupe. Fariseu ꞌgã wejue “Jejui ꞌga rerowiaara ꞌgã simũꞌẽ jarejatykaaw awi ꞌjau. Aꞌeramũ futat imũꞌẽmyrera ꞌgã osouꞌjapeꞌema jarejatykaawa pype ꞌjau”, eꞌi fariseu ꞌgã ajaupe rakue. Aꞌeramũ ꞌgã aꞌeramũ wejue ojemomeꞌwaweꞌem ꞌgã nemianuwamũ. Ajuowase ako esage are etee ꞌgã weaꞌaramũ. Janeruwarete ꞌga rowase ako esage are jẽmĩ ꞌgã weaꞌareꞌemamũ."
43,12,44,Aꞌeramũ Jejui ꞌga ojeꞌega momorayau ojee ajatyka maꞌeramũ juejue oree:—Je rerowiaara ꞌgã je muarera ꞌga nanẽ futat werowiat— ꞌjau Jejui ꞌga oree.
43,12,45,—Arajuꞌjawe etee futat ore. Aꞌeramũ je resakara ꞌgã nanẽ je muarera ꞌga resaka futat— ꞌjau Jejui ꞌga oree.
43,12,46,—ꞌAwa ywy pe ako je ruri pẽ mueapyoawamũ aiꞌi. Aꞌeramũ je rerowiaara ꞌgã weapyoramũ je ree ajemogyau. Naypytunimũ wata maꞌe ꞌjawe rũi ꞌgã. Ypytunimũ wata maꞌe ꞌgã mamaꞌe tywera nuesagi wape awi. Aꞌere je rerowiaara ꞌgã nanarũi. ꞌArimũ wata maꞌe ꞌjawe te ꞌgã. Je ꞌã mamaꞌea aesaukat ꞌgã nupe. Mamaꞌe are ꞌgã mueapyou— ꞌjau Jejui ꞌga oree.
43,12,47,"—ꞌGã amũ nipo jejeꞌega renupa ekoete akou. Aꞌere nipo ꞌgã nuerowiari jejeꞌega. Aꞌetea nipo je “nepẽaꞌwyri pẽẽ Jarejuwarete ꞌga upe”, naꞌeaꞌuweri ꞌgã nupe. Naaipo ꞌgã nupe ꞌjaramũ rũi je ruri. Pẽtywer awi pẽ katuꞌokawamũ te je ruri ꞌawa ywy pe ikue— ꞌjau Jejui ꞌga oree. —Pẽẽ mũ nipo jejeꞌega rerowiareꞌema ꞌeramũ naje rũi areko tywet pẽẽ. Janeruwarete ꞌga te nipo wowase pẽ majatykaawa ꞌara upe iwaẽmamũ eꞌi pẽ nupe: “Neperowiari Jeraꞌyrarete ꞌga jeꞌega rakue. Aꞌeramũ je pẽ nerekou tyweaete”, eꞌi nipo ꞌga pẽ nupe— ꞌjau Jejui ꞌga oree."
43,12,49,"—Najetee rũi te ꞌã ojot ikue. Jeruwarete ꞌga te je mut pẽ muꞌjaukaa jee ikue. ꞌGa ꞌeawer imũ etee futat je tekou tejeꞌega pẽ nupe, ꞌga jeꞌega momeꞌwau. ꞌGa jeꞌega renuparamũ ꞌgã jemogyi namutat. ꞌAu amanũ re ꞌgã awau oferapa ywag ipe Kuꞌjywa ꞌga pyri amanũuꞌjapeꞌema. Aꞌeramũ futat ꞌgã awau ajemogyau peu. Aꞌea te je ꞌã akwaap. Aꞌeramũ je aꞌeu etee futat imomeꞌwau pẽ nupe— ꞌjau Jejui ꞌga oree."
43,13,1,"Wemimuꞌe ꞌgã py pireitawetMaraka apoawa upe iwaẽm jaꞌwyjaꞌwyrauwe Jejui ꞌga ꞌjau ojeupe: “ꞌAwamũ iwaẽmi ꞌgã maraka apoawa upe, Egitu ywy awi oypyfera ꞌgã nenũꞌẽawer are weaꞌawa maraka upe. Aꞌeramũ ꞌawamũ futat owaẽma jaꞌwyjaꞌwy je manũawa upe. Temanũ re nipo je oi tejewya ywag ipe Tejuwa ꞌga pyri nũ”, ꞌjau Jejui ꞌga akou ojeupe etee futat.Wemiayuwamũ ꞌga oporomutaramũ ore ree ikue. Amanũ enunewe ꞌga mamaꞌe apou oree, ore ree oporomutaawa resaukaawamũ ikue. Jejui ꞌga ꞌũina ojemiꞌwaa ore pyri, wemimuꞌeramũ. Aꞌeramũ mamaꞌeukwaawa ꞌwyriara ꞌga muꞌakwaawukareꞌema ꞌga mogou. Aꞌeramũ ꞌga ꞌjau ojeupe: “Oo pa je Jejui ꞌga monou mainana ꞌgã po pe kwy”, ꞌjau ꞌga ojeupe. Ojemiꞌwaaw ipe Jejui ꞌga ꞌjau ojeupe: “Kuꞌjywa ꞌga opãjẽa amut jee. Aꞌeramũ je pãjẽreteramũ tekou”, ꞌjau ꞌga ojeupe ꞌũina. “Kuꞌjywa ꞌga wi futat te ako je ruri ikue. Aꞌeramũ je ꞌawamũ tewau tejewya ꞌga pyri nũ”, ꞌjau ꞌga ꞌũina ojeupe. “Aꞌere je teo enune ꞌgã muꞌei mamaꞌe mũ ree”, ꞌjau ꞌga ojeupe ꞌũina. Aꞌere Jejui ꞌga afuꞌama weteyrũ mosoka ojewi. Aꞌere ꞌga ae piryypawa pyyka ojekuꞌafaa ipyu. Series, "
43,13,5,"Aꞌere ꞌga ꞌy rekoꞌwoka yꞌasiga pype. Aꞌere ꞌga orepy pireita. Orepy pirei re ꞌga imukaga ae piryypawa pyu, akuꞌau imamanipyrera pyu."
43,13,6,Ore mũ py pirei re ꞌga ajepeja ꞌga py pireita nũ. Aꞌere ajepeja mũ nũ. Aꞌere ajepeja mũ nũ. Awau owaẽma Simão Pedro ꞌga upe:—Ere epy mua. Sipirei enepya ꞌjau— ꞌjau ꞌga ꞌga upe.Aꞌere Pedro ꞌga ꞌi etee ꞌga upe:—Kuu. Naani nũꞌũ. Najeremiayuwa rũi te ꞌã ene. Aꞌeramũ ene jepy pireitarũeꞌem— ꞌjau etee Pedro ꞌga ꞌga upe.
43,13,7,Aꞌeramũ Jejui ꞌga ꞌjau Pedro ꞌga upe:—ꞌAwamũ nenereapyoi futari jeremiapo are. Anure te nipo enereapyo ee— ꞌjau Jejui ꞌga Pedro ꞌga upe.
43,13,8,—Naani futari. Nerepirei futari jepya— ꞌjau etee Pedro ꞌga ꞌga upe.—Naani. Je enepy pireiteꞌemamũ ene najeremiayuwa rũi ereko— ꞌjau Jejui ꞌga Pedro ꞌga upe.
43,13,9,"Aꞌeramũ aipo ojeupe ꞌga ꞌerauwe Pedro ꞌga ꞌjau ꞌga upe:—Jepya etee kasi ajee erepirei ne nũ. Jepoa we futar iki ajee epirei ꞌũ, jeakaga ꞌjau aꞌi kũi— ꞌjau Pedro ꞌga Jejui ꞌga upe."
43,13,10,—Naani. Sãꞌã ojauk maꞌe ꞌgã pikyꞌaeꞌema. ꞌGã pya etee ꞌã okyꞌaramũ. Aꞌeramũ ꞌã ꞌgã opya etee ipireita. Nan tee futat pẽtywera Janeruwarete ꞌga imoiri pẽ nui. Aꞌeramũ pẽẽ ipikyꞌaeꞌema ꞌjawewaramũ ꞌga upe. Pẽẽ mũ te ajee ꞌã nepẽpoiriweri pejetywer awi raiꞌi. Aꞌeramũ Janeruwarete ꞌga nanẽ imoireꞌema ꞌga wi. Aipo ꞌga ipikyꞌa maꞌe ꞌjawe ako ojekatuꞌogeꞌema futat— ꞌjau Jejui ꞌga oree.
43,13,11,"Jejui ꞌga ꞌga kwaapa ojee. “ꞌGa futat nipo je mono kũimaꞌe tywera ꞌgã po pe” ꞌea ꞌga ikwaapa. Aꞌeramũ ꞌga poromũ ꞌjau oree: “Pẽẽ mũ nipo ipikyꞌa maꞌe ꞌjawe futat”, ꞌjau ꞌga oree."
43,13,12,Orepy pireipaw ire ꞌga afuꞌama waity munepa nũ. Aꞌere ꞌga wapyka. Wapyg ire ꞌga ojeꞌega oree:—Nepẽneapyoi futari jeremiapofer are.
43,13,13,"Aꞌeramũ je pẽ mueapyou ee. “ꞌGa jane muꞌjara”, peꞌje ꞌã jee jepi. “ꞌGa Janejararetea”, ꞌjau ꞌã pẽẽ. Aꞌjea futat peꞌje. Namutat je rekoi pẽ nupe. Je te ꞌã pẽ muꞌjara. Je futat pẽjararetea. Aꞌetea ako je pẽpy pireita ko, pẽnemiayuwa ꞌjawe ko. Mamaꞌea je ꞌã aapo pẽ nupe. Aꞌeramũ ki pẽẽ nan tee futat mamaꞌe apou pejejaupe je ꞌjawe— ꞌjau Jejui ꞌga oree."
43,13,15,"—Pẽpy ako je apirei pẽ muꞌjawamũ pejejaupe mamaꞌe apo are ko. “Je ꞌã kũimaꞌeeteetea. Aꞌeramũ je mamaꞌe apowarũeꞌem pẽ nupe”, peꞌje kasi pejejaupe ne. Je ꞌjawe futar iki mamaꞌea peapo pejejaupe pejejopoaa— ꞌjau ꞌga oree, orepy pirei re. —Aꞌjea futat je ꞌi. ꞌWyriara ꞌgã kũimaꞌeeteetea. ꞌGa remiayuwa ꞌgã oꞌwyriara nuapyraawi. Moranuwa rerooara ꞌga nanẽ nuapyraawi omonoara ꞌga. Aꞌeramũ je ꞌwyriara ꞌjawe futat pẽ nupe. Jeremiayuwa futat pẽẽ. Aꞌeramũ pẽẽ je ꞌjawe futat mamaꞌe apou ꞌawamũ."
43,13,17,"ꞌAwamũ pekwaap. Aꞌeramũ pẽẽ jeꞌeawer imũ etee futat mamaꞌe apou. “Pejopoar iki mamaꞌe apo are”, jeꞌeawer imũ mamaꞌe aporamũ nipo pẽẽ pejekuꞌiramũ pejejemogyau— ꞌjau ꞌga oree ore muꞌjau. —Aꞌere je napẽ nupe juejue rũi je ꞌi. Akwaap je pẽẽ. Tejemimuꞌeramũ je pẽ mũꞌẽi. Pẽẽ mũ futat nipo kũimaꞌe tywera ꞌgã po pe je monou. Ymã we te ꞌã ꞌga amũ kaꞌarana kwasiari inuga je ree rakue. “Je pyri ojemiꞌwat maꞌe ꞌga amũ nipo je juka are ifuewet”, ꞌjau ꞌga ꞌã ikwasiaa inuga kaꞌaran are rakue. Aꞌeferupi tee nipo pẽẽ mũ je monou ꞌgã po pe."
43,13,19,"Aꞌeramũ je tejukaeꞌemauwe aipo momeꞌwau pẽ nupe. Aꞌeramũ pẽẽ jeꞌeawer imũ etee ijeapo re jeꞌeawera rerowiaa. Aꞌeramũ nipo pẽẽ ꞌjau jee: “Aꞌjea futat. Jarejuwarete ꞌga remimurera ꞌga raꞌe”, ꞌjau nipo pẽẽ jee— ꞌjau ꞌga oree."
43,13,20,—Aꞌjea futat je ꞌi jeremimokwasiꞌo ꞌgã nereko esageramũ ꞌgã je nanẽ je rereko esage ajemogyau nũ. Je rereko esageara ꞌgã je muarera ꞌga nanẽ erekou esage ajemogyau nũ— ꞌjau ꞌga oree.
43,13,21,  Aipo ꞌe re Jejui ꞌga uꞌarasigeteteramũ. Aꞌeramũ ꞌga ꞌjau oree:—Aꞌjea futat je ꞌi. Aꞌjea futat nipo pẽẽ mũ je mono pejepe je ree iporomutareꞌema ꞌgã nupe je jukaukaa— ꞌjau ꞌga oree.
43,13,22,Aꞌeramũ ore arajemogymogyau etee aramãꞌjãu arajuee.—Awỹja upe sipo ꞌga ꞌi poromũ?— ꞌjau ore arajemogyau.
43,13,23,"Aꞌeramũ je teꞌỹina ꞌga pyri katu katu teapyka, ꞌga jekotyꞌaawaretea je."
43,13,24,Aꞌeramũ Simão Pedro ꞌga ojepoetyka jee.—“Awỹja upe te ere poromũ?” ere ꞌga upe— ꞌjau ꞌga jee ojepoetyka.
43,13,25,"Aꞌeramũ je tejeupe Pedro ꞌga ꞌeramũ tejua ꞌga rerowyka katu katu.—Awỹja upe te ere poromũ, ki Kuꞌjyp?— ꞌjau je ꞌga upe."
43,13,26,Aꞌeramũ Jejui ꞌga ꞌjau:—Peesag iki je maniꞌokoꞌoꞌi akỹma monoa ꞌga po pe— ꞌjau ꞌga jee aipo ojeupe je ꞌeramũ.ꞌGa maniꞌokoꞌoꞌi pyyka imuakỹma tyfera pype. Aꞌere ꞌga imonou ꞌga po pe. Simão Iskariote ꞌga raꞌyra ꞌga poromũ.
43,13,27,Maniꞌokoꞌoꞌia ꞌga po pe imono ypyrauwe mamaꞌeukwaawa ꞌwyriara ꞌua osou ꞌga pype. Aꞌerauwe Jejui ꞌga ꞌjau ꞌga upe:—Ere ewau ejemiaporama apou tãmẽjẽ kamẽsĩete— ꞌjau ꞌga ꞌga upe. Aꞌere ore ꞌga pyri ojemiꞌwat maꞌeferamũ norereapyoi ꞌga jeꞌeg are.—Maꞌeramũ sipo ꞌga aipo ꞌjau ꞌga upe ꞌwei?— ꞌjau ore arajaupe.
43,13,31,"  31,32 ꞌga ẽm ire Jejui ꞌga ꞌjau oree:—Je pẽnekiꞌyraretea. ꞌAwamũ futat nipo je manũi. Anurenureꞌi nipo pẽẽ je manũ re Jeruwarete ꞌga pãjẽ resaka. Jepãjẽa nanẽ nipo pẽẽ esaka nũ. Aꞌeramũ nipo pẽẽ aipo resag ire ꞌjau oree: “Pẽẽ te ꞌã pãjẽretea. Pẽnesage ꞌã oree”, ꞌjau nipo pẽẽ oree orepãjẽ resag ire, ore muorypa— ꞌjau Jejui ꞌga oree. Series, "
43,13,33,"—Kunumĩmet. Nakoaꞌuweri je namutat pẽ pype. Koꞌikoꞌi ete je oi pẽ nui. Je o re nipo pẽẽ pejewau je rekaa numiamũ. Aꞌere nipo “nepeoaꞌuweri je waw ipe”, ꞌjau ako je judeu ꞌgã ꞌwyriaꞌri ꞌgã nupe ikue. Aꞌere je ꞌawamũ pẽ nupe nanẽ je ꞌi aipo ꞌjau nũ— ꞌjau Jejui ꞌga oree."
43,13,34,—Aꞌeramũ je mamaꞌe yau mũ momeꞌwau pẽ nupe. Jeporomutat te je ꞌã pẽ nee kwaiwete. Aꞌeramũ ki pẽẽ nanẽ pejeporomutaramũ pejejuee. Pejejuerekou esage ki je ꞌjawe.
43,13,35,"Aꞌeramũ pejejuereko esage resakara ꞌgã ꞌjau pẽ nupe: “Jejui ꞌga remiayuwa ꞌgã futat. Aꞌeramũ ꞌgã oporomutaramũ ajuee ꞌga ꞌjawe. Aꞌjea futat ꞌgã ꞌga remiayuwa raꞌe”, ꞌjau nipo ꞌgã pẽ nesaka— ꞌjau Jejui ꞌga oree. Aipo ꞌga ꞌeramũ Pedro ꞌga ꞌjau ꞌga upe nũ:—Maꞌape ene ewau poromũ, ki Kuꞌjyp?— ꞌjau Pedro ꞌga ꞌga upe.Aꞌeramũ ꞌga ꞌjau ꞌga upe:—Nereoaꞌuweri je rupi ꞌawamũ. Anure te nipo ereo je rewiri— ꞌjau etee ꞌga ꞌga upe."
43,13,37,—Maꞌeramũ je tewaweꞌem ene rupi ki ꞌei? Ene reewe futat je manũi tewau kũi— ꞌjau Pedro ꞌga ꞌga upe.
43,13,38,"Aꞌeramũ Jejui ꞌga ꞌjau ꞌga upe nũ:—“Ene reewe futat je oi temanũmũ”, ꞌjau ene kũi. Aꞌere je te aꞌjea futat je ꞌi enee kũi. ꞌAwa ypytuna rupi futat nipo eneꞌme ꞌgã nupe muapyt, je kwakupa nipo ꞌgã nupe wyrasokwẽ jeꞌeg enunewe kũi— ꞌjau Jejui ꞌga Pedro ꞌga upe."
43,14,1,Janeruwarete ꞌga rupapJejui ꞌga ꞌjau wemimuꞌeramũ oree ikue:—Pẽꞌarasig kasi ne. Pejepyꞌaꞌwyreꞌemamũ nanẽ pejejemogyau nũ. Jarejuwarete ꞌga ree etee pejejemogypyyka pejejemogyau. Je ree nanẽ pejejemogypyyka pejejemogyau nũ.
43,14,2,"Jeruwarete ꞌga rupaw ipe kwaiwete ꞌoga. Aꞌeramũ je pẽnupawa mogatyrũmũ tewau. Aipo tyweꞌem ire amunipo ꞌã je aipo naꞌeaꞌuweri pẽ nupe. Pẽnupawa mogatyrũmaw ire nipo je tejua pẽ nupe, pẽ nerawau peu tejepyri pẽ mogyau."
43,14,4,Pekwaap futat ꞌã je wawa piara— ꞌjau Jejui ꞌga oree ikue.
43,14,5,"Aꞌeramũ Tome ꞌga ꞌjau ꞌga upe:—Norokwaawi ore ene wawa, ki Kuꞌjyp. Maran sipo ore ene wawa piara kwaawi?— ꞌjau ꞌga Jejui ꞌga upe."
43,14,6,"Aꞌeramũ Jejui ꞌga ꞌjau ꞌga upe:—Je futat ꞌã pe ꞌjawewara. Je rupi etee te peo Jeruwarete ꞌga pyri. Je ꞌã mamaꞌe aꞌjea etee omomeꞌu. Je futat ae mogyara. Je futat omonoukat pẽẽ imogyau Jarejuwarete ꞌga pyri, aꞌe je ꞌã pẽ nupe jepi."
43,14,7,Je kwaaw ire Jeruwarete ꞌga nanẽ pekwaap nũ. ꞌAwamũ ꞌã pekwaap ꞌga futat. Aꞌeramũ nipo pẽẽ ꞌga resaka futat— ꞌjau Jejui ꞌga oree ikue.
43,14,8,"Aꞌeramũ Filipe ꞌga ꞌjau ꞌga upe:—Eesaukat Jarejuwarete ꞌga oree, ki Kuꞌjyp. ꞌGa resag ire torerekõẽãi arajemogyau ꞌjau— ꞌjau ꞌga ꞌga upe."
43,14,9,"Aꞌeramũ Jejui ꞌga ꞌjau ꞌga upe:—Naje kwaawi we nipo ape ki sa? Ymã agawewi te ꞌã je rekoi pẽ pype aꞌi kũi? Je resakara ꞌgã Jeruwarete ꞌga nanẽ wesak futat nũ kũi. Maꞌeramũ ene poromũ “Jarejuwarete ꞌga eesaukat oree”, ꞌjau jee ꞌũ?"
43,14,10,Jeruwarete ꞌga je ꞌjawe futat kũi. Je nanẽ ꞌga ꞌjawe futat kũi. Majepei teewara ꞌjawe futat ore rekoi kũi. Nererowiari nipo aipoa ki sa?— ꞌjau Jejui ꞌga Filipe ꞌga upe.Aꞌeramũ ꞌga ꞌjau oree:—Natejeꞌega etee rũi je amomeꞌu pẽ nupe ꞌagamũ. Tejuwarete ꞌga jeꞌega te je amomeꞌu pẽ nupe kũi. Opãjẽ mũ futat ꞌga mamaꞌe apoukari jee.
43,14,11,Je rerowiat pejepe. Je futat ako Tejuwarete ꞌga pir are. ꞌGa nanẽ akou jepir are nũ. Aipoa ki perowiat. Jejeꞌega rerowiareꞌema ki jeremiapofer are je rerowiat pejepe.
43,14,12,Aꞌjea futat je ꞌi. Je rerowiaara ꞌgã nipo mamaꞌe apou je ꞌjawe etee futat. Tejuwarete ꞌga pyri je oi ꞌawamũ. Aꞌeramũ nipo je rerowiaara ꞌgã mamaꞌe apou je apyraapa— ꞌjau Jejui ꞌga oree.
43,14,13,"—Aꞌeramũ pẽẽ je rerowiaaramũ je renũina “mamaꞌea eapo oree”, ꞌjau ki pẽẽ jee. Aꞌeramũ je pẽ nemienũja apou pẽ nupe tejer imũ pẽẽ enũi re. Aꞌeramũ pẽẽ mamaꞌea pejejeupe je iapo re Jarejuwarete ꞌga muorypa, pejejeupe iapoawer are. Aꞌjea futat jeꞌea. “Mamaꞌea eapo oree”, tejer imũ tejeupe pẽẽ ꞌeramũ je iapoi futari pẽ nupe— ꞌjau Jejui ꞌga oree."
43,14,15,Janeruwarete ꞌga ꞌAgesage—Je ree pejeporomutar ire nipo pẽẽ jejeꞌega renupa.
43,14,16,"Aꞌeramũ je tejeꞌega renuw ire ꞌjau Tejuwarete ꞌga upe: “Eꞌagesagea emono je rerowiaara ꞌgã nupe ꞌgã poaawamũ je ꞌgã poawera ꞌjawe”, ꞌjau nipo je ꞌga upe. “Namutar iki Eꞌagesagea emogo ꞌgã pype imoireꞌema futat ꞌgã nui”, ꞌjau nipo je ꞌga upe. ꞌGa ꞌAgesagea mamaꞌe aꞌje are etee futat pẽ mueapyo Jarejuwarete ꞌga ree. Je rerowiareꞌema ꞌgã ꞌga ꞌAgesage kwaapeꞌema futat. Aꞌeramũ ꞌga ꞌgã nupe Uꞌagesage monoweꞌem futat. Aꞌere ꞌã pẽẽ ꞌga ꞌAgesagea pekwaap. Pẽ pyri futat ꞌga ꞌAgesagea rekoi. Aꞌeramũ anurenureꞌi futat akou pẽ pype, pẽnerekwaramũ. Janeruwarete ꞌga ꞌAgesagea akou je rerowiaaramũ pẽ pype— ꞌjau ꞌga oree."
43,14,18,Aꞌeramũ Jejui ꞌga ꞌjau nũ:—Anure nipo je ruri tejewya pẽ nupe nũ. Naetygaꞌuweri je pẽẽ imogyau— ꞌjau ꞌga oree.
43,14,19,—Anurenureꞌi nipo je rerowiareꞌema ꞌgã naje resaguꞌjawi. Aꞌere pẽẽ je resaguꞌjap futat pejepe. Temanũ re miamũ je ferawi etee nũ. Aꞌeramũ nipo je pẽ mogyau tejeꞌjawe etee futat.
43,14,20,"Pẽ nupe ꞌga ꞌAgesage rur ire pẽ mueapyou Jeruwa ꞌga ree, je ree ꞌjau. “ꞌUwarete ꞌga pyri ꞌga rekoi. Jane pyri nanẽ ꞌga rekoi futari nũ” ꞌe are pẽ mueapyoukaa. “ꞌGa pyri nanẽ ore rekoi nũ” ꞌe are nanẽ pẽ mueapyoukaa nũ— ꞌjau ꞌga oree ikue."
43,14,21,—Aꞌeramũ ki pẽẽ jejeꞌega renupa katu pejejemogyau. Jejeꞌega renup katuara ꞌgã iporomutat futat je ree. Aipo ꞌgã nee Jeruwarete ꞌga poromutaramũ futat. Je nanẽ ꞌgã nee teporomutaramũ nũ. ꞌGã nupe je jekwaawukari futat— ꞌjau ꞌga oree ikue.
43,14,22,Aꞌeramũ ꞌga oporonupa ee ꞌga upe. NaIskariote ꞌga rũi. Ajepeja ꞌga ꞌga te oporonup ee ꞌga upe:—Maꞌeramũ ene ejekwaawukaa ore upe etee ꞌũ? Maꞌeramũ sipo ene ejekwaawukareꞌema ejerowiareꞌema ꞌgã nupe?— ꞌjau ꞌga oporonupa ee ꞌga upe.
43,14,23,Aꞌeramũ Jejui ꞌga ꞌjau ꞌga upe:—Je ree iporomutat maꞌe ꞌgã jejeꞌega wenup futat. Aꞌeramũ Jeruwarete ꞌga oporomutaramũ aipo ꞌgã nee. Tejuwarete ꞌga retee futat je rekoi ꞌgã nupe.
43,14,24,"Je ree iporomutareꞌema ꞌgã jejeꞌega nuerowiari futari. Natejeꞌega rũi te ꞌã je amomeꞌu pẽ nupe. Tejuwarete ꞌga jeꞌega te je ꞌã amomeꞌu, temuarera ꞌga jeꞌega etee futat— ꞌjau ꞌga ꞌga upe ikue."
43,14,25,—Pẽ pype tekou je ꞌã aꞌe momeꞌwau pẽ nupe.
43,14,26,"Anure nipo ꞌga Uꞌagesage muri jerekwawer ipe pẽ poaawamũ, pẽ muꞌjau mamaꞌe aꞌje are, pẽ mueaꞌaa jeꞌeawer are— ꞌjau Jejui ꞌga oree."
43,14,27,—Je ꞌã jepyꞌataꞌwa futat. Aꞌeramũ je tejeꞌjawe etee futat pẽ mogyau pẽ mopyꞌataꞌwau. Je rerowiareꞌema ꞌgã nojomopyꞌataꞌwai futari. Aꞌere je nanarũi. Je te aꞌjea futat pẽ mopyꞌataꞌwaara. Aꞌeramũ ki pẽẽ pejepyꞌataꞌwaramũ pejejemogyau je ree. Pekyje kasi mamaꞌe awi ne— ꞌjau Jejui ꞌga oree.
43,14,28,"—“ꞌAwamũ je oi pẽ nui. Aꞌere anure je ruri nũ”, aꞌe je ako pẽ nupe ko. Aꞌea peenup jeꞌeawera. Je ree iporomutat maꞌeramũ nipo pẽkuꞌi pejejemogyau je o re je ree. Tejuwarete ꞌga pyri je oi. ꞌGa ꞌã je apyraapararete futat. Aꞌeramũ nipo pẽẽ pejekuꞌiramũ je o are— ꞌjau Jejui ꞌga oree."
43,14,29,—Teoa je amomeꞌu pẽ nupe ꞌawamũ. Aꞌeramũ pẽẽ je o re jejeꞌega rerowiaa.
43,14,30,Amogytaaiw etee je pẽẽ naꞌne. Je rerowiareꞌema ꞌgã ꞌwyriara ꞌut jaꞌwyjaꞌwy jee. Aꞌere nuapoukaraꞌuweri mamaꞌea jee. Tejuwarete ꞌga ꞌeawer imũ etee futat je mamaꞌe apoi tekou. Aꞌere je rerowiareꞌema ꞌgã anure ꞌgã neapyoramũ Jeruwarete ꞌga ree jeporomutar are— ꞌjau ꞌga oree.Aipo ꞌepaw ire ꞌga ꞌjau oree:—Peꞌje iruukwe ꞌaw awi. Soo ꞌjau— ꞌjau ꞌga oree wemimuꞌeramũ.Aꞌeramũ futat ore arawau aipo awi.
43,15,1,"Uwa ꞌywarete ꞌjawewatAꞌere Jejui ꞌga mamaꞌe mũ momeꞌwau oree, ore muꞌjawamũ:—Je ꞌã uwa ꞌywarete ꞌjawe. Aꞌeramũ pẽẽ je rerowiaaramũ akã ꞌjawe. Aꞌeramũ Jeruwarete ꞌga uwa ꞌywa jara ꞌjawe."
43,15,2,"Sãꞌã uwa ꞌywa tymara ꞌgã. Iꞌaawa rupi ꞌgã awau esaka. Aꞌere amumera akã niꞌai. Amumeꞌria etee uꞌaꞌiramũ. Aꞌeramũ ijara ꞌga iꞌaeꞌema akã monoka jui. Iꞌaꞌi maꞌea etee ꞌga imogatyrũmũ imogyau. Aꞌere imogatyrũmyrera akã uꞌaramũ kwaiwete. Nan tee futat nipo je rerowiaara ꞌgã. Jejeꞌega renupareꞌema ꞌgã akãꞌaeꞌema ꞌjawe. “Je te ꞌã Jejui ꞌga remiayuwaretea”, ꞌjau nipo ꞌgã numiamũ. Aꞌere nipo ꞌgã nuapoi Jeruwarete ꞌga remifutar imũ mamaꞌea. Nuenuwi ꞌgã ꞌga jeꞌega. Aꞌe ꞌgã ꞌga opeꞌa je wi imonou muku. Amumera ꞌgã te nipo ajee akã mogatyrũmyrera ꞌjawe. Aꞌe ꞌgã aꞌjea futat Jeruwarete ꞌga amuꞌakwaap ꞌgã mamaꞌe tywera apoeꞌem are ꞌgã mogyau. Aipo ꞌgã akã mogatyrũmyrera ꞌjawe iꞌa kwaiwete maꞌe ꞌjawe ajemogy jee. ꞌGã aꞌjea futat ꞌga remifutar imũ etee mamaꞌe wapo ajemogyau."
43,15,3,Aꞌere ꞌga ako pẽ mogatyrũi ko. Jejeꞌega aꞌjea futat peenup katu katu. Aꞌeramũ ꞌga ako pẽ katuꞌoka ko— ꞌjau ꞌga oree. —Sãꞌã akãa oꞌyw are uꞌama etee iꞌaa. Oꞌyw awi akã open ire niꞌauꞌjawi. Nan tee futat jepir are ajemogy maꞌeramũ etee Jeruwarete ꞌga remifutar imũ mamaꞌea peapo pejejemogyau. Aꞌeramũ je pẽ nerekou tejeape futat— ꞌjau ꞌga oree.
43,15,5,—Je uwa ꞌywarete ꞌjawe futat. Pẽẽ akã ꞌjawe. Jepir are pejejemogyau. Je tekou pẽ nee ꞌjau. Aꞌeramũ je pẽ poaa mamaꞌe apou Jarejuwarete ꞌga remifutar imũ. Pejepoareꞌemamũ nepeapoaꞌuweri mamaꞌea— ꞌjau ꞌga oree.
43,15,6,—Sãꞌã uwa ꞌywa jara ꞌga akã ypiwera monoga imonoa iapya jui. Nan tee futat Jeruwarete ꞌga jepir arewareꞌema ꞌgã monoi muku je wi.
43,15,7,"Je ree ajemogy maꞌeramũ pẽẽ jejeꞌega renuparamũ futat. Aꞌeramũ Jeruwarete ꞌga “mamaꞌe mũ eapo jee”, ojeupe ꞌeramũ iapou futat pẽ nupe— ꞌjau Jejui ꞌga oree."
43,15,8,"—Jeruwarete ꞌga remifutar imũ pejejemogy re pẽẽ mamaꞌe apou ꞌga ꞌeawer imũ etee. Aꞌeramũ pẽ nesakara ꞌgã ꞌjau pẽ nupe: “Janeruwarete ꞌga ꞌã esageay”, ꞌjau nipo ꞌgã pẽ nupe pẽ nesag ire. “ꞌGã ꞌã aꞌjea futat Jejui ꞌga remiayuwa”, ꞌjau nipo ꞌgã pẽ nesag ire— ꞌjau ꞌga oree ikue."
43,15,9,—Jeruwarete ꞌga iporomutat je ree. Aꞌeramũ je nan tee futat teporomutaramũ pẽ nee. Aꞌeramũ ki pẽẽ jejeꞌega renuparamũ jejeꞌega anupa ywyapi pejejemogyau. Aꞌeramũ je taetu teporomutaramũ pẽ nee.
43,15,10,Sãꞌã je Tejuwarete ꞌga jeꞌega renup katu katua je rekoa. Aꞌeramũ ꞌga aꞌeramũ oporomutaramũ aꞌjea futat je ree. Nan tee futar iki jejeꞌega peenup pejejemogyau. Aꞌeramũ te jeporomutaramũ pẽ nee pejemogyramũ— ꞌjau ꞌga oree.
43,15,11,—Aipoa je amomeꞌu pẽ nupe pẽ muekõẽãinawamũ. Je ꞌã ekõẽãi maꞌeramũ. Aꞌeramũ je tejeꞌjawe pẽnekõẽãja futaa.
43,15,12,"Jeporomutat je pẽ nee. Aꞌeramũ je tejejukau esage pẽ nee. Aꞌeramũ je ꞌjau pẽ nupe: Pẽporomutar iki pejejuee. Pejejuka esage ki pejejuee, je ꞌjawe futat— ꞌjau ꞌga oree ikue."
43,15,13,"—Ojekotyꞌaaw are iporomutat maꞌe ꞌgã amanũmũ ojekotyꞌaawa ꞌgã nekwawer ipe. Nitywi ꞌga amũ aipo ꞌga apyraapara ꞌgã, ojekotyꞌaaw are iporomutara apyraapara ꞌgã."
43,15,14,Jejeꞌega renuw ire pejejemogyau jejekotyꞌaawamũ. —Naje upe oporowyky maꞌe rũi pẽẽ. Jejekotyꞌaawa te pẽẽ. Iꞌwyriat maꞌe ꞌgã oꞌwyriara porowykyrama nokwaawi. Mamaꞌe eapo amũ ꞌeramũ etee te ꞌgã oꞌwyriara porowyky apoi. Aꞌeramũ pẽẽ ꞌawamũ pejejemogyau jejekotyꞌaawamũ. Aꞌeramũ je tejeupe Tejuwarete ꞌga remimomeꞌu momeꞌwaupap pẽ nupe.
43,15,16,Napẽẽ nũi ako je pyyrũ pejepe ikue. Je te apyyrũ pẽẽ kwe pe imonopyramũ mamaꞌe esage apoukaawamũ Jarejuwarete ꞌga remifutar imũ. Aipoa pẽnemiapoa nateepawaꞌuweri futari. Nanuaramũ Jeruwarete ꞌga mamaꞌe muri futari pẽ nupe jejeꞌeg imũ ojeupe mamaꞌe renũi re.
43,15,17,"Maꞌeramũ ꞌã je ꞌi poromũ pẽ nupe. Pẽporomutar iki pejejuee pejejemogyau, je ꞌi pẽ nupe— ꞌjau Jejui ꞌga oree."
43,15,18,ꞌGa rerowiaara ꞌgã nee iporomutareꞌema ꞌgã—Je rerowiareꞌema ꞌgã pejejee iporomutareꞌemamũ ki pẽneaꞌat je ree. Je ree raꞌne te ꞌã ꞌgã niporomutari.
43,15,19,Ojeꞌjawe pejejemogy re amunipo ꞌã ꞌgã poromutaramũ pẽ nee. Aꞌere ꞌã naꞌgã ꞌjawe rũi tãmẽjẽ tepejemogy. Je ꞌã amũꞌẽ pẽẽ ꞌgã nui pẽ mogyau tejemiayuwamũ. Aꞌeramũ ꞌgã oporomutareꞌemamũ pẽ nee pejemogyramũ— ꞌjau Jejui ꞌga oree.
43,15,20,"—Jeꞌeawer are ki pẽneaꞌat, “Iꞌwyriat maꞌe ꞌgã oꞌwyriara nuapyraawaꞌuweri” ꞌe are. Aꞌeramũ ꞌgã je rereko tywer ire pẽẽ nanẽ pẽ nerekou tyweaete futat nũ. Jejeꞌeg are wapyaka re ki ꞌgã pejeꞌeg are nanẽ tuapyaka nũ."
43,15,21,Pẽẽ ꞌã je rerowiaara. Aꞌeramũ ꞌgã pẽ nerekou tyweaete. Je muarera ꞌga ꞌgã nokwaawi. Aꞌeramũ ꞌgã aꞌeramũ pẽ nerekou tyweaete futat— ꞌjau Jejui ꞌga oree.
43,15,22,"—ꞌAu ako tejua ꞌgã muꞌjau Tejuwarete ꞌga jeꞌeg are aiꞌi nũ. Je amuꞌeꞌem ire taetu amunipo ꞌã ꞌgã ꞌjau: “Norokwaawi ore Jarejuwarete ꞌga porogytaa. Aꞌeramũ ore orotywera kwaapeꞌema nanẽ nũ”, ꞌjau amunipo ꞌã ꞌgã. Aꞌere ꞌgã ꞌga porogyta kwaawi futari. Aꞌeramũ ꞌgã oꞌmearũeꞌemamũ ꞌga upe."
43,15,23,Je ree iporomutareꞌema ꞌgã Jeruwarete ꞌga ree nanẽ niporomutari nũ.
43,15,24,ꞌGã nemiapoeꞌema ako je iapouꞌjauꞌjapa agawewi ꞌgã neape aiꞌi. Nitywi ꞌga amũ aipo apou je ꞌjawe. Aipo resageꞌem ire amunipo ꞌã ꞌgã ꞌiarũi “Naruesagi ore Jejui ꞌga remiapofera. Aꞌeramũ ore ꞌga rerowiareꞌema” eꞌiarũ amunipo ꞌã ꞌgã jee. Aꞌere ako ꞌgã esagi agawewi futat aiꞌi. Je ree ꞌgã poromutareꞌem tee ate. Jeruwarete ꞌga ree nanẽ nanuara ꞌgã niporomutari nũ— ꞌjau Jejui ꞌga oree.
43,15,25,"—Ymã te ꞌga amũ kaꞌarana kwasiaa je ree rakue: “Naapoi agawewi je mamaꞌe tywera. Aꞌetea je ree ꞌgã poromutareꞌem tee ate”, ꞌjau ꞌga amũ inuga ikwasiaa rakue. Aipoa ꞌgã ikwasiaa inuga je ree rakue— ꞌjau ꞌga oree."
43,15,26,"—Tejuwarete ꞌga pyri tewaẽm ire taꞌe ꞌga upe ꞌjau: “Eꞌagesagea emono je rerowiaara ꞌgã nupe”, taꞌe Tejuwarete ꞌga upe ꞌjau. Aꞌeramũ nipo ꞌga imua pẽ nupe je ree pẽ muꞌjawamũ. Mamaꞌe aꞌje are etee te ꞌga pẽ muꞌei."
43,15,27,Aꞌeramũ pẽẽ je momeꞌwau ꞌgã nupe. Pejejepype je reko ypyrauwe ako pejeatau pejejemogyau je rewiri jejeꞌega renupa aiꞌi. Aꞌeramũ pẽẽ ꞌawamũ pẽẽ nanẽ ꞌgã muꞌjau je ree nũ— ꞌjau Jejui ꞌga oree ikue.
43,16,1,Aꞌere Jejui ꞌga oporogytau oree nũ:—Aipoa je amomeꞌu pẽ nupe tejerowiar awi pẽ momigukaaweꞌemamũ.
43,16,2,"Anure nipo je rerowiareꞌema ꞌgã pẽ mũꞌẽi janejatykaaw awi. “Jejui ꞌga rerowiaara pẽẽ. Aꞌeramũ pẽẽ pejewau pejeꞌjãu ore wi”, ꞌjau nipo ꞌgã pẽ nupe. Pẽẽ mũ juka re nipo ꞌgã ꞌjau ajaupe: “Jarejuwarete ꞌga remifutar imũ jane ꞌgã apisi”, ꞌjau futatee nipo ꞌgã ajemogyau."
43,16,3,Jeruwarete ꞌga nipo ꞌgã ikwaapeꞌema agawewi. Je nanẽ nipo ꞌgã je kwaapeꞌema nũ. Aꞌeramũ nipo ꞌgã pẽ nerekou tyweaete.
43,16,4,"Aꞌeramũ je ꞌawamũ ꞌgã nemiaporama momeꞌwau pẽ nupe. Aꞌeramũ pẽẽ anure ꞌgã iaporamũ pejejeaꞌaramũ jeꞌeawer are. “Omomeꞌu tãmẽjẽ ako Jejui ꞌga janee ikue”, ꞌjau nipo pẽẽ— ꞌjau ꞌga oree.—Pẽ pype tekou ako je aipo momeꞌwawaꞌneꞌem pẽ nupe aiꞌi."
43,16,5,Janeruwarete ꞌga ꞌAgesageAꞌere je ꞌawamũ je oi pẽ nui. Temuarera ꞌga pyri je oi tejewya nũ. Aꞌe are ako je pẽ muꞌei ko. Aꞌetea ꞌã pẽẽ mũ “Maꞌape te ereo?” ꞌjaweꞌem jee.
43,16,7,Aꞌere aꞌjea futat aipo jeꞌea. Je oeꞌem ire amunipo ꞌã pẽ poara ꞌga nuraꞌuweri pẽ nupe. Teo re te je ꞌga ꞌAgesage muri pẽ nupe pẽ poaawamũ. Aꞌeramũ pẽẽ pejekuꞌiramũ je o are.
43,16,8,"ꞌGa ꞌAgesagea ꞌut ywy pewara ꞌgã mueapyou ꞌgã tywer are. Mamaꞌe aꞌje are ꞌgã mueapyou ꞌua. “Pẽtywer are Kuꞌjywa ꞌga pẽ nereko tyweri” ꞌe are ꞌgã mueapyoawamũ ꞌga Uꞌagesage muri pẽ nupe— ꞌjau Jejui ꞌga oree. —Je rerowiareꞌema ꞌgã naeapyoi “Jejui ꞌga rerowiareꞌemamũ ae iaꞌwyreꞌemamũ juejue ae jemogyi Kuꞌjywa ꞌga upe” ꞌe are weapyoeꞌemamũ. Aipo are te ꞌga ꞌAgesagea ꞌgã muꞌakwaawi. Mamaꞌe esage are nanẽ ꞌga ꞌAgesagea ꞌgã mueapyou nũ. Je ꞌã mamaꞌe esagea etee iapou. Aꞌeramũ je tewau Tejuwarete ꞌga pyri. Naje resaguꞌjawi pejepe. Kuꞌjywa ꞌga ajuereko tywerete are nanẽ ꞌgã mueapyou. Mamaꞌeukwaawa ꞌwyriara upe Kuꞌjywa ꞌga ꞌi ikue: “Anure nipo ereo tata pe”, ꞌjau ꞌga mamaꞌeukwaawa ꞌwyriara upe ikue. Je rerowiareꞌema ꞌgã mamaꞌeukwaawa ꞌwyriara remiayuwa futat. Aꞌeramũ nipo ꞌgã awau tata pe oꞌwyriara rupiwewe futat— ꞌjau Jejui ꞌga oree. Series,  Series,  Series, "
43,16,12,—Aꞌere kwaiwete je pẽ nupe je remimomeꞌurama. Aꞌere ꞌawamũ nepẽneapyoi we ee. Aꞌeramũ je imomeꞌwaweꞌem pẽ nupe.
43,16,13,ꞌUr ire te nipo Kuꞌjywa ꞌga ꞌAgesagea pẽ muꞌei mamaꞌe aꞌje are etee te. ꞌGa je kwaawukari pẽ nupe. Naojeꞌeg imũ rũi ꞌga pẽ muꞌei. Wemienuwer are te ꞌga pẽ muꞌei. Ijeaporam are nanẽ ꞌga pẽ muꞌei nũ.
43,16,14,"Jeruwarete ꞌga ꞌAgesagea jejeꞌega renuw ire ꞌga pẽ muꞌei ee. Aꞌeramũ te nipo pẽneapyo je ree. “Jejui ꞌga esage” pẽ muꞌeukaa pejejaupe. Tejuwarete ꞌga ꞌjawe futat jereaꞌaramũ mamaꞌe are. Aꞌeramũ je ꞌjau pẽ nupe: Kuꞌjywa ꞌga ꞌAgesagea nipo pẽ muꞌe jeꞌeawer are, enuw ire, aꞌe je ꞌã pẽ nupe— ꞌjau Jejui ꞌga oree."
43,16,16,"“Tejuwarete ꞌga pyri je oi” ꞌga ꞌeawet—Anurenureꞌi nipo pẽẽ je resakeꞌema pejejemogyau. Anure tãmẽjẽ te nipo je resaguꞌjap pejepe nũ— ꞌjau ꞌga oree. Aipo orojeupe ꞌga ꞌeramũ ore ꞌjau arajaupe:—Maꞌeramũ te ꞌga ꞌi poromũ janee? “Anurenureꞌi nipo naje resaguꞌjawi pejepe. Anure tãmẽjẽ te nipo je resak pejepe nũ”, eꞌi ꞌga ꞌã janee. “Tejuwarete ꞌga pyri je oi, tejewya nũ. Aꞌeramũ pẽẽ aꞌeramũ je resaguꞌjapeꞌema”, eꞌi ꞌga ꞌã janee. Maꞌeramũ ꞌga poromũ ꞌjau nũꞌũ?— ꞌjau ore arajaupe."
43,16,19,"Jejui ꞌga aipo arajaupe ꞌe kwaapa ꞌũina. “Iporonuwiwet ꞌgã jeꞌe are”, ꞌjau ꞌga ojeupe. Aꞌeramũ ꞌga ꞌjau oree:—“Anurenureꞌi nipo pẽẽ je resakeꞌema. Anure tãmẽjẽ te nipo je resaguꞌjap pejepe”, aꞌe ako je pẽ nupe ko kũi. Aꞌe are nipo nepẽneapyoi?— ꞌjau ꞌga oree."
43,16,20,—Aꞌjea futat je ꞌi. Anure nipo pẽẽ je rapirũmũ je manũ re. Je manũ re nipo pẽꞌarasig je ree. Je rerowiareꞌema ꞌgã te nipo ajee ikuꞌi etee ajemogyau je manũnamũ. Pẽẽ te nipo ajee pẽꞌarasigaip je ree. Aꞌere nipo anure pejekuꞌiramũ nũ.
43,16,21,Sãꞌã kũjãa waꞌyray reruꞌarasiga ojewi waꞌyra rayramũ. Aꞌere ꞌã ojewi waꞌyra ꞌar ire akuꞌiramũ nũ. Weaꞌaruꞌjaweꞌemamũ ꞌã waꞌyra rayfer are. Akuꞌiramũ etee ꞌã waꞌyr are nũ.
43,16,22,Nan tee futat nipo pẽẽ ꞌawamũ pejeꞌarasigamũ pejejemogyau. Aꞌere nipo pẽẽ anure je resaguꞌjaw ire pẽkuꞌi pejejemogyau nũ. Aꞌeramũ nipo ꞌgã amũ pẽkuꞌi mateepawarũmeꞌem pẽ nui— ꞌjau ꞌga oree.
43,16,23,"—Aipoa ꞌara rupi nipo pẽẽ ꞌjaweꞌem je upe, “ore muꞌe ape aipo are”, ꞌjaweꞌem nipo pẽẽ jee. Kuꞌjywa ꞌga ꞌAgesagea te nipo pẽ muꞌe mamaꞌe are. Aꞌjea futat je ꞌi. Pẽẽ ꞌã je rerowiaaramũ. Aꞌeramũ ꞌga “mamaꞌea eapo amũ jee”, jerer imũ ojeupe ꞌeramũ Kuꞌjywa ꞌga iapou pẽ nupe."
43,16,24,Nepeenũi we te ꞌã mamaꞌea ꞌga upe jerer imũ. Aꞌeramũ ki pẽẽ ꞌawamũ mamaꞌe renũina ꞌga upe. Aꞌeramũ ꞌga imua pẽ nupe. Aꞌeramũ te nipo pẽkuꞌi aꞌjeaꞌjea futat pejejemogyau— ꞌjau Jejui ꞌga oree.
43,16,25,—Mamaꞌe mũ ako je amomeꞌu pẽ nupe pẽ muꞌjawamũ aiꞌi. Aꞌere anure nipo je Tejuwarete ꞌga momeꞌui katu katu pẽ nupe.
43,16,26,Naje rũi futat mamaꞌe aenũi Kuꞌjywa ꞌga upe pẽ nupe. Je rerowiat ꞌã pejepe. Aꞌeramũ pẽẽ futat mamaꞌe renũina Jarejuwarete ꞌga upe pejejeupe. Jeruwarete ꞌga iporomutat pẽ nee. Je ree pẽporomutaramũ. “ꞌGa wi je ruri” ꞌea ꞌã perowiat. Aꞌeramũ ꞌga oporomutaramũ pẽ nee. Aꞌeramũ ꞌga mamaꞌe apou pẽ nupe ojeupe pẽẽ ꞌeramũ.
43,16,28,Aꞌjea futat je ruri Tejuwarete ꞌga wi ꞌau ywy pe ikue. Aꞌere ꞌawamũ je oi tejewya ywag ipe ꞌga pyri nũ— ꞌjau ꞌga oree.
43,16,29,"Aꞌeramũ ore ꞌga remimuꞌeramũ ꞌjau ꞌga upe:—ꞌAwamũ namorogytau rũi ore muꞌe ape. Orereapyo ore ꞌawamũ eneporogyta are ki ꞌei— ꞌjau ore ꞌga upe. —Ene ꞌã aꞌjea futat enereapyo katu katu mamaꞌe are. Arajaupe oreporogyta jemima we ꞌã ene ikwaapa. Aꞌeramũ ene ore mueapyou ee, ee ore poronuweꞌemauwe. Aꞌeramũ ore “Kuꞌjywa ꞌga wi je ruri” ꞌe rerowiaa— ꞌjau ore ꞌga upe."
43,16,31,Aꞌeramũ ꞌga ꞌjau oree:—Aꞌjea futat sipo je rerowiat pejepe ꞌawamũ?— ꞌjau ꞌga oree.
43,16,33,Aipoa je ꞌã omomeꞌu pẽ nupe pẽ mopyꞌataꞌwaawamũ. Aꞌeramũ pẽẽ pejekyjaweꞌem pejejemogyau. Je rerowiaara pẽẽ. Aꞌeramũ pẽẽ pejepyꞌaꞌwyreꞌemamũ je ree pejejemogyau. Je rerowiareꞌema ꞌgã nipo pẽ nerekou tyweaete. Aꞌere kasi pepojeuw ine. Je te ꞌã ꞌgã ꞌwyriara pãjẽa ꞌarimũ akwap— ꞌjau Jejui ꞌga oree.
43,17,1,"ꞌUwarete ꞌga upe ojeꞌega monoawetWemimuꞌeramũ ore upe oporogytapaw ire, ꞌga amãꞌjãu ywau ojeꞌega ꞌUwarete ꞌga upe:—Kiapiꞌni. ꞌAwamũ iwaẽmi jeresage resaukaawa upe. Jeresagea eesaukat ꞌgã nupe. Aꞌeramũ je nanẽ eneresage resaukararũmũ ꞌgã nupe nũ."
43,17,2,Enejeꞌeg imũ ako je ruri ikue. Ene futat ꞌã je rerowiarukaa ꞌgã nupe. Aꞌeramũ je tejerowiaara ꞌgã mogyau nakwaparimũ rũi futat. Je futat ꞌgã amomyau ꞌgã mogyau.
43,17,3,"Aꞌeramũ jeremimomyaufera ꞌgã ene kwaapa. “ꞌGa etee futat Janeruwaretea”, ꞌjau nipo ꞌgã enee. Aꞌeramũ nipo ꞌgã aꞌeramũ je nanẽ je kwaapa nũ. “Jejui Kristu ꞌga Janeruwarete ꞌga remimurera futat”, ꞌjau nipo ꞌgã jee je kwaaw ire."
43,17,4,Eneporowykya je aapopap ꞌgã nupe eneꞌeawer imũ. Eneresagea nanẽ je esaukaa ꞌgã nupe nũ.
43,17,5,Ymã ako ywy apoeꞌemauwe jeresagea ereesaukat jarejepyriwara ꞌgã nupe ikue. Aꞌeramũ ene ꞌawamũ nanẽ esaukaa ejepyri je o re nũ— ꞌjau Jejui ꞌga ojeꞌega monou ꞌUwa ꞌga upe.
43,17,6,"Aꞌere Jejui ꞌga wemimuꞌeramũ ore momeꞌwau ꞌUwarete ꞌga upe:—Ene ꞌã je rerowiarukar ape ꞌgã nupe. Aꞌeramũ je ene kwaawukaa tejerowiaara ꞌgã nupe aiꞌi. ꞌGã ꞌã eneremiayuwa rakue. Aꞌeramũ ene ꞌgã mua jee, jeremiayuwamũ. Enejeꞌega ꞌgã wanup."
43,17,7,"Aꞌeramũ ꞌgã ꞌawamũ ikwaapa, “tejuwa ꞌga jeꞌeg imũ tee je pẽ muꞌei” ꞌea ꞌgã erowiaa. Enejeꞌeg are je ꞌã ꞌgã muꞌei. Aꞌeramũ ꞌgã “Jeruwarete ꞌga te ꞌã je mut” ꞌea ꞌgã erowiaa."
43,17,9,"—ꞌGã nee je porogytai enee. Natejerowiareꞌema ꞌgã nee rũi je porogytai enee. Tejeupe eneremimurera ꞌgã nee te je porogytai enee. Eneremiayuwa futat ꞌgã. Aꞌeramũ je aꞌeramũ tejeꞌega monou ene upe ꞌgã nee. Je rerowiaara ꞌgã juejue janeremiayuwamũ. Enemaꞌeramũ, jemaꞌeramũ ꞌjau. Aꞌeramũ nipo ꞌgã neko esage resakara ꞌgã ꞌjau jee: “Aꞌjea futat Jejui ꞌga resageramũ raꞌe. Sãꞌã ꞌga remiayuwa ꞌgã jemogy esagea”, ꞌjau nipo ꞌgã nesakara ꞌgã jee."
43,17,11,"—Kiapiꞌni, Ene te ꞌã eneresageay. Aꞌereꞌereꞌi futat je oi peu ene pyri nũ. Napytai je ꞌau ywy pe. Aꞌere janeremiayuwa ꞌgã pytai ꞌau. Aꞌeramũ ene epãjẽ mũ ꞌgã aꞌgwau mamaꞌe tywer awi jarejeupe. Je upe ejemimurera ꞌjawerimũ etee futat ꞌgã aꞌgwau mamaꞌe tywer awi jarejeupe. Majepei teewara ꞌjawe te ꞌã jane rekoi. Aꞌeramũ ene majepei ꞌyweteewara ꞌjawe ꞌgã mogyau jarejeꞌjawe."
43,17,12,"—ꞌGã pype tekou je ꞌgã aꞌgwau mamaꞌe tywer awi. Tejeupe ene epãjẽ muawer imũ etee futat je ꞌgã aꞌgwau. Nokaꞌjami ꞌga amũ je wi. Majepeja ꞌga etee te ajee jeremiayuwa ꞌga naje rerowiari. Nitywi ꞌga amũ je rerowiarukararũmũ ꞌga upe. Tata pe oo maꞌe ꞌga wejue te. Ymã te ꞌgã kaꞌarana kwasiari inuga ꞌga ree rakue. Aꞌeramũ nipo tata pe ꞌga o re kaꞌarana mogytaara ꞌgã ꞌjau “aꞌjea futat raꞌe. Mamaꞌe aꞌje are ꞌgã kaꞌarana kwasiari inuga rakue”, ꞌjau nipo ꞌgã— ꞌjau Jejui ꞌga uꞌama ꞌUwa ꞌga upe."
43,17,13,"—Aꞌereꞌereꞌi futat je oi ene pyri. Aꞌeramũ je ꞌau tekouwe aipo ꞌjau enee ꞌgã nemianuwauwe, ꞌgã makuꞌiawamũ. Afutat je ꞌgã kuꞌia tejeꞌjawe."
43,17,14,Enejeꞌega je imomeꞌwauꞌjauꞌjapa ꞌgã nupe ꞌgã nerekou. Je najereaꞌaraꞌuweri mamaꞌe tywer are. Jeremimuꞌefera ꞌgã nanẽ weaꞌareꞌemamũ mamaꞌe tywer are nũ. Natejerowiareꞌema ꞌgã ꞌjawe etee rũi ore jemogyi mamaꞌe tywera apou. Aꞌeramũ nipo enejeꞌega rerowiareꞌema ꞌgã oporomutareꞌemamũ ꞌgã nee ꞌgã jemogyramũ.
43,17,15,"Eroo jeremiayuwa ꞌgã je reewe ꞌawa ywy awi, naꞌeaꞌuweri je enee. Eaꞌgu ki ꞌgã mamaꞌeukwaawa ꞌwyriar awi, aꞌe te je enee— ꞌjau Jejui ꞌga oporogytau uꞌama ꞌUwarete ꞌga upe."
43,17,16,—Naꞌauwara rũi te ꞌã je. Aꞌeramũ je ree ojemuꞌe maꞌe ꞌgã nanẽ weaꞌareꞌemamũ mamaꞌe tywer are ajemogyau ꞌjau. Mamaꞌe esage apo are etee ꞌgã taeaꞌat ajemogyau ꞌjau. Naje rerowiareꞌema ꞌgã ꞌjawe rũi ꞌgã jemogyi— ꞌjau Jejui ꞌga ꞌUwarete ꞌga upe uꞌama oporogytau.
43,17,17,—Emogy ꞌgã ejemiayuwamũ. Enejeꞌega aꞌjea futat. Ejeꞌeg imũ ejekwaawukat ꞌgã nupe— ꞌjau Jejui ꞌga ꞌUwa ꞌga upe uꞌama.
43,17,18,"—Ene te ꞌã je mur ape ꞌau ywy pe ejeꞌega momeꞌwaramũ. Aꞌeramũ je nan tee futat ꞌgã mokwasiꞌwau enejeꞌega momeꞌwaramũ. ꞌAwamũ je jemonoi enepo pe. Eneꞌeawer imũ etee futat nipo ꞌã temanũmũ. Aꞌeramũ nipo je rerowiaara ꞌgã ajemogyau eneremiayuwamũ je ꞌjawe, mamaꞌe apou enee je ꞌjawerimũ— ꞌjau Jejui ꞌga ojeꞌega ꞌUwarete ꞌga upe uꞌama."
43,17,20,—Aꞌere je natejewiriwara ꞌgã nee etee rũi je porogytai enee. Anure nanẽ nipo ꞌgã oi okwasiꞌwau kwe pe je momeꞌwau ꞌgã nupe. Aꞌeramũ nipo ꞌgã nenupara ꞌgã amũ je rerowiaa nanẽ nũ. Aꞌeramũ je tejerowiaarama ꞌgã nee nanẽ tejeꞌega enee nũ. Afutat je majepei tee tup maꞌe ꞌjawe ꞌgã jemogya. Sãꞌã ae majepei tee aeruwa. Nan tee ꞌgã tojekotyꞌar esage jane ree ꞌjau. Sãꞌã jane majepei teewara ꞌjawe jane rekoa. Nan ꞌgã nekoa je afutat nanẽ jarejepyri. Aꞌeramũ nipo majepei ꞌyweteewara ꞌjawe ꞌgã jemogyramũ ꞌgã nesakara ꞌgã je rerowiaa— ꞌjau Jejui ꞌga ꞌUwa ꞌga upe.
43,17,22,"—Je ꞌã esage maꞌea. Aꞌeramũ ako ene je muorywukaa jarejepyriwara ꞌgã nupe ikue, ywagipewara ꞌgã nupe ikue. Aꞌeramũ je nan tee futat ꞌgã muesageu tejesage ꞌjawe. Aꞌeramũ ꞌgã ajemogyau majepei ꞌyweteewara ꞌjawe jane ꞌjawe— ꞌjau Jejui ꞌga oporogytau uꞌama ꞌUwa ꞌga upe."
43,17,23,—Je ꞌã ako ꞌgã pype. Ene nanẽ ꞌã ekou je pyri nũ. Aꞌeramũ je rerowiaara ꞌgã majepei ꞌyweteewara ꞌjawe etee futat ajemogyau. Aꞌeramũ nipo je rerowiareꞌema ꞌgã weapyoramũ ee. “Aꞌjea futat ꞌga Ruwarete ꞌga poromutaramũ nanimenime ꞌga ree raꞌe. Aꞌeramũ nipo nan tee futat ꞌgã oporomutaramũ jane ree nũ” ꞌe are nanẽ nipo ꞌgã weapyoramũ ajemogyau— ꞌjau Jejui ꞌga ojeꞌega ꞌUwarete ꞌga upe.
43,17,24,—Kiapiꞌni. Eneporomutat ako je ree ywy apoeꞌemauwe futat ikue. Maꞌeramũ ꞌã ako je muorywukar ape ywagipewara ꞌgã nupe ikue. Jeresagea ako ywagipewara ꞌgã esaka ikue. ꞌAwamũ ꞌã ene ꞌauwara ꞌgã nupe je rerowiarukaa nũ. Aꞌeramũ je ywag ipe tejerowiaara ꞌgã neroo futaa. Aꞌeramũ ꞌgã jeresagea resaka— ꞌjau Jejui ꞌga ꞌUwarete ꞌga upe uꞌama ojeꞌega.
43,17,25,—Kiapiꞌni. Eneresageay te ꞌã. Ene rerowiareꞌema ꞌgã nenekwaawi futari. Aꞌere ꞌã je ene kwaawi futari. Aꞌeramũ ꞌã ꞌawamũ jeremimuꞌe ꞌgã ene kwaapa futat. “Aꞌjea futat ꞌga Ruwarete ꞌga ꞌga muri rakue” ꞌea ꞌgã ikwaapa ꞌawamũ— ꞌjau Jejui ꞌga ꞌUwa ꞌga upe.
43,17,26,—Je akwaawukat ene ꞌgã nupe aiꞌi. ꞌAwamũ miamũ futat je tekou ene kwaawukaa ꞌgã nupe nũ. Aꞌeramũ nipo ꞌgã je ree eneporomutara ꞌjawe etee futat ꞌgã oporomutaramũ ajuee. Aꞌeramũ nipo je ꞌã tekou ꞌgã pype— ꞌjau Jejui ꞌga ojeꞌega monou uꞌama ꞌUwarete ꞌga upe.
43,18,1,"  ꞌUwarete ꞌga upe oporogytapaw ire Jejui ꞌga awau jui. Wemimuꞌeramũ etee ore rerawau. Aꞌeramũ ore arawau ꞌyekwaꞌwi raapa, Setrõ ꞌjawa raapa. Yꞌwa ꞌywa tymaw ipe ore orowaẽma."
43,18,2,Ore wawetea futat aipo jepi. Aipo pe futat Jejui ꞌga ore rerawau ore mogytau jepi. Aꞌeramũ ꞌga aipoa arawawera kwaapa.
43,18,3,"Aꞌeramũ ꞌga peu futat jefaruu ꞌgã nerawau Jejui ꞌga pyygukaa.ꞌGã oeꞌemauwe mainana ꞌwyriara ꞌgã, fariseu ꞌgã netee ꞌjau jefaruu ꞌgã nupe: “Peꞌje pejewau ꞌga rupi Jejui ꞌga pyyka”, ꞌjau ꞌga ꞌgã nupe raiꞌi. Janeruwarete ꞌga mogytaawa raarana ꞌgã nanẽ ꞌga imonou ꞌgã nupi nũ. Aꞌeramũ ꞌga ꞌgã nerawau Jejui ꞌga resaukaa ꞌgã nupe. Muawa ꞌgã erawau. Tata nanẽ ꞌgã erawau wape resakaawamũ nũ. ꞌUa ꞌgã owaẽma Jejui ꞌga upe."
43,18,4,"4,5 ꞌga akou jefaruu ꞌgã pype, ꞌgã po pe Jejui ꞌga monoara ꞌga poromũ.Opyyk ꞌgã nura Jejui ꞌga ikwaapa ojee. Aꞌeramũ ꞌga awau ꞌgã nowosõu.—Awỹja te peekat pejejemogyau?— ꞌjau ꞌga ꞌgã nupe.—Jejui ꞌga ore aruekat arakou, Nasare pe waranup maꞌefera ꞌga ore aruekat arakou— ꞌjau ꞌgã ꞌga upe.—Koromũ futat je rekoi— ꞌjau ꞌga ꞌgã nupe aipo ꞌeramũ."
43,18,6,"Aipo ojeupe ꞌga ꞌeramũ, ꞌga upe ꞌut maꞌefera ꞌgã ojewya akupeu, awau uꞌaa ywyu."
43,18,7,"Aꞌeramũ Jejui ꞌga ꞌjau ꞌgã nupe nũ:—Awỹja rekaa te pejot?— ꞌjau ꞌga ꞌgã nupe nũ.—Jejui ꞌga ore aruekat, Nasare pe waranup maꞌefera ꞌga ore aruekat arakou— ꞌjau ꞌgã ꞌga upe."
43,18,8,"—Koromũ futat je rekoi, aꞌe je ako pẽ nupe ko. Je ree pejeporopyygiweramũ ki je etee futat je pyyk pejepe. Pekok kasi jeremimuꞌefera ꞌgã nee ne— ꞌjau ꞌga ꞌgã nupe."
43,18,9,"ꞌUwarete ꞌga upe ojeꞌega monoypyawer are futat ꞌga ꞌi raiꞌi. “Tejeupe eneremimurera ꞌgã aꞌgui, Kiapiꞌni. Nokaꞌjami futari ꞌga amũ je wi”, ꞌjau Jejui ꞌga ꞌUwarete ꞌga upe raiꞌi. Aꞌeramũ ꞌga aꞌe are ꞌjau jefaruu ꞌgã nupe “Tene ki ꞌgã oi”, ꞌjau jupe."
43,18,10,Aipo Jejui ꞌga jeꞌega renupawe Simão Pedro ꞌga ojyuu rekyita yrũ awi. Aꞌeramũ ꞌga mainana ꞌwyriararete ꞌga remiayuwa namĩ monoka ojyuu pyu. Furuk. ꞌGa jakwatawa katywara ꞌga namĩ yypa. Inamĩ yywipyrera ꞌga rera Mauku.
43,18,11,—Ereapo awi nanuara! Ere ejyuu munepa ejy ryrũ pype nũ— ꞌjau Jejui ꞌga Pedro ꞌga upe. —Jeruwarete ꞌga remifutar imũ futat ꞌgã nuri je pyyka. Aꞌeramũ je tejereko tywerukaa ꞌgã nupe— ꞌjau Jejui ꞌga ꞌga upe.
43,18,12,"Anasi ꞌga rog ipe ꞌga rerooawetAꞌeramũ jefaruu ꞌgã, oꞌwyriara ꞌga retee Jejui ꞌga pyyka ifaa. Janeruwarete ꞌga mogytaawa raarana ꞌgã nanẽ ꞌgã poaa Jejui ꞌga far are. ꞌGa far ire ꞌgã ꞌga rerawau Anasi ꞌga rog ipe raꞌne. Aiporamũ Kaifasi ꞌga mainana ꞌwyriararetea. Anasi ꞌga Kaifasi ꞌga ratyuwa. Aipo Kaifasi ꞌga futat ꞌjau judeu ꞌgã ꞌwyriaꞌri upe raiꞌi: “Tene Jejui ꞌga manũi. ꞌGa manũ re nipo romanũ ꞌgã jane apisaweꞌem”, ꞌjau ꞌga ꞌwyriaꞌri upe raiꞌi."
43,18,15,"  Anasi ꞌga rog ipe ꞌgã Jejui ꞌga rerooramũ, Simão Pedro ꞌga awau ꞌga rewiri. ꞌGa amũ nanẽ awau ꞌga rewiri nũ, Jejui ꞌga remimuꞌefera ꞌga nanẽ awau ꞌga rewiri nũ. Mainana ꞌwyriararete remiesapytera ꞌga poromũ. Aꞌeramũ ꞌga awau osou Jejui ꞌga rupi, mainana ꞌwyriara ꞌga roga osoma pype. Aꞌere Pedro ꞌga nosei ꞌgã nupi. Iosoma rokwar ipe te ꞌga pytai. Aꞌeramũ ose maꞌe ꞌga awau ojewya ojeꞌega iosoma rokwara raarana ẽẽ upe:—Tene jejekotyꞌaawa ꞌga resei ĩ— ꞌjau ꞌga awau ẽẽ upe.Aꞌeramũ ẽẽ Pedro ꞌga mogeu. Aꞌere ẽẽ Pedro ꞌga upe ẽẽ ꞌi:—Nawã nemipyyga kĩã remiayuwa rũi nipo ene?— ꞌjau ẽẽ ꞌga upe.—Naani nũ ĩ— ꞌjau Pedro ꞌga ẽẽ upe."
43,18,18,"Iroꞌysagay ꞌgã nupe. Aꞌeramũ mainana ꞌwyriara remiayuwa ꞌgã, Jarejuwarete ꞌga mogytaawa raarana ꞌgã netee ꞌupa ojepeꞌjau tata are. Aꞌeramũ Pedro ꞌga ojepeꞌjau uꞌama ꞌgã pyri."
43,18,19,"  Aꞌeramũ mainana ꞌwyriararetefera ꞌga, Anasi ꞌga ꞌjau Jejui ꞌga upe:—Maꞌja are te ꞌgã eremuꞌe jepi? Awỹja te eremuꞌe jepi?— ꞌjau ꞌga ꞌga upe."
43,18,22,Aipo ꞌga ꞌeramũ jefaruunaꞌnĩ ꞌga amũ Jejui ꞌga reakwapeteka.—Aipo ere te nipo mainana ꞌwyriararete ꞌga upe ki sa?— ꞌjau ꞌga ꞌga upe.
43,18,23,Aꞌeramũ Jejui ꞌga ꞌjau ꞌga upe:—Mamaꞌe tywera mũ je imomeꞌu re amunipo ꞌã mamaꞌe tywera ere jee ꞌauwara ꞌgã nemianuwamũ. Mamaꞌe aꞌjea je ꞌeramũ maꞌeramũ ene je reakwapetegukaa ꞌga upe ki ꞌei?— ꞌjau Jejui ꞌga Anasi ꞌga upe.
43,18,25,  Aꞌe pype Pedro ꞌga ojepeꞌjau uꞌama. Aꞌe pe ojepeꞌe maꞌe ꞌgã amũ ꞌjau ꞌga upe:—Naꞌga remimuꞌea rũi nipo ene ki sa?— ꞌjau ꞌgã ꞌga upe.Aꞌeramũ Pedro ꞌga ꞌjau:—Naani nũꞌũ.
43,18,26,Aꞌeramũ mainana ꞌwyriararete remiayuwa ꞌga amũ oporonupa ee Pedro ꞌga upe nũ. ꞌGa upe ee oporonup maꞌe ꞌga inamĩ yywipyrera ꞌga pytuna ꞌga.—Naene rũi nipo ore aruesak Jejui ꞌga pyykaw ipe raꞌe ki sa?— ꞌjau ꞌga ꞌga upe.
43,18,27,—Tee. Naani nũꞌũ. Nakwaawi je ꞌga nũꞌũ. Awỹja upe pẽẽ ꞌjau ꞌũ?— ꞌjau etee Pedro ꞌga ꞌga upe nũ.Aꞌerauwe wyrasokwẽ ojeꞌega.
43,18,28,"  Aiꞌiwetetewe ꞌgã Jejui ꞌga rerawau Kaifasi ꞌga rog awi. ꞌWyriararete ꞌga rog ipe ꞌgã ꞌga rerawau, Piratu ꞌga rog ipe. Kuꞌemaiaiw are futat ꞌgã ꞌga rerawau ꞌga rog ipe. Judeu ꞌgã ꞌwyriaꞌri ꞌgã Piratu ꞌga roga pype osoweꞌem. Piratu ꞌga judeueꞌema. Judeu ꞌgã osowarũeꞌem judeueꞌema ꞌgã nog ipe raꞌe jepi. “ꞌGa roga pype jarese re jane jemokyꞌai Jarejuwarete ꞌga upe. Aꞌeramũ jane mamaꞌe ꞌwawarũeꞌem jarejatykaaw ipe”, ꞌjau ꞌgã ajaupe. Aꞌeramũ ꞌgã osoweꞌem."
43,18,29,Aꞌeramũ Piratu ꞌga uẽma ojeꞌega ꞌgã nupe:—Mamaꞌe tywera te ꞌga wapo pẽ nupe raꞌe?— ꞌjau ꞌga ꞌgã nupe.
43,18,30,—Mamaꞌe tywera ꞌgã iapoeꞌem ire amunipo ꞌã ore narueruri ꞌga ene upe— ꞌjau ꞌgã ꞌga upe.
43,18,31,"Aꞌeramũ Piratu ꞌga ꞌjau ꞌgã nupe:—Peꞌje ajee ꞌga rerawau erekou tyweaete pejeypy ꞌgã nemikwasiarer imũ etee futat— ꞌjau ꞌga ꞌgã nupe.—Naani. ꞌGa juka are orefueweramũ. Aꞌere ꞌã pẽẽ romanũnamũ peꞌje oree jepi: “Pejuka kasi ꞌga amũ ne. Ore tee arajukaarũ ꞌgã amũ”, ꞌjau ꞌã pẽẽ oree jepi. Aꞌeramũ ore ꞌga jukawarũeꞌem— ꞌjau ꞌgã ꞌga upe. —Ere ejeꞌega mỹina oree. Toromono ꞌga imuꞌama ꞌga jywa pypiraa ꞌypeywar are ꞌjau— ꞌjau ꞌgã ꞌga upe."
43,18,32,"Ymã Jejui ꞌga amanũawama momeꞌui oree aiꞌi. “ꞌYpeywar are nipo ꞌgã je monoi je muꞌama”, ꞌjau ꞌga aiꞌi. Aꞌeramũ Janeruwarete ꞌga te “ꞌypeywar are ꞌga monoukaa ꞌga jukaukaa oree” ꞌe are ꞌgã muꞌeukaa."
43,18,33,Aipo ꞌerauwe Piratu ꞌga awau osou wog ipe nũ. Jejui ꞌga rerurukaa ꞌgã nupe.—Aꞌjea te ene judeu ꞌgã ꞌwyriaramũ?— ꞌjau Piratu ꞌga Jejui ꞌga upe.
43,18,34,—Ene futat te aipo ere? Amutee ꞌga aipo ꞌea te raꞌu ere futat nũ?— ꞌjau Jejui ꞌga ꞌga upe.
43,18,37,Aꞌeramũ Piratu ꞌga ꞌjau ꞌga upe nũ:—ꞌWyriararetea futat nipo ajee ene ki sa?— ꞌjau ꞌga ꞌga upe.—Aꞌjea futat je ꞌwyriaretea je rekoi. Mamaꞌe aꞌje are ꞌgã muꞌjaawamũ je ruri ywy pe teꞌaa tey ẽẽ wi ikue. Mamaꞌe aꞌje renupara ꞌgã jejeꞌega wenup. Aꞌeramũ ꞌgã ajemogyau jeremiayuwamũ— ꞌjau Jejui ꞌga ꞌga upe.
43,18,38,"—Maꞌja aꞌeramũ mamaꞌe aꞌjea ki ꞌei?— ꞌjau Piratu ꞌga ꞌga upe.Aipo ꞌerauwe Piratu ꞌga awau uẽma, ukupepe ojeꞌega ꞌgã nupe nũ:—Nuapoi futari ꞌga mamaꞌe tywera raꞌe. Aꞌeramũ je ꞌga jukaukareꞌema."
43,18,40,—Naani— ꞌjau ꞌgã wafukaita. —Naani. Naꞌga rũi emuẽm oree. Parapasi ꞌga te emuẽm oree— ꞌjau ꞌgã wafukaita ꞌga upe.Aipo Parapasi ꞌga oporojuka maꞌea futat.
43,19,1,Aipo ojeupe ꞌerauwe Piratu ꞌga ꞌjau jefaruu ꞌgã nupe:—Peꞌje ꞌga rerawau ꞌga mopimopika.
43,19,2,"Aꞌerauwe ꞌgã ꞌga rerawau ꞌga mopika. Aꞌere ꞌgã juapekagũũ muapỹina ꞌga akagyrũnamũ iapou ꞌga upe. Aꞌeramũ ꞌgã imonou imunepa ꞌga akaga pype. Aꞌeramũ ꞌgã ꞌwyriararete raity piraga munepa ꞌga wi, ꞌga rerekoemãawamũ."
43,19,3,Ojewyjewya ꞌgã ꞌga rerekoemãu ꞌga rerekou:—Ene te ꞌã judeu ꞌgã ꞌwyriararetea raꞌe jepi. Aꞌere ꞌawamũ ereko ꞌwyriarareteramũ nakwaparimũ rũi futat ꞌgã nupe ki ꞌei— ꞌjau ꞌgã ꞌga upe.ꞌGa jaita ꞌga rerekou opo afuapyka erofaa ꞌga ree.
43,19,4,"Aꞌere Piratu ꞌga awau uẽma ojeꞌega ukupepewara ꞌgã nupe nũ:—Peapyaka ki je ree. Arurukat je ꞌga ꞌau nũ. “Nuapoi futari ꞌga mamaꞌe tywera raꞌe”, aꞌe je tekou pẽ nupe— ꞌjau ꞌga ꞌgã nupe. Aꞌe pype ꞌgã Jejui ꞌga rerua enuẽma ꞌgã nupe nũ. ꞌWyriararete raitya ꞌgã imunepa ꞌga wi juakagyrũa reewe. ꞌGa ẽmauwe Piratu ꞌga ꞌjau ꞌgã nupe:—Pemãꞌẽ ꞌga ree— ꞌjau Piratu ꞌga ꞌgã nupe."
43,19,6,"Jejui ꞌga resakawe ꞌgã ꞌjau:—Emuꞌamukat futat Jejui ꞌga ꞌypeywar are ꞌgã nupe— ꞌjau ꞌgã Piratu ꞌga upe, wafukaita.Aipo wafukai maꞌe ꞌgã mainana ꞌwyriara ꞌgã neewe Janeruwarete ꞌga mogytaawa raarana ꞌgã neewe wafukaita Piratu ꞌga upe.—Pẽẽ futat te aipo peꞌje. Je najeporojukaweri ꞌga ree. “Nuapoi ꞌga mamaꞌe tywera”, aꞌe je ako pẽ nupe ko— ꞌjau Piratu ꞌga ꞌgã nupe. —Pẽẽ te pejuka ꞌga. Je najukaaꞌuweri ꞌga— ꞌjau ꞌga ꞌgã nupe."
43,19,7,"—Naani. “Je futat Jarejuwarete ꞌga raꞌyra”, eꞌi ꞌga oree ikue. Aꞌeramũ ore oroporojukaweramũ ꞌga ree. Oreypy ꞌgã kaꞌarana okwasiat aipo are rakue. Aꞌeramũ ore oroporojukaweramũ ꞌga ree, ꞌgã nemikwasiarer imũ etee futat— ꞌjau ꞌgã ꞌga upe."
43,19,8,Aipo renupawe Piratu ꞌga okyjau kwaiwete uꞌama. Aꞌeramũ Piratu ꞌga awau osou wog ipe nũ. Aꞌere ꞌga oporonupa ee Jejui ꞌga upe:—Mõ awi ene ejua raiꞌi ki ꞌei?— ꞌjau ꞌga Jejui ꞌga upe.Aꞌere Jejui ꞌga nojeꞌegi ꞌga upe.
43,19,10,—Maꞌeramũ ene ejeꞌegeꞌema jee ki ꞌei? Nerekwaawi nipo ejewi je ꞌgã momoirukara ki ꞌei? Enemanũwet te raꞌu nũ?— ꞌjau Piratu ꞌga ꞌga upe.
43,19,11,—Jeruwarete ꞌga te ꞌã wapoukat rẽwẽjẽmĩ enee. Aꞌeramũ ꞌã ene mamaꞌe apou rẽwẽjẽmĩ je ree ꞌagamũ. Jeruwarete ꞌga tyweꞌem ire amunipo ꞌã nereapoaꞌuweri nanuara jee. Aꞌere ꞌã Jeruwarete ꞌga te nan je rerekoukari enee— ꞌjau ꞌga ꞌga upe. —Aꞌeramũ ꞌagamũ ejeupe je reruara ꞌgã mamaꞌe tywera apou ene apyraapa— ꞌjau Jejui ꞌga Piratu ꞌga upe.
43,19,12,"Aipo renupa taetu Piratu ꞌga Jejui ꞌga wi opoir are afueweramũ.—Apoit je ꞌga wi— ꞌjau ꞌga ꞌgã nupe.Aꞌere ꞌgã ꞌi etee Piratu ꞌga upe:—ꞌGa wi epoir ire nipo naRoma ywy pewara ꞌgã ꞌwyriara ꞌga jekotyꞌaawa rũi ereko— ꞌjau ꞌgã wafukaita ꞌga upe. —“Je futat ꞌwyriararetea”, eꞌi te ꞌã Jejui ꞌga oree. Aꞌeramũ ꞌga akou janeꞌwyriara ꞌga ree iporomutareꞌemamũ. Aꞌeramũ nipo janeꞌwyriara ꞌga, Sesa ꞌga, amaraꞌneramũ ene ree ꞌga wi ene poiramũ— ꞌjau ꞌgã wafukaita ꞌga upe."
43,19,13,Aipo ꞌerauwe Piratu ꞌga Jejui ꞌga rerurukaa enuẽma morogyta apoaw ipe. Piratu ꞌga wapyka awau ꞌũina morogyta apoaw ipe. Peu ꞌgã itapewa monou ipypekau teꞌyjupawa pyꞌapykawamũ. Judeu ꞌga jeꞌeg imũ ꞌgã enũina  ꞌjau jupe. Sexta feira rupi aje kwara kwawamũ Piratu ꞌga wapyka ojeꞌega ꞌgã nupe. Sabadoa maraka apoawa judeu ꞌgã nupe. Aꞌeramũ Piratu ꞌga ꞌjau:—Koromũ pẽꞌwyriararetea ꞌawamũ!— ꞌjau ꞌga ꞌgã nupe.
43,19,15,"—Naani. Ere ki ꞌga muꞌamukaa futat ꞌgã nupe ꞌypeywar are, ꞌga jywa pypirarukaa ꞌga manũawamũ— ꞌjau ꞌgã wafukaita ꞌga upe.—Pẽfuewet futat nipo ajee pejeꞌwyriararetea je ijukaukar are?— ꞌjau ꞌga ꞌgã nupe.Aꞌeramũ mainana ꞌwyriara ꞌgã ꞌjau ꞌga upe:—Sesa ꞌga tee futat janeꞌwyriararetea— ꞌjau ꞌgã ꞌga upe."
43,19,16,Aꞌeramũ Piratu ꞌga Jejui ꞌga monou jefaruu ꞌgã nupe.—Peꞌje ꞌga rerawau ꞌga muꞌama ꞌypeywar are— ꞌjau ꞌga ꞌgã nupe.Aꞌeramũ ꞌgã ꞌga rerawau.
43,19,17,"   Peu futat ꞌgã ꞌga monou imuꞌama ꞌypeywar are. ꞌGa jywaa ꞌgã ipypiraa ꞌypeywar are. Itajuu pyu ꞌgã ꞌga pokutuka, ꞌga pya nanẽ nũ. Aꞌere ꞌgã ꞌga monou imowya imuꞌama ꞌypeywar are futat. Mukũja ꞌgã põꞌõ me Jejui ꞌga muꞌama ꞌypeywar are. ꞌGã nekoa futat ꞌgã imonou imuꞌama. Aꞌere Piratu ꞌga ꞌyjepaꞌnĩ kwasiaa imonoukaa inuga Jejui ꞌga apyteꞌrarimũ. Jejui ꞌga Nasare pe waranup maꞌefera ꞌga. “Judeu ꞌgã ꞌwyriararetea” ꞌea ꞌga imonou inuga ꞌyjepaꞌnĩ are. Muapyra ꞌgã jeꞌeg imũ ꞌga ikwasiaa inuga. Judeu ꞌgã jeꞌeg imũ, romanũ ꞌgã jeꞌeg imũ, grego ꞌgã jeꞌeg imũ ꞌjau ꞌga inuga ikwasiaa. Ae apisawa namukui ꞌupa Jerusareg awi. Aꞌeramũ ꞌgã kwaiwete okwapa ipyu. Aꞌeramũ ꞌgã Piratu ꞌga remikwasiarera mogytau. Series,  Ikwasiaripyra resakawe mainana ꞌwyriara ꞌgã ꞌjau Piratu ꞌga upe:—“Judeu ꞌgã ꞌwyriararetea ꞌga” ꞌea ereapo awi. “Je te ꞌã judeu ꞌgã ꞌwyriararete” ꞌea te enug ꞌyjepaꞌnĩ are— ꞌjau ꞌgã Piratu ꞌga upe. —Naani. Anug ako je ikwasiaa ko. Tene aꞌea etee futat tuwi— ꞌjau etee Piratu ꞌga ꞌgã nupe. ꞌYpeywar are Jejui ꞌga muꞌam ire jefaruu ꞌgã ꞌga raity meꞌega ajaupe. Irũpãwẽ ꞌgã imeꞌega ꞌupa ajaupe. Aꞌeramũ ꞌgã juejue ꞌga raity mũ pyyka ojeupe. Aꞌere ꞌga raity pe nojemomygi futari. Ipirugipyra etee."
43,19,24,"Aꞌeramũ ꞌgã ꞌjau ajaupe:“Jeraitya nipo ꞌgã imojoꞌojoꞌoka ajaupe.Itaꞌi ꞌjawewara nipo ꞌgã imomoa jeraityfer are”,ꞌjau ꞌgã ikwasiaa rakue. Aꞌeramũ jefaruu ꞌgã aipo apou ꞌga raityfera mojoꞌokawamũ."
43,19,25,"Aꞌe pype Jejui ꞌga y ẽẽ uꞌama waꞌyra ꞌga pyri, ꞌypeywar are ꞌga ꞌamamũ. ꞌGa yꞌyra ẽẽ, Mari Matarena ẽẽ, Kriopasi ꞌga remireko ẽẽ. Ẽẽ rera Mari nanẽ nũ. Mĩmera ꞌgã uꞌama ꞌga pyri katu katu."
43,19,26,"Wemimutaramũ je pyri oy ẽẽ resakawe Jejui ꞌga ꞌjau ẽẽ upe:—ꞌAwamũ ꞌga eneraꞌyra ꞌjawe enee, aꞌni— ꞌjau ꞌga oy ẽẽ upe. Aꞌere ꞌga ꞌjau jee:—Eney ꞌjawe ẽẽ ꞌawamũ enee. Ejejuka esage ki ẽẽ ree— ꞌjau ꞌga jee.Aꞌeramũ je ꞌga y ẽẽ rerawau tejeꞌwyr ipe, tejejukau ẽẽ ree."
43,19,28,"  Aipo ꞌe re Jejui ꞌga ꞌjau ojeupe: “Teporowykya je aapopap”, ꞌjau ꞌga ojeupe. Aꞌeramũ ꞌga ꞌjau ꞌgã nupe:—Jeꞌyuwei je.Ymã ꞌga amũ kaꞌarana kwasiaa ꞌga ꞌyuwei are rakue. Aꞌeramũ ꞌga aipo ꞌjau."
43,19,29,"Peu futat yꞌway ajaiwa ꞌũina yꞌa pype. Aꞌeramũ jefaruu ꞌga amũ amynejuranũũ monou ipymĩãu yꞌway ajaiwa pype. Aꞌere ꞌga imonou ꞌywa rapefã are, isipu ꞌjawa rapefã are imonou ꞌga upe."
43,19,30,Ipyter ire Jejui ꞌga ꞌjau:—Aapopap je teporowykya— ꞌjau ꞌga.Aipo ꞌe re ꞌga wakaga muããpya. Aꞌeramũ futat amanũmũ.
43,19,31,Jejui ꞌga ywỹi kutukawetAꞌereꞌereꞌi judeu ꞌgã ꞌwyriaꞌria awau ojeꞌega Piratu ꞌga upe:—ꞌYpeywar arewara ꞌgã netymakaga emopẽpenukat jefaruu ꞌgã nupe. Tamanũ ꞌgã kamẽsĩete wetymakaga mopenamũ ꞌjau— ꞌjau ꞌgã ꞌga upe. —Kwara reseꞌemauwe ꞌgã netefera simut imojypa ꞌjau— ꞌjau ꞌgã awau ꞌga upe.Aiꞌiwe sabado. Sabado morowykyeꞌema ꞌgã nupe. Aipoa morowykyeꞌema ꞌgã maraka apoawa nanẽ nũ. Aꞌeramũ ꞌgã ꞌgã neumera muꞌamukareꞌema peu.
43,19,32,Aipo ojeupe ꞌerauwe Piratu ꞌga jefaruu ꞌgã monou ꞌypeywar arewara ꞌgã netymakaga mopẽpenukaa ꞌgã nupe. Aꞌerauwe ꞌgã awau ajepeja ꞌga retymakaga mopena seꞌ. Ajepeja ꞌga maꞌe nũ seꞌ imopẽpena ꞌgã ꞌgã nui.
43,19,33,"Aꞌere ꞌgã Jejui ꞌga maꞌea nomopeni. Amanũ ꞌga ꞌgã nura renunewe. Aꞌeramũ ꞌgã ꞌga retymakaga mopeneꞌema.—Tỹỹ. Amanũ ꞌga raꞌe nũꞌũ— ꞌjau ꞌgã ajaupe. Aꞌeramũ ꞌga amũ Jejui ꞌga ywỹi kutuka etee jyuu pyu. Aꞌeramũ ꞌga rya ojekoꞌwoka ꞌga kutukawera rupi ꞌy reewe futat. Ymã ꞌga amũ kaꞌarana kwasiaa Jejui ꞌga ree rakue: “Nomopeni futari ꞌgã ꞌga kaga mũ”, ꞌjau ꞌga ikwasiaa inuga rakue. Aꞌeferupi tee Janeruwarete ꞌga ꞌga retymakaga mopenukareꞌema ꞌgã nupe. Ajepeja ꞌga ikwasiaa kaꞌaran are: “Anure nipo ꞌgã wemiywỹikutugera ꞌga resagi”, ꞌjau nanẽ ꞌga ikwasiaa kaꞌaran are rakue nũ.Jejui ꞌga manũa je aesak. Aꞌeramũ je ikwasiaa kaꞌaran are pẽ nupe, Jejui ꞌga rerowiarukaawamũ pẽ nupe. Mamaꞌe aꞌjea etee te je amomeꞌu. Aesak futat je ꞌga manũa. Aꞌeramũ je ꞌga momeꞌwau futat pẽ nupe. Series,  Series, "
43,19,38,"  Aꞌere Jose ꞌga, Arimateja pewarera ꞌga awau ojeꞌega Piratu ꞌga upe:—Tene je Jejui ꞌga reumera muri imojypa ꞌypeywar awi— ꞌjau ꞌga awau ꞌga upe.Aipoa ꞌga Jose ꞌga Jejui ꞌga rerowiaara ꞌga futat. Aꞌere ꞌga nojemomeꞌui tee ꞌgã nupe raiꞌi. Okyje ꞌga judeu ꞌgã ꞌwyriaꞌri ꞌgã nui raiꞌi. Aipoa ꞌga awau ojeꞌega Piratu ꞌga upe.Aipo ojeupe ꞌerauwe Piratu ꞌga ꞌjau ꞌga upe:—Naiꞌi. Ere ajee ewau ꞌga mosoka erawau ita kwaruu pype inuga— ꞌjau ꞌga ꞌga upe.Aꞌerauwe Jose ꞌga awau ꞌga mosoka ꞌypeywar awi ꞌga rerawau inuga ita kwaruu pype. Nikutemu ꞌga nanẽ awau Jose ꞌga rupi. Ypytunimũ Jejui ꞌga upe oporogyta maꞌefera ꞌga futat poromũ Nikutemuramũ. ꞌGa awau Jose ꞌga rupi. Kwaiwete ꞌgã jany kasiga rerawau. Trĩtai sĩku kirua ꞌgã jany kasiga rerawau. Aipoa jany kasiga imojopypepyrera. Mira ꞌjawa ꞌgã imojopypeu aloes ꞌjaw are jany kasigamũ."
43,19,40,Aipoa ꞌgã erawau taity fuku are ekoꞌwoka. Aipoa ee ekoꞌwog ire ꞌgã ꞌga reumera mamana taity fuku pyu. Aipoa judeu ꞌgã nemiapoa futat. Aꞌeramũ ꞌgã ipokwaapa.
43,19,41,"Ae apisawa pyri yꞌwa ꞌywa tymawera ꞌupa. Itymawer ipe ita kwaruu ꞌũina, aereumera maꞌea ꞌũina. Aipoa ita kwaruua ipyau ate. Nomonoi we futat ꞌgã aereumera ipype. Jejui ꞌga tãmẽjẽ futat ꞌgã omono aipo ita kwara pype."
43,19,42,"Aꞌe pe te futat ꞌgã ꞌga monou. Namukui futari ꞌga manũawer awi. Aꞌeramũ ꞌgã peu etee futat ꞌga monou.—Kwara reseꞌemauwe simateepap ꞌjau, morowykyeꞌema upe iwaẽmeꞌemauwe ꞌjau— ꞌjau ꞌgã ajaupe."
43,20,1,"  Ikoaiꞌi, Mari Matarena ẽẽ awau ita kwaruu pe, ypytuꞌnĩnauwe. Domingo rupi ẽẽ awau esaka. Ita kwaruu rawopytymawera ẽẽ esaka. Ita ojepeꞌau ikwar awi."
43,20,2,Esakawe ẽẽ ꞌua ujãna imomeꞌwau oree. Simão Pedro ꞌga retee je tekou. Aꞌeramũ ẽẽ ꞌua imomeꞌwau oree:—Janejara kĩã reumera wã wenuẽm erawau raiꞌi. Nikwaawi jane ꞌawamũ wã imonoawera— ꞌjau ẽẽ oree ꞌua imomeꞌwau.
43,20,3,Orojeupe aipo ꞌerauwe ore arawau arujãna ita kwaruu repejãna. Aꞌere je Pedro ꞌga feni. Aꞌeramũ je raꞌne tewau tewaẽma jupe.
43,20,5,Tewaẽmawe je tewau teããpyramũ temãꞌjãu ikwara rupi. ꞌGa auwanawera etee je esaka. Aꞌere je nasei esaka. Aꞌere Simão Pedro ꞌga ruri owaẽma osowayayau awau ikwara pype. Aꞌeramũ ꞌga nanẽ ꞌga auwanawera etee esaka nũ. Irããꞌã tuwamũ. ꞌGa akaga auwanawera ꞌjau ꞌga esaka. Aipoa taitya ꞌupeꞌema ꞌga reumera auwanawera pyri.
43,20,8,Aꞌeramũ je tesou esaka. Taity resakawe je Jejui ꞌga ferapawera rerowiaa. ꞌGa auwanawera resakeꞌema ore orojeapyoeꞌemamũ ꞌga feraw are. Ymã ꞌgã amũ kaꞌarana kwasiari Jejui ꞌga feraw are rakue. Aꞌere ore norereapyoi ee raiꞌi. Aꞌere je ꞌga auwanawera resag ire ꞌga ferapawera rerowiari.
43,20,10,Aꞌeramũ ore arawau orojewya orojog ipe nũ.
43,20,11, Aꞌeramũ Mari Matarena ẽẽ awau ojewya ajaaꞌwau uꞌama ita kwaruu pyri. Ajaaꞌwaw ipe ẽẽ wããpyramũ amãꞌjãu ita kwara raipy are. Mukũja ẽẽ ywagipewara ꞌgã nesaka. ꞌGã naitya waparasigayramũ ꞌgã nee. Majepeja ꞌga ꞌũina ꞌga akaga rupawer ipe. Ajepeja ꞌga ꞌũina ꞌga py renawer ipe.
43,20,13,Aꞌeramũ ꞌgã ojeꞌega Mari ẽẽ upe:—Maꞌja are ene ejaaꞌwau raꞌe ĩ?— ꞌjau ꞌgã ẽẽ upe.Aꞌeramũ ẽẽ ꞌjau:—Jejararete kĩã reumera wã weroo ꞌaw awi raꞌe. Marupi katu nipo wã erooi raꞌe?— ꞌjau ẽẽ ꞌgã nupe.
43,20,14,Aꞌe pype ẽẽ ojerowakaꞌi wea yseꞌiramũ Jejui ꞌga ree numiamũ. Ẽẽ pyri agawewi ꞌga uꞌama. Aꞌetea ẽẽ nuesagi katu ꞌga.
43,20,15,"—Maꞌja ene iapirũmũ ekou ĩ? Awỹja ene ekaa ĩ?— ꞌjau ꞌga ẽẽ upe.Aꞌeramũ ẽẽ ꞌjau ojeupe: “Itymipyrera raarana kĩã sipo ꞌã ꞌi”, ꞌjau ẽẽ ojeupe. Aꞌeramũ ẽẽ ꞌjau ꞌga upe:—Ene nipo kĩã reumera ererojyi raꞌe. Emomeꞌu etee jee. Too kĩã reumera rerua tejepyri ꞌjau— ꞌjau ẽẽ ꞌga upe."
43,20,16,Aꞌeramũ Jejui ꞌga ẽẽ renũina:. Amuꞌjara ꞌgã nupe judeu ꞌgã aipo ꞌjau.
43,20,17,"—Je kog awi ape— ꞌjau ꞌga ẽẽ upe. —Nooi we je tejeupia Tejuwarete ꞌga pyri. Ere ewau jejeꞌega momeꞌwau je rerowiaara ꞌgã nupe: “Tejuwarete ꞌga pyri je oi. Pẽnuwaretea ꞌga nanẽ nũ. Aꞌeramũ je tewau Jarejuwarete ꞌga pyri, eꞌi kĩã ojeꞌega rerurukaa pẽ nupe ko”, ere ki ꞌgã nupe— ꞌjau ꞌga ẽẽ upe."
43,20,18,Aꞌeramũ Mari Matarena ẽẽ awau imomeꞌwau oree:—Jarejararete kĩã je aesak ko nũ— ꞌjau ẽẽ oree.Aꞌeramũ ẽẽ Jejui ꞌga jeꞌega momeꞌwau oree.
43,20,19,"  Aipo ꞌara, ypytuna rupi, ore Jejui ꞌga remimuꞌeramũ arajatykau ꞌog ipe arajupa. Orokyje ore judeu ꞌgã ꞌwyriaꞌri ꞌgã nui. Aꞌeramũ ore ꞌokwara motypa orojee. Poje Jejui ꞌga ojesaukaa ore pyter ipe:—Pẽpyꞌataꞌwa etee te ꞌawamũ ki ꞌei— ꞌjau ꞌga oree."
43,20,20,Aipo ꞌe re ꞌga opo kutukawera resaukaa oree. Oywỹi kutukawera nanẽ ꞌga esaukaa. Orojararete ꞌga resakawe ore orojekõẽãjamũ nũ.
43,20,21,Aꞌeramũ Jejui ꞌga ꞌjauꞌjapa oree nũ:—Pẽpyꞌataꞌwaawa owaẽm pẽ nupe. Janeruwarete ꞌga je mut ꞌau ojemomeꞌwaukaa pẽ nupe ikue. Nan tee futat je pẽ monoi kwe pewara ꞌgã nupe tejemomeꞌwaukaa— ꞌjau ꞌga oree.
43,20,22,Aipo ꞌe re ꞌga opytuu ore pyau.—ꞌAwamũ je Jarejuwarete ꞌga ꞌAgesage monoi pẽ nupe. Pejekuꞌiu ꞌga pemut pejejepyri— ꞌjau ꞌga oree.
43,20,23,"—ꞌGã amũ nupe pẽẽ ꞌjau, “Janeruwarete ꞌga pẽtywera omoit pẽ nui”, pẽẽ ꞌeramũ ꞌga imoiri futari ꞌgã nui. ꞌGã amũ nupe “Pẽtywera ꞌga nomoiri futari pẽ nui”, ꞌgã nupe pẽẽ ꞌeramũ ꞌga nomoiri futari ꞌgã nui— ꞌjau Jejui ꞌga oree ikue."
43,20,24,"Tome ꞌga nuerowiaraꞌnei ꞌgaOre upe Jejui ꞌga jesaukaramũ ꞌga remimuꞌefera ꞌga amũ otyweꞌemamũ ore pype. Tome ꞌga, kunumĩ jopewera ꞌga, otyweꞌemamũ. Aꞌeramũ ore Tome ꞌga rekoaa ꞌjau ꞌga upe:—Jarejararete ꞌga ore aruesak ko— ꞌjau ore ꞌga upe.Aꞌere Tome ꞌga nuerowiari tee orejeꞌega.—ꞌGa pokutukawera resakeꞌema je narowiari futari ꞌga ferawa. Tefãa ꞌga pokutukawer are imonoweꞌem je narowiari futari ꞌga ferawa. ꞌGa ywỹi kutukawer are tepo monoweꞌem je narowiari futari ꞌga ferawa— ꞌjau etee ꞌga oree, ojeupe ore imomeꞌuramũ."
43,20,26,Ikowara morowykyeꞌema rupi ore Jejui ꞌga remimuꞌeramũ arajatykau nũ. Aiporamũ Tome ꞌga akou ore pype. Orojeawopytyma wẽjẽmĩ futat arajupa arajatykau peu nũ. Poje Jejui ꞌga ꞌua uꞌama ore pype nũ.—Pẽpyꞌataꞌwaawa ꞌut pẽ nupe nũ ki ꞌei— ꞌjau ꞌga oree.
43,20,27,Aꞌeramũ ꞌga ꞌjau Tome ꞌga upe:—Efã erut imowyka jepo kutukawer are. Jeywỹi kutukawer are nanẽ ene epo mujaa nũ— ꞌjau ꞌga Tome ꞌga upe. —Auꞌje ki je ferapawera rerowiareꞌem ire. Je ferapawera ki erowiat katu katu ꞌawamũ— ꞌjau ꞌga ꞌga upe.
43,20,28,Aꞌeramũ Tome ꞌga ꞌjau ꞌga upe:—Ene te jejararetea. Ene te ꞌã Jarejuwarete ꞌga ꞌjawe futat— ꞌjau Tome ꞌga Jejui ꞌga upe.
43,20,29,—Je resag ire etee ꞌã je rerowiar ape? Je resakeꞌema miamũ ꞌgã amũ je rerowiari futari ajemogyau. Aipo ꞌgã ekõẽãi futat ajemogyau— ꞌjau ꞌga ꞌga upe.
43,20,30,Aeremiapoeꞌema Jejui ꞌga iapou kwaiwete ore reape ikue. Aꞌere je nomomeꞌupawi pẽ nupe.
43,20,31,"Aꞌere je mamaꞌe mũ momeꞌui ikwasiaa kaꞌaran are inuga pẽ nupe, “Jejui ꞌga Jarejuwarete ꞌga remimurera ꞌga futat” ꞌe rerowiarukaawamũ pẽ nupe. “Jejui ꞌga Jarejuwarete ꞌga raꞌyraretea futat” ꞌea nanẽ je erowiarukaa pẽ nupe nũ. Werowiar ire ꞌga pẽ mogyi ojepyri nakwaparimũ ete rũi futat."
43,21,1,"ꞌYisiga pype ꞌga jesaukaawetAnure Jejui ꞌga ojesaukaruꞌjapa oree ikue nũ, ypia remeꞌyꞌwarimũ ikue. Tiperia ꞌjawa remeꞌyꞌwarimũ ꞌga ojesaukaruꞌjapa oree ikue nũ."
43,21,2,"Jejui ꞌga resakaw ipe ore arakou pãwẽ pãwẽ. Simão Pedro ꞌga, Tome ꞌga. Kunumĩ jopewet ꞌjau ore Tome ꞌga upe. Natanaeu ꞌga. Aipo ꞌga ꞌua Kana ꞌjawa amunaw awi. Garireja ywy pype Kana ꞌjawa ꞌupa. Sepeteu ꞌga raꞌyramũ ore, mukũi tekotee ꞌgã ꞌjau. Mĩmeramũ ore arakou pãwẽ pãwẽ."
43,21,3,Aꞌeramũ Simão Pedro ꞌga ꞌjau:—Oo je pira pyyka— ꞌjau ꞌga oree.—Ore nanẽ oroo futat ene rupi nũ— ꞌjau ore ꞌga upe.Aꞌeramũ ore arawaupap aruꞌaa yaruu pype. Koypytunamuku ore taityuu momoa arakou. Aꞌere ore noropyygiꞌi amũ.
43,21,4,Kwara por ypyrauwe Jejui ꞌga ꞌua uꞌama peu ypia remeꞌyꞌwarimũ ꞌyisiga pype. Aꞌere ore norokwaawi ꞌga.
43,21,5,Aꞌeramũ ꞌga ꞌjau oree:—Pepyyꞌgi te amũ?— ꞌjau ꞌga oree.—Naani etee ki ꞌei. Noropyygiꞌi etee ore amũ ki ꞌei— ꞌjau ore ꞌga upe.
43,21,6,Aꞌeramũ ꞌga ꞌjau oree:—Peꞌje ajee imomoruꞌjapa nũ. Pejejakwatawa katy pemono imomoa esaka nũ. Aꞌeramũ te nipo pira pepyyk— ꞌjau ꞌga oree.Aꞌerauwe ore taityuu pypekau imonou imomoa nũ. Etyg ypyrauwe kwaiwete ipira ojejaga ipype. Aꞌere ore noroupirarũi imua yara pype etyka. Ipoyi tee ipiraa.
43,21,7,"Aꞌerauwe je ꞌjau Pedro ꞌga upe:—Janejararete ꞌga te nipo kwe uꞌam raꞌe nũꞌũ!— ꞌjau je ꞌga upe.Aipo renupawe Pedro ꞌga waity munepa, ojefaa ipyu. Ojefar ire Pedro ꞌga opoa ꞌy pe awau Jejui ꞌga repejãna. Aꞌeramũ ore arajua yaruu pype, taityuu rerua imatãu erekou. ꞌY ywyri futat ore rekoi, sẽg metro futat ore rekoi ꞌy ywyr awi."
43,21,9,Yaruu awi aruꞌẽ re ore ipira resaka. Jejui ꞌga ipira reya uꞌama. Kanapeꞌia nanẽ ore esaka nũ.
43,21,10,Aꞌeramũ Jejui ꞌga ꞌjau oree:—Pejejemimuꞌarera perut amũ jee— ꞌjau ꞌga oree.
43,21,11,"Aꞌeramũ Simão Pedro ꞌga uꞌaa yaruu pype nũ. Aꞌeramũ ꞌga taityuu matãumap imua. Kwaiwete pira ojejaga ipype. Sẽtu sĩkwẽtai tres ipira, tuwiuu maꞌea. Aꞌetea taityuua otorokeꞌema jupe."
43,21,12,Aꞌeramũ Jejui ꞌga ꞌjau oree:—Peꞌje pejejua pejejemiꞌwaa— ꞌjau ꞌga oree.Aꞌetea ore mũ noroporonuwi futari ꞌga upe: “Awỹja te ene?” ꞌjaweꞌem futat ore ꞌga upe. Orokwaaw ore ꞌga. Aꞌeramũ ore oroporonupeꞌema ee ꞌga upe.
43,21,13,"Aꞌeramũ Jejui ꞌga awau kanapeꞌi pyyka imowowoka imua oree, pira eyra reewe. Oferaw ire futat Jejui ꞌga poromũ ojesaukaruꞌjauꞌjapa oree kwaiwete ikue. Poromũ futat ore upe ꞌga jesaukara muapyra."
43,21,15,"Pedro ꞌga upe Jejui ꞌga ꞌeawetOre jemiꞌwar ire Jejui ꞌga ꞌjau Simão Pedro ꞌga upe, Juã ꞌga raꞌyra ꞌga upe:—Eneporomutat te ene nanimenime je ree, ki Simão?—Ẽẽ. Ene te ꞌã jejekotyꞌaawaretea futat. Aipo ꞌã erekwaap futat— ꞌjau ꞌga ꞌga upe.Aꞌeramũ Jejui ꞌga ꞌjau ꞌga upe:—Karupaꞌmĩ jara ꞌgã ojejuka esage karupaꞌmĩ raꞌyr yau are. Nan tee futat ejejuka esage je rerowiaar yau ꞌgã nee. Jejeꞌeg are ene ꞌgã muꞌjau— ꞌjau Jejui ꞌga ꞌga upe."
43,21,16,"Aꞌeramũ Jejui ꞌga ꞌjauꞌjapa ꞌga upe nũ:—Eneporomutat te ene je ree raꞌe, ki Simão?—Ẽẽ. “Erekwaap futat ꞌã ejee jeporomutara”, aꞌe ako je enee ko— ꞌjau ꞌga ꞌga upe nũ.Aꞌeramũ Jejui ꞌga ꞌjau ꞌga upe:—Karupaꞌmĩ jara ꞌgã ojejuka esage weymaw are. Nan tee futat ejejuka esage je rerowiaara ꞌgã nee— ꞌjau ꞌga ꞌga upe."
43,21,17,"Aꞌeramũ Jejui ꞌga ꞌjau nũ:—Eneporomutat te ene aꞌjea futat je ree raꞌe, ki Simão?— ꞌjau ꞌga ꞌga upe.Aipo ojeupe ꞌeuꞌjawauwe Pedro ꞌga uꞌarasigamũ. Aꞌeramũ ꞌga ꞌjau ꞌga upe:—Maꞌeramũ ene poromũ ꞌjauꞌjapa jee ki ꞌei? Orejararetea ꞌã ene. Mamaꞌea ꞌã erekwaap futat. Erekwaap futat ꞌã ejee jeporomutara je rekoa— ꞌjau ꞌga ꞌga upe.Aꞌeramũ Jejui ꞌga ꞌjau ꞌga upe nũ:—Karupaꞌmĩ jara ꞌgã ojejuka esage futat weymaw are. Nan tee futat ejejuka esage je rerowiaara ꞌgã nee."
43,21,18,"Aꞌjea futat jeꞌea. Eywyramũ ene ejaity munepa eatau ewau ejemifutar imũ. Aꞌere nipo enesawaꞌe re ꞌgã amũ ene pofari enejywa pypiraa ene rerawau eneremifutareꞌem ipe— ꞌjau Jejui ꞌga Simão Pedro ꞌga upe. Aipo ꞌeramũ Jejui ꞌga ꞌga manũawama momeꞌwau ꞌga upe. ꞌGa manũnamũ nipo ꞌga manũ resakara ꞌgã ꞌjau: “Nopoiri futari ꞌga Jarejararete ꞌga rerowiar awi raꞌe”, ꞌjau nipo ꞌgã ajaupe. Aꞌeramũ nipo ꞌgã Jarejuwarete ꞌga muorypa ꞌga manũ resakawe. Aipo ojeupe ꞌeramũ Pedro ꞌga ojerowaka je resaka. Je futat Jejui ꞌga upe ꞌjarera: “Awỹja te ene mono iaꞌwyreꞌema ꞌgã po pe?” ꞌjarera ꞌga manũeꞌemauwe orojemiꞌwaaw ipe ꞌga upe ꞌjarera. Je futat teꞌama Pedro ꞌga atykupe katy. Je ree ojerowakawe Pedro ꞌga ꞌjau Jejui ꞌga upe:—Maran sipo ajee ꞌga rekoi nũ, ki Kuꞌjyp?— ꞌjau ꞌga Jejui ꞌga upe. —Je ifutar ire amunipo ꞌã ꞌga rekoi nan etee futat je rura resaka. Erejemuaẽm awi ꞌga ree. Ene ꞌã je renuw ape— ꞌjau ꞌga ꞌga upe. Anure Jejui ꞌga rerowiaara ꞌgã ꞌjau futatee ajaupe:—“Ko ꞌga nipo namanũi futari je ruruꞌjaweꞌemauwe”, eꞌi ꞌga ꞌga upe ikue— ꞌjau futatee nipo ꞌgã imomeꞌwau.Aꞌere naporomũ rũi ꞌga jeꞌega. Wapo ekoete nipo ꞌgã ajemogyau. “Je ifutar ire amunipo ꞌã ꞌga jemogoi je ruruꞌjawa resaka. Maran aipoa enee?” ꞌjau ꞌga Pedro ꞌga upe ikue. Je ꞌã Juãnamũ. “ꞌGa nipo namanũi” ꞌgã ꞌjawamũ nipo je. Je te ꞌã Jejui ꞌga remiapofera amomeꞌu pẽ nupe. Je ꞌã kaꞌarana kwasiaa aipo are pẽ nupe. Aꞌjea futat aipo jeꞌea."
43,21,25,Kwaiwete Jejui ꞌga remiapofera. Aipo are ꞌga amũ kaꞌarana kwasiaapaw ire amunipo ꞌã kwaiwete kaꞌarana ꞌau ywy pe. Aꞌeramũ nipo ꞌã ywya nipytuꞌẽi jupe.
44,1,1,"AtosJe ako Lukaramũ kaꞌarana akwasiat inuga pẽ nupe ikue, ki Teofiru. Jejui ꞌga remiapofer are je kaꞌarana kwasiari. ꞌGa remimuꞌefer are nanẽ ako je ikwasiapawi inuga pẽ nupe ikue. Jejui ꞌga porowyky ypy ypyawer are futat je kaꞌarana kwasiari inuga pẽ nupe ikue. Ywy pe akou Jejui ꞌga mamaꞌe esage apou kwaiwete rakue. Aꞌefer are je ikwasiapawi inuga kaꞌaran are pẽ nupe ikue.Ywag ipe ojeupir enune Jejui ꞌga porogytai wemimuꞌefera ꞌgã nupe rakue. Ymã te ꞌã ꞌga ꞌgã amũ mũꞌjãu imogyau wemimuꞌeferamũ rakue. Aꞌeramũ Jejui ꞌga ojeupir enune ojeꞌega ꞌgã nupe Jarejuwarete ꞌga ꞌAgesage jeꞌeg imũ rakue. Aꞌe ꞌgã ꞌga imonou kwe pe: “Kwe pe pekwap je momeꞌwau pejejemogyau ꞌgã nupe”, ꞌjau Jejui ꞌga ꞌgã nupe rakue. Aꞌeramũ ꞌgã ꞌjau “Jejui ꞌga remimonofera ꞌgã” ꞌjau ꞌgã ꞌgã nupe. ꞌGa manũ re Janeruwarete ꞌga Jejui ꞌga moferawi nũ. Aꞌeramũ Jejui ꞌga oferaw ire ojesaukaruꞌjauꞌjapa wemimonofera ꞌgã nupe. Wemiapo resaukaa ꞌgã nupe. Aꞌeramũ ꞌgã ꞌga rerowiaa. Aꞌeramũ ꞌgã ꞌjau: “Jejui ꞌga futat raꞌe. Koromũ futat ꞌga ferawi raiꞌi nũ. Sãꞌã ꞌga wemiapoa etee futat iapoa ꞌga rekoa”, ꞌjau ꞌgã ajaupe rakue.Kwarẽta ꞌara rupi etee Jejui ꞌga jesaukaruꞌjaruꞌjawi wemimonofera ꞌgã nupe, ꞌgã muꞌjau akou ꞌUwarete ꞌga ree rakue.—Janeruwarete ꞌga ꞌã ꞌũi ꞌwyriarareteramũ pẽ nupe. Pejetywer awi pepoiramũ ꞌga pẽ monoi wemiayuwamũ rakue— ꞌjau Jejui ꞌga oporogytau wemimuꞌefera ꞌgã nupe rakue. ꞌGã pype akou ꞌga ꞌgã muꞌjau aipo are rakue. Aꞌeramũ ꞌga ꞌjau ꞌgã nupe:—ꞌAu pejup Jerusareg ipe Jarejuwarete ꞌga ꞌAgesage rapesaka. Ymã te ꞌã Janeruwarete ꞌga ojeꞌega muri pẽ nupe rakue: “Teꞌagesagea je anure omono pẽ nupe”, ꞌjau ꞌã ꞌga rakue. Aꞌeramũ pẽẽ ꞌawamũ pejejupa Jerusareg ipe ꞌga ꞌAgesage rapesaka raꞌne— ꞌjau Jejui ꞌga ꞌgã nupe."
44,1,5,—Juã ꞌga ꞌã ꞌy pe ae pymĩ ikue. Aꞌere Janeruwarete ꞌga nanarũi. Uꞌagesagea te ꞌga amut pẽ nupe pẽ nerekwaramũ— ꞌjau Jejui ꞌga ꞌgã nupe rakue.
44,1,6," Aꞌeramũ ꞌgã ojepype ꞌga rekoramũ ꞌga remimonofera ꞌgã oporonupa ee ꞌga upe:—Ymã te ꞌã tapyꞌỹja ꞌwyriar amuteea etee ekoi oree jepi. ꞌAwamũ futat te ene ereko ꞌwyriaramũ Israeu juapyreramũ oree ꞌga pyꞌrau? ꞌAwamũ futat te ene, “Je futat Jarejuwarete ꞌga remimureramũ ako ꞌawamũ ꞌwyriarareteramũ pẽ nupe”, ere oree?— ꞌjau ꞌgã ꞌga upe."
44,1,7,Aꞌeramũ Jejui ꞌga ꞌjau ꞌgã nupe:—Naani nũꞌũ. Meewei tee te nipo je ruri pẽꞌwyriaramũ. Janeruwarete ꞌga te okwaap. Jane te ꞌã nikwaawi. ꞌGa te okwaap je ruawa nũ— ꞌjau etee ꞌga ꞌgã nupe.
44,1,8,"—Aꞌere nipo anurenureꞌi Janeruwarete ꞌga ꞌAgesage ruri ojypa osou pẽ pype. Opãjẽa Janeruwarete ꞌga imua pẽ nupe. Aꞌeramũ futat nipo pẽẽ pejejemogyau je momeꞌwaramũ ꞌgã nupe— ꞌjau ꞌga ꞌgã nupe. —Aꞌeramũ pẽẽ pejejepype ise re pejewau kwe pe je momeꞌwau ꞌgã nupe. Pẽẽ ꞌã je resak pejepe. Aꞌeramũ pẽẽ pejewau je momeꞌwau kwe pewara ꞌgã nupe. ꞌAuwara ꞌgã nupe raꞌne je momeꞌwau, Jerusareg ipewara ꞌgã nupe raꞌne. Aꞌere Judeja ywy pewara ꞌgã nupe, Samari ywy pewara ꞌgã nupe, mukuwara ꞌgã nupe ꞌjau pejewau je momeꞌwau— ꞌjau ꞌga ꞌgã nupe.Aipo ꞌgã nupe ꞌe re Jejui ꞌga ojeupia ꞌgã nui awau ywag ipe."
44,1,9,9 Aꞌeramũ ꞌga remimonofera ꞌgã ꞌupa amãꞌjãu ywau ꞌga jeupira resaka. Aꞌere ywasiga ꞌga mimi ꞌgã nui. Aꞌeramũ ꞌgã ꞌupa ꞌga wawera rupi amãꞌjãu. Aꞌe pype mukũja ywagipewara ꞌgã ꞌua ojypa ꞌgã nupe Jejui ꞌga panekwapa. Waity aparasiga rerua erojypa enuꞌama ꞌgã pyri.—Maꞌja te peesak pejejupa?— ꞌjau ꞌgã ꞌgã nupe.—Naani. Jejui ꞌga jeupira te ore aruesak arajupa— ꞌjau ꞌgã ꞌgã nupe.Aꞌeramũ ywagipewara ꞌgã ꞌjau ꞌgã nupe:—Oo futat ꞌga ojeupia ꞌUwarete ꞌga pyri. Anure te nipo ꞌga ruri ojewya nũ. Ojeupiawera ꞌjawerimũ etee futat nipo ꞌga ruri ojewya nũ— ꞌjau ywagipewara ꞌgã imomeꞌwau Jejui ꞌga remimonofera ꞌgã nupe.
44,1,12,"Ywagipewara ꞌgã porogytapaw ire Jejui ꞌga remimonofera ꞌgã ꞌua ojewya Jerusareg ipe nũ. Ywytyr awi ꞌgã ꞌua ojewya, Oriweira ꞌjaw awi. Namukui Jerusareg awi Oriweira ꞌjawa ꞌupa. Majepei tee kilometro imukua jui."
44,1,13,"Aꞌeramũ ꞌgã Jerusareg ipe owaẽm ire awau ꞌog ywate pype ꞌupa. Pedro, Juã, Tiago, Andre, Filipe, Tome, Patarumeu, Mateu, ajepeja Tiago, Simão Serote, Judas. Mĩmera ꞌgã awau ꞌupa ꞌog ywate pype. ꞌga Aufeu ꞌga raꞌyra ꞌga. Simão ꞌga judeu ꞌgã etee ifutaa oꞌwyriaramũ. ꞌga ꞌga raꞌyra ꞌga."
44,1,14,"ꞌGã ajatyka ꞌupa Jerusareg ipe. Jarejuwarete ꞌga upe ojeꞌega monou ꞌupa. Kũjãmera ꞌgã nanẽ ajatykau ꞌua ꞌgã nee ꞌog ywate pype. Jejui ꞌga y ẽẽ we futat akou ꞌgã pype, Mari ẽẽ. Jejui ꞌga rewirera ꞌgã nanẽ akou ꞌgã pype nũ."
44,1,15,"Jejui ꞌga rerowiaara ꞌgã ajatykau ꞌua ꞌgã nee kwaiwete. Sẽtui wĩti ꞌgã pytuna. Aꞌeramũ Pedro ꞌga afuꞌama oporogytau ꞌgã nupe: —Peapyaka jeporogyta are. Ymã te Janeruwarete ꞌga ꞌAgesagea kaꞌarana kwasiarukari Davi ꞌga upe ꞌga ree rakue, ae aꞌwyreꞌema upe Jejui ꞌga monoarama ꞌga ree rakue— ꞌjau Pedro ꞌga uꞌama ꞌgã nupe. —Aipo ꞌga ako jane pype ikue numiamũ. Wemimuꞌeferamũ ako Jejui ꞌga ꞌga mogou ikue numiamũ. Aꞌere ako mainana ꞌwyriara ꞌgã kaꞌaranũũ monoi ꞌga upe raiꞌi, Jejui ꞌga resaukaawamũ raiꞌi. Aꞌeramũ ako ꞌga Jejui ꞌga monou ꞌgã po pe ꞌga jukaukaa ꞌgã nupe ikue— ꞌjau Pedro ꞌga ꞌgã nupe. Kaꞌaranũũa ojeupe imur ire ꞌga awau ywy mua. Aꞌere ꞌga reaꞌaramũ etee nũ. “Maꞌeramũ je maꞌeramũ Jejui ꞌga monou ꞌgã nupe ꞌũ?” ꞌjau ꞌga ojeupe. Aꞌeramũ ꞌga aꞌeramũ ajejukau. ꞌGa ꞌarasiga ꞌga rerekou. Aꞌeramũ ywy mur ire awau ojeupia. Aꞌeramũ ꞌga pe awi ꞌua opoa. Wewega mowoka erua. Wye momopomopoa erua amanũmũ rakue. Aꞌea Jerusareg ipewara ꞌgã ikwaapa najuejue etee rakue. Aꞌeramũ ꞌgã Aketema ꞌjau ꞌga manũawera upe. Aketema ꞌea wy rupap ꞌea ꞌgã jeꞌeg imũ."
44,1,20,"Aꞌeramũ Pedro ꞌga ꞌjau ꞌgã nupe:“ꞌGa ꞌwyrer ipe nipo nitywi futari ae mũ”,“ꞌGa porowykyawer ipe ae nitywi futari amũ.Aꞌeramũ nipo ꞌga amũ etee akou ꞌga rekwawer ipe nũ, ꞌga porowykyawera apou nũ”,ꞌjau Davi ꞌga kaꞌarana kwasiaa inuga janee rakue. Mĩa kaꞌarana Saumu ꞌjawa— ꞌjau Pedro ꞌga ꞌgã nupe."
44,1,21,"—Aꞌeramũ jane ꞌawamũ ꞌga amũ mogou ꞌga rekwawer ipe ꞌjau nũ, Jejui ꞌga momeꞌwaramũ jarejepyri ꞌjau. Jarejepypewarera etee jane imogou. Awỹja te ako jane pype auꞌjeteramũ? Awỹja te wesak ꞌy pe Juã ꞌga Jarejararete ꞌga pymĩa rakue? Awỹja te ꞌga jeupira wesak raiꞌi? ꞌGã etee futat jane simogo amũ jarejepyri Jejui ꞌga momeꞌwaramũ ꞌjau— ꞌjau ꞌga ꞌgã nupe. —Jejui ꞌga ferapawera ꞌga tomomeꞌu jane pyri ꞌjau— ꞌjau Pedro ꞌga ꞌgã nupe.?"
44,1,23,Aꞌeramũ ꞌgã mukũja ꞌgã mua. ꞌGa amũ rera Jose Barsabas. Justo ꞌga rer irũa. Ajepeja ꞌga rera Matias.
44,1,24,Aꞌere ꞌgã ojeꞌega monou Jarejuwarete ꞌga upe ꞌgã nee:—Kiapiꞌni. Ene te ꞌã erekwaap. Ejemifutara ꞌga ekwaawukat oree. ꞌga ajejuka raiꞌi. Aꞌere ꞌga ꞌagera oi ako tyweaw ipe— ꞌjau ꞌgã Jarejuwarete ꞌga upe. —Mõ ꞌga te ore oromogo ꞌga rekwawer ipe nũ?— ꞌjau ꞌgã Jarejuwarete ꞌga upe.
44,1,26,Aꞌere ꞌga upe oporogytapaw ire itaꞌi ꞌjawewara momopoa ꞌupa. Aꞌeramũ Matias ꞌga remimojewagera katu ꞌgã ipyyka. Aꞌeramũ ꞌgã Matias ꞌga mogou ꞌga rekwawer ipe Jejui ꞌga momeꞌwaramũ ojepyri nũ.
44,2,1,"Janeruwarete ꞌga ꞌAgesagea ꞌuaPẽtekosti ꞌjawa ꞌara rupi ꞌgã jatyka ꞌgã nuwamũ Janeruwarete ꞌga ꞌAgesagea ꞌua ojypa Jejui ꞌga remiayuwa ꞌgã nupe rakue. Pẽtekosti ꞌjawa judeu ꞌgã jatykaawa rera. Poje ywytuu ꞌjawewara fua opo erujewi ꞌua ꞌgã pyri ꞌog ywate pype ꞌgã nuwamũ. Ywag awi ꞌua osou ꞌog ipe. Aꞌere ꞌga ꞌAgesagea ꞌgã nupe ise re tataꞌi ꞌjawewara ajemogyau ꞌgã apyteꞌrarimũ. Wenyfuꞌgiramũ futat ajemogyau ꞌgã apyteꞌrarimũ. Nan Janeruwarete ꞌga ꞌAgesagea ꞌua osou ꞌgã nupe rakue. Opyamuramũ ꞌua ꞌgã nupe. ꞌGa ꞌAgesagea ꞌua osou ꞌgã pype ꞌgã nerekwaramũ. ꞌGã pype ose re ꞌgã jeꞌega mojopyꞌrau, ꞌgã mojeꞌeg amuteeukaa. ꞌGã nemikwaaweꞌema ꞌgã jeꞌega apoukaa ꞌgã nupe. Najuꞌjawe rũi ꞌgã jeꞌegi. Wemifutar imũ etee futat Janeruwarete ꞌga ꞌAgesagea ꞌgã mojeꞌegukaa. Kwaiwete judeu ꞌgã ꞌua ajatykau muku awi Jerusareg ipe rakue. Ajatykaaw are ꞌut maꞌe ꞌgã nanẽ ifu renupa nũ. Ifu renupara ꞌgã Jarejuwarete ꞌga upe oporogyta maꞌe ꞌgã najuejue etee. Ifu renupawe ꞌgã ajatykau ukupepe ꞌog ywate pyri oporesagamũ ee. Oporenuwaiwamũ ꞌgã imomeꞌu are. Jejui ꞌga remimonofera ꞌgã ꞌgã jeꞌega apou. Aꞌe renupawe enupara ꞌgã ꞌjau:—Maꞌeramũ ꞌgã janejeꞌegawe apou ꞌũ? Garireja ywy pewara ꞌgã juejue nãꞌã reꞌã— ꞌjau ꞌgã ajaupe. —Janejeꞌeg imũ etee ꞌã ꞌgã Jejui ꞌga momeꞌui janee— ꞌjau ꞌgã ajaupe. —ꞌAuwara ꞌgã jeꞌega etee ꞌgã ꞌã wapo jepi. Aꞌere ꞌgã ꞌawamũ kwe pewaramũ janejeꞌega we iapoi. Kwe awi ꞌã jane ruri. Partia ywy awi jane mũ ruri. Ajepejamũ Media ywy awi. Ajepejamũ Elam ywy pewara. Ajepejamũ Mesopotami ywy pewara. Ajepejamũ Judeja ywy pewara. Ajepejamũ Kapatosi ywy pewara. Põtu ywy awi jane mũ ruri. Asia ywy pewarera jane mũ. Frigia ywy awi, Pãfiria ywy awi, Egitu ywy awi jane mũ ruri. Ajepejamũ Libia ywy awi. Sirene ꞌjawa pyriwara poromũ. Ajepejamũ Roma pewara. Jane mũ judeua futat. Ajepejamũ judeueꞌema ꞌgã futat. Aꞌere ꞌgã judeuramũ jane ꞌjawerimũ ꞌgã Jarejuwarete ꞌga rerowiari. Kreta ꞌypõꞌõ awi amũ ruri. Ajepeja ꞌgã ꞌua Arabia ywy awi. Aꞌeramũ ꞌgã maran janejeꞌeg imũ ojeꞌega ki ꞌei?— ꞌjau ꞌgã ajaupe ꞌgã jeꞌega renupa. —Janejeꞌeg imũ futat ꞌgã Jarejuwarete ꞌga remiapofer esage momeꞌui janee— ꞌjau ꞌgã ajaupe. —ꞌAuwara ꞌgã jeꞌega etee ꞌgã ꞌã wapo jepi. Aꞌere ꞌgã ꞌã kwe pewara ꞌgã jeꞌeg imũ Jejui ꞌga momeꞌui ꞌupa— ꞌjau ꞌgã ajaupe.Aꞌeramũ ꞌgã wapyakau ꞌupa. Aꞌeramũ ꞌgã amũ ꞌjau ajaupe:—Maran te nũ ꞌwei?— ꞌjau ꞌgã ajaupe. Aꞌere amumera ꞌgã nuerowiari futari. Aꞌeramũ ꞌgã ꞌgã nerekoemãu etee ꞌupa.—Kawĩajaiwa ꞌgã otykut ꞌupa. Aꞌeramũ ꞌgã ojeꞌẽran ekoeteramũ ꞌupa— ꞌjau etee ꞌgã ajaupe ꞌgã nerekoemãu."
44,2,14,"Mytuna ꞌgã nupe Pedro ꞌga ꞌeawetAꞌeramũ aipo ꞌgã ꞌeramũ Pedro ꞌga ꞌua uẽma oporogytau ꞌgã nupe uꞌama ukupepe. Ajepeja Jejui ꞌga remimonofera ꞌgã netee futat ꞌga ꞌua oporogytau ꞌgã nupe, ajatyka maꞌefera ꞌgã nupe.—Jerusareg ipewaramũ, kwe awi ꞌut maꞌeferamũ nanẽ peapyaka je ree. “Kawĩajaiwa ꞌgã otykut ꞌupa”, peꞌje ete ꞌã oree."
44,2,15,Norereawyrywi ore. Nakwarawyruuꞌirãu rũi kawĩajaiwa ꞌwara ꞌgã kawĩajaiwa rykuri— ꞌjau Pedro ꞌga ꞌgã nupe uꞌama. —“Maran te ꞌgã janejeꞌega apoi?” peꞌje ꞌã pejejupa pejejaupe. Aꞌeramũ je imomeꞌwau pẽ nupe.
44,2,16,"Ymã te ꞌã Janeruwarete ꞌga ojeꞌega kwasiarukari ojeꞌega momeꞌwara ꞌga upe rakue, Jueu ꞌga upe rakue:"
44,2,17,"—“Aꞌeramũ nipo pẽnaꞌyra ꞌgã pẽnaꞌjyra ꞌgã netee jejeꞌega momeꞌwau ojepyriwara ꞌgã nupe.Aꞌeramũ nipo je kunumĩũũ ꞌgã momayupa sawaꞌe ꞌgã netee. Teꞌagesagea nipo je imua tejemiayuwa ꞌgã nupe. Kũimaꞌe ꞌgã nupe, kũjãmera ꞌgã nupe nanẽ nũ. Mĩmera ꞌgã nupe nipo je imua.Aꞌeramũ nipo ꞌgã jejeꞌeg imũ etee futat je momeꞌwau kwe pewara ꞌgã nupe."
44,2,19,"—“Ywag ipe, ywy pe nanẽ taesaukat ꞌjau nũ. Wy, tata, tatasig. Mĩmera taesaukat pẽ nupe ꞌjau. Kwara nipo je omoypytunaip. Jaya nipo je imowyau. Aꞌere nipo pẽjararete ꞌga ruri ojewya nũ. Ae mojoꞌoka ꞌga ruri. Ae werowiaramũ nipo ꞌga ꞌjau:Ere ejua ꞌau je pyri, ꞌjau nipo ꞌga werowiaaramũ ae upe.Aꞌere nipo ꞌga werowiareꞌema ꞌgã nupe ꞌga ꞌi:Pẽẽ naani. Naje rerowiari pejepe. Aꞌeramũ pẽẽ mamaꞌeukwaawa rapyaw ipe pejewau, ꞌjau nipo ꞌga ꞌgã nupe."
44,2,21,"Je katuꞌog ape ꞌjara ꞌgã etee te je akatuꞌok. Aꞌeramũ je ꞌgã mogyau tejepyri ajemogy maꞌeramamũ”,ꞌjau Janeruwarete ꞌga ikwasiarukaa ꞌga upe rakue— ꞌjau Pedro ꞌga ꞌgã nupe."
44,2,22,"Aꞌeramũ Pedro ꞌga ꞌjau ꞌgã nupe nũ:—Israeu juapyreramũ peapyaka jejeꞌeg are. Jejui ꞌga futat Janeruwarete ꞌga remimurera. Aꞌeramũ ako Janeruwarete ꞌga opãjẽ resaukaa pẽ nupe aiꞌi. Pẽnemiapoeꞌema ako ꞌga iapoukaa Jejui ꞌga upe aiꞌi. Ojeroꞌwu maꞌe, mamaꞌeukwaawa rerekwat. Mĩmera ꞌgã ako ꞌga ikatuꞌogukaa ꞌga upe aiꞌi, kwaiwete. Aꞌe resakarera ꞌgã oporesagamũ ee. Aꞌea ꞌã pekwaap najuejue etee. Pẽ pype futat ako ꞌga iapoi akou aiꞌi— ꞌjau Pedro ꞌga ꞌgã nupe imomeꞌwau uꞌama. —Aꞌere ako Janeruwarete ꞌga weaꞌaramũ ꞌga mono are pẽ nupe aiꞌi. Wemifutar imũ etee futat ako ꞌga ꞌga monou pẽ nupe aiꞌi, ꞌga pyygukaa ako pẽ nupe aiꞌi. Aꞌeramũ pẽẽ ako ꞌga pyygukaa iaꞌwyreꞌema ꞌgã nupe aiꞌi. Aꞌeramũ ako ꞌgã ꞌga monou ꞌga muꞌama ꞌypeywar are aiꞌi. Pẽẽ futat ako ꞌga jukaukaa ꞌgã nupe aiꞌi— ꞌjau Pedro ꞌga ꞌgã nupe uꞌama imomeꞌwau."
44,2,24,—Amanũ futat ako ꞌga aiꞌi. Aꞌere ako ꞌga ruwa ꞌga ꞌga moferawi ete aiꞌi nũ— ꞌjau Pedro ꞌga ꞌgã nupe.
44,2,25,—Ymã te ꞌã Davi ꞌga kaꞌarana kwasiari inuga Jejui ꞌga ree rakue— ꞌjau ꞌga ꞌgã nupe imomeꞌwau.—“Akwaap je Tejararete ꞌga. ꞌGa ꞌã ako je pyri.Jejakwatawa katy ꞌga rekoi. Aꞌeramũ je tekyjaweꞌem tekou.
44,2,26,"Tekuꞌiramũ etee tekou. Tepyꞌataꞌwaramũ etee tekou. Temoferawa rapesaka nipo je teꞌỹina.Aꞌeramũ je tejeꞌega Jarejuwarete ꞌga upe: Ene te ꞌã eneresage jee, Kiapiꞌni. Je manũ re nerepoiri futari je wi. Jereumera neremonemukari.Je ꞌã eneremiayuwaretea futat. Aꞌeramũ ene je moferapa etee nũ. Ene pyri nipo tewau ywag ipe."
44,2,28,"Ene ꞌã ywaga piara ereesaukat jee. Aꞌeramũ je ene pyri tewau.Jepyꞌataꞌwa je ene ree tekou, ꞌjau je ꞌga upe”,ꞌjau Davi ꞌga kaꞌaran are ikwasiaa inuga janee rakue— ꞌjau Pedro ꞌga ꞌgã nupe imomeꞌwau uꞌama, Davi ꞌga remikwasiarera momeꞌwau ꞌgã nupe uꞌama."
44,2,29,Aꞌeramũ ꞌga ꞌjau ꞌgã nupe nũ:—Davi ꞌga janeypya futat rakue. ꞌGa je amomeꞌu pẽ nupe. Ymã te ꞌã Davi ꞌga manũi rakue. Aꞌere ꞌgã ꞌga monoi ita kwara pype rakue. Namukuu rũi futat ita kwara ꞌũina rakue— ꞌjau Pedro ꞌga imomeꞌwau ꞌgã nupe.
44,2,30,"—Janeruwarete ꞌga jeꞌega momeꞌwarera ꞌga Daviramũ rakue. Janeruwarete ꞌga ojeꞌega ꞌga upe ꞌga rekoramũ rakue. “Ene juapyrama mũ nipo ꞌwyriaramũ ako ene ꞌjawe. Jeremimurama ꞌga futat nipo ꞌũina enerenawer ipe”, ꞌjau ꞌga Davi ꞌga upe rakue— ꞌjau Pedro ꞌga ꞌgã nupe uꞌama. —Aꞌeramũ Davi ꞌga ikwaapa, “Wemimurama ꞌga nipo Janeruwarete ꞌga omoferap ete nũ” ꞌe kwaapa rakue. Aꞌeramũ ꞌga aꞌeramũ kaꞌarana kwasiaa inuga ꞌga ree. “Janeruwarete ꞌga nipo nopoiri futari wemimurera ꞌga wi. ꞌGa reumera monemukareꞌema futat nipo”, ꞌjau Davi ꞌga rakue— ꞌjau Pedro ꞌga uꞌama ꞌgã nupe."
44,2,32,—ꞌGa poromũ Janeruwarete ꞌga omoferap raiꞌi. Jejui ꞌga omoferap futat. Ore ꞌga aruesak ꞌga feraw ire aiꞌi. Aꞌeramũ ore aꞌeramũ imomeꞌwau pẽ nupe— ꞌjau Pedro ꞌga ꞌgã nupe.
44,2,33,"—Aꞌere Janeruwarete ꞌga ꞌga moferaw ire ꞌga monou ywag ipe ojepyri aiꞌi. Peu ꞌga ywag ipe ꞌga monou imuapyka oyse katy. ꞌGa ꞌjawe futat ꞌga. Aꞌeramũ ꞌga ꞌga muapyka oyse katy. Aꞌeramũ futat ꞌga Uꞌagesage mua katu ꞌga upe. Ojeupe ꞌUwa ꞌga imur ire ꞌga imua ae upe nanẽ imojypa nũ. ꞌGa ꞌAgesagea te ꞌga amut oree. Aꞌea peenup poromũ— ꞌjau Pedro ꞌga ꞌgã nupe imomeꞌwau. —Ymã te ꞌã Janeruwarete ꞌga ojeꞌega muri janee rakue: “Anure nipo je Teꞌagesage monoi pẽ nupe”, ꞌjau ꞌga ꞌã rakue. Aꞌeramũ ꞌga ꞌawamũ futat imua oree. ꞌAgamũ pẽnemienuwamũ ꞌga ꞌAgesagea iapoukaa oree— ꞌjau Pedro ꞌga uꞌama ꞌgã nupe. —Davi ꞌga nooi ywag ipe rakue. Nuapygi ꞌga Jarejuwarete ꞌga yse katy. Aꞌetea ꞌga eꞌi rakue:“Ymã te Janeruwarete ꞌga ꞌjau Jejararete ꞌga upe rakue:‘Ere ejua eapyka ꞌau je pyri. Je ꞌjawe futat ene. Aꞌeramũ ene eapyka je yse katy. Anure tamỹi ene ꞌwyriaramũ ꞌgã nupe ꞌjau, ene rerowiaara ꞌgã nupe ꞌjau.Ene rerowiareꞌema ꞌgã we futat teꞌi enee ꞌjau, koromũ futat ꞌwyriararete ꞌga, teꞌi enee ꞌjau’, ꞌjau Janeruwarete ꞌga Jejararete ꞌga upe rakue”,ꞌjau Davi ꞌga kaꞌaran are ikwasiaa inuga janee rakue. Jejui ꞌga upe te ꞌga ꞌi rakue— ꞌjau Pedro ꞌga ꞌgã nupe imomeꞌwau uꞌama."
44,2,36,"—Aꞌeramũ Janeruwarete ꞌga ꞌjau: “Je te ꞌã Jejui ꞌga omono pẽ nupe. Jeremimurera futat ꞌga”, ꞌjau Janeruwarete ꞌga rakue. Aꞌe ꞌga poromũ pepokutuk, imonou, imuꞌama ꞌypeywar are ꞌga manũawamũ. Aꞌe ꞌga Janeruwarete ꞌga omogo Israeu juapyreramũ janeꞌwyriaramũ— ꞌjau Pedro ꞌga ꞌgã nupe. —Aꞌea ꞌã judeuramũ juejue pekwaap."
44,2,37,"Aꞌe renupawe ꞌgã uꞌarasigamũ ajemogyau. ꞌGa jukaawer are ꞌgã uꞌarasigamũ ajemogyau kwaiwete. Aꞌeramũ ꞌgã ꞌjau Pedro ꞌga upe ꞌga pytuna ꞌgã netee:—Maran te ore iapoi? Maꞌja te ore aruapo orojee, orojekatuꞌokawamũ?— ꞌjau ꞌgã ꞌgã nupe."
44,2,38,"—Pejetywer awi pepoit— ꞌjau Pedro ꞌga ꞌgã nupe. —Aꞌeramũ ꞌga pejetywer awi pẽpoiriweramũ pẽ katuꞌoka. “Jejui ꞌga rerowiaaramũ ore rekoi ꞌawamũ”, peꞌje ꞌgã nupe. Aꞌeramũ ꞌgã pẽ pymĩãu ꞌy pe. Aꞌeramũ pẽ pymĩ re Janeruwarete ꞌga Uꞌagesage mua pẽ nupe pẽnerekwaramũ— ꞌjau ꞌga ꞌgã nupe."
44,2,39,"—Ymã te ꞌã Janeruwarete ꞌga ojeꞌega kwasiarukari inuga janee rakue: “Pejetywer awi pẽpoiriweramũ je pẽ katuꞌogi. Pẽ katuꞌog ire je Teꞌagesage monou pẽ nupe”, ꞌjau ꞌga ꞌã ikwasiarukaa rakue— ꞌjau Pedro ꞌga ꞌgã nupe. —Aipo eꞌi ꞌga pẽ nupe. Pẽnaꞌyt, tesirũmet, wemimũꞌẽmet ꞌjau. Mĩmeramũ ꞌga aipo ꞌga ꞌi pẽ nupe— ꞌjau Pedro ꞌga ꞌgã nupe imomeꞌwau. —Aꞌeramũ ꞌga ꞌawamũ uꞌeawer imũ futat Uꞌagesage mua imojypa janee— ꞌjau ꞌga ꞌgã nupe imomeꞌwau."
44,2,40,"Aꞌeramũ Pedro ꞌga ꞌgã muꞌjau afuakaramũ etee futat aipoa morogyta are uꞌama. Aꞌeramũ ꞌga ꞌjau ꞌgã nupe:—Peꞌje pejejepeꞌau ꞌga rerowiareꞌema ꞌgã nui. Anure nipo Janeruwarete ꞌga Jejui ꞌga rerowiareꞌema monoi mamaꞌeukwaawa rapyaw ipe ojewi. Peo kasi ꞌgã newiri ne. Pẽẽ ꞌã Jejui ꞌga perowiat. “Je mogo ape ejemiayuwamũ”, ꞌjau ki pẽẽ ꞌga upe— ꞌjau Pedro ꞌga ꞌgã nupe uꞌama."
44,2,41,Aipoa ꞌga porogyta renupawe ꞌgã kwaiwete Pedro ꞌga jeꞌega rerowiaa. Jejui ꞌga nanẽ ꞌgã erowiaa ajemogyau nũ. Tres miu ꞌgã ꞌga rerowiaa. Aꞌeramũ ꞌgã ꞌgã nerawau ipymĩãu ꞌy pe Jejui ꞌga ꞌgã erowiara resaukaawamũ.
44,2,42,"Aꞌere ꞌgã awau ajatykau Jejui ꞌga remimonofera ꞌgã nee, ꞌgã porogyta are wapyakau. Aꞌeramũ futat ꞌgã ajemogyau Jejui ꞌga rerowiaareteramũ. Aꞌeramũ futat Jejui ꞌga rerowiaaramũ opojejukaramũ ajuee. Ajamajatykau kumi ꞌwau. Jarejuwarete ꞌga upe oporogytau nanẽ ꞌgã ajatykau nũ."
44,2,43,"Jejui ꞌga remimonofera ꞌgã Janeruwarete ꞌga pãjẽ rerekou. Aꞌeramũ ꞌgã ꞌga pãjẽ resaukaa ꞌgã nupe, aeremiapoeꞌema apou ꞌga pãjẽ mũ, kwaiwete. Aꞌeramũ aꞌe resakara ꞌgã oporesagamũ ajemogyau ee."
44,2,44,Jejui ꞌga rerowiaara ꞌgã juejue ajatykau ajemogyau. Ikaraemã maꞌe ꞌgã okaraemã meꞌega kaꞌaranũũ are. Iywy maꞌe ꞌgã nanẽ oywy meꞌega kaꞌaranũũ are nũ. Aꞌere ꞌgã kaꞌaranũũ rerua imojoꞌoka ajaupe. Taꞌyt kwaiwete maꞌe ꞌgã nupe ꞌgã kwaiwete imojoꞌoka. Taꞌyreꞌema ꞌgã nupe ꞌgã imojoꞌoka inãinãnĩꞌĩ etee.
44,2,46,"Aiꞌiwe nũ, aiꞌiwe nũ, aiꞌiwe nũ ꞌjau ꞌgã ajatykau ajemogyau peu. Jarejuwarete ꞌga mogytaaw ipe ajatykau. Wog ipe nanẽ ajatykau ojemiꞌwaa nanẽ nũ. Maniꞌokoꞌoꞌi ꞌwau Jejui ꞌga manũawer are weaꞌaramũ ajemogyau. Aꞌe pype opyꞌataꞌwaramũ ajemogyau. —Ene te ꞌã eneresage oree— ꞌjau ꞌgã ojeꞌega monou Jarejuwarete ꞌga upe ꞌga muorypa.Jejui ꞌga rerowiareꞌema ꞌgã miamũ oporomutaramũ ꞌga rerowiaara ꞌgã nee ajemogyau.Janeruwarete ꞌga Jejui ꞌga rerowiarukaa ꞌgã nupe. Aiꞌiwe, aiꞌiwe, aiꞌiwe. Aꞌeramũ ꞌgã ojemomytuna. Kwaiwete Jejui ꞌga rerowiaara ꞌgã ajatykau ajuee."
44,3,1,"Iteu maꞌe ꞌgaPoje Pedro ꞌga awau Juã ꞌga retee Jarejuwarete ꞌga mogytaaw ipe. Kwara jerewamũ ꞌgã awau. Aipo pe kwara kwawauwe ꞌeꞌeꞌemi ꞌgã awau Jarejuwarete ꞌga mogytaaw ipe ojeꞌega monou ꞌga upe. Aꞌe pe iteu maꞌe ꞌga ꞌũina Jarejuwarete ꞌga mogytaawa rokwar ipe. ꞌOkwar esage ꞌjaw ipe wapyka. Aꞌe pe ꞌga ꞌũina. Iteu ꞌga uꞌaa rakue. Aꞌeramũ ꞌga pytuna ꞌgã ꞌga rerawau imỹina ꞌokwar ipe kaꞌaranũũ are.—Kaꞌaranũũꞌĩa pemut ape jee— ꞌjau ꞌga ꞌũina ꞌgã nupe, Jarejuwarete ꞌga mogytaaw ipe ose maꞌe ꞌgã nupe.Aꞌeramũ amumera ꞌgã imonou ꞌga upe."
44,3,3,Poje Pedro ꞌga ꞌua Juã ꞌga retee. Aꞌeramũ iteu maꞌe ꞌga ꞌgã nupe kaꞌaranũũ renũina nũ.Aꞌere ꞌgã ꞌi etee ꞌga upe:
44,3,4,—Emãꞌẽ ore ree kũi— ꞌjau etee ꞌgã ꞌga upe.
44,3,5,"Aꞌerauwe iteu maꞌe ꞌga amãꞌjãu ꞌgã nee. “Kaꞌaranũũa sipo ꞌgã amut jee pa”, ꞌjau ꞌga ojeupe amãꞌjãu ꞌgã nee."
44,3,6,"6,7 Aꞌeramũ Pedro ꞌga ꞌjau ꞌga upe:—Nitywi kaꞌaranũũa ki ꞌei. Aꞌere je mamaꞌe esage apoi enee— ꞌjau etee Pedro ꞌga iteu maꞌe ꞌga upe. —Jejui Kristu ꞌga, Nasare pe waranup maꞌefera ꞌga ꞌã ore mogo wekwawer ipe aiꞌi. Aꞌeramũ je ꞌjau enee: Efuꞌam jui— ꞌjau ꞌga ꞌga upe."
44,3,8,"Aꞌerauwe futat Pedro ꞌga ꞌga popyyka ꞌga mafuꞌama. Aꞌeramũ futat iteu maꞌefera ꞌga pyjuꞌã oywyrafenamũ. Aꞌerauwe ꞌga po ꞌga pori awau wafukafukaita:—Auꞌje katu pa, Kuꞌjywa ꞌga je katuꞌogi nũ— ꞌjau ꞌga wafukafukaita awau osou Jarejuwarete ꞌga mogytaaw ipe ꞌgã netee."
44,3,9,"9,10 Aꞌeramũ mytuna ꞌgã ꞌga resaka.—Kuu. Iteu maꞌefera ꞌga afuꞌam raꞌe— ꞌjau ꞌga resakara ꞌgã ajaupe.Oporesagamũ ꞌga ree, ꞌga po ꞌga po ꞌga rekoramũ. Series, "
44,3,11,—Awỹja ꞌga mafuꞌama ki ꞌei?—Pedro ꞌga ꞌga amafuꞌam kũi— ꞌjau ꞌgã ajaupe.
44,3,12,"ꞌGa mafuꞌama ꞌgã mopiryyita. Aꞌeramũ Pedro ꞌga ꞌjau ꞌgã nupe:—Janeruwarete ꞌga upe mamaꞌe apoara ꞌga te ꞌga amafuꞌam nũꞌũ, Jejui ꞌga nũꞌũ. Naore rũi ꞌga aramafuꞌam. Noropãjẽ mũ rũi ore ꞌga mafuꞌami. Norojesageu rũi te ꞌã ore ꞌga mafuꞌami. Jejui ꞌga te ꞌã ꞌga mafuꞌamara te— ꞌjau Pedro ꞌga ꞌgã nupe aipo ꞌgã ꞌeramũ."
44,3,13,"Aꞌerauwe ꞌgã ajemogyau etee oporesagamũ ꞌgã nee.—Janeruwarete ꞌga te ako waꞌyra ꞌga amut opoaawamũ ikue. ꞌGa te ꞌga amafuꞌam— ꞌjau Pedro ꞌga ꞌgã nupe. —Janeruwarete ꞌga waꞌyra ꞌga omogo ipojeuwipyramũ. Jarejuwarete ꞌga te ꞌã jane sirowiat. Ymã we te ꞌã janeypy ꞌgã Jarejuwarete ꞌga rerowiari rakue. Naꞌawamue rũi futat te ꞌã jane ꞌga rerowiari. Ymã we futat te ꞌã Abraão ꞌga ꞌga rerowiari rakue. Isaki, Jako. Mĩmera ꞌgã ꞌga rerowiaa rakue— ꞌjau Pedro ꞌga ꞌgã nupe. —Aꞌeramũ jane ꞌagamũ ꞌga rerowiaa jarejemogyau— ꞌjau Pedro ꞌga ꞌgã nupe.—Janeruwarete ꞌga ako waꞌyra ꞌga mua janee ikue numiamũ. Aꞌere ako pẽẽ futat pejukaukat ꞌga ikue. Aꞌeramũ ako pẽẽ ꞌga monou ekoete pejeꞌwyriara upe ikue, Piratu ꞌga upe ijukaukaa ekoete ikue. ꞌGa ako “Opoit je ꞌga wi”, ꞌjau ikue numiamũ. Aꞌere ako pẽẽ “Ere ꞌga jukaukaa futat oree”, ꞌjau ako pẽẽ aiꞌi. Oporojuka maꞌea jẽmĩ ako pẽẽ imuẽmukaa ꞌga upe ikue— ꞌjau Pedro ꞌga ꞌgã nupe. —Oporojuka maꞌea te amunipo ꞌã pejukaukat rakue. Aꞌere ako mamaꞌe tywera apoareꞌema ꞌga jẽmĩ pejukaukat ikue. ꞌGa Jarejuwarete ꞌga remifutara etee te wapo. Aꞌetea ako pẽẽ ꞌga jukaukaa ekoete ikue— ꞌjau Pedro ꞌga ꞌgã nupe, oporogytau uꞌama. —ꞌGa te ꞌã ae mogyara futat. Aꞌere ako pẽẽ futat ꞌga pejukaukat ikue numiamũ. Aꞌere ako Janeruwarete ꞌga ꞌga moferawi etee aiꞌi nũ. Ore futat ꞌga moferaw ire ꞌga resaka aiꞌi nũ— ꞌjau ꞌga ꞌgã nupe. —ꞌGa pãjẽ mũ te ore ꞌagamũ ꞌga mafuꞌami. Naore rũi ꞌga aramafuꞌam. Aruerowiat te ꞌã ore ꞌga. Aꞌeramũ ꞌga ꞌga mafuꞌamukaa oree pẽ nowase— ꞌjau Pedro ꞌga ꞌgã nupe oporogytau. —Nepekwaawi nipo ꞌga— ꞌjau Pedro ꞌga ꞌgã nupe. —Nepekwaawi nipo Jarejuwarete ꞌga remimurera ꞌga. Pẽꞌwyriaꞌri ꞌgã nanẽ nokwaawi nũ. Ajee ako ꞌga pejukaukat ekoete ikue, pejeꞌwyriara upe ikue— ꞌjau Pedro ꞌga ꞌgã nupe, Jejui ꞌga momeꞌwau."
44,3,18,"—Ymã te ꞌã Janeruwarete ꞌga ojeꞌega kwasiarukari ojeꞌega momeꞌwara ꞌgã nupe rakue. Aꞌe are ꞌgã kaꞌarana kwasiaa inuga janee rakue. “Anure nipo Janeruwarete ꞌga remimurera ꞌga ruri. Aꞌere ꞌga pyriwara ꞌgã ꞌga rerekou tyweaete ꞌga mayrũmũ”, ꞌjau ꞌã ꞌgã kaꞌarana kwasiaa inuga janee rakue— ꞌjau Pedro ꞌga ꞌgã nupe uꞌama imomeꞌwau. —Ajee ꞌã ꞌga jeꞌegawer imũ etee futat ꞌga rayrũnamũ amanũmũ janee."
44,3,19,"Aꞌeramũ pẽẽ ꞌawamũ pejepoia pejetywer awi. Aꞌeramũ pejejeꞌega monou Jarejuwarete ꞌga upe. “Jetywera epeꞌa je wi, ki Kuꞌjyp”, peꞌje ki ꞌga upe. Ojeupe pẽjeꞌega monorauwe, ꞌga pẽtywera tomoit pẽ nui ꞌjau— ꞌjau Pedro ꞌga ꞌgã nupe. —Pẽtywera pẽ nui imoir ire ꞌga opãjẽa tamut pẽ nupe ꞌjau. Aꞌeramũ futat ꞌga pẽ makuꞌiu pẽ mogyau. Aꞌeramũ pejetywer awi pejepoia. Ymã te Janeruwarete ꞌga ꞌi ojeupe rakue: “Tejaꞌyra ꞌga tomono ꞌgã nupe ꞌjau, ꞌgã katuꞌokawamũ ꞌjau”, ꞌjau ꞌga ꞌã ojeupe rakue. Aꞌeramũ ꞌga ꞌã Jejui ꞌga mua janee rakue— ꞌjau Pedro ꞌga ꞌgã nupe imomeꞌwau."
44,3,21,"—ꞌAwamũ ꞌga ꞌũina ywag ipe, mamaꞌe katuꞌokawa ꞌara upe iwaẽma rapesaka ꞌũina. Anure te nipo ꞌga ruri ojewya nũ, ꞌawa ywy pe nũ— ꞌjau Pedro ꞌga ꞌgã nupe. —Aꞌeramũ futat ꞌga ruwa ꞌga ywy katuꞌoka nipo nũ. Aꞌeramũ futat ipyau ꞌjawe iapou nũ, ywy apou nũ. Saaꞌe ymã rakue. Nan futat iapou nũ, ikatuꞌoka nũ. Ymã te ꞌã Janeruwarete ꞌga ojeꞌega kwasiarukari Moisesi ꞌga upe rakue:"
44,3,22,"“Anure te nipo Janeruwarete ꞌga ꞌga amũ muri pẽ nupe, ojeꞌega momeꞌwaramũ pẽ nupe.Je ꞌjawerimũ futat ꞌga ꞌua pẽ nupe ojeꞌega, Janeruwarete ꞌga jeꞌega momeꞌwau pẽ nupe.Sãꞌã ꞌga je mura. Nan futat nipo ꞌga pẽpytuna ꞌga amũ muri pẽ nupe ojeꞌẽmaꞌeramũ."
44,3,23,"ꞌGa nipo ojeꞌega renupareꞌema ꞌgã omojoꞌok wemiayuwa ꞌgã nui anure.Aꞌeramũ nipo ꞌga ojeꞌega renupareꞌema ꞌgã monou mamaꞌeukwaawa rapyaw ipe.Aꞌeramũ ki pẽẽ enupa etee ꞌga jeꞌega”,ꞌjau Moisesi ꞌga ikwasiaa inuga janee rakue— ꞌjau Pedro ꞌga ꞌgã nupe."
44,3,24,"—Moisesi ꞌga raꞌne akou ojeꞌega ꞌgã nupe rakue. Aꞌere Samueu ꞌga ojeꞌega ꞌgã nupe nũ. Aꞌere ꞌgã newiriwarera ꞌgã ꞌgã nemimomeꞌufer imũ etee futat oporogytau ꞌgã nupe. Janeruwarete ꞌga jeꞌega momeꞌwara ꞌgã juejue. Ymã te ꞌã Janeruwarete ꞌga porogytai ꞌgã nupe rakue— ꞌjau Pedro ꞌga ꞌgã nupe. —Maꞌeramũ ꞌã ꞌgã kaꞌarana kwasiari inuga ꞌga jeꞌeg are rakue— ꞌjau Pedro ꞌga ꞌgã nupe. —Aꞌeferupi te futat ajee ꞌã Jejui ꞌga manũi, ꞌUwarete ꞌga jeꞌeg imũ etee futat— ꞌjau Pedro ꞌga imomeꞌwau ꞌgã nupe."
44,3,25,"—Aꞌere ꞌã ꞌga naꞌgã nupe etee rũi ꞌga porogytai rakue. Pẽ nupe nanẽ nũ ꞌga porogytai. “Enejuapyrama ꞌgã tejeꞌega anuwamũ jeresageramũ ꞌgã nupe, najuejue etee futat”, ꞌjau ꞌã Kuꞌjywa ꞌga Abraão ꞌga upe rakue. Pẽẽ ꞌã Abraão ꞌga juapyrera. Maꞌeramũ ꞌã Kuꞌjywa ꞌga porogytafera resageramũ pẽ nupe nanẽ nũ— ꞌjau Pedro ꞌga imomeꞌwau ꞌgã nupe."
44,3,26,"—Maꞌeramũ ꞌã Kuꞌjywa ꞌga ꞌawamũ ojeupe mamaꞌe apoara ꞌga muri pẽ nupe raꞌne, waꞌyra ꞌga muri pẽ nupe raꞌne— ꞌjau Pedro ꞌga ꞌgã nupe. —Mamaꞌe esagea ꞌga wapo pẽ nupe, mamaꞌe tywer awi pẽ momoirukaawamũ— ꞌjau Pedro ꞌga imomeꞌwau ꞌgã nupe."
44,4,1,"ꞌGã nee ꞌwyriara ꞌgã maraꞌneawetꞌGã nupe Pedro ꞌga ojeꞌega Juã ꞌga retee ꞌgã nuwamũ ꞌgã amũ ꞌua owaẽma ꞌgã nupe. Mainan, Janeruwarete ꞌga mogytaawa raarana ꞌgã ꞌwyriat, satuseu. Mĩmera ꞌgã ꞌua owaẽma ꞌgã nupe ꞌgã jeꞌegamũ. —Jejui ꞌga ako amanũ aiꞌi— ꞌjau Pedro ꞌga uꞌama imomeꞌwau ꞌgã nupe. —Aꞌere ako ꞌga ferawi etee aiꞌi nũ. Aꞌeramũ nipo jane nan tee futat jaremanũ re jareferapa etee futat ꞌga ꞌjawerimũ. Jejui ꞌga jewyramũ te nipo jane ꞌẽi tywy awi jareferapa nũ— ꞌjau Pedro ꞌga imomeꞌwau uꞌama ꞌgã nupe.Aꞌe renupawe aipo ꞌut maꞌefera ꞌgã amaraꞌneramũ ꞌgã nee. Aꞌeramũ ꞌgã ꞌgã pyyka ꞌgã monou ꞌgã munepa moromunepawa pype. Kaaruweteramũ ꞌgã ꞌgã pyyka ꞌgã monou ꞌgã munepa moromunepawa pype. Peu etee futat ꞌgã osea ꞌupa. Peu futat ꞌgã akuꞌemamũ. Aꞌere kwaiwete ꞌgã nenuparera ꞌgã Jejui ꞌga rerowiari. ꞌGa rerowiaara ꞌgã ojemeꞌyita. Aꞌeramũ Jejui ꞌga rerowiaara ꞌgã pytuna sĩku miu."
44,4,5,"Aꞌeramũ aiꞌiwe ꞌgã ꞌua ajatykau Jerusareg ipe. Judeu ꞌgã ꞌwyriaꞌri, ꞌgã nupe ojeꞌẽmaꞌe, Moisesi ꞌga jeꞌeger are moromuꞌjat. Mĩmera ꞌgã ꞌua ajatykau ajuee. Anasi ꞌga, mainana ꞌwyriararete ꞌga ajatykau ꞌgã nee. Kaifasi, ajepeja Juã, Aresãri, Anasi ꞌga pytuna mũ. Mĩmera ꞌgã ajatykau ajuee."
44,4,7,"Aꞌeramũ ꞌgã moromunepawa pypewara ꞌgã, Jejui ꞌga remimonofera ꞌgã nerurukaa jefaruu ꞌgã nupe.—Peꞌje pejewau ꞌgã nerua ꞌau ore rowase— ꞌjau ꞌgã jefaruu ꞌgã nupe.Aꞌeramũ ꞌgã ꞌgã nerua. Aꞌere ajatyka maꞌefera ꞌgã oporonupa ꞌgã nupe iteu maꞌefera ꞌga ree.—Maran te iteu maꞌefera ꞌga pemafuꞌam raiꞌi?— ꞌjau ꞌgã oporonupa ee Pedro ꞌga upe Juã ꞌga retee. —Maꞌe pãjẽ mũ pẽẽ ꞌga mafuꞌama raiꞌi ki ꞌei? Awỹja jeꞌeg imũ raiꞌi ki ꞌei?— ꞌjau ꞌgã ꞌgã nupe."
44,4,8,"Aꞌeramũ Pedro ꞌga ojeꞌega ꞌgã nupe. Kuꞌjywa ꞌga ꞌAgesagea ꞌga rerekou. Aꞌeramũ ꞌga mogyjeukareꞌema ꞌgã nui. Aꞌeramũ ꞌga ꞌjau ꞌgã nupe: —Maran te ꞌga pemafuꞌam raiꞌi, peꞌje ꞌã oree. Aꞌeramũ je imomeꞌwau pẽ nupe. Mamaꞌe tywera nipo ore aruapo raiꞌi? Naani nũꞌũ. Mamaꞌe esagea te ore aruapo aiꞌi nũꞌũ. Aꞌetea ꞌã ore rerurukat ekoete pejepe ore moporogytaukaa pejejeupe ki ꞌei. Aꞌeramũ je imomeꞌwau pẽ nupe— ꞌjau Pedro ꞌga uꞌama ꞌgã nupe."
44,4,10,"—Naoropãjẽ mũ rũi ore ꞌga mafuꞌami. Jejui Kristu ꞌga te ꞌã ꞌga amafuꞌam. Nasare pe waranup maꞌefera ꞌga, pẽnemijukafera ꞌga. Ako ꞌga poromũ Janeruwarete ꞌga omoferap aiꞌi nũ— ꞌjau Pedro ꞌga ꞌgã nupe imomeꞌwau uꞌama. —ꞌGa te ꞌga amafuꞌam opãjẽ mũ aiꞌi— ꞌjau ꞌga ꞌgã nupe."
44,4,11,"—Aꞌetea ako pẽẽ ꞌga futareꞌema ikue— ꞌjau Pedro ꞌga ꞌgã nupe uꞌama. —Aꞌere ꞌã Janeruwarete ꞌga ꞌga muri janee, jane katuꞌogukaa ete ꞌã. Sãꞌã ae ꞌoga aporamũ kwaiwete ꞌywa rerura tupaaꞌmywamũ. Aꞌeramũ ꞌã ae ꞌywa mũ reroyrũmũ. Aꞌere ꞌã eroyrũmyrera jẽmĩ ꞌyweteetea. Aꞌeramũ ꞌã ae ijaramũ, pea te futat pemono, ae ꞌi ajaupe. Nan tee futat ꞌga ꞌi Jejui ꞌga upe. Janeruwarete ꞌga ꞌga amut janee. Aꞌere ako pẽẽ peroyrũ ete ꞌga aiꞌi. “Niaꞌwyri ꞌga raꞌe”, peꞌje ꞌga upe ikue. “Narafutari ore ꞌga”, peꞌje Jejui ꞌga upe aiꞌi— ꞌjau Pedro ꞌga ꞌgã nupe uꞌama. —Aꞌere ꞌã ꞌga ruwa ꞌga te ꞌga futari. Aꞌeramũ ꞌga ꞌga mogou jane katuꞌokaramũ etee nũ. Afutareꞌem ire ꞌã ꞌga pẽ katuꞌoka etee ꞌua nũ— ꞌjau Pedro ꞌga uꞌama, ꞌgã nupe."
44,4,12,—ꞌGa te ꞌi futat Janeruwarete ꞌga amut janee. Nirũi futari ꞌga. ꞌGa teꞌi futat ae katuꞌoka akou. Janetywera peꞌaara ꞌga poromũ ꞌut janee— ꞌjau Pedro ꞌga uꞌama ꞌgã nupe.Pedro ꞌga Juã ꞌga retee oporogytau ꞌgã nupe. Iteu maꞌefera mafuꞌamawera momeꞌwau ꞌgã nupe.
44,4,13,Aꞌeramũ ajatyka maꞌe ꞌgã oporesagamũ ꞌgã nee:—Kuu. Maran te ꞌgã nokyjei oporogytau janee nũꞌũ? ꞌGã te te ꞌã nojemuꞌei agawewi aꞌi kũi. Aꞌetea te ꞌã ꞌgã nojenosĩ imomeꞌwau aꞌi kũi— ꞌjau ꞌgã ajaupe.—Naani nũꞌũ— ꞌjau ajepeja ꞌga ꞌgã nupe. —Jejui ꞌga rewiri ako maꞌefera ꞌgã tee nũꞌũ. Aꞌeramũ ꞌgã aꞌeramũ ꞌagamũ ojenosõueꞌem jane wi— ꞌjau ꞌga ꞌgã nupe.
44,4,14,"Aꞌere iteu maꞌefera ꞌga oi ꞌgã nupi. ꞌGã nemimafuꞌamera ꞌga oi ꞌgã nupi. Aꞌeramũ ꞌwyriara ꞌgã ꞌga resaka ꞌgã newiri ꞌga rekoramũ. Aꞌeramũ ꞌgã aꞌeramũ ojeꞌegarũmeꞌem ꞌgã nupe: “Pẽꞌme pẽẽ”, ꞌjaweꞌem futat ꞌgã ꞌgã nupe."
44,4,15,"Aꞌeramũ peuwara ꞌgã amũ ojeꞌega Pedro ꞌga upe Juã ꞌga retee:—Pẽꞌẽ pejewau ore wi raꞌne. Peu pekwap ore wi raꞌne— ꞌjau ꞌga ꞌgã nupe.Aꞌerauwe ꞌgã ꞌẽi awau ꞌgã nui.ꞌGã ꞌẽ re ꞌgã ojeꞌega ajaupe: —Maran te jane ꞌgã nerekoi ꞌawamũ?— ꞌjau ꞌgã ajaupe.—Tee.—Okwaapap te ꞌã ꞌgã aꞌi kũi, ꞌauwara Jerusareg ipewara ꞌgã aꞌi kũi. Aꞌeramũ jane “iꞌme ꞌgã”, ꞌjaweꞌem futat ꞌgã nupe. Okwaapap te ꞌgã ꞌã."
44,4,17,"Aꞌeramũ jane, “Auꞌje Jejui ꞌga momeꞌu mokwasiꞌo re”, saꞌe ꞌgã nupe jarejeꞌega moywyrafena ꞌjau— ꞌjau ꞌgã ajaupe. —“ꞌGa momeꞌuuꞌjawamũ ore pẽ monoi pẽ munewuꞌjapa ne nũ”, saꞌe ꞌgã nupe jarejeꞌega moywyrafena ꞌjau— ꞌjau ꞌgã ajaupe."
44,4,18,Aꞌere ꞌgã ꞌgã nenũina nũ. Aꞌerauwe Pedro ꞌga ꞌua Juã ꞌga retee ꞌua osou. Aꞌerauwe ꞌgã ꞌjau ꞌgã nupe:—Auꞌje ki ꞌawamũ Jejui ꞌga momeꞌu re. ꞌGa momeꞌuuꞌjawamũ ore pẽ munewi ne nũ. Narafutareteetei futari ore ꞌga momeꞌua ꞌawamũ— ꞌjau ꞌgã ꞌgã nupe.
44,4,19,Aꞌere Pedro ꞌga Juã ꞌga retee ꞌgã jeꞌegi etee ꞌgã nupe:—Maꞌja te Janeruwarete ꞌga afutat? Pejeꞌeg are oreapyaka te ꞌga afutat? Ojeꞌeg are oreapyaka te raꞌu ꞌga afutat nũ? Napejeꞌeg are rũi te ꞌã ore apyakai. Jarejuwarete ꞌga jeꞌega te ꞌã ore aruenup— ꞌjau etee Pedro ꞌga Juã ꞌga retee ꞌgã nupe.
44,4,21,"Aipo ꞌgã ꞌeramũ ꞌwyriara ꞌgã ojeꞌega moywyrafena ꞌgã nupe nũ:—“Auꞌje Jejui ꞌga momeꞌu re”, aruꞌe ako ore pẽ nupe ko. ꞌGa momeꞌuuꞌjawamũ ore pẽ pyygi pẽ nupãnupãu nũꞌũ— ꞌjau ꞌgã ojeꞌega moywyrafena ꞌgã nupe.ꞌGã nupe ojeꞌega moywyrafen ire opoia ꞌgã nui. Aꞌere ꞌgã nanupãi ꞌgã. Okyje ꞌgã mytuna ꞌgã nui. Aꞌeramũ ꞌgã aꞌeramũ opoia esage te ꞌgã nui. Iteu maꞌefera resakara ꞌgã wejue ꞌupa Jarejuwarete ꞌga muorypa ee:—Ene te ꞌã eneresage oree. Ene te ako iteu maꞌefera ꞌga eremafuꞌam aiꞌi— ꞌjau ꞌgã ꞌga upe ꞌga muorypa ee ꞌupa. Nakunumĩ arũi te ꞌã iteu maꞌefera ꞌga. Sawaꞌea te ꞌã iteu maꞌefera ꞌga. Kwarẽta kwara te ꞌã ꞌga amuꞌat."
44,4,23,"Jarejuwarete ꞌga upe ꞌgã ꞌeawetOjewi ꞌgã poir ire Pedro ꞌga Juã ꞌga retee ojewya awau opytuna ꞌgã pyri. Aꞌeramũ ꞌgã opytuna ꞌgã nupe werekwawera momeꞌwau:—Ekoay mainana ꞌwyriara ꞌga ojeꞌega moywyrafena oree aiꞌi. “Auꞌje ki Jejui ꞌga momeꞌu re”, eꞌi ꞌgã oree. “ꞌGa momeꞌuuꞌjawamũ ore pẽ pyygi pẽ nupãnupãu ne”, eꞌi ꞌgã oree aiꞌi— ꞌjau Pedro ꞌga mainana ꞌwyriara ꞌgã ꞌeawera momeꞌwau ajaupe."
44,4,24,"Aipo Pedro ꞌga imomeꞌupaw ire ꞌgã ojeꞌega monou ꞌupa Jarejuwarete ꞌga upe, ꞌga muorypa.—Ene te ꞌã oreꞌwyriararetea, ki Kuꞌjyp— ꞌjau ꞌgã ꞌupa ꞌga upe. —Ene te ꞌã mamaꞌea ereapo oree rakue. ꞌY, ywy, ywak. Mĩmera ꞌã ereapo oree rakue, ipypewara reewe rakue. Ore nanẽ ꞌã ene iapou rakue nũ. Ene te ꞌã Oreruwaretea— ꞌjau ꞌgã ojeꞌega monou ꞌga upe ꞌupa ꞌga muorypa."
44,4,25,"—Ymã te ꞌã kaꞌarana erekwasiarukat oreypy ꞌga upe rakue, Davi ꞌga upe rakue, ejeupe mamaꞌe apoara ꞌga upe rakue— ꞌjau ꞌgã ojeꞌega monou Jarejuwarete ꞌga upe. —Eneꞌagesagea ojeꞌega ꞌga upe rakue, ꞌga muꞌakwaapa rakue. Aꞌeramũ ꞌga enejeꞌega kwasiaa inuga oree rakue— ꞌjau ꞌgã Jarejuwarete ꞌga upe ꞌupa.“Maꞌeramũ te judeueꞌema ꞌgã maraꞌneramũ etee ajemogyau?Maꞌeramũ te ꞌgã mamaꞌe tywer are etee ꞌgã neaꞌaramũ ajemogyau?"
44,4,27,"—Mamaꞌe aꞌje are futat ꞌga kaꞌarana kwasiari inuga oree rakue— ꞌjau ꞌgã ꞌga upe. —ꞌGa remikwasiarer imũ etee futat kwaiwete ꞌgã jatykai eneraꞌyra ꞌga ree. Eneraꞌyra ꞌga ree ꞌgã maraꞌneramũ. Aꞌeramũ ꞌgã ajatykau ꞌga ree. “Sijuka ꞌga”, ꞌjau ꞌgã ajaupe. Erote, Põsiu Piratu. Mĩmera ꞌgã judeu ꞌgã werajatyka judeueꞌema ꞌgã netee eneraꞌyra ꞌga ree. Nokoi agawewi ꞌga tesirũgatu. Aꞌetea ꞌgã ajatykau ꞌga ree ꞌga rerekou tyweaete— ꞌjau ꞌgã ojeꞌega monou Jarejuwarete ꞌga upe. —Eneremimurera ꞌga ree ꞌgã jatykai. Ene futat ꞌã ꞌga erepyyrũ oree rakue, ore katuꞌokawamũ rakue. Aꞌe ꞌga ree ako ꞌgã jatykai kwaiwete aiꞌi— ꞌjau ꞌgã ojeꞌega monou Jarejuwarete ꞌga upe."
44,4,28,—Davi ꞌga remikwasiarer imũ etee futat ꞌgã iapoi. Ene te ꞌã pãjẽretea. Nitywi ꞌã ꞌga amũ ene ꞌjawe. Aꞌetea ꞌã ene ejaꞌyra ꞌga jukaukaa ako ꞌgã nupe aiꞌi. Eneremifutar imũ etee futat ꞌgã iapoi— ꞌjau ꞌgã ojeꞌega monou ꞌga upe. —Nan futat te ꞌã erefutat rakue— ꞌjau ꞌga ojeꞌega monou Jarejuwarete ꞌga upe.
44,4,29,"—Eapyaka ki ꞌgã jeꞌegay are eꞌỹina, ki Kuꞌjyp. Imaraꞌne ꞌgã ore ree. Aꞌeramũ ene Eꞌagesage mua oree, ore mogyjaukareꞌema ꞌgã nui. Ejeꞌega momeꞌwaukaa oree ꞌgã nui ore mojenosõukareꞌema futat— ꞌjau ꞌga Jarejuwarete ꞌga upe."
44,4,30,"—Epãjẽa emut oree, Kiapiꞌni. Oreremiapoeꞌema eapoukat oree. Ojeroꞌwu maꞌe ꞌgã ekatuꞌogukat oree. Aꞌeramũ nipo tesirũmera ꞌgã oporesagamũ ajemogyau ee— ꞌjau ꞌgã ojeꞌega monou Jarejuwarete ꞌga upe. —Esage maꞌe ꞌga futat eneraꞌyra ꞌga. Ipojeuwipyra ꞌga futat. ꞌGa jeꞌeg imũ futat toroo ꞌgã katuꞌoka arakou ꞌjau, ki Kuꞌjyp— ꞌjau ꞌgã ꞌga upe, ojeꞌega monou ꞌupa."
44,4,31,"Ojeupe ꞌgã jeꞌẽmaw ire ꞌga ꞌoga motomoga ꞌgã nupe, opãjẽ resaukaa ꞌgã nupe. Aꞌeramũ futat Janeruwarete ꞌga ꞌAgesagea ꞌgã nerekou. Aꞌeramũ futat ꞌgã ojenosõueꞌem Jarejuwarete ꞌga jeꞌega momeꞌwau awau ajemogyau."
44,4,32,"Okaraemã meꞌegawet Jejui ꞌga remimonofera ꞌgã ꞌga manũawera momeꞌwau akou ꞌgã nupe:—Amanũ ako Janejararete ꞌga aiꞌi numiamũ, Jejui ꞌga aiꞌi numiamũ. Aꞌere Janeruwarete ꞌga ꞌga moferawi etee aiꞌi nũ— ꞌjau ꞌgã akou imomeꞌwau ojepyriwara ꞌgã nupe.Aꞌeramũ Kuꞌjywa ꞌga opãjẽ monou waꞌyra ꞌga rerowiaara ꞌgã nupe. ꞌGa nanẽ futat akou ꞌgã newiri nũ. Aꞌeramũ Kuꞌjywa ꞌga ojejukau waꞌyra ꞌga rerowiaara ꞌgã nee.Nitywiꞌi futari “peapo awi mamaꞌea mũ nan” ꞌgã nupe ꞌjara ꞌgã. Ajuꞌjajuꞌjawe futat ꞌgã weaꞌaramũ mamaꞌe apo are. Nitywiꞌi futari mamaꞌe mimara ꞌgã. Mamaꞌea ꞌgã imua pãwẽ etee futat ajaupe. Kaꞌaranũũa ꞌgã erua Jejui ꞌga remimonofera ꞌgã nupe. Aꞌeramũ ꞌgã kaꞌaranũũ mojoꞌoka etee futat ꞌgã nupe. Ikaꞌaranũũeꞌema ꞌgã nupe nanẽ imonou nũ. Taꞌyt kwaiwete maꞌe ꞌgã nupe kwaiwete imonou. Taꞌyreꞌema ꞌgã nupe imonou inãinãnĩꞌĩ etee. Mamaꞌe muawamũ ꞌgã imonou ꞌgã nupe. Ywy jara ꞌgã ywy meꞌega amumera ꞌgã nupe. ꞌOga jara ꞌgã nanẽ woga meꞌega kaꞌaranũũ are nũ. Aꞌe repyfera ꞌgã erua Jejui ꞌga remimonofera ꞌgã nupe ajaupe imojoꞌogipyramũ. Aꞌeramũ ikaraemãeꞌema ꞌgã amũ akoweꞌem futat ꞌgã pype rakue. Series, "
44,4,36,"36,37 Jose ꞌga nanẽ oywy meꞌega nũ. Aꞌeramũ ꞌga oywy repyfera rerua imonou Jejui ꞌga remimonofera ꞌgã nupe. Jose ꞌga uꞌat ꞌypõꞌõũũ pype rakue. Sipiri ꞌjau ꞌgã aipo ꞌypõꞌõũũ upe. Levi ꞌga juapyrera poromũ. Aipo Jose ꞌga rera mukũi. Panapea ꞌga rer irũa. Jejui ꞌga remimonofera ꞌgã Panape nuga ꞌga ree. Aemakuꞌiara ꞌga. Aꞌeramũ ꞌgã poromũ inuga ꞌga ree. Series, "
44,5,1,Ananiasi ꞌga Safira ẽẽ reteeAnure ꞌga amũ nanẽ oywy meꞌega nũ. ꞌGa rera Ananiasi. ꞌGa remireko ẽẽ rera Safira. Ananiasi ꞌga oywy meꞌega. Aꞌere ꞌga kaꞌaranũũ mojoꞌogi ojeupe.
44,5,2,"—Simim ape jarejee ꞌjau— ꞌjau ꞌga wemireko ẽẽ upe. —Aꞌere soo jareꞌmeramũ ꞌgã nupe ꞌjau. “Koromũ etee oreywy repyfera”, saꞌe ꞌgã nupe ꞌjau— ꞌjau ꞌga wemireko ẽẽ upe.Aꞌeramũ Ananiasi ꞌga awau oꞌmeramũ Pedro ꞌga upe:—Koromũ etee futat kaꞌaranũũa jeywy repyfera— ꞌjau futatee ꞌga awau Pedro ꞌga upe."
44,5,3,Aꞌeramũ Pedro ꞌga ꞌjau ꞌga upe:—Maꞌeramũ ene mamaꞌeukwaawa ꞌwyriara jeꞌega renupa ꞌũ? Maꞌeramũ te eneꞌme Jarejuwarete ꞌga upe raꞌe? Ywy repyfera eremim ape ejeupe. Aꞌere ꞌã eneꞌme ejua.
44,5,5,"Aipo ojeupe ꞌeramũ ꞌga uꞌaa tii too awau amanũmũ. Aꞌeramũ ꞌgã “oꞌme re Ananiasi ꞌga manũi” ꞌe renupara ꞌgã okyjau ajemogyau. Aꞌeramũ kunumĩũũ ꞌgã ꞌga auwana taity pyu, ꞌga rerawau inuga ita kwara pype."
44,5,7,Aꞌeramũ kaaruwamũ ꞌga remireko ẽẽ ꞌua owaẽma Pedro ꞌga upe. Nokwaawi ẽẽ omena ꞌga manũa.
44,5,8,Aꞌeramũ Pedro ꞌga ꞌjau ẽẽ upe:—Aꞌjea futat te koromũ etee futat kaꞌaranũũa raiꞌi?— ꞌjau ꞌga ẽẽ upe.—Aꞌjea futat kweramũ etee futat aiꞌi— ꞌjau ẽẽ ꞌga upe.
44,5,9,Aꞌeramũ Pedro ꞌga ꞌjau ẽẽ upe:—Maꞌeramũ te pẽꞌme Jarejuwarete ꞌga upe? Nepekwaawi sipo “Janeruwarete ꞌga aeꞌmea okwaap” ꞌea? Kweramũ futat enemena ita kwara pype erawarera ꞌgã nuri. Aꞌeramũ ꞌgã ꞌawamũ ene nanẽ ene rerawau nũ— ꞌjau Pedro ꞌga ẽẽ upe.
44,5,10,Aipo ojeupe ꞌeramũ ẽẽ amanũmũ uꞌaa Pedro ꞌga rowase nũ. Aꞌerauwe kunumĩũũ ꞌgã ꞌua osou nũ. Irããꞌã ẽẽ reumera etee tuwamũ nũ. Aꞌeramũ ꞌgã ẽẽ rerawau inuga ẽẽ mena ywyri pe.Aꞌeramũ ꞌgã nera okwasiꞌwau.—Ananiasi ꞌga iꞌme Jarejuwarete ꞌga upe. Aꞌeramũ ꞌga amanũmũ uꞌaa Pedro ꞌga rowase. Aꞌere ꞌga remirekofera ẽẽ nanẽ amanũmũ oꞌme are nũ— ꞌjau ꞌgã imokwasiꞌwau.
44,5,11,"Aꞌerauwe ꞌgã ajemogyau okyjau najuejue etee futat. Jejui ꞌga rerowiaara ꞌgã, tesirũmera ꞌgã taetu okyjau.—Kuu. Peenup te raiꞌi? “Oꞌme re ꞌga manũi” ꞌea raiꞌi? Nojeꞌeg ekoetei ae Jarejuwarete ꞌga upe! Niꞌmeaꞌuweri ae ꞌga upe— ꞌjau ꞌgã ajaupe."
44,5,12,"Aeremiapoeꞌema apoawetAꞌeramũ taetu Jejui ꞌga remimonofera ꞌgã Jejui ꞌga momeꞌwau ꞌgã nupe. Aꞌeramũ Janeruwarete ꞌga ꞌgã nemiapoeꞌema apoukaa ꞌgã nupe. Ojeroꞌwu maꞌe katuꞌogukaa ꞌgã nupe. Opãjẽ resaukaa werowiareꞌema ꞌgã nupe. Aꞌeramũ ꞌgã oporesagamũ ajemogyau ee.Jejui ꞌga rerowiaara ꞌgã ako ajatykau ꞌogeikwara pakuja ꞌwyripe, Sarumãu ꞌga maꞌe ꞌjawa ꞌwyripe jepi. Amarakaꞌaga ꞌgã Jarejuwarete ꞌga upe, ojeꞌega ꞌgã imonou ꞌga upe ꞌjau. Amumera ꞌgã ojeꞌariweramũ Jejui ꞌga rerowiaara ꞌgã nee numiamũ. Aꞌere ꞌgã kyjei etee ꞌwyriara ꞌgã nui.—Esage futat Jejui ꞌga rerowiaara numiamũ— ꞌjau ꞌgã ajaupe.Aꞌere ꞌwyriara ꞌgã nui ꞌgã kyjea ete ꞌgã nomojeꞌarukari Jejui ꞌga rerowiaara ꞌgã nee. Aꞌere amumera ꞌgã nokyjei futari. Aꞌeramũ ꞌgã etee Jejui ꞌga rerowiaa. Kũjã nanẽ nũ. Aꞌeramũ futat ꞌgã ojemomytuna kwaiwete ajemogyau, Jejui ꞌga rerowiaramũ."
44,5,15,Aꞌeramũ Jejui ꞌga remimonofera ꞌgã nemikatuꞌogera resakarera ꞌgã ojeroꞌwu maꞌe ꞌgã nerua imajatykau. ꞌGã nerua inuga pe yse pe pinosiga pype. Aꞌeramũ Pedro ꞌga kwawamũ ꞌga ꞌaga okwapa ojeroꞌwu maꞌe ꞌgã ꞌarimũ. Janeruwarete ꞌga ꞌAgesagea Pedro ꞌga rerekou. Aꞌeramũ ꞌgã ꞌarimũ Pedro ꞌga ꞌaga kwawamũ Janeruwarete ꞌga ojeroꞌwu maꞌe ꞌgã katuꞌoka.
44,5,16,Aꞌeramũ Jerusareg ywyriwara ꞌgã nanẽ ojeroꞌwu maꞌe ꞌgã nerua nũ. Jerusarega pytepyter ipe katu ꞌgã nerua imajatykau mamaꞌeukwaawa rerekwara ꞌgã netee. Aꞌeramũ Janeruwarete ꞌga ꞌgã katuꞌogukaapap Pedro ꞌga upe.
44,5,17,"Jejui ꞌga remimonofera ꞌgã nereko tyweawetAꞌeramũ mainana ꞌwyriararete ꞌga amaraꞌneramũ Jejui ꞌga remimonofera ꞌgã nee.—Ojerowiarukapap futat nipo ꞌã ꞌgã ꞌgã nupe— ꞌjau ꞌga opytuna ꞌgã nupe.Aꞌeramũ ꞌga aꞌeramũ amaraꞌneramũ ꞌgã nee. ꞌGa pytuna ꞌgã, satuseu ꞌgã nanẽ amaraꞌneramũ ꞌgã nee nũ. Aꞌeramũ ꞌga ꞌgã pyygukaa ꞌgã munewukaa moromunepawa pype. Ojeꞌwyrarete pyteripewara pype ꞌgã nerawau imunewukaa. Aꞌere ypytunimũ Janeruwarete ꞌga ywagipewara ꞌga amũ muri ꞌokwara rawopytymoꞌwoka ꞌgã nupe. Aꞌerauwe ꞌga ꞌgã nenũꞌjãu ꞌgã nerawau jui. —Peꞌje pejewau peu Kuꞌjywa ꞌga mogytaaw ipe Jejui ꞌga jeꞌega momeꞌwau ꞌgã nupe— ꞌjau ywagipewara ꞌga Jejui ꞌga remimonofera ꞌgã nupe.Aipo ꞌgã nupe ꞌepaw ire ywagipewara ꞌga awau ojewya ywag ipe nũ. Aꞌerauwe ꞌgã ꞌga mojerowiaa."
44,5,21,Aiꞌiwetetewe Jejui ꞌga remimonofera ꞌgã awau Jarejuwarete ꞌga mogytaaw ipe Jejui ꞌga jeꞌega momeꞌwau ꞌgã nupe. Aꞌere mainana ꞌwyriararete ꞌga nokwaawi. Aꞌeramũ ꞌgã ojeupe ojeꞌẽmaꞌe ꞌgã majatykau. Aꞌere ꞌgã ꞌjau jefaruu ꞌgã nupe:—Peꞌje pejewau ꞌgã nerua. Saporogyta ꞌgã nupe ꞌjau— ꞌjau ꞌgã jefaruu ꞌgã nupe.
44,5,22,"Aꞌerauwe jefaruu ꞌgã awau moromunepaw ipe, iawopytymoꞌwoka. Aꞌere ꞌgã nitywi. Ojeawopytym agawewi futat. Aꞌetea ꞌgã nitywi. ꞌGã nesageꞌemawe ꞌgã awau ojewya imomeꞌwau mainana ꞌwyriara ꞌga upe nũ. —Nitywi etee ꞌgã ki ꞌei. Ũꞌẽ ꞌgã naꞌe ki ꞌei. Peu agawewi futat iaarana ꞌga rekoi. Aꞌetea ꞌgã nitywi etee. Marupi katu nipo ꞌgã ꞌẽi raꞌe? Ojeawopytym agawewi futat. Aꞌetea nipo marupi katu ũꞌẽ raꞌe— ꞌjau ꞌgã imomeꞌwau mainana ꞌwyriara ꞌga upe."
44,5,24,Aipo ojeupe ꞌeramũ mainana ꞌwyriara ꞌgã okyjau jefaruunana ꞌgã ꞌwyriaꞌri retee. Ajemogymogyau etee worekorekou ekoete etee futat. ꞌGã ikwaaweꞌema ꞌgã nerekou.
44,5,25,Aipo ꞌgã ꞌeramũ kũimaꞌe ꞌga amũ ꞌua imomeꞌwau ꞌgã nupe:—Pẽnemimunewera ꞌgã ako oo Jarejuwarete ꞌga mogytaawa pype ojepyriwara ꞌgã muꞌjau ko— ꞌjau ꞌga ꞌua imomeꞌwau ꞌgã nupe.
44,5,26,Aꞌerauwe jefaruu ꞌgã ꞌwyriara ꞌga jefaruu ꞌgã nerooi peu Janeruwarete ꞌga mogytaaw ipe ꞌgã nupe. Aꞌeramũ ꞌgã ꞌgã nerua nũ. Aꞌere ꞌgã nuerekoi ꞌgã tesirũgatu. Okyje ꞌgã tesirũmera ꞌgã nui.—Werowiat ꞌgã ꞌgã. ꞌGã nupãnamũ ꞌgã jane apisi ita pyu ne— ꞌjau ꞌwyriara ꞌga jefaruu ꞌgã nupe.Aꞌeramũ ꞌgã ꞌgã nerekou esage etee.
44,5,27,"Aꞌeramũ ꞌgã ꞌgã nerawau ojeꞌẽmaꞌe ꞌgã nupe nũ. Aꞌeramũ mainana ꞌwyriara ꞌga ꞌjau ꞌgã nupe: —Maran ajee ore ꞌi pẽ nupe raiꞌi? “Auꞌje ki ꞌga momeꞌu re”, ore ꞌi pẽ nupe raiꞌi ꞌũ. ꞌGa rera ꞌã pemokwasiꞌo pejejemogyau amunawa pype— ꞌjau mainana ꞌwyriara ꞌga Jejui ꞌga remimonofera ꞌgã nupe. —Pemokwasiꞌo ꞌã ꞌga rera amunawa pype. Jerusareg ipe taetu ꞌã kwaiwete ꞌga rera— ꞌjau mainana ꞌwyriara ꞌga ꞌgã nupe, ojeꞌega moywyrafena ꞌgã nupe. —Ore kwa pejepe ꞌga juka are. “Pẽẽ futat ako ꞌga pejukaukat aiꞌi”, ꞌjau ꞌã pẽẽ oree— ꞌjau mainana ꞌwyriara ꞌga ojeꞌega moywyrafena ꞌgã nupe."
44,5,29,"Aꞌeramũ Pedro ꞌga nanẽ ojeꞌega jupe nũ:—Pejeꞌega nipo ore aruenup ki sa? Naani. Jarejuwarete ꞌga jeꞌega te ꞌã ore aruenup. Maꞌeramũ ꞌã ore Jejui ꞌga momeꞌui arakou ꞌgã nupe— ꞌjau ꞌgã mainana ꞌwyriara ꞌga upe. —Pẽẽ futat ako ꞌga pemonoukat ipokutugukaa ꞌypeywar are, ꞌga jukaukaa ꞌgã nupe aiꞌi. Aꞌere ako ꞌga Ruwarete ꞌga ꞌga moferawi etee aiꞌi nũ— ꞌjau Pedro ꞌga mainana ꞌgã nupe."
44,5,30,"—Ymã we te ako jane Jarejuwarete ꞌga rerowiari ikue. ꞌGa futat ako Jejui ꞌga moferapa aiꞌi. Jane katuꞌokawamũ ꞌga ꞌã akou ꞌawamũ. Ita kwar awi omoferaw ire ꞌga ꞌã akou ae katuꞌokaramũ— ꞌjau ꞌga mainana ꞌgã nupe. —Israeu juapyreramũ janeꞌwyriaramũ nanẽ ꞌga ꞌã akou nũ. Janeruwarete ꞌga te ꞌã ꞌga omogo ojeꞌjawe. ꞌGa te ꞌã ꞌga wapo jane katuꞌokawamũ— ꞌjau Pedro ꞌga mainana ꞌgã nupe.—Judeua ꞌã pẽẽ, pejetywer awi pẽ poira Janeruwarete ꞌga afutat. Maꞌeramũ ꞌã ꞌga ꞌga mafuꞌami ita kwar awi jane katuꞌokawamũ. Otywer awi aepoiriweramũ ꞌga ipeꞌai jane wi."
44,5,32,Ore ꞌã Jejui ꞌga manũawera aruesak. ꞌGa feraw ire nanẽ ore ꞌga resaka aiꞌi nũ— ꞌjau Pedro ꞌga ꞌgã nupe imomeꞌwau uꞌama. —Aꞌeramũ ꞌã ore aꞌeramũ ꞌga momeꞌwau arakou pẽ nupe. Noropoiraꞌuweri ore ꞌga momeꞌu awi. Janeruwarete ꞌga ꞌAgesagea nanẽ Jejui ꞌga kwaapa nũ. Ojeꞌega renupara ꞌgã nupe Janeruwarete ꞌga Uꞌagesage mua. Maꞌeramũ ꞌã ore ꞌga momeꞌui arakou— ꞌjau Pedro ꞌga ꞌgã nupe.
44,5,33,Aipo Pedro ꞌga ꞌeramũ ꞌgã amaraꞌneramũ ꞌgã nee.—Aruapisi ore pẽẽ. Nanamũ aipo peꞌje oree— ꞌjau ꞌgã ꞌgã nupe.
44,5,34,"Aipo ꞌeramũ ꞌga amũ afuꞌama ojeꞌega opytuna ꞌgã nupe. Fariseu ꞌga, Moisesi ꞌga remikwasiarer are moromuꞌjara ꞌga, kũimaꞌeeteetea ꞌga. Gamarieua ꞌga rera. ꞌGa ojeꞌega opytuna ꞌgã nupe:—Peroo ꞌgã ukupepe ore wi raꞌne. Toroporogyta raꞌne ꞌjau— ꞌjau ꞌga ꞌgã nupe.Aꞌerauwe ꞌgã ꞌgã nerawau enũꞌjãu ꞌgã nui."
44,5,35,ꞌGã neroo enũꞌẽ re ꞌga ojeꞌega opytuna ꞌgã nupe:—Pejeaꞌgu ki ꞌgã nui. Peapisiaꞌne kasi ꞌgã ne.
44,5,36,"ꞌAwamueu ako kũimaꞌe ꞌga amũ ꞌua ꞌgã nupe aiꞌi. Teutasi ꞌjara ꞌga ako. “ꞌAwamũ je rekoi ꞌwyriaramũ pẽ nupe”, ꞌjau ako ꞌga ꞌgã nupe aiꞌi. Aꞌerauwe ako ꞌgã ajatykau ꞌga ree kwaiwete. 400 ꞌgã ako ajatykau ꞌga ree raiꞌi. ꞌGa remiayuwamũ ꞌga ree ꞌgã jatykaramũ ako jefaruu ꞌgã ꞌga jukau aiꞌi. Aꞌerauwe futat ꞌga juka re ꞌga remiayuwera ꞌgã okwasiꞌwaupap ajaui. Too."
44,5,37,—Aipo ꞌga juka re ꞌga amũ ꞌua nũ. ꞌga ꞌua nũ. Garireja ywy pewarera ꞌga. ꞌWyriara ae mojopyrũukaawa rupi ꞌga ꞌua ꞌgã nupe. Aꞌerauwe ꞌgã jatykai ꞌga ree nũ. Aꞌere nãnẽwẽjẽmĩ futat ꞌgã ꞌga jukai. Aꞌerauwe ako ꞌga remiayuwera ꞌgã okwasiꞌwau ajaui aiꞌi nũ.
44,5,38,"—ꞌAwamũ ako ꞌga amũ ꞌua janee aiꞌi nũ, Jejui ꞌga aiꞌi nũ. Aꞌere ako ꞌgã ꞌga jukai etee aiꞌi nũ. Aꞌeramũ jane ꞌga remiayuwera ꞌgã kwasiꞌo rapesaka raꞌne. Ikwasiꞌoeꞌemamũ jane “Aꞌjea futat ꞌga Janeruwarete ꞌga maꞌea raꞌe”, saꞌe ꞌjau— ꞌjau ꞌga ꞌgã nupe. —ꞌGa remiayuwera kwasiꞌoeꞌemamũ nipo Jarejuwarete ꞌga we futat peowajat. Aꞌeramũ pẽẽ ꞌgã apisawaꞌneꞌem— ꞌjau Gamarieu ꞌga ꞌgã nupe.Aꞌerauwe ꞌgã erowiari.—Aꞌjea futat nipo— ꞌjau ꞌgã ajaupe. —Peꞌje ajee siapesak raꞌne— ꞌjau mainana ꞌwyriara ꞌga ꞌgã nupe."
44,5,40,"Aꞌere ꞌgã Jejui ꞌga remimonofera ꞌgã mogei nũ ꞌgã nupãnupãnupãu.—Auꞌje ki Jejui ꞌga momeꞌu re pejejeko re ꞌgã nupe— ꞌjau ꞌgã ꞌgã nupe.Aꞌere ꞌga opoia ꞌgã nui, ꞌgã nupã re."
44,5,41,Onupã re ꞌgã ũꞌjãu mainana rog awi. Akuꞌiramũ etee awau.—Janeruwarete ꞌga te ꞌã ikuꞌi ꞌũina jane ree— ꞌjau etee ꞌgã ajaupe. —ꞌGa raꞌyra ꞌga te jane ꞌã sirowiat. Aꞌe are te ꞌã ꞌgã jane nupãi. Namamaꞌe tywera apo are rũi te ꞌgã ꞌã jane nupãi. Jejui ꞌga rerowiaramũ te ꞌgã jane nupãi— ꞌjau ꞌgã ajaupe akuꞌiramũ etee.
44,5,42,"Aꞌeramũ taetu ꞌgã ojeroꞌwaroꞌwau etee futat ajemogyau Jejui ꞌga momeꞌwau ꞌgã nupe. Jarejuwarete ꞌga mogytaaw ipe osou imomeꞌwau ꞌgã nupe.—Jejui ꞌga jane katuꞌokara. Janeruwarete ꞌga ako ꞌga amut jane katuꞌokaramũ ikue— ꞌjau ꞌgã ꞌgã nupe imomeꞌwau.ꞌGã nog ipe nanẽ awau imomeꞌwau ꞌgã nupe nũ.—Jejui ꞌga jane katuꞌokara. ꞌGa te ako Janeruwarete ꞌga amut janee ikue, jane katuꞌokaramũ ikue. Maꞌeramũ ꞌga ꞌã ae katuꞌogi akou— ꞌjau ꞌgã ajemogyau imomeꞌwau ꞌgã nupe."
44,6,1,"Majawera ꞌgã nupe mamaꞌe monoatAnure Jejui ꞌga rerowiaara ꞌgã awau ajemogyau ojemeꞌyita, kwaiwete. Judeu ꞌgã juejue. Aꞌere ꞌgã amũ grego jeꞌega apoi. Amumera ꞌgã epyreu jeꞌega apou. Aꞌeramũ grego jeꞌega apoara ꞌgã amaraꞌneramũ epyreu jeꞌega apoara ꞌgã nee.—Nepemojoꞌog esagei ꞌã majawera ꞌgã nupe kumia. Pejepytuna imen manũ maꞌe ꞌgã nupe ete ꞌã kumia kwaiwete pemono. Aꞌere ꞌã orepytuna majawera ꞌgã nupe kumi tuwyreꞌria etee pemono— ꞌjau ꞌgã ajaupe, amaraꞌneramũ ajuee."
44,6,2,Aꞌeramũ Jejui ꞌga remimonofera ꞌgã ꞌgã majatykau.—Ore noromojopypeaꞌuweri Jejui ꞌga momeꞌua. Niaꞌwyri ꞌga momeꞌu awi ore poira.
44,6,3,Aꞌeramũ pẽẽ futat ꞌgã amũ nesaka. Sete ꞌgã pemogy kumia majawera ꞌgã nupe imonoaramũ. Ore noropoiraꞌuweri Jejui ꞌga momeꞌu awi. ꞌGa momeꞌwara te ꞌã ore. Aꞌeramũ pẽẽ futat ꞌgã amũ mũꞌjãu imua pejejewi— ꞌjau Jejui ꞌga remimonofera ꞌga amũ uꞌama ꞌgã nupe. —Esage maꞌe ꞌgã etee. Iꞌakwaap maꞌe ꞌgã etee futat ki pemono imũꞌjãu ꞌgã nupe. Jarejuwarete ꞌga ꞌAgesage rerekwara ꞌgã etee ki pemũꞌẽ imonou kumia ꞌgã nupe imonoaramũ— ꞌjau ꞌga ꞌgã nupe.
44,6,4,—Aꞌeramũ ore oropoireꞌema Jarejuwarete ꞌga jeꞌega momeꞌu awi. Jarejuwarete ꞌga upe oroporogyta awi nanẽ oropoireꞌema nũ— ꞌjau ꞌga ꞌgã nupe.
44,6,5,"—Aꞌjea futat. Aꞌjea futat te ꞌã ꞌga jeꞌega resageramũ— ꞌjau ꞌgã ajaupe. —Ko ajee ore ꞌgã amũ muri etee imogyau, majawera ꞌgã nee ojejuka maꞌeramũ. Pẽẽ ꞌã ꞌga jeꞌega momeꞌwara te. Aꞌeramũ ore ꞌgã amũ mua te imogyau majawera upe kumi monoawamũ— ꞌjau ꞌgã ꞌgã nupe.Aꞌerauwe ꞌga ꞌgã amũ muri ꞌgã mogyau majawera upe kumi monoawamũ. ꞌGã nemipyyrũ ꞌgã nera Estevão, Filipe, Prokaro, Nikanu, Timãu, Pamenasi, Nikorau. Poromũ ꞌgã nemipyyrũmera ꞌgã nera. ꞌGã ꞌgã imonou imogyau majawer are ojejuka maꞌeramũ.Jarejuwarete ꞌga Estevão ꞌga erowiar ywyapiau. Janeruwarete ꞌga ꞌAgesagea ꞌga rerekou nũ.Nikorau ꞌga najudeu arũi. Aꞌere ꞌga Janeruwarete ꞌga rerowiari judeu ꞌjawe. Ãtioki pewarera ꞌga Nikorauramũ."
44,6,6,ꞌGã mũꞌẽ re ꞌgã ꞌgã nerawau Jejui ꞌga remimonofera ꞌgã nupe.—Koromũ ore ꞌgã muri majawera ꞌgã nee ojejuka maꞌeramũ aiꞌi— ꞌjau ꞌgã ꞌgã nupe.—Aꞌjea. Nanuara futat esage. Auꞌjete ꞌgã pemut raiꞌi— ꞌjau ꞌgã ꞌgã nupe.Aꞌerauwe ꞌgã jeꞌegi Jarejuwarete ꞌga upe ꞌgã nee:—Koromũ ꞌgã ꞌgã muri majawera ꞌgã nee ojejuka maꞌeramũ raiꞌi. Ejejuka ki ꞌgã nee. Esag iki ꞌgã kumi monoa majawera upe. Emuꞌakwaap ꞌgã— ꞌjau ꞌgã ojeꞌega Kuꞌjywa ꞌga upe.ꞌGa upe ꞌepaw ire ꞌgã opo monou ꞌgã apyteꞌrarimũ.—ꞌAwamũ majawera ꞌgã nee ojejuka maꞌea pẽẽ— ꞌjau ꞌgã ꞌgã nupe.Aꞌeramũ futat ꞌgã kumi monoaramũ ajemogyau majawera ꞌgã nupe.
44,6,7,"Aꞌeramũ futat ꞌgã Jejui ꞌga momeꞌu mokwasiꞌwau kwe pewara ꞌgã nupe. Kwaiwete amunawa pypiarũpiaruga. Aꞌeramũ Jerusareg ipewara ꞌgã nanẽ Jejui ꞌga rerowiaa, kwaiwete. Mainana ꞌgã amũ nanẽ ꞌga rerowiaa ꞌgã pyri nũ."
44,6,8,"Estevão ꞌga pyykawetEstevão ꞌga ako esage maꞌea. Aꞌeramũ Janeruwarete ꞌga akuꞌiramũ ꞌga ree. Aꞌeramũ Janeruwarete ꞌga opãjẽ mua ꞌga upe, ꞌga remiapoeꞌema apoukaa ꞌga upe. Aꞌeramũ esakarera ꞌgã oporesagamũ ee ajemogyau."
44,6,9,"Aꞌere ꞌgã amũ nuerowiari Estevão ꞌga. Aipo ꞌgã judeua futat numiamũ. Sirene pewaret, Aresãri pewaret. Mĩmer awi ꞌgã nuri rakue. ꞌGã jatykaawa rera “noporowykyuꞌjawi ꞌgã amuarera ꞌgã nupe” ꞌea. Aipo ꞌgã ojemajatykau Sirisia ywy pewarera ꞌgã nee, Asia ywy pewarera ꞌgã netee. Aꞌeramũ ꞌgã Estevão ꞌga mueu."
44,6,10,Aꞌere Janeruwarete ꞌga ꞌAgesagea te Estevão ꞌga muꞌakwaawi ꞌga mogou. Aꞌeramũ ꞌgã aꞌeramũ wejue ojeꞌegawarũnamũ futat ꞌgã nupe.
44,6,11,Aꞌeramũ ꞌgã ꞌgã amũ mepyau Estevão ꞌga jeꞌẽwuꞌjagawamũ.—Koa kũimaꞌe ꞌga niaꞌwyri. Jarejuwarete ꞌga ꞌga akurap akou. Moisesi ꞌga nanẽ ꞌga ikurapa nũ. Ore ꞌga ꞌeawera aruenup— ꞌjau ꞌgã oꞌmeramũ ꞌgã nupe.
44,6,12,"Nan etee ꞌgã ꞌgã mamaraꞌneu Estevão ꞌga ree. ꞌWyriaꞌri, Moisesi ꞌga remikwasiarer are moromuꞌjat. Mĩmera ꞌgã ꞌgã amamaraꞌneukat Estevão ꞌga ree. Aꞌeramũ ꞌgã Estevão ꞌga pyyka erawau ojeꞌẽmaꞌe ꞌgã nupe. Aꞌerauwe iꞌme maꞌe ꞌgã nuri osou ojeꞌega ꞌwyriara upe."
44,6,13,"13,14 —Aꞌjea futat ꞌga ꞌga kurawi akou. “Niaꞌwyri ako Janeruwarete ꞌga mogytaawa raꞌe”, eꞌi ꞌga oree akou aiꞌi. “Moisesi ꞌga taetu ako oꞌmeramũ akou ikue, oporogytau ꞌme akou ikue”, eꞌi ꞌga oree akou. “Jejui ꞌga, Nasare pe waranup maꞌefera ꞌga nipo ꞌã Jarejuwarete ꞌga mogytaawa omateepap”, eꞌi Estevão ꞌga oree aiꞌi— ꞌjau futatee iꞌme maꞌe ꞌgã ꞌwyriara upe. —“Moisesi ꞌga jeꞌega nanẽ simojopyꞌrupap ꞌjau nũ”, ꞌjau ꞌga oree— ꞌjau futatee ꞌgã ꞌgã nupe oꞌmeramũ, Estevão ꞌga jeꞌẽwuꞌjaga. Series, "
44,6,15,Aipo ꞌeramũ ajatyka maꞌe ꞌgã amãꞌjãu Estevão ꞌga reakwar are.—Kuu. Maran te ꞌga reakwara nũꞌũ. Janeruwarete ꞌga pyriwara ꞌga reakwara ꞌjawe futat ꞌga jãꞌnũꞌũ— ꞌjau ꞌgã ajaupe.ꞌGa reakwara renyfuga resakawe ajatyka maꞌe ꞌgã oporesagamũ etee ꞌga ree ꞌupa.
44,7,1,Estevão ꞌga ꞌeawetAꞌeramũ mainana ꞌwyriararete ꞌga ꞌjau Estevão ꞌga upe.—Aꞌjea futat nipo ajee ki sa?— ꞌjau ꞌga ꞌga upe.
44,7,2,"Aꞌerauwe Estevão ꞌga ojeꞌega ꞌgã nupe:—Peapyaka jejeꞌeg are— ꞌjau ꞌga mainana ꞌgã nupe. —Janeruwarete ꞌga te ꞌã esage janee nũꞌũ. Ymã te ꞌga jesaukari janeypy upe rakue, Abraão ꞌga upe rakue— ꞌjau ꞌga ꞌgã nupe. —Mesopotami ywy pe Abraão ꞌga rekoramũ Janeruwarete ꞌga ojeꞌega Abraão ꞌga upe rakue: “Kwe pe ekwap epytuna ꞌgã nui ajepeja ywy pe. Jeremiesaukaram ipe ekwap”, ꞌjau ꞌga ꞌga upe rakue, ꞌga muẽma ꞌga pytuna ꞌgã nui rakue— ꞌjau Estevão ꞌga imomeꞌwau ꞌgã nupe."
44,7,4,—Kautei ꞌjawa ywy awi Abraão ꞌga awau akou kwe pe. Awau owaẽma Rarã ꞌjawa amunaw ipe. Peu ꞌga opytawaipa. Peu futat ꞌga ruwa amanũmũ ꞌga wi rakue. Aꞌere ꞌga ruwa manũ re Janeruwarete ꞌga ꞌga rerawau ꞌga pytuna ꞌgã netee futat ꞌga rerua erowaẽma Kanaã ꞌjaw ipe rakue. ꞌAgamũ ꞌã jarejemogyau ꞌga reruawer ipe etee futat— ꞌjau Estevão ꞌga imomeꞌwau ꞌgã nupe.
44,7,5,"—NaAbraão ꞌga upe etee rũi ꞌga ywya muri rakue. ꞌGa juapyrera ꞌgã nupe nanẽ ꞌga ywya muretei rakue. Aipo ꞌjau Janeruwarete ꞌga Abraão ꞌga upe: “Ene manũ re enejuapyrera ꞌgã ajemogyau ipype”, ꞌjau Janeruwarete ꞌga Abraão ꞌga upe. Nataꞌyri we agawewi Abraão ꞌga aiporamũ rakue. Aꞌetea Janeruwarete ꞌga eꞌi poromũ ꞌga upe. “Aꞌere nipo enejuapyra ꞌgã nekoi tapyꞌỹi amutee ywy pe oporowykyau jupe”, ꞌjau Janeruwarete ꞌga Abraão ꞌga upe rakue. “Aꞌeramũ nipo ywy jara ꞌgã ꞌgã mogyau wemifajamũ, ꞌgã moporowykyau ojeupe. Aꞌere nipo ꞌgã nomepyi ꞌgã. Aꞌeramũ nipo ꞌgã ꞌgã nerekou tyweaete. Kwaturu sẽtu kwara mũ rupi nipo enejuapyrera ꞌgã ajemogyau oporowykyau jupe”, ꞌjau ꞌga Abraão ꞌga upe— ꞌjau Estevão ꞌga uꞌama ꞌgã nupe."
44,7,7,"—“Anure te nipo je enejuapyrera ꞌgã nereko tywearera ꞌgã nereko tyweretei”, ꞌjau Janeruwarete ꞌga Abraão ꞌga upe. “Anure te nipo enejuapyrera ꞌgã nuri ojewya ꞌau je muorypa”, ꞌjau ꞌga Abraão ꞌga upe rakue— ꞌjau Estevão ꞌga uꞌama ꞌgã nupe, oypy ꞌgã nekwawera momeꞌwau uꞌama ꞌgã nupe."
44,7,8,"—Aipo ꞌe re Janeruwarete ꞌga ꞌjau Abraão ꞌga upe rakue nũ: “Ejaꞌyramũ ki ejaꞌyra ꞌga emojewak”, ꞌjau ꞌga ꞌga upe. Aꞌeramũ Abraão ꞌga ꞌga jeꞌega rerekou katu wapya pe. Aꞌeramũ ꞌga anure waꞌyra ꞌga ꞌaramũ waꞌyra ꞌga mojewaka. Weaꞌaramũ Janeruwarete ꞌga jeꞌeg are waꞌyra ꞌga mojewag ire. “Ejaꞌyra jewaga resakawe ki ejeaꞌat jeporogytafer are ekou”, ꞌjau Janeruwarete ꞌga Abraão ꞌga upe rakue. Aꞌeramũ ꞌga akou weaꞌaramũ ꞌga porogytafer are rakue. Majepei tee Abraão ꞌga morowykyeꞌema magwapa waꞌyra ꞌga ꞌar ire. Aꞌere ꞌga ajepeja rupi ꞌga mojewagi rakue. Isaki ꞌga Abraão ꞌga raꞌyra ꞌga. Aꞌere anure Isaki ꞌga waꞌyramũ nũ. ꞌGa raꞌyra ꞌga rera Jako. Aꞌeramũ ꞌga nãnẽwẽjẽmĩ futat waꞌyra ꞌga mojewaka nũ. Anure Jako ꞌga waꞌyramũ nũ. Tusi ꞌga raꞌyra. Aꞌeramũ ꞌga waꞌyra mojewaka ojeꞌjawe etee futat. Imojewakapap rakue. Jako ꞌga raꞌyra ꞌgã janeypya rakue— ꞌjau Estevão ꞌga uꞌama imomeꞌwau ꞌgã nupe."
44,7,9,"—Janeypy ꞌgã oporerekoaywereteramũ wewirera ꞌga ree, Jose ꞌga ree rakue. Aꞌeramũ ꞌgã wewirera ꞌga meꞌega kũimaꞌe ꞌgã amũ nupe, ꞌga monou kaꞌaranũũ are. Aꞌeramũ aipo kũimaꞌe ꞌgã Jose ꞌga rerawau Egitu ywy pe rakue. Mukuu te Egitu ywya ꞌgã ywy awi. Peu ꞌgã Jose ꞌga meꞌega nũ. Aꞌeramũ Jose ꞌga muarera ꞌga ꞌga moporowykyaukaa ꞌga mepyaweꞌem. Aꞌere Janeruwarete ꞌga Jose ꞌga rerekoi weape futat. —Aꞌeramũ Janeruwarete ꞌga ꞌga muekõẽãina etee mamaꞌe apoukaa ꞌga upe. Aꞌeramũ Jose ꞌga uꞌarasigeꞌemamũ akou. ꞌGa muꞌakwaapa etee Janeruwarete ꞌga. Aꞌeramũ Farao ꞌga ꞌga futaa. Farao ꞌga Egitu ywy pewara ꞌgã nupe ꞌwyriararetea. Aꞌeramũ ꞌga ꞌjau Jose ꞌga upe: “Ene je amogo tejemiayuwa rerekwaramũ, jeroga raaranamũ, jekaraemã raaranamũ nanẽ nũ”, ꞌjau ꞌga Jose ꞌga upe, ꞌga mogou opoirũnamũ rakue— ꞌjau Estevão ꞌga uꞌama imomeꞌwau ꞌgã nupe."
44,7,11,"—Aꞌere anure Egitu ywy pewara ꞌgã tyꞌara rerajemogyi. Nitywi mamaꞌea ꞌgã nupe. Aꞌeramũ tyꞌara ꞌgã muꞌarasiga ꞌgã mogyau. Aꞌeramũ Jose ꞌga juowuurana monou ꞌgã nupe, ꞌgã nemiꞌuramamũ. Aꞌere naEgitu ywy pewara etee rũi tyꞌara rerekoi rakue. Kanaã pewara ꞌgã nanẽ nitywi mamaꞌe pyu rakue, janeypy ꞌgã futat rakue."
44,7,12,"Aꞌere ꞌga amũ ꞌjau Jako ꞌga upe rakue: “Egitu ywy pe mamaꞌe tywamũ. ꞌGã ꞌwyriara ꞌga juowuuran anugatu imeꞌegipyramamũ”, ꞌjau ꞌga amũ imomeꞌwau Jako ꞌga upe rakue. Aꞌerauwe Jako ꞌga waꞌyra ꞌgã monou Jose ꞌga pyri juowuurana murukaa. Aꞌere ꞌgã nokwaawi Jose ꞌga. Aꞌeramũ ꞌgã juowuurana mua ꞌga wi. Aꞌeramũ ꞌgã erawau erojewya ojeꞌwyr ipe nũ— ꞌjau Estevão ꞌga uꞌama imomeꞌwau ꞌgã nupe. —Wemiꞌurama ojewi teepawauwe ꞌgã ojewya awau imua rakue nũ. Aiporamũ ꞌgã oramũ futat ꞌgã newirera ꞌga ojemomeꞌwau ꞌgã nupe. “Je ako pẽnewirera ikue”, ꞌjau ꞌga ꞌgã nupe. Aꞌeramũ Jose ꞌga rekiꞌyra ꞌgã nesakara ꞌgã awau imomeꞌwau ꞌwyriararete ꞌga upe. “Jose ꞌga rekiꞌyra ꞌgã ꞌau ako ꞌga pyri”, ꞌjau ꞌgã ꞌwyriara ꞌga upe rakue— ꞌjau Estevão ꞌga imomeꞌwau ꞌgã nupe."
44,7,14," —Aꞌerauwe ꞌwyriara ꞌga ojeꞌega Jose ꞌga upe rakue: “Ere ajee ejuwa rerurukaa ꞌau ejepyri”, ꞌjau ꞌga Jose ꞌga upe rakue. Aꞌerauwe Jose ꞌga ojeꞌega wekiꞌyra ꞌgã nupe: “Peꞌje ajee jarejuwa ꞌga rerua ꞌau pejepytuna ꞌgã neewe”, ꞌjau ꞌga ꞌgã nupe rakue. Aꞌerauwe ꞌga rekiꞌyra ꞌgã oi. ꞌGa ꞌeawera momeꞌwau ꞌuwa ꞌga upe. “Ere ejua ꞌau je pyri”, peꞌje ki jarejuwa ꞌga upe, eꞌi ꞌga oree. “Pejepytuna ꞌgã juejue perut”, eꞌi ꞌga oree, ꞌjau ꞌgã ꞌuwa ꞌga upe rakue— ꞌjau Estevão ꞌga imomeꞌwau ꞌgã nupe uꞌama.—Aꞌerauwe ꞌgã ꞌuwa ꞌga rerawau Egitu ywy pe, wewirera ꞌga rekwaw ipe rakue. Opytuna ꞌgã netee futat ꞌgã awaupap Egitu ywy pe rakue. Kwaiwete te ꞌgã nakue. Setẽtai sĩku te ꞌgã pytuna. Aꞌeramũ ꞌgã peu futat awau ajemogyau rakue— ꞌjau Estevão ꞌga uꞌama imomeꞌwau ꞌgã nupe.—Peu futat Jako ꞌga amanũmũ rakue. ꞌGa manũ re ꞌga raꞌyra ꞌgã ꞌga rerua ꞌga tyma Abraão ꞌga remimurera ywy pe. Aipo ywya ꞌga amut teumera rupawamũ futat rakue, Sikwẽ ꞌjawamũ rakue. Emora ꞌga raꞌyr awi imua rakue. Kaꞌaranũũ pyu futat ꞌga imua rakue. Janeypy ꞌgã manũ re nanẽ ꞌgã peu futat ꞌgã nerooi ityma aipoa ywy pe rakue— ꞌjau Estevão ꞌga uꞌama imomeꞌwau ꞌgã nupe. Series,  Series, "
44,7,17,"—Peu Egitu ywy pe futat janeypy ꞌgã ojemeꞌyita rakue. Kwaiwete ꞌgã ojemeꞌyita ajemogyau rakue. ꞌAu ojewyreꞌemauwe ꞌgã jemeꞌyita. ꞌGã jemeꞌyi re Janeruwarete ꞌga ꞌgã nerua erojewya ꞌau. Uꞌeawer imũ etee futat ꞌga ꞌgã nerua erojewya ꞌgã ywy pe rakue nũ. —ꞌGã neroo jaꞌwyjaꞌwyramũ futat ꞌwyriara tywera osou ꞌgã nupe. Aꞌere aipoa ꞌwyriara Jose ꞌga nokwaawi. Jose ꞌga manũ re tee aipo ꞌwyriara reni ꞌgã nupe. Aꞌeramũ ꞌga Jose ꞌga kwaapeꞌema. Aꞌeramũ aipoa ꞌwyriara janeypy ꞌgã nerekou tyweaete, janeypy ꞌgã mayrũmũ. Aꞌeramũ aipoa ꞌwyriararũeꞌema ꞌga ꞌjau ꞌgã nupe: “Pejejaꞌyra pemomopot. Iꞌar ypyrauwe peroo ejaa kofera pype inuga. Aꞌeramũ amanũmũ”, ꞌjau ꞌwyriararũeꞌema ꞌga ꞌgã nupe. Aꞌere ꞌgã jejukai waꞌyr are. Imimi etee jui, imonou, imuaranupa. Aꞌeramũ ꞌgã ojemomytuna kwaiwete. Aꞌeramũ ꞌwyriara amaraꞌneramũ ꞌgã nee— ꞌjau Estevão ꞌga uꞌama imomeꞌwau ꞌgã nupe."
44,7,20,"—Aipo ꞌwyriara renamũ futat Moisesi ꞌga uꞌaa. Aꞌeramũ ꞌga y ẽẽ ꞌga mima ꞌga rerekou. Muapyra jay makaꞌjam ire ꞌga y ẽẽ yrupenana apou ꞌga upe. Aꞌere ẽẽ ꞌywyyga pyu iperuga waꞌyra ꞌga upe. Aꞌe pype ꞌga y ẽẽ ꞌga rerawau ꞌga nuga ꞌga rejaa juowukuu pyteripe ꞌy pe. Aꞌeramũ ꞌwyriara ꞌga raꞌjyra ẽẽ ꞌua ꞌga jooꞌo renupa, Farao ꞌga raꞌjyra ẽẽ ꞌua ꞌga renupa. Aꞌeramũ ẽẽ ꞌga rerawau ojeupe imuaranupa. ꞌGa aranuw ire ẽẽ ꞌjau ꞌga upe: “Je te ꞌã amuaranuwukat ene. Aꞌeramũ ene jeraꞌyra futat ekou”, ꞌjau ẽẽ Moisesi ꞌga upe."
44,7,22,Aꞌeramũ Moisesi ꞌga ojemuꞌjau Egitu ywy pe ꞌgã nemikwaaw are. Aꞌjeteetewi te ꞌga porogytai. Oporowyky esage te ꞌga— ꞌjau Estevão ꞌga uꞌama ꞌga momeꞌwau ꞌgã nupe.
44,7,23,—Kwarẽta kwara muꞌar ire Moisesi ꞌga ꞌjau ojeupe: “Maran te ꞌã nooi tepytuna resaka tekou ꞌi?” ꞌjau ꞌga ojeupe. Aꞌeramũ Moisesi ꞌga awau.
44,7,24,"ꞌGa waẽmamũ Egitu ywy pewara ꞌga amũ ꞌga pytuna ꞌga rerekou tywea ꞌga rowase. Aꞌeramũ Moisesi ꞌga osou ꞌgã pyterimũ ꞌgã peꞌau ajaui. Aꞌere ꞌga Egitu ywy pewara ꞌga jukau opytuna ꞌga repyaa. “Jepytuna ꞌgã nipo je kwaap. ꞌAwa ywy awi ꞌgã nenũꞌjãwamũ je ene monoi Jarejuwarete ꞌga ꞌea nipo ꞌgã ikwaapa”, ꞌjau Moisesi ꞌga ojeupe numiamũ. Aꞌere ꞌgã nokwaawi. “Janeruwarete ꞌga ꞌga mut ꞌgã nenũꞌjãu Egitu ywy awi” ꞌea kwaapeꞌema ajemogyau."
44,7,26,"—Aiꞌiwe Moisesi ꞌga oi opytuna ꞌgã pyri nũ. Aꞌeramũ ꞌgã amũ ajuerekou ajuowajaa nũ. Aꞌeramũ Moisesi ꞌga ꞌjau ꞌgã nupe: “Maꞌeramũ pẽẽ pejepokoka ekoete pejejuee pejejuerekou ki ꞌei? Israeu juapyrera jue agawewi pẽẽ”, ꞌjau Moisesi ꞌga ꞌgã nupe."
44,7,27,"Aꞌere ojonupãara ꞌgã Moisesi ꞌga muajãni etee. Aꞌeramũ ꞌga ꞌjau: “Awỹja ꞌwyriaramũ ene mogou oree ki ꞌei? Awỹja ene mua mamaꞌe tywera apoukareꞌema oree ki ꞌei? ‘Tajuka ꞌga amũ kaaruwauwarera ꞌjawe’, ere te? Kaaruwamũ ako Egitu ywy pewara ꞌga erejuka aiꞌi."
44,7,28,"‘ꞌGa ꞌjawe tajuka amũ nũ’, ere te?” ꞌjau ꞌga ꞌga upe rakue— ꞌjau Estevão ꞌga imomeꞌwau ꞌgã nupe."
44,7,29,—Aipo ojeupe ꞌerauwe Moisesi ꞌga ojepeꞌau ꞌgã nui okaꞌjama awau ajepeja ywy pe Mitiã ꞌjaw ipe akou. Peu futat ꞌga wemirekoramũ. Wemireko re ꞌga waꞌyramũ. Mukũi ꞌga raꞌyra ꞌgã— ꞌjau Estevão ꞌga uꞌama imomeꞌwau ꞌgã nupe.
44,7,30,"—Kwarẽta kwara magwaw ire Moisesi ꞌga awau akou jũ myterimũ watau. Ywytyra pyri ꞌga awau watau, Sinai ꞌjawa pyri ꞌga awau. Peu jũ pype tata wenyramũ erujewi ꞌga upe. Kaꞌaꞌia wenyramũ ꞌga upe. Aꞌea tata eny ywyteripe ywagipewara ꞌga ojesaukaa ꞌga upe. “Kuu. Maꞌja te nũꞌũ?” ꞌjau ꞌga ojeupe. Aꞌeramũ ꞌga epejãna esaka. Aꞌe pype Janeruwarete ꞌga ojeꞌega ꞌga upe:"
44,7,32,"“Je te ako eneruwaretea jepi”, ꞌjau ꞌga Moisesi ꞌga upe. “Enepytuna ꞌgã ako je rerowiat iypy we ikue. Aꞌeramũ je ꞌã eneruwaretea tekou”, ꞌjau ꞌga ꞌga upe. “Abraão, Isaki, Jako. Mĩmera ꞌgã ako je rerowiat ikue”, ꞌjau ꞌga Moisesi ꞌga upe ojeꞌega— ꞌjau Estevão ꞌga imomeꞌwau ꞌgã nupe.—Aꞌere Moisesi ꞌga kyjei etee ꞌga jeꞌeg awi. Oyyita uꞌama. Awaweꞌem ꞌga ꞌga pyri katu katu. ꞌGa kyjea ꞌga mamãꞌjãukareꞌema ee. Aꞌeramũ Janeruwarete ꞌga ojeꞌega ꞌga upe: “Ere epyapaawa mososoka. Je te ꞌã pãjẽretea. Aꞌeramũ pẽẽ je pyri pejejua pejepyapaawa mososoka. Aꞌeramũ je pẽ nerowiaa. Na pa je ꞌgã je rerowiari raꞌe, taꞌe pẽ nupe ꞌjau”, ꞌjau ꞌga Moisesi ꞌga upe— ꞌjau Estevão ꞌga imomeꞌwau ꞌgã nupe. —“Aenup je tejemiayuwa wayrũ rerofaema teꞌỹina. Egitu ywy pewara ꞌgã jeremiayuwa ꞌgã wereko tywerete. Aꞌeramũ je ꞌau tejua tejypa teporogytau enee. Tomono ene ꞌgã nenũꞌjãukaa peuwara ꞌgã nui ꞌjau”, ꞌjau ꞌga Moisesi ꞌga upe— ꞌjau Estevão ꞌga imomeꞌwau uꞌama ꞌgã nupe."
44,7,35,"—Ymã te ꞌga amũ Moisesi ꞌga upe ꞌga ꞌi rakue: “Awỹja ene mut ꞌwyriaramũ oree? Awỹja ene mua mamaꞌe tywera apoukareꞌema oree ki ꞌei?” ꞌjau ꞌga amũ ꞌga upe rakue, ꞌga reroyrũmũ rakue. Aꞌere ꞌga futat Janeruwarete ꞌga imogoi ꞌga pytuna ꞌgã nenũꞌẽawamũ Egitu ywy awi. Janeruwarete ꞌga futat ꞌga omogo ꞌwyriaramũ pẽ nupe rakue— ꞌjau Estevão ꞌga imomeꞌwau ꞌgã nupe uꞌama.—Janeruwarete ꞌga ꞌjau ywagipewara ꞌga upe: “Ekwap ejeꞌega Moisesi ꞌga upe. ‘Jeremiayuwa ꞌgã ꞌga too erua enũꞌjãu jee Egitu ywy awi ꞌjau’, eꞌi ꞌga enee, ere ewau ꞌga upe”, ꞌjau ꞌga ꞌga upe. Aꞌeramũ ywagipewara ꞌga ꞌua tata eny ꞌjawewara ywyteripe ojesaukaa ojeꞌega Moisesi ꞌga upe rakue— ꞌjau Estevão ꞌga imomeꞌwau ꞌgã nupe."
44,7,36,"—Moisesi ꞌga futat janeypy ꞌgã nenũꞌjãu Egitu ywy awi rakue. Peu futat Janeruwarete ꞌga aeremiapoeꞌema apoukaruꞌjauꞌjapa Moisesi ꞌga upe, opãjẽ resaukaawamũ. Aꞌeramũ Egitu ywy pewara ꞌgã oporesagamũ ajemogyau ee. ꞌY pytag ipe nanẽ ꞌga iapou ꞌgã nupe nũ. Amunaweꞌem ipe nanẽ ꞌga aeremiapoeꞌema apou akou ꞌgã nupe. Awau ꞌgã akou watau. Kwarẽta kwara rupi ꞌgã awau akou watau.—Peu ꞌga ꞌgã ataaw ipe mamaꞌe apou ꞌgã nupe, aeremiapoeꞌema apou ꞌgã nerekou pe rupi."
44,7,37,"Ymã te Moisesi ꞌga poromũ ojeꞌega opytuna ꞌgã nupe rakue. “Anure nipo Janeruwarete ꞌga ꞌga amũ muri jerekwawer ipe pẽ nupe ojeꞌega momeꞌwaramũ pẽ nupe. Sãꞌã ꞌga je mura pẽ nupe. Nan tee futat nipo ꞌga ꞌga amũ muri pẽ nupe. Pẽpytuna ꞌga futat nipo ꞌga poromũ amut pẽ nupe”, ꞌjau ꞌga opytuna ꞌgã, Israeu juapyrera ꞌgã nupe rakue— ꞌjau Estevão ꞌga imomeꞌwau ꞌgã nupe. —Moisesi ꞌga futat opytuna ꞌgã nerawaara rakue. Awau ꞌgã owaẽma ywytyra upe, Sinai ꞌjawa upe. Ywytyra upe owaẽm ire ꞌgã opytau. Aꞌeramũ futat ꞌgã ajatykau. Aꞌere Moisesi ꞌga ojeupia ywytyra rupi ꞌgã nui. Awau oporogytau Jarejuwarete ꞌga upe ywytyra apyteꞌrarimũ. Aꞌeramũ Janeruwarete ꞌga ywagipewara ꞌga mua ꞌga moporogytaukaa Moisesi ꞌga upe: “Tajuowajat kasi ꞌgã nee ne. Amunarũmeꞌem nanẽ nũ. Mamaꞌe tywera nanẽ ꞌgã iapoweꞌem. Akoweꞌem nanẽ ꞌgã ajuemireko are”, ꞌjau ywagipewara ꞌga Moisesi ꞌga upe rakue. Nateepawaꞌuweri futari Janeruwarete ꞌga jeꞌega. Namutamutat ꞌga jeꞌega rekoi— ꞌjau Estevão ꞌga imomeꞌwau uꞌama ꞌgã nupe.—Ojeupe ywagipewara ꞌga imomeꞌupaw ire Moisesi ꞌga ojewyraipa ꞌua ywytyra apyteꞌrar awi ꞌga jeꞌega momeꞌwau opytuna ꞌgã nupe."
44,7,39,"Aꞌere janeypy ꞌgã niporenuwiweri Moisesi ꞌga jeꞌeg are rakue. ꞌGa reroyrũmũ etee ꞌgã nakue. “Peꞌje ajee soo jarejewya jarejemogyau Egitu ywy pe nũ”, ꞌjau ꞌgã ajaupe rakue."
44,7,40,"—Ojewyruꞌjaw ire ꞌga oporomukuramũ ꞌgã nupe rakue. Aꞌeramũ ꞌgã oporonupa Arão ꞌga upe ee: “Manamũ ajee jane reruarera ꞌga ki ꞌei? Moisesi ꞌga ki ꞌei?” ꞌjau ꞌgã Moisesi ꞌga rekiꞌyra ꞌga upe rakue. “Tee. Maran gatu nipo ꞌã ꞌga rekoi raiꞌi”, ꞌjau ꞌga ꞌgã nupe. “Amanũ nipo ꞌã ꞌga raiꞌi. Ere ajee itaa siapo jaremairamũ ꞌũ, jarejee jarejerekwaramũ ꞌũ, pea jarejeupe esaukaawamũ ꞌawamũ ꞌũ”, ꞌjau ꞌgã ꞌga rekiꞌyra ꞌga upe, Arão ꞌga upe rakue— ꞌjau Estevão ꞌga uꞌama imomeꞌwau ꞌgã nupe."
44,7,41,—Aꞌerauwe ꞌgã opoꞌyra mua ꞌga upe. Ita moꞌyra rerekwara ꞌgã imua ꞌga upe. Aꞌeramũ ꞌga kwatauaꞌyra aꞌagawa apou mairamũ ꞌgã nupe. Aꞌere ꞌgã weymawa apisi iapyau jupe. Saaꞌe ꞌgã Janeruwarete ꞌga upe weymawa rapya rakue. Nan futat ꞌgã kwatauaꞌyra aꞌagawa upe weymawa rapyau ekoete. Aꞌeramũ ꞌgã maraka apou jupe.
44,7,42,"Aꞌeramũ Janeruwarete ꞌga opoiraipa ꞌgã nui. Sãꞌã ae Janeruwarete ꞌga rerowiara. Nan futat ꞌgã kwatauaꞌyt mairaꞌme rerowiari jaytata retee. Jay, kwat. Mĩmera ꞌgã erowiaa imuorypa— ꞌjau Estevão ꞌga imomeꞌwau ꞌgã nupe.“Israeu juapyreramũ pẽẽ jeremiayuwa futat numiamũ. Aꞌere naje upe rũi pejejeymawa peapy rakue.Kwarẽta kwara rupi amunaweꞌem ipe pejekou mairaꞌme aꞌagawa upe etee pejejeymawa peapy rakue, pejejemiapofera upe etee futat rakue, ꞌjau ꞌga wemiayuwa ꞌgã nupe rakue.Pẽmaira mũ rera Moroki. Ajepeja rera Rẽfã. Rẽfã jaytata."
44,7,43,"Moroki roꞌgi erawau Rẽfã aꞌagawa retee futat. Naje muorywi pejepe rakue.Aꞌeramũ je futat pẽ monou kwe pe, Papironi atykupe katy pẽ monou.Aꞌeramũ je pẽ nerekou tyweaete, ꞌjau ꞌga janeypy upe rakue”,ꞌjau ꞌga ꞌgã nupe, kaꞌarana kwasiari inuga janee rakue— ꞌjau Estevão ꞌga uꞌama imomeꞌwau ꞌgã nupe."
44,7,44,"—Amunaweꞌem ipe watau awau taityoga rerawau wogamũ najuejue etee. Jarejuwarete ꞌga upe nanẽ amũ rerawau nũ ꞌga mogytaawamũ. ꞌGa jeꞌeg imũ etee futat Moisesi ꞌga taityoga apoukaa ꞌgã nupe. Aꞌe pype ꞌgã oporogytau Jarejuwarete ꞌga upe. Jarejuwarete ꞌga mogytaawa taityoga resaka ꞌgã ꞌjau ajaupe: “Aꞌjea futat. Janeruwarete ꞌga rekoi jane pype. ꞌAga taityoga pype ꞌga resei oporogytau janee”, ꞌjau ꞌgã ajaupe. Nuetygi futari ꞌgã Jarejuwarete ꞌga mogytaawa taityoga. Moisesi ꞌga manũ re Josue ꞌga akou Moisesi ꞌga rekwawer ipe. Aꞌetea ꞌgã Jarejuwarete ꞌga mogytaawa taityoga nuetygi futari. Erawau Kanaã ywy pe erowaẽma. Peu owaẽm ire ꞌgã judeueꞌema ꞌgã nesaka. Aꞌere Janeruwarete ꞌga ꞌgã ywy pojekaukari janeypy ꞌgã nupe. Aꞌeramũ ꞌgã judeueꞌema ꞌgã mũꞌjãu ojewi. Aꞌeramũ ꞌgã etee futat ꞌupa peu. Janeruwarete ꞌga mogytaawa taityoga ꞌgã peu etee futat imỹina ojepyri Jarejuwarete ꞌga mogytaawamũ. Nuetygi futari ꞌgã ꞌga mogytaawa taityoga— ꞌjau Estevão ꞌga imomeꞌwau ꞌgã nupe."
44,7,46,"—Kanaã ywy pe janepytuna ꞌgã nekoramũ Davi ꞌga akou ꞌwyriaramũ ꞌgã nupe rakue. Janeruwarete ꞌga oporomutaramũ nanimenime Davi ꞌga ree. Aꞌeramũ Davi ꞌga ꞌjau ꞌga upe: “ꞌAwamũ ore naruatauꞌjawi”, ꞌjau ꞌga ꞌga upe. “Aꞌeramũ je ꞌoga mũ apou Enemogytaawamũ”, ꞌjau ꞌga ꞌga upe. “Jako ꞌga jeypya rakue. ꞌGa ꞌã ene rerowiat rakue. ꞌAwamũ je nanẽ ene rerowiaa tekou”, ꞌjau ꞌga Jarejuwarete ꞌga upe. “Maꞌeramũ je ꞌã ꞌoga mũ apoi enee, Enemogytaawamũ, ki Kuꞌjyp”, ꞌjau Davi ꞌga Jarejuwarete ꞌga upe. Aꞌere Davi ꞌga ꞌoga nuapoi. ꞌGa raꞌyra ꞌga te wapo rakue. Mamaꞌe tesirũmera etee ꞌga imajatykau waꞌyra ꞌga upe, Sarumãu ꞌga upe. Aꞌeramũ ꞌga manũ re ꞌga raꞌyra ꞌga iapou rakue— ꞌjau Estevão ꞌga imomeꞌwau ꞌgã nupe."
44,7,48,"—Aꞌere Janeruwarete ꞌga nokoaꞌuweri ꞌoga pype, aeremiapofera pype— ꞌjau Estevão ꞌga ꞌgã nupe imomeꞌwau. —ꞌGa te ꞌã Janeruwaretea futat. ꞌGa te ꞌã eteetea. Ymã te Janeruwarete ꞌga ojeꞌega kwasiarukari ojeꞌega momeꞌwara ꞌga upe rakue: “Napytaaꞌuweri je pẽnemiapofera ꞌoga pype. Ywaga jeapykawa. Ywya jepyrugawa”, eꞌi ꞌga rakue.“Maran aꞌe pe je rekoi pẽnemiapofera pype nũ?Maranuara katu nipo ꞌoga peapo jee?Maꞌape aꞌeramũ jepytuꞌwawa?"
44,7,50,"Naje rũi nipo ꞌagera mamaꞌea aapo rakue ki sa?Jeremiapofera te ꞌã ꞌagera mamaꞌea.Je te ꞌã ꞌagera mamaꞌea aapo katu katu”, ꞌjau Kuꞌjywa ꞌga ꞌgã nupe rakue,ꞌjau ꞌga ikwasiaa inuga janee rakue— ꞌjau Estevão ꞌga imomeꞌwau mainana ꞌwyriara ꞌgã nupe."
44,7,51,"—Aꞌere nipo ꞌã pẽẽ nanẽ nepeenuwi etee Jarejuwarete ꞌga jeꞌega nũ. Jareypy ꞌgã ꞌjawerimũ etee futat nipo ꞌã nepeenuwi etee ꞌga jeꞌega. Nepẽapyai futari nipo ꞌã pẽẽ. “Naani. Narafutari ore”, ꞌjau etee ꞌã pẽẽ ꞌga ꞌAgesage upe— ꞌjau Estevão ꞌga ꞌgã nupe."
44,7,52,"—Janeypy ꞌgã naꞌne ꞌã Jarejuwarete ꞌga jeꞌega momeꞌwara ꞌgã nerekou tyweaete rakue, ꞌgã apisau rakue. Anure nipo Kuꞌjywa ꞌga ojepyriwara ꞌga muri pẽ nupe. Pẽnemiapesaga ꞌga muri pẽ nupe ꞌeramũ ꞌgã ꞌgã nerekou tyweaete rakue— ꞌjau Estevão ꞌga ꞌgã nupe, uꞌama imomeꞌwau. —Aꞌere ako Janeruwarete ꞌga waꞌyra ꞌga muri janee aiꞌi. Aꞌere ako ꞌga pejuka aiꞌi. Mamaꞌe tywer apoareꞌema ꞌga te ako aiꞌi numiamũ. Aꞌetea ako ꞌga pemonoukat ipokutugukaa ꞌypeywar are aiꞌi— ꞌjau Estevão ꞌga ꞌgã nupe. —Jarejuwarete ꞌga raꞌyra ꞌga ako pẽẽ imonou ꞌga ree iporomutareꞌema ꞌgã nupe ijukaukaa aiꞌi."
44,7,53,Ymã te ꞌã ywagipewara ꞌga Janeruwarete ꞌga jeꞌega reruri janeypy ꞌgã nupe rakue. Aꞌea ꞌgã ꞌã omomeꞌu pẽ nupe numiamũ. Aꞌetea nipo ꞌã nepeenuwi futari ꞌga jeꞌega— ꞌjau Estevão ꞌga ꞌgã nupe uꞌama.
44,7,54,Estevão ꞌga jukaawetAipo ojeupe Estevão ꞌga ꞌeramũ ꞌgã amaraꞌneeteeteramũ ꞌga ree kwaiwete. ꞌGã maraꞌnea ꞌgã nerekou.
44,7,55,Aꞌere Janeruwarete ꞌga ꞌAgesagea Estevão ꞌga rerekoi. Aꞌeramũ ꞌga amãꞌjãu ywau. Tata eny ꞌjawewara resaka ywag ipe. Owerapa ꞌga upe. Sãꞌã tupã werawa ypytunaiwayay pype. Aꞌeramũ ꞌã ae ajuesaka ajuꞌamamũ. Nan ꞌga Janeruwarete ꞌga renyfuga pype Jejui ꞌga resaka ꞌga jakwatawa katy ꞌga ꞌamamũ. Enyfunyfuk ꞌga upe. Janeruwarete ꞌga wi te turi.
44,7,56,"Aꞌe resakawe ꞌga ꞌjau ꞌgã nupe:—Pemãꞌẽ ywau. Ywaga ojeawopytymoꞌwok jee— ꞌjau Estevão ꞌga ꞌgã nupe. —Jejui ꞌga, Jarejuwarete ꞌga remimurera ꞌga je aesak. ꞌUwarete ꞌga yse katy ꞌga fuꞌami uꞌama— ꞌjau Estevão ꞌga ꞌgã nupe."
44,7,57,"Aꞌere aipo ꞌga ꞌeramũ ꞌgã joywaemi etee. Aꞌeramũ futat wapya rawopytyma ꞌga jeꞌeg awi.—Kasi ore ꞌga jeꞌega renuwi ne— ꞌjau ꞌgã wapya rawopytyma ꞌga jeꞌeg awi. —Oꞌmeramũ futat. Aꞌerauwe ꞌgã jãni awau ꞌga repejãna ojopejopepa awau ꞌga pyyka ꞌga jywa are. ꞌGa rerawau ꞌga reroyryryryka amunaw awi. ꞌGa rerawau ꞌgã mukuꞌi amunawarete awi. Aꞌerauwe ꞌga jeꞌega renupara ꞌgã waity juꞌara mososoka imonou kunumĩũũ ꞌga upe, Saulo ꞌga upe. Niaturi ꞌgã naitya. Aꞌeramũ ꞌgã imososoka imonou ꞌga upe.—Earũ oreraitya oree— ꞌjau ꞌgã Saulo ꞌga upe.Aꞌeramũ ꞌgã ita pyyka imomopoa imonou ꞌga ree ojemeꞌyita."
44,7,59,Ita ojee imomopor ypyrauwe Estevão ꞌga ꞌjau Jejui ꞌga upe:—Ene ꞌã jejararetea. Ere ejua jeꞌaga rerawau ejepyri— ꞌjau ꞌga Jejui ꞌga upe.
44,7,60,"Aꞌerauwe Estevão ꞌga apygi wenupyꞌãu wafukaita ojeꞌega monou Jejui ꞌga upe:—Je repyat kasi ape ne. Tene ki ꞌgã jemogyi nan etee futat. Ejejuka etee ki ꞌgã nee. Nafutari je tejepyara, ki Kuꞌjyp— ꞌjau ꞌga Jarejuwarete ꞌga upe.ꞌGa upe ojeꞌẽmaw ire ꞌga amanũmũ. Saulo ꞌga upe nanẽ Estevão ꞌga manũa esageramũ rakue."
44,8,1,"1,2 ꞌGa manũ re Jejui ꞌga rerowiaara ꞌgã amũ Estevão ꞌga reumera rerawau imonou inuga ita kwara pype. Aꞌeramũ ꞌgã ajaaꞌwau ꞌga ree.Estevão ꞌga manũawa rupi we futat Jerusareg ipewara ꞌgã Jejui ꞌga rerowiaara ꞌgã nerekou tyweaete. Aꞌeramũ ꞌgã okwasiꞌwau awau Jerusareg awi. Jejui ꞌga remimonofera ꞌgã ajemogyau ꞌwyriaramũ ꞌga rerowiaara ꞌgã nupe. Aꞌeramũ ꞌgã etee futat opytau Jerusareg ipe. ꞌGa rerowiar yau ꞌgã te ajee okwasiꞌopap ꞌgã nui. Amumera ꞌgã awau okwasiꞌwau Judeja ywy pe. Amumera ꞌgã awau Samari ywy pe. Series, "
44,8,4,Samari ywy pe Filipe ꞌga oawetJerusareg ipe Saulo ꞌga rekoramũ kwaiwete ꞌgã awau okaꞌjama ꞌga wi. Aꞌeramũ futat okwasiꞌo maꞌefera ꞌgã awau kwe pe akou Jejui ꞌga momeꞌwau tesirũmera ꞌgã nupe. Janeruwarete ꞌga jeꞌega retee futat ꞌgã imomeꞌwau ꞌgã nupe.
44,8,5,"Estevão ꞌga ꞌgã ijuka re ꞌgã okwasiꞌwau awau. ꞌGã kyjea ꞌgã nerekou. Aꞌeramũ Filipe ꞌga awau Samari ywy pe, Kristu ꞌga momeꞌwau ꞌgã nupe. 6,7 Aꞌeramũ ꞌgã kwaiwete wapyakau ꞌga jeꞌeg are ojeupe Jejui ꞌga momeꞌuramũ. Ojeroꞌwu maꞌe ꞌgã ꞌga ikatuꞌogamũ ꞌgã nesakara ꞌgã ajemogyau oporesagamũ ꞌgã nee. Iteu maꞌe ꞌgã katuꞌoka. Werekwara ꞌgã nui omoiramũ mamaꞌeukwaawa wafukaita ũꞌjãu ꞌgã nui. Mĩmera ꞌgã esaka ꞌgã nui imoiramũ. Series,  Aꞌeramũ Samari ywy pewara ꞌgã akuꞌiramũ ee. Aꞌe pe futat kũimaꞌe ꞌga amũ ako. Simão ꞌjawa ꞌga. Pãjẽtywera ꞌga poromũ.—Je pãjẽretea ꞌũ— ꞌjau futatee akou ꞌgã nupe rakue. Aꞌeramũ Samari ywy pewara ꞌgã ꞌga rerowiaa.—Janepãjẽretea koromũ. Janeruwarete ꞌga remiapoa ꞌga wapo— ꞌjau ꞌgã ajaupe ꞌga rerowiaa. Namutamutat ꞌga mamaꞌe apoi opãjẽ mũ ꞌgã neape. Aꞌeramũ ꞌgã oporesagamũ ꞌga ree. Aꞌere Filipe ꞌga Jejui ꞌga momeꞌui ꞌgã nupe:—Ymã we te ꞌã jane Jarejuwarete ꞌga remimura ꞌga rapesagi jarejemogyau ikue. Aꞌeramũ ako ꞌga ꞌawamũ ꞌga mua janee aiꞌi. Jejujamũ futat ako ꞌga aiꞌi. Aꞌere ako ꞌgã ꞌga jukai aiꞌi. Amanũmũ ꞌga janetywera mepyawamũ etee aiꞌi. Aꞌere ꞌga mukũja ꞌara rupi etee ꞌga ruwi ita kwara pype. Imuapyra ꞌara rupi Janeruwarete ꞌga ꞌga moferapa nũ— ꞌjau Filipe ꞌga ꞌgã nupe imomeꞌwau. —Aꞌeramũ ki pẽẽ ꞌawamũ ꞌga rerowiaa. Werowiaramũ ꞌga pẽ katuꞌogi pẽ mogyau wemiayuwamũ— ꞌjau Filipe ꞌga ꞌgã nupe.Aipo ojeupe ꞌga imomeꞌuramũ ꞌgã ꞌga rerowiaa kwaiwete. Aꞌeramũ ꞌgã ꞌjau:—Jejui ꞌga rerowiaaramũ je rekoi ꞌawamũ. Arowiat je ꞌga tekou ꞌawamũ— ꞌjau ꞌgã najuejue etee Filipe ꞌga upe.Aipo ꞌe re ꞌgã ojepymĩãukaa ꞌy pe Filipe ꞌga upe. Jejui ꞌga rerowiara resaukaawamũ ꞌgã ojepymĩãukaa ꞌy pe ꞌga upe. Kũimaꞌefera ꞌgã, kũjãmera ꞌgã nanẽ ojepymĩãukaa ꞌy pe Jejui ꞌga rerowiara resaukaawamũ."
44,8,13,"Aꞌeramũ ipãjẽ maꞌefera ꞌga, Simão ꞌga nanẽ Jejui ꞌga rerowiaa nũ. Aꞌeramũ ꞌga nanẽ ojepymĩãukaa ꞌy pe ꞌga upe. Opymĩ re ꞌga akou Filipe ꞌga rewiri etee futat. Filipe ꞌga remiapoa ꞌga esaka. Ojeroꞌwu maꞌe ꞌgã katuꞌoga ꞌga esaka nũ. Mamaꞌeukwaawa rerekwara ꞌgã nui mamaꞌeukwaawa moira nanẽ ꞌga esaka nũ. Aꞌeramũ ꞌga oporesagamũ akou ee. “Kuu. Okwaap futat nipo ꞌga ojeroꞌwu maꞌe ꞌgã katuꞌoga”, ꞌjau ꞌga ojeupe."
44,8,14,Aꞌeramũ Jejui ꞌga remimonofera ꞌgã ꞌgã nera renupa Jerusareg ipe. “Samari ywy pewara ꞌgã nanẽ Jejui ꞌga werowiat nũ” ꞌe renupa. Najudeu joporemũ arũi Samari ywy pewara ꞌgã. Ojopypepype ꞌgã. Aꞌetea ꞌgã Jejui ꞌga werowiat. Aꞌeramũ Jejui ꞌga remimonofera ꞌgã aja mũ monou ꞌgã nesaka. Pedro ꞌga ꞌgã imonou Juã ꞌga retee. Aꞌeramũ ꞌgã awau owaẽma ꞌgã nupe.
44,8,15,"Owaẽm ire ꞌgã ojeꞌega monou Jarejuwarete ꞌga upe:—Eꞌagesage emut ꞌgã nupe— ꞌjau ꞌgã Jarejuwarete ꞌga upe. —Eneꞌagesagea nitywi we ꞌgã nee. “Ore arako Jejui ꞌga rerowiaaramũ”, eꞌi ꞌgã naiꞌi. Aꞌeramũ ꞌga ꞌgã pymĩãu ꞌy pe raiꞌi. Aꞌere Eneꞌagesagea nuri we ꞌgã nupe. Aꞌeramũ ene ꞌawamũ Eꞌagesage mua ꞌgã nupe, ꞌgã nerekwaramũ— ꞌjau Pedro ꞌga Juã ꞌga retee ojeꞌega monou Jarejuwarete ꞌga upe.Aipo ꞌga upe ꞌe re ꞌgã opo monou Jejui ꞌga rerowiaara ꞌgã apyteꞌrarimũ. Aꞌerauwe Janeruwarete ꞌga ꞌAgesage ruri osou ꞌgã pype ꞌgã nerekwaramũ."
44,8,18,"ꞌGa ꞌAgesagea ꞌgã pype isea Simão ꞌga esaka. “Kuu. ꞌGã apyteꞌrarimũ ꞌgã opo monorauwe Kuꞌjywa ꞌga Uꞌagesage mua imogeu ꞌgã pype”, ꞌjau ꞌga ojeupe. Aꞌeramũ ꞌga ꞌjau Pedro ꞌga upe, Juã ꞌga retee:—Afutat je nanẽ Jarejuwarete ꞌga pãjẽa pẽ ꞌjawe. Kaꞌaranũũa je omono ape pẽ nupe ee. Jarejuwarete ꞌga ꞌAgesagea je nanẽ tajag ꞌgã pype tekou ꞌjau— ꞌjau ꞌga Pedro ꞌga upe."
44,8,20,"Aipo ojeupe ꞌeramũ Pedro ꞌga ꞌjau ꞌga upe:—“Kaꞌaranũũ pyu nipo ꞌga Janeruwarete ꞌga ꞌAgesage jagi ae pype”, ere nipo kũi. Janeruwarete ꞌga tene mono mamaꞌeukwaawa rapyaw ipe, enekaꞌaranũũ reewe ꞌjau ꞌũ— ꞌjau Pedro ꞌga ꞌga upe ojeꞌega moywyrafenaꞌi. —Ae ifutaramũ te Janeruwarete ꞌga Uꞌagesage muri ae upe. Nakaꞌaranũũ pyu rũi ꞌga Uꞌagesage muri ae upe. Aꞌere nerekoi ore rewiri raꞌe nũꞌũ. Nerepoiri we etywer awi raꞌe nũꞌũ. 22,23 Akwaap je enetywera, ene porerekoaywera nanẽ nũ. Epoit eporerekoaywer awi. Eporogyta Jarejuwarete ꞌga upe ejee raꞌne: “Jetywera emoit je wi”, ere ꞌga upe raꞌne kũi— ꞌjau Pedro ꞌga ꞌga upe. Series, "
44,8,24,"“Mamaꞌeukwaawa rapyaw ipe Janeruwarete ꞌga tene mono enekaꞌaranũũ reewe ꞌjau ꞌũ”, ojeupe Pedro ꞌga ꞌerauwe ꞌga ajemuaẽma.—Naani. Peapoukat kasi aipoa Jarejuwarete ꞌga upe jee ne— ꞌjau Simão ꞌga ꞌgã nupe, ajemuaẽma rerekou."
44,8,25,Aꞌere Pedro ꞌga Juã ꞌga retee awau ojewya Jerusareg ipe nũ. Aꞌeramũ ꞌgã awau pe ywyriwara amunawa pype Jejui ꞌga momeꞌwau akou ꞌgã nupe.
44,8,26,"Etiopi ywy pewara ꞌga upe Filipe ꞌga ꞌeawetAꞌeramũ Janeruwarete ꞌga ꞌAgesagea ꞌjau Filipe ꞌga upe:—Ekwap ajepeja pe joꞌokawa rupi. ꞌYẽꞌẽ katy oo maꞌe rupi ekwap— ꞌjau Janeruwarete ꞌga ꞌAgesagea ojeꞌega ꞌga ywyteripe ꞌga upe. —Jerusareg ipyriuu ijoꞌogi. Aꞌe awau Gasa ꞌjaw ipe. Nuataypeypei ꞌgã aipoa pe rupi. Aꞌea pe rupi ekwap— ꞌjau Janeruwarete ꞌga ꞌAgesagea ꞌga upe. 27,28 Aꞌerauwe Filipe ꞌga awau akou aipoa pe rupi. Pe rupi kũimaꞌe ꞌga amũ rekoaa, Etiopi ywy pewara ꞌga rekoaa. Jerusareg ipe ꞌga awau oporogytau Jarejuwarete ꞌga upe raiꞌi. Aꞌefera ꞌga ꞌut akou ojeꞌwyr ipe nũ. ꞌGa ywy pewara ꞌgã ꞌwyriara kũjã ẽẽ. Kãtasi ẽẽ rera. Aꞌeramũ ꞌga ẽẽ remiayuwa. ꞌGa futat kaꞌaranũũ are omaenuna ẽẽ upe. Aꞌe ꞌga Filipe ꞌga wekoat pe aje. ꞌGa ꞌywaꞌyata ꞌarimũ ꞌga ꞌua akou kaꞌarana mogytau. Janeruwarete ꞌga jeꞌega rerekwara kaꞌarana rerua erekou imogytau pe rupi. Isai ꞌga remikwasiarera rerua erekou imogytau. Series, "
44,8,29,Aꞌeramũ Janeruwarete ꞌga ꞌAgesagea ꞌjau Filipe ꞌga upe nũ:—Ere emỹemỹinaꞌĩ ewau ꞌga rupisika— ꞌjau ꞌga ꞌAgesagea ꞌga upe.
44,8,30,Aꞌerauwe ꞌga awau ꞌga rupisika ꞌga kaꞌarana ꞌga imogyta renupa. Aꞌerauwe Filipe ꞌga oporonupa ee ꞌga upe:—Enereapyo te ejemimogyta are?— ꞌjau Filipe ꞌga ꞌga upe.
44,8,34,Aꞌeramũ ꞌga oporonupa ee Filipe ꞌga upe:—Ojee futat te ꞌga kaꞌarana kwasiari inuga rakue? ꞌGã amũ nee te raꞌu nũ?— ꞌjau ꞌga Filipe ꞌga upe.
44,8,35,—Naani. Janeruwarete ꞌga raꞌyra ꞌga ree te ꞌga ikwasiari inuga janee rakue. Jejui ꞌga ree te ꞌga ikwasiari inuga rakue— ꞌjau Filipe ꞌga ꞌga upe imomeꞌwau.Aꞌeramũ futat Filipe ꞌga ꞌga muꞌjau Jejui ꞌga ree ꞌga rerawau erekou pe rupi.
44,8,36,Poje ꞌgã awau ꞌy upe owaẽma.—Koromũ ꞌy rakwawi raꞌe kũi. Eneporopymĩwet te ꞌy pe je ree?— ꞌjau ꞌga Filipe ꞌga upe.
44,8,39,ꞌGa pymĩ re Janeruwarete ꞌga ꞌAgesagea Filipe ꞌga rerawau ꞌga wi. Aꞌeramũ ipymĩmyrera ꞌga ꞌga resaguꞌjapeꞌema. Aꞌeramũ ꞌga awau akou nũ. Akuꞌiramũ ꞌga awau akou pe rupi ojeꞌwyr ipe nũ. Aꞌeramũ ꞌga tee awau oporogytau akou pe rupi Jarejuwarete ꞌga upe.—Nitywi ꞌga amũ ene ꞌjawe jee. Ene etee te ꞌã eneresage— ꞌjau ꞌga awau akou oporogytau pe rupi ꞌga upe.
44,8,40,"ꞌGa pymĩ re Janeruwarete ꞌga ꞌAgesagea Filipe ꞌga rerawau pe awi. Aꞌeramũ Filipe ꞌga ajepeja amunaw ipe ojesaukaa erujewi ꞌgã nupe, Asoto ꞌjaw ipe nũ. Peu ꞌga akou ꞌgã muꞌjau Jejui ꞌga jeꞌeg are nũ. Aꞌeramũ ꞌga awau akou pe rupi, pe ywyriwara amunaw ipe ꞌgã muꞌjau Jejui ꞌga jeꞌeg are. Awau Sesaria upe owaẽma."
44,9,1,"Saulo ꞌga upe Jejui ꞌga jesaukaawetKwe pe Filipe ꞌga rekoramũ, Saulo ꞌga akou Jerusareg ipe Jejui ꞌga rerowiaara ꞌgã nerekou tyweaete. ꞌGã apisi are ꞌga afueweramũ. Aꞌeramũ ꞌga awau oporogytau mainana ꞌwyriararete upe:—Oo je kwe pewara ꞌgã nerua ipyykapap. Aꞌeramũ ene kaꞌarana kwasiaa jee. Toroo Damasco pe ꞌjau. Judeu ꞌgã jatykaawa raarana ꞌgã nupe, ꞌgã ꞌwyriaꞌri ꞌga upe toroo esaukaa ꞌjau. “Saulo ꞌga oreremiayuwa. Aꞌeramũ pẽẽ Jejui ꞌga rerowiaara ꞌgã nerawau esaukaa ꞌga upe” ꞌea ene ikwasiaa inuga kaꞌaran are jee. Aꞌeramũ ꞌgã kaꞌarana mogyta re Jejui ꞌga rerowiaara ꞌgã nesaukaa jee ꞌjau— ꞌjau ꞌga ꞌga upe. —Aꞌeramũ je ꞌgã pyyka imunepa moromunepawa pype ꞌjau. Aꞌeramũ je tejeupe ꞌgã pyypaw ire, ꞌgã pofaa, ꞌgã nerua ꞌau ene upe ꞌjau. Kũimaꞌefera ꞌgã, kũjãmera ꞌgã we futat nipo je erua— ꞌjau Saulo ꞌga mainana ꞌwyriararete ꞌga upe.—Naiꞌi. Takwasiat enee ꞌjau— ꞌjau mainana ꞌwyriararete ꞌga Saulo ꞌga upe.Aꞌerauwe ꞌga kaꞌarana kwasiaa. Aꞌere ꞌga imonou Saulo ꞌga upe. Ojeupe imono re Saulo ꞌga awau."
44,9,3,Damasco pe ꞌga waẽm jaꞌwyjaꞌwyrauwe tata eny ꞌjawewara ꞌua ojypa ꞌga upe. Aꞌere natata arũi. Ywag awi ꞌua wenyramũ ꞌga upe.
44,9,4,"Aꞌe reny awi Saulo ꞌga okyjau uꞌaa ywyu. Awau ꞌũina oyyita ywyu. Aꞌeramũ weny awi ꞌga kyjeramũ Jejui ꞌga ojeꞌega mua ꞌga upe:—Maꞌeramũ te je rereko tywerete ape, ki Saulo?— ꞌjau ꞌga ꞌga upe."
44,9,5,Aꞌeramũ—Awỹja poromũ ojeꞌega jee ꞌũ?— ꞌjau Saulo ꞌga.—Jejujamũ je jeꞌegi enee. Je te ꞌã je rereko tywerete ape— ꞌjau Jejui ꞌga ꞌga upe. —Maꞌeramũ te nanuara ereapo ekou?
44,9,6,Ere efuꞌama ewau amunaw ipe. Peu ꞌga amũ tene muꞌe eneremiaporam are jee ꞌjau— ꞌjau Jejui ꞌga ꞌga upe.
44,9,7,"7,8 Aꞌeramũ Saulo ꞌga afuꞌama amãꞌjãu numiamũ. Aꞌere ꞌga rea wewi.ꞌGa rupi oo maꞌe ꞌgã enupa futat numiamũ. Aꞌere ꞌgã nuesagi Jejui ꞌga. Aꞌeramũ ꞌgã Saulo ꞌga popyyka ꞌga rerawau eruatau. Erawau erowaẽma amunaw ipe."
44,9,9,Muapyra ꞌara rupi ꞌga nuesagi futari mamaꞌea. Mamaꞌe resakeꞌema ꞌga ojemiꞌwareꞌema futat. ꞌYa miamũ futat ꞌga itykureꞌema.
44,9,10,Aipo amunaw ipe kũimaꞌe ꞌga amũ akou. Jejui ꞌga rerowiaara ꞌga. ꞌGa upe Jejui ꞌga ojesaukaa.—Ananiasi.—Maꞌja ꞌũ?
44,9,11,—Peu ekwap ukawõꞌõ esage katy kũimaꞌe ꞌga amũ rekaa. ꞌga rog ipe ꞌga ruwi. Sauloa ꞌga rera. Tarsu pewarera ꞌga. Peu ꞌga reni oporogytau jee. Aꞌea ꞌga renaw ipe futat Ananiasi ꞌjawa ꞌga ojesaukaa ꞌga upe opo monou ꞌga reakwara ꞌarimũ. Aꞌeramũ ꞌga amãꞌjãu nũ— ꞌjau Jejui ꞌga ꞌga upe imomeꞌwau. —Aꞌeramũ ene ewau ꞌga resaka— ꞌjau Jejui ꞌga Ananiasi ꞌga upe.
44,9,13,—Tee nũꞌũ. Akwaap je ꞌga rera nũ. Kwaiwete ꞌgã ꞌga rera momeꞌui jee jepi nũꞌũ. “Jerusareg ipe ꞌga Jejui ꞌga rerowiaara ꞌgã Saulo ꞌga opyyk imunepa moromunepawa pype” ꞌea je aenup jepi nũꞌũ.
44,9,14,Aꞌere ꞌã ꞌga ruri ꞌauwaramũ ore pyyka ore rerawau Jerusareg ipe. Mainana ꞌwyriara ꞌgã ꞌã ꞌga mut ene rerowiaaramũ ore pyyka— ꞌjau Ananiasi ꞌga Jejui ꞌga upe.
44,9,15,"Aꞌere Jejui ꞌga ꞌi etee ꞌga upe:—Aꞌjea futat aipoa. Aꞌere ꞌã je te Saulo ꞌga pyyrũi tejeupe. Toporowyky ꞌga jee ꞌjau. Jejeꞌega ꞌga tomomeꞌu Israeu juapyrera ꞌgã nupe ꞌjau. Judeueꞌema ꞌgã nupe, ꞌgã ꞌwyriara ꞌgã nupe. Mĩmera ꞌgã nupe ꞌga toje momeꞌu ꞌjau— ꞌjau Jejui ꞌga Ananiasi ꞌga upe."
44,9,16,"—Sãꞌã ene je rerowiaara ꞌgã nereko tyweretea. Nan tee futat nipo je rerowiareꞌema ꞌgã ene rereko tyweretei, taꞌe ꞌga upe ꞌjau. ꞌAwamũ ene jeremiayuwa. Aꞌeramũ ꞌgã ene rerekou tyweaete nipo ene je rerowiaara ꞌgã nereko tyweawera ꞌjawerimũ etee futat, taꞌe ꞌga upe ꞌjau— ꞌjau Jejui ꞌga Ananiasi ꞌga upe. —Aꞌeramũ ene ewau ꞌga katuꞌoka— ꞌjau Jejui ꞌga ꞌga upe."
44,9,17,"Aꞌerauwe Ananiasi ꞌga awau ꞌga upe:—ꞌAu je ruri ene resaka ki ꞌei. Janejararete ꞌga je mut ene resaka ki ꞌei. Jejui ꞌga ꞌã Janejararetea. Saaꞌe ene ꞌga resaga pe aje raiꞌi. Aꞌe ꞌga je mut ene resaka ki ꞌei. ꞌAwamũ ene Jejui ꞌga rerowiaaramũ ereko je ꞌjawe— ꞌjau Ananiasi ꞌga Saulo ꞌga upe. —Ojeupe je porogyta re Janeruwarete ꞌga ene mamãꞌẽi. Uꞌagesagea nanẽ ꞌga imua ene upe nũ, enererekwaramũ nũ— ꞌjau ꞌga ꞌga upe.Aꞌerauwe ꞌga opo monou ꞌga reakwara ꞌarimũ."
44,9,18,"Aꞌerauwe ipirapefera ꞌjawewara uꞌaa ꞌua Saulo ꞌga rea awi. Aꞌeramũ futat ꞌga amãꞌjãu nũ. Janeruwarete ꞌga ꞌAgesage osou ꞌga pype ꞌga rerekwaramũ. ꞌGa mãꞌẽ re ꞌga ꞌga rerawau ꞌga pymĩãu ꞌy pe, Jejui ꞌga ꞌga erowiara resaukaawamũ."
44,9,19,Opymĩ re ꞌga ojemiꞌwaa. Aꞌeramũ futat opifuakaramũ nũ.Aꞌeramũ ꞌga akokouꞌi peu Jejui ꞌga rerowiaar ymanera ꞌgã pyri.
44,9,20,Damasco pewara ꞌgã nupe Saulo ꞌga ꞌeawetAꞌeramũ ꞌga judeu ꞌgã jatykaaw ipe awau Jejui ꞌga rerowiaar ymanera ꞌgã netee. Aꞌe pe Saulo ꞌga ꞌjau:—Jejui ꞌga ꞌã Janeruwarete ꞌga raꞌyraretea futat— ꞌjau ꞌga ꞌgã nupe.
44,9,21,—Kuu. Poromũ nipo Jejui ꞌga rerowiaara ꞌgã apisi are ifuewet maꞌefera ꞌga ꞌi ki sa— ꞌjau ꞌgã ajaupe. —Jerusareg ipe ꞌgã apisi are ako ꞌga fueweramũ ikue reꞌã. Aꞌe reewi pa ꞌã aipo ꞌga ꞌi nũ ꞌĩ— ꞌjau ꞌgã ajaupe. —ꞌAu naꞌe ꞌga ruri ꞌgã pofaa ꞌgã neroo are afueweramũ mainana ꞌwyriara ꞌgã nupe raiꞌi reꞌã. Aꞌe reewi pa ꞌã aipo ꞌga ꞌi nũ ꞌĩ— ꞌjau ꞌgã ajaupe oporesagamũ ꞌga ree.
44,9,22,"Janeruwarete ꞌga opãjẽ monou ꞌga upe. Aꞌeramũ taetu Saulo ꞌga ojeroꞌwaroꞌwau etee futat ꞌga momeꞌwau.—Aꞌjea futat. Jejui ꞌga Janeruwarete ꞌga raꞌyraretea futat. ꞌGa futat Janeruwarete ꞌga amut janee, janetywera moiawamũ rakue. Uꞌeawer imũ etee futat ꞌga ꞌga muri janee rakue— ꞌjau Saulo ꞌga judeu ꞌgã nupe uꞌama.Aꞌere aipoa amunaw ipewara judeu ꞌgã nijeꞌegawarũi ꞌga upe."
44,9,23,Aꞌeramũ ꞌgã anurenureꞌi ojemajatykau Saulo ꞌga ree numiamũ.—Sijuka ꞌga ꞌjau— ꞌjau ꞌgã ajaupe numiamũ. Aꞌeramũ ꞌgã amunawa osoma rokwara rarũmũ ꞌga ree numiamũ. Wojereꞌemamũ ꞌgã iarũmũ ꞌga ree. Aꞌere Saulo ꞌga ikwaawi ojee. Aꞌeramũ ꞌga uẽmeꞌema.
44,9,25,Poje ꞌga jekotyꞌaawa ꞌgã ꞌjau ꞌga upe:—Paneru pype ese. Toromono ene kwe katy iosoma apyraapa ꞌjau— ꞌjau ꞌgã ꞌga upe.Aꞌerauwe ꞌga resei paneru pype. Aꞌerauwe ꞌgã ꞌga monoi iupia ꞌga monou ꞌga mojypa kwe katy iosoma atykupe katy.Aꞌeramũ ꞌga awau Jerusareg ipe ꞌgã nui.
44,9,26,"Jerusareg ipe ꞌga oawetDamasco awi Saulo ꞌga awau okaꞌjama Jerusareg ipe. “Too tejeꞌaa Jejui ꞌga rerowiaara ꞌgã nee”, ꞌjau ꞌga numiamũ. Aꞌere ꞌgã kyjei ꞌga wi.—Oꞌmeramũ te ꞌga ꞌi. “Too etee ꞌgã nerekou tyweaete ꞌjau”, eꞌi te ꞌga janee— ꞌjau etee ꞌgã ajaupe.Okyjau etee ꞌgã Saulo ꞌga wi."
44,9,27,"Aꞌere Panape ꞌga ꞌga rerooi Jejui ꞌga remimonofera ꞌgã nupe, ꞌga momeꞌwau ꞌgã nupe:—Damasco pe ꞌga waw ipe Janejararete ꞌga jesaukari ꞌga upe raiꞌi, ojeꞌega ꞌga ꞌga upe raiꞌi. Aꞌeramũ ꞌga aꞌeramũ akou Jejui ꞌga rerowiaa raiꞌi— ꞌjau Panape ꞌga ꞌga momeꞌwau ꞌgã nupe. —Aꞌeramũ ꞌga aꞌeramũ Jejui ꞌga momeꞌwau Damasco pewara ꞌgã nupe. Nokyjei futari ꞌga imomeꞌwau ꞌgã nupe— ꞌjau Panape ꞌga ꞌga momeꞌwau ꞌgã nupe.Aꞌerauwe futat ꞌgã okyjaweꞌem ꞌga wi."
44,9,28,"Aꞌeramũ futat Saulo ꞌga ojeꞌaa Jejui ꞌga rerowiaara ꞌgã nee. Aꞌerauwe futat Saulo ꞌga akou Jejui ꞌga momeꞌwau Jerusareg ipewara ꞌgã nupe. ꞌGã moymoyka imomeꞌwau ꞌgã nupe. Nokyjei futari ꞌga Jejui ꞌga jeꞌega momeꞌwau ꞌgã nupe, Jarejararete ꞌga jeꞌega momeꞌwau ꞌgã nupe."
44,9,29,"Grego jeꞌega apoara ꞌgã nupe nanẽ ꞌga Jejui ꞌga jeꞌega momeꞌwau akou nũ. Judeu ꞌgã futat. Aꞌere ꞌgã grego jeꞌega tee iapoi. Saulo ꞌga nanẽ grego ꞌgã jeꞌega apou nũ. Aꞌeramũ ꞌga aꞌeramũ Jejui ꞌga momeꞌwau ꞌgã nupe akou. Aꞌere aipo ꞌgã maraꞌneramũ etee Saulo ꞌga ree. Niporenuwiweri ꞌgã ꞌga ree.—Iro ꞌga Jejui ꞌga momeꞌui oree. Peꞌje ajee sijuka ꞌga— ꞌjau ꞌgã ajaupe, Saulo ꞌga ree amaraꞌneramũ."
44,9,30,"Aꞌe renupawe Jejui ꞌga rerowiaara ꞌgã Saulo ꞌga rerawau Sesaria pe. Pe awi ꞌgã ꞌga monou Tarsu pe.—Eꞌaawer ipe, Tarsu pe ekwap raꞌne— ꞌjau ꞌgã ꞌga upe.Aꞌeramũ Saulo ꞌga awau ojewya ojeꞌwyr ipe nũ."
44,9,31,"Aꞌeramũ peuwara ꞌgã opotaꞌwaramũ Jejui ꞌga rerowiaara ꞌgã nee. Nuereko tyweraꞌuweri futari ꞌgã ꞌgã. Judeja ywy pewat, Garireja ywy pewat, Samari ywy pewat. Mĩmera ꞌgã opotaꞌwaramũ ꞌgã nee.Janeruwarete ꞌga ꞌAgesagea ꞌgã poaa akou, Jejui ꞌga rerowiarukaa peuwara ꞌgã nupe. Aꞌeramũ Jejui ꞌga rerowiaara ꞌgã ojemomytuna kwaiwete. Kwaiwete ꞌgã ꞌga rerowiaa. Janeruwarete ꞌga ꞌAgesagea wejue ꞌgã poaa. Aꞌeramũ ꞌgã aꞌeramũ ojemomytuna kwaiwete."
44,9,32,Pedro ꞌga ataawetPedro ꞌga watau akou amunawa moyka akou. Jejui ꞌga rerowiaara ꞌgã nesaka akou. Poje ꞌga awau Lida ꞌjaw ipe.
44,9,33,Peu ikaꞌna maꞌe ꞌga amũ ꞌupa kama pype. Oito ꞌga kwara muꞌaa ꞌupa kama pype. Nuatai futari ꞌga. Nojywi futari ꞌga okama awi.
44,9,34,"Aꞌeramũ Pedro ꞌga ꞌjau ꞌga upe:—Jejui ꞌga ene majaruete, ki Eneiasi. Ere efuꞌama, ekama nuga gatu— ꞌjau Pedro ꞌga Eneiasi ꞌga upe.Aꞌerauwe Eneiasi ꞌga afuꞌama."
44,9,35,"Aꞌeramũ ꞌga majaruete resakara ꞌgã Jejui ꞌga rerowiaa ajemogyau. Lida pewara ꞌgã, Saron ipewara ꞌgã ꞌjau Jejui ꞌga rerowiaa ajemogyau."
44,9,36,"Jope ꞌjaw ipe kũjã ẽẽ mũ akou, wesageramũ. Ẽẽ rera Tabita. Grego jeꞌeg imũ Torika ẽẽ rera. Jejui ꞌga rerowiaara ẽẽ. Aꞌeramũ ẽẽ mamaꞌe apou imonou ikaraemãeꞌema ꞌgã nupe."
44,9,37,Poje ẽẽ ojeroꞌwau. Aꞌeramũ ẽẽ amanũmũ. Aꞌeramũ Jejui ꞌga rerowiaara ꞌgã ẽẽ reumera pireita iauwana taity pyu. Aꞌere ꞌgã ẽẽ rerawau inuga ꞌog ywate pype.
44,9,38,"Poje ꞌgã Pedro ꞌga rera renupa.—Lida ꞌjaw ipe Pedro ꞌga rekoi— ꞌjau ꞌgã ajaupe. —Peꞌje ajee sienũi ꞌga— ꞌjau ꞌgã ajaupe.Ipyriuuꞌi Lida ruwi. Aꞌeramũ ꞌgã mukũja kũimaꞌe ꞌgã monou ꞌga renũina. Awau ꞌgã owaẽma ꞌga upe:—Ene poreawua ore ruri, ki Pedro. “Emỹemỹiꞌĩ ejua Jope ꞌjaw ipe, ere ki ꞌga upe”, eꞌi ꞌga oree— ꞌjau ꞌgã ꞌga upe."
44,9,39,"Aꞌeramũ Pedro ꞌga awau ꞌgã nupi. Jope pe ꞌga rerowaẽm ire ꞌgã ꞌga rerawau erojeupia ꞌog ywate pype. Peu imen manũ maꞌefera ꞌgã ꞌupa taity resaukaa ajaupe, ajaaꞌwau ꞌupa.—Sãꞌã jeraitya. Tabita kyna wapo imua jee ikue— ꞌjau ꞌgã ajaaꞌwau ꞌupa, ẽẽ remiapofera resaukaa Pedro ꞌga upe."
44,9,40,Aꞌeramũ Pedro ꞌga ꞌjau ꞌgã nupe:—Pekwap pejeꞌjãu raꞌne— ꞌjau ꞌga ꞌgã nupe.Aꞌerauwe ꞌgã awau ũꞌjãu. ꞌGã ꞌẽ re Pedro ꞌga wapyka wenupyꞌãu ojeꞌega monou Jarejuwarete ꞌga upe. Aꞌere ꞌga amãꞌjãu amanũ maꞌefera ẽẽ ree.—Ere ewya nũ— ꞌjau Pedro ꞌga ẽẽ upe.Aꞌerauwe ẽẽ wopejerawamũ Pedro ꞌga resaka. Aꞌeramũ futat ẽẽ owya.
44,9,41,Aꞌeramũ Pedro ꞌga ẽẽ powatãu ẽẽ mojypa kama awi.Aꞌerauwe Pedro ꞌga wafukaita ũꞌẽ maꞌefera ꞌgã nupe:—Peꞌje pejejua ẽẽ resaka. Koromũ ẽẽ ferawi nũ— ꞌjau Pedro ꞌga ꞌgã nupe.
44,9,42,Aꞌeramũ ꞌga rera okwasiꞌwau amunawa pype. “Kũjã ẽẽ Pedro ꞌga omoferap Jejui ꞌga rer imũ” ꞌea okwasiꞌwau Jope pe. Aꞌeramũ kwaiwete ꞌgã Jejui ꞌga rerowiaa.
44,9,43,Aꞌe pe futat Pedro ꞌga opytawaipa Simão ꞌga rog ipe. Simão ꞌga wyra pirera apoara. ꞌGa rog ipe ꞌga opytawaipa.
44,10,1,Koneriu ꞌga Pedro ꞌga renũinawetSesaria ꞌjawa amunaw ipe kũimaꞌe ꞌga amũ akou. Koneriu ꞌga rera. Jefaruu ꞌgã ꞌwyriaꞌria poromũ. Itari ywy pewara ꞌgã ꞌjau ꞌgã aipo jefaruu ꞌgã nupe.
44,10,2,Najudeu arũi ꞌga. Aꞌetea ꞌga ojeꞌega monou akou Jarejuwarete ꞌga upe. ꞌGa pytuna ꞌgã nanẽ Jarejuwarete ꞌga muorypa nũ. Ikaraemãeꞌema ꞌgã nupe nanẽ ꞌga mamaꞌe monou nũ.
44,10,3,Kwara jerewamũ ywagipewara ꞌga ojesaukaa ojeꞌega ꞌga upe:—Koneriu!— ꞌjau ywagipewara ꞌga ꞌga upe.
44,10,4,Koneriu ꞌga okyjau ywagipewara ꞌga resaka. Aꞌetea ꞌga ꞌjau:—Maꞌja?— ꞌjau ꞌga.—Janeruwarete ꞌga enejeꞌega wanup. Ene kwaap ꞌga ikaraemãeꞌema ꞌgã nupe mamaꞌe monoramũ. Aꞌeramũ ꞌga weaꞌaramũ ene ree.
44,10,5,Aꞌeramũ ki ene ꞌgã amũ monou Jope pe. Simão Pedro ꞌga rerurukaa ꞌgã nupe.
44,10,6,"Ajepeja Simão ꞌga rog ipe ꞌga rekoi, wyra pirera apoara ꞌga rog ipe. ꞌYẽꞌẽ pyri teni— ꞌjau ywagipewara ꞌga ꞌga upe."
44,10,7,"7,8 Aꞌerauwe ywagipewara ꞌga awau ꞌga wi. Aꞌerauwe Koneriu ꞌga wemiayuwa ꞌgã amũ nenũina. Aꞌeramũ ꞌga ojeupe ywagipewara ꞌga jesaukaawera momeꞌwau ꞌgã nupe:—Ywagipewara ꞌga ojesaukat jee ko. “Kũimaꞌe ꞌgã amũ emono Jope pe. Peu Pedro ꞌga rekoi Simão ꞌga rog ipe”, eꞌi ꞌga jee ko. “Aꞌeramũ ene ꞌgã amũ monou ꞌga rerua”, eꞌi ywagipewara ꞌga jee ko. Aꞌeramũ pẽẽ pejewau ꞌga rekaa, ꞌga rerua jee— ꞌjau Koneriu ꞌga ꞌgã nupe.Aꞌerauwe muapyra ꞌgã oi. Mukũja ꞌgã ꞌga remiayuwa etee ꞌgã. Ajepeja ꞌga jefaruua. Jefaruu ꞌga Jarejuwarete ꞌga rerowiaara. Aꞌeramũ ꞌga awau ꞌgã nupi."
44,10,9,Aiꞌiwe ꞌgã waẽm enune Pedro ꞌga awau ojeupia ꞌog ywate ꞌarimũ ꞌũina ojeꞌega monou Jarejuwarete ꞌga upe. Aje kwara ruwamũ ꞌga ꞌũina oporogytau ꞌga upe.
44,10,10,Opyꞌarayparamũ Pedro ꞌga awau ꞌũina ojeꞌega monou Jarejuwarete ꞌga upe. Nojemiꞌwari we ꞌga. Kumia ꞌgã wapo je erekou. Aꞌeramũ ꞌga opyꞌarayparamũ ꞌũina. Aꞌe pype mamaꞌe resaka. Taity aparasiga ꞌua ojypa ywag awi ꞌga upe. Tuwiuu taitya. Taity apou imotatusĩmũ.
44,10,12,"Aꞌe pype ꞌga wyra tesirũmera resaka. Wata maꞌe, owewe maꞌe, oyryryk maꞌe. Mĩmera ꞌga esaka kwaiwete. Judeu ꞌgã nupe iꞌupyreꞌema juejue ꞌua ojypa taity pype ꞌga upe. Aꞌe pype ꞌga Jarejuwarete ꞌga jeꞌega renupa."
44,10,13,"—Ere amũ jukau iꞌwau, ki Pedro— ꞌjau Janeruwarete ꞌga ꞌga upe."
44,10,14,—Naani nũꞌũ. Naꞌui je mamaꞌe tywera jepi nũꞌũ.
44,10,15,Aipo ꞌga ꞌeramũ Janeruwarete ꞌga ꞌjau ꞌga upe:—Naani. Oreremiꞌueꞌema ere awi jeremiapofera upe— ꞌjau Kuꞌjywa ꞌga ꞌga upe.
44,10,16,Muapyr etee ꞌga ojeꞌega ꞌga upe. Aꞌere taitya ojewya awau ywag ipe ꞌga wi nũ.
44,10,17,Aꞌeramũ ꞌga ꞌũina weaꞌaramũ ee. “Maꞌeramũ sipo Janeruwarete ꞌga esaukari jee ꞌwei? Maꞌja are sipo ꞌga poromũ ꞌeweramũ je ree ꞌwei?” ꞌjau ꞌga ojeupe.Aꞌe are Pedro ꞌga reaꞌat ꞌga renamũ Koneriu ꞌga remimonofera ꞌgã ꞌua pe rupi.
44,10,18,—Maꞌape te Simão ꞌga roga reni?— ꞌjau ꞌgã ꞌgã amũ nupe.—Peu teni— ꞌjau ꞌgã ꞌgã nupe.Aꞌeramũ ꞌgã ꞌua owaẽma. Owaẽm ire oporonupa ꞌga ree:—ꞌAu te Simão Pedro ꞌga rekoi?— ꞌjau ꞌgã ꞌgã nupe.—Ẽẽ. ꞌAu futat ꞌga rekoi— ꞌjau peuwara ꞌgã ꞌgã nupe.
44,10,19,"19,20 Aꞌe pype Janeruwarete ꞌga ojeꞌega Pedro ꞌga upe:—Pedro, ekwap ejypa. Muapyra kũimaꞌe ꞌgã ꞌut akou ene rekaa. Ere ewau ejypa emỹemỹinaꞌĩ. Tereo ꞌgã nupi ꞌjau. Ere ki ewau ejuãgeꞌemamũ futat. Je te ꞌã ꞌgã amut ꞌau enee— ꞌjau ꞌga ꞌga upe."
44,10,21,Aꞌerauwe ꞌga awau ojypa kamẽsĩete futat.—Koromũ je pẽnemiekaramũ je rekoi— ꞌjau Pedro ꞌga ꞌgã nupe. —Maꞌja are te peko?— ꞌjau Pedro ꞌga ꞌgã nupe.
44,10,22,—Naani. Oreꞌwyriara ꞌga te ore mut. Koneriu ꞌga te ore mut ene upe. ꞌGa nanẽ Jarejuwarete ꞌga werowiat nũ. ꞌGa esage maꞌea. Judeu ꞌgã juejue ꞌga opojeup. Aꞌeramũ Janeruwarete ꞌga ojepyriwara ꞌga mua ꞌga moporogytaukaa ꞌga upe raiꞌi. Aꞌeramũ ꞌga ore mua enee— ꞌjau ꞌgã ꞌga upe imomeꞌwau.
44,10,23,Aꞌerauwe Pedro ꞌga ꞌi ꞌgã nupe:—Peꞌje ajee pejejua pejesou pejesea ꞌau. Aiꞌiwe soo ꞌjau— ꞌjau Pedro ꞌga ꞌgã nupe.Aꞌeramũ ꞌgã awau osou. Aiꞌiwe ꞌgã Pedro ꞌga rerawau aipo awi. Jejui ꞌga rerowiaara ꞌgã amũ nanẽ awau ꞌgã nupi nũ. Awau ꞌgã osea pe aje.
44,10,24,"Aiꞌiwe ꞌgã awau nũ. Awau ꞌgã owaẽma Sesaria pe. Peu judeueꞌema ꞌgã ꞌupa ajatykau kwaiwete, ꞌgã waẽma rapesaka."
44,10,25,ꞌGã waẽm ꞌgã oramũ Koneriu ꞌga ꞌua wenupyꞌãu wapyka Pedro ꞌga rowase. Aꞌere Pedro ꞌga ꞌi ꞌga upe:
44,10,26,—Naani. Ereapo awi nanuara. Kuꞌjywa ꞌga rowase etee te ae nan iapoi. Aerefeteea te je pẽ ꞌjawe. NaJejui ꞌga rũi je— ꞌjau Pedro ꞌga Koneriu ꞌga upe. —Ere efuꞌama etee— ꞌjau Pedro ꞌga ꞌga upe.Aꞌerauwe Koneriu ꞌga fuꞌami.
44,10,27,Oporogyta pype ꞌga ꞌgã nerawau erosou wog ipe. Kwaiwete Pedro ꞌga ꞌgã nesaka ꞌgã jatyka ꞌgã nuwamũ.
44,10,28,"Aꞌeramũ Pedro ꞌga ꞌjau ꞌgã nupe:—Ore ꞌã judeuramũ norosearũi judeueꞌemamũ pẽꞌwyr ipe. Najudeuramũ orejekotyꞌaawa rũi agawewi judeueꞌemamũ pẽẽ— ꞌjau Pedro ꞌga ꞌgã nupe. —Aꞌere ꞌã Janeruwarete ꞌga te ꞌga ꞌi jee. Aꞌeramũ je ꞌã ꞌagamũ tejua tesou pẽꞌwyr ipe. “Noroseaꞌuweri ore pẽꞌwyr ipe”, ere kasi ꞌgã nupe ne, ꞌjau Janeruwarete ꞌga jee. “Nepẽaꞌwyri pẽẽ”, ꞌjaweꞌem nanẽ ene ꞌgã nupe nũ, ꞌjau Janeruwarete ꞌga jee— ꞌjau Pedro ꞌga oporogytau ꞌgã nupe."
44,10,29,—Aꞌeramũ je ꞌã tejua pẽẽ tejenũjamũ pẽ nesaka. Tefereꞌemamũ tejua— ꞌjau Pedro ꞌga ꞌgã nupe. —Aꞌeramũ je ꞌjau pẽ nupe: Maꞌeramũ ajee je renũi pejepe raiꞌi ki ꞌei? Peꞌje imomeꞌwau jee— ꞌjau Pedro ꞌga ꞌgã nupe.
44,10,30,"Aꞌerauwe Koneriu ꞌga imomeꞌwau ꞌga upe:—Ikokaruꞌwi je tejeꞌega monoi teꞌỹina Jarejuwarete ꞌga upe, kwara jerewamũ aiꞌi— ꞌjau ꞌga ꞌga upe. —Aꞌeramũ ywagipewara ꞌga amũ ojesaukaa erujewi jee. Waity enyfuga rerua erojypa jee."
44,10,31,"Aꞌeramũ ꞌga ꞌjau jee: “Janeruwarete ꞌga enejeꞌega wanup. Ene kwaap ꞌga ikaraemãeꞌema ꞌgã nupe mamaꞌe monoramũ”, ꞌjau ꞌga jee."
44,10,32,"“Jope pe kũimaꞌe ꞌga amũ rekoi, Simão Pedro ꞌga rekoi. Ajepeja Simão ꞌga rog ipe ꞌga rekoi, wyra pirera apoara ꞌga rog ipe ꞌga rekoi. ꞌYẽꞌẽ pyri ꞌga roga reni. Aꞌeramũ ene ꞌgã amũ monou ꞌga upe”, eꞌi ywagipewara ꞌga jee aiꞌi— ꞌjau Koneriu ꞌga imomeꞌwau Pedro ꞌga upe."
44,10,33,"—Aꞌeramũ je ꞌgã monou kamẽsĩete enee aiꞌi. Auꞌje katu ajee ꞌã erejot. Aꞌeramũ ꞌã ꞌawamũ jarejupa jarejatykau Jarejuwarete ꞌga ree— ꞌjau ꞌga ꞌga upe. —Maran ajee ene maꞌja ki emomeꞌu ꞌgã nupe, eꞌi ajee Janeruwarete ꞌga enee raiꞌi?— ꞌjau Koneriu ꞌga Pedro ꞌga upe. —Ere imomeꞌwau oree. Taruenup ꞌjau— ꞌjau Koneriu ꞌga Pedro ꞌga upe."
44,10,34,"ꞌGã nupe Pedro ꞌga ꞌeawet—Aꞌjea futat raiꞌi— ꞌjau Pedro ꞌga Koneriu ꞌga upe. —Ymã te ako Janeruwarete ꞌga judeuramũ etee ꞌga jejukai ore ree ikue. Aꞌere ꞌawamũ ꞌga jejukai pãwẽ pãwẽi ae ree. Aꞌjea futat ae wemifutara apoaramũ ꞌga aꞌjea futat ꞌga jejukai ae ree. Wemifutara apoareꞌema ꞌgã nee te aje ꞌga nojejukai futari— ꞌjau Pedro ꞌga imomeꞌwau ꞌga upe, ꞌga pytuna ꞌgã netee futat."
44,10,36,"36,37 —Pẽẽ ꞌã judeueꞌema agawewi. Aꞌetea ꞌã pekwaap “Jarejuwarete ꞌga ojeꞌeg judeuramũ oree” ꞌea. Jejui Kristu ꞌga Jarejuwarete ꞌga motaꞌwau werowiaaramũ janee. ꞌAwamũ ore Jejui ꞌga rerowiaa nanẽ nũ. Aꞌeramũ ꞌawamũ Janeruwarete ꞌga amaraꞌneꞌemamũ ore ree. Jejui ꞌga futat te ꞌã Janejararetea— ꞌjau Pedro ꞌga ꞌgã nupe.—Pẽneaꞌat te Juã Batista ꞌga rekwawer are, Judeja ywy pe ako maꞌefera ꞌga rekwawer are? ꞌGa raꞌne futat ako akou ojeꞌega ꞌgã nupe ikue: “Pejetywer awi pepoit. Jarejuwarete ꞌga jeꞌega peenup”, ꞌjau ako ꞌga akou Judeja ywy pe ikue— ꞌjau Pedro ꞌga ꞌgã nupe."
44,10,39,"Aipoa ajee je ꞌã amomeꞌu pẽ nupe. Je ꞌã ꞌga resakarera— ꞌjau Pedro ꞌga ꞌgã nupe. —ꞌGa poromoferapawera nanẽ je ꞌã esaka nũ. Israeu juapyreramũ oreywy pe ꞌga iapou futat. Jerusareg ipe nanẽ ꞌga ojeroꞌwu maꞌe ꞌgã katuꞌogi kwaiwete nũ. Aꞌere ako ꞌgã ꞌga monoi imuꞌama ꞌypeywar are ꞌga jukau ikue— ꞌjau Pedro ꞌga imomeꞌwau ꞌgã nupe, Jejui ꞌga rekwawera momeꞌwau ꞌgã nupe. Aꞌeramũ Pedro ꞌga ꞌjau nũ:—Jejui ꞌga manũ re ako ꞌga ruwa ꞌga ꞌga moferawi etee ikue nũ. Imuapyra ꞌara rupi ꞌga ꞌga moferapa. Aꞌeramũ ꞌga ꞌga resaukaa oree."
44,10,41,Najuejue etee rũi ꞌgã ꞌga resagi poromũ ikue. Wemiayuwamũ etee te ꞌga jesaukari oree ikue. Oferaw ire ꞌga ꞌua ojemiꞌwaa ore pyri ikue— ꞌjau Pedro ꞌga ꞌgã nupe.
44,10,42,"—Aꞌere ꞌga ꞌjau oree ikue: “Morogyta esagea pemokwasiꞌo ꞌgã nupe”, ꞌjau ꞌga oree ikue. “Tejerowiaramũ je ꞌgã katuꞌogi”, eꞌi ꞌga pẽ nupe aiꞌi, peꞌje ki ꞌgã nupe imomeꞌwau— ꞌjau ꞌga oree ikue. —“Pejetywer awi pẽpoiriweramũ je imoiri pẽ nui”, eꞌi ꞌga pẽ nupe, peꞌje ki ꞌgã nupe, ꞌjau ꞌga oree ikue— ꞌjau Pedro ꞌga imomeꞌwau ꞌgã nupe.—Jejui ꞌga futat Janeruwarete ꞌga imogou ae mojoꞌokaramũ. Amanũ maꞌeferamũ, ajemogy maꞌeramũ. Mĩmeramũ ꞌga jane mojoꞌoka jarejaui. ꞌGa futat nipo anure ꞌut ojewya ꞌawa ywy pe nũ. Aꞌeramũ nipo ꞌga ae mojoꞌoka. “ꞌAgera ꞌgã oo ywag ipe je pyri. Ko ꞌgã te ajee oo mamaꞌeukwaawa rapyaw ipe”, ꞌjau nipo ꞌga. Werowiaaramũ nipo ꞌga ae monou ywag ipe ojepyri. Werowiareꞌema ꞌgã nipo ꞌga imonoukaa mamaꞌeukwaawa rapyaw ipe— ꞌjau Pedro ꞌga ꞌgã nupe. —Jarejuwarete ꞌga jeꞌega momeꞌwara ꞌgã nanẽ ꞌga momeꞌwau ꞌgã nupe rakue. “Werowiaramũ Jejui ꞌga aetywera moiri ae wi opãjẽ mũ”, ꞌjau Jarejuwarete ꞌga jeꞌega momeꞌwara ꞌgã Jejui ꞌga upe rakue— ꞌjau Pedro ꞌga imomeꞌwau uꞌama."
44,10,44,"Judeueꞌema ꞌgã nupe Uꞌagesage monoawet Pedro ꞌga porogyta ꞌga ꞌamamũ Janeruwarete ꞌga Uꞌagesage mua imogeu ꞌgã pype ꞌgã nerekwaramũ. Aꞌerauwe ꞌgã ojeꞌeg amuteeramũ Jarejuwarete ꞌga muorypa.—Nitywi ꞌga amũ ene ꞌjawe. Ene etee te ꞌã eneresage oree— ꞌjau ꞌgã ojeꞌega ꞌga upe ꞌga muorypa.ꞌGã nemikwaaweꞌema jeꞌega ꞌga ꞌAgesage iapoukaa ꞌgã nupe. Aꞌeramũ judeu ꞌgã, Jope awi Pedro ꞌga rupi ꞌut maꞌefera ꞌgã erowiaa.—Kuu. Jane upe etee te sipo ꞌga Uꞌagesage muri pa, saꞌe nãꞌã jane reꞌã. Aꞌere pa ꞌga ꞌã judeueꞌema ꞌgã nupe we Uꞌagesage muri nũ— ꞌjau judeu ꞌgã ajaupe, oporesagamũ ee.Aꞌeramũ Pedro ꞌga ꞌjau opytuna ꞌgã nupe: Series,  Series, "
44,10,47,"—Jane upe ꞌga Uꞌagesage muawera ꞌjawerimũ ꞌga Uꞌagesage muri ꞌgã nupe. Aꞌeramũ ꞌgã ꞌawamũ jane ꞌjawe futat ajemogyau— ꞌjau ꞌga opytuna ꞌgã nupe. —Nepefutari nipo pẽẽ mũ ꞌgã pymĩa ꞌy pe jarejeꞌjawe?— ꞌjau ꞌga ꞌgã nupe.—Naani nũꞌũ. Jaruete futari nũꞌũ— ꞌjau ꞌgã Pedro ꞌga upe. —Jejui ꞌga ꞌgã erowiar ire jane ꞌgã pymĩãu ꞌy pe, Jejui ꞌga rerowiara resaukaawamũ— ꞌjau ꞌgã Pedro ꞌga upe.Aꞌeramũ ꞌgã ꞌjau:—Aꞌjea futat ore Jejui Kristu ꞌga rerowiari— ꞌjau ꞌgã Pedro ꞌga upe."
44,11,1,"Pedro ꞌga wekwawera momeꞌuawetPoje judeueꞌema ꞌgã nera okwasiꞌwasiꞌwau Judeja ywy pe. Jejui ꞌga rerowiaara ꞌgã, Jejui ꞌga remimonofera ꞌgã netee ꞌgã nera renupa. “Judeueꞌema ꞌgã nanẽ ꞌawamũ Jejui ꞌga rerowiaaramũ” ꞌe renupa. Aꞌeramũ ꞌgã amũ ifutareꞌema. Jerusareg ipe ꞌga jewyramũ peuwara ꞌgã amũ ojeꞌegayau Pedro ꞌga upe:"
44,11,3,"—Maꞌeramũ sipo ene ewau esou judeueꞌema ꞌgã nog ipe raiꞌi? Imojewagipyreꞌema ꞌgã nog ipe raiꞌi?— ꞌjau ꞌgã Pedro ꞌga upe. —Jane ꞌã nisearũi judeuramũ judeueꞌema ꞌgã nog ipe. Maꞌeramũ sipo ene ejemiꞌwaa ꞌgã pyri raiꞌi ki ꞌei? Imojewagipyramũ etee sipo Kuꞌjywa ꞌga ae katuꞌogi pa, saꞌe nãꞌã jane reꞌã. Aꞌere ꞌã ereo ijewageꞌema ꞌgã pype ekou raiꞌi— ꞌjau ꞌgã Pedro ꞌga upe ojeꞌega ꞌupa."
44,11,4,Aꞌerauwe Pedro ꞌga wekwawera momeꞌwaupap ꞌgã nupe uꞌama.
44,11,5,—Naani. Jope pe tekou je tejeꞌega monoi Jarejuwarete ꞌga upe teꞌỹina aiꞌi. Aꞌe pype je taityuu resaka aiꞌi. Ae fayuwa ꞌjawe etee futat je esaka. Ywag awi ijyp turamũ. Tuwi te taitya. Taity apou imotatusĩmũ. Aꞌe pype je wyra tesirũmera resaka.
44,11,6,"Wata maꞌe, oyryryk maꞌe, owewe maꞌe ꞌjau je esaka ipype aiꞌi— ꞌjau Pedro ꞌga ꞌgã nupe imomeꞌwau."
44,11,7,"—Aꞌe pype Janeruwarete ꞌga ojeꞌega jee: “Ere efuꞌama amũ jukau iꞌwau”, ꞌjau ꞌga jee."
44,11,8,"Aꞌere je ꞌi ꞌga upe: “Naani. Wyraiwa ꞌagamũ jee. Naraꞌui ore ꞌaga wyra jepi”, ꞌjau je ꞌga upe— ꞌjau Pedro ꞌga imomeꞌwau ꞌgã nupe. —Aꞌeramũ ꞌga aipo je ꞌeramũ ojeꞌeguꞌjapa jee nũ: “Naani. Aipo ere awi jeremiapofera mamaꞌe upe. Je te ꞌã aapo eneremiꞌuramamũ. Aꞌeramũ ene aipo ꞌjawarũeꞌem jeremiapofera mamaꞌe upe. Wyraiwa ere awi jeremiapofera upe”, ꞌjau ꞌga jee aiꞌi— ꞌjau Pedro ꞌga imomeꞌwau ꞌgã nupe."
44,11,10,"—Muapyr etee ꞌga ojeꞌega jee. Muapyt je upe ꞌga jeꞌeg ire taityuua wyra rerojewya erawau ywag ipe je wi nũ— ꞌjau ꞌga imomeꞌwau ꞌgã nupe. —Tejewi ijeupir ire je teꞌỹina tejeaꞌaramũ ee. 11,12 Aꞌe pype Janeruwarete ꞌga ꞌAgesagea ojeꞌega jeywyter ipe. “Muapyra ꞌgã ꞌut owaẽma enee”, ꞌjau ꞌga ojeꞌega jee. “Ekwaw iki ꞌgã nupi, ejuãgeꞌemamũ futat. ‘Oo te je judeueꞌema ꞌgã nupi?’ ere kasi ne. Ere ki ewau futat ꞌgã nupi”, ꞌjau ꞌga jee. Aꞌe pype muapyra kũimaꞌe ꞌgã ꞌua owaẽma jee— ꞌjau Pedro ꞌga imomeꞌwau ꞌgã nupe. —Sesaria awi Koneriu ꞌga ꞌgã mua jee. Aꞌeramũ je tewau ꞌgã nupi, tejuãgeꞌemamũ futat. Jope pewara ꞌgã amũ awau ore rupi. Seis ꞌgã awau ore rupi. Jejui ꞌga rerowiaara ꞌgã, judeu ꞌgã— ꞌjau ꞌga ꞌgã nupe. —Sesaria pe orowaẽm ire arawau orosou Koneriu ꞌga rog ipe."
44,11,13,"13,14 Ojeꞌwyr ipe ore waẽmauwe ꞌga wemiesagera momeꞌwau oree:—“Ywagipewara ꞌga ꞌut amũ ojypa jee aiꞌi”, ꞌjau Koneriu ꞌga imomeꞌwau jee. “Jope pe ꞌgã amũ emono Simão Pedro ꞌga rekaa. ꞌGa tene muꞌe Jejui ꞌga ree ꞌjau”, ꞌjau ꞌga jee. “Aꞌeramũ ene ejekatuꞌoka epytuna ꞌgã netee”, ꞌjau ywagipewara ꞌga jee. “Aꞌeramũ je ꞌgã amũ monou ene rekaa aiꞌi”, ꞌjau Koneriu ꞌga jee imomeꞌwau— ꞌjau Pedro ꞌga uꞌama imomeꞌwau ꞌgã nupe. Series, "
44,11,15,—Aꞌerauwe je Jejui ꞌga momeꞌwau ꞌgã nupe. Judeueꞌema ꞌgã agawewi. Aꞌetea je amomeꞌu ꞌga ꞌgã nupe— ꞌjau Pedro ꞌga ꞌgã nupe. —ꞌGã nupe je porogyta je ꞌamamũ Janeruwarete ꞌga Uꞌagesage mua imogeu ꞌgã pype ꞌgã nerekwaramũ. Sooko ꞌga jane upe imura ikue. Nan futat ꞌga imua ꞌgã nupe. Aꞌeramũ ꞌgã ꞌawamũ Jejui ꞌga rerowiaa— ꞌjau Pedro ꞌga ꞌgã nupe imomeꞌwau uꞌama.
44,11,16,"—Aꞌerauwe je tejeaꞌaramũ Jarejararete ꞌga jeꞌeg are. “Juã ꞌga ako pẽẽ mũ pymĩãu ꞌy pe ikue. Aꞌere nipo je anure te Jarejuwarete ꞌga ꞌAgesage muri imogeu pẽ pype pẽnerekwaramũ” ꞌga ꞌeawer are. “Nanuara upe pa ꞌga ꞌi rakue”, ꞌjau je esaka aiꞌi— ꞌjau Pedro ꞌga ꞌgã nupe."
44,11,17,"—Aꞌjea futat ajee ꞌga Uꞌagesage muri judeueꞌema ꞌgã nupe nanẽ aiꞌi nũ. Sooko ꞌga waꞌyra ꞌga rerowiaaramũ Uꞌagesage mura janee ikue. Nan tee futat ꞌga Uꞌagesage muri ꞌgã nupe aiꞌi— ꞌjau Pedro ꞌga imomeꞌwau uꞌama ꞌgã nupe. —Je naꞌearũi Jarejuwarete ꞌga upe “Ereapo awi nan”, naꞌeaꞌuweri je ꞌga upe— ꞌjau Pedro ꞌga ꞌgã nupe."
44,11,18,"Aipo ojeupe ꞌga ꞌeramũ Pedro ꞌga upe ojeꞌega moywyrafenarera ꞌgã opika etee futat ajemogyau.Aꞌere ꞌgã ꞌjau Jarejuwarete ꞌga upe:—Ene te ꞌã eneresage oree. Judeueꞌema ꞌgã agawewi ꞌã. Aꞌetea ꞌã ꞌgã tywera eremoit ꞌgã nui— ꞌjau ꞌgã ꞌga upe. —Otywer awi ꞌgã poiriweramũ ꞌã ene ꞌgã katuꞌoka. Aꞌeramũ ꞌgã nanẽ awau amanũ re ene pyri nũ. Ore ꞌjawe futat ꞌgã ajemogyau ene pyri nakwaparimũ ete rũi futat— ꞌjau ꞌgã ojeꞌega monou Jarejuwarete ꞌga upe, Pedro ꞌga aipo momeꞌu re."
44,11,19,"Panape ꞌga Saulo ꞌga rerooawetEstevão ꞌga ꞌgã ijuka re Jejui ꞌga rerowiaara ꞌgã okwasiꞌwau amunawa pype Jejui ꞌga momeꞌwau ꞌgã nupe rakue. Jejui ꞌga rerowiareꞌema ꞌgã wereko tywereterauwe futat ꞌgã okwasiꞌwau awau ꞌgã nui. Fenisia ywy pe, Sipiri ꞌypõꞌõ me, Ãtioki ꞌjawa amunaw ipe. Mĩmera pype ꞌgã okwasiꞌwau awau Jejui ꞌga momeꞌwau. Judeu ꞌgã nupe etee futat ꞌgã awau ajemogyau imomeꞌwau."
44,11,20,"Aꞌere amumera ꞌgã oi imomeꞌwau Judeueꞌema ꞌgã nupe we. Sipiri pewarera ꞌgã, Sirene pewarera ꞌgã netee ꞌgã oi imomeꞌwau Judeueꞌema ꞌgã nupe.—Werowiaramũ Jejui ꞌga pẽ katuꞌogi— ꞌjau ꞌgã ꞌgã nupe."
44,11,21,"Jarejuwarete ꞌga pãjẽa wejue te ꞌgã wereko. Aꞌeramũ Janeruwarete ꞌga waꞌyra ꞌga rerowiarukaa peuwara ꞌgã nupe. Kwaiwete Ãtioki pewara ꞌgã Jejui ꞌga rerowiaa, ajemogyau ꞌga remiayuwamũ."
44,11,22,"Anure Jerusareg ipewara ꞌgã Jejui ꞌga rerowiaar ypyarera ꞌgã ꞌgã nera renupa. “Kwaiwete Ãtioki pewara ꞌgã nanẽ Jejui ꞌga rerowiari nũ. Judeueꞌema ꞌgã nanẽ ꞌga rerowiaa nũ” ꞌe renupa. Aꞌeramũ ꞌgã Panape ꞌga monou Ãtioki pe ꞌgã nesaka. 23,24 Esage maꞌe ꞌga te poromũ, Panaperamũ. Werowiat te ꞌga Jejui ꞌga. Aꞌeramũ Janeruwarete ꞌga ꞌAgesagea ꞌga rerekou. Aꞌeramũ ꞌga aꞌeramũ wesageramũ akou.Aꞌeramũ ꞌga awau Ãtioki pe Jejui ꞌga rerowiaara ꞌgã nesaka etee raꞌne ꞌga akou. “Aꞌjea futat Janeruwarete ꞌga esageramũ ꞌgã nupe”, ꞌjau ꞌga ojeupe. Aꞌeramũ ꞌga akuꞌiramũ ꞌgã nee. Aꞌeramũ futat Panape ꞌga ꞌgã muꞌjau Jarejuwarete ꞌga jeꞌeg are.—Peꞌje Jejui ꞌga rerowiaa aꞌjea futat pejejemogyau. Pepoit kasi Jarejuwarete ꞌga rerowiar awi ne— ꞌjau Panape ꞌga Jejui ꞌga rerowiaara ꞌgã nupe.Peu Panape ꞌga rekoramũ amumera ꞌgã nanẽ Jejui ꞌga rerowiaa nũ, kwaiwete."
44,11,25,Aꞌeramũ Panape ꞌga awau Tarsu pe Saulo ꞌga rekaa.
44,11,26,ꞌGa rekoar ire ꞌga ꞌjau Saulo ꞌga upe:—Ere iruukwe je rupi Ãtioki pe. Najepoirũi je tejeꞌega ꞌgã nupe— ꞌjau Panape ꞌga Saulo ꞌga upe.—Ere ajee iruukwe— ꞌjau Saulo ꞌga Panape ꞌga upe.Aꞌerauwe ꞌgã awau ojewya Ãtioki pe nũ. Peu ꞌgã kwara mũ muꞌaa Ãtioki pe. Peuwara ꞌgã ꞌgã imuꞌjau Jejui ꞌga jeꞌeg are. Aꞌeramũ Ãtioki pe raꞌne ꞌgã ꞌjau “Kristu ꞌga remiayup” ꞌjau ꞌgã Jejui ꞌga rerowiaara ꞌgã nupe rakue.
44,11,27,Peu ꞌgã nekoramũ ꞌgã amũ awau Jerusareg awi Ãtioki pe. Janeruwarete ꞌga jeꞌega momeꞌwara ꞌgã awau. Aꞌeramũ ꞌgã ajatykau ꞌgã nee.
44,11,28,"Janeruwarete ꞌga jeꞌega momeꞌwara ꞌga amũ rera Agapu. Aꞌeramũ ꞌga afuꞌama oporogytau ꞌgã nupe. Janeruwarete ꞌga ꞌAgesagea ꞌga rerekou. Aꞌeramũ ꞌga ꞌAgesagea ꞌga muꞌeukaa Jejui ꞌga rerowiaara ꞌgã nupe:—Anure nipo mamaꞌea teepawamũ jane wi. Aꞌeramũ nipo jane najuejue etee futat tyꞌara rerekou— ꞌjau ꞌga ꞌgã nupe imomeꞌwau.ꞌGa ꞌeawer imũ etee futat ojeapou ꞌgã nupe anure. Krautiu ꞌga ꞌwyriaramũ ꞌga renamũ ojeapou ꞌgã nupe rakue. Aꞌeramũ Jejui ꞌga rerowiaara ꞌgã ꞌjau ajaupe:—Janepytuna ꞌgã tyꞌara wereko, Judeja ywy pewara ꞌgã. Aꞌeramũ jane kaꞌaranũũ monou jarepytuna ꞌgã nupe— ꞌjau ꞌgã ajaupe.Aꞌeramũ ꞌgã kaꞌaranũũ monoꞌoga ꞌgã nupe imonopyramũ. Ikaꞌaranũũeꞌema ꞌgã inãinãnĩꞌĩ etee imonou. Ikaꞌaranũũ kwai maꞌe ꞌgã eꞌyjuu imonou ꞌgã nupe. Aꞌeramũ ꞌgã ꞌjau Panape ꞌga upe Saulo ꞌga retee:—Peꞌje jarekaꞌaranũũ rerawau ꞌgã nupe— ꞌjau ꞌgã ꞌgã nupe.Aꞌeramũ ꞌgã kaꞌaranũũ rerawau Jejui ꞌga rerowiaara ꞌgã ꞌwyriara ꞌgã nupe Jerusareg ipe."
44,12,1,ꞌga jukaawetAnure Erote ꞌga teewi Jejui ꞌga rerowiaara ꞌgã nerekou tyweaete nũ. Erote ꞌga judeu ꞌgã ꞌwyriara.
44,12,2,Aꞌeramũ ꞌga ꞌga ajuwonogukaa jyuu pyu. Juã ꞌga rekiꞌyra ꞌga Tiagoramũ.
44,12,3,"Judeu ꞌgã nupe ꞌga jukaa esage futat. Aꞌeramũ Erote ꞌga “esage nãꞌã judeu ꞌgã nupe reꞌã”, ꞌjau ꞌga ojeupe. Aꞌeramũ ꞌga Pedro ꞌga pyygukaa imunewukaa jefaruu ꞌgã nupe. Irũpãwẽa jefaruu ꞌgã ꞌga rarũmũ ajemogyau. Aꞌere ꞌgã pyꞌrawara ꞌgã ꞌga rarũmũ. Aꞌere ꞌgã pyꞌrawara ꞌgã ꞌga rarũmũ nũ. Aꞌere ꞌgã pyꞌrawara ꞌgã ꞌga rarũmũ nũ. Ojopyꞌrapyꞌrau etee futat ꞌga ree ꞌga rarũmũ.Judeu ꞌgã ajatykau ꞌaraiwa rupi, maniꞌokoꞌo jopypeꞌema ꞌwawa rupi. Aꞌeramũ Erote ꞌga ꞌjau ojeupe: “Judeu ꞌgã maraka teepaw ire Pedro ꞌga tarurukat ꞌgã nupe ꞌgã nowase ꞌjau kwy. Tomogyta ꞌga ꞌgã neape ꞌjau kwy. Niaꞌwyri ꞌga, ꞌgã ꞌeramũ je ꞌga jukaukaa”, ꞌjau Erote ꞌga ojeupe numiamũ."
44,12,5,"Aꞌeramũ ꞌga Pedro ꞌga munewukaa moromunepawa pype. ꞌGa pofaa itaju pyu. Mukũja itaju pyu ꞌgã ꞌga pofaa ꞌga nuga. Kwaiwete jefaruu ꞌgã ꞌga resakara. Tesiseis jefaruu ꞌgã ꞌga resakara. Aꞌeramũ ojopyꞌrapyꞌrau etee futat ꞌga ree ꞌga resaka ꞌga rerekou.—Kasi iẽmi ne— ꞌjau ꞌga ꞌgã nupe.Aꞌere Jejui ꞌga rerowiaara ꞌgã nuwi ojeꞌega monou Jarejuwarete ꞌga upe Pedro ꞌga ree.—Emuẽmukat ꞌga oree, ki Kuꞌjyp. Kasi ꞌgã aꞌe pe ꞌga jukai ne. Narafutari ore ꞌga jukaa— ꞌjau ꞌgã ꞌupa, ojeꞌega monou Jarejuwarete ꞌga upe."
44,12,6,"Moromunepaw awi Pedro ꞌga renuẽmawet “Aiꞌiwe pa je Pedro ꞌga rerurukari ꞌgã nowase kwy” Erote ꞌga ꞌeawera ypytuna rupi Janeruwarete ꞌga ywagipewara ꞌga mua Pedro ꞌga renuẽmukaa jui. Tata ꞌjawe futat ywagipewara ꞌga wenyfugamũ ꞌua Pedro ꞌga upe. Jefaruu põꞌõ me Pedro ꞌga ꞌũina moromunepawa pype osea. Mukũi itaju pyu ꞌgã ꞌga pofaa ꞌgã nee. Moromunepawa rokwar ipe nanẽ jefaruu ꞌga ꞌami iarũmũ nũ. Aꞌetea ywagipewara ꞌgã ꞌut ojesaukaa Pedro ꞌga upe. Aꞌeramũ ywagipewara ꞌga Pedro ꞌga jasiꞌywyyka ꞌga momaka ꞌjau ꞌga upe:—Ere ejua, ki Pedro— ꞌjau ywagipewara ꞌga Pedro ꞌga upe.Aꞌerauwe futat Pedro ꞌga pofaawa jerawi ꞌga wi ojetee futat.—Ere epyapaawa munepa, ekuꞌafaawa nanẽ nũ— ꞌjau ywagipewara ꞌga ꞌga upe.Aꞌerauwe Pedro ꞌga iapou.—Epiara munepa ere ejua je rupi— ꞌjau ywagipewara ꞌga ꞌga upe. Series,  Series, "
44,12,9," Aꞌeramũ Pedro ꞌga afuꞌama awau jefaruu põꞌõ awi futat, awau ywagipewara ꞌga rewiri. Tuwiuu moromunepawa. Aꞌerauwe ywagipewara ꞌga ꞌupa tenune Pedro ꞌga upe, ꞌga rerokwapa jefaruu pyu. Aꞌeramũ ꞌgã awau okwapa ajepeja jefaruu pyu. Awau ꞌgã owaẽma itaju ꞌokwara upe. Pook. Ojeawopytymoꞌwoka ojetee futat ꞌgã nupe. Awau ꞌgã uẽma ukawõꞌõ me. Ukawõꞌõ mũ rupi awauwe ywagipewara ꞌga opojoꞌogamũ ꞌga wi awau ojeupia ywag ipe nũ.Aꞌerauwe Pedro ꞌga apyakwafugamũ. “Kuu. Aꞌjea futat nipo ajee je ẽmi raꞌe. Afayup sipo je pa aꞌe nakwe je reꞌã”, ꞌjau Pedro ꞌga ojeupe. “Janeruwarete ꞌga pa ywagipewara ꞌga amut je renuẽma raꞌe, Erote ꞌga wi raꞌe”, ꞌjau Pedro ꞌga ojeupe. “Toroo ꞌga ijukau ꞌjau, eꞌi Erote ꞌga jee numiamũ. Judeu ꞌgã nanẽ je juka are ifuewet nũ. Aꞌere Kuꞌjywa ꞌga naje jukaukari ꞌgã nupe”, ꞌjau Pedro ꞌga ojeupe. Series,  Series, "
44,12,12,"Ee weapyo re Pedro ꞌga awau Mari ẽẽ rog ipe, Juã Maku ꞌga y ẽẽ rog ipe. Peu ꞌgã kwaiwete ꞌupa Jarejuwarete ꞌga mogytau Pedro ꞌga ree.—Emuẽm ꞌga imua oree— ꞌjau ꞌgã ꞌupa Jarejuwarete ꞌga upe. Aꞌe pype Pedro ꞌga ꞌua ꞌokwara mopoga ꞌgã nupe uꞌama. Pog pog pog. Aꞌeramũ ꞌgã nemiayuwa ẽẽ, Rode ẽẽ awau ꞌokwar ipe.—Awỹja te poromũ ako?— ꞌjau ẽẽ.Aꞌere ẽẽ ꞌokwara nuawopytymoꞌwogi esaka.Aipo ojeupe ꞌeramũ Pedro ꞌga ojeꞌega ẽẽ upe:—Je ako Pedroramũ— ꞌjau ꞌga ẽẽ upe. Aipo ojeupe ꞌeramũ ẽẽ ꞌga jeꞌega kwaapa. Aꞌeramũ ẽẽ akuꞌiramũ ꞌga ree awau ujãna ꞌga momeꞌwau ꞌgã nupe.—Pedro kĩã ꞌut uꞌama ꞌokwar ipe— ꞌjau ẽẽ ꞌgã nupe.Aꞌere ꞌgã nuerowiari etee ẽẽ."
44,12,15,—Eneꞌme awi ĩ— ꞌjau etee ꞌgã ẽẽ upe.—Aꞌjea futat— ꞌjau etee ẽẽ ꞌgã nupe.—Ywagipewara ꞌga nipo! Pedro ꞌga ree ojejuka maꞌe ꞌga nipo!— ꞌjau etee ꞌgã ẽẽ upe.—Naani. Pedro kĩã futat— ꞌjau etee ẽẽ ꞌgã nupe.
44,12,16,"Aꞌere Pedro ꞌga niojeri futari uꞌama ꞌokwara mopoga pog pog pog.Poje ꞌgã ꞌjau ajaupe:—Kuu. Aꞌjea futat nipo aipo kũi— ꞌjau ꞌgã ajaupe.Aꞌeramũ ꞌgã awau ꞌokwara rawopytymoꞌwoka ꞌga resaka.—Kuu. Aꞌjea futat raꞌe kũi. Pedro ꞌga futat raꞌe kũi. Oꞌmeramũ sipo ẽẽ ꞌi pa, saꞌe nãꞌã jane reꞌã— ꞌjau ꞌgã ajaupe."
44,12,17,"Aꞌerauwe Pedro ꞌga opo mowyri ꞌgã nupe, ꞌgã momika.—Peꞌje pejepika. Jejeꞌega tepeenup ꞌjau— ꞌjau ꞌga ꞌgã nupe.Aꞌerauwe ꞌga uẽmawera momeꞌwau ꞌgã nupe. Imomeꞌupaw ire—Enupareꞌema ꞌgã nupe nanẽ ki pemomeꞌu nũ. Ajepeja ꞌga upe nanẽ ki pemomeꞌu pejewau nũ— ꞌjau Pedro ꞌga ꞌgã nupe.Imomeꞌupaw ire Pedro ꞌga awau ꞌgã nui."
44,12,18,Aiꞌiwetetewe jefaruu ꞌgã opaka. ꞌGa faawera etee esaka.—Tỹỹ. Marupi ꞌga uẽma raꞌe ꞌũ?— ꞌjau ꞌgã. —Uẽm ꞌga raꞌe nũꞌũ— ꞌjau ꞌgã ajaupe.Aꞌerauwe ꞌgã ꞌga rekaa.—Ojeawopytym agawewi futat nãꞌã reꞌã— ꞌjau ꞌgã ajaupe.
44,12,19,"Aꞌeramũ ꞌgã ꞌwyriara ꞌga, Erote ꞌga ꞌgã monou ꞌga rekaa. Aꞌere ꞌgã nuesagi ꞌga. Aꞌeramũ ꞌga resakeꞌemamũ Erote ꞌga jefaruu ꞌgã apisaukaa.Jefaruu ꞌgã apisiukar ire Erote ꞌga awau Judeja ywy awi. Sesaria pe ꞌga awau ajakawau."
44,12,20,"Erote ꞌga manũawetAꞌere Erote ꞌga maraꞌneramũ Tiro pewara ꞌgã nee, Sidom ipewara ꞌgã nee we raꞌe jepi. Aꞌeramũ ꞌgã awau oporogytau ꞌga upe. Sidom ipewat, Tiro pewat. Mĩmera ꞌgã awau oporogytau. Sidom ipe nitywi mamaꞌea. Tiro pe nanẽ nitywi nũ. Aꞌeramũ peuwara ꞌgã amũ awau Erote ꞌga upe.Erote ꞌga roga raarana ꞌga upe raꞌne, Parasitu ꞌga upe raꞌne ꞌgã awau oporogytau, ꞌga mojyrũmũ ojee. Parasitu ꞌga esage ꞌgã nupe. Nimaraꞌnei ꞌga ꞌgã nee. Aꞌeramũ ꞌgã ꞌga upe raꞌne awau oporogytau.—Maꞌeramũ te ꞌwyriara ꞌga mamaꞌea namurukari oree? Nitywi mamaꞌea oreꞌwyr ipe. Ekwap ejeꞌega eꞌwyriara ꞌga upe oree— ꞌjau ꞌgã awau ꞌga upe.Aꞌeramũ Parasitu ꞌga awau ojeꞌega Erote ꞌga upe:—Sidom ipewara ꞌgã, Tiro pewara ꞌgã netee ꞌut oporogytau enee raꞌe numiamũ— ꞌjau ꞌga awau ꞌga upe."
44,12,21,"—Aꞌjea. “Ikoaiꞌi ꞌgã tut oporogytau jee ꞌjau, eꞌi ꞌga pẽ nupe”, ere ewau ꞌgã nupe— ꞌjau etee Erote ꞌga ꞌga upe.Aꞌerauwe Parasitu ꞌga ruri ꞌjau ꞌgã nupe nũ:—“Ikoaiꞌi ꞌgã tut oporogytau jee ꞌjau”, eꞌi etee ꞌga pẽ nupe ko— ꞌjau ꞌga awau ꞌgã nupe nũ.Aꞌeramũ ꞌgã awau etee nũ. Muapyt oser ire ꞌgã ꞌua nũ. ꞌGã nurauwe Erote ꞌga ꞌwyriara raity munepa. ꞌWyriara raity munew ire ꞌga awau ꞌwyriara renawa ꞌarimũ wapyka ꞌũina oporogytau ꞌgã nupe."
44,12,22,"Peu Erote ꞌga pyriwara ꞌgã kwaiwete futat ajemogyau. ꞌGa porogyta ꞌga renamũ ꞌga pyriwara ꞌgã wafukaita.—Maira futat ꞌga. Naae ꞌjawewara ꞌga rũi. Maireteete ꞌga ꞌjawewara te nipo ꞌã ꞌũi oporogytau janee— ꞌjau ꞌgã ajaupe wafukaita.Aipo ojeupe ꞌgã ꞌeramũ Erote ꞌga akuꞌiramũ etee futat ꞌũina. “Naani. Aipo peꞌje awi. Namaira rũi je. Aerefeteea te je pẽ ꞌjawe”, ꞌjaweꞌem futat ꞌga ꞌgã nupe. Akuꞌiramũ etee ꞌũina ꞌgã ꞌeawer are. Aꞌerauwe Janeruwarete ꞌga ojepyriwara ꞌga mua. Ewoꞌiuu upe ꞌga pyꞌa monoogukaapap ꞌga wi furuk furuk furuk. Aꞌeramũ ꞌga monou ꞌga retyka wenawa ꞌar awi põpẽn amanũmũ awau. “Kuꞌjywa ꞌga ꞌjawewara ꞌga futat ꞌga” ꞌe are Erote ꞌga kuꞌiramũ, Janeruwarete ꞌga amaraꞌneramũ ꞌga ree. Aꞌeramũ ewoꞌiuu upe Erote ꞌga pyꞌa monoogukaapap."
44,12,24,"Aꞌeramũ ꞌgã Janeruwarete ꞌga momeꞌu mokwasiꞌwau, kwaiwete. Aꞌeramũ amumera ꞌgã aꞌeramũ futat Janeruwarete ꞌga rerowiaa kwaiwete. Erote ꞌga manũnamũ ꞌgã Jarejuwarete ꞌga pojeupa ajemogyau.—Niaꞌwyri ꞌga aipo ꞌeramũ raꞌe— ꞌjau ꞌgã ajaupe.Aꞌeramũ ꞌgã Erote ꞌga rera mokwasiꞌwau amunawa pype. “Erote ꞌga amanũ erujewi” ꞌea ꞌgã imokwasiꞌwau amunawa pype, amunawa moyka."
44,12,25,"Erote ꞌga manũ re Panape ꞌga Saulo ꞌga retee awau ojewya Jerusareg ipe. Kaꞌaranũũ rerawau Jerusareg ipewara ꞌgã nupe.—Ãtioki pewara ꞌgã kaꞌaranũũa werurukat oree pẽ nupe— ꞌjau ꞌgã ꞌgã nupe. —“Tyꞌara upe ꞌgã nekoi” ꞌea ꞌgã wanup. Aꞌeramũ ꞌgã kaꞌaranũũ rerurukaa oree pẽ nupe— ꞌjau ꞌgã imonou ꞌgã nupe.Jejui ꞌga rerowiaara ꞌgã ꞌwyriara upe kaꞌaranũũ mono re Panape ꞌga ojewya awau Ãtioki pe Saulo ꞌga retee nũ. Pe awi ꞌgã kunumĩũũ ꞌga rerawau ojeupi, Juã Maku ꞌga rerawau."
44,13,1,"Saulo ꞌga retee Panape ꞌga ataawetPeu Ãtioki pe Janeruwarete ꞌga jeꞌega momeꞌwara ꞌgã ajemogyau. ꞌGa jeꞌeg are moromuꞌjara ꞌgã nanẽ nũ. Panape ꞌga, Saulo ꞌga, Simão ꞌga, Lusiu ꞌga, Manaẽ ꞌga. Mĩmera ꞌgã Janeruwarete ꞌga jeꞌeg are moromuꞌjara ꞌgã ajemogyau Ãtioki pe, Jejui ꞌga rerowiaara ꞌgã pype. Simão ꞌga ipiũnũũ. Aꞌeramũ ꞌgã Piũnũũ ꞌjau ꞌga upe. Lusiu ꞌga Sirene pewarera. Manaẽ ꞌga waranupa Erote ꞌga retee rakue. Aipo Erote ꞌga ꞌũina ꞌwyriaramũ Garireja ywy pewara ꞌgã nupe rakue."
44,13,2,"Aipo ꞌgã ajatykau ojeꞌega monou Jarejuwarete ꞌga upe. Ojemiꞌwareꞌema futat ꞌgã Jarejuwarete ꞌga upe oporogyta enune. Aꞌe pype Janeruwarete ꞌga ꞌAgesage ojeꞌega ꞌgã nupe:—Pemũꞌẽ ꞌgã amũ jee, je upe oporowyky maꞌeramũ— ꞌjau Janeruwarete ꞌga ojeꞌega ꞌgã nupe. —Panape ꞌga, Saulo ꞌga. Mĩmera ꞌgã etee ki pemũꞌẽ jee. Toporowyky ꞌgã jee ꞌjau— ꞌjau ꞌga ojeꞌega ꞌgã nupe."
44,13,3,Ojemiꞌwareꞌemawe futat ꞌgã ojeꞌega monou Jarejuwarete ꞌga upe. Aꞌere ꞌgã opo monou ꞌgã apyteꞌrarimũ. Aꞌere ꞌgã ꞌjau ꞌgã nupe:—Peꞌje pejewau Jarejuwarete ꞌga jeꞌega momeꞌwau kwe pe— ꞌjau ꞌgã ꞌgã nupe.Aꞌerauwe Panape ꞌga awau Saulo ꞌga retee.
44,13,4,"4,5 Janeruwarete ꞌga ꞌAgesagea ꞌgã monou kwe pe.—Peꞌje pejewau kwe pe Jejui ꞌga momeꞌwau ꞌgã nupe— ꞌjau Kuꞌjywa ꞌga ꞌAgesagea ꞌgã nupe.Aꞌerauwe ꞌgã awau. Serusia pe ꞌgã awau. Juã Maku ꞌga awau ꞌgã nupi ꞌgã poaawamũ. Aꞌe awi ꞌgã awau yaruu pype uꞌaa ꞌypõꞌõũũ me awawamũ, Sipiri pe awawamũ. ꞌGã awau Saramina ꞌjawa amunaw ipe raꞌne raꞌne awau ojekoka. Owaẽm ire ꞌgã awau Jarejuwarete ꞌga jeꞌega momeꞌwau ꞌgã nupe. Judeu ꞌgã jatykaaw ipe ꞌgã awau osou imomeꞌwau. Series, "
44,13,9,"Aipo ꞌga ꞌeramũ Saulo ꞌga amãꞌjãu ꞌga ree. Saulo ꞌga mukũi ꞌga rera. ꞌGa rer irũa Pauloa. Aꞌeramũ Paulo ꞌga ꞌga resaka katu katu uꞌama. Amaraꞌneramũ ꞌga ree.—Maꞌeramũ ene aipo ꞌjau ki ꞌei— ꞌjau Paulo ꞌga ꞌga upe, ꞌga reakwara resaka uꞌama.Janeruwarete ꞌga ꞌAgesagea Paulo ꞌga rerekou. Aꞌeramũ ꞌga ꞌga pojeupeꞌema futat ojeꞌega ꞌga upe: —Ene mamaꞌeukwaawa ꞌwyriara upe oporowyky maꞌeramũ epije ete ekou kũi— ꞌjau Paulo ꞌga pãjẽtywera ꞌga upe. —Ene te ꞌã mamaꞌeukwaawa ꞌwyriara remiayuwa. Enetywerete ene ekou— ꞌjau Paulo ꞌga ꞌga upe. —Ene te ꞌã eꞌme are te ereko. Ajee ꞌã nerefutari esage maꞌea. Nereapoaꞌuweri futari ꞌã esage maꞌea ekou— ꞌjau Paulo ꞌga ꞌga upe. —Mamaꞌe tywera etee tãmẽjẽ ꞌã ereapo ekou. Jarejuwarete ꞌga ꞌã erejeꞌẽwuꞌjag ekoete ekou— ꞌjau Paulo ꞌga ꞌga upe. —Maꞌeramũ ene epoireꞌema etywer awi ꞌũ?— ꞌjau Paulo ꞌga ꞌga upe. —Maꞌeramũ nipo ꞌã Janeruwarete ꞌga ene rereko tyweri. Enerea mowewaiwi ene wi— ꞌjau Paulo ꞌga ꞌga upe.Aipo ojeupe ꞌerauwe ꞌga weawewamũ. Aꞌeramũ futat ꞌga akou ojerowarowaka etee futat.—Tỹỹ. Maran te ꞌawamũ je rekoi nũ? Peꞌje pejejua je popyyka je rerawau jeꞌwyr ipe— ꞌjau ꞌga ꞌgã nupe.Aꞌerauwe ꞌga amũ ꞌga rerawau ꞌga ꞌwyr ipe. Aipo ꞌga rea wewa resaka Sergiu ꞌga Jarejuwarete ꞌga rerowiaa akou. Jarejuwarete ꞌga jeꞌeg are amuꞌeramũ ꞌga ꞌjau: “Janeruwarete ꞌga esage”, ꞌjau ꞌga ojeupe. Aꞌeramũ ꞌga aꞌeramũ ꞌga rerowiaa."
44,13,13,"Aipo re Paulo ꞌga awau pe awi nũ, Pafusi ꞌjaw awi nũ, opytuna ꞌgã netee. Yaruu pype ꞌgã uꞌaa awau Periga ꞌjaw ipe. Pãfiria ywy pe Periga ꞌupa.Aꞌere Juã Maku ꞌga nooi kwe pe ꞌgã nupi. Pãfiria ywy awi futat ꞌga jewyri ꞌgã nui, ꞌua ojeꞌwyr ipe nũ, Jerusareg ipe nũ."
44,13,14,Aꞌeramũ Paulo ꞌga etee awau Panape ꞌga retee Ãtioki pe. Pisiri ywy pe aipoa Ãtiokia amunawa ꞌupa.Morowykyeꞌema rupi ꞌgã awau judeu ꞌgã jatykaaw ipe. ꞌGã awau osou wapyka enupa. ꞌGa amũ Moisesi ꞌga remikwasiarera pe mogytau ꞌgã nupe. Jarejuwarete ꞌga jeꞌega momeꞌwara ꞌgã nemikwasiarera pe nanẽ imogytau ꞌgã nupe nũ.
44,13,15,Imogytapaw ire peuwara ꞌgã ꞌwyriara ꞌgã ojeꞌega monou ꞌgã nupe:—Ityp te mamaꞌe mũ pẽnemimomeꞌua oree ore muekõẽãjawamũ? Pejejemikwaawa pemomeꞌu oree— ꞌjau ꞌgã ojeꞌega monou ꞌgã nupe.
44,13,16,Aipo ꞌeramũ Paulo ꞌga afuꞌama opo mowya ꞌgã momika.—Peꞌje pejeapyakau jejeꞌeg are. Pẽẽ mũ judeua. Judeueꞌema pẽẽ mũ nanẽ nũ. Najuejue etee futat ꞌã perowiat Jarejuwarete ꞌga. Judeueꞌemamũ nanẽ ꞌã perowiat ꞌga nũ— ꞌjau Paulo ꞌga ꞌgã nupe uꞌama.
44,13,17,"—Ymã te Janeruwarete ꞌga judeuramũ oreypy ꞌgã mũꞌẽi ꞌgã nui rakue. Ojeupe futat ꞌga ꞌgã mũꞌjãu, ꞌgã momytuna. Egitu ywy pe ꞌgã nekoramũ ꞌga ꞌgã momytuna ojeupe wemiayuwamũ— ꞌjau ꞌga ꞌgã nupe uꞌama imomeꞌwau. —Naꞌgã ywya rũi agawewi peu Egitu ywya. Aꞌetea ꞌgã ajemogyau peu. Pe awi Janeruwarete ꞌga ꞌgã nerua opãjẽ mũ futat rakue. Aꞌere ꞌgã awau watau kwe pe ajemogyau. Kwarẽta kwara muꞌaa ꞌgã awau ajemogyau watau amunaweꞌem ipe futat. Nitywi amunawa ꞌgã waw ipe. Niaꞌwyri agawewi futat ꞌgã Jarejuwarete ꞌga upe. Aꞌetea Janeruwarete ꞌga ojejuka ꞌgã nee rakue— ꞌjau ꞌga ꞌgã nupe uꞌama imomeꞌwau. —Kanaã ywy pe ꞌgã waẽm ire Janeruwarete ꞌga peuwara ꞌgã apisaukaa ꞌgã nupe. Sete amunawa pype Janeruwarete ꞌga ꞌgã motaukarukaa rakue, mamaꞌe tywera apoaramũ rakue. ꞌGã ywy pojekaukaa ꞌgã nupe. Aꞌeramũ Janeruwarete ꞌga aipo ywy monou judeu ꞌgã nupe, wemiayuwa ꞌgã nupe, ꞌgã nupawamũ. Aꞌeramũ ꞌgã maꞌea futat aipo ywya. Namutamutat ꞌgã ajemogyau aipo ywy pe. Kwaturu sẽtu sĩkwẽta kwara muꞌaa ajemogyau aipo ywya ojeupe imonopyrera pype. ꞌAwamũ je judeuramũ oreypy ꞌgã nee Jarejuwarete ꞌga jejukaawera momeꞌui pẽ nupe— ꞌjau Paulo ꞌga ꞌgã nupe.—Aꞌere Janeruwarete ꞌga ꞌgã amũ monou imogou ꞌwyriaꞌriramũ ꞌgã nupe. Anure Janeruwarete ꞌga Samueu ꞌga mogou ꞌwyriaꞌriramũ ꞌgã nupe. Janeruwarete ꞌga jeꞌega momeꞌwara ꞌga, Samueu ꞌga. Series, "
44,13,21,"ꞌGa sawaꞌerauwe ꞌga pytuna ꞌgã ojeꞌega monou Jarejuwarete ꞌga upe: “ꞌGa amũ emỹi ꞌwyriaramũ oree”, ꞌjau ꞌgã ꞌga upe rakue— ꞌjau Paulo ꞌga ꞌgã nupe uꞌama.—Aꞌerauwe Janeruwarete ꞌga Sau ꞌga mogoi ꞌwyriarareteramũ ꞌgã nupe. Sau ꞌga Kisi ꞌga raꞌyra ꞌga. Pẽjamĩ ꞌga juapyrera ꞌga. Kwarẽta kwara rupi ꞌga akou ꞌwyriaramũ. Aꞌere ꞌga nuenuwi Jarejuwarete ꞌga jeꞌega. Aꞌeramũ Janeruwarete ꞌga opoia Sau ꞌga wi. Aꞌeramũ ꞌga Davi ꞌga etee imogou ꞌga pyꞌrau nũ. Davi ꞌga ꞌga imogou ꞌga renawer ipe nũ."
44,13,22,"“Davi ꞌga Jese ꞌga raꞌyra ꞌga. ꞌGa jeremifutara wapo aꞌjeteetewi jee”, ꞌjau Janeruwarete ꞌga ꞌgã nupe. “Maꞌeramũ je ꞌã jeporomutaramũ ꞌga ree. Jejeꞌega ꞌga ꞌã wenup akou. Aꞌeramũ je ꞌga mogou ꞌwyriaramũ pẽ nupe”, ꞌjau Janeruwarete ꞌga ꞌgã nupe."
44,13,23,"—Ymã te ꞌã Janeruwarete ꞌga ꞌi ꞌgã nupe rakue: “Davi ꞌga juapyrama nipo je amut amũ pẽ nupe, pẽtywera moiawamũ”, ꞌjau ꞌga ꞌã rakue. Aꞌeferupi te aje ako ꞌga Jejui ꞌga muri rakue, Israeu juapyreramũ oree rakue, oretywera moiawamũ rakue. Uꞌeawer imũ etee futat ako ꞌga Jejui ꞌga muri rakue— ꞌjau Paulo ꞌga ꞌgã nupe uꞌama imomeꞌwau."
44,13,24,"—Jejui ꞌga rur enune ꞌã Juã Batista ꞌga awau judeu ꞌgã muꞌjau rakue. “Pejetywer awi pepoit. Pejetywer awi pepoiramũ tapymĩ pẽẽ ꞌy pe ꞌjau”, ꞌjau ꞌga ꞌã ꞌgã nupe rakue— ꞌjau Paulo ꞌga uꞌama imomeꞌwau ꞌgã nupe."
44,13,25,"—Oporowykypaw enune ꞌã Juã ꞌga oporonupa ee ꞌgã nupe rakue: “Je kwaap te pejepe? Naje rũi Janeruwarete ꞌga remimurera. Aꞌere te ꞌga ruri je rewiri”, ꞌjau ꞌã Juã ꞌga ꞌgã nupe rakue. “Je rewiri te ꞌga rekoi. Kũimaꞌeeteete ꞌga. Je akotee maꞌea te. Aꞌere ꞌga te kũimaꞌeeteetea. Apoat te je ꞌga tekou”, ꞌjau ꞌã Juã ꞌga ꞌgã nupe rakue— ꞌjau Paulo ꞌga uꞌama imomeꞌwau ꞌgã nupe."
44,13,26,"—Nan Janeruwarete ꞌga ojeꞌega mua janee. Abraão ꞌga juapyreramũ, judeuramũ oree ꞌga imua rakue. Pẽ nupe judeueꞌemamũ nanẽ ꞌga ojeꞌega mua ꞌawamũ nũ. Aꞌeramũ pẽẽ ꞌawamũ pẽẽ nanẽ ꞌga rerowiaa nũ. Aꞌeramũ pejejemogyau ore ꞌjawe. Aꞌeramũ ꞌga ojeꞌega mua janee: “Pejetywer awi pẽpoiriweramũ je imoiri pẽ nui”, ꞌjau ꞌga janee rakue— ꞌjau Paulo ꞌga imomeꞌwau uꞌama."
44,13,27,"—Aꞌere Jerusareg ipewara ꞌgã nokwaawi “Jejui ꞌga aetywera moiara” ꞌea. ꞌGã ꞌwyriaꞌri miamũ futat nokwaawi ꞌga imoira. Morowykyeꞌema rupi ꞌgã ajatykau, Jarejuwarete ꞌga jeꞌega momeꞌwara ꞌgã nemikwasiarera mogytau. Aꞌere ꞌgã naeapyoi futari ꞌgã porogytafer are. Ymã te ꞌgã Jejui ꞌga juka are kaꞌarana kwasiari inuga janee rakue. Aꞌeferupi tee futat ajee ako ꞌgã ꞌga jukaukari Piratu ꞌga upe raiꞌi. Jarejuwarete ꞌga jeꞌegawer imũ etee futat ꞌgã ꞌga jukau raiꞌi— ꞌjau Paulo ꞌga imomeꞌwau uꞌama ꞌgã nupe.—ꞌGa ꞌã esage agawewi futat. Aꞌetea ꞌã ꞌgã amũ “niaꞌwyri ꞌga akou” ꞌgã eꞌi futatee Jejui ꞌga upe raiꞌi."
44,13,28,"Aꞌeramũ ꞌgã ꞌjau Piratu ꞌga upe: “Ejukaukat ꞌga”, ꞌjau ꞌgã ꞌã Piratu ꞌga upe ꞌga jukaukaa ekoete raiꞌi— ꞌjau Paulo ꞌga imomeꞌwau ꞌgã nupe. —Aꞌere Janeruwarete ꞌga ojeꞌegawer imũ etee futat ꞌga jukaukari. Ymã we futat te ꞌã Janeruwarete ꞌga ojeꞌega kwasiarukari kaꞌaran are inuga janee rakue. Aꞌeramũ ꞌgã aꞌeferupi tee futat ꞌga jukau ꞌawamũ raiꞌi. ꞌGa manũ re ꞌgã ꞌga mua ꞌga mojypa ꞌypeywar awi. ꞌGa mojyw ire ꞌgã ꞌga rerawau ita kwara pype ꞌga nuga."
44,13,30,Aꞌere Janeruwarete ꞌga ꞌga moferawi etee nũ. Amanũ agawewi futat ꞌga. Aꞌetea ꞌga oferaw etee futat. Janeruwarete ꞌga ꞌga moferapa etee futat nũ— ꞌjau Paulo ꞌga uꞌama ꞌgã nupe imomeꞌwau.
44,13,31,—Omoferaw ire ꞌga ojesaukaa ojeupi Garireja ywy awi ꞌut maꞌefera ꞌgã nupe. Kwarẽta ꞌara rupi ꞌga ojesaukaruꞌjauꞌjapa akou ꞌgã nupe. ꞌAwamũ ꞌga resakarera ꞌgã awau akou ꞌga momeꞌwau judeu ꞌgã nupe.
44,13,32,"Ore nanẽ nũ arajua ꞌawamũ ꞌga momeꞌwau pẽ nupe— ꞌjau Paulo ꞌga ꞌgã nupe. —Ymã te ꞌã Janeruwarete ꞌga ꞌi rakue: “ꞌGa manũ re je te ꞌã tejaꞌyra ꞌga amoferap”, eꞌi ꞌga janeypy ꞌgã nupe rakue. “Aꞌeramũ ꞌga amanũuꞌjapeꞌema”, ꞌjau Janeruwarete ꞌga ojeꞌega kwasiarukaa ꞌgã nupe rakue— ꞌjau Paulo ꞌga imomeꞌwau. —Uꞌeawer imũ etee futat ꞌga Jejui ꞌga moferawi. Ymã ꞌga amũ Jarejuwarete ꞌga jeꞌega kwasiari inuga kaꞌaran are janee rakue, Saumu ꞌjaw are rakue:“ꞌAwamũ je ene mogoi tejaꞌyramũ.ꞌAwamũ je rekoi eneruwamũ”,ꞌjau ꞌga ikwasiarukaa inuga Saumu ꞌjaw are rakue. Jejui ꞌga upe ꞌga aipo nuga rakue— ꞌjau ꞌga ꞌgã nupe."
44,13,34,"—Aꞌere Janeruwarete ꞌga ojeꞌega waꞌyra ꞌga feraw are rakue nũ.“Amoferaw etee nipo je ene nũ enemeꞌemamũ futat nipo”, ꞌjau ꞌga ꞌga upe,—“Ymã te je ꞌi Davi ꞌga upe ikue: Mamaꞌe esagea tomono ene upe ꞌjau, aꞌe je ꞌga upe ikue.Aꞌeramũ je ꞌawamũ mamaꞌe esage monou ꞌga juapyreramũ pẽ nupe teꞌeawer imũ etee futat”,ꞌea nanẽ Janeruwarete ꞌga ikwasiarukaa Isai ꞌga upe rakue. Aipoa nanẽ ꞌga Jejui ꞌga ree inuga rakue nũ."
44,13,35,"—Aꞌea Davi ꞌga inuga rakue nũ:“Ene te ꞌã ejemiayuwa ꞌga reumera neremonemukari, esage maꞌe ꞌga reumera neremonemukari”,ꞌjau Davi ꞌga inuga ikwasiaa rakue nũ— ꞌjau Paulo ꞌga imomeꞌwau uꞌama ꞌgã nupe."
44,13,36,"—Amanũmeꞌẽwe Davi ꞌga akou Jarejuwarete ꞌga remifutar imũ etee futat oporowykyau rakue. Aꞌere ꞌã Davi ꞌga manũi rakue. Aꞌeramũ ꞌgã ꞌga rerawau ityma rakue, ꞌga pytuna pyri rakue. Onemamũ ꞌã ꞌga opytunera ꞌgã ꞌjawe etee futat rakue. Aꞌeramũ ꞌga naojee rũi kaꞌarana kwasiaa inuga janee rakue. Jejui ꞌga ree te ꞌga ikwasiari inuga janee rakue. Jejui ꞌga manũ re ꞌã Janeruwarete ꞌga ꞌga moferawi rakue. Aꞌeramũ ꞌga ꞌã onemeꞌemamũ rakue— ꞌjau Paulo ꞌga uꞌama imomeꞌwau ꞌgã nupe."
44,13,38,"38,39 —Peenuw esage ki je ꞌga momeꞌua pejejeupe. ꞌGa etee futat aetywera opeꞌa ae wi. Ae werowiaramũ ꞌga ipeꞌai ae wi— ꞌjau Paulo ꞌga uꞌama ꞌgã nupe.—Ymã te Janeruwarete ꞌga ojeꞌega monoi Moisesi ꞌga upe rakue. Aꞌea Moisesi ꞌga okwasiat inuga janee rakue. Aꞌere ꞌga remikwasiarera nomoiri aetywera ae wi. Jejui ꞌga etee werowiaramũ aetywer awi ae katuꞌok— ꞌjau Paulo ꞌga imomeꞌwau ꞌgã nupe. Series, "
44,13,40,"“Je te ꞌã Pẽnuwaretea.Oporowyky agawewi je ako tekou pẽ pype ikue.Aꞌetea ꞌã naje rerowiari pejepe.Pẽ muꞌe agawewi nipo ꞌga amũ.Aꞌetea nipo jejeꞌega neperowiari futari.Perekoemã etee nipo jejeꞌega.Aꞌeramũ nipo pẽẽ pejemanũmũ futat je rerowiareꞌemamũ. Naje rerowiaara rũi pẽẽ.Aꞌeramũ ki pẽẽ pejekyjau pejejemogyau pejemanũ awi”,ꞌjau ꞌga ꞌã ikwasiarukaa inuga janee rakue— ꞌjau Paulo ꞌga imomeꞌwau ꞌgã nupe.—Pejeaꞌgu ki pejejemogyau ꞌga jeꞌega rerekoemã awi. ꞌGa jeꞌega rerekoemã awi pejejeaꞌgueꞌemamũ ywawuje futat pemanũ, ꞌga ꞌeawer imũ etee futat— ꞌjau Paulo ꞌga uꞌama ꞌgã nupe. Series, "
44,13,42,"Oporogytapaw ire Paulo ꞌga uẽma Panape ꞌga retee judeu ꞌgã jatykaaw awi nũ. Jui ꞌgã ẽmamũ ꞌgã amũ ꞌjau ꞌgã nupe:—Iko morowykyeꞌema rupi ki pejot ꞌau nũ, aipo morogyta momeꞌwau oree nũ— ꞌjau ꞌgã ꞌgã nupe.—Naiꞌi— ꞌjau ꞌgã ꞌgã nupe."
44,13,43,Aꞌeramũ aipo momeꞌu renuparera ꞌgã amũ awau ꞌgã nupi. Judeu ꞌgã awau ꞌgã nupi. Judeueꞌema ꞌgã nanẽ amũ awau ꞌgã nupi nũ. Janeruwarete ꞌga ꞌgã werowiat. Aꞌeramũ ꞌgã aꞌeramũ awau ꞌgã porogyta renupa ꞌgã nupi. ꞌGã nerawaw ipe Paulo ꞌga oporogytau ꞌgã nupe Panape ꞌga retee.—Janeruwarete ꞌga ꞌã esage janee. Werowiaaramũ ꞌga ojejukau esage jane ree. Werowiareꞌema ꞌgã nee te ajee ꞌga ꞌã nojejukai futari. Aꞌeramũ pẽẽ ꞌga rerowiaa aꞌjea futat pejejemogyau— ꞌjau ꞌga ꞌgã nupe imomeꞌwau pe rupi ꞌgã nerekou.
44,13,44,"Iko morowykyeꞌema rupi ꞌgã ojewya ꞌua nũ, Judeu ꞌgã jatykaaw ipe nũ. Aꞌeramũ peuwara ꞌgã ajatykau ꞌgã nee, ꞌgã porogyta renupa nũ. Aꞌeramũ ꞌgã awaupap jaꞌwyjaꞌwy ꞌgã nupi Jarejuwarete ꞌga porogyta renupa."
44,13,45,"Aꞌeramũ ꞌgã ojewi opytuna ꞌgã opap jaꞌwyjaꞌwyramũ judeu ꞌgã amũ ꞌgã nerekoayau.—Oꞌmeramũ ꞌgã ꞌi akou pẽ nupe. Niaꞌwyri ꞌgã. Pẽ muꞌe tyweruu ꞌgã akou. Oꞌmeramũ te ꞌgã ꞌi akou— ꞌjau judeu ꞌgã opytuna ꞌgã nupe, ojewi ꞌgã opap jaꞌwyjaꞌwyramũ ꞌgã poromũ ꞌjau."
44,13,46,"Aꞌere aipo ojeupe ꞌeramũ Paulo ꞌga jeꞌegi etee ꞌgã nupe, Panape ꞌga retee.—Neperowiari ꞌã Jarejuwarete ꞌga. Nepẽoweri etee ꞌã ꞌga pyri. Pẽ nupe raꞌne agawewi ako ore ꞌga momeꞌui aiꞌi. Aꞌere ꞌã ꞌga neperowiari etee ako aiꞌi— ꞌjau Paulo ꞌga ojeꞌega judeu ꞌgã nupe, ꞌgã pojeupeꞌema futat. —Auꞌje ajee ore pẽ nupe imomeꞌu re. Oropoir ore ꞌawamũ pẽ nui. Judeueꞌema ꞌgã nupe te ore oi ꞌga momeꞌwau— ꞌjau ꞌga ꞌgã nupe."
44,13,47,"—Ymã te Janeruwarete ꞌga ꞌi janee rakue:“Amũꞌẽ je pẽẽ ꞌgã nupe tejeꞌega momeꞌwaramũ, judeueꞌema ꞌgã nupe tejeꞌega momeꞌwaramũ.ꞌGa ꞌã ae katuꞌok, peꞌje ki ꞌgã nupe.Ojeꞌega rerowiaaramũ ꞌga ae katuꞌogi, peꞌje ki ꞌgã nupe”,ꞌjau ꞌga ikwasiarukaa inuga janee rakue— ꞌjau Paulo ꞌga ꞌgã nupe."
44,13,48,"Aꞌe renupa judeueꞌema ꞌgã wekõẽãjamũ ajemogyau.—Esage te ꞌã Janeruwarete ꞌga jeꞌega— ꞌjau ꞌgã ajaupe.Aꞌeramũ futat ꞌgã akuꞌiramũ ajemogyau ꞌga jeꞌeg are. Aꞌeramũ ꞌgã amũ Jarejuwarete ꞌga rerowiaa. Jarejuwarete ꞌga remipyyrũmera ꞌgã ꞌga rerowiaa. ꞌGã amũ Janeruwarete ꞌga ipyyrũmũ ojepyriwaramũ nakwaparimũ warãu rũi. Aipo ꞌgã futat ꞌga rerowiaaramũ ajemogyau. Aꞌeramũ futat ꞌgã awau Jejui ꞌga momeꞌwau kwe pewara ꞌgã nupe. Jarejararete ꞌga jeꞌega mokwasiꞌwau awau ꞌgã nupe. Aꞌere judeu ꞌgã amũ maraꞌneramũ Paulo ꞌga ree Panape ꞌga retee. Aꞌeramũ ꞌgã awau ꞌwyriaꞌri ꞌgã nanẽ imamaraꞌneukaa ꞌgã nee nũ. Peu ꞌgã pyri kũjãmera ꞌgã amũ ajemogyau. Kaꞌaranũũ kwai maꞌe ꞌgã. Judeueꞌema agawewi. Aꞌetea ꞌgã Jarejuwarete ꞌga rerowiaa. ꞌGã nanẽ ꞌgã imamaraꞌneukaa Paulo ꞌga ree nũ. Aꞌeramũ ꞌgã aꞌeramũ ꞌgã nerekou tyweaete. Aꞌeramũ ꞌgã ꞌjau ꞌgã nupe:—Peꞌje pejewau ore wi— ꞌjau ꞌgã Paulo ꞌga upe Panape ꞌga retee. Aꞌerauwe ꞌgã awau. Oꞌwyawe ꞌgã opyapaawa mososoka opy awi inupãnupãu ajuee, ꞌyja motototoka jui. ꞌGã nee Janeruwarete ꞌga jejukaeꞌema resaukaawamũ ꞌgã opyapaawa nupãnupãu ajuee ꞌgã nupe.—Jejui ꞌga ꞌã ore oromomeꞌu arakou pẽ nupe numiamũ. Aꞌere ꞌã ꞌga neperowiari etee. Aꞌeramũ nipo Janeruwarete ꞌga amaraꞌneramũ pẽ nee. Werowiareꞌemamũ ꞌga pẽ katuꞌokeꞌema futat— ꞌjau ꞌgã ꞌgã nupe. —Aꞌeramũ nipo pẽẽ mamaꞌeukwaawa rapyaw ipe futat pejewau— ꞌjau ꞌgã ꞌgã nupe opyapaawa nupãnupãu ajuee.Aꞌeramũ futat ꞌgã awau Ikoniu ꞌjaw ipe. Aꞌere Jejui ꞌga rerowiaara ꞌgã kuꞌiramũ ajemogyau, Ãtioki pewara ꞌgã. Janeruwarete ꞌga ꞌAgesagea ꞌgã nerekou."
44,14,1,"Ikoniu ꞌjaw ipe nãnẽwẽjẽmĩ nũ. Ikoniu ꞌjaw ipe owaẽm ire ꞌgã awau osou judeu ꞌgã jatykaaw ipe Jejui ꞌga momeꞌwau ꞌgã nupe nũ. Aꞌeramũ ꞌgã Jejui ꞌga rerowiaa, kwaiwete. Judeu ꞌgã judeueꞌema ꞌgã netee Jejui ꞌga rerowiaa nũ."
44,14,2,"Aꞌere judeu ꞌgã amũ Jejui ꞌga nuerowiari. Aꞌeramũ ꞌgã Paulo ꞌga jeꞌẽwuꞌjaga futatee ꞌgã nupe. Panape ꞌga nanẽ ꞌgã ijeꞌẽwuꞌjaga nũ. Judeueꞌema ꞌgã nupe ꞌgã jeꞌẽwuꞌjaga. Aꞌeramũ judeueꞌema ꞌgã nanẽ ꞌgã futareꞌema nũ. Aꞌetea futat ꞌgã ako namutamutat peu Jejui ꞌga momeꞌwau ꞌgã nupe, okyjaweꞌem futat akou Jejui ꞌga momeꞌwau ꞌgã nupe:—Janejararete ꞌga ꞌã ojejuka esage jane ree. Werowiaramũ ꞌga ae katuꞌogi— ꞌjau ꞌgã imomeꞌwau ꞌgã nupe.Aꞌeramũ taetu Janeruwarete ꞌga akuꞌiramũ ꞌgã nee. “Aꞌjea futat ꞌgã jejeꞌega momeꞌui raꞌe”, ꞌjau ꞌga ojeupe. Aꞌeramũ taetu ꞌga opãjẽ esage mua ꞌgã nupe. Aꞌeramũ taetu ꞌgã aeremiapoeꞌema apou akou. Aꞌe resakara ꞌgã oporesagamũ ꞌgã nee. Aꞌeramũ ꞌgã ꞌjau ajaupe:—Aꞌjea futat ꞌgã ꞌea. Sãꞌã Janeruwarete ꞌga aeremiapoeꞌema apoukara ꞌgã nupe— ꞌjau ꞌgã ajaupe."
44,14,4,Aꞌere najuꞌjajuꞌjawe tee rũi ꞌgã poromutaramũ Paulo ꞌga ree Panape ꞌga retee. Aꞌeramũ amumera ꞌgã etee oporomutaramũ judeu ꞌgã nee.
44,14,5,"Aꞌeramũ ꞌgã ajatykau ojemoywyrafena ꞌgã nee. Judeu, judeueꞌem. Mĩmera ꞌgã ajatykau oꞌwyriaꞌri ꞌgã netee. Ita pyu ꞌgã juka are ꞌgã afueweramũ.—Peꞌje ajee ita pyu sijuka ꞌgã ꞌũ— ꞌjau ꞌgã ajaupe."
44,14,6,Aꞌea ꞌga amũ enupa. Aꞌeramũ ꞌga awau imomeꞌwau Paulo ꞌga upe.—Ita pyu pẽ juka are ꞌgã fueweramũ ki ꞌei— ꞌjau ꞌga Paulo ꞌga upe.Aꞌeramũ Paulo ꞌga ꞌjau Panape ꞌga upe:—Peꞌje ajee soo jarekaꞌjama ꞌgã nui— ꞌjau ꞌga ꞌga upe.—Naiꞌi. Ere ajee iruukwe— ꞌjau Panape ꞌga ꞌga upe.Aꞌeramũ ꞌgã okaꞌjama jui. Likonia ywy pe ꞌgã awau okaꞌjama. Listra ꞌjawa ꞌupa Likonia ywy pe. Teripe ꞌjawa nanẽ ꞌupa Likonia ywy pe futat nũ. Kwe pe ꞌgã awau akou morogyta esage momeꞌwau ꞌgã nupe.—Werowiaramũ Jejui ꞌga aetywera peꞌai ae wi— ꞌjau ꞌgã awau akou imomeꞌwau ꞌgã nupe.
44,14,8,Listra ꞌjaw ipe ipyteu maꞌe ꞌga ꞌũina wapyka. Nuatai futari ꞌga uꞌaa ypy we futat.Peuwara ꞌgã nupe Paulo ꞌga Jejui ꞌga momeꞌuramũ ipyteu maꞌe ꞌga nanẽ ꞌũina enupa nũ.
44,14,9,"Aꞌeramũ ipyteu maꞌe ꞌga ꞌjau ojeupe ꞌũina. “Kuu. Arowiat pa je ꞌga kwy. Tajekatuꞌok ꞌga ꞌjau kwy”, ꞌjau ꞌga ꞌũina ojeupe tee futat.Poje Paulo ꞌga amãꞌjãu iteu maꞌe ꞌga ree. “Werowiat pa ipyteu maꞌe ꞌga Jejui ꞌga ꞌũina raꞌe”, ꞌjau ꞌga ojeupe. Aꞌeramũ ꞌga ꞌjau ꞌga upe:—Efuꞌam jui— ꞌjau Paulo ꞌga ꞌga upe.Aꞌerauwe ipyteu maꞌe ꞌga pori pym afuꞌama awau watau."
44,14,11,"Aꞌeramũ futat ꞌga fuꞌama resakara ꞌgã wafukaita:—Kuu. Nakũimaꞌe ꞌgã nũi raꞌe nũꞌũ. Maira ꞌgã te ꞌut owaẽma janee raꞌe— ꞌjau ꞌgã Paulo ꞌga upe, iteu maꞌe ꞌga mafuꞌamamũ.Ojeꞌeg imũ etee ꞌgã ajemogyau wafukaita. Aꞌeramũ Paulo ꞌga ꞌgã afukaja kwaapeꞌema."
44,14,12,Aꞌeramũ ꞌgã omaira rera nuga ꞌgã nee. Jupete ꞌgã inuga Panape ꞌga ree. Paulo ꞌga ojeꞌega uꞌama ꞌgã nupe. Aꞌeramũ ꞌgã Mekuriu nuga ꞌga ree.
44,14,13,"ꞌGã maira roga, Jupete roga, ꞌũina amunawa rowase. ꞌGã maira rog are omaenun maꞌe ꞌga mukũja kwatau rerawau ꞌywotyra reewe. ꞌYwotyra monou kwatau are.—Simuoryp Paulo ꞌga Panape ꞌga retee ꞌjau. Maira futat ꞌgã naꞌe. Sijuka kwataua iapyau ꞌgã nupe— ꞌjau ꞌgã ajaupe numiamũ."
44,14,14,"Aꞌe resakawe Paulo ꞌga ꞌjau Panape ꞌga upe:—Kuu. Maran te ꞌgã “kwataua sijuka ꞌgã nupe”, ꞌgã ꞌi janee ꞌwei?— ꞌjau Paulo ꞌga Panape ꞌga upe. —Jarejuwarete ꞌga upe etee te ꞌã ae kwatau jukai iapyau rakue. Jane upe niapyawarũi— ꞌjau Paulo ꞌga Panape ꞌga upe.Aꞌerauwe ꞌgã awau ujãna wafukaita ꞌgã nupe."
44,14,15,"—Pẽꞌme eteete awi nũꞌũ. Pẽ ꞌjawewara te ore. Namaira rũi ore— ꞌjau ꞌgã ꞌgã nupe.Waity monoroka awau ꞌgã nepejãna wafukaita. ꞌGã jemuaẽma ꞌgã nerekou ꞌgã naity monorogukaa ꞌgã nupe.Aꞌeramũ ꞌgã ꞌjau kwatau apisi are ifuewet maꞌe ꞌgã nupe:—Jejui ꞌga jeꞌeg are te ore ruri pẽ muꞌjau— ꞌjau Paulo ꞌga ꞌgã nupe. —Auꞌje ki mairaꞌme rerowiar ire ꞌawamũ. Jejui ꞌga ꞌã ako maꞌea. Aꞌeramũ pẽẽ ꞌga etee erowiaa ete Jarejuwarete ꞌga retee. ꞌGã te ako maꞌea. ꞌGã nupe etee peporogyta etee. ꞌGã te aejeꞌega wanup— ꞌjau Paulo ꞌga ꞌgã nupe. —ꞌAga mairaꞌme aꞌagawa pejeꞌega nuenuwaꞌuweri. Aꞌeramũ pẽẽ pejepoia jui. Jarejuwarete ꞌga te perowiat. ꞌGa te namanũaꞌuweri. Aejeꞌega wanup ojeupe aejeꞌegamũ— ꞌjau Paulo ꞌga ꞌgã nupe. —ꞌGa te ꞌagamũ ywya wapo rakue. Mamaꞌea wapo katu katu rakue. Ywaga ꞌga iapou. Wyra, wyraꞌi, ipira, ꞌy. Nitywi futari mamaꞌe mũ ꞌga remiapoeꞌemera. Maꞌeramũ ꞌã ae ꞌga remiapofer imũ etee futat ꞌga kwaawi— ꞌjau Paulo ꞌga ꞌgã nupe imomeꞌwau."
44,14,16,—Ymã te Janeruwarete ꞌga janeremifutara apoukari etee janee rakue.
44,14,17,Aꞌere jane ꞌawamũ ꞌga remiapofera esage resagi. Aꞌeramũ jane ꞌga remiapofer imũ etee futat ꞌga kwaapa. ꞌGa te ꞌã amana amut janee. ꞌGa te ꞌã mamaꞌe motyarũmũ ityarama rupi etee futat. Aeremiꞌua nanẽ nũ. ꞌGa te ꞌã imua janee nanẽ nũ. Mĩmera ꞌga ꞌã iapou katu katu ae makuꞌiawamũ— ꞌjau Paulo ꞌga ꞌgã nupe.
44,14,18,Aꞌere aipo ꞌgã ꞌeramũ miamũ ꞌgã kwatau juka are ꞌgã fueweramũ etee futat.
44,14,19,"Aꞌe pe judeu ꞌgã amũ ꞌua owaẽma ꞌgã nupe. Ãtioki ꞌjaw awi ꞌgã ꞌua. Ikoniu ꞌjaw awi ꞌjau. Ikoniu ꞌjaw ipe ꞌgã nekoramũ judeu ꞌgã amaraꞌneramũ ꞌgã nee raiꞌi. Aꞌeramũ Paulo ꞌga ojee ꞌgã maraꞌneramũ awau ajepeja amunaw ipe Panape ꞌga retee. Aꞌere ꞌgã nee imaraꞌne maꞌe ꞌgã oi tee ꞌgã newiri. Aꞌe ꞌgã poromũ ꞌut oꞌmeramũ ꞌgã nekwaw ipewara ꞌgã nupe.—Niaꞌwyri noko ꞌgã— ꞌjau futatee ꞌgã ꞌgã nupe.Aꞌeramũ aipo amunaw ipewara ꞌgã nanẽ amaraꞌneramũ ꞌgã nee nũ. “Niaꞌwyri noko ꞌgã”, ꞌga ꞌe futateeramũ.Aꞌeramũ ꞌgã Paulo ꞌga apiau ita pyu ꞌga rerekou. Aꞌeramũ ꞌgã Paulo ꞌga jukawaipa ita pyu.Aꞌeramũ ꞌgã ꞌga rerawau eroyryryka amunaw awi. ꞌGa rerawau inuga yty apyꞌrarimũ. “Amanũ nipo ꞌga reꞌã”, ꞌjau ꞌgã ꞌga rerawau inuga ejaa."
44,14,20,"Aꞌere Jejui ꞌga rerowiaara ꞌgã oi ꞌga ywyri ajatykau. Ojeywyri ꞌgã jatykaramũ ꞌga oferapa ꞌgã nupe nũ. Afuꞌama awau amunaw ipe osou nũ, Panape ꞌga retee nũ. Aiꞌiwe Paulo ꞌga Panape ꞌga retee awau pe awi. Ajepeja amunaw ipe Teripe ꞌjaw ipe awau ajukaaiw ire nũ."
44,14,21,"Peu Teripe ꞌjaw ipe Paulo ꞌga Panape ꞌga retee Jejui ꞌga momeꞌwau ꞌgã nupe nũ:—Jejui ꞌga werowiaramũ ꞌga ae katuꞌok— ꞌjau Paulo ꞌga ꞌgã nupe, Teripe ꞌjaw ipewara ꞌgã nupe.Aꞌeramũ kwaiwete ꞌgã Jejui ꞌga rerowiaa.Aꞌere ꞌgã awau ojewya wekwawera amunaw ipe nũ. Listra, Ikoniu, Ãtioki. Mĩmera amunaw ipe ꞌgã awau ojewya nũ. Ãtioki ꞌupa Pisiri ywy pe. Aꞌea wekwaw ipewara ꞌgã nupe oporogytau, Jejui ꞌga rerowiaara ꞌgã nupe.—Pẽẽ ꞌã Jejui ꞌga rerowiaara. Aꞌeramũ pẽẽ pejekuꞌiramũ, pejeꞌarasigeꞌemamũ. Jejui ꞌga rerowiaareꞌema ꞌgã nipo “Oꞌmeramũ te ꞌgã ꞌi”, eꞌi pẽ nupe. “Niaꞌwyri Jejui ꞌga rerowiaara”, eꞌi pẽ nupe, pẽ nerekou tyweaete— ꞌjau ꞌga ꞌgã nupe uꞌama. —Aꞌere kasi Jejui ꞌga rerowiara peetyg ine. Pejejemogypyyka etee Jejui ꞌga ree. “ꞌGa rerowiar awi oropoireꞌem ire ore oi ywag ipe anure”, peꞌje etee ki pejejaupe— ꞌjau Paulo ꞌga Panape ꞌga retee ꞌgã nupe. —“Janeruwarete ꞌga oreꞌwyriara”, peꞌje ete ki pejejaupe, aipo ꞌgã ꞌeramũ— ꞌjau Paulo ꞌga ꞌgã nupe.Akou amunawa moyka, awawera amunaw ipe etee te futat ꞌgã awau akou ꞌgã muꞌjau nũ."
44,14,23,"Aꞌeramũ futat ꞌgã amunaw ipe owaẽmawe ꞌgã ꞌga amũ muẽma imogou ꞌwyriaramũ Jejui ꞌga rerowiaara ꞌgã nupe, pastor ꞌjawa mogou ꞌgã nupe. Peu amunaw ipe owaẽmawe nanẽ nũ nãnẽwẽjẽmĩ futat imuẽma imogou ꞌgã nupe. Aipo apo re ꞌgã ojemiꞌwareꞌema Kuꞌjywa ꞌga upe oporogytaawamũ:—Kuꞌjyp. Jejui ꞌga rerowiaara ꞌgã ꞌwyriara ꞌgã nee ore orojeꞌega monoi enee. Ojemogypyyk ꞌgã ene ree. Aꞌeramũ ene ejejukau ꞌgã nee— ꞌjau ꞌgã ojeꞌega monou Jarejuwarete ꞌga upe ꞌgã nee."
44,14,24,"Aꞌere Jarejuwarete ꞌga upe ojeꞌega mono re awau nũ. Awau Pisiri ywy raapa. Awau Periki ꞌjawa amunaw ipe, Pãfiria ywy pe ꞌup maꞌe pe. Aꞌe pe ꞌgã Jejui ꞌga momeꞌwau peuwara ꞌgã nupe nũ. Aꞌe awi ꞌgã awau Ataria ꞌjawa amunaw ipe nũ. Ataria ꞌupa ꞌyẽꞌẽ ꞌarimũ."
44,14,26,"Aꞌe pe ꞌgã yaruu pype uꞌaawa mepyau. Awau ojewya ꞌuawera amunaw ipe Ãtioki pe nũ, Siria ywy pe ꞌup maꞌe nũ. Aꞌea amunaw awi ꞌgã o enune Jejui ꞌga rerowiaara ꞌgã ojeꞌega Jarejuwarete ꞌga upe raiꞌi: “Ejejuka esage ki ꞌgã nee ꞌgã nerekou. Enejeꞌega ꞌgã oo imomeꞌwau akou kwe pe. Aꞌeramũ ene ejejukau ꞌgã nee”, ꞌjau ꞌgã ojeꞌega Kuꞌjywa ꞌga upe raiꞌi. Aipo Jarejuwarete ꞌga upe ꞌgã ꞌe re Paulo ꞌga awau watau Panape ꞌga retee akou Jejui ꞌga momeꞌwau raiꞌi. Aꞌere ꞌgã aipo ꞌgã porowyky teepawamũ ꞌawamũ. Aꞌeramũ ꞌgã ꞌua ojewya nũ Ãtioki pe nũ."
44,14,27,"Aꞌeramũ ꞌgã owaẽm ire Jejui ꞌga rerowiaara ꞌgã majatykau. Aꞌeramũ futat ꞌgã wekwawera momeꞌwau, Jarejuwarete ꞌga ojeupe iapoawera momeꞌwau ꞌgã nupe:—Aꞌjeteetewi te ꞌga iapoi oree. Judeueꞌema ꞌgã we futat werowiat— ꞌjau ꞌgã ꞌgã nupe. —Nanuara futat te ꞌã Kuꞌjywa ꞌga afutat Jejui ꞌga rerowiaara. Najudeu ꞌgã etee rũi erowiaara futat te ꞌã ꞌga afutat. Judeueꞌema ꞌgã erowiaara nanẽ futat te ꞌã ꞌga afutat nũ. Nanuara futat te ꞌã esage ꞌga upe— ꞌjau ꞌgã ajaupe, worywamũ ꞌgã imomeꞌu are."
44,14,28,Aꞌeramũ Paulo ꞌga Panape ꞌga retee akou fukuu ꞌgã pyri peu.
44,15,1,"Jerusareg ipe ꞌgã oawetAnure judeu ꞌgã amũ ꞌua ojeꞌwyr awi, Judeja ywy awi. Ãtioki pe awau. Aꞌe pe ꞌgã Jejui ꞌga rerowiaara ꞌgã muꞌjau tyweruu.—“Peꞌje pejewau pejejemojewagukaa ꞌgã nupe. Moisesi ꞌga remikwasiarer imũ etee futat peapo. Kasi aꞌe pe Kuꞌjywa ꞌga nepẽ katuꞌogi ne”, eꞌi Moisesi ꞌga rakue— ꞌjau ꞌgã ꞌgã nupe."
44,15,2,Aꞌeramũ Paulo ꞌga Panape ꞌga retee ꞌjau ꞌgã nupe:—Naani. Oꞌmeramũ te ꞌgã ꞌi. Perowiat kasi ꞌgã ne. Judeu ꞌgã nupe etee te Moisesi ꞌga ꞌi rakue— ꞌjau ꞌga ꞌgã nupe. —Aꞌere pẽẽ naani. Nepemojewakawi. Judeu ꞌgã ꞌjawe ꞌe re amunipo ꞌã nan tee futat pejemojewak. Aꞌere naani. Niapoawi aipoa. Jejui ꞌga ae erowiaramũ te Janeruwarete ꞌga ae katuꞌogi— ꞌjau Paulo ꞌga Panape ꞌga retee ꞌgã nupe.Aꞌeramũ ꞌgã ajamueu kwaiwete aipoa morogyta are. Aꞌere ꞌgã nojomojerowiari etee. Aꞌeramũ Paulo ꞌga awau Panape ꞌga retee Jerusareg ipe oporonupa ee Jejui ꞌga remimonofera ꞌgã nupe. Aꞌeramũ peuwara ꞌgã ꞌgã amũ monou ꞌgã nupi. Peu Jerusareg ipe ꞌgã ꞌgã monou aipoa morogyta are ꞌgã momoranuwukaa.—Peꞌje pejewau peu Jejui ꞌga remimonofera ꞌgã nupe pejeporonupa ee. “Aꞌjea te ae judeuramũ etee aejemojewagi?” tepeꞌje ꞌgã nupe ꞌjau. “Aꞌjea te ae ijewak maꞌeramũ etee ae jekatuꞌogi?” peꞌje pejewau Jejui ꞌga remimonofera ꞌgã nupe. Jejui ꞌga rerowiaara ꞌgã ꞌwyriara ꞌgã nupe nanẽ pẽẽ pejeporonupa ee nũ— ꞌjau ꞌgã ꞌgã nupe ꞌgã monou peu.
44,15,4,"Nan futat awau akou kwe pe imomeꞌwau. Awau ꞌgã owaẽma Jerusareg ipe. Jerusareg ipe ꞌgã waẽm ire Jejui ꞌga rerowiaara ꞌgã ꞌgã napejeꞌega. Jejui ꞌga rerowiaara ꞌgã ꞌwyriat, Jejui ꞌga remimonofet. Mĩmera ꞌgã ꞌgã napejeꞌega.Aꞌeramũ Paulo ꞌga Panape ꞌga retee wekwawera momeꞌwau ꞌgã nupe.—Kwe pe ore oi arakou Jejui ꞌga momeꞌwau amunawa moyka ikue. Aꞌeramũ ꞌgã Jejui ꞌga rerowiaa kwaiwete. Judeueꞌema ꞌgã we futat erowiaa. Ymãwarera ꞌgã etykapap. Aꞌeramũ ꞌgã ꞌawamũ Jejui ꞌga rerowiaa ojekatuꞌokawamũ— ꞌjau ꞌgã ꞌgã nupe, wekwawera momeꞌwau."
44,15,5,Aꞌeramũ fariseu ꞌgã amũ afuꞌama ojeꞌega ꞌgã nupe:—Naani. Jejui ꞌga rerowiar ire judeueꞌema ꞌgã we futat ꞌawamũ ꞌgã jemojewagi Moisesi ꞌga jeꞌeger imũ etee futat. ꞌGa ꞌeawer imũ etee futat ꞌgã nanẽ mamaꞌe apoi ore ꞌjawe nũ— ꞌjau fariseu ꞌgã ꞌgã nupe.
44,15,6,Aꞌere Paulo ꞌga nafutari etee futat. Aꞌeramũ ꞌgã oporogytau kwaiwete aipoa morogyta are. “Simuꞌe wẽjẽmĩ futat nipo aje jane ꞌgã Moisesi ꞌga remikwasiarer are nũ? Naani futari te raꞌu nũ?” ꞌe are ꞌgã ajamueu kwaiwete.
44,15,7,"Aꞌeramũ kwaiwete ꞌgã jamue re Pedro ꞌga afuꞌama oporogytau ꞌgã nupe:—Kunumĩmet, Peapyaka je ree. Je te ako Jejui ꞌga je mogo judeueꞌema ꞌgã nupe morogyta esage momeꞌwaramũ ikue. Aꞌeramũ pẽẽ ikwaapa ꞌga ꞌeawera. “Tejerowiaramũ te je ꞌgã katuꞌogi”, eꞌi ꞌga ikue. Aꞌeramũ ꞌga werowiaramũ te ae katuꞌoka— ꞌjau Pedro ꞌga ꞌgã nupe."
44,15,8,"—Janeruwarete ꞌga okwaap katu katu mamaꞌea. Aꞌeramũ ꞌga ikwaapa werowiaramũ. Aꞌeramũ ako ꞌga Uꞌagesage mua judeueꞌema ꞌgã nupe nanẽ futat aiꞌi nũ. Sooko ꞌga judeuramũ imura janee ikue. Nan futat ako ꞌga imua ꞌgã nupe aiꞌi. Aꞌeramũ ꞌga werowiaramũ te ae katuꞌoka— ꞌjau Pedro ꞌga ꞌgã nupe. —Jarejuwarete ꞌga upe jane ajuꞌjajuꞌjawe etee futat. Aꞌeramũ ako ꞌga ꞌgã werowiar ypyrauwe ꞌgã katuꞌoka ikue— ꞌjau Pedro ꞌga ꞌgã nupe, uꞌama oporogytau.—Sooko ꞌga jane upe iapoa ikue nũ. Nan futat ako ꞌga iapoi ꞌgã nupe aiꞌi."
44,15,10,"Maꞌeramũ sipo ajee Jarejuwarete ꞌga jeꞌega erekoemãpyra ꞌjawe etee pereko? “Simamaraꞌneukat ꞌga jarejee”, peꞌje ꞌã— ꞌjau Pedro ꞌga ꞌgã nupe uꞌama oporogytau.—Ymã miamũ ꞌã janeypy ꞌgã nuenupawaꞌuweri Moisesi ꞌga jeꞌegera rakue. Jane nanẽ nienupawaꞌuweri nũ. Aꞌetea ꞌã pẽẽ “Simuꞌe ꞌgã ꞌga jeꞌeger are”, peꞌje ꞌgã nupe."
44,15,12,Aꞌeramũ ꞌgã opika etee ajemogyau Pedro ꞌga jeꞌega renupa. Weaꞌaramũ ajemogyau aipoa morogyta are.Aꞌeramũ Paulo ꞌga Panape ꞌga retee wekwawera momeꞌwau nũ:—Kwe pe Janeruwarete ꞌga ore monoi aiꞌi. Aꞌeramũ judeueꞌema ꞌgã ꞌga rerowiaa kwaiwete. Aeremiapoeꞌema nanẽ ꞌga iapoukaa oree ꞌgã neape aiꞌi— ꞌjau ꞌgã ꞌgã nupe imomeꞌwau.
44,15,13,ꞌGã porogytapaw ire ꞌga afuꞌama oporogytau ꞌgã nupe nũ:—Peapyaka je ree nanẽ nũ. Simão Pedro ꞌga jeꞌega jane ako sienup ko. Janeruwarete ꞌga aꞌjea futat opãjẽa wesaukat judeueꞌema ꞌgã nupe. Aꞌeramũ ꞌga opotaꞌwaramũ ꞌgã nee. Aꞌeramũ ꞌga ꞌgã amũ mũꞌjãu werowiaramũ aꞌjea futat— ꞌjau ꞌga ꞌgã nupe.
44,15,15,—Ymã te Janeruwarete ꞌga kaꞌarana kwasiarukari aipo are ojeꞌega momeꞌwara ꞌgã nupe rakue:
44,15,16,"“Je Pẽnuwaretea.Ymã te je Davi ꞌga mogoi ꞌwyriaramũ tejemiayuwa ꞌgã nupe ikue.Aꞌere ꞌga manũ re jeremiayuwa ꞌgã poiri je wi.Aꞌeramũ je ꞌgã mokwasiꞌwaukaa.Aꞌere nipo je anure ꞌgã majatykai nũ”, ꞌjau ꞌga rakue. “Omajatykaramũ te nipo ꞌgã je rerowiari nũ.Towajat tesirũmeretea we futat nipo je rerowiaa.Tejemipyyrũmera ꞌgã tejerowiaara futat, te je ꞌã afutat”, ꞌjau Janeruwarete ꞌga rakue— ꞌjau ꞌga ꞌgã nupe imomeꞌwau uꞌama."
44,15,19,—Maꞌeramũ je ꞌã aipo je ꞌi pẽ nupe: Tene judeueꞌema ꞌgã jemogyi. Jarejuwarete ꞌga ꞌgã werowiat. Nanuara futat te ꞌã esage Kuꞌjywa ꞌga upe.
44,15,20,Aꞌeramũ jane kaꞌarana etee amũ monou ikwasiaa ꞌgã nupe aipo ꞌjau:—Peꞌu kasi mairaꞌme aꞌagawa upe eroopyrera kumia ne. Ajepeja aipo ꞌjau. Wyra rya ki pemonykyt jui. Wy monykyr ire etee ki miaroꞌo peeyt iꞌwau. Peꞌu kasi wya ne. Wy monykyreꞌema nanẽ pẽẽ iꞌwaweꞌem nũ. Ajepeja aipo ꞌjau. Kũimaꞌeramũ ae ajuemireko are akoweꞌem. Kũjã nanẽ nũ. Ojomen are akoweꞌem. Omena etee futat erekou. Ae nanẽ wemirekoa etee futat erekou nũ. Aipoa saꞌe imonou ikwasiaa kaꞌaran are ꞌgã nupe— ꞌjau ꞌga ꞌgã nupe.
44,15,21,"—Ymã we futat ꞌgã ꞌã Moisesi ꞌga remikwasiarera mogyta renuwi ajemogyau judeu ꞌgã jatykaaw ipe rakue, morowykyeꞌema momagwamagwapa rakue. Aꞌeramũ ꞌgã ikwaapa futat Jarejuwarete ꞌga jeꞌega— ꞌjau ꞌga uꞌama ꞌgã nupe.Aꞌeramũ ꞌga pytuna ꞌgã ꞌga ꞌe futaa. Aꞌeramũ ꞌgã ꞌjau ajaupe:—Aꞌjea futat aipo resageramũ. Aꞌeramũ jane nan iapou— ꞌjau ꞌgã ajaupe."
44,15,22,"Ore mũ Jejui ꞌga remimonofera, ore mũ ꞌga rerowiaara ꞌgã ꞌwyriara, ore mũ ꞌga rerowiarypya. Aꞌeramũ ore kaꞌarana kwasiaa imonou pẽ nupe. Oropytuna ꞌgã amũ nanẽ ore imonou pẽ nupe nũ. “Jaruete te pejemogy” ꞌea ore imonou pẽ nupe, ꞌga rerowiaar yauramũ Ãtioki pewaramũ, Siria ywy pewaramũ, Sirisia ywy pewaramũ nanẽ nũ. Pẽẽ judeueꞌema juejue. Morogyta mũ ore aruenup. Orepytuna judeu ꞌgã amũ aꞌe oo peu Ãtioki pe pẽ muꞌjau tyweruu raiꞌi. Aꞌeramũ ꞌgã aꞌe “pejemojewag iki”, ꞌjau pẽ nupe raiꞌi. “Kasi aꞌe pe Janeruwarete ꞌga nepẽ katuꞌogi ne”, ꞌjau ꞌgã aꞌe pẽ nupe raiꞌi. Aꞌere ꞌgã naorejeꞌeg imũ rũi ꞌgã oi. Ojetee futat ꞌgã oi ekoete pẽ muꞌjau tyweruu akou raiꞌi. Aꞌeramũ ore aꞌeramũ oropytuna ꞌgã amũ monou ꞌgã moporogytaukaa pẽ nupe. Paulo ꞌga futat ako ꞌut Panape ꞌga retee raiꞌi. ꞌGã ꞌã jarejekotyꞌaaw esagea futat. Aꞌeramũ ꞌgã nupi ore oropytuna ꞌgã monou. Silasi ꞌga, ꞌga. Mĩmera ꞌgã ore imonou ꞌgã nupi. Oroporogytafera nipo ꞌgã imomeꞌwau pẽ nupe nũ, ꞌjau ꞌgã imonou ikwasiaa kaꞌaran are.Paulo ꞌga Panape ꞌga retee akou Jejui ꞌga momeꞌwau ꞌgã nupe. Afueweramũ agawewi ꞌgã ꞌgã nee raiꞌi. Aꞌetea ꞌgã Jejui ꞌga omomeꞌu amunawa moyka raiꞌi. Aꞌeramũ aꞌe ꞌgã kwaiwete Jejui ꞌga rerowiaa raiꞌi. Series,  Series, "
44,15,30,"Aꞌere ꞌgã wemimuẽmera ꞌgã monou judeueꞌema ꞌgã nupe. Aꞌeramũ ꞌgã awau Paulo ꞌga rupi, Panape ꞌga reewe. ꞌGã kaꞌarana rerawau Ãtioki pewara ꞌgã nupe.Ãtioki pe owaẽm ire ꞌgã Jejui ꞌga rerowiaara ꞌgã majatykau. Kaꞌarana monou ꞌgã ꞌwyriara ꞌga upe."
44,15,31,Aꞌeramũ ꞌgã ꞌwyriara ꞌga imogytau ꞌgã nupe. Aꞌeramũ ꞌgã ꞌga jeꞌega renupa. Aꞌeramũ futat ꞌgã akuꞌiramũ ajemogyau. Kwaiwete ꞌgã kuꞌiramũ.
44,15,32,Imogytapaw ire ꞌga Silasi ꞌga retee oporogytau ꞌgã nupe. Jarejuwarete ꞌga jeꞌega momeꞌwara ꞌgã poromũ. Aꞌeramũ ꞌga ꞌjau ꞌgã nupe:—Peꞌje pejejemogypyyka Jejui ꞌga jeꞌeg are. ꞌGa jeꞌega peenup. Aꞌeramũ pẽẽ erowiaa futat. Peetyk futat kasi ꞌga rerowiara ne— ꞌjau ꞌga Silasi ꞌga retee ꞌgã nupe.
44,15,33,"Aꞌeramũ ꞌgã akou fukuuꞌi ꞌgã pype. Aꞌere ꞌgã pype ako fukuuꞌi re ꞌgã oꞌwya akou ꞌgã nui nũ.—Ko ore oi arakou pẽ nui nũ— ꞌjau ꞌgã ꞌgã nupe.—Peꞌje ꞌwei. Jaruete nipo peo pejekou ꞌja. “Jaruete te pejemogy” ꞌea ꞌgã amut pẽ nupe, peꞌje ki jarejewirera ꞌgã nupe— ꞌjau Jejui ꞌga rerowiaara ꞌgã ꞌgã nupe.Aꞌeramũ ꞌgã awau ojewya ojeꞌwyr ipe nũ. 34,35 Aꞌeramũ Paulo ꞌga Panape ꞌga retee ete akou fukuuꞌi peu, ꞌgã muꞌjau nũ, opytuna Jejui ꞌga rerowiaara ꞌgã netee. Aꞌeramũ ꞌgã kwaiwete Jejui ꞌga rerowiaa ajemogyau. Series, "
44,15,36,Panape ꞌga wi Paulo ꞌga pojoꞌokawetAnure Paulo ꞌga ꞌjau Panape ꞌga upe:—Soo jarewawera amunawa momyrũmũ jarekou Jejui ꞌga rerowiaara ꞌgã nesaka ꞌjau nũ. “Werowiat je sipo ꞌgã ꞌga ajemogyau” ꞌe resaka ꞌjau— ꞌjau Paulo ꞌga Panape ꞌga upe.
44,15,37,Aꞌeramũ Panape ꞌga ꞌjau ꞌga upe:—Juã Maku ꞌga ki ajee siroo jarejeupi nũ— ꞌjau Panape ꞌga Paulo ꞌga upe.
44,15,38,Aꞌere Paulo ꞌga niparuerooweri Juã Maku ꞌga ree.—Nanuara ako ꞌga ojewyt etee jane wi ikue. Pãfiria ywy pe jane rekoramũ ako ꞌga jewyri jane wi ikue— ꞌjau etee Paulo ꞌga Panape ꞌga upe.
44,15,39,"Aꞌeramũ ꞌgã aꞌeramũ ajamueu Juã Maku ꞌga rerooeꞌem are. Aꞌeramũ ꞌgã opojoꞌogamũ ajaui. Aꞌeramũ Panape ꞌga Juã Maku ꞌga retee awau yaruu pype. ꞌYpõꞌõũũ me ꞌgã awau, Sipiri pe."
44,15,40,"Aꞌeramũ Paulo ꞌga Silasi ꞌga etee erawau oirũnamũ nũ. Aꞌeramũ ꞌgã pytuna ꞌgã ojeꞌega monou Jarejuwarete ꞌga upe ꞌgã nee:—Kuꞌjyp. Kwe pe ꞌgã oi watau akou. Esag iki ꞌgã eꞌỹina. Emuꞌakwaaw iki ꞌgã imogyau— ꞌjau ꞌgã ojeꞌega Jarejuwarete ꞌga upe, ꞌgã o enune ꞌgã nee. Aꞌere Paulo ꞌga Silasi ꞌga rerawau erekou Jejui ꞌga rerowiaara ꞌgã nupe eroporogytau. Awau ꞌgã Siria ywy raapa. Aꞌeramũ ꞌgã awau Sirisia ywy raapa nũ. Jejui ꞌga rerowiaara ꞌgã makuꞌiu ꞌgã awau oporogytau ꞌgã nupe."
44,16,1,"Paulo ꞌga rupi Timoteo ꞌga oawetAꞌere Paulo ꞌga Silasi ꞌga retee awau owaẽma Teripe ꞌjaw ipe, Listra ꞌjaw ipe ꞌjau. Listra ꞌjaw ipe Jejui ꞌga rerowiaara ꞌga amũ akou. ꞌGa rera Timoteo. ꞌGa y ẽẽ judeua. Ẽẽ nanẽ Jejui ꞌga rerowiaa nũ. Aꞌere ꞌga ruwa ꞌga gregoa. Listra ꞌjaw ipe ajemogy maꞌe, Ikoniu ꞌjaw ipewara ꞌgã netee oporomutaramũ Timoteo ꞌga ree. Aꞌeramũ ꞌgã oporogytau esage Timoteo ꞌga ree Paulo ꞌga upe. Aꞌeramũ Paulo ꞌga Timoteo ꞌga reroo are afueweramũ ojeupi. Aꞌeramũ ꞌga ꞌga mojewaka judeu ꞌjawe. Peu ajemogy maꞌe ꞌgã judeu ꞌgã okwaapap, “Gregoa Timoteo ꞌga ruwa ꞌga” ꞌe kwaapa. Aꞌeramũ ꞌga ruwa ꞌga Timoteo ꞌga mojewakeꞌema rakue.—Judeu ꞌgã pyri soo ꞌjau. Aꞌeramũ je ene mojewaka raꞌne— ꞌjau Paulo ꞌga Timoteo ꞌga upe.Aꞌeramũ Paulo ꞌga ꞌga mojewaka. ꞌGa y ẽẽ judeua wejue. Aꞌeramũ ꞌgã ꞌga mojewaka."
44,16,4,"ꞌGa mojewag ire ꞌgã awau. Paulo, Silasi, Timoteo. Mĩmera ꞌgã awau akou amunawa moyka Jejui ꞌga rerowiaara ꞌgã nesaka. Jerusareg ipewara ꞌgã ꞌeawer are ꞌgã ꞌgã muꞌjau awau akou. Jejui ꞌga remimonofera ꞌgã ꞌeawera momeꞌwau ꞌgã nupe.—Pẽẽ ꞌã judeueꞌema. Aꞌere ꞌã pẽẽ jẽmĩ Jejui ꞌga perowiat. Aꞌeramũ ki pẽẽ ꞌgã ꞌeawera renupa pejejemogyau— ꞌjau Paulo ꞌga ꞌgã nupe."
44,16,5,"Aꞌeramũ Jejui ꞌga rerowiaara ꞌgã opoireꞌema futat ꞌga rerowiar awi. Ywawuje futat ꞌga rerowiaa ajemogyau. Aꞌeramũ futat ꞌgã awau ajamuꞌjau Jejui ꞌga jeꞌeg are. Aꞌeramũ futat ꞌgã Jejui ꞌga rerowiaa, kwaiwete. Aiꞌiwe amũ nũ, aiꞌiwe amũ nũ, aiꞌiwe amũ nũ. Kamẽsĩete futat Jejui ꞌga rerowiaara ꞌgã awau ojemomytuna."
44,16,6,"Masetoni ywy pewara ꞌga Paulo ꞌga moꞌwyawetꞌGã muꞌepaw ire ꞌgã awau ajepeja ywy pe nũ. Frigia ywy raapa awau. Garasi ywy pe nanẽ ꞌgã awau nũ, peuwara ꞌgã muꞌjau nũ. Asia ywy pe te ꞌgã awau etee numiamũ. Aꞌere Janeruwarete ꞌga ꞌAgesage jeꞌegi ꞌgã nupe:—Kwe pe peo awi— ꞌjau ꞌga ꞌAgesagea ojeꞌega ꞌgã nupe.Aꞌeramũ ꞌgã awaweꞌem Asia ywy pe. Misia ywy pe etee ꞌgã awau."
44,16,7,Pe awi ꞌgã oꞌwya Pitinia ꞌjaw ipe numiamũ. Aꞌere nãnẽwẽjẽmĩ Janeruwarete ꞌga ꞌi ꞌgã nupe nũ:—Peo awi kwe pe— ꞌga ꞌi etee ꞌgã nupe nũ. —Ajepeja amunaw ipe te pekwap— ꞌjau etee ꞌga ꞌgã nupe nũ.Aꞌeramũ ꞌgã awau ajepeja ywy pe etee nũ.
44,16,8,Awau ꞌgã Misia ywy raapa etee. Awau ꞌgã owaẽma Troate ꞌjawa amunaw ipe. Peu etee Janeruwarete ꞌga ꞌgã oo futari. ꞌYẽꞌẽ ꞌarimũ aipoa ꞌgã wawa ꞌupa.
44,16,9,"Ypytunimũ kũimaꞌe ꞌga amũ ojesaukaa Paulo ꞌga upe, Masetoni ywy pewara ꞌga ojesaukaa ꞌga upe.—Ejot ore pyri ꞌau. Ejot ꞌau ore muꞌjau— ꞌjau ꞌga uꞌama ꞌga upe.Aꞌeramũ Paulo ꞌga weaꞌaramũ wemiesager are. “Janeruwarete ꞌga ꞌga wesaukat jee. Masetoni ywy pe ekwap Jejui ꞌga momeꞌwau peuwara ꞌgã nupe, eꞌi ꞌga jee”, ꞌjau ꞌga ojeupe weaꞌaramũ ee."
44,16,10,"“Janeruwarete ꞌga pa je renũi raꞌe. Jejui ꞌga ekwap imomeꞌwau ꞌgã nupe, eꞌi pa ꞌga jee raꞌe”, ꞌjau ꞌga ojeupe. Aꞌeramũ ꞌga wemiesagera momeꞌwau opytunamũ oree. Imomeꞌu re, Paulo ꞌga ꞌjau:—“Werowiaramũ Jejui ꞌga pẽtywera moiri pẽ nui, ere ewau imomeꞌwau ꞌgã nupe”, ꞌjau ꞌga jee aiꞌi— ꞌjau Paulo ꞌga oree imomeꞌwau.Troate ꞌjaw ipe Lukaramũ je rekoi ikue. Aꞌeramũ je tewau ꞌgã nupi, pe awi ꞌgã oramũ."
44,16,11,"Firiposi pe ꞌga Jejui ꞌga momeꞌuawetAiꞌiwetetewe Paulo ꞌga ore reruꞌaa yaruu pype. Arawau ꞌyẽꞌẽ raapa. Arawau orowaẽma ꞌypõꞌõũũ mũ pe, Samutrasia ꞌjaw ipe. Peu ore orosea yara pype etee futat. Aiꞌiwetetewe ore arawau ꞌy raapa nũ. Arawau ꞌy owajara katy orojekoka. Neaporisi ꞌjaw ipe orojekoka. Peu ore yara rejaa arawau ywyri etee futat nũ."
44,16,12,"Arawau ore orowaẽma amunawa upe, Firiposi ꞌjawa upe. Amunawaretea futat poromũ. Nitywi peu amunaw amũ nũ. Aipoa tãmẽjẽ futat ꞌup rakue. Roma pewara ꞌgã poromũ iapou rakue, ojeꞌwyrarete apou rakue. ꞌGã ꞌwyrareteretea te poromũ. Peu futat ore arakorakouꞌi ikue."
44,16,13,Morowykyeꞌema rupi ore aruẽma arawau ꞌy ꞌarimũ orojeꞌega monou Jarejuwarete ꞌga upe.—Jarejatykaawa tyweꞌemamũ ꞌã jane judeuramũ jane porogytai ꞌy ꞌarimũ ꞌga upe jepi— ꞌjau ore arajaupe.Aꞌeramũ ore arawau ꞌy ꞌarimũ orojeꞌega monou Jarejuwarete ꞌga upe. Peu ore arawau aruapyka oroporogytau kũjãmera ꞌgã nupe. Nitywi kũimaꞌe ꞌgã. Kũjãmera ꞌgã etee futat ꞌup. Aꞌeramũ ore kũjãmera ꞌgã nupe etee futat ore Jejui ꞌga momeꞌwau.
44,16,14,"Paulo ꞌga renupara mũ, Lidia ẽẽ. Jarejuwarete ꞌga muorypara mũ ẽẽ. Taity esage meꞌegara ẽẽ. Tiatira pewarera ẽẽ. Ẽẽ poromũ ꞌũina Paulo ꞌga Jejui ꞌga momeꞌu renupa ꞌũina. Aꞌerauwe futat Jejui ꞌga ẽẽ mueapyou Paulo ꞌga jeꞌeg are. Aꞌeramũ ẽẽ Jejui ꞌga rerowiaa."
44,16,15,"ꞌGã nupe oroporogytapaw ire ore Lidia ẽẽ pymĩãu ꞌy pe, ẽẽ pytuna ꞌgã netee futat.—Pẽẽ ꞌã Jejui ꞌga perowiat. Aꞌeramũ ore pẽ pymĩãu ꞌy pe— ꞌjau ore ꞌgã nupe, ꞌgã pymĩnamũ.Opymĩ re ẽẽ ojeꞌega oree:—Peꞌje iruukwe jerog ipe. “Aꞌjea futat sipo ẽẽ Jejui ꞌga rerowiari raꞌe”, peꞌje jee ne. Jejui kĩã rerowiaara futat je ꞌawamũ. Aꞌeramũ pẽẽ pejejua jerog ipe ꞌawamũ pejepytuꞌwawaipa oreꞌwyr ipe. Tepekopekoꞌi ore pyri ꞌjau— ꞌjau ẽẽ oree.Aꞌerauwe ore oi ẽẽ rog ipe."
44,16,16,Paulo ꞌga Silasi ꞌga reteePoje ore arawau arajemogyau Jarejuwarete ꞌga upe oroporogytaaw ipe. Pe aje kũjãmuku ẽẽ ore rowosõu ꞌua. Ẽẽ mamaꞌeukwaawa wereko opir are. Ẽẽ rupiwara ẽẽ muꞌjau mamaꞌe jeaporam are. Aꞌeramũ tesirũmera ꞌgã ꞌua oporonupa ijeaporam are ẽẽ upe. Aꞌeramũ ẽẽ rupiwara imomeꞌwaukaa ẽẽ upe ꞌgã nupe. Kũimaꞌe ꞌgã amũ ẽẽ jara. Ojeupe imomeꞌu re ee oporonup maꞌe ꞌgã ẽẽ mepyau. Ẽẽ futat kaꞌaranũũ pyyka imonou ujara ꞌgã nupe.
44,16,17,"Ẽẽ poromũ ꞌut ore rowosõu. ꞌUa ẽẽ ore rewiri wafukaita ekoete.—Koa kũimaꞌe wã Kuꞌjywa kĩã amut ae katuꞌoga momeꞌwau janee. “Jejui ꞌga futat aetywera omoit ae wi, ae katuꞌoka”, eꞌi wã akou imomeꞌwau. “Werowiaramũ Jejui ꞌga janetywera moiri jane wi, jane katuꞌoka”, eꞌi wã akou imomeꞌwau janee— ꞌjau ẽẽ akou wafukaita ꞌgã nupe, ꞌua ore rewiri."
44,16,18,"Namutat ẽẽ rekoi iapou. Aiꞌiwe nũ, aiꞌiwe nũ, aiꞌiwe nũ.Poje Paulo ꞌga amaraꞌneramũ ẽẽ ree. Omopiroꞌysãꞌysagamũ ꞌga ojerowaka ẽẽ ree ꞌjau ẽẽ upe:—Jejui ꞌga rer imũ je ꞌi enee: Ere ejepeꞌau ẽẽ wi, ẽẽ tyweramũ, ꞌjau je enee— ꞌjau ꞌga mamaꞌeukwaawa upe.Aꞌerauwe mamaꞌeukwaawa ojepeꞌau ẽẽ wi."
44,16,19,Aꞌeramũ ẽẽ jara ꞌgã amaraꞌneramũ Paulo ꞌga ree.—Ẽẽ pirewara eremoit ẽẽ wi raꞌe. ꞌAwamũ pa ajee ꞌgã kaꞌaranũũ namuri oree raꞌe— ꞌjau ꞌgã amaraꞌneramũ Paulo ꞌga ree.Aꞌeramũ aipoa kũjã ẽẽ jara ꞌgã Paulo ꞌga pyyka Silasi ꞌga retee ꞌgã nerawau ajatykaaw ipe ꞌwyriara rowase. —Ko ꞌgã ꞌã kũimaꞌe ꞌgã aꞌjea futat judeua raꞌe— ꞌjau kũjã ẽẽ jara ꞌgã ꞌgã nerawau ꞌgã momeꞌwau ꞌwyriara ꞌgã nupe. —Aꞌere ꞌã ꞌgã nur ekoetei ꞌau mamaꞌe tywera apou janeꞌwyr ipe— ꞌjau ꞌgã ꞌgã nupe. —ꞌGã ꞌut ajamamaraꞌneukaa. ꞌGã nemimuꞌea ꞌgã mamaraꞌneukat ꞌgã nee— ꞌjau futatee ꞌgã ꞌwyriara ꞌgã nupe. —Wemiapo are ꞌã ꞌgã nuri jane muꞌjau ekoete. Jane ꞌã romanũ ꞌwyriara ꞌga remiayuwa. Aꞌeramũ jane jarejemuꞌjaweꞌem ꞌgã nemiapo are. ꞌGã nemiapo are jane jemuꞌeramũ jane ꞌwyriararete ꞌga amaraꞌneramũ jane ree. Aꞌeramũ jane jarejemuꞌjaweꞌem ꞌgã nemiapo are— ꞌjau ꞌgã ꞌwyriara ꞌgã nupe.
44,16,22,Aꞌerauwe futat peu ajatyka maꞌe ꞌgã afukai:—Aꞌjea futat te ꞌã ꞌgã mamaꞌe tywera apo ekoetei ꞌua ꞌau— ꞌjau ꞌgã wafukaita. —Peꞌje ajee sinupã ꞌgã— ꞌjau ꞌgã wafukaita.Aꞌerauwe ꞌwyriara ꞌgã fuꞌami ꞌgã naity monorogukaa ꞌgã nui. Aꞌere ꞌgã ꞌgã mopimopika ywyraꞌi pyu. ꞌGã mopig ire ꞌgã ꞌgã nerawaukaa imunewukaa moromunepawa pype. Aꞌere ꞌgã ꞌjau moromunepawa jara ꞌga upe:—Esag iki ꞌgã. Eremũꞌẽukat kasi ꞌgã ne— ꞌjau ꞌgã ꞌga upe.Aꞌerauwe ꞌga rekoi peu moromunepaw ipe ꞌgã nesaka.
44,16,24,"Aipo ojeupe ꞌerauwe, ꞌga ꞌgã nerawau myter ipewara pype ꞌgã munepa. ꞌGã pyjuꞌã munepa ꞌyjepanũũ kwara pype. Aꞌere ꞌga imotywi ꞌgã nee. Tyyp ꞌjau agawewi futat. ꞌGã pofaa itaju pyu. Typ."
44,16,25,Awau ypyajeaje katu. Aꞌeramũ ꞌgã ꞌupa ojeꞌega monou Jarejuwarete ꞌga upe. Amarakaꞌaga nanẽ ꞌgã ꞌupa ꞌga upe nũ. Ajepeja moromunepawa pypewara ꞌgã enupa ꞌupa. Poje ywy oyyita. Moromunepawa otomoga. Toomog. Aꞌerauwe ꞌokwara ojeawopytymoꞌwoka. ꞌGã pofaawa nanẽ oia ꞌgã nui nũ. Wit.Aꞌere moromunepawa jara ꞌga seri ꞌupa.
44,16,27,Poje ꞌga opaka amãꞌjãu moromunepawa ꞌokwar are.—Tỹỹ. Te iꞌẽi raꞌe ꞌũ— ꞌjau ꞌga ojeupe.Aꞌerauwe ꞌga fuꞌami jyuu rekyita ojee.—Ajejuka pa je kwy!— ꞌjau ꞌga.
44,16,28,Aꞌeramũ Paulo ꞌga wafukaita ꞌga upe:—Naani. Ereapo awi. Erejejuka ekoete awi. Naruꞌẽi ore mũ ko— ꞌjau ꞌga ꞌga upe.
44,16,29,Aꞌerauwe moromunepawa jara ꞌga jeꞌegi wemiayuwa ꞌga upe:—Tata erut amũ jee ꞌwei— ꞌjau ꞌga ꞌga upe.Aꞌerauwe moromunepawa jara tata rerooi ꞌgã nepejãna. Ojeyyjamũ ꞌga Paulo ꞌga wi. ꞌGa kyjea ꞌga moyyita ꞌgã nui. Te ꞌga oi tyꞌy wenupyꞌãu wapyka ꞌgã nowase.
44,16,30,"Aꞌerauwe moromunepawa jara ꞌga ꞌi ꞌgã nupe:—Peꞌje pejejua ukupepe— ꞌjau ꞌga ꞌgã nupe.Aꞌere ꞌga ukupepe ꞌgã neroo re ꞌjau ꞌgã nupe:—Maꞌja je iapou tejee ꞌũ, tejekatuꞌokawamũ ꞌũ?— ꞌjau ꞌga ꞌgã nupe."
44,16,31,"—Jejui ꞌga erowiat. Janejararete ꞌga futat. Werowiaramũ ꞌga tene katuꞌok ꞌjau enepytuna ꞌgã netee ꞌjau— ꞌjau Paulo ꞌga ꞌga upe. Aꞌerauwe Paulo ꞌga Jejui ꞌga jeꞌega momeꞌui moromunepawa jara ꞌga upe, ꞌga pytuna ꞌgã netee futat. Aꞌeramũ ꞌgã najuejue etee futat Jejui ꞌga rerowiaa. Aꞌerauwe moromunepawa jara ꞌga Paulo ꞌga kupe pirei ꞌga ry awi. Silasi ꞌga kupe nanẽ ipireita nũ. Aꞌere ꞌga muaga monou ꞌgã kupe are. ꞌGã kupe peruga muaga pyu.Okupe pireipaw ire Paulo ꞌga moromunepawa jara ꞌga pymĩãu ꞌy pe, ꞌga pytuna ꞌgã netee. Ojemuꞌjagamap ꞌgã Jejui ꞌga remiayuwamũ. ꞌY pe opymĩ re moromunepawa jara ꞌga ꞌgã nerawau wog ipe ꞌgã mojemiꞌwaa. Aꞌerauwe futat moromunepawa jara ꞌga kuꞌiramũ akou. ꞌGa pytuna ꞌgã nanẽ akuꞌiramũ nũ. Jarejuwarete ꞌga ꞌgã makuꞌiukaa ojee."
44,16,35,"Aiꞌiwetetewe ꞌwyriara ꞌgã ojeꞌega jefaruu ꞌgã amũ nupe:—Pekwap ꞌjau moromunepawa jara ꞌga upe: Topoit ꞌga ꞌgã nui ꞌjau— ꞌjau ꞌga jefaruu ꞌgã nupe.Aꞌerauwe jefaruu ꞌgã oi.—“Ere epoia ꞌgã nui”, eꞌi ꞌwyriara ꞌgã enee ko— ꞌjau ꞌgã moromunepawa jara ꞌga upe."
44,16,36,"Aꞌerauwe moromunepawa jara ojeꞌega Paulo ꞌga upe:—“Epoit esage ki ꞌgã nui, eꞌi ꞌwyriara ꞌga enee”, eꞌi ꞌgã ꞌua jee raꞌe. Aꞌeramũ pẽẽ pejewau. Nepẽ mujãni futari ꞌgã— ꞌjau ꞌga ꞌgã nupe."
44,16,37,"—Naani nũꞌũ. Norooi futari ore nũꞌũ. Jemime nipo ꞌgã ore mogeukari raiꞌi? Naani. ꞌGã neape ꞌgã ore mogeukari aiꞌi— ꞌjau Paulo ꞌga jefaruu ꞌgã nupe. —Naruapoi agawewi ako ore mamaꞌe tywera aiꞌi. Romanũa agawewi ore, pẽ ꞌjawe. Aꞌetea ako ꞌga ore nupãnupãukat ꞌgã neape aiꞌi. Aꞌeramũ ꞌga ꞌgã neape futat ꞌua ore renũꞌjãu nũꞌũ— ꞌjau Paulo ꞌga ojeꞌega moywyrafenaꞌi jefaruu ꞌgã nupe."
44,16,38,"Aipo ojeupe ꞌerauwe jefaruu ꞌgã awau ojewya ꞌwyriara ꞌgã nupe ꞌjau:—“Tene ꞌgã nuri. ꞌGã futat ore monou”, eꞌi etee ꞌga pẽ nupe ko— ꞌjau ꞌgã ꞌwyriara ꞌgã nupe. —“Ore ꞌã romanũ ꞌwyriara ꞌga remiayuwa agawewi. Aꞌetea ꞌgã ꞌã ore nupã ekoete ako aiꞌi”, eꞌi etee ꞌga ko— ꞌjau ꞌgã ꞌwyriara ꞌgã nupe.Romanũ ꞌwyriara ꞌga remiayuwa ꞌgã ae nanupã ekoetei. Aꞌeramũ ꞌgã okyjau etee ꞌgã nui nũ."
44,16,39,"Aꞌerauwe ꞌwyriara ꞌgã awau moromunepaw ipe ꞌgã pyri:—Maꞌja ere te raꞌe?— ꞌjau ꞌgã awau ꞌgã nupe.—Peꞌje pejejua ore renũꞌjãu pẽẽ futat, aruꞌe ore pẽ nupe ko— ꞌjau Paulo ꞌga ꞌgã nupe.—Aꞌjea. Peꞌje ajee pejewau— ꞌjau ꞌwyriara ꞌga ꞌgã nupe. —Peꞌje pejewau kwe pe ore wi. Ajepeja amunaw ipe pekwap nũ— ꞌjau ꞌgã ꞌgã nupe. —Ore ꞌã aruereko tywerete pẽẽ. Aꞌere kasi pẽmaraꞌne ore ree ne. Peꞌje pejewau ore wi— ꞌjau ꞌwyriara ꞌga ꞌgã nupe."
44,16,40,Aꞌerauwe Paulo ꞌga jewyri awau Silasi ꞌga retee Lidia ẽẽ ꞌwyr ipe nũ. Peu ꞌga wekwawera momeꞌwau Jejui ꞌga rerowiaara ꞌgã nupe. Aꞌerauwe ꞌgã akuꞌiramũ ajemogyau ꞌgã nee ꞌgã nekwawera renupawe.ꞌGã nupe oporogytapaw ire Paulo ꞌga awau ajepeja amunaw ipe Silasi ꞌga retee nũ. Aꞌeramũ ꞌgã aꞌeramũ akuꞌiramũ ajemogyau.
44,17,1,"1,2 Aꞌere mukũja amunawa pyu ꞌgã kwawi etee. Anfipolisi ꞌjawa pyu, Apolonia ꞌjawa pyu. Awau ꞌgã Tesarũna ꞌjaw ipe etee opytau. Muapyra ꞌgã morowykyeꞌema magwapa aipo pe akou. Aꞌe pe ꞌgã awau judeu ꞌgã jatykaaw ipe morowykyeꞌema rupi. Namutat ꞌga akou Jarejuwarete ꞌga mogytaawa upe owaẽmawe iapou jepi. Aꞌeramũ ꞌga poromũ awau aipo amunaw ipe judeu ꞌgã nupe oporogytau nũ. Series, "
44,17,3,"Namutat Paulo ꞌga akou oporogytau judeu ꞌga jatykaawa pype jepi. Jejui ꞌga momeꞌwau judeu ꞌgã nupe jepi. Aꞌere aipoa amunaw ipewara ꞌgã judeu ꞌgã nokwaawi Jejui ꞌga. ꞌGa Ruwarete ꞌga etee te ꞌgã werowiat. Aꞌeramũ Paulo ꞌga ꞌgã muꞌjau Jejui ꞌga ree.—Ymã te ꞌã Jarejuwarete ꞌga jeꞌega momeꞌwara ꞌgã kaꞌarana kwasiari inuga janee rakue. “Jarejuwarete ꞌga remimura ꞌga nipo ayrũ ꞌua janee amanũmũ. Aꞌere nipo ꞌga ruwa ꞌga ꞌga moferawi etee nũ”, ꞌjau ꞌgã ikwasiaa inuga janee rakue. Uꞌeawer imũ etee futat aje ꞌã Janeruwarete ꞌga ꞌga muri janee raiꞌi. ꞌGa futat Jejujamũ. ꞌGa futat Janeruwarete ꞌga remimurera ꞌga— ꞌjau Paulo ꞌga imomeꞌwau ꞌgã nupe."
44,17,4,Paulo ꞌga Silasi ꞌga retee Jejui ꞌga momeꞌuramũ ꞌgã amũ Jejui ꞌga rerowiaa. Aꞌeramũ ꞌgã ajemogyau Paulo ꞌga rewiri.Kwaiwete futat grego ꞌgã ajemogyau Janeruwarete ꞌga rerowiaa raiꞌi. Aꞌere ꞌgã nokwaawi te ꞌga raꞌyra ꞌga raiꞌi. Kũjãmera ꞌgã nanẽ Jarejuwarete ꞌga rerowiaa nũ. Ikaꞌaranũũ kwai maꞌe ꞌgã poromũ kũjãmera ꞌgã. Aꞌere ꞌgã nokwaawi te Jejui ꞌga. Aꞌeramũ ꞌgã Paulo ꞌga ojeupe ꞌga momeꞌuramũ te ꞌga rerowiaa. Aꞌeramũ ꞌgã ojeꞌaa Jejui ꞌga rerowiaara ꞌgã nee.
44,17,5,"Aꞌeramũ ꞌga rerowiareꞌema ꞌgã ajemogyau peu ojeꞌwyr ipe etee futat. Aꞌeramũ ꞌgã opytuna ojewi ipojoꞌogamũ ꞌgã nerekoayau ee.—Maꞌeramũ ꞌgã Paulo ꞌga rerowiaa ꞌũ? Maꞌeramũ ꞌgã opoia ekoete jane wi ꞌũ?— ꞌjau ꞌgã ajaupe amaraꞌneramũ.Aꞌeramũ ꞌgã awau iarũeꞌema ꞌgã amũ majatykau erua. Aꞌeramũ aipo ꞌgã awau ꞌgã nekaa. Paulo, Silasi. Mĩmera ꞌgã nekaa ꞌgã awau.—Sipyyk ꞌgã jarewau— ꞌjau ꞌgã ꞌgã nupe numiamũ.Aꞌere ꞌgã nuekoari ꞌgã. Aꞌeramũ ꞌgã awawayau Jasãu ꞌga rog ipe ꞌgã nekaa.—Maꞌape te ꞌgã nekoi?— ꞌjau ꞌgã Jasãu ꞌga upe. —Maꞌape te ꞌgã naꞌe? Ere ꞌgã mũꞌjãu oree— ꞌjau ꞌgã wafukaita Jasãu ꞌga upe.Aꞌere Jasãu ꞌga ꞌi:—Nitywi futari ꞌgã ꞌau— ꞌjau etee Jasãu ꞌga ꞌgã nupe."
44,17,6,"Aꞌeramũ ꞌgã Jasãu ꞌga etee ipyyka erawau. ꞌGa pytuna ꞌgã, Jejui ꞌga rerowiaara ꞌgã netee erawau oꞌwyriara ꞌgã nupe.ꞌGã nerawau ꞌgã neruafukaita erekou:—Ekoay kũimaꞌe ꞌgã amũ mamaꞌe tywerete apou akou janeꞌwyr ipe. Kwe pe ꞌgã oi amunawa moyka, mamaꞌe tywera apou akou. Aꞌere ꞌã ꞌawamũ ꞌgã nuri janeꞌwyr ipe mamaꞌe tywera apou nũ."
44,17,7,"Jasãu ꞌga futat mamaꞌe tywera momeꞌwara ꞌgã wereko ojeꞌwyr ipe— ꞌjau ꞌgã wafukaita ꞌgã nerawau. —“NaSesa ꞌga rũi pẽꞌwyriararetea”, eꞌi ꞌgã oree aiꞌi. “Jejui ꞌga te pẽꞌwyriara”, eꞌi ꞌgã oree aiꞌi— ꞌjau futatee ꞌgã Jasãu ꞌga rerawau erekou eruafukaita oꞌwyriara ꞌga upe."
44,17,8,"Aꞌe renupawe ꞌwyriara ꞌgã amaraꞌneramũ. Peu ajatyka maꞌe ꞌgã nanẽ amaraꞌneramũ nũ. Aꞌerauwe ꞌwyriara ꞌgã ojeꞌega Jasãu ꞌga upe ꞌga pytuna ꞌgã netee:—Peꞌje ajee kaꞌaranũũ pe mua oree, pejejewi ore poira repyramũ. Aꞌere tepeo ꞌjau— ꞌjau ꞌgã ꞌgã nupe.Aꞌerauwe ꞌgã kaꞌaranũũ monou ꞌgã nupe ojemepyau. Aꞌerauwe ꞌgã poiri ꞌgã nui, ꞌgã monoukaa."
44,17,10,"Awau oypytunaiwamũ. Aꞌerauwe Jejui ꞌga rerowiaara ꞌgã jeꞌegi Paulo ꞌga upe, Silasi ꞌga retee:—Peꞌje pejewau ꞌaw awi, oreꞌwyr awi— ꞌjau ꞌgã ꞌgã nupe.Aꞌerauwe ꞌgã ꞌgã monoi Pereja ꞌjawa amunaw ipe ojewi.Owaẽma ypy we ꞌgã awau judeu ꞌgã jatykaaw ipe. Aꞌerauwe Paulo ꞌga Jarejuwarete ꞌga jeꞌega momeꞌwau ꞌgã nupe."
44,17,11,Peuwara ꞌgã naTesarũn ipewara ꞌgã ꞌjawe rũi. ꞌGã wapyaka etee ajemogyau ee. Kwaiwete ꞌgã ajatykau ꞌga jeꞌega renupa. Paulo ꞌga porogytapaw ire ꞌgã kaꞌarana pypekau esaka. Ymã te Janeruwarete ꞌga kaꞌarana kwasiarukari ojeꞌeg are rakue. Aipo kaꞌarana pypekau esaka.—Aꞌjea futat te Paulo ꞌga ꞌga jeꞌega momeꞌui? Naani te raꞌu nũ?— ꞌjau ꞌgã.Aꞌerauwe ꞌgã kaꞌarana pypekai esaka.—Aꞌjea futat raꞌe nũꞌũ. Aꞌjea futat ꞌga ꞌga jeꞌeg imũ etee futat imomeꞌui raꞌe. Sãꞌã ꞌawamũ ꞌga jeꞌega ruwa kaꞌaran are— ꞌjau ꞌgã imomeꞌwau ajaupe.
44,17,12,Aꞌerauwe futat ꞌgã Paulo ꞌga jeꞌega rerowiari kaꞌarana resag ire.Aꞌeramũ kwaiwete grego ꞌgã Jejui ꞌga rerowiaa. Kaꞌaranũũ kwai maꞌe kũjã ꞌgã nanẽ ꞌga rerowiaa kwaiwete nũ.
44,17,13,"Poje judeu ꞌgã, Tesarũn ipewara ꞌgã, ꞌgã nera renupa.—Pereja ꞌjaw ipe ꞌgã oi akou Jejui ꞌga momeꞌwau ꞌgã nupe nũ— ꞌjau ꞌgã ajaupe.Aꞌeramũ ꞌgã awau ꞌgã newiri nũ. Aꞌeramũ ꞌgã peuwara ꞌgã mamaraꞌneukaa ꞌgã nee nũ.—Oꞌmeramũ ꞌgã ꞌi. Oporogyta ꞌme te ꞌgã akou— ꞌjau ꞌgã awau peuwara ꞌgã nupe.Aꞌeramũ peuwara ꞌgã teewi ojeꞌegayau Paulo ꞌga upe nũ, ꞌga juka are afueweramũ nũ."
44,17,14,ꞌGã newiri ꞌgã nuramũ Jejui ꞌga rerowiaara ꞌgã Paulo ꞌga monou ojewi.—Ere ewau ore wi. Emỹemỹiꞌĩ ewau— ꞌjau ꞌgã ꞌga upe.Aꞌerauwe Paulo ꞌga oi ojetee futat ꞌga awau. ꞌGa pytuna ꞌgã nooi ꞌga rupi. Silasi ꞌga Timoteo ꞌga retee opytau akou peu futat.
44,17,15,"Peuwara ꞌgã amũ ete awau Paulo ꞌga rupi ꞌga irũnamũ. ꞌY rupi ꞌgã ꞌga rerawau ꞌga rejaa Atenasi ꞌjawa amunaw ipe.Aꞌeramũ Paulo ꞌga ojeꞌega monou opytuna ꞌgã nupe, Pereja ꞌjaw ipe opyta maꞌefera ꞌgã nupe:—“Kamẽsĩete ki pejot je rewiri, eꞌi ꞌga pẽ nupe aiꞌi”, peꞌje ki ꞌgã nupe jee— ꞌjau Paulo ꞌga ojeꞌega rerawaukaa ꞌgã nupe.—Aꞌeramũ Paulo ꞌga rerawarera ꞌgã ojewya ꞌua Pereja ꞌjaw ipe nũ. ꞌGa rerawarera ꞌgã ꞌua ojeꞌega Paulo ꞌga pytuna ꞌgã nupe: “Kamẽsĩete ki pejot je rewiri”, eꞌi ꞌga pẽ nupe— ꞌjau ꞌgã ꞌgã nupe.Aꞌerauwe opyta maꞌefera ꞌgã awau Paulo ꞌga rewiri nũ."
44,17,16,"Atenasi pe Paulo ꞌga akou opytuna ꞌgã napesaka. Opytuna ꞌgã nura poromukuran ꞌga akou amunawa momyrũmũ. Peu mairaꞌme aꞌagawa resaka. Kwaiwete mairaꞌme aꞌagawa aipoa amunaw ipe. Aꞌeramũ Paulo ꞌga ꞌjau ojeupe: “Mairaꞌme aꞌagawa etee pa ꞌgã wapo raꞌe. Nokwaawi pa ꞌgã Jarejuwarete ꞌga raꞌe”, ꞌjau ꞌga ojeupe uꞌarasigamũ akou ꞌgã nee, mairaꞌme aꞌagawa apoara ꞌgã nee."
44,17,17,Poje Paulo ꞌga awau judeu ꞌgã jatykaawa pype Jejui ꞌga momeꞌwau ꞌgã nupe. Kwaiwete judeu ꞌgã awau peu Jarejuwarete ꞌga upe oporogytau. Judeueꞌema ꞌgã nanẽ awau nũ. Judeueꞌema ꞌgã agawewi. Aꞌetea ꞌgã ꞌga rerowiaa judeu ꞌgã ꞌjawe. Aꞌeramũ ꞌgã juejue ꞌga momeꞌu renupa.Pe awi uẽm ire Paulo ꞌga awau oporogytau ꞌgã amunawarete pyter ipe ajemogy tee maꞌe ꞌgã nupe.
44,17,18,"Ojemuꞌe maꞌefera ꞌgã nupe Paulo ꞌga awau Jejui ꞌga momeꞌwau. Epikureu ꞌgã nupe, Estoiku ꞌgã nupe nanẽ imomeꞌwau nũ.—Jejui ꞌga oferap raiꞌi nũ, amanũ re nũ— ꞌjau ꞌga uꞌama imomeꞌwau ojemuꞌe maꞌefera ꞌgã nupe.Aꞌeramũ ꞌgã ꞌjau:—Maꞌeramũ ꞌga maꞌja momeꞌwau janee ki ꞌei?— ꞌjau aipo ꞌgã ajaupe.—Tee. Maira mũ futat nipo aipo ꞌga wemiesaga omomeꞌu janee nũꞌũ— ꞌjau ꞌgã ajaupe."
44,17,19,Aꞌeramũ ꞌgã Paulo ꞌga rerawau ajatykaaw ipe. Areopagu ꞌjaw ipe ꞌgã ꞌga rerawau.—Ere ajee iruukwe peu orejatykaaw ipe ꞌũ— ꞌjau iꞌakwaap maꞌe ꞌgã Paulo ꞌga upe.Aꞌeramũ ꞌgã Paulo ꞌga rerawau. —Ejemikwaawa emomeꞌupap oree ki ꞌei. Norokwaawi we ore aipoa ki ꞌei. Maran gatu te aipo raꞌe aꞌi kũi— ꞌjau ꞌgã ꞌga upe.Aꞌerauwe Paulo ꞌga porogytai ꞌgã nupe. Namutat peuwara ꞌgã wapyakau ajemogyau morogyta yau are raꞌe jepi. Aꞌeramũ ꞌgã Paulo ꞌga jeꞌeg are oporenuwiweramũ.—Soo ꞌga porogyta yau renupa— ꞌjau ꞌgã ajaupe.
44,17,22,"22,23 ꞌGã jatykaaw ipe owaẽm ire Paulo ꞌga awau afuꞌama oporogytau ꞌgã nupe.—Kwaiwete te pẽmaira aꞌagawa. Kwaiwete te je maira aꞌagawa resagi tekou teamunawupaw ipe aiꞌi. “Maira aꞌagawa ꞌgã afutat nanimenime”, aꞌe je tejeupe tewau tekou kwe pe amunawa pyterimũ esaka tekou aiꞌi. Aꞌere pẽẽ ajepeja ita mojewakeꞌemawe. “ꞌAga ita ore aramuꞌam oreremikwaaweꞌema maira upe”, ꞌjau ꞌupa ita are ojekwasiaa— ꞌjau Paulo ꞌga ꞌgã nupe imomeꞌwau. —ꞌGa ꞌã aꞌjea futat nepekwaawi we. Je ete te ꞌã ꞌga okwaap. Aꞌeramũ je ꞌawamũ ꞌga momeꞌwau pẽ nupe— ꞌjau Paulo ꞌga uꞌama ꞌgã nupe.—ꞌGa ꞌã Janeruwaretea te. ꞌGa te ꞌã mamaꞌea wapo rakue."
44,17,24,Ywya ꞌã ꞌga iapou rakue. Ywy pewara ꞌã ꞌga iapou rakue. Ywaga ꞌga ꞌã iapou rakue. ꞌGa te ꞌã mamaꞌe jararetea— ꞌjau ꞌga ꞌgã nupe. —Naꞌoga pype rũi ꞌga rekoi. Naeremiapofera pype rũi ꞌga rekoi.
44,17,25,Nitywi ꞌga remifutara mũ mamaꞌea. ꞌGa te ꞌã mamaꞌe wapo rakue. Aꞌeramũ ꞌga remifutara otyweꞌemamũ. ꞌGa futat te ꞌã ae apou rakue. ꞌGa futat ꞌã ae momytupoa ꞌagamũ rakue— ꞌjau Paulo ꞌga uꞌama imomeꞌwau ꞌgã nupe.
44,17,26,"—Majepeiꞌi etee futat ꞌga ꞌã kũimaꞌe ꞌga apou rakue. Aꞌe ꞌga juapyrera futat ꞌagamũ ojemomytun— ꞌjau ꞌga uꞌama ꞌgã nupe imomeꞌwau. —Ae ypy juapyrera te ꞌã ajemogy ꞌagamũ. ꞌAwamũ te aje ꞌã ae jemogyi okwasiꞌwasiꞌwau. ꞌY amutee are ꞌga ꞌgã monou ꞌgã mogyau ꞌgã mokwasiꞌwasiꞌwau— ꞌjau Paulo ꞌga uꞌama imomeꞌwau ꞌgã nupe.—Aeꞌaawera we futat ꞌga okwaap. “ꞌAwamũ futat nipo ꞌgã amũ ꞌari”, ꞌjau ꞌga ojeupe ꞌũina— ꞌjau ꞌga ꞌgã nupe. —“Anure ꞌgã amũ tamogyukat ꞌjau”, ꞌjau ꞌga ꞌũina. ꞌGa ꞌã jane juejue jane kwaapa, jane ꞌareꞌemauwe ꞌga janeꞌaawa kwaapa. Jane manũawa nanẽ ꞌga ikwaapa nũ— ꞌjau Paulo ꞌga uꞌama imomeꞌwau ꞌgã nupe."
44,17,27,—Ojee aeporokwaawiweramũ ꞌga ojekwaawukaa jane upe. Takwaap Jarejuwarete ꞌga ꞌjau ꞌjara ꞌgã nupe ꞌga ojekwaawukaa.
44,17,28,"Namuku rũi futat ꞌga rekoi ae wi. Muku ae wi ꞌga reko re amunipo ꞌã ae papawi— ꞌjau ꞌga ꞌgã nupe uꞌama. —Aꞌere ꞌga jejukai ae ree. Aꞌeramũ ae opapapeꞌema— ꞌjau Paulo ꞌga uꞌama imomeꞌwau ꞌgã nupe. —Ymã te ꞌã pẽypy ꞌgã amũ kaꞌarana pe kwasiari inuga rakue: “Jane juejue ꞌga raꞌyra”, ꞌjau ꞌgã ikwasiaa inuga pẽ nupe rakue— ꞌjau Paulo ꞌga uꞌama imomeꞌwau ꞌgã nupe."
44,17,29,—Aꞌere ꞌã pẽẽ maira aꞌagawa etee peapo. Maira aꞌagawa raꞌyra nipo pẽẽ? Naani. Janeruwarete ꞌga namaira aꞌagawa ꞌjawe rũi. Pẽẽ ꞌã maira aꞌagawa etee iapou pejejeupe. Aꞌere nanarũi Janeruwarete ꞌga. Janeruwarete ꞌga te ꞌã nae rũi wapo rakue. Okoeteete maꞌe ꞌga. Ojetee futat ꞌga jeuwi rakue.
44,17,30,"Ymã te ꞌã Janeruwarete ꞌga ae resagi ete mamaꞌe tywera aporamũ rakue. “Too. Niaꞌwyruui ꞌgã. Aꞌere ꞌgã je kwaaweꞌema te ꞌgã nerekoi. Aꞌeramũ je ꞌgã momapeꞌema raꞌne”, ꞌjau ꞌga ojeupe ꞌũina rakue. Ymã te aipoa rakue— ꞌjau Paulo ꞌga imomeꞌwau ꞌgã nupe uꞌama. —Aꞌere ꞌga ꞌawamũ ꞌga jeꞌegi janee: Pepoit pejetywer awi, ꞌjau ꞌga ꞌã janee. Najuejue etee futat pejepoia pejetywer awi, ꞌjau ꞌga ꞌã janee— ꞌjau Paulo ꞌga imomeꞌwau ꞌgã nupe. —Wemifutara ꞌara rupi etee futat nipo Janeruwarete ꞌga ae momapa. ꞌAwamũ te aje ꞌga ꞌã kũimaꞌe ꞌga amũ muri imogou ae upe. Aꞌe ꞌga kũimaꞌe ꞌga ae kwaap katu katu akou. Anure nipo ꞌga ae majatykau wowase. Werowiaramũ etee futat ꞌga ae mogyau ojepyri nipo. Werowiareꞌema ꞌgã ꞌga imonou etee mamaꞌeukwaawa rapyaw ipe. ꞌGa futat poromũ, Jejujamũ. Aꞌe ꞌga futat ꞌut amanũmũ ꞌau jane pyri rakue. Aꞌere Janeruwarete ꞌga ꞌga moferawi etee raiꞌi nũ. Aꞌjea futat aipoa. Aꞌjeꞌem ire amunipo ꞌã ꞌga nomoferawi futari ꞌga raiꞌi— ꞌjau Paulo ꞌga uꞌama imomeꞌwau ꞌgã nupe."
44,17,32,"Aꞌe renupawe kũimaꞌe ꞌgã amũ ꞌga jaita etee.—Kuu. Manamũ tee aereumera ferawi ꞌi nũꞌũ. Naenuwi pa je aereumeramũ oferaw etee nũ ꞌea jepi nũ— ꞌjau ꞌgã ꞌga rerekoemãu.Aꞌere amumera ꞌgã jemogyi etee futat ꞌga renupa, ꞌga jaiteꞌema futat. Aꞌeramũ ꞌgã ꞌjau Paulo ꞌga upe:—Anure tereporogytauꞌjap oree ꞌjau nũ. Taruenup katu katu ꞌjau— ꞌjau ꞌgã ꞌga upe."
44,17,33,ꞌGã nupe oporogytapaw ire Paulo ꞌga awau ꞌgã nui. Aꞌere amumera ꞌgã amũ nekoi Jejui ꞌga rerowiaaramũ. Jejui ꞌga rerowiaara ꞌga amũ rera Dionisio. Ojemuꞌe maꞌefera ꞌga. Kũjã ẽẽ nanẽ ꞌga rerowiaa nũ. Ẽẽ rera Damarisi. ꞌGã amũ nanẽ Jejui ꞌga rerowiaa nũ.
44,18,1,"Aꞌe awi Paulo ꞌga awau, Atenasi ꞌjaw awi. Korĩtu pe ꞌga awau nũ."
44,18,2,"Aꞌe pe owaẽma Paulo ꞌga Akira ꞌga rekoaa. Põtu ywy pewarera ꞌga poromũ Akiraramũ. ꞌGa remireko Prisira ẽẽ. ꞌAwamue ꞌgã ꞌua ajakawau Roma ꞌjaw awi. Itari ywy pewarera ꞌgã futat ꞌwyriararete ꞌga, Krautiu ꞌga ꞌgã mua:—Peꞌje pejewau ꞌaw awi, Roma awi— ꞌjau peuwara ꞌgã ꞌwyriara ꞌga ꞌgã nupe. —Judeuramũ pejewaupap— ꞌjau ꞌga judeu ꞌgã nupe.Roma pewarera ꞌgã ꞌga imonou pe awi. Aꞌeramũ Akira ꞌga awau Korĩtu pe ajakawau wemireko ẽẽ retee. Wyra pirera roga apoara Akira ꞌga. Peu Paulo ꞌga awau ꞌgã nekoaa. Paulo ꞌga nanẽ taityoga apoara nũ. Aꞌeramũ Paulo ꞌga awau oporogytau ꞌgã nupe. Aꞌeramũ Paulo ꞌga aꞌe pe futat akou opytau ꞌgã pyri. Wyra pirera roga apou ꞌgã pyri imeꞌega kaꞌaranũũ are."
44,18,4,"Morowykyeꞌema rupi Paulo ꞌga awau oporogytau judeu ꞌgã jatykaawa pype ajatyka maꞌe ꞌgã nupe.—Jejui ꞌga ꞌã Janeruwarete ꞌga remimurera— ꞌjau Paulo ꞌga awau imomeꞌwau ꞌgã nupe, judeu ꞌgã nupe, grego ꞌgã nupe ꞌjau."
44,18,5,"Ojeteeꞌi futat Paulo ꞌga akou poromũ peu. Poje ꞌga pytuna ꞌgã ꞌua. Silasi ꞌga Timoteo ꞌga retee owaẽma ꞌga upe.Opytuna ꞌgã nurauwe ꞌga opoia taityoga apo awi. Aꞌeramũ futat ꞌga akou Jejui ꞌga momeꞌwau etee peuwara ꞌgã nupe nũ, opytuna ꞌgã netee nũ:—Jejui ꞌga futat Jarejuwarete ꞌga remimurera— ꞌjau ꞌgã judeu ꞌgã nupe, ꞌgã muꞌjau Kristu ꞌga ree.Aꞌeramũ futat Paulo ꞌga niojeri Jejui ꞌga momeꞌwau ꞌgã nupe. Aiꞌiwe nũ, aiꞌiwe nũ ꞌjau Paulo ꞌga akou wojereꞌemamũ futat ꞌga momeꞌwau ꞌgã nupe."
44,18,6,"Aꞌere ꞌgã nuerowiari etee ꞌga.—Oꞌmeramũ ꞌga ꞌi akou— ꞌjau etee judeu ꞌgã Paulo ꞌga Jejui ꞌga momeꞌuramũ.Paulo ꞌga ꞌgã ikurapa. Aꞌeramũ Paulo ꞌga amaraꞌneramũ judeu ꞌgã nee. Aꞌeramũ futat ꞌga waity patukatukau waity tuwyrera mototoka, amaraꞌne resaukaa ꞌgã nupe.—Jejui ꞌga je ꞌã amomeꞌu pẽ nupe numiamũ. Aꞌere ꞌã neperowiari ete ꞌga. Aꞌeramũ je ꞌawamũ tewau pẽ nui. Judeueꞌema ꞌgã nupe etee je oi Jejui ꞌga momeꞌwau nũ— ꞌjau ꞌga waity patukatukau. —“Paulo ꞌga ore monou mamaꞌeukwaawa rapyaw ipe”, peꞌje kasi jee ne. Pẽẽ futat te ꞌã pẽowet— ꞌjau Paulo ꞌga ꞌgã nupe."
44,18,7,Awau ꞌgã nui. Judeueꞌema ꞌga rog ipe awau ojejyita. Tisiu Justo ꞌga rog ipe awau. Jarejuwarete ꞌga ꞌga werowiat. Aipo kũimaꞌe ꞌga roga ꞌũina judeu ꞌgã jatykaawa yse pe futat. Aꞌeramũ ꞌga awau peu. ꞌGa roga pype ꞌga akou Jejui ꞌga momeꞌwau ꞌgã nupe.
44,18,8,"Aꞌeramũ judeu ꞌgã jatykaawa raarana ꞌga Jejui ꞌga rerowiaa, Krisipu ꞌga ꞌga rerowiaa opytuna ꞌgã netee. Tekotee ꞌgã nanẽ ꞌga rerowiaa ajemogyau. Aꞌeramũ ꞌgã ojepymĩãukaa ꞌy pe ꞌgã nupe."
44,18,9,Ypytunimũ Janejararete ꞌga ojesaukaa oporogytau Paulo ꞌga upe:—Ere je momeꞌwau ekou ekyjaweꞌem futat. Je ako ene pyri. Aꞌeramũ ene efuewepaweꞌemamũ futat ekou je momeꞌwau ꞌgã nupe. Aꞌeramũ je ene rerekou tywerukareꞌema ꞌgã nupe. Kwaiwete te ꞌã je rerowiaara ꞌgã ꞌau— ꞌjau Jejui ꞌga ojesaukaa Paulo ꞌga upe.
44,18,11,Aꞌeramũ futat Paulo ꞌga akou aipo ꞌga ꞌwyr ipe etee futat Jarejuwarete ꞌga jeꞌega momeꞌwau ꞌgã nupe. Majepeja te kwara muꞌaa. Ajepeja rupi ꞌga akou nũ. Awau ꞌga kwara ꞌaramũ uẽma ꞌgã nui.
44,18,12,"ꞌWyriar yau ruramũ judeu ꞌgã ajatykau. Aꞌeramũ futat Paulo ꞌga pyyka ꞌga rerawau Gariu ꞌga upe, ꞌwyriar yau upe ꞌga rerawau. Akaja ywy pewara ꞌgã nupe ꞌwyriaramũ akou. —Ko ꞌga kũimaꞌe ꞌga ꞌut ore muꞌjau Jarejuwarete ꞌga jeꞌeg are numiamũ— ꞌjau ꞌgã ꞌga rerawau ꞌwyriara upe. —Aꞌere ꞌga naMoisesi ꞌga remikwasiarera ꞌjawe rũi imomeꞌui oree— ꞌjau ꞌgã ꞌga upe. —Oꞌmeramũ te ꞌga ꞌi akou. Wapo ekoete ꞌga akou— ꞌjau ꞌgã ꞌga rerawau ꞌwyriara upe imomeꞌwau."
44,18,14,"14,15 Paulo ꞌga ojeꞌegaramet ꞌwyriara ꞌga upe. Aꞌere ꞌwyriara ꞌga jeꞌegi erujewi. Aꞌeramũ Paulo ꞌga ojeꞌegeꞌema.—Mamaꞌe tywera ꞌga iapo re te amunipo ꞌã je apyakai pẽjeꞌeg are. Aꞌere ꞌã ꞌga naani. Nuapoi futari ꞌga mamaꞌe tywera. Pẽẽ ꞌã judeua. Pẽẽ noko ako pejamue ekoete jepi. Pejejemiapo are miamũ pejejamueu jepi. Aꞌeramũ je teapyakaweꞌem futat pẽ nee. Je ꞌã romanũa. Pẽꞌwyriaramũ futat je rekoi. Aꞌeramũ je pẽnemiapo are teapyakaweꞌem. Najukai ꞌga ꞌga amũ. Nakurawi ꞌga ꞌga amũ. ꞌWyriararetea ꞌga miamũ ꞌga nakurawi. Namamaꞌe tywera rũi futat ꞌga wapo. Aꞌeramũ je teapyakaweꞌem pẽ nee— ꞌjau etee ꞌwyriara ꞌga ꞌga nupe. Series,  Aꞌerauwe ꞌwyriara ꞌga ꞌgã mũꞌjãu ojewi.—Peꞌje pejewau pejeꞌjãu je wi— ꞌjau ꞌwyriara ꞌga ꞌgã nupe.Aꞌerauwe ꞌga ꞌgã mũꞌẽukaa ojewi."
44,18,17,"Aꞌeramũ ꞌgã awau amaraꞌneramũ akou. ꞌGã maraꞌnea ꞌgã nerekou. Aꞌeramũ futat ꞌgã ajatykaawa raarana ꞌga, Sostenesi ꞌga pyyka ꞌga nupãnupãu ekoete futat. ꞌWyriara ꞌga, Gariu ꞌga ꞌgã nesaka agawewi futat. Aꞌere ꞌga rekoi esakareꞌema ꞌjawe etee futat."
44,18,18,"Korĩtu pe Paulo ꞌga akou namutamutat. Poje ꞌga awau aipo awi. Sẽkreja ꞌjaw ipe ꞌga awau, aipo awi. Akira ꞌga awau ꞌga rupi, wemireko ẽẽ retee. Awau ꞌgã owaẽma Sẽkreja ꞌjaw ipe. Peu wekwaw ipe Paulo ꞌga ojeapina. Ojemuapesĩpesĩga futat.—Nan nipo je iapoi enee— ꞌjau ꞌga Jarejuwarete ꞌga upe raiꞌi.Uꞌeawer imũ iapo re ꞌga ojeapina.Aꞌere ꞌgã awau uꞌaa yaruu pype nũ. Awau ꞌgã oyaapa. Awau ꞌgã owaẽma."
44,18,19,Efesu pe awau owaẽma ojekoka. Peu futat ꞌgã ũꞌjãu. Peu futat Akira ꞌga opytau Paulo ꞌga wi wemireko ẽẽ retee.Oo enune Paulo ꞌga awau judeu ꞌga jatykaaw ipe Jejui ꞌga momeꞌwau ꞌgã nupe.—Jejui ꞌga ꞌã Janeruwarete ꞌga remimurera— ꞌjau ꞌga awau ꞌgã nupe.Aꞌere ꞌgã nuerowiari ꞌga. Aꞌeramũ ꞌgã ajamueu ee. Aꞌeramũ peuwara ꞌgã ꞌjau ꞌga upe:—ꞌAu epyta ore pyri nũꞌũ— ꞌjau ꞌgã.—Tee nũꞌũ. Napytaaꞌuweri je nũꞌũ. Anure te nipo je ruri tejewya nũ. Jarejuwarete ꞌga temuramũ tejewya pẽ pyri nũ— ꞌjau Paulo ꞌga ꞌgã nupe.ꞌGã nupe oporogytapaw ire ꞌga awau ꞌgã nui. Awau uꞌaa yar ipe nũ. Pe awi awau oyaapa. Awau ꞌga ꞌy owajara katy oyaapa.
44,18,22,"Sesaria pe ꞌga awau ojekoka. Pe awi ꞌga awau ywyri. Awau ꞌga owaẽma Jerusareg ipe. Owaẽma ypy we Paulo ꞌga awau oporogytau Jejui ꞌga rerowiaara ꞌgã nupe. ꞌGã nupe oporogytapaw ire ꞌga awau nũ. Ãtioki pe awau nũ, Siria ywy pe ꞌup maꞌe pe nũ."
44,18,23,"Aꞌe pe ꞌga awau opytawaipa. Kamẽsĩete ꞌga awau aꞌe awi nũ. Awau ꞌga Garasi ywy raapa awau, Frigia ywy raapa. Mĩmera wemiaawa ywy pe Paulo ꞌga awau akou oporogytau Jejui ꞌga rerowiaara ꞌgã nupe.—Peꞌje pejejemogyau ꞌga rerowiaa. Pepoit futat kasi ꞌga wi ne— ꞌjau ꞌga awau akou oporogytau ꞌgã nupe. —Pejekyjaweꞌem futat pejejemogyau— ꞌjau ꞌga akou ꞌgã nupe."
44,18,24,Kwe pe Paulo ꞌga oo ꞌga rekoramũ judeu ꞌga amũ awau Efesu ꞌjawa amunaw ipe akou. Aporu ꞌga awau akou Efesu pe. Aresãri ꞌjaw ipe uꞌat maꞌefera ꞌga poromũ. ꞌGa ojemuꞌe Jarejuwarete ꞌga porogytafer are rakue. ꞌGa omomeꞌu esage ꞌga jeꞌega ꞌgã nupe. Aꞌeramũ ꞌga awau akou wemikwaawa etee imomeꞌwau ꞌgã nupe. Jejui ꞌga ꞌga ikwaapa futat numiamũ. Aꞌere ꞌga Juã Batista ꞌga porogytafera etee ikwaawi. Juã ꞌga ae pymĩ ꞌy pe rakue. ꞌGa porogytafera etee futat ꞌga ikwaapa. ꞌGa remimomeꞌufera etee ꞌga ikwaapa akou.
44,18,26,"Aꞌerauwe ꞌga oi judeu ꞌgã jatykaaw ipe imomeꞌwau ꞌgã nupe. Aꞌjeteetewi ꞌga ꞌga momeꞌwau numiamũ. Aꞌere ꞌga nokwaapawi. Aꞌea ꞌga imomeꞌu ꞌga ꞌamamũ Akira ꞌga ꞌga renupa. Aꞌerauwe ꞌga ojeꞌega wemireko ẽẽ upe:—Okwaap futat ꞌga numiamũ. Aꞌjeteetewi ꞌga porogytai numiamũ ĩ. Aꞌere ꞌga nokwaapawi katu we raꞌe. Siroo ꞌga jarejepyri nũ ĩ, ꞌgã muꞌjaupap Jejui ꞌga porogyta are nũ ĩ— ꞌjau Akira ꞌga wemireko ẽẽ upe.—Naiꞌi. Siroo futat jane kĩã— ꞌjau ẽẽ ꞌga upe.Aꞌerauwe Akira ꞌga ojeꞌega ꞌga upe:—Ere ejua ore rupi. Siroo ene orojeꞌwyr ipe, ene muꞌjau Jejui ꞌga ree ꞌjau— ꞌjau ꞌga ꞌga upe.Aꞌeramũ ꞌga akou ojemuꞌjaukaa Akira ꞌga upe."
44,18,27,"Omuꞌe re Aporu ꞌga awau Akaja ywy pe. “Too Akaja ywy pe ꞌjau kwy”, ꞌjau ꞌga ojeupe. Aꞌeramũ ꞌga awau akou.“Pejejuka esage ki ꞌga ree”, ꞌjau ꞌgã kaꞌarana monou ikwasiaa ajaupe.“Jane ꞌjawe futat ꞌga. Jejui ꞌga rerowiaaramũ ꞌga rekoi.Aꞌeramũ pẽẽ pejejejukau ꞌga ree”,ꞌjau ꞌgã imonou, ajaupe ikwasiaa. Owaẽmawe ꞌga awau judeu ꞌgã pyri Jejui ꞌga momeꞌwau ꞌgã nupe:—Ymã te ꞌã Jarejuwarete ꞌga jeꞌega momeꞌwara ꞌgã kaꞌarana kwasiari inuga Jarejuwarete ꞌga remimurama ꞌga ree rakue— ꞌjau Aporu ꞌga oporogytau ꞌgã nupe. —Jejui ꞌga ꞌã ꞌga remimurera. Jejui ꞌga futat ꞌã jane katuꞌokara— ꞌjau ꞌga judeu ꞌgã nupe oporogytau.Aipo pyu ꞌga ꞌgã mojeꞌegawarũukareꞌema futat."
44,19,1,Efesu pe Paulo ꞌga rekoawetKorĩtu pe Aporu ꞌga rekoramũ Paulo ꞌga awau akou ywyri. Awau ꞌga owaẽma Efesu pe. Peu owaẽm ire Paulo ꞌga Jejui ꞌga rerowiaara ꞌgã amũ nekoaa.
44,19,2,Aꞌeramũ Paulo ꞌga oporonupa Jarejuwarete ꞌga ꞌAgesage are ꞌgã nupe:—Amut te Janeruwarete ꞌga Uꞌagesagea pẽ nupe raiꞌi? Jejui ꞌga pẽẽ erowiar ire raiꞌi?— ꞌjau Paulo ꞌga ꞌgã nupe.—Tee. Naani nũꞌũ. Norokwaawi we te ꞌã ore nanuara. Aꞌeramũ ore ꞌga orojeupe imura kwaapeꞌema nũꞌũ— ꞌjau ꞌgã Paulo ꞌga upe.
44,19,8,"Peu Paulo ꞌga muapyra jay mokaꞌjama akou ꞌgã pype, Jejui ꞌga momeꞌwau ꞌgã nupe. Judeu ꞌgã jatykaawa pype ꞌga Jejui ꞌga momeꞌwau ꞌgã nupe. Okyjaweꞌem oporogytau ꞌgã nupe. Jarejuwarete ꞌga jeꞌega momeꞌwau ꞌgã nupe.—Ymã te ꞌã Janeruwarete ꞌga ojeꞌega muri janee rakue. “Anure nipo je tejemipyyrũmera ꞌga monoi pẽ nupe, pẽnemiapesagera ꞌga monoi pẽ nupe”, ꞌjau ꞌga ꞌũina janee rakue— ꞌjau Paulo ꞌga imomeꞌwau uꞌama ꞌgã nupe. —Aꞌeferupi tee ꞌga ꞌã ꞌawamũ ꞌga muri futari imogou janee. ꞌGa rera ꞌã Jejui. ꞌGa ꞌã ae katuꞌok werowiaramũ— ꞌjau Paulo ꞌga uꞌama imomeꞌwau ꞌgã nupe."
44,19,9,"Aipo ꞌeramũ amumera ꞌgã ꞌga rerowiareꞌema. Niporenuwiweri ꞌgã ꞌga ree.—Awỹja sipo ajee poromũ Jejujamũ? Niaꞌwyri nipo ꞌga rerowiaara— ꞌjau ꞌga rerowiareꞌema ꞌgã ꞌga rerowiaara ꞌgã nowase.Aipo ꞌeramũ Paulo ꞌga ojeꞌega Jejui ꞌga rerowiaara ꞌgã nupe:—Peꞌje iruukwe ꞌgã nui. Nuerowiari futari ꞌgã naꞌe— ꞌjau ꞌga ꞌgã nupe.Aꞌerauwe ꞌgã awau ꞌgã jatykaaw awi. Awau ꞌgã moromuꞌjawa ꞌog ipe. Tiranu ꞌga peuwara ꞌgã muꞌjara. Moromuꞌjawa ꞌog ipe ꞌga awau ꞌgã muꞌjau wojereꞌemamũ futat. Aiꞌiwe nũ, aiꞌiwe nũ, aiꞌiwe nũ ꞌjau ꞌga awau Jejui ꞌga momeꞌwau ꞌgã nupe, ꞌgã muꞌjau ꞌga ree."
44,19,10,"Mukũja kwara Paulo ꞌga imuꞌaa peu, ꞌgã muꞌjau akou. Aꞌeramũ Asia ywy pewara ꞌgã najuejue etee futat ꞌga porogyta renupa. Judeu ꞌgã, judeueꞌema ꞌgã ꞌjau. Tesirũmera ꞌgã we futat ꞌga porogyta renupa."
44,19,11,Sewa ꞌga raꞌyra ꞌgãAꞌere Janeruwarete ꞌga opãjẽ mua Paulo ꞌga upe. Aꞌeramũ aeremiapoeꞌema apoukaa Paulo ꞌga upe.
44,19,12,"Aꞌeramũ ꞌgã amũ ꞌua Paulo ꞌga raity pe upe, taity pemeꞌri upe. Aꞌerauwe ꞌgã erooi ipypiraa ojeroꞌwu maꞌe ꞌgã karuara ꞌarimũ ipypiraa. Aꞌerauwe ꞌgã ojekatuꞌoka. Mamaꞌeukwaawa rerekwara ꞌgã ꞌarimũ nanẽ ꞌgã erawau nũ. Tok ipypekauꞌi erawau inuga ꞌgã ꞌarimũ. Aꞌerauwe mamaꞌeukwaawa opoia ꞌgã nui. Janeruwarete ꞌga opãjẽ mua Paulo ꞌga upe poromũ iapoukaa ꞌga upe."
44,19,13,"13,14 Aꞌeramũ judeu ꞌgã amũ nanẽ awau ekoete akou kwe pe. “Mamaꞌeukwaawa simoit ꞌgã nui Jejui ꞌga rer imũ ꞌjau”, ꞌjau ajaupe numiamũ. Sete ꞌgã pytuna. Sewa ꞌga raꞌyra ꞌgã. Mainana ꞌwyriara ꞌga futat Sewa ꞌga. ꞌGa raꞌyra ꞌgã poromũ ojeꞌeg ekoete Jejui ꞌga rer imũ mamaꞌeukwaawa upe.—Paulo ꞌga oo Jejui ꞌga momeꞌwau oree jepi. Aꞌeramũ ore Paulo ꞌga remimomeꞌufera ꞌga rer imũ orojeꞌega pẽ nupe: Peꞌje pejejepeꞌau ꞌgã nui— ꞌjau ꞌgã mamaꞌeukwaawa upe. Series, "
44,19,15,Aꞌere mamaꞌeukwaawa jeꞌegi etee ꞌgã nupe:—Jejui ꞌga ore orokwaap. Paulo ꞌga nanẽ ore ikwaapa nũ. Aꞌere ore pẽẽ norokwaawi— ꞌjau mamaꞌeukwaawa ꞌgã nupe. —Awỹja te pẽẽ? NaJejui ꞌga rerowiaara rũi pẽẽ— ꞌjau etee mamaꞌeukwaawa ꞌgã nupe.
44,19,16,"Aꞌeramũ mamaꞌeukwaawa rerekwara ꞌga ꞌgã pyyka. Aꞌeramũ futat ꞌgã nupãnupãnupãu ꞌgã naity monoronoroka. Aꞌeramũ ꞌgã okaꞌjama jui. Typ. ꞌGã ujãna jui. ꞌGã muayrũyrũmũ etee ꞌgã monou, mamaꞌeukwaawa ojeupe ꞌgã jeꞌegamũ."
44,19,17,"Aꞌe renuw ypyrauwe Efesu pewara ꞌgã okyjau ajemogyau.—Peenup te Sewa ꞌga raꞌyra ꞌgã nera?— ꞌjau ꞌgã ajaupe. —Jejui ꞌga rer imũ ꞌgã jeꞌeg ekoetei mamaꞌeukwaawa upe ꞌea? Aꞌere mamaꞌeukwaawa rerekwara ꞌga ꞌgã naity monoronorogi etee ꞌgã nui ꞌgã nupãnupãu etee ꞌea raiꞌi. Nojeꞌeg ekoetei ae ꞌga rer imũ— ꞌjau ꞌgã ajaupe.Aꞌeramũ taetu ꞌgã okyjau Jejui ꞌga rer imũ ojeꞌeg ekoete awi. Judeu ꞌgã, judeueꞌema ꞌgã netee okyjau ajemogyau nũ."
44,19,18,"Aꞌeramũ Jejui ꞌga rerowiaara ꞌgã ꞌua ojemomeꞌwau Paulo ꞌga upe, kwaiwete.—Ymã te noko oretyweramũ ikue ꞌja. Mamaꞌe tywera etee ore iapou ikue. Aꞌere ore ꞌawamũ ore poiri orotywera apo awi. Aruerowiar ore Jejui ꞌga ꞌawamũ arajemogyau— ꞌjau ꞌgã ꞌua ojemomeꞌwau Paulo ꞌga upe.Peuwara ꞌgã nowase futat ꞌgã ojemomeꞌwau."
44,19,19,Kwaiwete pãjẽa nanẽ Jejui ꞌga rerowiaa nũ. Aꞌe ꞌgã futat awau kaꞌarana upe. Aipo kaꞌarana mamaꞌe tywer are ꞌgã muꞌjau. Aꞌere ꞌgã poiri mamaꞌe tywera apo awi. Aꞌeramũ ꞌgã kaꞌarana rerua imajatykau iapypyramũ. Mamaꞌe tywer are amuꞌeawera rerua imonoꞌoga.Aꞌere ꞌgã tata monygi ipype. Fu iapyau inuga. Iapy re ꞌgã imomyawera repy mojopyrũmũ. Kaꞌarana repya sĩkwẽta miu ita ꞌywopeꞌia. Aꞌetea ꞌgã naeawyrũi futari okaꞌaranũũ momyawer are.
44,19,20,Aꞌeramũ Jejui ꞌga rerowiaara ꞌgã awau ojemomytuna ajemogyau. Kwaiwete te pãjẽ ꞌgã Jejui ꞌga rerowiaa. Aꞌeramũ futat ꞌgã mamaꞌe tywera apo awi opoia. Aꞌeramũ ꞌgã nesakarera ꞌgã imokwasiꞌwau imomeꞌwau ajaupe.Aipo renupawe kwaiwete ꞌgã Jejui ꞌga rerowiaa. Aꞌeramũ futat ꞌgã Jejui ꞌga jeꞌega mokwasiꞌwau. Amunawa moymoyka. Aꞌeramũ futat Jejui ꞌga rerowiaara ꞌgã ojemomytuna kwaiwete.
44,19,21,"Efesu pewara ꞌgã maraꞌneawetAꞌere Paulo ꞌga ꞌũina weaꞌaramũ. “Marupi te je oi tekou nũ?” ꞌjau ꞌga ꞌũina. Ojeupe tee futat oporogytau. “Masetoni ywy raapa pa je oi tekou kwy. Akaja pyu ꞌjau tewau kwy. Aꞌe awi futat tewau Jerusareg ipe tewaẽma ꞌjau kwy. Jerusareg ipe tekotekoꞌi re tewau Roma pe ꞌjau kwy”, ꞌjau ꞌga ꞌũina weaꞌaramũ ojetee futat. Oo enune ꞌga ꞌũina weaꞌaramũ ee nũ."
44,19,22,"Aꞌeramũ ꞌga ojekotyꞌaawa ꞌgã naꞌne imonou wenune.—Peꞌje iruukwe pejewau je renune Masetoni ywy pe— ꞌjau ꞌga ꞌgã nupe.Aꞌerauwe ꞌga pytuna ꞌgã oi, Timoteo ꞌga Erasto ꞌga retee.—ꞌAu je rekoi raꞌne. Anure too pẽ newiri ꞌjau— ꞌjau ꞌga ꞌgã nupe.Aꞌeramũ Paulo ꞌga peu akou. 23,24 Peu ꞌga rekwaw ipe ꞌgã amũ amaraꞌneramũ Paulo ꞌga ree. Demetriu ꞌga amaraꞌneramũ ꞌga ree. Prata ꞌjawa apoara ꞌga poromũ Demetriuramũ. Ita enyfuꞌgi are oporowyky maꞌe ꞌga. Aꞌeramũ ꞌga futat ꞌoꞌgiꞌi apou. Mairaꞌme aꞌagawa roga ꞌjawewara ꞌga iapou. Diana ꞌjawa ꞌgã maira.Ojeupe Paulo ꞌga Jejui ꞌga momeꞌuramũ aipo amunawa pewara ꞌgã amũ Jejui ꞌga rerowiaa. Aꞌeramũ ꞌgã aꞌeramũ opoia omaira rerowiar awi, Diana ꞌjawa rerowiar awi. Aꞌeramũ ꞌgã maira aꞌagawa roꞌgi mureꞌema ojeupe. Aꞌeramũ ꞌoꞌgiꞌi apoara ꞌga, Demetriu ꞌga amaraꞌneramũ Paulo ꞌga ree."
44,19,26,"“Naeremiapoa rũi Janeruwarete ꞌga”, eꞌi ꞌã Paulo ꞌga ꞌgã nupe. ꞌAgamũ maira aꞌagawa roꞌgiꞌi murukareꞌema ꞌgã nupe jane wi. “Jarejuwarete ꞌga te perowiat, Jejui ꞌga retee”, ꞌjau ꞌã Paulo ꞌga oporogytau ꞌgã nupe. Aꞌeramũ ꞌgã opoia kwaiwete Diana rerowiar awi. Aꞌeramũ ꞌgã Jejui ꞌga etee futat erowiaa ajemogyau kwaiwete. Ymã we ꞌã ꞌauwara ꞌgã Asia ywy pewara ꞌgã netee Diana rerowiari ajemogyau kwaiwete rakue. Aꞌere ꞌã ꞌawamũ Paulo ꞌga ruri ꞌau ꞌgã muꞌjau omair are— ꞌjau ꞌga ꞌgã nupe. —Mamaꞌe tywerete are te ꞌga ꞌgã muꞌei akou."
44,19,27,Najuejue te ꞌã jane jaremaira muorypa jepi. Ipojeupawuu maꞌe futat ẽẽ jepi. Aꞌere ꞌawamũ ꞌgã poipawi ẽẽ wi. Nuerowiaruꞌjawi ꞌgã Diana ẽẽ ꞌawamũ— ꞌjau Demetriu ꞌga ꞌgã nupe. —Namuruꞌjawi ꞌgã ꞌawamũ ꞌoꞌgiꞌia jane wi. Jane mokaꞌaranũũukareꞌema nipo ꞌã ꞌawamũ. Opoipap ꞌgã ꞌawamũ jui— ꞌjau Demetriu ꞌga ꞌgã nupe.
44,19,28,Aꞌe renupawe imajatykapyrera ꞌgã amaraꞌneramũ ajemogyau Paulo ꞌga ree. Aꞌeramũ futat ꞌgã wafukaita:—Efesu pewara jane. Diana futat jane maira!— ꞌjau ꞌgã wafukaita ajemogyau.
44,19,29,Aꞌe renupawe ꞌgã nera erooi imuãina amunawa pype. Aꞌeramũ ꞌgã Paulo ꞌga pytuna ꞌgã pyyka. Mukũja ꞌgã pyyka. Gaio ꞌga pyyka Aristaku ꞌga retee. Kwaiwete ꞌgã ꞌgã pyyka ꞌgã nerawau ajatykaaw ipe nũ.
44,19,30,Aꞌerauwe Paulo ꞌga ꞌjau ꞌgã nupe:—Oo je teporogytau ꞌgã nupe— ꞌjau ꞌga numiamũ.Aꞌere Jejui ꞌga rerowiaara ꞌgã nomonoukari Paulo ꞌga.
44,19,31,ꞌWyriaꞌri ꞌgã amũ Paulo ꞌga jekotyꞌaawa. Aꞌeramũ ꞌgã ojeꞌega monou ꞌga upe:—Ereo kasi ne— ꞌjau ꞌgã. —Erese kasi ewau peu ꞌgã nesaka ne— ꞌjau ꞌgã ojeꞌega monou ꞌga upe.
44,19,32,Aꞌeramũ ꞌgã ajatykau kwaiwete ꞌgã nee. Ojoywaema ekoete futat ꞌgã ajemogyau. Ikwaapareꞌema ꞌgã we futat ojoywaema ekoete futat ajemogyau.
44,19,33,"Aꞌere judeu ꞌgã amũ ꞌjau Aresãri ꞌga upe:—Ere ewau eporogytau ꞌgã nupe, ꞌgã nowase katy aꞌi kũi— ꞌjau ꞌgã ꞌga upe.Aꞌerauwe ꞌga opo mowyri ꞌgã nupe ꞌgã momika numiamũ. Aꞌere ꞌgã ꞌga kwaaw ire nuapyakai futari ꞌga jeꞌeg are."
44,19,34,—Judeu ꞌga tee raꞌe— ꞌjau etee ꞌgã ajaupe.Aꞌeramũ ojeroꞌwaroꞌwau etee futat wafukaita ꞌga upe.—Efesu pewara futat ore. Diana futat te ꞌã oremaira— ꞌjau etee ꞌgã ꞌga upe.Tuas ora poromukuran ꞌgã ajamueu wafukaita.
44,19,35,Poje ꞌwyriara ꞌga remiayuwa ꞌga ꞌua ojeꞌega ꞌgã nupe:—Peꞌje pejepika— ꞌjau ꞌga ꞌua ꞌgã nowase.Aꞌerauwe ꞌgã opika.—Aipo peapo awi— ꞌjau ꞌga ꞌua ꞌgã nupe. —Efesu pewaramũ jane futat te ꞌã najuejue etee futat sajejuka Diana ẽẽ rog are— ꞌjau ꞌga ꞌgã nupe. —Jane futat ꞌã ẽẽ ree ojejuka maꞌea. Aipoa ꞌã ꞌgã najuejue etee ikwaapa— ꞌjau ꞌga ꞌua ꞌgã nupe.Aꞌeramũ futat ꞌgã opika.—Ymã te ꞌã Diana aꞌagawa ruri uꞌaa janee ywag awi rakue. Aꞌe are ꞌã jane jejukai najuejue etee futat— ꞌjau ꞌga ꞌua ꞌgã nupe.
44,19,36,—Aꞌeramũ pẽẽ aipo apoweꞌem. Najuejue etee futat ꞌã jane iapoi. Aꞌeramũ pẽẽ pejepika. Enupa etee pejejemogyau— ꞌjau ꞌga ꞌua ꞌgã nupe.
44,19,37,—Aꞌere ꞌã ko ꞌgã kũimaꞌe ꞌgã perut ekoete ꞌau raiꞌi. Nakurawi agawewi ꞌgã ꞌã janemaira. Namunarũi agawewi ꞌgã ꞌã mamaꞌe are. Aꞌetea ꞌgã ꞌã perut ekoete raiꞌi— ꞌjau ꞌga ojeꞌega ꞌua ꞌgã nupe.
44,19,38,—Tene Demetriu ꞌga oi oporogytau ꞌwyriara ꞌga upe— ꞌjau ꞌga ꞌgã nupe. —Maran gatu nipo ꞌga mamaꞌe tywera mũ apoweꞌem ꞌga upe raiꞌi. Tene ꞌga oi oporogytau ꞌga upe. Nanuara niapoawi ꞌau— ꞌjau ꞌga ꞌgã nupe.
44,19,39,—ꞌGã nupe pejeporogytaweramũ pekwap ꞌwyriara ꞌgã nowase tãmẽjẽ pejeporogytau ꞌgã nupe— ꞌjau ꞌga ꞌua ꞌgã nupe. —Naeporogytaawa rũi te ꞌã ꞌau. Aꞌeramũ pẽẽ pejewau peu ꞌwyriara rowase pejeporogytau— ꞌjau ꞌga ꞌgã nupe.
44,19,40,"—Kasi aꞌe pe janeꞌwyriararete ꞌga amaraꞌneramũ jane ree ne— ꞌjau ꞌga ꞌgã nupe. —“Imaraꞌne nipo ꞌgã je ree. Je agoꞌo te ꞌgã”, ꞌjau nipo ꞌga janee— ꞌjau ꞌga ꞌgã nupe. —“Nafutari ꞌgã je rena ꞌwyriaramũ ojeupe raꞌe”, eꞌi nipo ꞌgã janee. “Ajepeja ꞌga te ꞌgã afutat ꞌwyriaramũ raꞌe”, eꞌi nipo ꞌga janee. Aiꞌi te ꞌã pejup pejeafukaita ekoete— ꞌjau ꞌga ꞌgã nupe. Aipo ꞌerauwe ꞌga peuwara ꞌgã mokwasiꞌwau, ꞌgã monou ꞌgã ꞌwyr ipe nũ. Aꞌeramũ futat ꞌga ꞌjau ꞌgã nupe:—Peꞌje pejewau pejejeꞌwyr ipe nũ— ꞌjau ꞌga ꞌgã nupe.Aꞌeramũ futat ꞌgã awau."
44,20,1,Jejui ꞌga rerowiaara ꞌgã nesaka ꞌga ataawetAipo teepaw ire Paulo ꞌga ojeꞌega monou Jejui ꞌga rerowiaara ꞌgã nupe:—Peꞌje pejejua ꞌau. Taporogyta pẽ nupe ꞌjau— ꞌjau ꞌga ꞌgã nupe.Aꞌerauwe Jejui ꞌga rerowiaara ꞌgã jatykai ꞌga ree kwaiwete.—Ko je oi tekou pẽ nui. Masetoni ywy pe je oi— ꞌjau ꞌga ꞌgã nupe. —Tepytuna ꞌgã newiri je oi. Peu ako je ꞌgã monoi aiꞌi. Aꞌeramũ je tewau ꞌgã newiri— ꞌjau ꞌga ꞌgã nupe. —Peꞌje pejejemogyau Jejui ꞌga rerowiaa. Pepoit kasi ꞌga rerowiar awi ne— ꞌjau Paulo ꞌga oporogytau ꞌgã nupe.Aipo ꞌe re ꞌga awau ꞌgã nui opytuna ꞌgã newiri.
44,20,2,"Awau ꞌga Masetoni ywy raapa, awau akou oporogytau amunaw ipewara ꞌgã nupe. Amunawa moymoyka akou Jejui ꞌga momeꞌwau. Aꞌerauwe futat Jejui ꞌga rerowiaara ꞌgã ajemogyau worywamũ ꞌga ree. Paulo ꞌga awau akou ꞌgã mojemogypyygukaa Jejui ꞌga ree. Kwaiwete te ꞌgã norywamũ Jejui ꞌga ree, ꞌga rerowiaa.—Pepoit kasi ꞌga rerowiar awi ne— ꞌjau Paulo ꞌga akou ꞌgã nupe amunawa moyka.Kwe pe futat awau akou imomeꞌwau ꞌgã nupe ꞌgã makuꞌiu. Awau Akaja ywy upe owaẽma."
44,20,3,Peu ꞌga opytau. Muapyr etee ꞌga jay mokaꞌjama. Aꞌeramũ ꞌga oꞌwya Siria ywy pe numiamũ. Aꞌe pype ꞌga judeu ꞌgã ojee muewera renuwi. Aꞌeramũ ꞌga awaweꞌem peu. Ojewya etee ꞌga ꞌua Masetoni ywy pe nũ.
44,20,4,"Aꞌeramũ peuwara ꞌgã, Jejui ꞌga rerowiaara ꞌgã amũ ꞌua ꞌga rupi. Sopatro, Aristaku, Segũtu, Gaio, Timoteo, Tikiku, Trofimũ. Mĩmera ꞌgã ꞌua Paulo ꞌga rupi. Sopatro ꞌga Pereja pewarera ꞌga. Piru ꞌga ꞌga ruwa. Aristaku ꞌga, Segũtu ꞌga Tesarũn ipewarera ꞌgã. Gaio ꞌga Teripe pewarera ꞌga. Tikiku ꞌga, Trofimũ ꞌga Asia ywy pewarera ꞌgã. Mĩmera ꞌgã ꞌua ꞌga rupi.Asia ywy raapa ꞌgã awau. Awau ꞌga owaẽma Firiposi ꞌjaw ipe. Pe awi ꞌgã awau Paulo ꞌga renune. Troate ꞌjaw ipe ꞌgã awau. Peu ꞌgã Paulo ꞌga rapesaka.Firiposi ꞌjaw ipe Paulo ꞌga opytau je retee, Lukaramũ. Firiposi ꞌjaw ipe ore rekoramũ owaẽma maniꞌokoꞌo jopypeꞌema ꞌwawa maraka upe. Ikwaw ire ore arawau yaruu pype aruꞌaa."
44,20,6,Sĩku oroser ire orowaẽma Troate ꞌjaw ipe ꞌgã nupe. Orojenune oo maꞌefera ꞌgã nekoaa arawau nũ. Majepei tee morowykyeꞌema magwapa Troate ꞌjaw ipe arajemogyau.
44,20,7,Morowykyeꞌema piara rupi Jejui ꞌga rerowiaara ꞌgã ajatykau ꞌog ywate pype ore ree. Orojemiꞌwaa raꞌne. Orojemiꞌwapaw ire Paulo ꞌga oporogytau ꞌgã nupe. Kwet kwet kwet. Morogyta teeꞌia miamũ ꞌã iporomuku omomeꞌuramũ.—ꞌAwauwe futat je porogytapawi. Aiꞌiwe te ꞌã je oi nũ— ꞌjau ꞌga ꞌgã nupe.Awau ypyajeaje katu. Kwaiwete te ꞌgã tata mogyi imonyka orojee. Aꞌeramũ kunumĩũũ ꞌga amũ ꞌũina wapyka ꞌokwar ywate ꞌarimũ ꞌga porogyta renupa. Eutiku ꞌga ꞌũina wapyka wapyakau Paulo ꞌga jeꞌeg are. Poje nipo ꞌga wopeyjamũ. Aꞌeramũ ꞌga osea. Paulo ꞌga jeꞌega ꞌga mopeyita. Aꞌeramũ ꞌga osea rakue. Poje ꞌga awau wopopenamũ ꞌokwar ywate rupi. Tii too. Aꞌeramũ futat ꞌga awau amanũmũ. Aꞌeramũ ajatyka maꞌe ꞌgã awau ojypa ꞌga resaka.—Tỹỹ. Amanũ futat ꞌga raꞌe nũꞌũ— ꞌjau ꞌgã ajaupe.
44,20,10,Aꞌerauwe Paulo ꞌga awau ojypa ꞌga resaka.—Pejemuaẽm awi ꞌga ree— ꞌjau Paulo ꞌga ꞌgã nupe.Aꞌeramũ Paulo ꞌga ꞌga mana anuruka. Aꞌerauwe ꞌga oferapa ꞌgã nupe.
44,20,11,"ꞌGa feraw ire ꞌgã ojeupia awau nũ, ꞌog ywate pype nũ. Ojeupir ire Paulo ꞌga maniꞌokoꞌoꞌi pyyka imoꞌjamoꞌjau orojee ore moyka. Aꞌeramũ futat ore orojeaꞌaramũ Jejui ꞌga manũawer are. Aꞌere Paulo ꞌga oporogytau nũ. Kwet kwet kwet kuꞌem. Awau akuꞌemamũ. Aꞌerauwe ꞌgã okwasiꞌwau. Awau ꞌgã ajemogyau ojeꞌwyr ipe. Amanũ maꞌefera ꞌga rerawau ꞌga ꞌwyr ipe.—Ekoay ꞌga ꞌua uꞌaa amanũmũ oree ko. ꞌOkwar ywate rupi ꞌga oi uꞌaa oree ko— ꞌjau ꞌgã aipo kunumĩũũ ꞌga pytuna ꞌgã nupe. —Aꞌere Janeruwarete ꞌga ꞌga moferawi ko nũ— ꞌjau ꞌgã imomeꞌwau ꞌgã nupe.Aꞌeramũ ꞌgã akuꞌiramũ ajemogyau ꞌga ree."
44,20,13,Kuꞌemamũ Paulo ꞌga ojeꞌega oree:—Peꞌje iruukwe nũ. Yar ipe pekwap. Je ywyri too ꞌjau— ꞌjau ꞌga oree.Aꞌerauwe ore jejagi yar ipe arawau Asosi ꞌjawa amunaw ipe.—Asosi pe ki je rapesak pejepe— ꞌjau ꞌga oree.Aꞌeramũ Paulo ꞌga awau ywyri. Peu Paulo ꞌga orojeupe ꞌga waẽm ire ore arawau aipo awi. Aꞌeramũ ꞌga awau yar ipe ore rupi. Arawau orowaẽma Mitilene ꞌjawa amunawa upe. Arawau orojekokaipa etee peu.
44,20,15,"Kamẽsĩete te oroia jui nũ. Aiꞌiwe ore orokwapa ꞌypõꞌõũũ pyu, Kiosi ꞌjawa ꞌypõꞌõũũ pyu. Aiꞌiwe ore orokwapa ꞌypõꞌõ mũ pyu nũ, Samosi pyu nũ. Imuapyra ꞌara rupi ore arawau orowaẽma Miretu ꞌjawa jemiar ipe. Peu futat ore orojekoka. Peu futat aruꞌjãu oropytau. Aꞌeramũ Paulo ꞌga ꞌjau oree:—Efesu pe jane nipytai. Janeraꞌnẽ jane jarekou. Kasi jane jarejatykaawa maraka nipyygi ne— ꞌjau ꞌga oree. —Jerusareg ipe sawaẽm tãmẽjẽ ꞌjau, maraka renunewe ꞌjau, aꞌe te je ꞌã— ꞌjau ꞌga oree.Aꞌeramũ ꞌga aꞌeramũ waꞌnẽnamũ ajemogyau maraka are."
44,20,17,"Paulo ꞌga ꞌeawetMiretu ꞌjawa amunaw ipe owaẽm ire Paulo ꞌga ojeꞌega monou Efesu pe, Jejui ꞌga rerowiaara ꞌgã ꞌwyriara ꞌgã nupe: “Peꞌje pejejua je pyri. Taporogyta pẽ nupe ꞌjau”, ꞌjau ꞌga ojeꞌega monou ꞌgã nupe."
44,20,18,"Aꞌerauwe ꞌwyriara ꞌgã nuri oporogytau Paulo ꞌga upe:—Pẽẽ ꞌã jejekotyꞌaawa. Asia ywy pe je waẽm ypyrauwe ako je kwaap pejepe ikue— ꞌjau Paulo ꞌga ꞌgã nupe. —Je ꞌã Jejui ꞌga remimonofera te. Jeporowykya ꞌã Jejui ꞌga momeꞌua tee futat ako pẽ nupe aiꞌi— ꞌjau ꞌga ꞌwyriara ꞌgã nupe. —Tejaaꞌwau ako je ꞌgã nee otywera ꞌgã etygeꞌemamũ aiꞌi. Maꞌeramũ te ꞌgã nopoiri otywer awi nũ, ꞌjau je tekou tejaaꞌwau ꞌgã nee aiꞌi.—Judeu ꞌgã ako afueweramũ je ree aiꞌi. “Sijuka ꞌga ꞌjau”, ꞌjau ako ꞌgã jee aiꞌi. Aꞌe are nanẽ ako je teꞌarasigamũ tekou aiꞌi nũ. “Kũimaꞌeeteetea je”, ꞌjaweꞌem ako je tekou aiꞌi. Jejui ꞌga te je amomeꞌu ꞌgã nupe aiꞌi numiamũ. Tejerowiaraipeꞌema futat ako tejee aiꞌi. Aꞌere ako ꞌgã je juka are etee ꞌgã fueweramũ aiꞌi— ꞌjau Paulo ꞌga ꞌgã nupe."
44,20,20,"—Pẽ nupe nanẽ ako je Jejui ꞌga momeꞌwauꞌjauꞌjapa pẽnog ipe tekou pẽ nupe aiꞌi— ꞌjau Paulo ꞌga ꞌgã nupe. —ꞌGã jatykaaw ipe nanẽ ako je ꞌga momeꞌwau tekou ꞌgã nupe aiꞌi— ꞌjau ꞌga ꞌgã nupe. —Judeu ꞌgã nupe, judeueꞌema ꞌgã nupe. Mĩmera ꞌgã nupe ako je Jejui ꞌga momeꞌwau aiꞌi. “Pejetywer awi pepoit. Peꞌje pejejemogyau Jejui ꞌga rerowiaa. Janejararetea ꞌga. Aꞌeramũ pẽẽ ꞌga rerowiaa”, ꞌjau je ako pẽ nupe ꞌga momeꞌwau aiꞌi— ꞌjau Paulo ꞌga uꞌama ꞌwyriara ꞌgã nupe oporogytau."
44,20,22,"—Aꞌere ꞌawamũ je oi Jerusareg ipe. Janeruwarete ꞌga ꞌAgesagea eꞌi jee: “Jerusareg ipe ekwap”, eꞌi jee. Aꞌeramũ je tewau Jerusareg ipe ꞌawamũ. Aꞌere je nakwaawi ꞌgã tejerekoa. Maꞌja katu nipo ꞌgã wapo peu jee? Maran gatu nipo ꞌgã je rerekoi?— ꞌjau ꞌga ꞌgã nupe uꞌama."
44,20,24,"—Aꞌere ꞌã ae ꞌga rerowiaaramũ nokyjeaꞌuweri te amanũ awi. Aꞌeramũ nipo je teporowyky moyka futat. Jejararete ꞌga te ꞌã, Jejui ꞌga oporowykya wapoukat jee. Aꞌeramũ je ꞌã teporowyky mateepaw are etee futat tejeaꞌaramũ. Morogyta esage momeꞌua etee futat ꞌã jeporowykya. Maꞌeramũ je ꞌã “peꞌje pejepoia pejetywer awi”, je ꞌi tekou ꞌgã nupe. “Niapoi agawewi jane mamaꞌe esagea ꞌga upe. Aꞌetea ꞌga jane katuꞌok jaretywer awi janepoiriweramũ”, ꞌjau je ꞌã tekou pẽ nupe— ꞌjau Paulo ꞌga ꞌgã nupe."
44,20,25,"—Pẽ pype tekou pẽ muꞌjau Jejui ꞌga porogytafer are ikue. ꞌGa porogytafera peenup, ꞌjau je ꞌã tekou pẽ nupe— ꞌjau Paulo ꞌga ꞌgã nupe uꞌama. —Aꞌere nipo ꞌawamũ naje resaguꞌjawi pejepe nũ. Jejui ꞌga je ako imomeꞌwau pẽ nupe ikue. Aꞌeramũ pẽẽ ꞌga rerowiareꞌem ire pẽẽ te futat pejejereko tywerukaa ꞌga upe. ꞌGa remifutara je ꞌã imomeꞌwau pẽ nupe. Wemifutara pẽẽ iaporamũ Janeruwarete ꞌga akuꞌiramũ pẽ nee, ꞌjau je ako pẽ nupe ikue— ꞌjau Paulo ꞌga ꞌgã nupe. Series, "
44,20,28,—Pẽẽ ꞌã ꞌawamũ ꞌwyriaramũ Jejui ꞌga rerowiaara ꞌgã nupe. Janeruwarete ꞌga ꞌAgesagea te ꞌã pẽ mogyau ꞌwyriaramũ ꞌgã nupe. Aꞌeramũ pẽẽ pejejejukau esage ꞌgã nee— ꞌjau Paulo ꞌga ꞌwyriara ꞌgã nupe. —Sãꞌã ae jejuka esage weymawa karupaꞌmĩ are. Nan tee futat pẽẽ pejejejukau esage ꞌgã nee. Janeruwarete ꞌga ꞌã waꞌyra ꞌga mua ijukaukaa janee rakue. Aꞌeramũ ꞌga ꞌã ꞌagamũ janetywera moia jane wi. ꞌGa manũeꞌem ire amunipo ꞌã ꞌga janetywera nomoiri futari jane wi. Werowiaaramũ ꞌga jane pireita janetywer awi. Aꞌeramũ ꞌga aꞌeramũ janejaramũ akou. ꞌGa ꞌã pẽ mogyau ꞌwyriaramũ werowiaara ꞌgã nupe. Aꞌeramũ ki pẽẽ pejejejukau esage ꞌgã nee— ꞌjau Paulo ꞌga ꞌgã nupe uꞌama.
44,20,29,"Aꞌeramũ Paulo ꞌga ꞌjau ꞌgã nupe:—Akwaap je. Je o re nipo iꞌme maꞌe ꞌgã amũ nuri oꞌmeramũ pẽ nupe. “Je te je rerowiat pejepe”, ꞌjau nipo ꞌgã pẽ nupe. “Perowiar awi Jejui ꞌga”, ꞌjau nipo ꞌgã pẽ nupe. Pẽ muꞌjau ꞌme nipo ꞌgã nuri. Jejui ꞌga rerowiar awi pẽ momoirukar are afueweramũ. ꞌMiara ꞌjawe aipo ꞌgã. Sãꞌã ꞌmiara jemuaẽmeꞌema pẽneymaw are. Nan tee futat ꞌgã najemuaẽmi pẽ nee. Jejui ꞌga rerowiar awi pẽ momoirukaawamũ te ꞌgã nuri. Aꞌeramũ pẽẽ pejejeaꞌgwau nanuar awi."
44,20,30,"Aꞌere nipo anure pẽẽ mũ we futat pẽꞌme pejejaupe pejejomojoꞌokawamũ— ꞌjau ꞌga ꞌgã nupe. —Aꞌeramũ ki pẽẽ pejejeaꞌgwau iꞌme maꞌe ꞌgã nui. Muapyra kwara je ako imagwapa tekou pẽ pype, Jejui ꞌga momeꞌwau pẽ nupe ikue. “Peꞌje Jejui ꞌga rerowiaa pejeojereꞌemamũ. Pepoit kasi ꞌga rerowiar awi ne. Iꞌme maꞌe rerowiareꞌema”, ꞌjau je ako pẽ nupe ikue— ꞌjau Paulo ꞌga ꞌgã nupe uꞌama imomeꞌwau. —Aꞌetea pẽẽ mũ ꞌgã ꞌme are pejeapyakau. Aꞌeramũ je aꞌeramũ tejaaꞌwau pẽ nee. Auꞌjeteramũ je ꞌã tekou pẽ muꞌjau. Aꞌjea futat jeremimomeꞌua. Perowiar awi iꞌme maꞌe ꞌgã— ꞌjau ꞌga ꞌgã nupe."
44,20,32,"—ꞌAwamũ je pẽ momeꞌwau Jarejuwarete ꞌga upe. Tojejuka ꞌga pẽ nee ꞌjau. Aꞌeramũ pẽẽ ꞌga jeꞌega renupa pejejemogyau. Tepẽ poat ꞌga ꞌjau, werowiar are ꞌjau. Wemiayuwa upe ꞌga mamaꞌe esage monou. Aꞌeramũ nipo ꞌga imonou pẽ nupe— ꞌjau Paulo ꞌga ꞌgã nupe."
44,20,33,"—Je ꞌã je kwaap katu pejepe. Je ꞌã, “kaꞌaranũũa pemut ape jee”, naꞌeaꞌuweri tekou pẽ nupe. “Mamaꞌea pemut amũ jee”, ꞌjaweꞌem je ꞌã pẽ nupe."
44,20,34,"Je te futat teporowykyau tekaraemã are. Tepytuna ꞌgã karaemã muawamũ nanẽ je ꞌã je te futat teporowykyau tekou. “Pemut ape jee. Mamaꞌea pemut amũ jee”, naꞌei je ꞌã tekou pẽ nupe. Je te futat ꞌã tekou teporowykyau— ꞌjau ꞌga uꞌama ꞌgã nupe."
44,20,35,"—Aꞌeramũ pẽẽ nanẽ nan tee futat iapou— ꞌjau Paulo ꞌga ꞌgã nupe. —Aꞌe are je ꞌã pẽ muꞌjau: “Peꞌje pejeporowykyau mamaꞌe muawamũ pejejeupe, pejepytuna ꞌgã nupe nanẽ mamaꞌe mua nũ”, ꞌjau je ako pẽ nupe ikue. Ymã te ꞌã Jejui ꞌga ꞌi rakue: “Jarejeupe mamaꞌe muramũ janekuꞌiramũ jarejemogyau. Aꞌere jane ꞌga amũ upe mamaꞌe monoramũ te janekuꞌieteramũ”, eꞌi ꞌã Jejui ꞌga rakue— ꞌjau Paulo ꞌga ꞌgã nupe."
44,20,36,"Oporogytapaw ire Paulo ꞌga wapyka wenupyꞌãu Jejui ꞌga rerowiaara ꞌgã netee, ojeꞌega monou Jarejuwarete ꞌga upe."
44,20,37,"37,38 Aꞌerauwe ꞌgã ꞌjau ajaupe:—Oo futat ꞌga jane wi— ꞌjau ꞌgã ajaupe.Aꞌerauwe futat ꞌgã ajaaꞌwau ꞌga ree kwaiwete. Ojooꞌopaw ire ꞌgã Paulo ꞌga mana. Ojomoyka ꞌga mana. ꞌGa mamaw ire ꞌgã ꞌga rerawau yaruu pe ejaa. Series, "
44,21,1,Jerusareg ipe Paulo ꞌga oawetYaruu pype aruꞌar ire Paulo ꞌga ꞌjau ywyaꞌmarimũwara ꞌgã nupe:—Ko ore ruri— ꞌjau Paulo ꞌga ꞌgã nupe.Aꞌerauwe ywyaꞌmarimũwara ꞌgã jeꞌegi oree:—ꞌWei. Peꞌje ꞌwei— ꞌjau ꞌgã oree.Oroia ore oroyaapayayau arawau. Arawau orowaẽma Kosi ꞌjawa ꞌypõꞌõũũ upe. Peu ore oropytau. Aiꞌiwe ore oroia nũ. Arawau Rodes ꞌjawa jemiar ipe orojekokaipa. Aꞌere oroia arawau nũ. Patara ꞌjawa amunaw ipe arawau orojekoka. Peu futat aruꞌjãu yaruu awi.
44,21,2,Aꞌeramũ ore Fenisia ywy pe oo maꞌe yaruu pype ete aruꞌaa nũ. Oroia nũ. Arawau ore arakou ꞌy ywyriꞌi etee futat.
44,21,3,"Arawau ꞌypõꞌõ mũ resaka. Sipiri ꞌjawa resaka.—Mĩnamũ ꞌypõꞌõũũ reni raꞌe kũi— ꞌjau ore arajaupe.Aꞌerauwe ore imoyaawi orokwapa ꞌypõꞌõũũ pyu. Orokwapa etee futat ꞌypõꞌõ atykupe katy. Arawau ore kwe katy kaꞌarete katy, Siria ywy katy. Arawau orowaẽma kaꞌa ywyra upe nũ. Aꞌeramũ arawau orowaẽma Tiro upe. Arawau ore Tiro pe orojekoka. Peu futat aruꞌjãu yaruu awi. Yaruu jara ꞌgã karaemã ꞌgã enũꞌẽnamũ ore arawau kwe pe amunawa momyrũmũ."
44,21,4,"Arawau Jejui ꞌga rerowiaara ꞌgã amũ nekoaa. Aꞌeramũ ore arawau arajemogyau Jejui ꞌga rerowiaara ꞌgã nog ipe. Majepeja morowykyeꞌema magwapa arajemogyau peu Jejui ꞌga rerowiaara ꞌgã pyri. Peuwara ꞌgã, Jejui ꞌga rerowiaara ꞌgã ꞌjau Paulo ꞌga upe:—Ereo awi Jerusareg ipe. ꞌAu etee eko ore pyri— ꞌjau ꞌgã Paulo ꞌga upe.Aꞌeramũ ꞌgã ꞌjau ꞌga upe:—Janeruwarete ꞌga ꞌAgesagea ojeꞌega oree aiꞌi: “Paulo ꞌga nipo ꞌgã peu nuerekoarũi”, eꞌi ꞌga ꞌAgesagea oree aiꞌi. Aꞌeramũ ore eneo futareꞌema— ꞌjau ꞌgã Paulo ꞌga upe.Aꞌere Paulo ꞌga ꞌi etee:—Oo futat je— ꞌga ꞌi etee."
44,21,5,"Arawawa upe iwaẽmamũ ore arawau nũ, yaruu pype aruꞌaa nũ. Kwaiwete peuwara ꞌgã awau oreo resaka wemireko ꞌgã netee, waꞌyra ꞌgã netee. Aꞌeramũ ore ꞌyisiga pype aruapyka orojenupyꞌãu oroporogytau Jarejuwarete ꞌga upe, yaruu pype aruꞌar enune."
44,21,6,"Jarejuwarete ꞌga upe oroporogytapaw ire Paulo ꞌga ojeꞌega ꞌgã nupe:—Orojor ore— ꞌjau ꞌga ꞌgã nupe.Aꞌerauwe ore aruꞌaa oroia. Oreo resaka ꞌut maꞌefera ꞌgã nanẽ ojewya awau ojeꞌwyr ipe nũ, ore ir ire nũ."
44,21,7,Tiro ꞌjaw awi ore arawau orowaẽma Tolemaita ꞌjawa upe. Peu ore Jejui ꞌga rerowiaara ꞌgã amũ nekoaa nũ. Aꞌeramũ ore peu arajemogyau ꞌgã pyri. Kaarup. Majepei tee oroser ire aruꞌaa yaruu pype nũ.
44,21,8,Aiꞌiwe ore oroia nũ. Arawau ore orojekoka Sesaria pe. Peu ore aruꞌjãu yaruu awi. Aꞌeramũ futat ore aruꞌaruꞌjapeꞌema yara pype.Orojekog ire ore arawawayayau Filipe ꞌga rog ipe oropytau. Jejui ꞌga porogyta momeꞌwara ꞌga Filiperamũ. Jerusareg ipe Filipe ꞌga rekoramũ Jejui ꞌga remimonofera ꞌgã ꞌga mogou imen manũ maꞌe ꞌgã nupe kumi monoaramũ rakue. Aipo ꞌga Filipe ꞌga rog ipe arawau oropytau. Irũpãwẽ Filipe ꞌga raꞌjyra. Kũjãmukua juejue ꞌga raꞌjyra ajemogyau. Janeruwarete ꞌga porogyta momeꞌwara ꞌgã te ꞌga raꞌjyra nanẽ nũ.
44,21,10,Filipe ꞌga rog ipe oropytawaipa. Peu ore rekoramũ kũimaꞌe ꞌga amũ ꞌua owaẽma oree. Agapu ꞌjawa ꞌga ꞌua owaẽma oree Filipe ꞌga rog ipe. ꞌGa nanẽ futat Janeruwarete ꞌga jeꞌega momeꞌwara nũ. Judeja ywy awi ꞌga ꞌua.
44,21,11,"Owaẽm ypy we Agapu ꞌga opajajamũ Paulo ꞌga kuꞌafaawa pyyka. Ojepofaa, ojepyfaa ipyu. Ojepofar ire ꞌga ꞌjau Paulo ꞌga upe:—“Nan nipo ꞌgã ꞌga pofari Jerusareg ipe”, eꞌi Janeruwarete ꞌga ꞌAgesagea imomeꞌwau jee— ꞌjau ꞌga Paulo ꞌga upe. —Aꞌeramũ nipo ꞌgã nan futat ene rerekou. Aꞌere nipo ꞌgã ene monou, judeueꞌema ꞌgã po pe ene jukaawamũ— ꞌjau Agapu ꞌga imomeꞌwau Paulo ꞌga upe."
44,21,12,Aꞌe renupawe ore ꞌjau Paulo ꞌga upe:—Soo awi ajee Jerusareg ipe— ꞌjau ore ꞌga upe.
44,21,13,Aꞌere Paulo ꞌga ꞌi etee oree:—Peꞌje pejepika pejejemogyau. Pejooꞌo awi pejemogyau. Je muꞌarasig etee te pejepe nanamũ. Oo futat je. Tene ꞌgã je pofari. Tene ꞌgã je jukai. Nakyjeaꞌuweri ae ꞌga rerowiaaramũ nanuar awi— ꞌjau etee Paulo ꞌga oree. —Jejui ꞌga te ꞌã jejararetea. ꞌGa te ꞌã je mono peu. Aꞌeramũ je tekyjaweꞌem temanũ awi— ꞌjau etee ꞌga oree.
44,21,14,"Simojeropytaukat ꞌga ꞌjau, ꞌjau ore orojeꞌega ꞌga upe numiamũ. Aꞌere ꞌga nore mojerowiari etee. Aꞌeramũ ore ꞌjau arajaupe:—Tene ajee ꞌga oi. Janejararete ꞌga te afutat ꞌga oa raꞌe— ꞌjau ore arajaupe."
44,21,15,"Peu arakorakoꞌi re ore orokaraemã mogatyrũmũ. Aꞌere ore arawau Jerusareg ipe. Ywyri futat ore arawau aꞌeramũ futat. Jejui ꞌga rerowiaara ꞌgã amũ awau ore rupi. Sesaria pewarera ꞌgã amũ awau ore rupi. Jerusareg ipe orowaẽm ire ore rupi oo maꞌefera ꞌgã futat ore rerawau Menasõ ꞌga rog ipe, Sipiri pewarera ꞌga rog ipe. Aipo ꞌga, Menasõ ꞌga, Jejui ꞌga rerowiaar ymanera futat. Aꞌeramũ ore arajemogyau ꞌga pyri peu."
44,21,17,ꞌga pyri Paulo ꞌga oawetJerusareg ipe orowaẽm ypy we ore arawau Jejui ꞌga rerowiaara ꞌgã nesaka. Ore resakawe ꞌgã akuꞌiramũ ore ree. Aiꞌiwe Paulo ꞌga ore rerawau ꞌga resaka. Peu Jejui ꞌga rerowiaara ꞌgã ꞌwyriara ꞌgã ajatykau kwaiwete ꞌga pyri. Peu ojeupe ore waẽmamũ Jejui ꞌga rerowiaara ꞌgã ꞌwyriara ꞌgã ore rapejeꞌega:—Tepeko?— ꞌjau ꞌgã oree.—ꞌWei. Ore rekoi ꞌwei— ꞌjau Paulo ꞌga ojeꞌega ꞌgã nupe.
44,21,19,"Aꞌere aruapejeꞌeg ire Paulo ꞌga oporogytau ꞌgã nupe, wekwawera momeꞌwau ꞌgã nupe:—Kwe pe ako ore oi judeueꞌema ꞌgã nupe Jejui ꞌga momeꞌwau ikue. Aꞌeramũ kwaiwete ꞌgã ajemogyau Jejui ꞌga rerowiaa aiꞌi— ꞌjau Paulo ꞌga imomeꞌwau ꞌgã nupe.Wekwawera momeꞌwaupap ꞌgã nupe."
44,21,20,"Aꞌe renupawe ꞌgã ꞌjau Paulo ꞌga upe:—Aꞌjea futat ꞌã Janeruwarete ꞌga resageramũ aꞌi kũi. ꞌAga morogyta ꞌã ae muoryp aꞌi kũi— ꞌjau ꞌgã ꞌga upe.—ꞌAu nanẽ kwaiwete judeu ꞌgã Jejui ꞌga rerowiari nũ. Aꞌere ꞌgã Moisesi ꞌga remikwasiarer imũ etee iapoi we ajemogyau— ꞌjau ꞌgã imomeꞌwau Paulo ꞌga upe. —Aꞌere kwe pewara ꞌgã nuri oꞌmeramũ ꞌgã nupe raiꞌi. “Paulo ꞌga oo akou kwe pewara ꞌgã judeu ꞌgã muꞌjau tyweruu akou”, ꞌjau ꞌgã ꞌua ajaupe raiꞌi— ꞌjau ꞌgã imomeꞌwau Paulo ꞌga upe. —“Pepoit Moisesi ꞌga remimuꞌefer awi”, eꞌi Paulo ꞌga awau akou ꞌgã nupe. “Pemojewag awi pejejaꞌyra”, eꞌi nanẽ ꞌga akou ꞌgã nupe nũ, ꞌjau ꞌgã ꞌua imomeꞌwau ajaupe raiꞌi. “Jarejemiapo awi pepoit”, eꞌi ꞌga akou judeu ꞌgã nupe, ꞌjau ꞌgã ꞌua ajaupe raiꞌi— ꞌjau ꞌgã imomeꞌwau Paulo ꞌga upe. —Aꞌere nipo ꞌgã ꞌau ene rut ene waẽma kwaawi raꞌe. Maran aje jane iapoi ꞌgã nupe ꞌawamũ ene rerowiarukaawamũ ꞌũ?— ꞌjau ꞌgã Paulo ꞌga upe. —Nan eapo ꞌawamũ ꞌgã nupe. ꞌAu irũpãwẽ ꞌgã nuwi, ore orojesaukat Jarejuwarete ꞌga upe ꞌjara ꞌgã. Jarejuwarete ꞌga upe ꞌgã jekatuꞌogi uꞌeawer imũ futat. Aꞌeramũ ene nanẽ ewau Jarejuwarete ꞌga mogytaaw ipe ꞌgã nupi— ꞌjau ꞌgã Paulo ꞌga upe. —Peu ene nanẽ ejekatuꞌoka Moisesi ꞌga remimuꞌeawer imũ Jarejuwarete ꞌga upe. Aꞌere ene kaꞌaranũũ monou mainana ꞌga upe, ꞌgã pinawera mepyau ꞌga upe ꞌjau. Aꞌeramũ nipo judeu ꞌgã ojomoyka ikwaapa— ꞌjau ꞌgã ꞌga upe. —“Na pa je ꞌga Moisesi ꞌga jaremuꞌeawer imũ etee futat iapoi akou raꞌe”, teꞌi ꞌgã ojomoyka ikwaapa ꞌjau. “Aꞌetea pa ꞌgã iꞌme oree raiꞌi nũ”, teꞌi ꞌgã ajaupe ꞌjau— ꞌjau ꞌgã Paulo ꞌga upe. —Judeuramũ jane iapopawi Moisesi ꞌga jaremuꞌeawer imũ. Aꞌere judeueꞌema ꞌgã nanarũi— ꞌjau ꞌgã imomeꞌwau Paulo ꞌga upe. —Ymã te ore kaꞌarana monoi ikwasiaa ꞌgã nupe ikue. “Nan tee ki peapo”, ꞌjau ore imonou ikwasiaa kaꞌaran are ꞌgã nupe ikue.—“Peꞌu kasi mairaꞌme aꞌagawa upe eroopyrera kumia ne. Wyra rya ki pemonykyt jui. Wy monykyr ire etee ki miaroꞌo peeyt iꞌwau. Peꞌu kasi wya ne. Wy monykyreꞌema nanẽ pẽẽ iꞌwaweꞌem nũ. Kũimaꞌeramũ ae ajuemireko are akoweꞌem. Kũjã nanẽ nũ. Ojomen are akoweꞌem. Omena etee futat erekou. Ae nanẽ wemirekoa etee futat erekou nũ”, ꞌjau ore ikwasiaa imonou ꞌgã nupe ikue— ꞌjau ꞌgã Paulo ꞌga upe."
44,21,26,Aiꞌiwe Paulo ꞌga awau irũpãwẽ ꞌgã nupi. Aꞌeramũ ꞌgã juejue ojekatuꞌoka Jarejuwarete ꞌga upe Moisesi ꞌga jeꞌeger imũ. Aꞌere awau osou Jarejuwarete ꞌga mogytaaw ipe oporogytau mainana ꞌga upe.—Morowykyeꞌema mũ magwaw ire ore jekatuꞌopawi. Aꞌeramũ ki ene wyra amũ iapisau iapyau oree juejue. Je tamepy orojee ene upe ꞌjau— ꞌjau ꞌga mainana ꞌga upe.
44,21,27,"Paulo ꞌga pyykawetMorowykyeꞌema teepap jaꞌwyjaꞌwyramũ Paulo ꞌga awau osou Jarejuwarete ꞌga mogytaaw ipe. Aꞌe pe judeu ꞌgã amũ ꞌga resaka, Asia ywy awi ꞌut maꞌefera ꞌgã ꞌga resaka. Aꞌe ꞌgã Paulo ꞌga pyyka ꞌga kuꞌa are. ꞌGa pyyg ire ꞌgã ꞌga reruafukaita ꞌga rerekou:—Peꞌje pejejua ꞌga pyyka ore pyri. Koa kũimaꞌe ꞌga pyyka ore pyri. Kwe pe ꞌga oi ꞌgã muꞌjau tywet rakue— ꞌjau ꞌgã ꞌgã nupe. —“Peapo awi Moisesi ꞌga remimuꞌefer imũ”, eꞌi ꞌga ꞌgã nupe rakue. “Judeu ꞌgã niaꞌwyri”, eꞌi ꞌga rakue. “Janeruwarete ꞌga mogytaawa niaꞌwyri”, eꞌi ꞌga rakue— ꞌjau futatee ꞌgã ꞌgã nupe. —Aꞌere ꞌga ꞌã ꞌawamũ judeueꞌema ꞌgã neruri erosou Jarejuwarete ꞌga mogytaaw ipe— ꞌjau ꞌgã ꞌga rerekou eruafukaita ꞌgã nupe. —Judeueꞌema ꞌgã ae nuerurarũi Jarejuwarete ꞌga mogytaaw ipe. Aꞌetea ꞌga werut ꞌgã ꞌau— ꞌjau ꞌgã ꞌga reruafukaita erekou."
44,21,29,"Jerusarega momyrũaw ipe ꞌgã Paulo ꞌga resaka raiꞌi. Judeueꞌema ꞌga amũ ꞌga rewiri ekoramũ raiꞌi. Efesu pewara ꞌga, Trofimũ ꞌga akou ꞌga rewiri raiꞌi. Aꞌeramũ ꞌgã nesakarera ꞌgã Paulo ꞌga resaka Jarejuwarete ꞌga mogytaaw ipe.—Judeueꞌema ꞌga nipo ꞌga werut erosou— ꞌjau ꞌgã ajaupe.Nuesagi agawewi ꞌgã judeueꞌema ꞌga amũ ꞌga pyri. Aꞌetea ꞌgã aipo ꞌjau ajaupe. Aꞌeramũ ꞌgã aꞌeramũ Paulo ꞌga pyyka eruafukaita erekou."
44,21,30,Aipo ꞌgã ꞌeramũ tesirũmera ꞌgã ꞌua ajatykau ꞌga pyykarera ꞌgã poaa Paulo ꞌga ree. ꞌGa rerawau eroyryryryka enuẽma ukupepe. ꞌOkwara rawopytyma ꞌga wi.Aꞌerauwe ꞌgã wafukaita ajaupe:—Peꞌje pejejua. Sijuka ꞌga ꞌjau— ꞌjau ꞌgã ajaupe.
44,21,31,Aꞌea kũimaꞌe ꞌga amũ enupa. Aꞌeramũ ꞌga ujãna jefaruu piara rupi.—Ejot. Ekoay nipo ꞌã ꞌgã ajuapisau ꞌja— ꞌjau ꞌga awau jefaruu ꞌga upe. Aꞌerauwe jefaruu ꞌgã ꞌwyriaꞌri ꞌga jefaruu ꞌgã majatykai erawau. Aꞌerauwe jefaruu ꞌgã nuri ujãna. Peu we ꞌgã jefaruu ꞌgã nesaka. Aꞌerauwe ꞌgã poiri Paulo ꞌga nupã awi.
44,21,33,Aꞌerauwe jefaruu ꞌgã ꞌwyriaꞌri ꞌga oi Paulo ꞌga rerowyka ꞌga pyyka. Aꞌerauwe ꞌga ꞌi jefaruu ꞌgã nupe:—Peꞌje pejejua ꞌga pofaa itaju pyu— ꞌjau ꞌga jefaruu ꞌgã nupe.Aꞌeramũ ꞌgã ꞌga pofaa. Mukũja itaju pyu ꞌga pofaa.ꞌGa pofar ire ꞌwyriara ꞌga ꞌjau Paulo ꞌga nupãarera ꞌgã nupe:—Awỹja ꞌga ki ꞌei? Maꞌja ꞌga iapou raꞌe ki ꞌei?— ꞌjau ꞌga ꞌgã nupe.
44,21,34,Aꞌere ꞌgã afukafukai ekoete tee futat waewaemamũ. Aꞌeramũ ꞌgã ikwaapeꞌema. Aꞌerauwe jefaruu ꞌgã ꞌwyriaꞌri ꞌga jeꞌegi:—Peꞌje ꞌga rerawau jarejeꞌwyr ipe— ꞌjau ꞌga jefaruu ꞌgã nupe.
44,21,35,"35,36 Aꞌerauwe ꞌgã ꞌga rerawau ojeꞌwyra ꞌog ywate pe. ꞌOg ywate jeupiawa upe Paulo ꞌga rerowaẽm jaꞌwyjaꞌwyramũ mytuna ꞌgã ꞌua ujãna jefaruu ꞌgã newiri wafukaita:—Peꞌje sijuka futat ꞌga— ꞌjau mytuna ꞌgã ꞌua jefaruu ꞌgã nepejãna.Aꞌerauwe jefaruu ꞌgã Paulo ꞌga rupia. Wam. Ojasiꞌyꞌwarimũ ꞌga rerawau ꞌga rerojeupia. Series, "
44,21,37,ꞌGã nupe Paulo ꞌga ꞌeawetWerose jaꞌwyjaꞌwyrauwe Paulo ꞌga ojeꞌega jefaruu ꞌwyriaꞌri ꞌga upe:—Tene je jeꞌegi enee raꞌne. Toporogyta enee ꞌjau— ꞌjau ꞌga ꞌga upe.—Kuu. Jejeꞌega futat nipo ereapo ki sa?
44,21,38,"Nuapoi sipo ꞌga jejeꞌega pa, aꞌe naje ꞌã reꞌã— ꞌjau jefaruu ꞌgã ꞌwyriaꞌri ꞌga ꞌga upe. —NaRoma ꞌwyriararete muearera rũi nipo ene ki sa? ꞌAwamue futat ako Egitu ywy pewarera ꞌga aparuapisi maꞌefera ꞌgã nerooi ꞌwyriara mueu aiꞌi. Kwaturu miu aparuapisi maꞌefera ꞌgã ꞌga erawau aiꞌi— ꞌjau ꞌga imomeꞌwau Paulo ꞌga upe. —Amunaweꞌem ipe ako ꞌga ꞌgã nerawau ꞌwyriara mueu akojaiꞌi. Naꞌefera rũi nipo ene ki sa?— ꞌjau ꞌga Paulo ꞌga upe."
44,21,39,—Naani nũꞌũ. Judeua te je nũꞌũ. Tarsu pe te je ꞌari ikue. Sirisia ywy pe te Tarsu ruwi nũꞌũ. Tuwiuu te aipoa Tarsua— ꞌjau Paulo ꞌga imomeꞌwau ꞌwyriaꞌri ꞌga upe. —Tene je jeꞌegi ꞌgã nupe— ꞌjau Paulo ꞌga jefaruu ꞌgã ꞌwyriaꞌri ꞌga upe.
44,21,40,"—Naiꞌi— ꞌjau ꞌga.Aꞌerauwe Paulo ꞌga uꞌama ojeupiawa ꞌarimũ opo mowya ꞌgã nupe ꞌgã momika. ꞌGã jeꞌega apou ꞌgã nupe. ꞌGã momika etee ꞌgã mogyau. Aꞌeramũ Paulo ꞌga ojeꞌega ꞌgã nupe. Judeu ꞌgã jeꞌegarete ꞌga iapou ꞌgã nupe, epyreu ꞌjawa apou ꞌgã nupe."
44,22,1,—Peꞌje pejeapyakau je ree. Tejekwawera je amomeꞌu pẽ nupe. Aꞌeramũ pẽẽ pejeapyakau jeporogyta are— ꞌjau Paulo ꞌga ꞌgã nupe. —Kuu. Janejeꞌega futat nipo ꞌga wapo— ꞌjau ꞌgã ajaupe.Aꞌerauwe ꞌgã nuwi wapyakau etee ojeꞌega ꞌga iaporamũ.
44,22,3,"—Je ꞌã judeua te— ꞌjau Paulo ꞌga ojeꞌega ꞌgã nupe. —Tarsu pe uꞌat maꞌefera te ꞌã je. Sirisia ywy pe uꞌat maꞌefera te ꞌã je. Tearanuw ire te je oi Jerusareg ipe, tejemuꞌjau ikue. Gamarieu ꞌga upe tejemuꞌjaukaa ikue. ꞌGa te je muꞌjau Moisesi ꞌga remikwasiarer are ikue. Jarejuwarete ꞌga jeꞌeg are ꞌga je muꞌjau ikue. Aꞌeramũ je ꞌã pẽ ꞌjawe etee futat tekou Jarejuwarete ꞌga rerowiaaramũ. ꞌGa remifutara etee te je aapo— ꞌjau Paulo ꞌga ꞌgã nupe imomeꞌwau uꞌama."
44,22,4,"—Ymã te jemaraꞌneramũ Jejui ꞌga rerowiaara ꞌgã nee ikue. Aꞌeramũ je ꞌgã nerekou tyweaete. Je ꞌgã pyyka ꞌgã monou moromunepawa pype ꞌgã munepa ikue. Kũimaꞌe, kũjã. Mĩmera ꞌgã je ipyyka imonou imunepa ikue. “Tomomoirukat ꞌgã Jejui ꞌga rerowiar awi ꞌjau”, ꞌjau je tejeupe ikue numiamũ. “ꞌGa wi ꞌgã poireꞌem ire je ꞌgã apisiukaa ꞌgã nupe”, ꞌjau je ikue— ꞌjau Paulo ꞌga imomeꞌwau."
44,22,5,"—Mainana ꞌwyriararete ꞌga ojeꞌẽmaꞌe ꞌgã netee nanẽ futat ikwaapa nũ. ꞌGa futat kaꞌarana kwasiaa imua jee ikue. Damasco pewara ꞌgã nupe je eroopyramũ ꞌga kaꞌarana kwasiaa imua jee ikue. Aꞌeramũ je tewau ꞌgã nupe ikue numiamũ. Jejui ꞌga rerowiaara ꞌgã pyyka tewauramet futat ikue numiamũ. “Tapofat ꞌgã erua Jerusareg ipe”, ꞌjau je ikue numiamũ— ꞌjau Paulo ꞌga ꞌgã nupe."
44,22,6,"—Aꞌere je Damasco pe je waẽm jaꞌwyjaꞌwyrauwe tata eny ꞌjawewara ruri ojypa ywag awi jee ikue. Ajeaje katu kwara ruwamũ tata eny ꞌjawewara ꞌua jee. Enyfuk te aipoa tata eny ꞌjawewara. Aꞌeramũ je enywyter ipe futat teꞌama. Eny resakawe je tewau teꞌaa ywyu teyyita eny awi. Je o je ꞌarauwe ꞌga amũ ojeꞌega jee: “Maꞌeramũ te je rereko tywerete ape, ki Saulo?” ꞌjau ꞌga jee— ꞌjau ꞌga imomeꞌwau ꞌgã nupe."
44,22,8,"—Tejeupe ꞌga jeꞌegamũ je ꞌjau ꞌga upe: “Awỹja te poromũ ojeꞌeg jee, ki Kuꞌjyp?” ꞌjau je ꞌga upe. “Je Jejujamũ ajeꞌeg enee. Nasare pe waranup maꞌefera je”, ꞌjau ꞌga jee. “Je ꞌã je rereko tywerete ape”, ꞌjau ꞌga jee ikue— ꞌjau Paulo ꞌga imomeꞌwau ꞌgã nupe."
44,22,9,—Jeirũ ꞌgã eny resaka futat numiamũ. Aꞌere ꞌgã nuenuwi Jejui ꞌga je upe ijeꞌega ikue. Je etee futat ꞌga jeꞌega renupa.
44,22,10,"Aꞌeramũ je ꞌjau ꞌga upe: “Maꞌja te je aapo enee ꞌawamũ?” ꞌjau je ꞌga upe.—Aipo ojeupe je ꞌeramũ ꞌga ojeꞌega mua jee: “Efuꞌam ewau Damasco pe. Peu ꞌga amũ tene muꞌe je ree eneremiaporam are ꞌjau”, ꞌjau ꞌga jee ojeꞌega mua jee ikue— ꞌjau Paulo ꞌga ꞌgã nupe."
44,22,11,—Aꞌere je najereai. Aipo renyfera je reawowep. Aꞌeramũ jeirũa ꞌgã je popyyka je rerawau Damasco pe.
44,22,12,"Peu je waẽm ire Ananiasi ꞌga ꞌua oporogytau jee. Ananiasi ꞌga Janeruwarete ꞌga rerowiaararetea. Moisesi ꞌga remikwasiarer imũ nanẽ ꞌga mamaꞌe apou nũ. Aꞌeramũ peuwara ꞌgã judeu ꞌgã ꞌga pojeupa ajemogyau. Aꞌe ꞌga ꞌua ojeꞌega jee— ꞌjau Paulo ꞌga imomeꞌwau. —“ꞌAwamũ ene Jejui ꞌga rerowiaaramũ ereko je ꞌjawe”, ꞌjau ꞌga jee. “Aꞌeramũ je ene mamãꞌjãu”, ꞌjau ꞌga jee— ꞌjau Paulo ꞌga imomeꞌwau ꞌgã nupe. —Aꞌerauwe je temãꞌjãu tejearamũ nũ."
44,22,14,"Aꞌere Ananiasi ꞌga ꞌjau jee: “Ymã we te ꞌã Janeruwarete ꞌga ene pyyrũi rakue”, ꞌjau ꞌga jee. “Janeypy ꞌgã ꞌã ꞌga rerowiaa rakue. ꞌGa futat ene mut wemifutara kwaawukaa enee”, ꞌjau ꞌga jee. “ꞌGa raꞌyra ꞌga futat ojeꞌeg enee, ojesaukaa enee raiꞌi. Mamaꞌe tywera apoareꞌema ꞌga ojesaukat enee raiꞌi”, ꞌjau Ananiasi ꞌga jee— ꞌjau Paulo ꞌga imomeꞌwau ꞌgã nupe."
44,22,15,"—“Ene futat ꞌawamũ ereko ꞌga porogyta momeꞌwaramũ”, ꞌjau ꞌga jee. “Ejemiesagera momeꞌwau ekou ꞌgã nupe, ejemienuwera retee”, ꞌjau ꞌga jee ikue— ꞌjau Paulo ꞌga ꞌgã nupe."
44,22,16,"—Aipo ꞌe re Ananiasi ꞌga ꞌjau jee: “Ere efuꞌama jui. Ejeꞌega Jejui ꞌga upe”, ꞌjau ꞌga jee. “Ojeupe enejeꞌegamũ ꞌga enetywera tomoit ene wi ꞌjau”, ꞌjau ꞌga jee— ꞌjau Paulo ꞌga imomeꞌwau ꞌgã nupe. —“Aipo ene iapo re je ene pymĩãu ꞌy pe ꞌjau”, ꞌjau ꞌga jee— ꞌjau ꞌga ꞌgã nupe.—Aꞌerauwe je jeꞌegi Jejui ꞌga upe. ꞌGa upe je jeꞌeg ire ꞌga je pymĩãu ꞌy pe— ꞌjau ꞌga imomeꞌwau ꞌgã nupe."
44,22,17,"—Aꞌere je tejua tewau Jerusareg ipe ikue nũ. ꞌAu tewaẽm ire je tewau Jarejuwarete ꞌga mogytaaw ipe teporogytau Jarejuwarete ꞌga upe. Ojeupe je porogyta je ꞌamamũ Janejararete ꞌga ojesaukaa jee. Aꞌeramũ ꞌga ꞌjau jee: “Ekwap kamẽsĩete Jerusareg awi. ꞌAuwara ꞌgã naje rerowiari, ene je momeꞌuramũ ne”, ꞌjau Jejui ꞌga jee ikue— ꞌjau Paulo ꞌga ꞌgã nupe imomeꞌwau."
44,22,19,"—Aꞌeramũ je ꞌjau Jarejararete ꞌga upe: “Aꞌjea futat ako je ymã ene rerowiaara ꞌgã pyygi ikue. ꞌGã jatykaaw ipe ꞌgã pyyka tekou ikue, ꞌgã nupãu tekou ikue”, ꞌjau je ꞌga upe."
44,22,20,"“Estevão ꞌga ako ene momeꞌwara ikue. Aꞌere je ꞌga jukaramũ ꞌga resagi teꞌama ikue. ꞌGa jukaara ꞌgã naitya je iarũmũ teꞌama ikue. Je nanẽ ꞌga jukaa futaa ikue nũ”, ꞌjau je Jejui ꞌga upe— ꞌjau Paulo ꞌga ꞌgã nupe uꞌama imomeꞌwau."
44,22,21,"—Aꞌeramũ Jejui ꞌga ꞌjau jee: “Ekwap ꞌaw awi, Jerusareg awi. Ekwap kwe pe mukuwara ꞌgã nupe je momeꞌwau”, ꞌjau ꞌga jee ikue. “Judeueꞌema ꞌgã nupe je momeꞌwau ewau mukuu”, ꞌjau ꞌga jee ikue— ꞌjau Paulo ꞌga imomeꞌwau ꞌgã nupe."
44,22,22,"Aꞌeramũ aipo renupa taetu najuejue etee futat wafukaita nũ. “Judeueꞌema ꞌgã nupe je momeꞌwau ewau”, ꞌjau ꞌga jee ikue ojeupe ꞌe renupa taetu wafukajuꞌjapa ajaupe nũ:—Peꞌje ajee ꞌga sijuka futat. Niaꞌwyri futari ꞌga raꞌe— ꞌjau ꞌgã wafukaita ajaupe. Ojomoyka wafukaita. Aꞌeramũ futat weteyrũ mososoka ipatukau. ꞌYja mosimoa imonou ywau. ꞌGã maraꞌnea ꞌgã nerekou ꞌyja mosimorukaa ꞌgã nupe."
44,22,24,"Aꞌerauwe ꞌwyriara ꞌga jeꞌegi jefaruu upe:—Peꞌje ꞌga rerawau imunepa imuꞌama jarejog ipe— ꞌjau ꞌwyriara jefaruu ꞌgã nupe.Aꞌerauwe jefaruu ꞌgã ꞌga rerosou. Aꞌere ꞌwyriara ꞌga ꞌjau:—Maꞌeramũ ꞌgã maꞌeramũ amaraꞌne ekoeteramũ ꞌga ree ꞌũ? Nakwaakwaawiꞌi pa je ꞌã judeu ꞌgã maraꞌneawa ꞌga ree nũ— ꞌjau ꞌwyriara ꞌga ꞌgã maraꞌnea kwaapeꞌema.Nokwaawi ꞌga judeu ꞌgã jeꞌegaretea. Aꞌeramũ ꞌgã ꞌgã afukai are nanẽ weapyoeꞌemamũ nũ. Aꞌeramũ ꞌga ꞌgã maraꞌnea kwaapeꞌema.Aꞌeramũ ꞌwyriara ꞌga ꞌjau jefaruu ꞌgã nupe:—Peꞌje ꞌga nupãnupãu. Maꞌja te ereapo ꞌgã nupe raꞌe, saꞌe ꞌga upe ꞌjau. Onupã re ꞌga tomomeꞌu janee ꞌjau— ꞌjau ꞌga jefaruu ꞌgã nupe."
44,22,25,"Aꞌeramũ ꞌgã ꞌga pofaa ꞌga nupã enune. Aꞌeramũ Paulo ꞌga ꞌjau jefaruu ꞌgã ꞌwyriaꞌri ꞌga upe:—Maꞌeramũ sipo pẽẽ romanũa sinupã ꞌjau? Esage sipo romanũnamũ ae nupã?— ꞌjau Paulo ꞌga ꞌga upe. —Namomeꞌui we je tejekwawera ꞌwyriara ꞌgã nupe. Jerekwawera renuw ire te nipo ꞌgã ꞌi pẽ nupe: “Mamaꞌe tywera ꞌga wapo futat raiꞌi”, ꞌjau nipo ꞌgã. “Naani. Nuapoi ꞌga mamaꞌe tywera raiꞌi”, ꞌjau nipo ꞌgã. Maranamũ, “mamaꞌe tywera ꞌga wapo futat raiꞌi” ꞌeramũ ꞌgã je nupãukaa. “Nuapoi ꞌga mamaꞌe tywera raiꞌi” ꞌeramũ nipo ꞌgã je nupãukareꞌema— ꞌjau Paulo ꞌga jefaruu ꞌgã ꞌwyriaꞌri ꞌga upe."
44,22,26,"Aꞌerauwe jefaruu ꞌgã ꞌwyriaꞌri ꞌga oi oꞌwyriara ꞌga upe imomeꞌwau:—Maꞌeramũ te jane rekoi ekoete ꞌga ree raiꞌi? “Romanũa je”, eꞌi ꞌga oree ko nũꞌũ— ꞌjau ꞌga awau oꞌwyriara upe."
44,22,27,"Aꞌeramũ ꞌga ꞌwyriara ꞌga awau ojeꞌega Paulo ꞌga upe:—Aꞌjea futat te ene romanũa? “Romanũa je”, eꞌi ꞌga oree ko, ꞌjau ꞌgã ꞌũ.—Aꞌjea futat je romanũa nũꞌũ— ꞌjau Paulo ꞌga jefaruu ꞌwyriara ꞌga upe."
44,22,28,"—Je kaꞌaranũũ amono kwaiwete romanũ upe ikue, romanũnamũ tejekwawamũ ikue. Aꞌeramũ je romanũnamũ tekou ꞌawamũ— ꞌjau ꞌwyriara ꞌga Paulo ꞌga upe.—Je naani nũꞌũ. Je namonoi kaꞌaranũũa romanũnamũ tejekwawamũ ikue nũꞌũ— ꞌjau Paulo ꞌga ꞌga upe. —Je peu futat romanũ ywy pe aꞌat ikue nũꞌũ. Aꞌeramũ je romanũretea futat nũꞌũ— ꞌjau Paulo ꞌga ꞌwyriara ꞌga upe."
44,22,29,"Aipo renupawe ꞌga upe oporonup maꞌefera ꞌgã awau ꞌga wi. Jefaruu ꞌwyriara ꞌga nanẽ okyjau ꞌga wi. “Romanũa ae nopofar ekoeteaꞌuweri”, ꞌjau ꞌga ojeupe. Aꞌeramũ ꞌga okyjau ꞌga wi."
44,22,30,"Judeu ꞌgã nupe ojeꞌẽmaꞌe ꞌgã nowase Paulo ꞌga ꞌeawetAꞌere jefaruu ꞌwyriara ꞌga ꞌjau: “Maꞌeramũ te judeu ꞌgã maraꞌne ekoeteramũ ꞌga ree raiꞌi ꞌũ?” ꞌjau ꞌga ojeupe.Aꞌeramũ aiꞌiwe ꞌga ꞌgã majatykau. Mainana ꞌwyriara ꞌgã, judeu ꞌgã ꞌwyriaꞌri ꞌgã, ꞌgã nupe ojeꞌẽmaꞌe ꞌgã. Mĩmera ꞌgã ꞌga imua imajatykau.—Maꞌja te ꞌga wapo pẽ nupe raiꞌi?— ꞌjau ꞌga ꞌgã nupe.Aꞌeramũ jefaruu ꞌwyriara ꞌga Paulo ꞌga rerurukaa ꞌgã nupe nũ."
44,23,1,"Aꞌeramũ Paulo ꞌga osou ypy we ae upe ojeꞌẽmaꞌe ꞌgã nesaka, ꞌgã jatyka ꞌgã nuwamũ. Aꞌerauwe ꞌga ojeꞌega ꞌgã nupe:—Pẽẽ ꞌã judeua. Je nanẽ futat judeua nũ. Namutamutat je rekoi pẽ pype. Je ako esage Jarejuwarete ꞌga upe— ꞌjau Paulo ꞌga ꞌgã nupe."
44,23,2,"Aipo ꞌga ꞌeramũ mainana ꞌwyriararete ꞌga amaraꞌneramũ ꞌga ree, Ananiasi ꞌga amaraꞌneramũ ꞌga ree. Aꞌeramũ ꞌga ꞌjau Paulo ꞌga pyriwara ꞌga upe:—Ejurunupã ꞌga aꞌi kũi. Aipo neꞌiaꞌuweri ae— ꞌjau ꞌga Paulo ꞌga pyriwara ꞌga upe."
44,23,3,"Aꞌeramũ Paulo ꞌga ꞌjau ꞌga upe:—Je nupãukar ekoeteramũ te Janeruwarete ꞌga ene rereko tyweretei nũ aꞌi kũi— ꞌjau Paulo ꞌga ꞌga upe. —Ene te ꞌã neneaꞌwyri. Ene te ꞌã Moisesi ꞌga remikwasiarer imũ etee ereꞌỹi eapyaka je ree je renupa— ꞌjau Paulo ꞌga ꞌga upe. —Maꞌeramũ ene, “enupã ꞌga”, ꞌjau ꞌga upe ꞌũ? NaMoisesi ꞌga remikwasiarer imũ rũi aipoa— ꞌjau ꞌga ꞌga upe. —“Nan peapo”, ere futatee ꞌã ekou ae upe. Aꞌere ꞌã ene miamũ nereapoi ꞌgã nupe eꞌeawer imũ— ꞌjau Paulo ꞌga ꞌga upe."
44,23,4,Aꞌeramũ ꞌga pyriwara ꞌgã amũ ꞌjau Paulo ꞌga upe:—Aipo ere awi ꞌga upe ꞌgã nowase. Janeruwarete ꞌga te ako ꞌga omogo mainana ꞌwyriarareteramũ aiꞌi kũi— ꞌjau ꞌga Paulo ꞌga upe.
44,23,5,"—Ikwaaw ire amunipo je ꞌã aipo naꞌei ꞌga upe raꞌe nũꞌũ— ꞌjau Paulo ꞌga wenupara ꞌgã nupe. —Nakwaawi te ꞌã je. Aꞌeramũ je ꞌã pẽꞌwyriara upe aipo ꞌjau akiko— ꞌjau ꞌga ꞌgã nupe. —Janeruwarete ꞌga te ꞌã “Pekurap kasi pejeꞌwyriara ne”, eꞌi futat rakue. Aꞌere je ꞌã nakwaawi te. Aꞌeramũ je ꞌã pẽꞌwyriara kurapa rẽwẽjẽmĩ pẽ nupe— ꞌjau Paulo ꞌga ꞌgã nupe."
44,23,6,"Aꞌere Paulo ꞌga ꞌjau ojeupe: “Kuu. ꞌGã amũ fariseua. ꞌGã amũ satuseua. Najuꞌjajuꞌjawe rũi ꞌgã neaꞌaramũ mamaꞌe are”, ꞌjau ꞌga ojeupe. Aꞌeramũ ꞌga wafukaita ojeꞌega ꞌgã nupe:—Je nanẽ fariseua futat. Jeruwa ꞌga fariseua futat rakue— ꞌjau ꞌga wafukaita. —Arowiat futat je jaremanũ re jane ꞌẽi tywy awi jarewywya nũ ꞌea. Aꞌe rerowiaramũ te ako ꞌgã je pofari aiꞌi— ꞌjau Paulo ꞌga ꞌgã nupe. Aipo ꞌerauwe satuseu ꞌgã ajamueu fariseu ꞌgã nee. “Amanũ re ae noferawuꞌjawi”, eꞌi satuseu ꞌgã ajaupe jepi. “Nitywi ae ywag ipe”, ꞌjau ꞌgã jepi. “Nitywi futari ae ꞌagera”, ꞌjau ꞌgã jepi. Aꞌere ꞌã fariseu ꞌgã ꞌi: “Aꞌjea futat. Ae ꞌagera rekoi ywag ipe. Ywag ipe nanẽ futat ae jemogyi nũ”, ꞌjau ꞌgã jepi."
44,23,9,"Aꞌeramũ ꞌgã aꞌeramũ ajamueu, afuakaramũ ajaupe. Ojeꞌega momoa ajaupe. Aꞌeramũ ꞌgã amũ afuꞌama. ꞌGã nupe moromuꞌjara ꞌgã. Fariseu ꞌgã. Aꞌeramũ ꞌgã afuꞌama ojeꞌega ajaupe:—Nuapoi te ꞌga ꞌã mamaꞌe tywera akou. Ywagipewara ꞌga nipo ojeꞌeg ꞌga upe raiꞌi. ꞌGa ꞌAgesagea nipo ojeꞌeg ꞌga upe raiꞌi— ꞌjau ꞌgã ꞌgã nupe.Aꞌere ꞌgã afukafukai etee futat."
44,23,10,Aꞌeramũ jefaruu ꞌgã ꞌwyriara ꞌga ꞌjau ojeupe: “Tỹỹ. Omonoronorok futat te ꞌgã Paulo ꞌga ꞌawamũ ꞌwei?” ꞌjau ꞌga ojeupe.Aꞌerauwe ꞌga ꞌi jefaruu ꞌgã nupe:—Peꞌje ꞌga rerawau peu jarejeꞌwyr ipe ꞌgã nui nũ. Kasi ꞌgã aꞌe pe ꞌga jukai ne— ꞌjau ꞌga jefaruu ꞌgã nupe.Aꞌeramũ ꞌgã ꞌga rerawau ojeꞌwyr ipe ꞌga munepa nũ.
44,23,11,Ypytunimũ Janejararete ꞌga ojesaukaa Paulo ꞌga upe:—Erekyje kasi ꞌgã nui ne. Sãꞌã ene je momeꞌua ꞌau Jerusareg ipewara ꞌgã nupe. Nan tee futat ene ewau je momeꞌwau Roma pewara ꞌgã nupe nũ— ꞌjau ꞌga ꞌga upe.
44,23,12,Paulo ꞌga ree ifuewet maꞌeAiꞌiwe judeu ꞌgã awau ajatykau oporogytau ajaupe:—Peꞌje sijuka futat Paulo ꞌga ꞌjau— ꞌjau ꞌgã ajaupe. —ꞌGa jukaweꞌem jane nijemiꞌwari futari. Jareyꞌwaweꞌem futat nanẽ jane nũ. ꞌGa juka re tãmẽjẽ futat jane jarejemiꞌwaa nũ— ꞌjau ꞌgã ajaupe. —Jarejuwarete ꞌga remianuwamũ te ꞌã jane ꞌi— ꞌjau ꞌgã ajaupe. Kwaiwete ꞌgã ajatykau Paulo ꞌga juka are oporogytau numiamũ. Kwarẽta ꞌga ree ifuewet maꞌe ꞌgã pytuna.
44,23,14,"Aꞌeramũ ꞌgã awau oporogytau mainana ꞌwyriara upe, judeu ꞌgã ꞌwyriaꞌri ꞌgã netee:—Jarejuwarete ꞌga remianuwamũ futat ore ꞌi ko, najuejue etee futat ko— ꞌjau ꞌgã ꞌgã nupe. —“Paulo ꞌga jukaweꞌem jane nijemiꞌwari futari. ꞌYa miamũ futat jane itykureꞌema”, ꞌjau ore ko— ꞌjau ꞌgã ꞌgã nupe."
44,23,15,"—Eenũi ꞌga oree. ꞌAu futat ꞌga tut ꞌjau. “Emut ꞌga ꞌau. Toroporogyta ꞌga upe ꞌjau”, ere futatee jefaruu ꞌwyriara upe— ꞌjau ꞌgã mainana ꞌwyriara ꞌgã nupe ojeꞌẽmaꞌe ꞌgã netee. —ꞌGa renũjamũ toroo ꞌga rapesaka pe aje ꞌjau— ꞌjau ꞌgã ꞌgã nupe. —Nowaẽmi futari nipo ꞌga ꞌua ꞌau. Peu ore oi ꞌga rapesaka arajupa. Peu etee futat ore ꞌga torojuka ꞌjau pe aje ꞌjau— ꞌjau ꞌgã mainana ꞌwyriara ꞌgã nupe.—Naiꞌi. Aiꞌiwe nipo je ꞌga renũi— ꞌjau mainana ꞌga ꞌgã nupe."
44,23,16,"Aꞌere aipo ꞌgã ꞌeramũ Paulo ꞌga rekowiara ꞌga enuwi. Aꞌeramũ ꞌga awau imomeꞌwau Paulo ꞌga upe:—“Sijuka ꞌga ꞌjau”, eꞌi ꞌgã enee ko— ꞌjau ꞌga awau imomeꞌwau Paulo ꞌga upe jefaruu ꞌgã ꞌwyr ipe."
44,23,17,"Aꞌeramũ Paulo ꞌga ꞌjau jefaruu ꞌgã ꞌwyriaꞌri ꞌga upe:—Eroo koa kunumĩũũ ꞌga pejeꞌwyriara ꞌga pyri. Taporogyta ꞌga upe ꞌjau, eꞌi ꞌga— ꞌjau Paulo ꞌga ꞌga upe."
44,23,18,"Aꞌeramũ ꞌga ꞌga rerawau oꞌwyriara ꞌga upe:—“Kunumĩũũ ꞌga eroo imoporogytaukaa ꞌga upe”, eꞌi imunewipyrera ꞌga jee. Aꞌeramũ je koromũ ꞌga rerua ene pyri. “Toporogyta ꞌga upe ꞌjau”, eꞌi ꞌga enee raꞌe— ꞌjau ꞌga ꞌwyriara ꞌga upe."
44,23,19,Aꞌeramũ ꞌwyriara ꞌga kunumĩũũ ꞌga popyyka erawau erojepeꞌauꞌi ꞌgã nui oporogytau ꞌga upe:—Maꞌja are te eneporomomeꞌuwet jee?— ꞌjau ꞌga ꞌga upe.
44,23,20,"20,21 Aꞌerauwe kunumĩũũ ꞌga ꞌjau:—Judeu ꞌgã ajatyka ꞌupa peu jetutyra ꞌga rapesaka. Jetutyra ꞌga juka are ꞌgã fueweramũ. Aꞌeramũ nipo aiꞌiwe ꞌgã ꞌwyriara ꞌgã ꞌjau enee, “Emut ꞌga oree ꞌau. Toroporogyta ꞌga upe ꞌjau”, ꞌjau futatee nipo ꞌgã enee. Oꞌmeramũ enee. Kwarẽta kũimaꞌe ꞌgã ꞌup ꞌga rapesaka pe yse pe— ꞌjau ꞌga imomeꞌwau ꞌwyriara ꞌga upe. —“Janeruwarete ꞌga remianuwamũ futat ore ꞌi”, eꞌi ꞌgã ko. “Paulo ꞌga jukaweꞌem jane nijemiꞌwari futari. Niyꞌui futari nanẽ nũ”, eꞌi ꞌgã ko— ꞌjau ꞌga imomeꞌwau ꞌga upe. —ꞌAwamũ futat nipo ꞌgã nuwi enejeꞌega rapesaka— ꞌjau kunumĩũũ ꞌga ꞌwyriara ꞌga upe. Series, "
44,23,22,Aꞌerauwe ꞌwyriara ꞌga ojeꞌega kunumĩũũ ꞌga upe:—Eremomeꞌu kasi ajee ꞌgã nupe ne— ꞌjau ꞌwyriara ꞌga ꞌga upe.Aꞌerauwe ꞌga kunumĩũũ ꞌga monou ꞌga ꞌwyr ipe nũ.
44,23,23,"23,24 Aꞌere ꞌwyriara ꞌga ojeꞌega jefaruu ꞌgã ꞌwyriaꞌri ꞌgã nupe, mukũja ꞌgã nupe:—Peꞌje jefaruu majatykau. Tusẽtu ki jefaruua pemajatyka. Setẽta ki kawaruu ꞌarimũ wata maꞌe ꞌgã. Tusẽtu ki aparuapisawa rerekwara ꞌgã nanẽ pemajatyka nũ. Paulo ꞌga upe nanẽ ki kawaruua peroo amũ nũ. Pejemogatyrũmap tãmẽjẽ futar iki pejejupa. Kaaruwypyajeꞌi tepeo ꞌjau. Sesaria pe Paulo ꞌga teperoo ejaa jareꞌwyriara ꞌga upe, Ferisi ꞌga upe ꞌjau— ꞌjau ꞌwyriara ꞌga ꞌgã nupe. Series, "
44,23,25,—Kaꞌarana takwasiat imonou ꞌga upe ꞌjau— ꞌjau ꞌga ꞌgã nupe.
44,23,26,Ene ꞌã oreꞌwyriara. Jerera ꞌã Krautiu Lisia. Jaruete te ene? Paulo ꞌga je amono enee.
44,23,27,"Judeu ꞌgã opyyk ꞌga aiꞌi. Aꞌere ꞌgã “sijuka ꞌga ꞌjau”, ꞌgã ꞌi etee ajaupe. Aꞌere Paulo ꞌga romanũa raꞌe. Aꞌe kwaaw ire je tejemiayuwa ꞌgã monou ꞌga pyyka judeu ꞌgã nui."
44,23,28,Aꞌere je ꞌga rerawau judeu ꞌgã nupe ojeꞌẽmaꞌe ꞌgã nupe. “Maꞌja te ꞌga wapo pẽ nupe raiꞌi?” ꞌjau je ꞌgã nupe.
44,23,29,"Aꞌere ꞌgã ꞌi jee, “Nuapoi ꞌga mamaꞌea Moisesi ꞌga remikwasiarer imũ”, ꞌjau etee ꞌgã jee. Aꞌere ꞌga nuapoi futari mamaꞌe tywera janee. Aꞌeramũ je ꞌga jukaukareꞌema ꞌgã nupe."
44,23,30,"Aꞌeramũ ꞌga amũ ꞌua ꞌjau jee: “Judeu ꞌgã ifuewet ꞌga ree”, ꞌjau ꞌga ꞌua jee. Aꞌeramũ je ꞌga monou kweramũ ene pyri. Aꞌere je ꞌga ree ifuewet maꞌe ꞌgã tomono enee ꞌjau: Peꞌje pejewau peu ꞌga pyri, pejeporogytau ꞌga upe ꞌga rowase, ꞌjau nipo je ꞌgã nupe,ꞌjau ꞌga imonou ꞌga upe ikwasiaa."
44,23,31,"Aꞌeramũ ypytunimũ jefaruu ꞌgã Paulo ꞌga rerawau Sesaria pe. Oꞌwyriara ꞌga jeꞌeg imũ etee futat ꞌga rerawau. Awau owaẽma ajepeja amunaw ipe raꞌne, Ãtipatriti ꞌjaw ipe."
44,23,32,Peu futat ꞌgã akuꞌemamũ. Kuꞌem ire jefaruu ꞌgã ojewya ꞌua Jerusareg ipe nũ. Aꞌeramũ kawaruu ꞌarimũ wata maꞌe ꞌgã etee Paulo ꞌga rerawau erowaẽma
44,23,33,"Sesaria pe, kaꞌarana rerawau imonou ꞌwyriara ꞌga upe. Paulo ꞌga nanẽ ꞌgã imonou ꞌga po pe nũ. Aꞌere jefaruu ꞌgã ojewya ꞌua nũ."
44,23,34,Aꞌerauwe ꞌwyriara ꞌga kaꞌarana mogytau. Imogytapaw ire ꞌga oporonupa ee Paulo ꞌga upe:—Maꞌape te ereꞌat rakue?—Sirisia ywy pe je ꞌari ikue nũꞌũ— ꞌjau Paulo ꞌga ꞌga upe.
44,23,35,"Aipo ojeupe ꞌeramũ ꞌwyriara ꞌga ꞌjau:—Tene ajee ene ree ifuewet maꞌe ꞌgã nuri owaẽma raꞌne. Aꞌere taenup enejeꞌega ꞌjau— ꞌjau ꞌwyriara ꞌga ꞌga upe.Aꞌerauwe ꞌwyriara ꞌga jeꞌegi jefaruu ꞌgã nupe:—Peroo ꞌga imunepa jee peu, Erote ꞌga roguufer ipe— ꞌjau ꞌga ꞌgã nupe.Aꞌeramũ jefaruu ꞌgã ꞌga rerawau imunepa imỹina ꞌog ipe iawopytyma. Jefaruunaꞌnĩ ꞌgã amũ opytau ꞌga resakaawamũ."
44,24,1,"Paulo ꞌga jeꞌẽwuꞌjagawetSĩku oser ire mainana ꞌwyriararete ꞌga, Ananiasi ꞌga, judeu ꞌga ꞌwyriaꞌri ꞌgã amũ nerooi Sesaria pe. Terturu ꞌga nanẽ ꞌga erawau ojeupi Ferisi ꞌga upe Paulo ꞌga momeꞌwawamũ. Ananiasi ꞌga Terturu ꞌga rerawau ojeꞌega momeꞌwaramũ ꞌwyriara ꞌga upe.ꞌGã waẽmauwe Ferisi ꞌga Paulo ꞌga rerurukaa ꞌgã nupe. Paulo ꞌga rut ꞌga reserauwe,"
44,24,2,Terturu ꞌga afuꞌama ojeꞌega ꞌwyriara ꞌga upe:—Ene ꞌã oreꞌwyriara. Ene ꞌã eneresage oree. Ymã ꞌã nitywi maruapisia janeꞌwyr ipe. Ene ꞌã ore upe ojeꞌẽmaꞌe nanuara apoukareꞌema ꞌgã nupe. Erejejuka esage ꞌã ore ree. Mamaꞌe esagea ꞌã ereapo oree jepi. Aꞌeramũ ene ore muekõẽãina. Auꞌjete ore muekõẽãi ape.
44,24,4,Aꞌere je tejaꞌnẽ pype je porogytai enee. Kasi aꞌe pe je ete je porogytai eneporogytaramer ipe ne. Aꞌeramũ ki ene eapyakau jejeꞌeg are— ꞌjau Terturu ꞌga ꞌwyriara ꞌga upe.
44,24,5,—Koa kũimaꞌe ꞌga niaꞌwyri. ꞌGa ꞌã ako judeu ꞌgã ꞌwyra moyka mamaꞌe tywera momeꞌwau ꞌgã nupe. Moromamaraꞌneara ꞌga— ꞌjau Terturu ꞌga imomeꞌwau ꞌwyriara ꞌga upe. —Jejui ꞌga rerowiaara ꞌgã ꞌwyriara ꞌga tãmẽjẽ. Nasare pe waranup maꞌefera ꞌga rerowiaara ꞌgã ꞌwyriara ꞌga. Aje ꞌã ꞌga rekoi imomeꞌwau.
44,24,6,"Aꞌeramũ ꞌga judeueꞌema ꞌga rerawau werewi erosou Jarejuwarete ꞌga mogytaaw ipe aiꞌi— ꞌjau ꞌga Paulo ꞌga momeꞌwau ꞌwyriara ꞌga upe. —Aꞌeramũ ore ꞌga pyyka aiꞌi numiamũ. “Siroo ꞌga ꞌwyriara ꞌga rowase jareporonupa ee Moisesi ꞌga ꞌeawer imũ ꞌjau”, ꞌjau ore aiꞌi numiamũ. “Aꞌjea futat pa ꞌga mamaꞌe tywera apoi raiꞌi, saꞌe ꞌga upe ꞌjau”, ꞌjau ore aiꞌi numiamũ. Aꞌere jefaruu ꞌgã ꞌwyriara ꞌga ruri ojemomojyau oree ꞌga pyyka ore wi aiꞌi."
44,24,8,"Aꞌere ꞌga ore wi ꞌga pyyg ire ꞌjau oree aiꞌi: “Peꞌje pejewau peu ꞌga rowase pejeporogytau ꞌga upe”, ꞌjau ꞌga oree aiꞌi. Aꞌeramũ ore arajua ꞌagamũ aiꞌi— ꞌjau ꞌga ꞌwyriara ꞌga upe. —Aꞌeramũ ene eporonupa ee esaka ꞌga upe nũ. Tereenup ꞌga jeꞌeawer imũ etee futat ꞌga porogyta ejeupe ꞌjau. Aꞌjea futat ꞌgã jeꞌega, ꞌjau nipo ꞌga pẽ nupe— ꞌjau Terturu ꞌga ꞌwyriara ꞌga upe."
44,24,9,"Aꞌerauwe Terturu ꞌga rupi ꞌut maꞌefera ꞌgã, judeu ꞌgã, ojeꞌega ꞌga upe:—Aꞌjea futat— ꞌjau ꞌgã ojomoyka imomeꞌwau ꞌga upe."
44,24,10,"ꞌWyriara ꞌgã nupe Paulo ꞌga jemomeꞌuawetAꞌerauwe Ferisi ꞌga ꞌjau Paulo ꞌga upe:—Ere ajee ejekwawera momeꞌwau oree. Taruenup ꞌjau— ꞌjau ꞌga Paulo ꞌga upe.Aꞌeramũ Paulo ꞌga ojeꞌega:—Ene ꞌã namutamutat erejup ꞌwyriaramũ oree. Aꞌeramũ je teporogytau enee. Tekuꞌiramũ tejemomeꞌwau enee. Terekwaap mamaꞌe tywera je iapoeꞌemawera ꞌjau— ꞌjau Paulo ꞌga ꞌwyriara ꞌga upe. —ꞌAwamueuu je ruri Jerusareg ipe tewaẽma aiꞌi, Jarejuwarete ꞌga upe teporogytaawamũ aiꞌi, ꞌga muorypa aiꞌi. “Ene te ꞌã eneresage oree”, ꞌjau je ꞌga upe— ꞌjau ꞌga ꞌga upe."
44,24,12,—Je ꞌã namuei ꞌgã tekou. Jarejuwarete ꞌga mogytaaw ipe taetu aje je ꞌã namuei ꞌgã tekou. Judeu ꞌgã jatykaaw ipe tewau miamũ je nakurawaꞌuweri ꞌgã jepi— ꞌjau Paulo ꞌga ꞌga upe. —Ukawõꞌõ me taetu aje je ꞌã namuei ꞌgã tekou. Ako esage te je ꞌã ꞌgã pype numiamũ.
44,24,13,Aꞌere ꞌã ꞌgã je jeꞌẽwuꞌjag ekoetei. Aꞌere ꞌã je jeꞌẽwuꞌjag ekoeteara jeꞌega naenaeꞌi ete je kwau— ꞌjau Paulo ꞌga ꞌwyriara ꞌga upe.
44,24,14,"—Je ꞌã Jarejuwarete ꞌga arowiat tekou. Oreypy ꞌgã ꞌã Jarejuwarete ꞌgã werowiat rakue. Jejui ꞌga nanẽ je ꞌã arowiat nũ. Jejui ꞌga ꞌã Janeruwarete ꞌga raꞌyra ꞌga. Aꞌe ꞌga je arowiat. Aꞌere ꞌã judeu ꞌgã nuerowiari ꞌga. Aꞌeramũ ꞌgã ꞌã amaraꞌneramũ je ree— ꞌjau Paulo ꞌga imomeꞌwau ꞌwyriara ꞌga upe. —Jarejuwarete ꞌga jeꞌega je arowiat. Jarejuwarete ꞌga jeꞌega momeꞌwara ꞌgã nemikwasiaret, Moisesi ꞌga remikwasiaret. Mĩmera je akwaapap. “Aemanũ re nipo Janeruwarete ꞌga ae mũꞌẽi tywy awi ae mowywyapap nũ. Iaꞌwyreꞌema ꞌgã, esage maꞌe ꞌgã. Mĩmera ꞌgã nipo ꞌga imũꞌjãu imowywya nũ” ꞌea judeu ꞌgã werowiat. Je nanẽ erowiaa nũ. Aꞌeramũ je tekou esage Jarejuwarete ꞌga rowase. Ae rowase ꞌjau je iapou tekou. Naapoi futari je mamaꞌe tywera Jarejuwarete ꞌga rowase— ꞌjau Paulo ꞌga ojemomeꞌwau ꞌwyriara ꞌga upe."
44,24,17,—Namutat je rekoi teatau amunaw imũ aiꞌi. ꞌAwamue te je ruri tejewya Jerusareg ipe aiꞌi nũ. Kaꞌaranũũ rerua tepytuna ꞌgã nupe aiꞌi. Jarejuwarete ꞌga upe nanẽ je ape monou aiꞌi nũ— ꞌjau ꞌga ꞌga upe.
44,24,18,"18,19 —Moisesi ꞌga jeꞌeger imũ je tewau tejauka raꞌne. Aꞌere je tewau tesou Jarejuwarete ꞌga mogytaaw ipe aiꞌi. Kaꞌaranũũa je erawau erosou ꞌga upe. Aꞌe je iaporamũ judeu ꞌgã amũ, Asia ywy awi ꞌut maꞌefera ꞌgã, je resaka. Nakwaiwete rũi ꞌgã ajemogyau je rewiri. “Nan kasi peapo ne”, naꞌei agawewi je ꞌgã nupe. Ako esage te je ꞌã ꞌgã pype numiamũ. Aꞌetea ꞌgã je pyyk ekoete aiꞌi— ꞌjau ꞌga imomeꞌwau ꞌga upe. —Aꞌere ꞌã ꞌgã jẽmĩ nuri je momeꞌwau ꞌau enee. ꞌGã te amunipo ꞌã ꞌut je momeꞌwau ꞌau enee."
44,24,21,"—ꞌGã nowase teꞌama je aipo je ꞌi te ꞌgã nupe aiꞌi, “Amanũ re ae ꞌẽi tywy awi owywya nũ”, aꞌe je teꞌama ꞌgã nupe ꞌgã nowase aiꞌi. Aꞌe are te ꞌgã je pyyg ekoetei je rerua ꞌau aiꞌi— ꞌjau Paulo ꞌga imomeꞌwau ꞌga upe."
44,24,22,"Ferisi ꞌga Jejui ꞌga rerowiaara ꞌgã nemimuꞌefera rera kwaapa futat. Aꞌeramũ ꞌga ꞌjau Paulo ꞌga upe:—Tene jefaruu ꞌwyriara ꞌga ruri owaẽma raꞌne, Lisia ꞌga ruri raꞌne— ꞌjau ꞌga ꞌga upe. —ꞌGa waẽmamũ taapyaka enejeꞌeg are ꞌjau nũ. Aꞌjea futat pa ꞌga mamaꞌe tywera apoi raiꞌi, taꞌe enee ꞌgã imomeꞌuramũ ꞌjau— ꞌjau ꞌga Paulo ꞌga upe."
44,24,23,"Aꞌeramũ Ferisi ꞌga ꞌjau jefaruu ꞌgã ꞌwyriaꞌri ꞌga upe:—Jefaruunaꞌnĩ ꞌga emono amũ imogou peu ꞌga pyri, ꞌga ree ojejuka maꞌeramũ. Tene ꞌga pytuna ꞌgã nuri ꞌga resaka, mamaꞌe rerua ꞌga upe— ꞌjau ꞌga ꞌga upe."
44,24,24,"Aꞌere, anurenureꞌi Ferisi ꞌga wemireko ẽẽ retee awau ojeꞌega ꞌga upe. ꞌGa remireko ẽẽ judeua. Ẽẽ rera Drusila. Aꞌeramũ Ferisi ꞌga ꞌjau jefaruu ꞌga upe:—Ekwap Paulo ꞌga rerua. Toporogyta ꞌga oree ꞌjau. Taruapyaka Jejui ꞌga momeꞌu are ꞌjau— ꞌjau ꞌga ꞌga upe.Ojeupe ꞌga waẽmamũ Ferisi ꞌga ꞌjau Paulo ꞌga upe:—Jejui ꞌga emomeꞌu oree— ꞌjau ꞌga Paulo ꞌga upe.Aꞌerauwe Paulo ꞌga Jejui Kristu ꞌga momeꞌwau ꞌgã nupe. Aꞌeramũ Paulo ꞌga ꞌjau ꞌgã nupe:—Mamaꞌe tywera kasi peapo ne. Jarejuwarete ꞌga jeꞌega peenup. Pejemuꞌakwaap nanẽ mamaꞌe tywera apoeꞌem are pejekou— ꞌjau Paulo ꞌga ꞌwyriara ꞌga upe ꞌga remireko ẽẽ retee futat. —Anure nipo jane juejue jane oi jarejesaukaa Jarejuwarete ꞌga rowase. Aꞌe pe futat nipo ꞌga ꞌgã amũ nupe ꞌjau: “Ene ekwap peu mamaꞌeukwaawa rapyaw ipe. Nereenuwi jejeꞌega rakue”, ꞌjau nipo ꞌga ꞌgã nupe. Aꞌeramũ nipo ꞌga ojeꞌega renuparera ꞌgã amũ nupe ꞌjau: “Ene jejeꞌega ereenup rakue. Aꞌeramũ ene ejua ꞌau je pyri”, ꞌjau nipo ꞌga ore mũ upe— ꞌjau Paulo ꞌga ꞌga upe.Aipo renupa Ferisi ꞌga okyjau Paulo ꞌga remimomeꞌu awi.—Auꞌje nipo raꞌne ꞌja. Anure taapyaka ene ree ꞌjau nũ. Ere ewau ore wi raꞌne— ꞌjau ꞌga Paulo ꞌga upe, okyjau aipo Paulo ꞌga ꞌeramũ.Aꞌerauwe ꞌgã Paulo ꞌga rerawau erojewya imunepa imỹina nũ."
44,24,26,"Aꞌere ꞌwyriara ꞌga ꞌi ojeupe etee futat: “Kaꞌaranũũa sipo ꞌga amut jee ꞌwei, omuẽma repyramũ ꞌwei”, ꞌjau ꞌwyriara ꞌga ojeupe.Aꞌeramũ ꞌga aꞌeramũ Paulo ꞌga renũjuꞌjauꞌjapa kamẽsĩꞌĩsĩꞌĩ ꞌga renũina ꞌga moporogytaukaa ojeupe. “Taesak ꞌga kaꞌaranũũ mura tejee ꞌjau kwy”, ꞌjau ꞌga numiamũ. Aꞌere Paulo ꞌga nomonoi futari kaꞌaranũũa ꞌga upe."
44,24,27,Mukũja kwara poromukuran Paulo ꞌga akou peu. Aꞌere Ferisi ꞌga ẽmi ꞌwyriaramũ ꞌũi awi. Posiu Fesitu ꞌga akou ꞌwyriaramũ ꞌga renawer ipe nũ. Aꞌere judeu ꞌgã nipoiriweri Paulo ꞌga wi. Aꞌeramũ Ferisi ꞌga iapou judeu ꞌga remifutar imũ etee futat ꞌgã nupe. Aꞌeramũ ꞌga opoireꞌema Paulo ꞌga wi.
44,25,1,ꞌWyriararete ꞌga pyri Paulo ꞌga wataweramũMuapyr etee oser ire Fesitu ꞌga awau Jerusareg ipe.
44,25,2,"Peu mainana ꞌwyriara ꞌgã, judeu ꞌgã ꞌwyriaꞌri ꞌgã netee awau oporogytau ꞌga upe. Paulo ꞌga jeꞌẽwuꞌjaga ꞌga upe nũ. Aꞌere ꞌgã ꞌjau:"
44,25,3,"—Paulo ꞌga emut ꞌau imoporogytaukaa oree nũ. Taruapyaka ꞌga porogyta are ꞌjau— ꞌjau ꞌgã ꞌwyriara ꞌga upe.“Simorytee ꞌwyriara ꞌga. Aꞌeramũ ꞌga Paulo ꞌga mua janee. Aꞌeramũ jane ꞌga jukau”, ꞌjau ꞌgã ajaupe."
44,25,4,"Aꞌere ꞌwyriara ꞌga ꞌi etee ꞌgã nupe:—Peu futat pekwap. Pẽẽ futat pekwap peu pejeporogytau ꞌga upe. Sesaria pe futat te ꞌã Paulo ꞌga rekoi moromunepawa pype. Peu futat je oi tejewya anurenureꞌi nũ. Aꞌeramũ pẽẽ pejeꞌwyriara ꞌgã amũ monou je rupi. Peu futat ꞌgã tomomeꞌu ꞌga jee ꞌjau nũ, ꞌga rowase ꞌjau— ꞌjau etee ꞌwyriara ꞌga ꞌgã nupe. —Aꞌjea futat pa ꞌga mamaꞌe tywera apoi akou raiꞌi, taꞌe ꞌgã nupe peu ꞌga rowase ꞌgã ꞌga momeꞌuramũ ꞌjau— ꞌjau ꞌwyriara ꞌga ꞌgã nupe."
44,25,6,"Teis etee ꞌga osea Jerusareg ipe. Aꞌere ꞌga ojewya awau Sesaria pe nũ. Aiꞌiwe ꞌga awau wapyka peu aemogytaaw ipe ꞌũina. Oporenuwaiwamũ ꞌũina ꞌgã imomeꞌu are. “Maran sipo ꞌga mamaꞌe tywera mũ apoi ꞌgã nupe raiꞌi”, ꞌjau ꞌga ojeupe. Aꞌeramũ futat ꞌga Paulo ꞌga renũina ꞌga rerurukaa ꞌgã nupe."
44,25,7,"Paulo ꞌga reserauwe judeu ꞌgã Jerusareg awi ꞌut maꞌefera ꞌgã ojopowãna ꞌga ree, ꞌga momeꞌwau ꞌwyriara ꞌga upe:—Niaꞌwyri futari noko ꞌga oree jepi. Mamaꞌe tywera etee noko ꞌga wapo oree jepi— ꞌjau judeu ꞌgã Paulo ꞌga momeꞌwau ꞌwyriara ꞌga upe.Aꞌere aipo ꞌgã ꞌea naenaeꞌi etee ꞌwyriara ꞌga upe."
44,25,8,Aꞌerauwe Paulo ꞌga ꞌjau ꞌwyriara ꞌga upe:—Naapoaꞌuweri noko je mamaꞌe tywera tekou jepi. Moisesi ꞌga remikwasiarer imũ etee futat je mamaꞌe apoi tekou jepi. Naapoi futari je mamaꞌe tywera Jarejuwarete ꞌga mogytaaw ipe jepi. ꞌWyriararete ꞌga upe miamũ je mamaꞌe tywera naapoaꞌuweri jepi. ꞌWyriararete ꞌga jeꞌega je aenup tekou jepi— ꞌjau Paulo ꞌga ꞌwyriara ꞌga upe.
44,25,9,"Aꞌere Fesitu ꞌga poromuorywiweramũ judeu ꞌgã nee. Aꞌeramũ ꞌga aꞌeramũ ꞌjau Paulo ꞌga upe:—Judeu ꞌgã “Emut ꞌga ꞌau Jerusareg ipe”, eꞌi jee aiꞌi. Eneowet te ene Jerusareg ipe? Peu futat too teapyakau ene ree ꞌjau nũ— ꞌjau Fesitu ꞌga ꞌga upe."
44,25,10,Aꞌeramũ Paulo ꞌga ꞌjau ꞌwyriara ꞌga upe:—Naani nũꞌũ. ꞌAu etee futat je rekoi nũꞌũ. Je romanũa. Aꞌeramũ je ꞌau etee futat tekou ene rowase. Naapoi futari je ꞌã mamaꞌe tywera judeu ꞌgã nupe. Aipo ꞌã erekwaap futat. Mamaꞌe tywera je iapo re te amunipo ꞌã je oi tejejukaukaa ꞌgã nupe. Aꞌere ꞌã je naapoaꞌuweri te mamaꞌe tywera. Oꞌmeramũ te ꞌã ꞌgã ꞌi. ꞌGã ꞌmea te ꞌgã wereko. Aꞌeramũ ene je monowarũeꞌem futat ꞌgã nupe. Mamaꞌe tywera je iapo re te amunipo ꞌã je monoarũ ape ꞌgã nupe— ꞌjau Paulo ꞌga ꞌwyriara ꞌga upe. —Aꞌeramũ ene ꞌawamũ je monou jareꞌwyriararete ꞌga pyri etee— ꞌjau etee Paulo ꞌga ꞌga upe.
44,25,12,"Aꞌerauwe Fesitu ꞌga ojeꞌega ojeupe ojeꞌẽmaꞌe ꞌgã nupe:—Amono te je ꞌga peu?— ꞌjau ꞌga ꞌgã nupe.Aꞌerauwe ꞌgã ojeꞌega:—Ere ajee ꞌga monou— ꞌjau ꞌgã ꞌga upe.Aꞌerauwe ꞌga ojeꞌega Paulo ꞌga upe:—Ko ajee je ene monoi peu, Roma pe ꞌwyriararete ꞌga upe, tejeupe eneꞌeawer imũ etee futat— ꞌjau ꞌga Paulo ꞌga upe.Aꞌerauwe ꞌga Paulo ꞌga rerawaukaa imunewukaa imuꞌama nũ. Yaruua mũ rura poromukuran ꞌga monou ꞌga muꞌama ꞌga munepa."
44,25,13,Agripa ꞌga Berenise ẽẽ reteeAnurenureꞌi ꞌwyriara mũ ꞌua owaẽma Sesaria pe. Agripa ꞌga ꞌua wenyra ẽẽ retee Fesitu ꞌga upe oporogytau:—Auꞌjete ereko ꞌwyriaramũ ꞌgã nupe— ꞌjau Agripa ꞌga Fesitu ꞌga upe.Wenyra ẽẽ Berenise ẽẽ retee ꞌga ꞌua oporogytau ꞌga upe. Peu ꞌgã nekonekoꞌi re Fesitu ꞌga Paulo ꞌga momeꞌwau ꞌgã nupe.—Ferisi ꞌga kũimaꞌe ꞌga amũ omỹi ꞌau moromunepawa pype rakue. ꞌGa rera Pauloa— ꞌjau Fesitu ꞌga imomeꞌwau Agripa ꞌga upe.Agripa ꞌga nanẽ ꞌwyriaramũ.
44,25,15,"—Aꞌere Jerusareg ipe je oramũ, mainana ꞌwyriara ꞌgã, judeu ꞌgã ꞌwyriaꞌri ꞌgã netee, ꞌgã ꞌga jeꞌẽwuꞌjaga jee— ꞌjau Fesitu ꞌga imomeꞌwau aipoa ꞌwyriara ꞌga upe. —Aꞌere ꞌgã ꞌjau jee: “Ere ꞌga jukaukaa ꞌgã nupe oree. ꞌGa juka are orefueweramũ arajemogyau”, ꞌjau ꞌgã jee."
44,25,16,"Aꞌere je “Naani”, ꞌgã nupe. “Naani. Nojuka ekoetei ae romanũa”, je ꞌi etee ꞌgã nupe— ꞌjau ꞌga imomeꞌwau ꞌga upe. —“Mamaꞌe tywera apoara ꞌga rowase tee ae porogytai ajatykau”, je ꞌi etee ꞌgã nupe. “Aꞌeramũ futat ae ojojeꞌẽwuꞌjagaramũ ajuowase imomeꞌwau ajaupe. Ore nan aruapo jepi”, ꞌjau je ꞌgã nupe— ꞌjau ꞌga ꞌwyriara ꞌga upe."
44,25,17,"—Aꞌeramũ ꞌgã ꞌua owaẽma. ꞌGã waẽm ypyrauwe je, aiꞌiwe tefereꞌemamũ futat tewau peu aemogytaaw ipe teapyka teꞌỹina. “Aꞌjea pa ꞌga mamaꞌe tywera apoi raiꞌi”, taꞌe ꞌjau, ꞌjau je tewau teꞌỹina teapyakau ꞌgã nee. Aꞌere judeu ꞌgã ꞌme ate. Namamaꞌe tywera rũi futat ꞌga wapo akou janee raiꞌi."
44,25,19,"“Nuapoi ꞌga mamaꞌea Moisesi ꞌga jeꞌeger imũ”, ꞌjau futatee ꞌgã jee. “Jejui ꞌga etee ꞌga oo imomeꞌwau akou kwe pe ꞌgã nupe” ꞌea te. “Jejui ꞌga ako amanũ rakue. Aꞌere ꞌga ako ꞌga ferawi etee rakue nũ” ꞌea ꞌga akou imomeꞌwau ꞌgã nupe ꞌea etee je enupa. Aꞌe are judeu ꞌgã amaraꞌneramũ Paulo ꞌga ree raiꞌi, Jejui ꞌga momeꞌu ꞌga rekoramũ raiꞌi."
44,25,20,"Aꞌeramũ je ꞌjau Paulo ꞌga upe, “Je najereapyoi etee judeu ꞌgã ene jeꞌẽwuꞌjag are. Enejewyriwet te ene peu ewau Jerusareg ipe ejemomeꞌwau jee ꞌgã nowase?” ꞌjau je ꞌga upe."
44,25,21,"“Naani. Najeoweretei je peu nũ. Roma ꞌjaw ipe too ꞌjau. ꞌWyriararete ꞌga upe too tejemomeꞌwau ꞌjau”, ꞌjau etee ꞌga jee— ꞌjau Fesitu ꞌga Agripa ꞌga upe. —Aꞌeramũ je ꞌjau jefaruu ꞌgã nupe, “Peꞌje ꞌga rerawau imunepa imuꞌama nũ. Anure tomono ꞌga ꞌwyriararete upe ꞌjau”, ꞌjau je ꞌgã nupe— ꞌjau ꞌga ꞌũina imomeꞌwau ꞌga upe."
44,25,22,Aꞌeramũ Agripa ꞌga ꞌjau Fesitu ꞌga upe:—Jeporenuwiwet je ꞌga porogyta are— ꞌjau Agripa ꞌga Fesitu ꞌga upe.—Aꞌjea. Aiꞌiwe tereenup ꞌga porogyta ꞌjau— ꞌjau Fesitu ꞌga Agripa ꞌga upe.
44,25,23,"Aꞌeramũ aiꞌiwe Agripa ꞌga waity mojopyꞌrau wenyra ẽẽ retee. Waity esagea ꞌgã imunepa ojewi. Waity mojopyꞌru re ꞌgã awau. Awau osou aemogytaaw ipe. Jefaruu ꞌgã, ꞌwyriaꞌri ꞌgã netee awau. Mĩmera ꞌgã awau osou ꞌgã nupi. Aꞌerauwe Fesitu ꞌga ojeꞌega jefaruu ꞌgã nupe:—Perut Paulo ꞌga oree. “Toroporogyta enup ꞌga ꞌjau”, eꞌi ꞌga— ꞌjau ꞌga ꞌgã nupe."
44,25,24,"Paulo ꞌga reserauwe Fesitu ꞌga Paulo resaukaa Agripa ꞌga upe:—Koromũ noko ꞌga ꞌja. Ko ꞌga noko judeu ꞌgã Jerusareg ipe je oramũ ojeꞌẽwuꞌjag jee ikue ꞌja— ꞌjau Fesitu ꞌga ꞌga resaukaa Agripa ꞌga upe, ajatyka maꞌefera ꞌgã nupe we. —Aꞌere ꞌgã ꞌua ꞌau futat ꞌga jeꞌẽwuꞌjaga jee aiꞌi nũ, ꞌaga aemogytaaw ipe futat aiꞌi nũ. Namutamutat ꞌgã ꞌjau ajemogyau jee: “Ere ꞌga jukaukaa ꞌgã nupe oree”, ꞌjau ꞌgã afuakaramũ jee, je rerekou— ꞌjau ꞌga imomeꞌwau ꞌgã nupe."
44,25,25,"—Aꞌere je “Naani. Nuapoi ꞌga mamaꞌe tywera ajukaawamũ”, je ꞌi etee ꞌgã nupe. Aꞌeramũ Paulo ꞌga futat ꞌjau jee: “Je mono ape ꞌwyriararete ꞌga upe. Tajemomeꞌu ꞌga upe ꞌjau nũ”, ꞌjau ꞌga jee. Aꞌeramũ je anure nipo ꞌga monou Roma pe. Aꞌere je nakwaawiꞌi etee ꞌga mamaꞌe tywera apoawera. Maran gatu nipo ene ꞌga jemomeꞌuramũ ꞌga mamaꞌe tywera iapowera mũ rekoareꞌema."
44,25,26,"Je naekoari amũ aiꞌi. Maꞌja katu nipo ꞌã je amono ikwasiaa ꞌwyriararete ꞌga upe. Nitywi te ꞌã ikwasiaripyra mamaꞌe tywera ꞌga iapoawera. ꞌGa jemomeꞌu re te nipo je mamaꞌea mũ resagi ikwasiaripyra. Mamaꞌe tywera ꞌga iapoeꞌemamũ, je nomonoaꞌuweri ikwasiaa ꞌga upe. Naje maran mamaꞌe kwaapeꞌema imonou ekoete ikwasiaa ꞌga upe, aꞌe te je nũ aꞌi kũi. Mamaꞌe aꞌjea te ꞌã ae omono ikwasiaa nanuara upe jãꞌnũꞌũ, nan ꞌga rekoi ꞌea jãꞌnũꞌũ— ꞌjau Fesitu ꞌga Agripa ꞌga upe."
44,26,1,"Agripa ꞌga upe ꞌga ꞌeawetAꞌeramũ Agripa ꞌga ꞌjau Paulo ꞌga upe:—Ere ejemomeꞌwau oree, ki Paulo. Taruenup eneporogyta ꞌjau— ꞌjau ꞌga ꞌga upe.Aꞌerauwe Paulo ꞌga ojemomeꞌwau ꞌga upe:"
44,26,2,—Ene upe je jemomeꞌua je muekõẽãi je mỹina. Ene ꞌã judeuramũ ore kwaap katu ape. Oreremiapoa nanẽ ꞌã ene ikwaapa katu nũ. Aꞌeramũ ene eapyakau jejeꞌeg are— ꞌjau Paulo ꞌga Agripa ꞌga upe.
44,26,4,—Jerekwawera ꞌã judeu ꞌgã okwaap katu ajemogyau. Je kunumĩa we futat tekou Jarejuwarete ꞌga jeꞌeg imũ ikue. Tejeꞌwyr ipe miamũ je reko esagei jepi. Jerusareg ipe taetu aje je ꞌã je reko esagei judeu ꞌgã pype. Maꞌeramũ ꞌgã ꞌã je kwaawi katu je rekoramũ— ꞌjau ꞌga imomeꞌwau Agripa ꞌga upe uꞌama. —Je ree oporomomeꞌuweramũ ꞌgã tomomeꞌu enee. Je ꞌã fariseua te. Aꞌeramũ ꞌgã ojomoyka je kwaapa. Fariseu ꞌgã ꞌã Jarejuwarete ꞌga jeꞌeg imũ etee futat wapo jepi— ꞌjau Paulo ꞌga Agripa ꞌga upe uꞌama imomeꞌwau.
44,26,6,"—ꞌAwamũ ꞌã je rekoi “opapaw ire ae ꞌẽi tywy awi owywya ꞌua nũ” ꞌe rerowiaa. Ymã te ꞌã Janeruwarete ꞌga ꞌi aeypy ꞌgã nupe rakue: “Pemanũ re je pẽ mũꞌẽi tywy awi pẽ mowywya nũ”, ꞌjau ꞌga ae upe rakue. Aꞌea je ꞌã arowiat tekou— ꞌjau Paulo ꞌga Agripa ꞌga upe imomeꞌwau uꞌama. —Aꞌea ꞌã judeu ꞌgã juejue werowiat. Aꞌeramũ ꞌã judeu ꞌgã ajemogyau oporowykyau ꞌga upe. “Ore manũnamũ Janeruwarete ꞌga tore mũꞌẽ tywy awi ore monou ojepyri ꞌjau kwy”, ꞌjau ꞌgã ꞌã ajemogyau. Aꞌeramũ ꞌgã auꞌjeteramũ oporowykyau ajemogyau. Aꞌea je arowiat ꞌgã ꞌjawe. Aꞌetea ꞌgã ojeꞌjawe je erowiaramũ je pyyg ekoete je munepa. Je jeꞌẽwuꞌjaga ekoete ꞌgã nupe— ꞌjau Paulo ꞌga Agripa ꞌga upe imomeꞌwau uꞌama.Aꞌeramũ Paulo ꞌga ojerowaka amãꞌjãu judeu ꞌgã nee ojeꞌega ꞌgã nupe:"
44,26,8,—Maꞌeramũ gatu nipo ꞌã pẽẽ judeuramũ neperowiari “Jarejuwarete ꞌga ae moferap” ꞌea. Janepytuna ꞌgã ꞌã najuejue etee futat werowiat “owywyt futat ae opapaw ire” ꞌea. Aꞌere ꞌã pẽẽ tekatu etee neperowiari aipoa— ꞌjau Paulo ꞌga ojerowaka ꞌgã nupe ojeꞌega.
44,26,9,"—Ymã te je nanẽ futat Jejui ꞌga rerowiaara ꞌgã nereko tyweretei ikue. “Esage sipo aꞌea Janeruwarete ꞌga upe pa”, ꞌjau je ikue. Aꞌere aipoa niaꞌwyri ꞌga upe rakue. Aꞌea je aapo Jerusareg ipe ikue. Mainana ꞌwyriara ꞌgã je monou Jejui ꞌga rerowiaara ꞌgã pyygukaa jee ikue, Nasare pe waranup maꞌefera ꞌga rerowiaara ꞌgã je ipyyka imunepa ikue. Esage ete ꞌgã apisiukara jee ikue. Ikwaaweꞌema je rerekou ikue."
44,26,11,"Namutat tekou Jejui ꞌga rerowiaara ꞌgã nerekou tyweaete ikue. ꞌGã jatykaaw ipe tewau ꞌgã nupe ꞌgã nerekou tyweaete ikue. “NaJaneruwarete ꞌga remimurera rũi Jejujamũ, tamuꞌeukat ꞌgã ꞌjau”, ꞌjau je tejeupe ikue numiamũ. “Jejui ꞌga takurawukat ꞌgã nupe ꞌjau”, ꞌjau je tejeupe ikue numiamũ. Aꞌere ꞌgã naani. Nopoiri futari Jejui ꞌga rerowiar awi. Kwaiwete je temaraꞌneramũ ꞌgã nee. Aꞌeramũ je tewau kwe pe tekou ꞌgã nerekou tyweaete— ꞌjau Paulo ꞌga ꞌgã nupe imomeꞌwau uꞌama."
44,26,12,—Aꞌeramũ je tewau Damasco pe numiamũ. Jejui ꞌga rerowiaara ꞌgã nereko tywereteawamũ je tewau numiamũ. Mainana ꞌwyriara ꞌgã jeꞌeg imũ futat tewau tekou ꞌgã nerekou tyweaete numiamũ.
44,26,13,Aꞌere jewaw ipe mamaꞌe mũ ete ijesaukari jee. Enyfuk te. Aꞌeramũ je teꞌaa ywyu eny awi. Tii. Teirũ ꞌgã netee futat aruꞌaa arawau arajupa enywyter ipe. Ajeaje katu kwara ruwamũ eny ꞌari ore ree ywag awi ꞌua. Kwara renya te wapyraap enyfuga.
44,26,14,"Aꞌeramũ ore arajupa aruꞌaa enywyter ipe futat teirũ ꞌgã netee. Aꞌeramũ Janejararete ꞌga eny awi je ꞌaramũ ojeꞌega jee. Judeu jeꞌeg imũ ꞌga ojeꞌega jee. Epyreu ꞌjawa ꞌga iapou jee. “Maꞌeramũ te je rereko tywerete ape, ki Saulo?” ꞌjau ꞌga jee ojeꞌega. “Sãꞌã ene ejeymawa ejenuweꞌemamũ, inupã ywyra pyu, imayrũmũ. Nan tee futat je renuweꞌemamũ ene te futat erejemayrũ. Je rerowiaara ꞌgã erereko tywerete jepi. Aꞌeramũ je ene mayrũukaa”, ꞌjau ꞌga jee— ꞌjau ꞌga imomeꞌwau ꞌgã nupe."
44,26,15,"—Aꞌeramũ je ꞌjau ꞌga upe, “Awỹja te poromũ ojeꞌeg jee?” ꞌjau je ꞌga upe. “Je Jejujamũ ajeꞌeg enee”, ꞌjau ꞌga jee. “Je te ꞌã je rereko tywerete ape”, ꞌjau ꞌga jee ojeupe je jeꞌegamũ— ꞌjau ꞌga ꞌgã nupe imomeꞌwau."
44,26,16,"—“Efuꞌam jui. Ajesaukat je enee. Aꞌeramũ ene ꞌawamũ ewau ekou kwe pe je momeꞌwaramũ. Aꞌere anure tamuꞌe ene ꞌjau. Aꞌeramũ ene ewau ekou ꞌgã nupe kwe pe je momeꞌwau”, ꞌjau ꞌga jee."
44,26,17,"“Je te ꞌã amono ene judeueꞌema ꞌgã nupe temomeꞌwaramũ. Aꞌeramũ nipo je tejejukau ene ree ene rekoramũ”, ꞌjau ꞌga jee ikue. “Najudeu ꞌgã nũi ene resaka ꞌgã mogoukareꞌema ene ree. Najudeueꞌema ꞌgã nũi nanẽ nũ”, ꞌjau ꞌga jee ikue. “Je te ꞌã apyyrũ ene judeueꞌema ꞌgã nupe temomeꞌwaramũ”, ꞌjau ꞌga jee ikue— ꞌjau ꞌga ꞌgã nupe. —“Aꞌeramũ ene ewau ꞌgã muꞌjau je ree, je kwaawukaa ꞌgã nupe, ꞌgã muꞌakwaapa je ree”, ꞌjau ꞌga jee ikue— ꞌjau Paulo ꞌga imomeꞌwau Agripa ꞌga upe. —“Aꞌeramũ ꞌgã ene je momeꞌuramũ ene renupa etee. Aꞌeramũ ꞌgã ajemogyau je rerowiaaramũ, Jarejuwarete ꞌga remifutar imũ etee iapou, ꞌjau ꞌga pẽ nupe, ere ki ewau ekou ꞌgã nupe”, ꞌjau ꞌga jee ikue— ꞌjau ꞌga imomeꞌwau ꞌgã nupe. —“Ypytunaiwa pype wata maꞌe ꞌjawe mamaꞌeukwaawa ꞌwyriara remiayuwa ꞌgã jemogyi. ꞌArimũ wata maꞌe ꞌjawe je rerowiaara ꞌgã jemogyi. Aꞌeramũ ene ewau mamaꞌeukwaawa ꞌwyriara remiayuwa mũ nerua imũꞌjãu jui, je rerowiarukaa ꞌgã nupe. ‘Mamaꞌe esagea te ki peapo pejejaupe’, eꞌi ꞌga pẽ nupe. ‘Tejerowiaramũ je ꞌgã katuꞌogi’, eꞌi ꞌga pẽ nupe, ere ki ꞌgã nupe ekou. ‘Aꞌeramũ futat je ꞌgã mũꞌjãu tejemiayuwamũ’, eꞌi ꞌga pẽ nupe, ere ki ꞌgã nupe”, ꞌjau ꞌga jee ikue— ꞌjau Paulo ꞌga ꞌgã nupe, imomeꞌwau."
44,26,19,"—Aꞌeramũ je ꞌã ꞌagamũ tekou ꞌga rerowiaaramũ ꞌga momeꞌwau ꞌgã nupe. ꞌGa jeꞌeg imũ futat je iapoi— ꞌjau ꞌga imomeꞌwau Agripa ꞌga upe. —Damasco pe raꞌne raꞌne futat je ꞌga momeꞌu ypyruga ꞌgã nupe ikue. Aꞌere je tewau Jerusareg ipe ꞌga momeꞌwau nũ. Aꞌere Jerusareg awi je tewau Judeja ywy pewara ꞌgã nupe, ꞌga momeꞌwau nũ. Aꞌe awi je tewau judeueꞌema ꞌgã nupe ꞌga momeꞌwau kwe pe tekou. “Peꞌje pejepoia pejetywer awi”, ꞌjau je ꞌgã nupe. “Jarejuwarete ꞌga perowiat pejejemogyau. Aꞌeramũ pẽẽ pejepoia pejetywer awi. Aꞌeramũ pẽẽ mamaꞌe esage apou pejejemogyau”, ꞌjau je ꞌgã nupe. Aꞌeramũ nipo ꞌgã ꞌjau pẽ nupe: “Kuu. Aꞌjea futat. ꞌGã otywer awi ꞌgã poiri raꞌe. Sãꞌã ꞌgã neko esagea etee”, ꞌjau nipo ꞌgã pẽ nupe, ꞌjau je ꞌgã nupe ikue— ꞌjau ꞌga ꞌga upe."
44,26,21,"—Judeueꞌema ꞌgã je imomeꞌuramũ judeu ꞌgã je pyyka ꞌagamũ aiꞌi. Jarejuwarete ꞌga mogytaaw ipe je rekoramũ ꞌgã je pyyka aiꞌi. “Sijuka ꞌga”, ꞌjau ꞌgã jee numiamũ."
44,26,22,"Aꞌere Janeruwarete ꞌga rekoi te ꞌã je pyri. Aꞌeramũ ꞌga aꞌeramũ je jukaukareꞌema ꞌgã nupe— ꞌjau ꞌga imomeꞌwau ꞌga upe. —Aꞌeramũ je ꞌã ꞌau tekou ꞌga momeꞌwau ꞌgã nupe. ꞌWyriat, tesirũmet. Mĩmera ꞌgã nupe je ꞌã ꞌga momeꞌui tekou— ꞌjau ꞌga ꞌga upe. —Sãꞌã Janeruwarete ꞌga jeꞌega momeꞌwara ꞌgã imomeꞌua ꞌgã nupe rakue. Nan tee futat je imomeꞌui ꞌgã nupe. Moisesi ꞌga remikwasiarera ꞌjawerimũ etee futat je rekoi imomeꞌwau— ꞌjau ꞌga ꞌga upe. —Aꞌere ꞌã “Janeruwarete ꞌga remimurera ꞌga jereko tywerukari amanũmũ janee rakue”, ꞌjau je ꞌgã nupe. Aꞌere ꞌã ꞌga manũ re Janeruwarete ꞌga, ꞌga moferawi etee nũ. “ꞌGa raꞌne tãmẽjẽ futat te ꞌã oferap janee”, ꞌjau je ꞌgã nupe. “Aꞌeramũ ꞌga werowiaramũ jane katuꞌoka”, ꞌjau je ꞌgã nupe— ꞌjau ꞌga Agripa ꞌga upe uꞌama. —“Judeuramũ ore, judeueꞌemamũ pẽẽ. Mĩmeramũ futat nipo jane manũ re Janeruwarete ꞌga jane mũꞌjãu tywy awi jane mowywya nũ. Sãꞌã Jejui ꞌga ferawa. Nan futat jane ferawi nũ”, ꞌjau je ꞌgã nupe— ꞌjau Paulo ꞌga Agripa ꞌga upe imomeꞌwau."
44,26,24,Aipo Paulo ꞌga ꞌeramũ Fesitu ꞌga wafukaita ꞌga upe:—Eneꞌme eteete awi ekou kũi. Eneꞌakwaaweꞌema te ene rereko kũi. Kaꞌarana mogytaetea te ene moꞌmeukat ene mogou kũi— ꞌjau Fesitu ꞌga wafukaita Paulo ꞌga upe aipo ꞌga ꞌeramũ.
44,26,25,Aꞌeramũ Paulo ꞌga ꞌjau ꞌga upe:—Naani nũꞌũ. Najeꞌmei futari je nũꞌũ. Aꞌjea futat je ꞌi nũꞌũ— ꞌjau Paulo ꞌga Fesitu ꞌga upe.
44,26,26,Aꞌeramũ Paulo ꞌga ꞌjau Agripa ꞌga upe:—Enereapyo katu jeremimomeꞌu are. Aꞌeramũ je tekyjaweꞌem imomeꞌwau enee— ꞌjau ꞌga Agripa ꞌga upe imomeꞌwau uꞌama. —Jejui ꞌga oo watau ae reape futat wemiapo apou ae upe. Najemime rũi futat ꞌga oporowykya apoi. Ae reape futat ꞌga iapoi akou— ꞌjau ꞌga ꞌga upe.
44,26,27,"—Erekwaap katu futat ꞌã Jarejuwarete ꞌga jeꞌega, ki Agripa? Erekwaap te ꞌga jeꞌega momeꞌwarera ꞌgã nemikwasiarera? Aꞌjea futat ene ikwaapa katu ꞌga jeꞌega— ꞌjau Paulo ꞌga Agripa ꞌga upe."
44,26,28,Aꞌeramũ Agripa ꞌga ꞌjau Paulo ꞌga upe:—“Kamẽsĩete futat ꞌga tamogo Jejui ꞌga rerowiaaramũ ꞌjau” ere te jee?— ꞌjau ꞌga Paulo ꞌga upe.
44,26,29,"—Ẽẽ. Afutat ete je pẽẽ juejue ꞌga rerowiara nũꞌũ— ꞌjau Paulo ꞌga ꞌgã nupe. —Afutat je pẽ nekoa tejeꞌjawe. Anurenureꞌi sipo pejemogy je ꞌjawe, pẽporomuku te raꞌu pejejemogyau je ꞌjawe nũ. Aꞌere je tejeꞌjawe pẽ jemogy futari. Aꞌere je nafutari tejeꞌjawe pẽ pofara— ꞌjau Paulo ꞌga uꞌama Agripa ꞌga upe."
44,26,30,"Aꞌeramũ ꞌgã awau ũꞌjãu ꞌga wi. Fesitu ꞌga, Agripa ꞌga, Berenise ẽẽ, ꞌgã pytuna ꞌgã. Mĩmera ꞌgã awau ũꞌjãu ꞌga wi. —Nuapoi futari ꞌga mamaꞌe tywera amanũawamũ raꞌe. Opofar ekoete te ꞌgã ꞌga muꞌama raꞌe— ꞌjau ꞌgã awau oporogytau akou ajaupe. —Mamaꞌe tywera ꞌga iapo re te amunipo ꞌã ꞌgã ꞌga jukai— ꞌjau ꞌgã ajaupe."
44,26,32,—“ꞌWyriararete ꞌga upe je oi tejemomeꞌwau” ꞌeꞌem ire amunipo ꞌã ꞌga muẽmi ꞌawamũ futat— ꞌjau Agripa ꞌga Fesitu ꞌga upe.
44,27,1,"Roma pe Paulo ꞌga oawet—Aꞌere ako jane “Itari ywy pe simono ꞌga”, jane ꞌi te aiꞌi— ꞌjau ꞌgã ajaupe.Roma ꞌupa Itari ywy pe. Aꞌeramũ ꞌgã Paulo ꞌga monou jefaruu ꞌga po pe, ꞌga pyri ipofaripyrera ꞌgã neewe. Juriu ꞌga po pe imonou. Juriu ꞌga jefaruu ꞌgã ꞌwyriaꞌri ꞌga. Aꞌeramũ tesirũmera ꞌgã ꞌjau ꞌgã nupe “ꞌWyriararete ꞌga remiayup” ꞌjau ꞌgã ꞌgã nupe. Aꞌeramũ ore arawau. Je nanẽ tewau ꞌgã nupi, Lukaramũ. Aꞌeramũ yara ꞌua. Adramitiu ꞌjaw awi ꞌua ojekoka. Aꞌe pype futat arawau. Asia ywy pe futat aipoa yaruua awau. Jefaruu ꞌwyriara ꞌga futat ore rerawau. Aꞌeramũ ore aruꞌaa ipype. Aristaku ꞌga awau ore rupi. Tesarũn ipewarera ꞌga. Tesarũna ꞌjawa ꞌupa Masetoni ywy pe. Aruꞌar ire ore oroia jupiwewe futat. Arawau kaꞌa ywyri etee futat arakou. Oropytunaapa ore nũ."
44,27,3,"Aiꞌiwe ore arawau orowaẽma Sidom ipe. Aꞌere Juriu ꞌga jejuka esagei Paulo ꞌga ree. Aꞌeramũ ꞌga ꞌga muẽmukaa yaruu awi. Aꞌeramũ Paulo ꞌga awau ojekotyꞌaawa ꞌgã nesaka. Aꞌeramũ ꞌga jekotyꞌaawa ꞌgã mamaꞌe mua ꞌga upe, ꞌga remirerooramũ, ꞌy rupi ꞌga remiꞌuramamũ. Aꞌere ꞌga ꞌgã nesag ire ojewya ꞌua, yaruu pype uꞌaa nũ."
44,27,4,"Aꞌeramũ ore oroia nũ. Arawau ꞌypõꞌõ atykupe katy ywytu awi. Ywytu ore monoukareꞌema typyterimũ. Aꞌeramũ ore orokwapa ꞌypõꞌõ atykupe katy etee ywytu awi. Orejau katy ꞌypõꞌõũũ ꞌũina, Sipiri ꞌjawa ꞌũina. Arawau ꞌypõꞌõ sĩ rowaapa ꞌyrewiwa aapa. Arawau kwe katy kaꞌaemeꞌywa pyyka nũ. Arawau orowaẽma Mira ꞌjawa amunaw ipe. Lisi ywy pe ꞌupa aipoa. Peu futat ore aruꞌjãu."
44,27,6,Aꞌe pe futat Juriu ꞌga yaruu mũ resaka orojee nũ. Aresãri ꞌjaw awi ꞌua aipo yaruua. Itari ywy pe oo maꞌe futat poromũ. Aꞌeramũ ꞌga ore reruꞌaa ipype nũ.
44,27,7,Ipype aruꞌar ire ore oroia nũ. Aꞌere ywytua nore mujãnukari. Aꞌeramũ ore meewei arawau arakou orosea pytunũũ. Typyterimũꞌi arawau arakou. Orokwapa Synito ꞌjawa pyu. Ay katu te ore yaawi arawau aipo ꞌypõꞌõũũ atykupe katy jui. Aꞌere ywytua ore rowopepiri etee futat. Aꞌeramũ ore erowaka ywytu wawa katy etee futat jupe ꞌypõꞌõ ywyri arawau arakou. ꞌYpõꞌõũũa Kreta ꞌjawa atykupe katy arawau Salmona ꞌjawa pyu. Salmona ꞌjawa ꞌupa ꞌypõꞌõ sĩ me.
44,27,8,Aꞌeramũ ore arawau ꞌypõꞌõũũ rupi etee futat arakou. Ay katu te ore oi orowaẽma Jemiaresagea ꞌjaw ipe. Laseja ꞌjawa pyri ꞌupa aipoa Jemiaresagea.
44,27,9,"Aꞌe pe ore arajupa oroporomukuuramũ oropytau. Ywytua wejue opojyayramũ oree. Judeu ꞌgã nupe ꞌaraiwamũ kwaw ire ꞌgã weaꞌaramũ otywera moiawer are. “Janeruwarete ꞌga janetywera omoit jane wi”, ꞌjau ꞌgã ajaupe. Aipo ꞌaraiwa akou amãmyter ipe. Aipoa ꞌaraiwa kwaw ire kwaiwete te amana, kwaiwete te ywytua nanẽ nũ. Aꞌeramũ opojyayramũ kwe pe ae wawamũ awau yaruu pype ae ataa.Aꞌere Paulo ꞌga ꞌjau oree:"
44,27,10,—ꞌAraiwa ako okwaw aiꞌi. Aꞌeramũ jane jareapyakaakau ee raꞌne. Kasi aꞌe pe ꞌaw awi jane oramũ niaꞌwyri janee ne— ꞌjau ꞌga oree. —Janeyara typywyk janee ne. Karaemã jane simonoukapaw ekoete ne. Ae ꞌgã we opaw ine— ꞌjau ꞌga oree.
44,27,11,"Aꞌere yaruu waraara ꞌga nuerowiari Paulo ꞌga. Yaruu jara ꞌga nanẽ futat ꞌga rerowiareꞌema nũ.Aꞌeramũ ꞌgã ꞌjau etee ꞌgã nupe:—Naani nũꞌũ. Nipojyaꞌuweri nũꞌũ. Soo tãmẽjẽ futat jane jarekou nũꞌũ— ꞌjau etee ꞌgã oree.Aꞌeramũ jefaruu ꞌgã ꞌwyriaꞌri ꞌga ꞌgã nerowiaa. —ꞌAu niaꞌwyri janee amana pype jane rekoa— ꞌjau etee ꞌgã jefaruu ꞌwyriara ꞌga upe. —Aꞌeramũ jane jarewau futat. Fenise ꞌjawa amunaw ipe soo esaka ꞌjau— ꞌjau etee ꞌgã ꞌga upe.Fenisea ꞌup ꞌypõꞌõũũ pype wẽjẽmĩ futat nũ. Aꞌe pe ywytua nipytuui. Aꞌeramũ ꞌgã ꞌjau:—Soo peu, Fenise ꞌjaw ipe ꞌjau. Peu futat soo ko amana magwapa ꞌjau— ꞌjau ꞌgã ajaupe numiamũ."
44,27,13,Ywytuuretea ꞌua ꞌgã nupePoje ywytuꞌiꞌia ꞌua oree. Aꞌeramũ ꞌgã ꞌjau:—Jaruete futat jane oi raꞌe— ꞌjau etee ꞌgã ajaupe. Aꞌeramũ ꞌgã —Peꞌje ajee soo etee ꞌũ— ꞌjau nũ.Aꞌeramũ ore arawau aruꞌaa yaruu pype nũ. Aꞌerauwe ꞌgã yaruu momytawa mua imatãu. Aꞌeramũ ꞌgã yaruu rerekou ywywyriꞌi etee futat. Poje ywytuuretea ꞌua oree. ꞌYpõꞌõũũ ꞌarimũ opytu mua oree. Aꞌea futat yaruu moyyita imotomotomoga oree.
44,27,15,Ywytuua ꞌua ore rewiri tãmẽjẽ futat. Aꞌeramũ yaruu waraara ꞌgã—Sirowak imonou imojekoka Jemiaresage are— ꞌjau numiamũ.Aꞌere ywytua nuerowagukari ꞌgã nupe. Aꞌeramũ ore rerawau typytera katy.
44,27,16,"Aꞌere ore rerooi ꞌypõꞌõꞌĩꞌĩ atykupe katy etee. Ywytuua ore rerawau. ꞌYpõꞌõꞌĩꞌĩ rera Kauta. Yaꞌria ꞌgã imogou yaruu kuꞌa are. Aꞌeramũ ꞌgã yaꞌriꞌi mua imatãu enuẽma yaruu ꞌarimũ.—Kasi ywytuua erooi imonoka ne— ꞌjau ꞌgã.Aꞌere ꞌgã tupaama pyu yaruu mamamani ywytu awi imotypa jupe.—Kasi ikaikai jane ree ne— ꞌjau ꞌgã.Aꞌeramũ ꞌgã tupaama pyu futat imamamana ywytu awi ifaa.—Namukui ꞌawamũ Libia ywy ruwi. Libia ywy pyri notypyi futari. Kwaiwete te ꞌyisiga jemogyi typyter ipe— ꞌjau ꞌgã ajaupe.Aꞌeramũ ꞌgã aꞌeramũ okyjau ꞌyisiga pype yaruu amĩ awi.—Kasi ywytua jane monoi ꞌyisig are ne, janeyara kakau jane ree ne— ꞌjau ꞌgã ajaupe okyjau. —ꞌYisiga pype iamĩãu nipo ikaikai jane ree— ꞌjau ꞌgã ajaupe.Yara orojewi ikaika awi ꞌgã okyjau. Ywytua taity pirera pyu etee futat yara renujãna. Aꞌeramũ ꞌgã taity pirera moiapap jui.—Kasi aꞌe pe jane rerooi jane renujãna ꞌyisig are ne— ꞌjau ꞌgã.Aꞌeramũ ꞌgã taity pirera moiapap jui. Aꞌetea ywytu ore reroo ore rerekou meewereꞌi etee futat ore renujãna."
44,27,18,"Aꞌere niojeri futari ywytua ꞌua oree. Aꞌeramũ ꞌgã aiꞌiwe karaemã monou imomopoa ꞌy pe. Aꞌeramũ yara owewuitaꞌi oree. Imuapyra ꞌara rupi ꞌgã yaruu pypiara monou imomopoapap. Ywyrasig, taityuu pypekap, taityuu. Mĩmera we futat ꞌgã imomopoapap yar awi. Opou futat ꞌgã imonou imomopoa yar awi."
44,27,20,Kwaiwete ore seri kwara resakeꞌema. Jaytata miamũ futat ore naruesagiꞌi futari. Amanarowokyꞌa esaukareꞌema oree. Aꞌetea ywytua wojereꞌemamũ futat ꞌua oree. Aꞌeramũ ꞌgã ꞌjau ajaupe:—Sapap futat nipo ꞌã jane— ꞌjau ꞌgã okyjau kwara resakeꞌemawe futat.
44,27,21,"Aꞌeramũ ore arakou kwaiwete ꞌara magwapa orojemiꞌwareꞌema. Ore jemuaẽma ore rerekou ore mojemiꞌwarukareꞌema.Aꞌeramũ Paulo ꞌga afuꞌama ojeꞌega ꞌgã nupe:—Peesak ꞌjau noko ako pẽẽ je rerowiareꞌema aiꞌi ꞌja, ꞌau etee futat jane ruwi kwara ꞌara rapesaka ꞌeramũ aiꞌi ꞌja— ꞌjau ꞌga ꞌgã nupe. —Kreta pe jane pyta re amunipo ꞌã janekaraemã nimonoukari futari. Aꞌere ako “Soo futat jane jarekou”, peꞌje etee aiꞌi."
44,27,22,Aꞌere je ꞌi ꞌawamũ pẽ nupe: Pejemanũ awi kasi pekyje ne. Yaruua typywyk futat jane wi. Aꞌere nipo jane mũ nimanũi futari— ꞌjau Paulo ꞌga ꞌgã nupe.
44,27,23,"—ꞌAwa ypytuna rupi Janeruwarete ꞌga ywagipewara ꞌga amũ muri je pyri ko. Aꞌeramũ ꞌga imomeꞌwau jee ko. Janeruwarete ꞌga te ꞌã jejararetea. Maꞌeramũ ꞌga ꞌã ojepyriwara ꞌga amũ muri jee, imoporogytaukaa jee— ꞌjau Paulo ꞌga ꞌgã nupe imomeꞌwau."
44,27,24,"—Ywagipewara ꞌga ꞌjau jee ko: “Erekyje kasi ekou ne. Najukaukaraꞌuweri je ene ꞌau. Ereo futat ewaẽma ꞌwyriararete ꞌga pyri ejemomeꞌwau ꞌga upe ꞌjau”, ꞌjau ꞌga jee ko. “Ene rupi oo maꞌe ꞌgã nanẽ futat namanũi futari amũ”, ꞌjau ꞌga imomeꞌwau jee ko. “Janeruwarete ꞌga ꞌã esage te. Aꞌeramũ ꞌga ene rupi oo maꞌe ꞌgã amũ apisiukareꞌema futat nipo”, ꞌjau ꞌga jee ko— ꞌjau Paulo ꞌga ꞌgã nupe imomeꞌwau."
44,27,25,—Aꞌeramũ pẽẽ pejepyꞌaꞌwyreꞌemamũ. Je ꞌã Jarejuwarete ꞌga arowiat. ꞌGa jeꞌeg imũ etee futat nipo ꞌã ijeapoi janee. Jee imomeꞌuawer imũ etee futat nipo ꞌga iapoi— ꞌjau Paulo ꞌga ꞌgã nupe imomeꞌwau. —Aꞌere nipo ywytua jane rerooi jane rerojekoka futat ꞌypõꞌõũũ mũ ree— ꞌjau ꞌga ꞌgã nupe imomeꞌwau.
44,27,27,"Mukũja morowykyeꞌema rupi ywytua ore rerawau ore rerekou ore renujãna. ꞌYẽꞌẽ rypyterimũ, Metiteraniu ꞌjawa rypyterimũ awau ypyajeaje katu ꞌgã amũ weaꞌaramũ ywy are:—Sojot nipo ꞌã jane ywy pyri ꞌja— ꞌjau yara waraara ꞌgã ajaupe."
44,27,28,Aꞌeramũ ꞌgã itajuu mũ apysãu tupaama sĩãpyr are. Aꞌere ꞌgã imonou imomoa ꞌy pe tom. Aꞌeramũ trĩtai seis metro awau wapyka ywy are. Aꞌere ꞌgã ywy are iwyg ire imua nũ. Arawau peu mukuꞌi nũ. Aꞌeramũ ꞌgã imonou imomoa nũ tom. Aꞌea inãinãnĩꞌĩ etee oo wĩti seis metro etee awau wapyka ywy are.
44,27,29,Aꞌeramũ ꞌgã kyjea ꞌgã nerekou poromũ iaꞌagawyaukaa ꞌgã nupe.—Ita ꞌarimũ jane oi ne— ꞌjau ꞌgã ajaupe.Aꞌeramũ ꞌgã yara momytawa monou imomopoa ita ꞌarimũ arawaweꞌẽwe. ꞌGã ikuꞌa pewara monou imomoa. Tom tom. Irũpãwẽ monou imomoa. Aꞌeramũ futat yaruu momytau orojeupe.Aꞌeramũ ꞌgã ꞌjau ajaupe:—Kamẽsĩete werewi pa ꞌã kuꞌemamũ nũ— ꞌjau ꞌgã ajaupe.
44,27,30,Aꞌere yara waraara ꞌgã amũ yaꞌriꞌi monoi imomoa ꞌy pe. Sakaꞌjam ꞌjau numiamũ.—Yaruu momytawa siroo imomoa iruupeuꞌi isĩ awi— ꞌjau futatee ꞌgã ajaupe numiamũ.
44,27,31,Aꞌeramũ Paulo ꞌga ꞌjau jefaruu ꞌgã ꞌwyriaꞌri ꞌga upe jefaruu ꞌgã netee:—Yaruu waraara ꞌgã kaꞌjamamũ nipo ywawuje etee futat pepap. ꞌGã kaꞌjam ire nipo Janeruwarete ꞌga nojejukai pẽ nee— ꞌjau Paulo ꞌga ꞌgã nupe.
44,27,32,Aipo ojeupe ꞌga ꞌeramũ jefaruu ꞌgã yaꞌriꞌi sĩãwonoka imonou imoia yaruu awi.
44,27,33,"33,34 Kuꞌem jaꞌwyjaꞌwyuramũ Paulo ꞌga ojeꞌega ꞌgã nupe:—Peꞌje pejejua pejejemiꞌwaa. Mukũja morowykyeꞌema rupi te ꞌã nepejemiꞌwari— ꞌjau ꞌga ꞌgã nupe. —Peꞌje pejejemiꞌwaa pejejemopifuakaawamũ. Tepepifuakat ꞌjau. Nimanũi futari jane mũ— ꞌjau ꞌga ꞌgã nupe."
44,27,35,Aipo ꞌe re Paulo ꞌga kanapeꞌi mua opo pe. Aꞌeramũ futat ꞌga ojeꞌega monou Jarejuwarete ꞌga upe:—Auꞌjete mamaꞌea eremut oree— ꞌjau ꞌga ojeꞌega monou ꞌga upe ꞌgã nowase.Aꞌeramũ futat ꞌga ape monoka iꞌwau.
44,27,36,Aꞌeramũ ꞌgã ꞌga jemiꞌwara resakawe futat akuꞌiramũ. Aꞌeramũ futat ꞌgã ojemiꞌwaa ꞌga pyri. Kwaiwete ore yaruu pypewaramũ. Tusẽtu setẽtai seis te ore pytuna.
44,27,38,Aꞌetea ꞌgã iapopyrera aꞌupap. Ojomoyka iꞌwau. Aꞌe pe ꞌã ꞌgã imomopoa nũ. Iapoeꞌemera momopoa nũ. Kwaiwete juowuuranakuꞌia ꞌgã imomopori. Aꞌeramũ futat yaruu mawua imua orojee imowewuita.
44,27,39,ꞌYisiga pype yaruu sĩamĩawetKuꞌemamũ yaruu waraara ꞌgã ꞌjau:—Maꞌape jane jarejua ꞌũ? Niesagi we te ꞌã jane ꞌau jepi— ꞌjau ꞌgã ajaupe.Aꞌeramũ ꞌgã ꞌyisiga resaka.—Peꞌje ajee soo peu jarejekoka esaka— ꞌjau ꞌgã ꞌyisiga repejãna imonou.
44,27,40,Aꞌeramũ ꞌgã yaruu momytawaama monoka. Furuk. Ikuꞌookawa ꞌgã irapa jui. Aꞌere ꞌgã taity pirera pypekau isĩ me ywytu upe numiamũ.—Jane reroo pea ꞌyisig are jane rerojekoka ꞌjau— ꞌjau ꞌgã ajaupe numiamũ. Aꞌere ꞌyisiga mũ ruwi typyter ipe yaruu renune ypypeꞌi rakue. Aꞌeramũ ꞌgã esakeꞌema. Aꞌeramũ ywytua ore rerawau ore renujãna iꞌarimũ. Tyryk. ꞌYisiga pype yaruu sĩamĩãu oree. Ywytuu fuakara futat yaruu monou isĩamĩãu ore wi. Aꞌeramũ futat ꞌgã imosokarũmeꞌem. Nomosogarũi ꞌgã. Kwaiwete te ꞌy ryjuapia. Aꞌeramũ ꞌy ryjuapia futat ikuꞌawopena.
44,27,42,Aꞌeramũ jefaruu ꞌgã ꞌjau ꞌwyriara ꞌga upe:—Siapisi ose maꞌefera ꞌgã ꞌjau. Siapisi tãmẽjẽ ꞌgã ꞌjau. Kasi ꞌgã kaꞌjami ne— ꞌjau ꞌgã ꞌwyriara ꞌga upe.
44,27,43,Aꞌere ꞌgã ꞌwyriaꞌri ꞌga nifueweri Paulo ꞌga juka are. Aꞌeramũ ꞌga ꞌjau:—Naani nũꞌũ. Peapisi awi ꞌgã nũꞌũ— ꞌjau ꞌwyriaꞌri ꞌga jefaruu ꞌgã nupe.Aꞌere ꞌwyriaꞌri ꞌga ꞌjau ꞌgã nupe:—Peꞌje pejewau pejepopoa jui. Oytap maꞌeramũ pejewau tenune pejeytapa pejejekoka ꞌyisig are.
44,27,44,"Iytaweꞌema ꞌgã yaruu pemer are too oytapa ꞌjau— ꞌjau ꞌga ꞌgã nupe.Aꞌeramũ ore nan arawau. Orojekoka pãwẽ pãwẽ futat ikue, aramanũmeꞌem futat ore mũ ikue."
44,28,1,Mauta ꞌjawa ꞌypõꞌõ me ꞌgã nekoawetArawau orojekoka ꞌypõꞌõ me aruꞌjãu ꞌy awi. Peu futat ore ꞌypõꞌõ rera kwaapa.—ꞌAga ꞌypõꞌõ rera Mauta— ꞌjau ipype ꞌup maꞌe ꞌgã imomeꞌwau oree.
44,28,2,Aꞌeramũ ore jekog ire peuwara ꞌgã ꞌypõꞌõ mewara ꞌgã ꞌua ore repejãna. Ore rapejeꞌega ꞌgã ꞌua. Opojejuka esageramũ ꞌgã ore ree. Amanakyra pype te ore ruri aruꞌjãu. Aꞌeramũ ꞌgã ꞌua tata mojopyꞌwau ore ree. Iroꞌysag awi tata mojopyꞌwau ore ree.
44,28,3,Aꞌeramũ Paulo ꞌga ꞌyw akã ypiwera rerua imonoꞌoga tataramũ. Aꞌeramũ moja uẽma tata rakuw awi. Aꞌeramũ ꞌga po uꞌwau. Waekou akou ꞌga po are.
44,28,4,"4,5 Aꞌere ꞌga imowawagi etee imonou tata pe.Aꞌe resaka ꞌypõꞌõ mewara ꞌgã ꞌjau ajaupe:—Kuu. Oporojuka maꞌefera ꞌga nipo ꞌã koromũ kũi— ꞌjau ꞌgã ajaupe. —ꞌY pe ako ꞌga namanũi ko. Aꞌere ꞌawamũ ꞌga manũi. Nae uꞌuaiwi ꞌaga moja. Nauagi ae ꞌaga moja rãi ay upe— ꞌjau ꞌgã ajaupe. —Janemaira ꞌga ꞌga nomogoukari. Series, "
44,28,6,Aꞌeramũ ꞌgã ajemogyau oporesagamũ ꞌga ree.—Siesak ꞌga po wuwura ꞌjau— ꞌjau ꞌgã ajaupe. —Siesag iki ꞌga amanũa erujewi— ꞌjau ꞌgã oporesagamũ ajemogyau ꞌga ree.ꞌGa po wuwura rapesaka ꞌgã ajemogyau namutamutat numiamũ. Aꞌere nowuwuri ꞌga wi. Naayi ꞌga upe.ꞌGa po wuwureꞌema resakawe ꞌgã ꞌjau:—Kuu. Nowuwuri futari ꞌga poa raꞌe nũꞌũ. Namanũi futari ꞌga jupe raꞌe nũꞌũ. Maira ꞌga te nipo ꞌã ꞌut owaẽma janee— ꞌjau etee ꞌgã ꞌga upe nũ.
44,28,7,"ꞌYisiga pyri Pꞌublio ꞌga ywya ꞌupa. Pꞌublio ꞌga ꞌwyriara ꞌypõꞌõ mewara ꞌgã nupe. Aꞌeramũ ꞌga ꞌua oree, ore rerawau ojeꞌwyr ipe. Aꞌe pe ore arajemogyau ꞌga pyri muapyra orosea. Ojejukau esage futat ore ree. Peu ore rekoramũ ꞌga ruwa ꞌga ojeroꞌwau ꞌupa. ꞌGa tururua ꞌga moryꞌwau. Aꞌeramũ ꞌga ꞌupa oseawa pype etee futat afuꞌameꞌema ꞌupa. ꞌGa tururua ꞌga pifuakaꞌroka ꞌga nuga ꞌga roꞌy reewe. Aꞌeramũ Paulo ꞌga awau ojeꞌega ꞌga upe. Aꞌere Paulo ꞌga ojeꞌega monou Jarejuwarete ꞌga upe ꞌga ree:—Ekatuꞌok ꞌga, ki Kuꞌjyp— ꞌjau ꞌga ojeꞌega monou ꞌga upe.Aꞌerauwe futat ꞌga opo monou ꞌga apyteꞌrarimũ. Aꞌerauwe futat ꞌga afuꞌama ajarueteramũ."
44,28,9,Aꞌerauwe ꞌga resakarera ꞌgã awau Paulo ꞌga rera mokwasiꞌwau opytuna ꞌgã nupe. ꞌGa rera renupawe ojeroꞌwu maꞌe ꞌgã ꞌua ajatykau ꞌga ree ojemajarueteukaa ꞌga upe. Aꞌeramũ ojeroꞌwu maꞌe ꞌgã ajaruetepawamũ.
44,28,10,"Aꞌeramũ ꞌgã mamaꞌe mua ore upe kwaiwete. Anure ore ꞌwyramũ ꞌgã mamaꞌe mua wẽjẽmĩ futat oree nũ. Oreremiꞌurama mua oree, oreremirerooramũ. Pe awi Roma pe ꞌgã oawetMuapyra jay magwaw ire ore aruꞌaa yaruu mũ pype nũ. Aresãri ꞌjaw awi futat ꞌua ꞌupa ꞌypõꞌõ me amana magwapa rakue. Aipo yaruu rera Mait jopewet, ꞌjau ꞌgã eꞌroka. Aꞌe yaruu pype aruꞌaa. Aruꞌar ire ore oroia."
44,28,12,Arawau orojekoka Sirakusa ꞌjawa amunaw ipe. Peu ore muapyra orosea.
44,28,13,"Muapyra oroser ire ore oroia arawau nũ. Regiu ꞌjawa amunaw ipe etee orojekoka. Majepei tee ore orosea peu. Aiꞌiwetetewe ywytua ꞌua oree, oreatykupe katy ꞌua ore upe. Aꞌeramũ ore oroia. Aꞌe ywytua ore renujãna ore rerawau kamẽsĩete futat. Mukũi tee ore orosea. Arawau orowaẽma Posuori ꞌjawa amunaw ipe. Peu ore aruꞌjãu yaruu awi."
44,28,14,"Aꞌe pe ore majepeja etee morowykyeꞌema magwapa. Aꞌe pe futat ore Jejui ꞌga rerowiaara ꞌgã amũ nekoaa. Aꞌeramũ ꞌgã ꞌjau oree:—Peꞌje pejejua ꞌau ore pyri, morowykyeꞌema mũ magwapa— ꞌjau ꞌgã oree.Aꞌere ore morowykyeꞌema magwaw ire arawau nũ. Ywyri futat ore oi poromũ Roma ꞌjawa amunaw ipe arawawamũ. Aꞌeramũ Jejui ꞌga rerowiaara ꞌgã ore rera renupa rakue. Aꞌeramũ ꞌgã ꞌua ore rowosõu. Apiu ꞌjaw ipe, Tres Wẽta ꞌjaw ipe. Mĩmera amunaw ipe ꞌgã ꞌua ore rowosõu.Aipo ꞌgã nesakawe Paulo ꞌga akuꞌiramũ ꞌgã nee. Aꞌeramũ futat ꞌga ojeꞌega Jarejuwarete ꞌga upe:—Ene te ꞌã ore rereko ape ejeape. Ene te ꞌã ꞌgã eremut ore makuꞌiukaa— ꞌjau Paulo ꞌga Jarejuwarete ꞌga upe ojeꞌega monou."
44,28,16,Roma pe Paulo ꞌga renawetRoma pe orowaẽm ire jefaruu ꞌgã ꞌwyriara ꞌga ꞌjau Paulo ꞌga upe:—ꞌAwamũ eko ꞌoga mũ pype— ꞌjau ꞌga Paulo ꞌga upe.Jefaruu ꞌga nanẽ ꞌga amũ imogou Paulo ꞌga ree omaenun maꞌeramũ.
44,28,17,"Muapyt oser ire Paulo ꞌga ojeꞌega monou judeu ꞌgã ꞌwyriara ꞌgã nupe:—Peꞌje pejejua je resaka ꞌau— ꞌjau ꞌga ꞌgã nupe ojeꞌega monou.Aꞌerauwe judeu ꞌgã ꞌwyriara ꞌgã ajatykau ꞌga ree. Ojee ꞌgã jatykapawauwe Paulo ꞌga ojemomeꞌwau ꞌgã nupe:—Jareypy ꞌgã nekwawer imũ etee futat je iapoi tekou aiꞌi. Aꞌetea judeu ꞌgã je pyyk, je pofaa, je monou romanũ ꞌgã ꞌwyriara ꞌga po pe. Jerusareg ipe ꞌgã je pyygi aiꞌi. Aꞌere ꞌgã je monoi romanũ ꞌgã ꞌwyriara ꞌga po pe."
44,28,18,"Aꞌere ꞌgã opo pe je mono re romanũ ꞌgã poronuwi jee. Je upe oporogytapaw ire ꞌgã ꞌjau ajaupe: “Nuapoi ꞌga ꞌã mamaꞌe tywera amanũawamũ raꞌe”, ꞌjau ꞌgã ajaupe. “Aꞌeramũ ore ꞌga jukaweꞌem. Peꞌje ajee sapoit ꞌga wi”, ꞌjau romanũ ꞌgã ajaupe numiamũ— ꞌjau ꞌga ꞌgã nupe."
44,28,19,"—Aꞌere judeu ꞌgã ꞌwyriara ꞌgã nafutari je wi ꞌgã poira. Aꞌeramũ je ꞌjau ꞌgã nupe: “Too tejemomeꞌwau ꞌwyriararete ꞌga upe ꞌjau”, ꞌjau je ꞌgã nupe. Maꞌeramũ ꞌã je ruri tejemomeꞌwau ꞌga upe ꞌau— ꞌjau Paulo ꞌga imomeꞌwau ꞌgã nupe. —Natepytuna ꞌgã jeꞌẽwuꞌjaga rũi je ruri. Tejemomeꞌwau te je ruri ꞌau aiꞌi— ꞌjau Paulo ꞌga ꞌgã nupe uꞌama. —Maꞌeramũ je ꞌã pẽ majatykai tejemomeꞌwau pẽ nupe. Ymã te ꞌã judeuramũ jane Jarejuwarete ꞌga remimurera ꞌga rapesagi. Jejui ꞌga ꞌã ꞌga remimurera futat. Aꞌe ꞌga je ꞌã arowiat tekou. Aꞌeramũ ꞌgã ꞌã aꞌeramũ ꞌga rerowiaramũ je munepa je mỹina je pofaa itaju pyu— ꞌjau Paulo ꞌga ꞌgã nupe."
44,28,21,Aꞌeramũ peuwara ꞌgã ꞌjau Paulo ꞌga upe:—Namuri futari ꞌgã kaꞌarana ikwasiaa oree enereko tywer are. Pe awi ꞌut maꞌe ꞌgã miamũ nomomeꞌui futari ene rekoarũeꞌema oree— ꞌjau ꞌgã Paulo ꞌga upe.
44,28,22,"—Aꞌeramũ ene Jejui ꞌga momeꞌwau oree ꞌawamũ. Taruenup ene imomeꞌua ꞌjau. “Kwe pewara ꞌgã ꞌã Jejui ꞌga rerowiaara ꞌgã jeꞌẽwuꞌjaga ajemogyau” ꞌea ꞌã ore aꞌjea futat aruenup arajemogyau. Maꞌeramũ ꞌã ore “eporogyta oree”, ore ꞌi enee. Taruenup ene imomeꞌua orojeupe ꞌjau, ꞌjau ꞌã ore enee."
44,28,23,"Aꞌeramũ nipo ore anurenureꞌi arajua eneporogyta renupa— ꞌjau ꞌgã Paulo ꞌga upe.Aꞌere ꞌgã awau aipo ꞌga upe ꞌe re.Koꞌikoꞌi ete ꞌgã ꞌua Paulo ꞌga porogyta renupa. Amumera ꞌgã ꞌua ꞌgã nupi ꞌga porogyta renupa. Aꞌerauwe Paulo ꞌga oporogytau ꞌgã nupe. Aiꞌiwetetewe agawewi futat. Aꞌetea ꞌga oporogyta werokaarup ꞌgã nupe. Jarejuwarete ꞌga mogyta are ꞌga ꞌgã muꞌjau.—Anure nipo Janeruwarete ꞌga reni ꞌwyriaramũ janee— ꞌjau Paulo ꞌga ꞌgã nupe imomeꞌwau. —Ojeꞌega renuparamũ ae ꞌga ae mowywya imonou ojepyri wemiayuwamũ imogyau. Ojeꞌega renupareꞌema ꞌgã te nipo ajee ꞌga omono mamaꞌeukwaawa rapyaw ipe— ꞌjau ꞌga imomeꞌwau ꞌgã nupe. —Ymã te ꞌã Moisesi ꞌga kaꞌarana kwasiari inuga janee rakue. Janeruwarete ꞌga jeꞌega momeꞌwara ꞌgã nanẽ ꞌã kaꞌarana kwasiaa inuga Jejui ꞌga ree janee rakue: “Anure nipo Janeruwarete ꞌga waꞌyra ꞌga muri janee jane katuꞌokawamũ”, ꞌjau ꞌgã ikwasiaa inuga janee rakue. Jejui ꞌga ꞌã Jarejuwarete ꞌga raꞌyra futat. Werowiaramũ ꞌga pẽ katuꞌogi pẽ mogyau wemiayuwamũ futat— ꞌjau Paulo ꞌga ꞌgã nupe."
44,28,24,Aipo ꞌeramũ ꞌgã amũ ꞌga jeꞌega rerowiaa. Aꞌere amumera ꞌgã ꞌga jeꞌega nuerowiari ajemogyau.
44,28,25,"Aꞌeramũ ꞌgã awau ꞌga wi.“Ekwap eporogytau ꞌgã nupe:Peenup futat nipo numiamũ. Aꞌere nipo nepẽneapyoi ee.Pemãꞌẽ esage agawewi nipo ee. Aꞌetea nipo pẽẽ esakareꞌema ꞌjawe etee pejemogy. Pẽꞌakwaaweꞌema pẽ nereko.Pejeapyakwara peawopytym. Aꞌeramũ pẽẽ jejeꞌega renupeꞌema.Pejeapymĩãu esakareꞌema ꞌjawe. Aꞌeramũ pẽẽ jeremiapofera resakeꞌema.Pejeꞌakwaaw ire amunipo ꞌã pẽẽ pejejea pemỹi je ree.Pẽapya amunipo ꞌã enupa. Aꞌeramũ amunipo ꞌã pẽẽ pejejeapyoramũ ee.Aꞌeramũ futat amunipo ꞌã pẽẽ je rerowiaa pejejemogyau.Aꞌeramũ futat amunipo ꞌã je pẽ katuꞌoka”,ꞌjau Janeruwarete ꞌga ikwasiarukaa Isai ꞌga upe rakue— ꞌjau Paulo ꞌga ꞌgã nupe imomeꞌwau uꞌama. Aꞌere Paulo ꞌga ꞌjau ꞌgã nupe:—Janeruwarete ꞌga ꞌã ojeꞌeg esage omono judeueꞌema ꞌgã nupe. Judeueꞌema ꞌgã nupe nanẽ ojemomeꞌwaukaa jee nũ. “Peꞌje pejepoia pejetywer awi”, ꞌjau je ꞌgã nupe. “Pejetywer awi pepoiramũ ꞌga pẽ katuꞌogi”, ꞌjau je ꞌgã nupe. Judeueꞌema ꞌgã nupe je aipo ꞌjau tekou. ꞌGã ꞌã werowiar ete— ꞌjau Paulo ꞌga ꞌgã nupe. ꞌGa porogytapaw ire judeu ꞌgã awau Paulo ꞌga wi. Ajamueu awau ꞌga ꞌeawer are ajemogyau."
44,28,30,"Mukũi kwara poromukuran Paulo ꞌga ako peu, Roma pe ikue. Paulo ꞌga kaꞌaranũũ monou ꞌoga mepyau ojeupe. Ojeꞌwyr ipe oo maꞌe ꞌgã mua esage ojepyri:—Peꞌje pejejua pejesou pejeapyka. Saporogyta ꞌjau— ꞌjau ꞌga ꞌgã nupe ꞌũina."
44,28,31,"Aꞌeramũ ꞌga Jejui ꞌga momeꞌwau ꞌgã nupe:—Jejui ꞌga jeꞌega ki peenup pejejemogyau. “Nan ki pejemogy”, eꞌi Jejui ꞌga janee rakue. Aꞌeramũ jane ꞌga ꞌeawer imũ etee futat mamaꞌe apou jarejemogyau. Jejui ꞌga futat janejararetea. Aꞌeramũ jane ꞌga jeꞌega etee futat erowiaa— ꞌjau Paulo ꞌga ꞌũina amowaara ꞌgã nupe imomeꞌwau.Okyjaweꞌem futat ꞌũina imomeꞌwau ꞌgã nupe."
45,1,1,RomanũJe Pauloramũ kaꞌaran akwasiat imonou Roma pewaramũ pẽ nupe. Jejui Kristu ꞌga ꞌã Janeruwarete ꞌga raꞌyraretea. ꞌGa ꞌã je mogo ojeupe oporowyky maꞌeramũ. Aꞌeramũ ꞌga ruwa ꞌga je pyyrũmũ morogyta esage momeꞌwaramũ ikue. Aipo morogyta esagea Jejui ꞌga momeꞌua. Aꞌeramũ je aꞌeramũ tekou ꞌga momeꞌwau kwe pewara ꞌgã nupe.
45,1,2,"2,3 Ymã we te ꞌã Janeruwarete ꞌga waꞌyrarete ꞌga momeꞌui ojeꞌega momeꞌwara ꞌgã nupe rakue. Aꞌeramũ ꞌgã kaꞌarana kwasiaa ꞌga ree rakue, Jarejararete ꞌga ree rakue. “Anure nipo je tejaꞌyra ꞌga monoi ywy pe ꞌga mogou ywy pewara ꞌgã pype”, ꞌjau ꞌga ꞌã ojeꞌega momeꞌwara ꞌgã nupe rakue.Aꞌe are ꞌã ꞌgã kaꞌarana kwasiaa inuga janee rakue. Janeruwarete ꞌga raꞌyrarete ꞌga ꞌã janejararetea, Jejui Kristu ꞌga. Ywy pe ꞌua ꞌã ꞌga ꞌari kunumĩakyramũ, Davi ꞌga juapyreramũ rakue. Series,  Aꞌere ꞌga Janeruwarete ꞌga raꞌyraretea futat. Janeruwarete ꞌga ꞌAgesagea ꞌga wereko. Aꞌeramũ ꞌga manũ re ꞌga Ruwarete ꞌga opãjẽ mũ ꞌga moferapa, ꞌga kwaawukaa janee. “Aꞌjea futat pa je Jejui Kristu ꞌga Janeruwarete ꞌga raꞌyraretea raꞌe. Waꞌyrareteramũ ꞌga rekoeꞌem ire amunipo ꞌã ꞌga ꞌga nomoferawi” ꞌe are jane muꞌjaukaa."
45,1,5,"Aipoa waꞌyra ꞌga upe futat Janeruwarete ꞌga je mogoukari kwe pewara ꞌgã nupe ikue. “Paulo ꞌga emogo kwe pewara ꞌgã nupe emomeꞌwaramũ”, ꞌjau ꞌga waꞌyra ꞌga upe.Aꞌeramũ Jejui ꞌga je mogou ꞌagamũ judeueꞌema ꞌgã nupe omomeꞌwaramũ aiꞌi. “Ekwap kwe pe je momeꞌwau, je rerowiarukaa ekou ꞌgã nupe. Je upe futat ewau je momeꞌwau ꞌgã nupe”, ꞌjau ꞌga jee. Aꞌeramũ je ꞌagamũ tekou ꞌga momeꞌwau pẽ nupe."
45,1,6,"6,7 Roma pewaramũ pẽẽ nanẽ Janeruwarete ꞌga pẽ mũꞌjãu Jejui Kristu ꞌga remiayuwamũ. Wemiayuwamũ nanẽ ꞌga pẽ mũꞌjãu nũ. ꞌGa ꞌã oporomutaramũ pẽ nee. Aꞌeramũ je kaꞌarana kwasiaa imonou pẽ nupe.Kuꞌjywa ꞌga Janeruwaretea. Jejui Kristu ꞌga Janejararetea. ꞌGã nesagea pẽ nerekoa je afutat. Pẽ mopyꞌataꞌwaa nanẽ je afutat nũ. Series, "
45,1,8,"ꞌGã nee ojeꞌega monoawetKwe pewara ꞌgã najuejue etee futat pẽnera renupa. “Roma pewara ꞌgã werowiarete futat Jejui Kristu ꞌga” ꞌe kwasiꞌoa ꞌgã enupa. Aꞌeramũ je tekuꞌiramũ tekou pẽ nee. Jarejuwarete ꞌga je imuorypa pẽ nee. “Ene te ꞌã eneresage. Ene futat ꞌã ejaꞌyra ꞌga rerowiarukaa Roma pewara ꞌgã nupe. ꞌAwamũ kwe pewara ꞌgã ꞌgã nera renupa”, ꞌjau je ꞌga upe, ꞌga muorypa pẽ katuꞌog are."
45,1,9," Jeowet je pẽ nesaka. Aꞌeramũ je teporogytau tekou Jarejuwarete ꞌga upe pẽ nee. ꞌGa upe futat je porowykyi tekou teporomutaramũ ꞌga ree. ꞌGa raꞌyra ꞌga je tewau imomeꞌwau tekou. ꞌGa je kwaapa. Teojereꞌemamũ je tejeꞌega ꞌga upe pẽ nee. “Jeowet je Roma pewara ꞌgã nesaka, Kiapiꞌni. Naesagi we je ꞌgã. Aꞌeramũ ene ejemifutar imũ je monou peu, ꞌgã nesaka”, ꞌjau je ꞌga upe tekou. Afutat je Jarejuwarete ꞌga ꞌAgesagea mamaꞌe esage apoa pẽ nupe, ojee pẽ mojemogypyygukaawamũ. Series, "
45,1,12,Pejejepyri je o re nipo jane jarekuꞌiramũ jarejuee. Pẽẽ Jejui ꞌga rerowiararetea nipo je makuꞌiu pẽ nee. Je ꞌga rerowiararetea nanẽ nipo pẽ makuꞌiu nũ. Aꞌeramũ jane jarejomojemogypyygukaa ꞌga ree.
45,1,13,"Pẽẽ Jejui ꞌga rerowiaa pejejemogyau je ꞌjawe. Aꞌeramũ je tejemomeꞌwau pẽ nupe. Jeparuesagiwet je pẽ nee. “Too ꞌgã nesaka ꞌjau”, ꞌjau je tekou tejeupe numiamũ. Aꞌere maran gatu gatu etee mamaꞌea jee. Aꞌeramũ je tewaweꞌem we. Afutat je Jejui ꞌga rerowiarukara pẽ pyriwara ꞌgã amũ nupe. Karanũ je rekoi kwe pe judeueꞌema ꞌgã amũ nupe, ꞌga rerowiarukaa aiꞌi nũ. Nan too tekou peuwara ꞌgã amũ nupe ꞌga rerowiarukaa, aꞌe futat je. Aꞌere nipo je oi futari ꞌgã amũ mogytau Jarejuwarete ꞌga upe ꞌjau."
45,1,14,"Nanuar imũ omomeꞌwawamũ futat Jejui Kristu ꞌga je mogoi ikue. Maꞌeramũ ꞌã je rekoi ꞌga temogoawer imũ etee futat kwe pe ꞌga momeꞌwau ꞌgã nupe. “ꞌWyrarete pewara ꞌgã nupe, kaꞌa pewara ꞌgã nupe, ojemuꞌe maꞌe ꞌgã nupe, ijemuꞌeꞌema ꞌgã nupe. Mĩmera ꞌgã nupe ekwap je momeꞌwau”, ꞌjau ꞌga jee ikue. Aꞌeu te futat ꞌã je tekou. Aꞌeramũ je aꞌeramũ Jejui ꞌga ree teporomomeꞌuweramũ futat pẽ nupe Roma pewaramũ nanẽ nũ."
45,1,16,Jejui ꞌga ree morogyta esageaOpãjẽ mũ Janeruwarete ꞌga morogyta esage rerowiaara ꞌgã katuꞌoka. Aipo morogyta esagea Jejui ꞌga momeꞌua. Judeu ꞌgã ꞌga remikatuꞌog ypyfera. Aꞌere ꞌga ꞌawamũ judeueꞌema nanẽ ikatuꞌogi nũ. Aꞌeramũ je morogyta esage momeꞌwau tekou ꞌgã nupe najuejue etee futat. Nojenosĩ je imomeꞌwau tekou.
45,1,17,"Morogyta esage renuw ire jane jarejeapyoramũ ꞌga ꞌe are. “Jejui ꞌga rerowiaara ꞌgã etee ajemogyau je jekotyꞌaawamũ”, Jarejuwarete ꞌga ꞌe are jane jarejeapyoramũ. Ymã te ꞌga ojeꞌega kwasiarukari ꞌgã nupe rakue: “Jejui ꞌga rerowiaara ꞌgã etee wesageramũ ꞌga upe. Aipo ꞌgã etee ꞌga imogyau ojepyri nakwaparimũ ete rũi”, ꞌjau ꞌgã ikwasiaa kaꞌaran are rakue."
45,1,18,"Ywy pewaramũ janetywetJaneruwarete ꞌga amaraꞌneramũ mamaꞌe tywera apoara ꞌgã nee, werowiareꞌema ꞌgã nee. Aꞌeramũ ꞌga ꞌgã nerekou tyweaete ꞌgã tywer are. Mamaꞌe tywera apo are etee ꞌgã weaꞌaramũ. Kuꞌjywa ꞌga ree jẽmĩ weaꞌareꞌemamũ. Aꞌeramũ ꞌgã Janeruwarete ꞌga kwaapeꞌema. ꞌGa ree weaꞌar ire amunipo ꞌã ꞌgã ꞌga kwaawi. Mamaꞌe tywera etee ꞌgã iapou. Aꞌeramũ ꞌgã Janeruwarete ꞌga kwaawukareꞌema ajaupe."
45,1,19,"ꞌAgamũ futat ꞌga ojekwaawukaa ꞌgã nupe. Opãjẽ resaukaa ꞌgã nupe. Aꞌere ꞌgã ꞌã nuerowiari ꞌga. Aꞌeramũ ꞌga aipoa werowiareꞌem are ꞌgã nerekou tyweaete. Ymã te ꞌã ꞌga ywy apoi rakue. Aꞌeramũ jane ꞌga remiapofera resaka ꞌga kwaapa. Niesagi jane ꞌga numiamũ. Aꞌere jane ꞌga remiapofera resagi. Aꞌeramũ jane ꞌga kwaapa, ꞌga pãjẽ kwaapa nanẽ nũ. Nateepawi futari ꞌga pãjẽa. Aꞌeramũ aipo ꞌgã ꞌjawarũeꞌem: “Nakwaawi je Kuꞌjywa ꞌga”, ꞌjawarũeꞌem ꞌga upe. Series, "
45,1,21,"Akwaap futat ꞌgã ꞌga numiamũ. Aꞌere ꞌgã nopojeuwi te ꞌga. “Ene ꞌã Oreruwaretea”, ꞌjaweꞌem ꞌga upe. Wesak futat ꞌgã mamaꞌea ꞌga remiapofera. Niporomuorywiweri te futat ꞌgã ꞌga ree ojeupe iapopyrer are. Mamaꞌe tywer are etee ꞌgã neaꞌaramũ. Ypytunaiwa pype wata maꞌe ꞌgã nuesagi futari mamaꞌea. Nan tee ꞌgã. Niꞌakwaawi futari mamaꞌe are. Aꞌeramũ ꞌgã mamaꞌe tywera apou."
45,1,22,"“Oreꞌakwaawarete futat ore”, ꞌjau futatee ꞌgã. Aꞌere ꞌgã ꞌmeramũ etee. Iꞌakwaap ꞌme maꞌe ꞌgã."
45,1,23,"Janeruwarete ꞌga ꞌã okoeteete maꞌea. Aꞌere ꞌgã nomuorywi ꞌga. Mamaꞌeukwaawa etee ꞌgã waꞌagawy ita pyu imuꞌama ae ꞌjawe ojeupe. Wyra wewe raꞌagawyau. Wyra wata maꞌe, oyryryk maꞌe. Mĩmera ꞌgã imogyau iaꞌagawyau ojeupe. Wemiapofera etee ꞌgã amuoryp ꞌgã jemogyramũ, Janeruwarete ꞌga amaraꞌneramũ nanuara ꞌgã nee."
45,1,24,"Nanuara ꞌgã nee Janeruwarete ꞌga nojejukai. “Mamaꞌe tywer are etee ꞌgã paruapoweramũ. Tene ꞌgã jemogyi otywera etee iapou raꞌne”, ꞌjau ꞌga ojeupe. Aꞌeramũ taetu ꞌgã ajemogyau mamaꞌe tywera apou ajaupe."
45,1,25,Nuerowiaraꞌuweri ꞌgã Jarejuwarete ꞌga jeꞌeg aꞌjea. Oꞌmea etee futat erowiaa. Amuoryp ꞌgã Janeruwarete ꞌga remiapofera etee. Iapoarera ꞌga jẽmĩ imuorypeꞌema. ꞌGa futat imuorywipyraretea agawewi. Aꞌetea ꞌgã ꞌga muorypeꞌema. Aꞌeramũ ꞌga opoia nanuara ꞌgã nui.
45,1,26,"Wemiapofera etee ꞌgã imuorywamũ Janeruwarete ꞌga opoia ꞌgã nui. “Mamaꞌe tywer are etee ꞌgã paruapoweramũ. Aꞌeramũ je tepoia ꞌgã nui”, ꞌjau Janeruwarete ꞌga ojeupe rakue.Aꞌeramũ taetu mamaꞌe tywera apoara ꞌgã wemifutar imũ etee futat mamaꞌe tywera apou. Kũjãmera ꞌgã omena ojee ekoa jẽmĩ ifutareꞌema. Kũjãnamũ etee futat ꞌgã wemiarũnamũ ajuee."
45,1,27,"Kũimaꞌe ꞌgã nanẽ opoia wemireko are oko awi nũ. Aꞌeramũ ꞌgã kũimaꞌeramũ etee futat ajafutaa. Owyꞌaa kũimaꞌeramũ etee futat ajuee. Aꞌeramũ nanuara apoara ꞌgã ojemoteꞌaa ojetee futat, akou tywet nipo ꞌgã otywer are wemifutar imũ etee futat."
45,1,28,"Niporokwaawiweri ꞌgã Janeruwarete ꞌga ree. Aꞌeramũ ꞌga opoia ꞌgã nui. “Mamaꞌe tywer are etee pẽneaꞌaramũ je poiri pẽ nui”, ꞌjau ꞌga ꞌgã nupe, mamaꞌe tywera apoukaa ꞌgã nupe."
45,1,29,"Aipo ꞌgã niaꞌwyri futari. Akowarũeꞌem ꞌgã. Mamaꞌe tywera etee ꞌgã iapou. Ojokaraemã ꞌgã ifutaa, ojomotesirũgatuu, iporerekoaywerete ꞌgã, oporojuka maꞌe ꞌgã. Ajamue ꞌgã akou. Oꞌmeramũ te ꞌgã ꞌjau. Morogyta mowuwuara ꞌgã. Ajuagoꞌwau ꞌgã. Niporomutari ꞌgã Jarejuwarete ꞌga ree. Nojejukai ꞌgã ajuee. Ojomotywerukat ꞌgã. Nuenuwi ꞌgã ujara ꞌgã jeꞌega. Ojerowiaraiw etee ꞌgã ojee. Niꞌakwaawi ꞌgã mamaꞌe are. Nuapoi ꞌgã mamaꞌea uꞌeawer imũ. Najemuaẽmi ꞌgã ajuee. Nipyꞌataꞌwai ꞌgã ajuee."
45,1,32,"Aipo ꞌgã Janeruwarete ꞌga imonou mamaꞌeukwaawa rapyaw ipe. Nakamẽsĩ etee rũi futat ꞌgã oi peu. Aꞌea ꞌgã ikwaapa agawewi. Aꞌetea ꞌgã nopoiri futari mamaꞌe tywera apo awi. Ojeroꞌwaroꞌwau etee otywera apou. Aꞌeramũ ꞌgã ojerowiarairaipa etee futat otywer are. Amumera ꞌgã mamaꞌe tywerete agawewi wapo. Aꞌetea ꞌgã ꞌjau: “Eneremiapoa esage futat”, ꞌjau etee ꞌgã ajaupe, mamaꞌe tywera aporamũ.Aipo ꞌgã nemiapoa mamaꞌe tywera futat Janeruwarete ꞌga upe."
45,2,1,"Mamaꞌe tywera apoara ꞌgã nereko tywetꞌGã nemiapofera mamaꞌe tywera renuw ire pẽẽ mũ ꞌjau: “Aꞌjea futat ꞌgã nemiapofera mamaꞌe tywera futat”, ꞌjau nipo pẽẽ pejejaupe. “Aipo apoa ꞌgã ojemotywea Jarejuwarete ꞌga upe”, ꞌjau nipo pẽẽ pejejaupe. Aꞌere aipo ꞌe reewi mamaꞌe apou ꞌga ꞌjawerimũ etee futat nũ ꞌeramũ pẽẽ nanẽ pejejekwau Jarejuwarete ꞌga upe."
45,2,2,"“Mamaꞌe tywera apoara ꞌgã Janeruwarete ꞌga wereko tywet” ꞌea jane ikwaapa. Mamaꞌe aꞌjea etee Janeruwarete ꞌga iapou. Aꞌeramũ jane ꞌjau, “Mamaꞌe tywera apoara ꞌgã ojereko tywerukat futat”, ꞌjau jane."
45,2,3,"Maꞌeramũ sipo ajee pẽẽ nanẽ mamaꞌe tywera apou ꞌgã ꞌjawe etee nũ, “pẽnemiapofera niaꞌwyri ꞌga upe”, ꞌe re? Pẽẽ sipo Janeruwarete ꞌga nepẽ nereko tyweri mamaꞌe tywera pẽẽ iaporamũ? Mamaꞌe tywera pẽẽ iaporamũ ꞌga pẽ nerekou tyweaete nanẽ ꞌgã ꞌjawe futat."
45,2,4,"Pẽẽ mũ nipo ꞌjau: “Jane ree ꞌga jemuaẽmi. Ipotaꞌwa futat ꞌga jane ree. Najane rereko tyweraꞌnei ꞌga”, ꞌjau nipo pẽẽ. Aipoa aꞌjea futat. Aꞌere pẽẽ nepẽneapyoi ꞌga ree. Ajemuaẽm futat ꞌga pẽ nee pẽtywer awi pẽ momoirukaawamũ pẽ nupe. Maꞌeramũ ꞌã ꞌga nepẽ motesirũgatuaꞌnei. “Otywer awi ꞌgã poir ire je ꞌgã nerekou tywereꞌem”, ꞌjau ꞌga ojeupe."
45,2,5,"Aꞌere nipo ꞌã nepepoiri futari pejetywer awi. Pejejeroꞌwaroꞌwau etee futat ꞌã ꞌga jeꞌega renupeꞌema. Aꞌeramũ nipo pẽẽ ꞌga mamaraꞌneukaa etee te pejejee. Aꞌeramũ nipo ꞌga pẽ nerekou tyweaete wowase ae majatykaawa ꞌara rupi. Aipoa ꞌara rupi ꞌga mamaꞌe tywera apoara ꞌgã nerekou tyweaete ꞌgã nemiapo tywer are etee futat. Aꞌeramũ nipo ꞌga, mamaꞌe tywera pẽẽ iapo re, pẽẽ nanẽ pẽ nerekou tyweaete, pẽnemiapofer are. Akwaap ꞌga janeremiapofera. Aꞌeramũ ꞌga jane mepyau janeremiapofer are etee futat. Series, "
45,2,7,"Jane mũ mamaꞌe esage apou jarejemogyau. Jarejuwarete ꞌga jeꞌega jane enupa. “Tejeupe ꞌga jeꞌeg are jeporenuwiweramũ tekou. ‘Ene ꞌã je renupa ekou. Aꞌeramũ ene eneresage futat jee’ ꞌe are jeporenuwiweramũ”, ꞌjau jane. ꞌGa pyri jareoa jane ifutaa. ꞌGa pyriwara ꞌgã jarepojeuwa jane ifutaa jarejemogyau. Nan jane iaporamũ ꞌga jane mogyau ojepyri nakwaparimũ ete rũi futat."
45,2,8,"Aꞌere ojee eaꞌareꞌema ꞌgã nee Janeruwarete ꞌga maraꞌneramũ. Morogyta aꞌjea renupareꞌema ꞌgã nee, mamaꞌe tywera apoara ꞌgã nee, ojee ojerowiaraip maꞌe ꞌgã nee. Mĩmera ꞌgã nee ꞌga amaraꞌneramũ. Aꞌeramũ ꞌga ꞌgã nerekou tyweaete."
45,2,9,"Mamaꞌe tywera apoara ꞌgã juejue futat nipo ꞌga erekou tyweaete. Judeu, judeueꞌem. Mĩmera ꞌgã nipo ꞌga ꞌgã nerekou tyweaete."
45,2,10,"Mamaꞌe esage apoareramũ te nipo ajee ꞌga ꞌi janee: “Pẽẽ pẽnesage jee”, ꞌjau nipo ꞌga janee. Jane mopyꞌataꞌwau ojepyriwara ꞌgã nowase. Aipo ꞌga wapo mamaꞌe esage apoara upe. Judeuramũ oree ꞌga iapoi, judeueꞌemamũ pẽ nupe nanẽ ꞌgã iapou nũ. Janeruwarete ꞌga ojejuka pãwẽ pãwẽ jane ree. Aꞌeramũ ꞌga mamaꞌe tywera apoara ꞌgã juejue ꞌga erekou tyweaete. Mamaꞌe esage apoara ꞌgã juejue ꞌga erekou esage."
45,2,12,"Ymã te ꞌã Janeruwarete ꞌga ojeꞌega kwasiarukari oreypy ꞌga upe rakue, Moisesi ꞌga upe rakue. Aꞌeramũ judeuramũ ore ꞌga remikwasiarera rerekou. Aꞌere judeueꞌemamũ pẽẽ nepẽtywi futari ꞌga jeꞌega pyu. Janeruwarete ꞌga nomonoi pẽ nupe rakue. Aꞌetea Janeruwarete ꞌga pẽ nerekou tyweaete mamaꞌe tywera aporamũ. Aꞌeramũ nipo ꞌga judeuramũ oree ꞌjau: “Nepeenuwi jejeꞌega. Aꞌeramũ je pẽ nerekou tyweaete”, ꞌjau nipo ꞌga oreypy ꞌgã nupe rakue. NaMoisesi ꞌga remikwasiarera kwaapara ꞌgã tee rũi esage Janeruwarete ꞌga upe. ꞌGa jeꞌeg imũ mamaꞌe apoara ꞌgã etee te esage ꞌga upe. Judeueꞌemamũ pẽypy ꞌgã nitywi futari ꞌga jeꞌega rerekwara kaꞌarana pyu rakue. Nomonoi ꞌga ꞌgã nupe. Aꞌere ꞌgã ꞌga remifutara kwaawi ojee. Aꞌeramũ ꞌgã amũ mamaꞌe apou ꞌga remifutar imũ. Aꞌeramũ ꞌgã nesakara ꞌgã nipo ꞌjau: “Nitywi futari ꞌgã Janeruwarete ꞌga jeꞌega rerekwara kaꞌarana pyu. Aꞌetea ꞌgã ꞌga remifutara kwaapa ojee. Sãꞌã ꞌgã mamaꞌe apoa ꞌga jeꞌeg imũ”, ꞌjau nipo ꞌgã nesakara ꞌgã. Akwaap futat ꞌgã mamaꞌe esagea. Akwaap futat ꞌgã mamaꞌe tywera. Aꞌeramũ ꞌgã mamaꞌe tywera aporamũ ꞌjau ojeupe: “Aipoa niaꞌwyri”, ꞌjau ojeupe. Mamaꞌe esage aporamũ ꞌgã ꞌjau: “Aipoa esage”, ꞌjau ꞌgã ojeupe. Aꞌeramũ wowase ae majatykaawa ꞌara rupi nipo Janeruwarete ꞌga jane mojoꞌogukaa Jejui Kristu ꞌga upe. Janerekwawera ꞌga ikwaapa, janereaꞌaawera nanẽ ꞌga ikwaapa nũ. Aꞌeramũ ꞌga jane mojoꞌoka nipo wemiayuwamũ, werowiareꞌema ꞌgã nui. Nan je rekoi morogyta esage momeꞌwaramũ."
45,2,17,"Ee judeu ꞌgã jemogypyykawet“Jane ꞌã judeua”, ꞌjau pẽẽ mũ pejejemogyau. “Moisesi ꞌga remikwasiarera ꞌã jane erekou. Aꞌeramũ jane jarejesageramũ jarejemogyau”, ꞌjau pẽẽ pejejaupe numiamũ. “Jane ꞌã Jarejuwarete ꞌga remiayuwaretea”, ꞌjau pẽẽ pejejerowiaraipa pejejee. Jarejuwarete ꞌga remifutara pekwaap numiamũ. Moisesi ꞌga remikwasiarer are pejejemuꞌjau mamaꞌe esage kwaapawamũ."
45,2,19,"Easĩg maꞌeramũ ae nuatai futari ojetee. Aꞌeramũ Janeruwarete ꞌga kwaapareꞌema ꞌgã eaeꞌema ꞌgã ꞌjawe futat. Mamaꞌe aꞌjea kwaapareꞌema ꞌgã easĩg maꞌe ꞌjawe. Aꞌeramũ pẽẽ ꞌjau: “Ore ea maꞌe ꞌjawewara aramueapyo ꞌgã ꞌga ree”, ꞌjau pẽẽ numiamũ. “Iꞌakwaaweꞌema ꞌgã ore aramuꞌe ee. Kunumĩ ꞌgã nanẽ ore imuꞌjau ee nũ”, ꞌjau pẽẽ numiamũ. “Orokwaaw ore Moisesi ꞌga remikwasiarera. Moisesi ꞌga ore mueapyou mamaꞌe are. Mamaꞌe aꞌje are ꞌga kaꞌarana kwasiari rakue. Aꞌeramũ ore ꞌgã muꞌjau ee”, ꞌjau pẽẽ numiamũ."
45,2,21,"Maꞌeramũ sipo ajee pẽẽ pejejemuꞌjau esageꞌem ee? Nepeenuwi futari ꞌga jeꞌega. “Pemunarũ awi”, ꞌjau agawewi pẽẽ ꞌgã nupe. Aꞌetea pẽẽ aipo ꞌgã nupe ꞌe re pẽẽ futat pemunarũ."
45,2,22,"“Peko awi pejejuemireko are”, ꞌjau pẽẽ ꞌgã nupe. Maꞌeramũ sipo ajee aipo ꞌgã nupe ꞌe re pejekou pejejuemireko are? “Kũjãmeramũ pejekoweꞌem pejejomen are”, ꞌjau pẽẽ ꞌgã nupe. Maꞌeramũ sipo pejekou pejejomen are, aipo ꞌgã nupe ꞌe re? Nepẽporomutari pẽẽ mairaꞌme aꞌagaw are. Aꞌere pejemunarũmũ mamaꞌe are mairaꞌme aꞌagawa rog awi. Ymã te Moisesi ꞌga jane muꞌjau mairaꞌme aꞌagaw are rakue. “Pemuoryp kasi mairaꞌme aꞌagawa ne”, ꞌjau ꞌga janee rakue. “Pemunarũ awi mamaꞌe are”, ꞌjau nanẽ ꞌga rakue nũ. Aꞌeramũ pẽẽ pejejemotywea Jarejuwarete ꞌga upe pejemunarũmũ mamaꞌe are mairaꞌme aꞌagawa rog awi."
45,2,23,"“Janeruwarete ꞌga ojeꞌega kwasiarukaa Moisesi ꞌga upe, inuga oree rakue”, ꞌjau pẽẽ, pejejerowiaa ee. Maꞌeramũ sipo ajee pẽẽ erowiareꞌema? ꞌGa jeꞌega renuweꞌemamũ pẽẽ ꞌga rerowiarukareꞌema judeueꞌema ꞌgã nupe."
45,2,24,"Ymã te ꞌã ꞌga amũ kaꞌarana kwasiaa pẽ nee rakue. “Judeuramũ pẽ nekoarũeꞌem are judeueꞌema ꞌgã Janeruwarete ꞌga akurap”, ꞌjau ꞌga ikwasiaa rakue."
45,2,25,"Je nanẽ judeua, pẽ ꞌjawe. Ymã te Janeruwarete ꞌga ꞌjau janeypy ꞌgã nupe rakue: “Pẽẽ ꞌã jeremiayuwaretea. Aꞌeramũ pẽẽ pejejomojewaka ꞌgã nupe pẽ kwaawukaawamũ. Aꞌeramũ ꞌgã ꞌjau: ‘Aipo ꞌgã Kuꞌjywa ꞌga remiayuwaretea’, ꞌjau nipo ꞌgã pẽ nupe, pejewaga resag ire”, ꞌjau Janeruwarete ꞌga janeypy ꞌgã nupe rakue. Aꞌere pẽẽ mũ ꞌjau: “Ore ꞌã judeua. Aꞌeramũ ore Jarejuwarete ꞌga remiayuwaretea. Sãꞌã orejemojewaga”, ꞌjau nipo pẽẽ. Aꞌere jane ꞌga jeꞌega renuparamũ etee janejewaga resageramũ ꞌga upe. Pejejerowiaraipa etee pejejewag are pejejemogyau. Aꞌere ꞌga jeꞌega renupareꞌemamũ pẽẽ ojewagipyreꞌema ꞌjawe etee pejemogy ꞌga upe. Pejejewagamũ futat numiamũ. Aꞌere ꞌga jeꞌega nepeenuwi. Judeueꞌema ꞌgã ꞌjawe futat pejejemogyau."
45,2,26,"Judeueꞌema ꞌgã nojemojewagi futari. Aꞌere amumera ꞌgã amũ mamaꞌe apoi Jarejuwarete ꞌga remifutar imũ. Aipo ꞌgã judeu ꞌjawe futat Jarejuwarete ꞌga upe, imojewagipyrera ꞌjawe. Aipo ꞌgã Jarejuwarete ꞌga remiayuwa futat. Jane ꞌã judeuramũ jarejaꞌyra kũimaꞌe mojewaka jarejemiapou. Jane ꞌã Jarejuwarete ꞌga jeꞌega rerekwara kaꞌarana rerekou. Aꞌetea ꞌã pẽẽ mũ nepeenuwi futari ꞌga jeꞌega. Aꞌeramũ ꞌã judeueꞌema ꞌgã jẽmĩ ajemogyau esage Janeruwarete ꞌga remifutar imũ. Nitywi ꞌgã ꞌga jeꞌega rerekwara. Nomojewagi ꞌgã waꞌyra ꞌgã. Aꞌetea ꞌgã mamaꞌe apou ꞌga remifutar imũ. Aꞌeramũ nipo ꞌgã ꞌjau pẽ nupe: “Pẽẽ ꞌã judeuramũ pejewak futatee. Pẽ nupe ꞌã ꞌga ojeꞌega rerekwara monou. Aꞌetea nepeenuwi ꞌga jeꞌega. Ore ꞌã noretywi agawewi futat ipyu. Aꞌetea ore mamaꞌe apou ꞌga remifutar imũ etee”, ꞌjau nipo ꞌgã pẽ nupe."
45,2,28,"28,29 Janeruwarete ꞌga ojeꞌega renupara ꞌgã mogyau wemiayuwamũ. Naimojewagipyrera ꞌgã etee rũi ꞌga remiayuwa. Ojeꞌega renupara ꞌgã etee ꞌga imogyau wemiayuwamũ. ꞌGa jeꞌega renupareꞌema ꞌgã ojewak futateeramũ akou. Naꞌga remiayuwa rũi agawewi ꞌgã. ꞌGa jeꞌega renupara ꞌgã Janeruwarete ꞌga ꞌAgesagea ꞌgã mogyau ꞌga remiayuwareteramũ. Aipo ꞌgã nupe Janeruwarete ꞌga ꞌjau: “Ene ꞌã eneresage jee”, ꞌjau ꞌga aipo ꞌgã nupe. Najane pyriwara ꞌgã nũi aipo ꞌi janee. Janeruwarete ꞌga te eꞌiarũ janee. Series, "
45,3,1,Aꞌeramũ nipo pẽẽ ꞌjau jee: “Judeu teea pa ꞌã ore nũ?” ꞌjau nipo pẽẽ. “Orojewag ekoeteramũ arajemogyau nũ?” ꞌjau nipo pẽẽ.
45,3,2,"Naani. Aipo peꞌje awi, ꞌjau je pẽ nupe. Janeruwarete ꞌga ꞌã ojeꞌega mua judeuramũ janeypy ꞌgã nupe rakue. “Tejeꞌega je omono ikwasiarukaa pẽ nupe. Aꞌeramũ ki pẽẽ jejeꞌega renupa. Jejeꞌeg imũ etee ki pẽẽ mamaꞌe apou. Pejejeapyo esageramũ pẽẽ je pejemuꞌeawer are”, ꞌjau ꞌga janeypy ꞌgã nupe rakue."
45,3,3,"Aꞌere ꞌã ꞌgã amũ nuerowiari ꞌga jeꞌega rakue. “ꞌGã werowiareꞌemamũ maꞌeramũ sipo Janeruwarete ꞌga mamaꞌe apoweꞌem uꞌeawer imũ etee”, ꞌjau nipo pẽẽ."
45,3,4,"Naani. Uꞌeawer imũ etee futat ꞌga mamaꞌe apoi. Niꞌmeaꞌuweri futari ꞌga. Ae te ꞌã najuejue etee futat iꞌme. Aꞌere Janeruwarete ꞌga niꞌmei futari. Mamaꞌe aꞌjea etee futat ꞌga imomeꞌwau. Ymã te ꞌga amũ kaꞌarana kwasiari ꞌga ree rakue:“Enejeꞌegamũ nipo enejeꞌega renupara ꞌgã ꞌjau, aꞌjea futat ꞌga jeꞌega, ꞌjau nipo ꞌgã ene rerowiareꞌema ꞌgã nupe.Oꞌmeramũ te Kuꞌjywa ꞌga ꞌi, ꞌgã amũ ꞌe renupa nipo amumera ꞌgã ꞌjau:Naani. Ene te eneꞌme, ꞌjau nipo ꞌgã eneꞌme are ako maꞌe ꞌgã nupe.Ene agoꞌo ekoteeara ꞌgã nupe nanẽ nipo ꞌgã ꞌjau nũ:Oꞌmeramũ te ꞌgã ꞌi. Ako esage Janeruwarete ꞌga, ꞌjau nipo ꞌgã enee, ene agoꞌo ekoete renuw ire”,ꞌjau ꞌga ikwasiaa inuga rakue."
45,3,5,"Aꞌeramũ nipo pẽẽ mũ ꞌjau futatee: “Ko ajee ore narakoarũi”, ꞌjau nipo pẽẽ. “Taruesak Jarejuwarete ꞌga wesage resaukara ꞌjau”, ꞌjau futatee nipo pẽẽ. “Jane rekoarũeꞌem are Janeruwarete ꞌga wesage resaukaa ꞌgã nupe ꞌjau”, ꞌjau nipo pẽẽ numiamũ. Aipo aꞌje re amunipo ꞌã Janeruwarete ꞌga mamaꞌe tywera apoi jane rerekou tyweaete jane rekoarũeꞌem are. Aꞌere naani. Nanarũi. Aipoa ꞌeramũ pẽneaꞌawarũeꞌema futat. Niaꞌwyri aipoa pẽneaꞌaawa. Nanarũi Kuꞌjywa ꞌga reaꞌaramũ ee."
45,3,6,Aꞌjeteetewi Janeruwarete ꞌga mamaꞌe apoi. Aꞌeramũ ꞌga aꞌjeteetewi futat jane mepyau janeremiapofer are etee futat.
45,3,7,"Aꞌeramũ nipo pẽẽ mũ ꞌjau futatee: “Esage oreꞌmea. Oreꞌme re nipo ꞌgã ꞌjau: Naꞌgã ꞌjawe rũi Janeruwarete ꞌga mamaꞌe aꞌjea etee omomeꞌu, ꞌjau nipo ꞌgã oreꞌme renuw ire”, ꞌjau nipo pẽẽ. “Maꞌeramũ sipo oreꞌmea Janeruwarete ꞌga ꞌmeꞌema resaukareꞌema. ꞌGa ꞌmeꞌema resaukar ire maꞌeramũ sipo Janeruwarete ꞌga je rereko tyweri jeꞌme are”, ꞌjau nipo pẽẽ. Aipo are eaꞌat maꞌeramũ pẽẽ mamaꞌe tywer are eaꞌat maꞌeramũ nanẽ futat nũ. “Janetywera nipo Kuꞌjywa ꞌga resagea resaukaa ꞌgã nupe”, ꞌjau futatee pẽẽ. Aꞌere aipoa pẽꞌea niaꞌwyri.Aipo ꞌe are ꞌgã amũ je jeꞌẽwuꞌjaga: “Mamaꞌe tywera siapo ꞌjau Jarejuwarete ꞌga resage resaukaawamũ ꞌjau, eꞌi Paulo ꞌga janee”, ꞌjau futatee ꞌgã je jeꞌẽwuꞌjaga. Aꞌere ꞌgã ꞌme ate. Naꞌeaꞌuweri je aipo ꞌjau. Aꞌeramũ nipo aipo ꞌgã ꞌmeawer are anure Janeruwarete ꞌga ꞌgã nerekou tyweaete futat."
45,3,9,"Najuejue etee futat janetyweramũMaran te jane? Judeuramũ futat nãꞌã jane reꞌã. Janeresage sipo jane judeueꞌema ꞌgã nesage apyraapa saꞌe nãꞌã jane reꞌã, ꞌjau nipo pẽẽ? Naani. Najuejue etee futat janetyweramũ Jarejuwarete ꞌga upe judeuramũ. Judeueꞌemamũ pẽẽ nanẽ oretywera ꞌjawe etee futat nũ."
45,3,10,Ymã te Janeruwarete ꞌga kaꞌarana kwasiarukaa ꞌgã amũ nupe inuga janetywer are rakue:“Nitywi futari ꞌga amũ esage maꞌeramũ Jarejuwarete ꞌga upe. Naeapyoi futari ꞌga amũ Jarejuwarete ꞌga remifutar are.Niparuerowiariweri ꞌga amũ Jarejuwarete ꞌga ree.
45,3,12,Nokoiꞌi futari ꞌga amũ Jarejuwarete ꞌga remifutar imũ tãmẽjẽ mamaꞌe esage apoaramũ.Nokoiꞌi futari ꞌga amũ Jarejuwarete ꞌga remifutar imũ mamaꞌe esage are iporomutat maꞌeramũ.
45,3,13,Mamaꞌe tywera etee ꞌgã imomeꞌwau ajaupe.Oꞌme ekoeteramũ etee futat.Ajuagoꞌwau ekoete tee futat ꞌgã ajemogyau.
45,3,14,Amaraꞌne ekoeteramũ nanẽ nũ.Mamaꞌe tesirũa etee futat imomeꞌwau ajaupe.
45,3,15,Nokyjei ꞌgã ajuapisi ekoete awi.
45,3,16,Ojomotesirũgatu auꞌjeteramũ.
45,3,17,Nipotaꞌwai ꞌgã ajuee.Aꞌeramũ ꞌgã ojomopyꞌataꞌwaukareꞌema.
45,3,18,"Nopojeuwi futari ꞌgã Jarejuwarete ꞌga”,ꞌjau ꞌga ikwasiaa inuga rakue."
45,3,19,"Ymã te Janeruwarete ꞌga ojeꞌega kwasiarukari ꞌgã nupe rakue. Ojeꞌega rerekwara kaꞌarana ꞌga imua oree, judeuramũ oree. Maꞌeramũ ꞌã ore: “Nikwaawi jane jarejekoarũeꞌema”, naruꞌeaꞌuweri. Najuejue etee futat janetyweramũ Kuꞌjywa ꞌga upe. Judeuramũ ore, judeueꞌemamũ pẽẽ nanẽ nũ. Aꞌeramũ ꞌga ae rerekou tyweaete aetywer are."
45,3,20,Nuenupawi futari ꞌga amũ Moisesi ꞌga remikwasiarera. Aꞌeramũ ojemuesage maꞌea nanẽ otyweꞌemamũ nũ. Moisesi ꞌga jeꞌega renupaw ire amunipo ꞌã jane janeresageramũ. Aꞌere nitywi futari ꞌga amũ ꞌga jeꞌega renup katu katuarera. Aꞌere jane jaretywera kwaawi ꞌga jeꞌega renuw ire.
45,3,21,"21,22 ꞌAwamũ futat Janeruwarete ꞌga jane muꞌakwaapa ojeupe jane muesage are. Ymã te Moisesi ꞌga Jarejuwarete ꞌga jeꞌega kwasiari rakue. Aꞌere naaipoa rũi jane muesagei Janeruwarete ꞌga upe. Jejui Kristu ꞌga ree jane jemogypyygamũ te ꞌga jane muesagei ojeupe. Jarejuꞌjajuꞌjawe etee futat jarejemogyau. Ore judeuramũ, pẽẽ judeueꞌemamũ nanẽ ꞌga imuesageu Jejui ꞌga ree jane jemogypyygamũ te. Series, "
45,3,23,"Najuejue etee futat ꞌã janetyweramũ Kuꞌjywa ꞌga upe. Nitywi futari esage maꞌe ꞌga amũ Kuꞌjywa ꞌga upe. Esage maꞌe ꞌgã etee ajemogyau Kuꞌjywa ꞌga pyri. Aꞌeramũ jane najuejue etee futat jarejemogyau mukumuku ꞌga wi. Najane mũ upe etee rũi Kuꞌjywa ꞌga ꞌi: “Ejetee ejemuesage jee”, ꞌjaweꞌem."
45,3,24,"Aꞌere ꞌga te jane muesagei Jejui Kristu ꞌga jane erowiaramũ. Niapoi agawewi futat jane mamaꞌe esagea ꞌga upe. Aꞌetea ꞌga jane muesageu ojeupe Jejui Kristu ꞌga jane erowiaramũ. Jejui ꞌga amanũmũ janetywera moiawamũ rakue. Aꞌeramũ ꞌga werowiaramũ janetywera moia jane wi, jane mũꞌjãu mamaꞌe tywera apoara ꞌgã nui. Jane wi janetywera moia ꞌga ꞌUwarete ꞌga motaꞌwau janee."
45,3,25,"Janeruwarete ꞌga Jejui ꞌga mua ojeupe janetywera mepyawamũ rakue. ꞌYpeywar are amanũaw ipe ꞌga janetywera mepyau ꞌUwarete ꞌga upe rakue. Jejui ꞌga jane erowiaramũ Janeruwarete ꞌga janetywera moia jane wi. Jejui ꞌga upe aetywera mepyukaawer are Janeruwarete ꞌga wesage resaukaa janee.Ymã te Jejui ꞌga manũeꞌemauwe Kuꞌjywa ꞌga weaꞌareꞌemamũ aetywer are rakue. Wuagamũ ꞌga janeypy ꞌgã tywera upe rakue. “Anure nipo Jejui ꞌga manũi ꞌgã tywera mepyau”, ꞌjau ꞌga ojeupe rakue. Aꞌeramũ ꞌga weaꞌareꞌemamũ ꞌgã tywer are. Jejui Kristu ꞌga aetywera mepyarera. Aꞌeramũ Janeruwarete ꞌga ꞌawamũ jane muesageu Jejui ꞌga jane erowiaramũ. Esagerete maꞌea Janeruwarete ꞌga. Aꞌeramũ ꞌga ojepyri aetywera io futareꞌema. Aꞌeramũ ꞌga waꞌyra ꞌga mua aetywera mepyawamũ ꞌga jukaukaa. Aꞌeramũ jane “aꞌjeteetewi ꞌga mamaꞌe apoi” ꞌe kwaapa jarejemogyau aꞌjea futat. Janetywer are Jejui ꞌga manũeꞌem ire amunipo ꞌã ꞌga ae muesageweꞌem futat. Aꞌere Jejui ꞌga aetywera mepyi. Aꞌeramũ esagerete maꞌe ꞌga jane muesageu Jejui ꞌga ree jane jemogypyygamũ."
45,3,27,"ꞌGa te ꞌã jane muesage. Aꞌeramũ jane ꞌjaweꞌem: “Je te ꞌã jeresage ꞌgã nesagea apyraapa”, ꞌjaweꞌem jane. NaMoisesi ꞌga jeꞌega renuparamũ rũi ꞌga jane muesagei. Jejui ꞌga rerowiaaramũ te ꞌga jane muesagei. Aꞌeramũ jane jarejerowiaraipeꞌema jarejesage are. ꞌGa te ꞌã jane muesage. NaMoisesi ꞌga jeꞌeger imũ mamaꞌe aporamũ rũi ꞌga jane muesagei. Nienupawi futari jane ꞌga jeꞌegera. Aꞌeramũ ꞌga, Jejui ꞌga jane erowiaramũ te, jane muesageu."
45,3,29,Judeuramũ etee sipo ꞌga ore muesagei? Judeueꞌemamũ sipo ꞌga nepẽ muesagei? Naani.
45,3,30,"Majepei tee Janeruwarete ꞌga. ꞌGa etee futat janererekwat pãwẽ pãwẽa. Jejui ꞌga jane erowiaramũ juejue ꞌga jane muesageu ojeupe. Judeuramũ ore, pẽẽ judeueꞌemamũ miamũ ꞌga jane muesageu Jejui ꞌga rerowiaramũ."
45,3,31,"Aꞌeramũ miamũ jane Moisesi ꞌga ꞌeawera retykeꞌema: “Jejui ꞌga rerowiaaramũ etee te Janeruwarete ꞌga ae muesagei ojeupe. Aꞌeramũ jane Moisesi ꞌga ꞌeawera renupeꞌema”, ꞌjaweꞌem jane ꞌgã nupe. Naani. Jejui ꞌga rerowiar ire jane nanẽ Moisesi ꞌga jeꞌegera renupa jarejemogyau nũ."
45,4,1,"“Abraão ꞌga Jarejuwarete ꞌga werowiat. Aꞌeramũ Janeruwarete ꞌga ꞌjau:‘Abraão ꞌga je rerowiat. Aꞌeramũ ꞌga wesageramũ jee’, ꞌjau ꞌga Abraão ꞌga upe”,ꞌjau ꞌga ikwasiarukaa ꞌga amũ upe rakue.?"
45,4,4,Sãꞌã oporowyky jara ꞌga. Ojeupe oporowyky maꞌe ꞌgã ꞌga imepyau ꞌgã porowyky are. Nomono tee rũi ꞌga ꞌgã nupe epyeꞌeme. Oporowyky te ꞌgã ꞌga upe. Aꞌeramũ ꞌga ꞌã ꞌgã porowyky repy monou ꞌgã nupe.
45,4,5,"Aꞌere nanarũi Janeruwarete ꞌga. Naojeupe janeporowyky are rũi ꞌga ꞌjau janee: “Aipo ꞌga esage jee”, ꞌjau. Werowiaramũ te ꞌga aipo ꞌjau janee. Mamaꞌe tywera apoarera agawewi. Aꞌetea Janeruwarete ꞌga ꞌjau: “Ko ꞌga je rerowiat. ꞌGa tywera je omoit ꞌga wi. Aꞌeramũ ꞌga ꞌawamũ wesageramũ jee”, ꞌjau ꞌga werowiaaramũ ꞌgã nupe."
45,4,6,"“Natejeupe pẽporowyky are rũi je ꞌi: Pẽnesage pejejemogyau jee, ꞌjau je pẽ nupe. Tejerowiar are tee je aipo ꞌjau pẽ nupe”, ꞌjau Janeruwarete ꞌga rakue. Ymã te Davi ꞌga nanẽ kaꞌarana kwasiari ikuꞌi maꞌe are rakue:“Maranuara sipo akuꞌiramũ akou?"
45,4,9,"Judeuramũ ore upe etee te Davi ꞌga aipo ꞌga ꞌi? Naani. Judeueꞌemamũ pẽ nupe nanẽ ꞌga aipo ꞌjau nũ. Werowiaramũ Janeruwarete ꞌga ꞌi Abraão ꞌga upe rakue: “Je rerowiar ape ekou. Aꞌeramũ ene ꞌawamũ ejesageramũ jee. Mamaꞌe tywera apoareꞌema ꞌjawe futat ene ekou jee”, ꞌjau ꞌga ꞌga upe rakue."
45,4,10,"Judeuramũ ꞌã ore orojemojewaka. Aꞌere ojemojewagukareꞌemawe Abraão ꞌga Jarejuwarete ꞌga rerowiari rakue. Aꞌeramũ ꞌga jewageꞌemauwe futat Janeruwarete ꞌga ꞌjau ꞌga upe rakue: “Abraão ꞌga je rerowiat. Aꞌeramũ ꞌga wesageramũ jee”, ꞌjau ꞌga ꞌga upe rakue."
45,4,11,"Werowiar ire tee Janeruwarete ꞌga ꞌjau Abraão ꞌga upe rakue: “Ejemojewagukat ꞌga amũ upe. Ejaꞌyra ꞌga, ejemiayuwa ꞌgã nanẽ emojewagukat nũ”, ꞌjau ꞌga Abraão ꞌga upe rakue. Aꞌere Abraão ꞌga ꞌga rerowiari raꞌne. Werowiar ire tee Kuꞌjywa ꞌga ꞌi ꞌga upe: “Ejemojewagukat ꞌga amũ upe”, ꞌjau. Aꞌeramũ ꞌga jewaga Kuꞌjywa ꞌga rerowiara resaukaa janee. Aꞌeramũ Janeruwarete ꞌga rerowiaaramũ jane juejue ꞌjau: “Abraão ꞌga janeruwa ꞌjawewara. ꞌGa ꞌã Jarejuwarete ꞌga werowiat rakue. Aꞌeramũ ꞌga janeruwa ꞌjawewara janee”, ꞌjau jane jarejaupe Abraão ꞌga ree. Judeuramũ ore, judeueꞌemamũ pẽẽ ꞌjau. Pejewageꞌema agawewi. Aꞌetea ꞌga, “eneresage jee”, ꞌjau pẽ nupe werowiaramũ. Aꞌeramũ pẽẽ nanẽ ꞌjau: “Abraão ꞌga janeruwa ꞌjawewara janee”, ꞌjau pẽẽ nanẽ nũ. Jarejuwarete ꞌga rerowiaaramũ juejue aipo ꞌjau Abraão ꞌga upe."
45,4,12,Abraão ꞌga imojewag ypypyrera ꞌga. Aꞌeramũ ꞌga akou judeuramũ oreruwa ꞌjawewara. Aꞌere ꞌga omojewageꞌemauwe Jarejuwarete ꞌga rerowiari. Jarejuwarete ꞌga rerowiar ire te ꞌga janeruwa ꞌjawe ꞌga rekoi janee. Jarejuwarete ꞌga rerowiareꞌema ꞌgã nupe ꞌga naꞌgã nuwa ꞌjawe rũi ꞌga rekoi ꞌgã nupe.
45,4,13,"Uꞌeawer imũ ꞌga mamaꞌe apoiYmã te Janeruwarete ꞌga ꞌi Abraão ꞌga upe rakue: “Tamono ꞌgã ywya enee ꞌjau. Aꞌeramũ ywya ene maꞌea futat. Enejuapyrama ꞌgã maꞌea nanẽ nũ”, ꞌjau Janeruwarete ꞌga ꞌga upe rakue. Aꞌeramũ Abraão ꞌga ꞌga rerowiaa. Werowiar ire Janeruwarete ꞌga ꞌjau: “Esage ꞌgã jee”, ꞌjau ꞌga ꞌgã nupe. Maꞌeramũ ꞌã ꞌga ywy monoi ꞌgã nupe ꞌgã nupawamũ rakue. NaMoisesi ꞌga jeꞌega renuw are rũi Janeruwarete ꞌga ywy monoi ꞌgã nupe rakue. Werowiaramũ te ꞌga imonoi ꞌgã nupe rakue."
45,4,14,"“Tejerowiaara ꞌgã nupe etee je mamaꞌe monoi”, ꞌjau Janeruwarete ꞌga rakue. Aꞌeramũ ꞌga mamaꞌe monoweꞌem Moisesi ꞌga jeꞌegera renupara ꞌgã nupe werowiareꞌemamũ. “Moisesi ꞌga jeꞌegera renupara ꞌgã nupe Janeruwarete ꞌga mamaꞌe mono re maran sipo jane Jarejuwarete ꞌga rerowiari? Aꞌjea sipo ꞌga ꞌeawera?” ꞌjau ꞌgã. Aꞌere naani. Nanarũi futat."
45,4,16,"Aꞌere Janeruwarete ꞌga ꞌi: “Tejerowiaramũ je mamaꞌe esage monoi ꞌgã nupe”, ꞌjau ꞌga. NaMoisesi ꞌga jeꞌegera renupara ꞌgã nupe etee rũi ꞌga aipo ꞌjau. Werowiaara ꞌgã nupe juejue ꞌga aipo ꞌjau. Abraão ꞌga Jarejuwarete ꞌga werowiat. Aꞌeramũ ꞌga akou Janeruwarete ꞌga rerowiaaramũ janeruwa ꞌjawewaramũ. Aꞌeramũ Janeruwarete ꞌga ꞌjau Abraão ꞌga raꞌyra ꞌjawewaramũ jane upe najuejue etee: “Mamaꞌe esagea tomono ꞌgã nupe ꞌjau”, ꞌjau ꞌga. Ymã te Janeruwarete ꞌga ojeꞌega kwasiarukari ꞌga amũ upe rakue, Abraão ꞌga upe ꞌeawera kwasiarukaa ꞌga amũ upe rakue. “Abraão ꞌga janeruwa ꞌjawewara, tamuꞌeukat judeueꞌema ꞌgã amũ, tejerowiaara ꞌgã nupe ꞌjau”, ꞌjau ꞌga Abraão ꞌga upe rakue. “Aꞌeramũ nipo enejuapyrama ꞌjawewara ꞌgã kwaiwete futat”, ꞌjau ꞌga Abraão ꞌga upe rakue. Aꞌjea futat aipoa Janeruwarete ꞌga Abraão ꞌga upe ꞌeawera. Abraão ꞌga Jarejuwarete ꞌga werowiat aꞌjea futat. “Janeruwarete ꞌga je rerekou. Amanũ maꞌea ꞌga imoferapa. Mamaꞌe tyweꞌemamũ Janeruwarete ꞌga mamaꞌe apou ojeꞌeg imũ etee. Aꞌeramũ nipo ꞌga mamaꞌe mua jee uꞌeawer imũ etee futat. Jeraꞌyreꞌema agawewi. Aꞌetea nipo ꞌga jejuapyrama ꞌgã amut jee”, ꞌjau Abraão ꞌga Jarejuwarete ꞌga upe ꞌga rerowiaa. Aꞌeramũ Janeruwarete ꞌga ojerowiaa Abraão ꞌga ree werowiaramũ. “Kwaiwete enejuapyrama”, ꞌjau Janeruwarete ꞌga Abraão ꞌga upe rakue. Waꞌyreꞌemauwe agawewi Abraão ꞌga ꞌga jeꞌega rerowiaa. Sẽg anu kwara muꞌaa jaꞌwyjaꞌwywe Abraão ꞌga ꞌjau: “Jesawaꞌe je tekou. Jeremireko ẽẽ nanẽ nũ owãiwĩnamũ nũ. Aꞌetea nitywiꞌi futari jeraꞌyra mũ”, ꞌjau ꞌga ojeupe. Aꞌere ꞌga Jarejuwarete ꞌga jeꞌega nomokaꞌjami futari, “Kwaiwete nipo enejuapyrama” ꞌeawera mokaꞌjameꞌema futat. Nopoiri futari ꞌga Jarejuwarete ꞌga jeꞌega rerowiar awi. “Maran sipo Janeruwarete ꞌga oreraꞌyra muri oree”, ꞌjaweꞌem ꞌga. Werowiaramũ Janeruwarete ꞌga ojerowiarukaa etee te Abraão ꞌga upe, ꞌga mamuakaa. Aꞌeramũ Abraão ꞌga ꞌga muorypa. “Janeruwarete ꞌga pãjẽretea. Aꞌeramũ ꞌga mamaꞌe apou uꞌeawer imũ”, ꞌjau Abraão ꞌga, ꞌga rerowiaa. Werowiaramũ wejue Janeruwarete ꞌga kunumĩ mũ mua ꞌga upe, uꞌeawer imũ etee futat. Series, "
45,4,22,"Abraão ꞌga Jarejuwarete ꞌga werowiat. Aꞌeramũ Janeruwarete ꞌga ꞌjau: “Esage ꞌga jee”, ꞌjau Abraão ꞌga upe."
45,4,23,"Aꞌere naAbraão ꞌga upe etee rũi Janeruwarete ꞌga ꞌi: “Esage ꞌga jee”, ꞌjau. Werowiaaramũ janee nanẽ ꞌga aipo ꞌjau nũ: “Esage ꞌga jee”, ꞌjau nũ. Jejui Kristu ꞌga Janejararetea. ꞌGa manũnamũ Janeruwarete ꞌga ꞌga moferapa nũ. Aꞌeramũ ꞌga jane werowiaaramũ, “Esage ꞌga jee”, ꞌjau janee."
45,4,25,"Janetywer are Janeruwarete ꞌga Jejui ꞌga mua ywy pe ijukaukaa. ꞌGa manũawera futat ꞌã janetywera mepyau Jarejuwarete ꞌga upe. Aꞌeramũ Janeruwarete ꞌga ꞌga moferapa jane muesageawamũ ojeupe. Jejui ꞌga amanũmũ janetywera mepyawamũ. Janetywera mepy re ꞌga ruwa ꞌga ꞌga moferapa nũ ꞌe rerowiaramũ ꞌga ꞌi janee: “Esage ꞌga jee”, ꞌjau. Werowiar ire Janeruwarete ꞌga ꞌjau judeuramũ oree: “Pẽnesage jee”, ꞌjau. Judeueꞌemamũ pẽ nupe nanẽ ꞌga aipo ꞌjau werowiar ire."
45,5,1,"Werowiaramũ ꞌga jane mogyi wemiayuwamũJejui Kristu ꞌga jane erowiaramũ Janeruwarete ꞌga ꞌjau janee: “Ene eneresage jee”, ꞌjau ꞌga janee. Jejui Kristu ꞌga Janejararetea. ꞌGa futat ꞌUwarete ꞌga motaꞌwau janee, janetywera mepyau ꞌga upe. Aꞌeramũ ꞌga Jejui ꞌga jane erowiaramũ, ꞌjau janee: “Ene eneresage jee”, ꞌjau ꞌga janee."
45,5,2,"Werowiaramũ Jejui ꞌga ꞌjau ꞌUwarete ꞌga upe: “ꞌAgamũ je rerowiaara ꞌga”, ꞌjau ꞌga ꞌga upe. Aꞌeramũ Janeruwarete ꞌga aꞌe are janetywera moia jane wi, ojee jane mujaawamũ. Aꞌe are jane jarekuꞌiramũ jarejemogyau. “Anure taetu nipo ꞌga jane mogyau ojeꞌjawe futat. Aꞌeramũ jane jarejemogyau jarekuꞌiramũ ꞌga ree”, ꞌjau ꞌga ree jarejemogypyyka."
45,5,3,"Mamaꞌeaya jarejeupe ijesaukaramũ miamũ jane jarekuꞌiramũ etee futat jarejemogyau. Jarejeupe mamaꞌeay jesaukaramũ jane jareapyterãtãnamũ jarejemogyau jupe. Mamaꞌeaya jane mojemogypyygukaa aꞌjea futat Jarejuwarete ꞌga ree. Mamaꞌeay upe janeapyterãtãa esage Janeruwarete ꞌga upe. “Eneresage jee”, ꞌjau nipo ꞌga janee mamaꞌeay upe janeapyterãtãnamũ. Aipo ꞌga ꞌe kwaaw ire jane ꞌga ꞌjawe futat jarejemogy rapesaka jarejemogyau."
45,5,5,Janeruwarete ꞌga oporomutaramũ jane ree. Uꞌagesagea ꞌga imua janee. ꞌGa ꞌAgesagea jane mueapyou jane ree ꞌga poromutar are. Aꞌeramũ jane jarekuꞌiramũ jarejemogyau ꞌga ꞌjawe jarejemogy rapesaka.
45,5,6,Jane tee jaretywera nimoiraꞌuweri jarejewi. Maꞌeramũ ꞌã ꞌUwarete ꞌga remifutarera ꞌara rupi Jejui Kristu ꞌga manũi janetywera mepyawamũ rakue.
45,5,7,"Aꞌere naꞌga ꞌjawe rũi jane mũ rekoi. Nimanũaꞌuweri jane jarejaupe. Mamaꞌe esage apoara ꞌgã nupe miamũ jaremanũwereꞌemamũ. Ojee ipotaꞌwa maꞌe ꞌga upe amunipo ꞌã ꞌga amũ manũi. Aꞌere jane nimanũaꞌuweri futari jarejaupe jarejee iporomutareꞌema ꞌgã nupe ꞌjau. Aꞌere Janeruwarete ꞌga poromutaramũ jane ree nanimenime. Ojee janeporomutareꞌemamũ miamũ ꞌga poromutaramũ jane ree. Aꞌeramũ ꞌga Jejui Kristu ꞌga mua ywy pe amanũ maꞌeramũ janee, jaretywera jane erajemogyramũ."
45,5,9,"Jejui Kristu ꞌga manũ are Janeruwarete ꞌga ꞌjau janee: “Pẽnesage jee”, ꞌjau ꞌga janee. Jejui Kristu ꞌga jane erowiaramũ te ꞌga aipo ꞌjau janee. Jejui ꞌga janetywera mepyaupap ꞌga upe janee. Aꞌeramũ taetu Janeruwarete ꞌga jane rerekou tyweruꞌjapeꞌema janetywer are."
45,5,10,Jarejewi ꞌga jaretywera moireꞌemamũ jane jarejemogyau jareporomutareꞌemamũ ꞌga ree. Aꞌere ꞌga waꞌyra ꞌga manũ are janetywera moiri jane wi. Aꞌeramũ jane ꞌawamũ Jarejuwarete ꞌga jekotyꞌaawamũ jarejemogyau. Otaꞌwaramũ ꞌga janee. Aꞌeramũ ꞌga ꞌawamũ jane monoweꞌem mamaꞌeukwaawa rapyaw ipe. Waꞌyra ꞌga manũ re ꞌga ꞌga moferapa nũ. Aꞌeramũ nipo Jejui ꞌga jane katuꞌoka ojeꞌjawe. Jane manũ re ꞌga jane moferapa nũ jane rerawau jane mogyau ojepyri.
45,5,11,Aꞌere naaipoa tee rũi. Jane upe Janeruwarete ꞌga remiapoa jane makuꞌiu jane mogyau. “Jejui Kristu ꞌga Janejararetea. Jejui Kristu ꞌga ꞌga amut ꞌga jukaukaa ojee ae mojekotyꞌaawamũ” ꞌe are te jane kuꞌiramũ ꞌga ree.
45,5,12,"Janetywera mepyawamũ ꞌga manũawetJaneypy ypy ꞌga, Atãu ꞌga raꞌne mamaꞌe tywera apo ypyruga rakue. Aꞌeramũ ꞌga ꞌagamũ ae motywerukaa. Amanũmũ ꞌga ꞌã rakue. Aꞌeramũ jane ꞌga ꞌjawe futat mamaꞌe tywera apou. Aꞌeramũ jane najuejue etee jaremanũmũ jarejemiapofer are. Ymã te Moisesi ꞌga Janeruwarete ꞌga jeꞌega kwasiari kaꞌaran are rakue. Aꞌere Moisesi ꞌga kaꞌarana kwasiareꞌemauwe ywy pewara ꞌgã mamaꞌe tywera apoi ajemogyau rakue. Aꞌere ꞌgã naeapyoi mamaꞌe tywer are. Nokwaawi ꞌgã wemiapofera mamaꞌe tywera Jarejuwarete ꞌga upe. Aꞌere Janeruwarete ꞌga, Moisesi ꞌga upe ojeꞌega kwasiarukareꞌemauwe, janeypy ꞌgã tywera kwasiareꞌema okaꞌaran are rakue."
45,5,14,"Aꞌetea janeypy ꞌgã amanũmũ. Atãu ꞌga Jarejuwarete ꞌga jeꞌega renupeꞌema. “Peꞌu kasi ne” ꞌjawa yꞌwaa ꞌga iꞌwau. Aꞌeramũ ꞌga amanũmũ. Atãu ꞌga pyꞌrauwara ꞌga nanarũi agawewi. Naꞌui agawewi futat ꞌgã aipo yꞌwaa. Aꞌetea ꞌgã mamaꞌe tywera wapo. Moisesi ꞌga renunewewara ꞌgã juejue mamaꞌe tywera apou amanũmũ otywer are.Sãꞌã Atãu ꞌga juapyrera ꞌgã mamaꞌe tywera apoa Atãu ꞌga ꞌjawe etee futat rakue nũ. Nan tee futat Jejui Kristu ꞌga rerowiaaramũ jane, ꞌga ꞌjawe etee futat mamaꞌe tywera apoweꞌem. Aꞌere naAtãu ꞌga ꞌjawe rũi Jejui Kristu ꞌga. Atãu ꞌga te ꞌã Jarejuwarete ꞌga jeꞌega nuenuwi rakue. Ajuapyrera ꞌgã kwau ꞌagamũ mamaꞌe tywera apo upe rakue. Kuꞌjywa ꞌga jeꞌega renupeꞌemawer ipe etee futat ajee ꞌga ꞌã ae momawukari aetywer are. Aꞌere Janeruwarete ꞌga poromutaramũ jane ree nanimenime. Aꞌeramũ ꞌga mamaꞌe esage apou janee. Niapoi agawewi jane mamaꞌe esagea ꞌga upe. Mamaꞌe tywera etee agawewi jane siapo. Aꞌetea ꞌga mamaꞌe esage apou janee. Sãꞌã ae mamaꞌe monoa ajaupe. Nan ꞌga waꞌyra ꞌga mua janee rakue. Jejui Kristu ꞌga ꞌga imua ijukaukaa ꞌau ywy pe janetywera moiawamũ futat rakue. Poromũ futat Janeruwarete ꞌga poroywera ꞌjawewara janee. Aꞌeramũ ojee jane jemogypyygamũ Jejui ꞌga jane mogyau ojepyri nakwaparimũ warãu rũi futat. Atãu ꞌga ꞌã ae kwau ae manũ upe rakue. Aꞌere Jejui ꞌga ae mogyaramũ ꞌga rekoi janee. Atãu ꞌga ojeꞌega mojerowiareꞌemauwe Janeruwarete ꞌga ꞌjau ꞌga upe rakue: “ꞌAwamũ eremanũ etywer are ki ꞌei”, ꞌjau ꞌga ꞌga upe rakue. Aꞌeramũ ꞌã ꞌagamũ jarejemoteꞌarukaa jaretywera upe. Najuejue etee ꞌã jane ꞌagamũ mamaꞌe tywera apou. Aꞌere Jejui ꞌga manũi jane katuꞌokawamũ janetywera moiawamũ jane wi. Majepeiꞌi etee agawewi ꞌga. Aꞌetea ꞌga jane katuꞌoka kwaiwete. Aꞌeramũ Janeruwarete ꞌga ꞌjau janee: “Jeraꞌyra ꞌga perowiat pejejemogyau. Aꞌeramũ pẽẽ ꞌawamũ pejejesageramũ jee”, ꞌjau ꞌga janee. Niapoi jane mamaꞌea jarejemuesageawamũ. ꞌGa te ꞌã jane muesage ojeupe, waꞌyra ꞌga jane erowiaramũ. Majepei tee agawewi Atãu ꞌga tywera. Aꞌetea ꞌga jane moteꞌarukaa najuejue etee ipyu. ꞌGa raꞌne ꞌã amanũmũ. Aꞌeramũ ꞌã jane ꞌagamũ jaremanũmũ ꞌga ꞌjawe etee futat. Jejui Kristu ꞌga nanẽ majepei tee nũ. Aꞌetea ꞌga werowiaramũ jane mogyau ojepyri nakwaparimũ warãu rũi, jane mogyau ꞌwyriaramũ ojepyri. Werowiaramũ Jejui ꞌga jane muesageu. Niapoi agawewi jane mamaꞌe esagea ꞌga upe. Aꞌetea ꞌga jane muesageu werowiaramũ. Atãu ꞌga tywer are ꞌã Janeruwarete ꞌga ꞌjau ywy pewaramũ janee: “Pẽtywerete jee”, ꞌjau ꞌga janee. Jejui ꞌga etee nuapoi mamaꞌe tywera. Mamaꞌe esagea etee ꞌga iapou. Wenup katu katu ꞌga ꞌUwarete ꞌga jeꞌega. Amanũaw ipe miamũ ꞌga ꞌUwarete ꞌga jeꞌega renupa akou rakue. ꞌGa manũ are Janeruwarete ꞌga janetywera moia jane wi, ojepyri jane mogyawamũ nakwaparimũ warãu rũi futat. Jarejuwarete ꞌga jeꞌega Atãu ꞌga enupeꞌema rakue. Aꞌeramũ jane ꞌagamũ najuejue etee jaretyweramũ Jarejuwarete ꞌga upe Atãu ꞌga ree. Jejui Kristu ꞌga ꞌUwarete ꞌga jeꞌega renupa katu katu. Aꞌe are jane jarejesageramũ Jarejuwarete ꞌga upe, Jejui ꞌga jane erowiaramũ."
45,5,20,"Ywy pewaramũ jane najuejue etee mamaꞌe tywera apou. Aꞌeramũ Janeruwarete ꞌga ojeꞌega kwasiarukaa Moisesi ꞌga upe rakue. Moisesi ꞌga ꞌeawera kwaaw ire jane jaretywera kwaapa.“Kuu. Janeruwarete ꞌga upe jeremiapofera mamaꞌe tywera futat”, ꞌjau ꞌgã amũ, otywera kwaaw ire. Aꞌere ꞌgã otywera kwaawi agawewi. Aꞌetea ꞌgã mamaꞌe tywera wapo ojeroꞌwaroꞌwau etee futat ikwaapareꞌema ꞌjawe. Aꞌere Janeruwarete ꞌga jane futara mamaꞌe tywera apyraawi etee futat. Aꞌeramũ ꞌga janetywera moia jane wi waꞌyra ꞌga jane erowiaramũ. Mamaꞌe tywera apoa ae kwau ae manũ upe. Aꞌere Jejui ꞌga werowiaaramũ jane pojekai jane manũ awi, jane mogyau ojepyri nakwaparimũ warãu rũi futat. Janeruwarete ꞌga Jejui Kristu ꞌga mua ijukaukaa janetywera moiawamũ, ojeupe jane muesageawamũ. Poromũ Jejui Kristu ꞌga Janejararetea."
45,6,1,"ꞌGa rerowiaaramũ jane poiri jaretywer awiJaneruwarete ꞌga jane futara mamaꞌe tywera apyraapa. Maꞌeramũ sipo ajee “Mamaꞌe tywera siapo ꞌjau”, peꞌje pejejaupe? “Mamaꞌe tywera jane iapo re nipo Janeruwarete ꞌga jemuaẽmi jane ree, mamaꞌe esage apou janee kwaiwete”, ꞌjau nipo pẽẽ pejejaupe?"
45,6,2,Naani. Aipo peꞌje awi. Jejui ꞌga rerowiaaramũ jane poiri futari jaretywer awi. Sãꞌã ae amanũ maꞌeferamũ mamaꞌe tywera apouꞌjaweꞌema. Nan tee futat ae Jejui ꞌga rerowiaaramũ mamaꞌe tywera naruapouꞌjawi. Maꞌeramũ sipo ajee pẽẽ amanũ maꞌe ꞌjawe pejejemogy re mamaꞌe tywera peapouꞌjap nũ?
45,6,3," ꞌYpeywar are uꞌamaw ipe futat ꞌga ꞌã amanũmũ jane wi janetywera moiawamũ rakue. Aꞌeramũ jane ꞌga rerowiaramũ jarepoia futat mamaꞌe tywera apo awi jarejemujaa Jejui ꞌga ree. Amanũ maꞌe ꞌjawe jane mamaꞌe tywera apoweꞌem.Jejui ꞌga ree jarejemujar ire jane jarejepymĩãukaa ꞌy pe, ꞌga ree jarejemujara resaukaa ꞌgã nupe. ꞌGa manũ ꞌjawe jane pymĩa. ꞌGa ferapawera ꞌjawe etee futat jane jarewua ꞌy awi nũ. Jarejepymĩnamũ jane ꞌjau: “Jejui ꞌga je arowiat. ꞌAwamũ je rekoi ꞌga ꞌjawe mamaꞌe tywera taapo eme ꞌjau”, ꞌjau jane jarejepymĩãu. Jejui ꞌga manũ re ꞌã ꞌgã ꞌga monou inuga ita kwara pype. “Amanũ futat raꞌe”, ꞌjau ꞌgã ꞌga upe, ꞌga monou inuga. Aꞌere Janeruwarete ꞌga opãjẽ mũ ꞌga moferawi ꞌga muẽma ita kwar awi nũ. Aꞌeramũ jane ꞌy pe jarejepymĩ re ꞌjau: “ꞌAwamũ je poiri futari mamaꞌe tywera apo awi”, ꞌjau jane. ꞌGa ferawa ꞌjawerimũ ꞌy awi jareẽm ire jarejemogyau ipyau ꞌjawe Jarejuwarete ꞌga pãjẽ mũ. Aꞌeramũ jane ꞌga pãjẽ mũ mamaꞌe esage etee iapou. Series,  Series, "
45,6,6,Jejui ꞌga rerowiareꞌema ꞌgã jara mamaꞌeukwaawa ꞌwyriara futat. Mamaꞌe tywera apo momoirukareꞌema wemiayuwa ꞌgã nui. Aꞌere Jejui ꞌga manũi mamaꞌeukwaawa ꞌwyriara pãjẽ mateepapa rakue. Aꞌeramũ ꞌga werowiaramũ jane mũꞌjãu mamaꞌeukwaawa ꞌwyriara remiayuwa ꞌgã nui. Werowiaramũ Jejui ꞌga jane mogyau wemiayuwamũ. Aꞌeramũ jane ꞌga jeꞌega etee erowiaa. Jareꞌwyriar ymanera jeꞌega renuwuꞌjapeꞌema. Mamaꞌe tywera apo awi jarejeateeramũ Jejui ꞌga pãjẽ mũ.
45,6,7,Nuapoi futari ae mamaꞌe tywera amanũ re. Aꞌeramũ jane amanũ maꞌe ꞌjawe futat mamaꞌe tywer are jareparuapowereꞌemamũ.
45,6,8,Jejui Kristu ꞌga manũ are jane poiri tãmẽjẽ mamaꞌe tywera apo awi. Aꞌeramũ jane ꞌga feraw ire jarejemogyau ꞌga ꞌjawe futat namutamutat.
45,6,9,“Jejui Kristu ꞌga amanũ rakue. ꞌGa manũ re ꞌga ruwa ꞌga ꞌga moferapa nũ. ꞌAwamũ ꞌga namanũuꞌjawi” ꞌea jane ikwaapa. Oferaw ire ꞌga amanũuꞌjapeꞌema futat.
45,6,10,"Janetywer are Jejui ꞌga amanũmũ janetywera moiawamũ jane wi. Namanũuꞌjauꞌjawi ꞌga. Majepei tee futat ꞌga manũi. ꞌGa manũ re ꞌga ruwa ꞌga ꞌga moferapa nũ. Maꞌeramũ ꞌã ꞌga rekoi mamaꞌe apou ꞌUwarete ꞌga remifutar imũ etee. ꞌUwarete ꞌga ree ꞌga jemujari. Aꞌeramũ jane aipo are jarejeaꞌaramũ, jane ꞌjau: “Jejui Kristu ꞌga amanũ jetywer are”, ꞌjau jane jarejeaꞌaramũ ee. Aꞌeramũ jane ꞌawamũ jarepoia mamaꞌe tywera apo awi. Jejui ꞌga ꞌjawe mamaꞌea siapo Jarejuwarete ꞌga remifutar imũ ꞌjau. Jejui ꞌga ree jarejemujaa. Aꞌeramũ ki jane mamaꞌe apou ꞌga ꞌjawe futat."
45,6,12,"Jejui Kristu ꞌga rerowiareꞌemawe pẽtywera pẽ nerekou. Aꞌere Jejui ꞌga werowiaramũ pẽtywera moia pẽ nui. Aꞌeramũ ki ꞌawamũ pẽẽ pejetywera upe pejejerekoukareꞌema. Pemỹi kasi pejejea mamaꞌe tywera apo are ne. Mamaꞌe tywera apo are pejejea mỹi re nipo pẽẽ mamaꞌe tywera apou, pejejeaꞌawer imũ etee futat."
45,6,13,"Pejejemifutar imũ kasi mamaꞌea peapo ne. Jarejuwarete ꞌga remifutar imũ etee ki mamaꞌe esagea peapo. Pẽtywera mepy re Jejui ꞌga pẽ muri ꞌUwarete ꞌga remiayuwamũ. Aꞌeramũ ki pẽẽ pejejekatuꞌoka ꞌga upe, pejeporowykyau ꞌga upe. “Eneremiayuwamũ ꞌã je rekoi”, ꞌjau ki pẽẽ ꞌga upe."
45,6,14,NaMoisesi ꞌga jeꞌegera renuw are rũi pẽnesage Jarejuwarete ꞌga upe. Jejui ꞌga pẽẽ erowiaramũ te Janeruwarete ꞌga pẽtywera moiri pẽ nui. Aipoa ꞌga iapo re pẽẽ pejejesageramũ ꞌga upe. Aꞌeramũ ki pẽẽ mamaꞌe tywera apoweꞌem.
45,6,15,"Janeruwarete ꞌga remiayupNaMoisesi ꞌga jeꞌeger imũ rũi jane mamaꞌe apou ꞌawamũ. Janeruwarete ꞌga te ꞌã mamaꞌe esagea wapo janee, jane wi janetywera moiramũ. Aꞌeramũ Janeruwarete ꞌga wesageramũ janee, jane rerekou. Aꞌeramũ pẽẽ mamaꞌe tywera apouꞌjapeꞌema."
45,6,16,"Mamaꞌeukwaawa ꞌwyriara jeꞌega renupara ꞌgã mamaꞌeukwaawa ꞌwyriara remiayuwa futat. Oꞌwyriara reewe futat emiayuwa ꞌgã awau wapyaw ipe. Aꞌere Jejui ꞌga, ꞌUwarete ꞌga jeꞌega pẽẽ enuw ire pẽ mojekotyꞌari ꞌUwarete ꞌga ree, pẽ mogyau ꞌUwarete ꞌga remiayuwamũ futat. Aꞌeramũ ꞌga ꞌjau pẽ nupe: “Pẽẽ ꞌã pẽnesage jee”, ꞌjau ꞌga."
45,6,17,"Ymã te pẽẽ mamaꞌeukwaawa ꞌwyriara remiayuwamũ pejemogy rakue. Aꞌere ꞌã ꞌawamũ pẽẽ Jarejuwarete ꞌga ree pejemuꞌeawera peenup katu katu pejejemogyau. Aꞌeramũ pẽẽ ꞌjau: “Mamaꞌe esagea siapo Jarejuwarete ꞌga jeꞌeg imũ”, ꞌjau pẽẽ pejejemogyau. Aꞌeramũ je Kuꞌjywa ꞌga muorypa pẽ nee. “Ene ꞌã eneresage futat. Ene ꞌã mamaꞌe esage apo futarukaa ꞌgã nupe”, ꞌjau je ꞌga upe ꞌga muorypa pẽ nee. Janeruwarete ꞌga mamaꞌe tywera apo awi pẽ momoirukaa. Nepeapoi auꞌjeteramũ mamaꞌe tywera. ꞌAwamũ ꞌã pẽẽ mamaꞌe esage apoaramũ Jarejuwarete ꞌga upe. ꞌGa remiayuwa futat pẽẽ."
45,6,19,Aꞌere nepekwaawi katu katui we. Aꞌeramũ je imomeꞌwau katu pẽ nupe. Ymã te ꞌã pẽẽ pejejea mỹina mamaꞌe tywera apo are etee rakue. Aꞌeramũ ꞌã pẽẽ mamaꞌe tywera apou pejejemogyau rakue. Aꞌeramũ pẽẽ auꞌje mamaꞌe tywera apo re. ꞌAwamũ pẽneaꞌat mamaꞌe esage apo are etee. Jarejuwarete ꞌga remiayuwa pẽẽ ꞌawamũ. Aꞌeramũ ki pẽẽ pejejemogyau esage ꞌga upe.
45,6,20,Mamaꞌeukwaawa ꞌwyriara remiayuwamũ pejejemogyau pẽẽ Jarejuwarete ꞌga remifutar imũ mamaꞌea nepeapoi rakue.
45,6,21,Mamaꞌe tywera etee pẽẽ iapou rakue. Aꞌere ki ꞌawamũ pejejenosĩ pejejemiapofer are. Maꞌja sipo mamaꞌe tywera apo repya? Mamaꞌe esagea sipo mamaꞌe tywera apo repya? Naani. Mamaꞌe tywera apoara ꞌgã Janeruwarete ꞌga omono mukuu ojewi. Aipoa ꞌgã nemiapofera repya.
45,6,22,"Aꞌere ꞌawamũ pẽẽ Jarejuwarete ꞌga remiayuwa. Pẽ nui ꞌga pẽtywera moiri, pẽ muesageu ojeupe. Aipoa esage futat pẽ nupe. Anure nipo ꞌga pẽ nerawau ojepyri, pẽ mogyau nakwaparimũ warãu rũi futat."
45,6,23,Anure nipo Janeruwarete ꞌga jane mepyau janeremiapofer are. Mamaꞌe tywera apoara ꞌgã ꞌga imonou muku ojewi. Mamaꞌeukwaawa rapyaw ipe ꞌga ꞌgã monou. Aipoa ꞌgã nemiapoferarũeꞌema repya. Aꞌere Jejui Kristu ꞌga rerowiaaramũ janee Janeruwarete ꞌga mamaꞌe esage apou. Jejui Kristu ꞌga Janejararetea. ꞌGa ree jarejemujar ire Janeruwarete ꞌga ojoporoywera ꞌjawe imua janee. Waꞌyra ꞌga jane erowiaramũ ꞌga jane mogyau ojepyri nakwaparimũ warãu rũi futat nipo.
45,7,1,Amanũ re ae mamaꞌea nuapouꞌjawiKunumĩmet. Pẽẽ jerewirera ꞌjawe. Kũjãmeramũ pẽẽ jerenyra ꞌjawe ꞌjau. Aꞌeramũ pẽẽ pejejeapyoramũ pejejeupe jeremimomeꞌu are. Jarekouwe jane mamaꞌe apoi jarejemiapofer imũ. Jaremanũ re jane niapouꞌjawi jarejemiapofera nũ.
45,7,2,Sãꞌã kũjãa. Omenar ire kũjãa omena nuetygaꞌuweri. Omena manũ re tãmẽjẽ nipo ẽẽ kũimaꞌe ꞌga amũ rerekou. Omena manũ re ẽẽ akou ojeteewara ꞌjawe nũ. Aꞌeramũ ẽẽ omenararũmũ.
45,7,3,Aꞌere omena manũeꞌemauwe kũimaꞌe mũ rerekoa niaꞌwyri ẽẽ upe. Mamaꞌe tywera ẽẽ wapo. Kũjãmeneꞌema ꞌjawe ẽẽ rekoi. Omena manũ re amũ rerekoa te esage futat.
45,7,4,"Nan tee pẽẽ. Ymã te pẽẽ mamaꞌe apou Moisesi ꞌga remikwasiarer imũ etee futat rakue. Aꞌere Jejui Kristu ꞌga manũnamũ ꞌga ojee ojemujat maꞌeramũ jane mũꞌjãu Moisesi ꞌga remikwasiarer imũ mamaꞌe apoara ꞌgã nui. Ymãwarera mamaꞌe awi jane jarepoiapap. ꞌAwamũ jane mamaꞌe apou Jejui ꞌga remifutar imũ, oferap maꞌe ꞌga remifutar imũ. Aꞌeramũ jane mamaꞌe esage etee iapou Jarejuwarete ꞌga upe. Sãꞌã kũjã omenaruꞌjaw ire ẽẽ omen yau jeꞌega etee enuwa. Omenera jeꞌega ẽẽ enuwuꞌjapeꞌema. Nan tee futat pẽẽ pejeꞌwyriar ymanera jeꞌega nepeenuwuꞌjawi. Ymã te pẽẽ mamaꞌeukwaawa ꞌwyriara remiayuwa rakue. Aꞌere Jejui ꞌga werowiaramũ pẽ mũꞌẽi mamaꞌeukwaawa ꞌwyriara remiayuw awi pẽ mogyau wemiayuwamũ futat. Aꞌeramũ pẽẽ ꞌawamũ pejeꞌwyriar yau jeꞌega etee enupa nũ."
45,7,5,"Ymã jane mamaꞌe apoi jarejemifutar imũ etee futat rakue. Aꞌeramũ ꞌã Moisesi ꞌga ꞌjau agawewi janee rakue: “Mamaꞌe tywera kasi peapo ne”, ꞌjau agawewi ꞌga janee rakue. Aꞌere jane aipo ꞌga ꞌeawera kwaaw ire miamũ jane jeroꞌwuroꞌwui etee mamaꞌe tywera apou. Mamaꞌe tywera apo awi jarejeateeꞌem ire nipo jane oi mukuu Jarejuwarete ꞌga wi jaremanũ re."
45,7,6,Aꞌere ꞌawamũ nanarũi. Janeruwarete ꞌga jane mueateeukat mamaꞌe ymanera apo awi. Jejui ꞌga rerowiaramũ jane jemuꞌjagi amanũ maꞌe ꞌjawewaramũ mamaꞌe ymanera apo awi. Ymã te aipo janeremiapofera jane rerekoi rakue. Jarejemifutar imũ etee jane mamaꞌe apou Jarejuwarete ꞌga upe rakue. Aꞌere Jejui ꞌga ꞌawamũ ojee jane jemujar ire ꞌga jane rerekoi. ꞌUwarete ꞌga ꞌAgesagea ꞌga imua janee. Aꞌeramũ jane mamaꞌe apou ꞌga remifutar imũ etee futat jarejemogyau.
45,7,7,"Maꞌja saꞌe sipo ajee jane aipo are? Niaꞌwyri tãmẽjẽ Moisesi ꞌga jeꞌegera, saꞌe sipo jane? Naani. ꞌGa remikwasiarera kaꞌarana mogyta re te jane Jarejuwarete ꞌga remifutara kwaawi. “Pejokaraemã are pejejea mỹina niaꞌwyri Jarejuwarete ꞌga upe”, ꞌjau ꞌã Moisesi ꞌga ikwasiaa rakue. “Tekotee ꞌga karaemã futara iaꞌwyreꞌema Jarejuwarete ꞌga upe”, ꞌjau ꞌã Moisesi ꞌga ikwasiaa rakue. Aꞌeramũ je Moisesi ꞌga jeꞌegera kwaaw ire te je tetywera kwaapa. ꞌGa jeꞌegera kwaaweꞌem ire amunipo ꞌã je nanẽ “ojokaraemã are wea mỹinara ꞌgã iaꞌwyreꞌema Jarejuwarete ꞌga upe” ꞌe kwaapeꞌema futat tekou."
45,7,8,"Aꞌere je Moisesi ꞌga remikwasiarer are te je jemuꞌei aiꞌi numiamũ. “Moisesi ꞌga remikwasiarera renuwa nipo je muesage Jarejuwarete ꞌga upe”, ꞌjau je tejeupe numiamũ. Aꞌere je naenupawaꞌuweri ꞌga jeꞌegera. Tejeateeꞌemamũ futat je ꞌgã karaemã futar awi. Moisesi ꞌga jeꞌegera kwaaw ire miamũ futat je ꞌgã karaemã futaararete futat je rekoi ikue. Moisesi ꞌga jeꞌega kwaapeꞌema je tetywera kwaapeꞌema. Aꞌere je ꞌga remikwasiarera mogyta re tetywera kwaawi."
45,7,9,"Aꞌe pe je ꞌga remikwasiarera mogytaeꞌemawe “Je ako esage je”, ꞌjau futatee je jepi. Aꞌere je ꞌga jeꞌegera kwaaw ire je tetywera kwaawi. “Nakoaꞌwyri nipo je jepi”, ꞌjau je tejeupe. Tetywera kwaaw ire je ꞌjau tejeupe: “Jarejuwarete ꞌga jeꞌega Moisesi ꞌga ikwasiaa rakue. Aꞌeramũ je Moisesi ꞌga remikwasiarer imũ mamaꞌe apoweꞌem ire je Jarejuwarete ꞌga jeꞌega renupeꞌema. Ojeꞌega renupareꞌemamũ nãꞌã Janeruwarete ꞌga ae monou muku ojewi ae manũ re reꞌã. ꞌAwamũ nanẽ ꞌga ojejukaweꞌem je ree nũ”, ꞌjau je tejeupe tetywer are tejeapyoramũ teꞌỹina. “Ojeꞌega renupara ꞌgã etee nãꞌã ꞌga omogy ojepyri nakwaparimũ rũi futat reꞌã”, ꞌjau je tejeupe teꞌỹina. Aꞌere je naenupawaꞌuweri ꞌga jeꞌega."
45,7,11,"Aꞌere jekuꞌiteeramũ tee tekou tetywer are rakue. “Aenupap katu katu sipo je ꞌga jeꞌega pa”, ꞌjau je tejeupe numiamũ. Aꞌere naani rakue. “Moisesi ꞌga remikwasiarera renuw ire nipo je oi Jarejuwarete ꞌga pyri reꞌã”, ꞌjau je tejeupe. Aꞌere jekuꞌiteeramũ ee rakue. Naenuwi futari je ꞌga jeꞌega rakue. Aꞌeramũ je ꞌjau tejeupe: “Najeaꞌwyri futari pa je tekou Jarejuwarete ꞌga upe raꞌe. Aꞌeramũ nipo je mukuu futat tewau ꞌga wi”, ꞌjau je teꞌỹina."
45,7,12,Esage futat Moisesi ꞌga remikwasiarera. Jarejuwarete ꞌga jeꞌega wejue ꞌga okwasiat kaꞌaran are inuga rakue. Aꞌeramũ wesageramũ futat ꞌga remikwasiarera ae upe.
45,7,13,"ꞌGa remikwasiarera resagea sipo je mogo muku Jarejuwarete ꞌga wi? Naani. Jetywera tee je mogoukat muku Jarejuwarete ꞌga wi. “Mamaꞌe tywera kasi peapo ne”, ꞌjau ꞌga ikwasiarukaa Moisesi ꞌga upe rakue. Aipoa ꞌga ꞌeawera esage futat. Aꞌere jetywera je rerekoi. Aꞌeramũ je mamaꞌe tywera apou raꞌe jepi. Esage futat Janeruwarete ꞌga jeꞌega. Aꞌere jetywera te nuenuwukari ꞌga jeꞌega jee raꞌe jepi. Aꞌere je ꞌawamũ jereapyoramũ mamaꞌe tywera apoawer are. Aꞌeramũ je ꞌga jeꞌega renupeꞌema raꞌe jepi. Aꞌere najeremiapofera etee rũi iaꞌwyreꞌema. Jeretea we futat waꞌwyreꞌemamũ. ꞌGa jeꞌega kwaaw ire te jane jaretywera kwaap katui."
45,7,14,ꞌGa pãjẽ mũ ae mamaꞌe tywera nuapoiMoisesi ꞌga remikwasiarera Janeruwarete ꞌga jeꞌega aꞌjea futat rakue. Aꞌere je namaira rũi. Kũimaꞌe teea te je. Aꞌeramũ jetywera je rerekou. Tejemifutar imũ etee mamaꞌe apou.
45,7,15,"Najereapyoi je tejemiapoarũeꞌem are. “Mamaꞌe esagea etee taapo ꞌjau”, ꞌjau je numiamũ. Aꞌe reewi je mamaꞌe tywera etee iapoi nũ. Mamaꞌe tywera apo are teparuapowereꞌemamũ agawewi. Aꞌetea je mamaꞌe tywera apou etee nũ."
45,7,16,"Aipo apo re je ꞌjau: “Aꞌjea futat Janeruwarete ꞌga jeꞌega. Nepẽaꞌwyri pẽẽ, ꞌga ꞌea aꞌjea futat”, ꞌjau je tejeupe tekou."
45,7,17,Nafutari je mamaꞌe tywera apoa. Aꞌere jetywera je rerekoi. Aꞌeramũ jetywera mamaꞌe tywera apoukaa jee.
45,7,18,"Aꞌeramũ je ꞌjau tejeupe: “Nitywi futari mamaꞌe esagea je pype”, ꞌjau je tekou. Mamaꞌe esage apoa je ifutaa agawewi. Aꞌetea je naapoi mamaꞌe esagea."
45,7,19,Mamaꞌe esage apoa je ifutaa. Aꞌere je naapoi tejemifutara. Mamaꞌe tywera apoa je ifutareꞌema agawewi. Aꞌetea je tejemifutareꞌema apou.
45,7,20,Aꞌere je natejemifutar imũ rũi mamaꞌe tywera apoi. Jetywera te iapoukaa jee.
45,7,21,Ekoay je rekoa. Mamaꞌe esage apoa je afutat agawewi. Aꞌetea je mamaꞌe tywera etee aapo.
45,7,22,"“Janeruwarete ꞌga jeꞌega renuwa esage futat. ꞌAwamũ pa je ꞌga jeꞌega etee enuwi kwy”, ꞌjau je tejeupe, tejekõẽãjamũ ee numiamũ. Aꞌere je aꞌeramũ miamũ naenupawi ꞌga jeꞌega. Ifaripyra ꞌjawe je tekou tejemifutara apoweꞌem. Sãꞌã ipofaripyrera mamaꞌe apoeꞌema wemifutar imũ. Nan te je rekoi. Jetywera je rerekou. Aꞌeramũ je tejemifutara apoweꞌem. Mamaꞌe tywera apo awi tejeateeꞌemamũ."
45,7,24,ꞌAwamũ jeꞌarasigamũ tekou. “Awỹi ajee je mueatee mamaꞌe tywera apo awi ꞌũ?” ꞌjau je tejeupe.
45,8,1,"ꞌGa ꞌAgesagea jane mueaꞌaa ꞌga remifutar areAꞌere ꞌã Janeruwarete ꞌga, Jejui Kristu ꞌga ree jane jemujar ire, jane kwaweꞌem janetywer are, jane monoweꞌem muku ojewi. Mamaꞌeukwaawa rapyaw ipe ꞌga ae monoweꞌem. Jejui Kristu ꞌga ree jane jemogypyygamũ Janeruwarete ꞌga ꞌAgesagea jane muesageu. ꞌGa ꞌAgesage pãjẽ mũ jane mamaꞌe tywera apoweꞌem. ꞌAwamũ ꞌga ꞌAgesagea jane rerekou jane katuꞌoka. Janetywera jane rerekouꞌjapeꞌema. Aꞌeramũ jane jarewaweꞌem mamaꞌeukwaawa rapyaw ipe."
45,8,3,"Ymã te Moisesi ꞌga ꞌi rakue: “Mamaꞌe esagea etee peapo”, ꞌjau ꞌga ikwasiaa rakue. Esage futat ꞌga jeꞌegera. Aꞌere janetywera ꞌga jeꞌegera nuenuwukari janee. ꞌGa jeꞌegera renupareꞌema ꞌjawe etee futat jane mogyaukaa rakue. Jarejetee jane nienuwaꞌuweri ꞌga jeꞌega. Aꞌeramũ Janeruwarete ꞌga ꞌjau ojeupe rakue: “Ojetee ꞌgã nuenuwaꞌuweri jejeꞌega. Nojekatuꞌogaꞌuweri ꞌgã ojetee”, ꞌjau ꞌga ojeupe rakue. Aꞌeramũ ꞌga ꞌã ꞌagamũ waꞌyra ꞌga mua ywy pe rakue. Jane ꞌjawe futat ꞌga ꞌua kunumĩnamũ. Jane ꞌjawe futat ꞌga akou kũimaꞌeramũ. Aꞌere ꞌga nuapoi mamaꞌe tywera. Aerefetee ate mamaꞌe tywera wapo. Aꞌeramũ ꞌga amanũmũ janetywera mepyau. Janeruwarete ꞌga Jejui ꞌga jukaukaa aetywer are. Aꞌeramũ ꞌawamũ Jejui ꞌga werowiaramũ janetywera moia jane wi. Ymã te Janeruwarete ꞌga ꞌi rakue: “Tejeꞌega renupareꞌema ꞌgã je amomap, ꞌgã monou mamaꞌeukwaawa rapyaw ipe”, ꞌjau ꞌga rakue. Aꞌere Jejui ꞌga manũi janetywera moiawamũ. Janetywera moir ire ꞌga opãjẽ mua janee. Aꞌeramũ jane ꞌawamũ mamaꞌe esage apoarũmũ ꞌga pãjẽ mũ, ꞌga ree jarejemogypyygi. ꞌAwamũ jane ꞌga pãjẽ mũ Jarejuwarete ꞌga jeꞌega renuwi jarejemogyau. ꞌGa ꞌAgesagea jane muꞌakwaapa jane rerekou. Aꞌeramũ jane ꞌawamũ mamaꞌe esage apoarũmũ ꞌga pãjẽ mũ. Jarejemifutar imũ jane niapouꞌjawi mamaꞌea."
45,8,5,ꞌGa ꞌAgesage rerekwareꞌema ꞌgã wemifutar imũ etee futat mamaꞌe apo are weaꞌaramũ. Aꞌere Janeruwarete ꞌga ꞌAgesage rerekwaramũ jane jarejeaꞌaramũ ꞌga ꞌAgesage remifutar are etee futat.
45,8,6,Wemifutar are etee eaꞌat maꞌe ꞌgã awau mamaꞌeukwaawa rapyaw ipe. Aꞌere Jarejuwarete ꞌga ꞌAgesage remifutar are eaꞌat maꞌe ꞌgã pyꞌataꞌwaramũ etee futat ajemogyau. Anure nipo aipo ꞌgã awau ajemogyau Jarejuwarete ꞌga pyri nakwaparimũ ete rũi futat.
45,8,7,Wemifutar are etee eaꞌat maꞌe ꞌgã oporomutareꞌemamũ Jarejuwarete ꞌga ree. Nuenuwi futari ꞌgã ꞌga jeꞌega. Niporenuwiweri futari ꞌgã ꞌga jeꞌeg are.
45,8,8,Wemifutar imũ etee mamaꞌe apoara ꞌgã nomuorywi Jarejuwarete ꞌga.
45,8,9,"Aꞌere nanarũi ae Jarejuwarete ꞌga ꞌAgesage rerekwaramũ. Mamaꞌe esagea etee te ae wapo ꞌga remifutar imũ. Jarejuwarete ꞌga ꞌAgesage rerekwareꞌema ꞌgã naKristu ꞌga remiayuwa rũi futat. Janeypy ꞌgã ꞌã nuenuwi Jarejuwarete ꞌga jeꞌega rakue. Aꞌeramũ jane ꞌagamũ jarepapa. Jarejuwarete ꞌga ꞌAgesage rerekwaramũ miamũ futat jaremanũmũ. Aꞌere jane ferawi etee jarewau Jarejuwarete ꞌga pyri jarejemogyau nakwaparimũ warãu rũi futat. Jejui Kristu ꞌga ree jane jemogypyygamũ Janeruwarete ꞌga ꞌjau janee: “Jejui ꞌga ree pejemogypyyk. Aꞌeramũ pẽẽ pejejesageramũ jee”, ꞌjau ꞌga janee Jejui ꞌga ree jane jemogypyygamũ. Janeruwarete ꞌga ꞌAgesagea Jejui ꞌga moferapa ꞌga manũ re rakue. Aꞌeramũ Janeruwarete ꞌga Uꞌagesage rerekwaramũ nanẽ janeretefera moferapa jane manũ re nũ. Jane moferawukaa Uꞌagesage upe. Series, "
45,8,12,"Kunumĩmet, kũjãmet. Janeruwarete ꞌga ꞌAgesagea jane rerekou. Aꞌeramũ ki jane aꞌeramũ mamaꞌe apoweꞌem jarejemogyau jarejemifutar imũ ne. Mamaꞌea siapo ꞌga pãjẽ mũ etee futat."
45,8,13,"Pejejemifutar imũ mamaꞌe apo re peo mamaꞌeukwaawa rapyaw ipe. Aꞌere Jarejuwarete ꞌga, Uꞌagesage pãjẽ mũ mamaꞌe tywera apo awi pepoir ire, pẽ mogyi ojepyri nakwaparimũ warãu rũi futat. Nioi jane ꞌga rerowiaramũ mamaꞌeukwaawa rapyaw ipe."
45,8,14,Jarejuwarete ꞌga ꞌAgesage jeꞌega renupara ꞌgã Jarejuwarete ꞌga raꞌyra futat.
45,8,15,Maꞌeramũ sipo Janeruwarete ꞌga Uꞌagesage mua janee? Ojeupe jane moporowykyukaawamũ? Naani. Jane mogyjawamũ? Naani. Waꞌyramũ jane mogyawamũ te ꞌga Uꞌagesage muri janee. Aꞌeramũ ꞌga ꞌAgesagea “Kiapiꞌni” jane muꞌeukaa ꞌga upe.
45,8,16,"Jejui ꞌga jane erowiaramũ Janeruwarete ꞌga jane mogyau waꞌyramũ. Aꞌeramũ ꞌga ꞌAgesagea “Kiapiꞌni” jane muꞌeukaa Jarejuwarete ꞌga upe. ꞌGa ꞌAgesagea nanẽ ꞌjau janee: “Ene Kuꞌjywa ꞌga raꞌyra”, ꞌjau ꞌga ꞌAgesagea janee."
45,8,17,"Waꞌyra ꞌga upe Janeruwarete ꞌga mamaꞌe esage monou. Aꞌeramũ ꞌga janee nanẽ mamaꞌe esage mua nũ, waꞌyrarete ꞌga reewe futat, Kristu ꞌga reewe futat nũ. Ywy pe ꞌua ꞌã Kristu ꞌga ruagamũ wereko tywera upe rakue. ꞌGa ꞌjawe ki janeruag jarejereko tywera upe. ꞌGa ꞌjawe jane jemogy re nipo Janeruwarete ꞌga jane moferapa nanẽ ꞌga ꞌjawerimũ etee futat nũ. Aꞌeramũ tee ꞌga jane monoi jane mogyau ꞌwyriaramũ Jejui ꞌga pyri."
45,8,18,"Anure nipo ꞌga mamaꞌe esage muri janeeꞌAwamũ mamaꞌeay jesaukari janee. Aꞌere nipo anure jane janereaꞌaruꞌjawi mamaꞌeay are. Anure nipo Janeruwarete ꞌga mamaꞌe esage muri janee, mamaꞌeay apyraapa. Aꞌeramũ jane jarejeaꞌaruꞌjaweꞌemamũ mamaꞌeay are."
45,8,19,"Anure nipo Janeruwarete ꞌga jane resaukaa wemiapofera upe. “ꞌAgamũ jeraꞌyra ꞌgã futat”, ꞌjau nipo ꞌga jane resaukaa ꞌgã nupe. ꞌGa remiapofera juejue futat ꞌga raꞌyra resaukaawa rapesaka ꞌupa."
45,8,20,Ymã te ꞌã Janeruwarete ꞌga remiapofera jemoteꞌari rakue. Naiteꞌat tee rũi ꞌã rakue. Atãu ꞌga ojeꞌega renuweꞌemamũ te Janeruwarete ꞌga wemiapofera moteꞌari rakue. Aꞌere nipo anure Janeruwarete ꞌga imomyaui nũ. Waꞌyramũ jane resaukaawa ꞌara rupi futat nipo ꞌga mamaꞌe momyaui nũ. Aꞌeramũ futat nipo ꞌga mamaꞌe tywera mateepapa.
45,8,22,Sãꞌã kũjã waꞌyray upe aema waꞌyra ꞌareꞌemamũ. Nan tee futat Janeruwarete ꞌga remiapofera waemamũ ajemogyau ojekatuꞌokawa rapesaka.
45,8,23,"Naꞌga remiapofera etee rũi waemamũ ajemogyau ojekatuꞌokawa rapesaka. ꞌGa ꞌAgesage rerekwaramũ nanẽ jane jarejaemamũ nũ, ꞌau jane jemogyramũ ꞌã. Janeruwarete ꞌga Uꞌagesage mua janee raꞌne. Aꞌere nipo ꞌga anure mamaꞌe esage muri janee kwaiwete. Waꞌyramũ jane resaukaawamũ ꞌga janerete momyauu Jejui ꞌga ꞌjawe. Aꞌeramũ jane jarekaruareꞌemamũ futat nipo, jareymaneꞌemamũ, jaremanũuꞌjapeꞌema nanẽ nũ. Jejui ꞌga ꞌjawe futat jane rekoi."
45,8,24,"24,25 Ojee jane jemogypyygamũ Janeruwarete ꞌga jane muesageu ojeupe. Aꞌe are jane ꞌi: “Anure nipo ꞌga janerete momyaui”, ꞌjau jane. Aꞌeramũ jane jarejete momyau rapesaka jarejemogyau. ꞌAu we ꞌga jarejete momyau re amunipo ꞌã jane niapesagi jarejemogyau. Aꞌere ꞌga nomomyaui we. Aꞌe are jane iapesagi jarejemogyau. Aꞌeramũ ki jane jareapyterãtãnamũ mamaꞌeay upe."
45,8,26,"ꞌGa ꞌAgesagea te jane poat. Najane etee rũi sajemogy. ꞌGa ꞌAgesagea te oporogyta Kuꞌjywa ꞌga upe janee. Jane tee nikwaawaꞌuweri Kuꞌjywa ꞌga upe jareporogytaa jarejee. Aꞌeramũ ꞌga ꞌAgesagea te jane poaa, oporogytau ꞌga upe janee. Nikwaawi jane ꞌga ꞌAgesage jeꞌega. Naaejeꞌega ꞌjawe rũi. Aefaema ꞌjawe tete ꞌga ꞌAgesage jeꞌega."
45,8,27,"Janeruwarete ꞌga janereaꞌawa kwaapa. Janeremifutara nanẽ ꞌga ikwaapa nũ. Aꞌeramũ ꞌga Uꞌagesage jeꞌega nanẽ ikwaapa nũ, ojeupe jane ree ijeꞌegamũ. ꞌGa remifutar imũ etee futat ꞌga ꞌAgesagea oporogytau ꞌga upe jane ree."
45,8,28,"Jarejuwarete ꞌga ree janeporomutaramũ jarejemogyau. ꞌGa futat ꞌã jane mũꞌjãu jane mogyau wemiayuwamũ rakue. Aꞌeramũ ꞌga, janee mamaꞌeay mũ jesaukaramũ, mamaꞌe esage apou ee nũ."
45,8,29,"Ymã we te Janeruwarete ꞌga jane pyyrũmũ ojee rakue. “Mĩmera ꞌgã je amogy tejaꞌyramũ. Tejaꞌyrarete ꞌga ꞌjawe je ꞌgã mogyi. Aꞌeramũ Jeraꞌyrarete ꞌga ꞌgã nekiꞌyramũ akou. Kwaiwete jeraꞌyrarete ꞌga rewirera ꞌgã, ꞌga renyra ꞌgã ꞌjau”, ꞌjau ꞌga ojeupe rakue."
45,8,30,"Aꞌeramũ Janeruwarete ꞌga wemimũꞌẽmeramũ jane mogyau wemiayuwamũ. Aꞌeramũ ꞌga ꞌjau janee: “Pẽnesage jee”, ꞌjau ꞌga janee. “Tejaꞌyrarete ꞌga ꞌjawe je pẽ mogyi”, ꞌjau ꞌga janee. Aꞌeramũ ꞌga jane mogyau ꞌwyriaramũ ojepyri nakwaparimũ ete rũi futat nipo."
45,8,31,Jane ree ꞌga poromutatMaꞌeramũ ꞌã jane nijemuaẽmi mamaꞌe upe: Janeruwarete ꞌga ꞌã jane rerekou. Jane retyk sipo ꞌga amũ? Naani. Janeruwarete ꞌga jane pojeka re nitywaꞌuweri ꞌga wi jane pojekaara mũ. Ojejuka esage ꞌga jane ree. Opãjẽa ꞌga amut janee.
45,8,32,Esage Janeruwarete ꞌga janee. Peesak ꞌã ꞌga rakateꞌemeꞌema janee. Waꞌyrarete ꞌga miamũ ꞌã ꞌga imua ijukaukaa janetywera mepyawamũ rakue. Aꞌeramũ nipo ꞌga mamaꞌe esagea taetu imuri janee wakateꞌemeꞌemamũ.
45,8,33,"Awỹja sipo Janeruwarete ꞌga remimũꞌẽmeramũ jane agoꞌwau ꞌga upe? Naani. Nitywi ꞌga amũ. Janeruwarete ꞌga ꞌã ꞌjau janee: “Esage ꞌgã jee”, ꞌjau ꞌga jane upe."
45,8,35,Kristu ꞌga ꞌã iporomutat nanimenime jane ree. Awỹja sipo ꞌga momoirukat jane wi? Naani. Nitywi ꞌga amũ. Janee mamaꞌeay jesaukaramũ ꞌga oporomutaramũ jane ree. Werowiareꞌema ꞌgã amũ jane rereko tyweramũ ꞌga oporomutaramũ jane ree. Tyꞌara jane erekoramũ ꞌga oporomutaramũ jane ree. Jarepiteea jane erajemogyramũ ꞌga oporomutaramũ jane ree. Jane ree ꞌgã amũ afuewet ojereꞌemamũ ꞌga oporomutaramũ jane ree. Nitywi futari ꞌga rerowiar ire mamaꞌe mũ jane kwaukaara ꞌga upe. Jane manũnamũ ꞌga oporomutaramũ nanimenime jane ree akou.
45,8,36,"Ymã te Davi ꞌga kaꞌarana kwasiaa ee inuga rakue:“Eneremiayuwa ꞌã ore, ki Kuꞌjyp.Aꞌeramũ ene ree iporomutareꞌema ꞌgã afueweramũ ore ree auꞌjeteramũ.Karupaꞌmĩ jukapyrama ꞌjawe ꞌgã afueweramũ ore ree”,ꞌjau Davi ꞌga ikwasiaa inuga rakue. Aꞌeramũ nipo Janeruwarete ꞌga ree iporomutareꞌema ꞌgã aipo ꞌga ꞌeawer imũ etee futat jane ree nanẽ oporomutareꞌemamũ nũ."
45,8,37,Aipoa sipo Janejararete ꞌga momoirukaa jane wi? Naani. Iporomutat ꞌga nanimenime jane ree jane jemogyramũ. Aꞌeramũ ꞌga jane muapyterãtãu mamaꞌeay upe. Aꞌeramũ mamaꞌeaya jane makuꞌipawukareꞌema.
45,9,1,"Janeruwarete ꞌga remiayupꞌAwamũ je tepytuna, judeu ꞌgã momeꞌui pẽ nupe. Kristu ꞌga remiayuwa wejue je. Aꞌeramũ je teꞌmeꞌemamũ tekou. Aꞌjea futat je ꞌi ꞌgã nee. Janeruwarete ꞌga ꞌAgesagea je rerekou. Aꞌeramũ ꞌga ꞌAgesagea je muꞌakwaapa mamaꞌe aꞌje are. Aꞌeramũ je mamaꞌe aꞌjea etee imomeꞌwau. Jepytuna ꞌgã, judeu ꞌgã je muꞌarasig ojee. Nuerowiari ꞌgã Jejui ꞌga. Aꞌeramũ aꞌea je muꞌarasĩmapeꞌema je mogou ꞌgã nee. Series, "
45,9,3,"Afutat je ꞌgã Jejui ꞌga rerowiaara numiamũ. Jeporopoariwet je ꞌgã nee Jejui ꞌga rerowiar are numiamũ. ꞌGã nupe ꞌga jeꞌega renuwukar ire amunipo ꞌã je “Je rereko tywer ape ꞌgã nee”, je ꞌi Kuꞌjywa ꞌga upe. Aꞌere ꞌgã ꞌã aipoa miamũ nuerowiari. Ojemogypyykeꞌema Jejui ꞌga ree. Ymã te ꞌã Janeruwarete ꞌga Israeu juapyreramũ oreypy ꞌgã mũꞌẽi imogyau wemiayuwamũ rakue. “Pẽẽ jeraꞌyra ꞌawamũ”, ꞌjau ꞌga ꞌgã nupe rakue. ꞌGã pype etee futat ꞌga akou rakue. ꞌGã nupe etee futat ꞌã Janeruwarete ꞌga ꞌjau rakue: “Tejerowiar ire je mamaꞌe esage monoi pẽ nupe”, ꞌjau ꞌga ꞌgã nupe rakue. ꞌGã nupe ypy ypy raꞌne futat ꞌga ojeꞌega monoi ikwasiarukaa Moisesi ꞌga upe rakue. ꞌGã etee ꞌga imuꞌakwaapa omuoryw are rakue. Aꞌeramũ ꞌgã ꞌga muorypa aꞌjea futat rakue. ꞌGã nupe etee ꞌga ꞌjauꞌjauꞌjapa: “Mamaꞌe esagea tomono pẽ nupe ꞌjau”, ꞌjau ꞌga ꞌgã nupe rakue."
45,9,5,"Judeu ypy ypy ꞌga ꞌã Abraão ꞌga rakue. Isaki, Jako.Mukũi Jako ꞌga rera. Israeu ꞌga rer irũa. Mĩmera ꞌgã judeu ypyfera ꞌgã. ꞌGã juapyreramũ ore judeua. Israeu ꞌga juapyrera futat Jejui Kristu ꞌga akou ꞌawa ywy pe ꞌur ire rakue. Janeruwarete ꞌga ꞌã wemiapoferamũ ae ꞌwyriararetea agawewi. Aꞌetea ꞌga Israeu ꞌga juapyreramũ tãmẽjẽ ore mũꞌjãu wemiayuwareteramũ rakue. Aꞌeramũ amunipo ꞌã ore ꞌga muorypa aruojereꞌemamũ ee."
45,9,6,"Aꞌere ꞌã Israeu ꞌga juapyrera ꞌgã amũ nuerowiari Jarejuwarete ꞌga. Amumeꞌri ꞌgã etee erowiaaꞌi ajemogyau. Aꞌetea jane ꞌjaweꞌem: “Iꞌme nipo Janeruwarete ꞌga”, ꞌjaweꞌem. “Israeu ꞌga upe ꞌga ꞌi rakue: ‘Amũꞌẽ je enejuapyrama tejemiayuwamũ’, ꞌjau ꞌga ꞌga upe rakue. Aꞌere ꞌga ꞌmeramũ aipo ꞌe are”, ꞌjaweꞌem jane. NaIsraeu ꞌga juapyrera ꞌgã juejue rũi ꞌga amũꞌẽ wemiayuwamũ rakue. Aꞌeramũ ꞌgã amũ ꞌga rerowiareꞌema."
45,9,7,"NaAbraão ꞌga raꞌyra ꞌgã jue rũi Janeruwarete ꞌga imogyau waꞌyramũ. Isaki ꞌga etee ꞌga ipyyrũmũ. Ismaeu ꞌga ꞌga ipyyrũmeꞌem. 8,9 Ymã te Janeruwarete ꞌga ꞌi Abraão ꞌga upe rakue: “Anure nipo eneremireko ẽẽ, Sara ẽẽ raꞌyramũ. Eneraꞌyra tapyygukat ẽẽ upe ꞌjau. Ikokwar are ene pyri je ruruꞌjawamũ nipo ẽẽ waꞌyra rerekoi opo pe”, ꞌjau ꞌga ꞌga upe rakue. Poromũ Abraão ꞌga raꞌyra ꞌga Isakia. Isaki ꞌga etee Janeruwarete ꞌga omogo waꞌyramũ. Amumera ꞌgã Abraão ꞌga raꞌyra ꞌgã naJaneruwarete ꞌga raꞌyra rũi. ꞌAwamũ Janeruwarete ꞌga ꞌi “ꞌagamũ Abraão ꞌga juapyrerarete”, ꞌga ꞌi uꞌeawer imũ uꞌat maꞌefera ꞌga juapyrera upe, Isaki ꞌga juapyrera upe. Series, "
45,9,10,"Aꞌere Isaki ꞌga remireko ẽẽ, Repeka ẽẽ, waꞌyramũ ꞌga upe rakue. Mukũi tãmẽjẽ ẽẽ raꞌyra ojopepa. Uꞌar ypy maꞌe ꞌga rera Esau. Ajepeja ꞌga rera Jako. Anure Janeruwarete ꞌga Jako ꞌga reꞌroka, Israeu nuga ꞌga ree rakue. 11,12 ꞌGã ꞌareꞌemauwe Janeruwarete ꞌga ꞌjau ꞌgã y ẽẽ upe, Repeka ẽẽ upe: “Tewiri uꞌat maꞌe ꞌga nipo je amogo ꞌwyriaramũ uꞌar ypy maꞌe ꞌga upe”, ꞌjau ꞌga ẽẽ upe rakue. Nuꞌari we agawewi ꞌgã. Aꞌeramũ ꞌgã mamaꞌe esage apoweꞌẽwe agawewi. Mamaꞌe tywera nanẽ ꞌgã iapoweꞌem nũ. Aꞌere ꞌga naꞌga remiapofer are rũi ꞌga ajepeja ꞌga pyyrũi imogou wemiayuwamũ. Wemifutar imũ te ꞌga tewiri uꞌat maꞌefera ꞌga pyyrũi imogou wemiayuwamũ. Wemifutar imũ te ꞌga uꞌar ypy maꞌe ꞌga pyyrũmeꞌem. Series, "
45,9,13,"Nan futat Janeruwarete ꞌga kaꞌarana kwasiarukaa ꞌgã nee rakue. “Jeporomutat je Jako ꞌga ree. Aꞌere je najeporomutari Esau ꞌga ree”, ꞌjau ꞌga ikwasiarukaa rakue."
45,9,14,"Maran sipo ajee jane ꞌi aipo are? Niaꞌwyri Janeruwarete ꞌga, saꞌe sipo ajee jane? Naani. Mamaꞌe esagea etee te ꞌga wapo."
45,9,15,"Ymã te ꞌga ꞌjau Moisesi ꞌga upe rakue: “Tejemifutar imũ etee te je jemuaẽmi ꞌga amũ ree. Tejemifutar imũ nanẽ je tejemuaẽmeꞌema ajepeja ꞌga ree”, ꞌjau ꞌga Moisesi ꞌga upe rakue."
45,9,16,Aꞌeramũ najaneremifutar imũ rũi Janeruwarete ꞌga jane pyyrũmũ jane mogyau wemiayuwamũ. Najaneremiapofer are rũi nanẽ ꞌga ajemuaẽma jane ree nũ. Wemifutar imũ etee ꞌga jane pyyrũi jane mogyau wemiayuwamũ.
45,9,17,"Ymã te Janeruwarete ꞌga ojeꞌega kwasiarukaa kaꞌaran are inuga janee rakue. Farao ꞌga upe Janeruwarete ꞌga ꞌjau: “Tepãjẽa je aesaukaruꞌjauꞌjap enee. Aꞌe are nipo ywy pewara ꞌgã juejue jerera renupa. Maꞌeramũ ꞌã je ene mogoi ꞌwyriaramũ Egitu ywy pewara ꞌgã nupe”, ꞌjau ꞌga ikwasiarukaa inuga kaꞌaran are rakue."
45,9,18,Aꞌeramũ jane jarejeapyoramũ ꞌga remiapo are. Wemifutar imũ etee futat Janeruwarete ꞌga ajemuaẽma ꞌgã amũ nee. Wemifutar imũ etee futat ꞌga ojerowiarukareꞌema amumera ꞌgã nupe.
45,9,19,"Aꞌe are nipo pẽẽ mũ ꞌjau jee: “Maꞌeramũ sipo ꞌga ore rerekou tyweaete ore ꞌga rerowiareꞌemamũ? Ore upe ꞌga nojerowiarukari futari. Aꞌeramũ ore ꞌga rerowiaruꞌjapeꞌema. Naruapoaꞌuweri ore mamaꞌea ꞌga orojeupe ojerowiarukareꞌemamũ. Naruapoaꞌuweri agawewi ꞌã ore mamaꞌe tywera. Aꞌetea ꞌga nojejukai ore ree”, ꞌjau nipo pẽẽ."
45,9,20,Aipo peꞌje kasi ne. Janeruwarete ꞌga futat te ꞌã jane apo rakue. Imaraꞌnearũ sipo ae ꞌga remiapoferamũ ꞌga ree ꞌga mueu ojee? Naani. Ojeꞌegay sipo japepoa wapoara upe wapoarũeꞌemamũ? Naani.
45,9,22,"Nan tee futat Janeruwarete ꞌga jane apoi rakue. Aꞌeramũ ꞌga mamaꞌe apou janee wemifutar imũ etee futat. “Tejerowiareꞌema ꞌgã nee jemaraꞌneramũ. Tepãjẽa nanẽ je ikwaawukaa ꞌgã nupe nũ”, ꞌjau ꞌga rakue. Aꞌere naꞌawauwe rũi ꞌga ꞌgã nereko tyweretei. Anure te nipo ꞌga werowiareꞌema ꞌgã nerekou tyweaete. Amumeramũ te aje ꞌga ꞌã jane mũꞌẽi wemiayuwamũ rakue. Jane ree ꞌga jemuaẽmi. Aꞌeramũ ꞌga ꞌjau ojeupe: “Tejesagea je akwaawukat tejemimũꞌẽmera ꞌgã nupe”, ꞌjau ꞌga ojeupe. Aꞌeramũ ꞌga mamaꞌe esage apou janee wemifutar imũ. Jane rereko esage are ꞌga wesage kwaawukari janee. “ꞌGa ꞌã wesageramũ tekotee ꞌgã nesagea apyraapa”, jane muꞌeukaa. Jane ꞌã ꞌga remipyyrũmera. Ymã te ꞌga jane pyyrũi wemiayuwamũ rakue. Judeuramũ ore, judeueꞌemamũ pẽẽ. Mĩmera ꞌga imũꞌjãu wemiayuwamũ rakue."
45,9,25,"Ymã te Janeruwarete ꞌga ojeꞌega kwasiarukaa kaꞌaran are Oseja ꞌga upe rakue:“Tejemiayuweꞌemera ꞌgã nipo je amogy tejemiayuwamũ.Tejemifutareꞌemera ꞌgã nupe nipo je ꞌjau: Jeporomutat je pẽ nee, ꞌjau."
45,9,26,"Ymã je ꞌi ikue: Najeremiayuwa rũi pẽẽ, ꞌjau je ikue.Aꞌere nipo anure je aipo teꞌeawer ipe te futat je ꞌi:Je futat ꞌã okoeteete maꞌea.ꞌAwamũ pẽẽ futat jeraꞌyramũ, ꞌjau nipo je, ꞌjau je ikue”,ꞌjau Oseja ꞌga ikwasiaa kaꞌaran are rakue."
45,9,27,"Isai ꞌga nanẽ kaꞌarana kwasiaa Israeu ꞌga juapyapyrera ꞌgã nee rakue.“Kwaiwete Israeu ꞌga juapyrama ꞌgã. Sãꞌã ꞌyisigeaua pytuna. Nan tee futat Israeu ꞌga juapyrama ꞌgã pytuna numiamũ.Aꞌetea nipo inãinãnĩꞌĩ ꞌgã etee ojekatuꞌok otywer awi. Anure nipo Janeruwarete ꞌga ywy pewaramũ juejue werowiareꞌema ꞌgã nereko tyweretei ywawuje tee futat”,ꞌjau Isai ꞌga ikwasiaa kaꞌaran are rakue."
45,9,29,"Aipo jeapo enunewe Isai ꞌga ꞌjau:“Janeruwarete ꞌga pãjẽretea. Peesak ꞌga Sodom ipewara ꞌgã momawa, Gomora pewara ꞌgã neewe rakue.Janeruwarete ꞌga jane mũ mogyeꞌem ire amunipo ꞌã jane nanẽ jarepapa ꞌgã ꞌjawe nũ”,ꞌjau Isai ꞌga ikwasiaa kaꞌaran are rakue."
45,9,30,“Maꞌja are ajee ꞌga jane muꞌei?” ꞌjau nipo pẽẽ jee? Nan futat je ꞌi pẽ nupe: Ymã judeueꞌema ꞌgã nafutari Jarejuwarete ꞌga amuesagea rakue. Aꞌere Janeruwarete ꞌga Jejui ꞌga rerowiaramũ ꞌgã katuꞌoka ꞌgã muesageu ojeupe.
45,9,33,"Ymã Janeruwarete ꞌga aipo are kaꞌarana kwasiarukari inuga Isai ꞌga upe rakue:“Anure nipo je ꞌga amũ mogou judeu ꞌgã nupe. Jerusareg ipe je ꞌga monoi. Jerusarega ꞌup ywytyra pyri, Sião ꞌjawa pyri.Jeremimonorama ꞌga ita ꞌjawe. Pe pe ita renamũ ꞌã, pe rupi oo maꞌe ꞌgã ꞌari ee.Nan futat nipo kwaiwete judeu ꞌgã niporomutari jeremimonorama ꞌga ree.Aꞌere ꞌga rerowiaara ꞌgã kuꞌiramũ ꞌga ree. Jaruete ꞌgã nekoi ꞌga ree”,ꞌjau Isai ꞌga ikwasiaa kaꞌaran are rakue."
45,10,1,"Pẽẽ ꞌã jerewirera ꞌjawe. Kũjãnamũ pẽẽ ꞌã jerenyra ꞌjawe ꞌjau. Aꞌeramũ pẽẽ pejeapyakau jejeꞌeg are. Judeua futat je ꞌã. Aꞌeramũ je teporomutaramũ tepytun are. Jarejuwarete ꞌga tepytuna ꞌgã katuꞌopawa je afutat. Aꞌeramũ je tejeꞌega monou teꞌỹina ꞌgã nee ꞌga upe. “Ejaꞌyra ꞌga erowiarukat Israeu juapyrera ꞌgã nupe, ki Kuꞌjyp”, ꞌjau je teꞌỹina Jarejuwarete ꞌga upe ꞌgã nee."
45,10,2,Tepytuna ꞌgã je akwaap teꞌỹina. ꞌGã ꞌjawe futat je rekoi ikue. Iporowykywet ꞌgã Jarejuwarete ꞌga upe numiamũ. ꞌGa muoryw are nanẽ ꞌgã afueweramũ nũ numiamũ. Aꞌere ꞌgã nokwaawi ꞌga remifutara.
45,10,3,"Naeapyoi ꞌgã “Janeruwarete ꞌga Jejui ꞌga rerowiaara ꞌgã ꞌga amuesage ojeupe” ꞌe are. Aꞌeramũ ꞌgã ꞌjau: “Moisesi ꞌga jeꞌegera renupawer are wea mỹina Moisesi ꞌga ꞌeawera futat jane muesage Janeruwarete ꞌga upe”, ꞌjau ꞌgã ajaupe numiamũ. Jarejuwarete ꞌga ꞌeawera jẽmĩ ꞌgã erowiareꞌema. “Tejaꞌyra ꞌga rerowiaara ꞌgã je amuesage tejeupe” ꞌga ꞌeawera rerowiareꞌema."
45,10,4,"Kristu ꞌga amanũmũ jane katuꞌokawamũ, ꞌUwa ꞌga upe jane muesageawamũ. ꞌGa rerowiaaramũ etee jane jarejesageramũ Jarejuwarete ꞌga upe. Aꞌeramũ jane ꞌjaweꞌem: “Moisesi ꞌga jeꞌegera renuw ire te janeresageramũ Jarejuwarete ꞌga upe”, ꞌjaweꞌem. Moisesi ꞌga jeꞌegera renuwa najane katuꞌogaꞌuweri. Jejui ꞌga rerowiaramũ etee te jane jarejekatuꞌogi Kuꞌjywa ꞌga upe."
45,10,5,"Werowiaramũ ꞌga jane katuꞌokaYmã te Janeruwarete ꞌga ojeꞌega kwasiarukari Moisesi ꞌga upe rakue. “Jejeꞌega renup katu katu re pẽẽ pejejesageramũ jee. Jejeꞌega renup katu katuareꞌemamũ pẽẽ nepẽaꞌwyri jee. Jejeꞌega renup katu katu re nipo pejemogy nakwaparimũ warãu rũi, eꞌi ꞌga”, ꞌjau Moisesi ꞌga ꞌgã nupe numiamũ. Aꞌere ꞌgã nuerowiari pãwẽ pãwẽ ꞌga jeꞌega."
45,10,6,"“Jeraꞌyra ꞌga rerowiaaramũ etee pẽnesage jee”, ꞌjau Janeruwarete ꞌga rakue. Aꞌere kasi amumeramũ: “Awỹja sipo awau ojeupia ywag ipe Kristu ꞌga reruawamũ ywy pe janee?” ꞌjau ne. ꞌUt futat ako ꞌga rakue."
45,10,9,"Jejui Kristu ꞌga rerowiaara ꞌgã Janeruwarete ꞌga okatuꞌok. “Jejui Kristu ꞌga jejararetea”, ꞌjau pẽẽ. “Janeruwarete ꞌga Jejui ꞌga omoferap” ꞌea pẽẽ erowiaa. Aꞌeramũ Janeruwarete ꞌga pẽ katuꞌoka, pẽ pireita pẽtywer awi."
45,10,10,"“Jejui ꞌga oferap” ꞌea jane erowiar ire Janeruwarete ꞌga ꞌjau janee: “Pẽẽ jeraꞌyra ꞌga perowiat. Aꞌeramũ pẽẽ pejejesageramũ jee”, ꞌjau nipo ꞌga janee, Jejui ꞌga jane erowiaramũ. Jejui Kristu ꞌga jejararetea jane ꞌeramũ Janeruwarete ꞌga jane katuꞌoka janetywer awi."
45,10,11,"Nan Isai ꞌga ikwasiaa inuga kaꞌaran are janee rakue: “Janeruwarete ꞌga nomojenosĩukari Jejui ꞌga rerowiaara ꞌgã wowase ꞌgã nekoramũ”, ꞌjau ꞌga ikwasiaa rakue. Aipo kwasiaramũ ꞌga jane momeꞌwau najuejue etee. Najudeuramũ ore upe etee rũi ꞌga ꞌi aipo ꞌjau. Judeueꞌemamũ pẽ nupe nanẽ ꞌgã ꞌi aipo ꞌjau. Jejui Kristu ꞌga Janejararetea. Judeuramũ Orejararetea ꞌga ꞌã, judeueꞌemamũ Pẽjararetea nanẽ ꞌga nũ. ꞌGa upe jane jarejuꞌjajuꞌjawe etee futat. Mamaꞌe esagea ꞌga imua janee ojeupe enũjamũ. Ymã te Jueu ꞌga kaꞌarana kwasiari inuga janee rakue. “Ojeupe je katuꞌog ape ꞌjara ꞌgã Janeruwarete ꞌga okatuꞌok”, ꞌjau Jueu ꞌga ikwasiaa rakue. Aꞌeramũ ꞌga judeu ꞌgã katuꞌoka, ojeupe aipo ꞌgã ꞌeramũ. Judeueꞌema ꞌgã nanẽ ꞌga ikatuꞌoka ojeupe aipo ꞌgã ꞌeramũ nũ."
45,10,14,"Maran sipo ae, ꞌga rerowiareꞌem ire, “je poar ape”, ꞌjau ꞌga upe. Niꞌe ekoeteaꞌuweri ae ꞌga rerowiareꞌem ire. Maran sipo ꞌgã ꞌga rerowiaa eewi ꞌga rera renupeꞌema? Nuerowiari futari ꞌgã ꞌga, ꞌga rera renuweꞌem ire. Sipo ꞌgã maran ꞌga rera renupa ꞌga amũ ojeupe imomeꞌueꞌem ire? Nuenuwi futari ꞌgã ꞌga rera ꞌga amũ ojeupe imomeꞌueꞌem ire."
45,10,16,"Janeruwarete ꞌga ꞌgã amũ monou Jejui ꞌga momeꞌwau Israeu ꞌga juapyrera ꞌgã nupe rakue. Aꞌere ꞌgã amũ nuerowiari ꞌga. Aipo are nanẽ Isai ꞌga kaꞌarana kwasiaa ꞌgã nee rakue: “Nuerowiari futari ꞌga amũ orejeꞌega, ki Kuꞌjyp. Inãinãnĩꞌĩ etee ꞌgã erowiaaꞌi”, ꞌjau ꞌga ikwasiaa kaꞌaran are rakue."
45,10,17,Aꞌeramũ je aꞌeramũ ꞌjau pẽ nupe: Jejui ꞌga momeꞌu renuw ire jane ꞌga rerowiaa jarejemogyau.
45,10,18,"Aꞌjea sipo Israeu ꞌga juapyrera ꞌgã nuenuwi Jejui ꞌga momeꞌua? Naani. Wenup futat ꞌgã numiamũ.“Najuejue etee futat ywy pewara ꞌgã Janeruwarete ꞌga jeꞌega momeꞌwara ꞌgã jeꞌega renuwi.ꞌGã jeꞌega ojemuãina ywy pe”,ꞌjau Davi ꞌga ymã kaꞌarana kwasiaa inuga rakue."
45,10,19,"Nokwaawi sipo Israeu juapyrera ꞌgã? Naani. Okwaap futat ꞌgã. Aꞌere ꞌgã niparuerowiariweri ꞌgã ee. Moisesi ꞌga raꞌne Jarejuwarete ꞌga jeꞌega momeꞌwau ꞌgã nupe rakue:“Anure nipo je judeueꞌema mogyi tejemiayuwamũ. Aꞌeramũ nipo pẽẽ ꞌgã nerekoayau ee”, ꞌjau Janeruwarete ꞌga ꞌgã nupe.“Aꞌeramũ nipo pẽẽ pejemaraꞌneramũ ꞌgã nee. Niꞌakwaawi ꞌgã Jarejuwarete ꞌga ree, ꞌjau nipo pẽẽ ꞌgã nupe numiamũ.Aꞌere je te ꞌgã mogyi tejemiayuwamũ, eꞌi Janeruwarete ꞌgã”,ꞌjau Moisesi ꞌga ikwasiaa kaꞌaran are rakue."
45,10,20,"Isai ꞌga nanẽ okyjaweꞌem Israeu ꞌga juapyrera ꞌgã nui. Mamaꞌe aꞌje momeꞌu awi nanẽ ꞌga okyjaweꞌem rakue.“Ymã judeueꞌema ꞌgã Janeruwarete ꞌga ree oporokwaawiwereꞌemamũ rakue. Aꞌere ꞌgã ꞌawamũ ꞌga kwaawi.Ymã ꞌgã ꞌjaweꞌem rakue: Kuꞌjywa ꞌga emomeꞌu oree, ꞌjaweꞌem rakue.Aꞌere ꞌga ꞌawamũ ꞌga jekwaawukari ꞌgã nupe”,ꞌjau Isai ꞌga ikwasiaa rakue."
45,10,21,"Israeu ꞌga juapyrera ꞌgã momeꞌuramũ Isai ꞌga ꞌi rakue:“Janeruwarete ꞌga ojekwaawukat Israeu ꞌga juapyrera ꞌgã nupe numiamũ. Wojereꞌemamũ ꞌga ojekwaawukaa esaka ꞌgã nupe.Aꞌere ꞌgã niporenuwiweri ꞌga jeꞌeg are. ꞌGa ree ꞌgã jemogypyygiwereꞌemamũ”,ꞌjau Isai ꞌga judeu ꞌgã momeꞌwau rakue."
45,11,1,"Israeu juapyrera ꞌgã nee ꞌga jemuaẽmawetIsraeu juapyreramũ ore wi sipo Janeruwarete ꞌga poiri? Naani. Nopoiri futari ꞌga ore wi. Je judeua. Abraão ꞌga juapyreramũ je rekoi. Abraão ꞌga remyminũmera ꞌga, Pẽjamĩ ꞌga juapyreramũ je."
45,11,2,"Nopoiri futari ꞌga wemiayuw ypyferamũ ore wi. Ymã we ꞌga oreypy ꞌgã mũꞌẽi tekotee ꞌgã nui rakue. Ojeupe futat ꞌga oreypy ꞌgã mũꞌjãu ꞌgã nui rakue. Ymã ꞌã ꞌga amũ kaꞌarana kwasiari Eliasi ꞌga ꞌeawer are rakue. ꞌGa ꞌeawera pekwaap. Ymã Eliasi ꞌga ꞌjau rakue: “Kuꞌjyp. Enejeꞌega renupareꞌema ꞌgã enejeꞌega momeꞌwara ꞌgã wapisipaw etee. Wyra rapyawa miamũ ꞌgã wetypap. Aꞌeramũ jeteeꞌi futat tekou. ꞌAwamũ ꞌgã je ree nanẽ afueweramũ nũ”, ꞌjau Eliasi ꞌga Jarejuwarete ꞌga upe rakue."
45,11,4,"Aꞌeramũ Janeruwarete ꞌga ꞌjau ꞌga upe rakue: “Naani. Naene etee rũi ereko je rerowiaaramũ. Sete miu je rerowiaara ꞌgã pytuna jemogyi. Nopoiri futari ꞌgã je rerowiar awi. Namuorywi ꞌgã mairaꞌme aꞌagawa, Pau ꞌjawa. Sete miu ꞌgã je iaꞌgwau mamaꞌe tywer awi”, ꞌjau Janeruwarete ꞌga Eliasi ꞌga upe rakue."
45,11,5,"Nan tee futat ꞌawamũ Janeruwarete ꞌga judeuramũ ore mũ aꞌgui ojeupe. Naruapoi agawewi ore mamaꞌe esagea ꞌga upe. Aꞌetea ꞌga iporomutat ore ree, ore aꞌgwau ojeupe. Wemifutar imũ etee ꞌga ore mũꞌjãu ore mogyau wemiayuwamũ. Naoreremiapofer are rũi ꞌga ore mũꞌẽi ojeupe. Oreremiapofer are ore mũꞌẽ re amunipo ꞌã ꞌga ore mũꞌjãueꞌem wemifutar imũ. Aꞌere ꞌga wemifutar imũ etee futat ore mogyi wemiayuwamũ."
45,11,7,"Ymã Israeu ꞌga juapyrera ꞌgã juejue amuesage futari rakue. Aꞌere Janeruwarete ꞌga namuesagepawi ꞌgã. Wemimũꞌẽmeꞌri ꞌgã etee ꞌga imuesageu ojeupe. Amumera ꞌgã oporenuwiwereꞌemamũ ꞌga jeꞌeg are. Aipo are ꞌgã amũ ymã kaꞌarana kwasiari inuga rakue:“Wemimũꞌẽeꞌema ꞌgã Janeruwarete ꞌga nomoporenuwiwerukari ojeꞌeg are, ꞌgã muapyakwafugukareꞌema ojeꞌeg are.ꞌAwamũ miamũ aipo ꞌgã naeapyoi ꞌga jeꞌeg are. Nojemogypyygi ꞌgã ꞌga ree”,ꞌjau ꞌga amũ ikwasiaa kaꞌaran are rakue."
45,11,9,"Davi ꞌga nanẽ kaꞌarana kwasiaa aipo are futat rakue nũ:“Maraka ꞌgã wapo futat Jarejuwarete ꞌga muorypawamũ numiamũ. Aꞌere ꞌgã nopoiri futari otywer awi.Aꞌeramũ nipo Janeruwarete ꞌga ꞌgã nerekou tyweaete maraka pype futat. Janeruwarete ꞌga namueapyoukari ꞌgã mamaꞌe aꞌje are. Wereko tywerete ꞌga ꞌgã”,ꞌjau Davi ꞌga ikwasiaa judeu ꞌgã nee rakue."
45,11,11,"Opoit futat te Janeruwarete ꞌga Israeu juapyrera ꞌgã nui? Naani. Opoiraiw etee ꞌga ꞌgã nui. Anure nipo judeu ꞌgã poiri futari otywer awi. Anure nipo ꞌgã jemogypyygi Jejui ꞌga ree. Aꞌere Janeruwarete ꞌga, judeu ꞌgã Jejui ꞌga ree ijemogypyygeꞌemauwe, judeueꞌema ꞌgã mojemogypyygukari Jejui ꞌga ree, ꞌgã katuꞌoka. Judeueꞌema ꞌgã nesag ire nipo judeu ꞌgã ꞌjau: “Kuu. Judeueꞌema ꞌgã Janeruwarete ꞌga okatuꞌok, ꞌgã mogyau wemiayuwamũ”, ꞌjau nipo ꞌgã ꞌgã nerekoayau ꞌgã nee. Aꞌeramũ nipo ꞌgã ojewya Jarejuwarete ꞌga rerowiara upe."
45,11,12,"ꞌAwamũ judeu ꞌgã nojemogypyygi Jejui ꞌga ree. Aꞌeramũ Janeruwarete ꞌga mamaꞌe esage apoweꞌem ꞌgã nupe. Aꞌeramũ ꞌga judeueꞌema ꞌgã mojemogypyygukaa Jejui ꞌga ree. Aꞌeramũ ꞌga ꞌgã nupe ete mamaꞌe esage apou, Jejui ꞌga ree ꞌgã jemogypyygamũ wejue te. Anure te nipo judeu ꞌgã jewyri Jarejuwarete ꞌga rerowiara upe nũ. Ojeupe ꞌgã jewyramũ nipo Janeruwarete ꞌga mamaꞌe esage monou ywy pewara ꞌgã nupe juejue. Ojeupe judeu ꞌgã jewyr are ꞌga mamaꞌe esage monou kwaiwete."
45,11,13,"Judeueꞌema ꞌgã katuꞌokawetPẽẽ mũ nupe, judeueꞌemamũ pẽ nupe je judeuramũ orojemomeꞌui. Ymã ako Janeruwarete ꞌga je monoi Jejui ꞌga momeꞌwau judeueꞌemamũ pẽ nupe ikue. Ajerowiat je aipo are."
45,11,14,Afutat je tepytuna ꞌgã amũ juerekoaya pẽ nee. Aꞌeramũ nipo je aꞌe are Jejui ꞌga rerowiarukaa ꞌgã amũ nupe. Aipoa je afutarete futat.
45,11,15,"Judeu ꞌgã nui opoiraiw ire, Janeruwarete ꞌga judeueꞌema ꞌgã motaꞌwai ojeupe, Jejui ꞌga ꞌgã erowiaramũ. Aꞌeramũ nipo anure te Janeruwarete ꞌga judeu ꞌgã motaꞌwau ojeupe nũ. Judeu ꞌgã Jejui ꞌga rerowiaaw ipe jane tee jarekuꞌi pãwẽ pãwẽnamũ jarejemogyau. Sãꞌã janekuꞌia jarepytuna ferawamũ. Nan tee futat nipo jane jarekuꞌiramũ judeu ꞌgã Jejui ꞌga rerowiaramũ."
45,11,16,"Yꞌwa ꞌywa jara ꞌga sipo yꞌwa ꞌywa rapo jara etee? Naani. Yꞌwa ꞌywa jara ꞌga naꞌywa rapo jara etee rũi. Iꞌywarete jara nanẽ futat ꞌga nũ, iꞌa jara nanẽ nũ. Nan tee futat Janeruwarete ꞌga judeu ypy ꞌgã jararetea. Janeruwarete ꞌga remiayuwypyfera ꞌã ore judeuramũ rakue. Aꞌeramũ ꞌã ore juejue judeuramũ ꞌga remiayuwamũ arajemogyau."
45,11,17,"Sãꞌã ae yꞌwa ꞌywa tyma. Aꞌeramũ ꞌã akã mũ osiniga etee. Aꞌeramũ ꞌã ae ijaramũ akã sinigera monoka jui. Aꞌeramũ ꞌã ijara ꞌga awau yꞌwa ꞌyw ekoete rakã monoka erua imujaa akã sinigera renawer ipe, akã sinigera ꞌyw are. Imujar ire akã ojopyyka imonogipyrera pyꞌrau. Nan tee futat pẽẽ. Judeuramũ oreypya Janeruwarete ꞌga remiayuwaretea. Oreypy ꞌgã ꞌga ipyyrũmũ imogyau wemiayuwamũ. Aꞌere ore mũ judeuramũ naruerowiari ꞌga. Aꞌeramũ ꞌga werowiareꞌemamũ ꞌgã amũ mũꞌjãu wemiayuwamũ ore wi. Aꞌeramũ ꞌga judeueꞌemamũ pẽẽ mũ mua pẽ mogyau wemiayuwamũ werowiareꞌema ꞌgã pyꞌrau pẽ mujaa judeuramũ oreypy are. Aꞌeramũ pẽẽ pejejemuꞌjau oreypy are."
45,11,18,Aꞌeramũ ki pẽẽ judeu ꞌgã agoꞌwaweꞌem. Imũꞌẽmyrera ꞌgã agoꞌwaweꞌem pejejemogyau. Pejerowiaraip kasi pejejee ne. Najudeu ypy ꞌgã nũi pẽ nee imujaripyrera. Pẽẽ te ꞌga pẽ mujat ꞌgã nee. Aꞌeramũ ki pẽẽ pejejerowiaraipeꞌema pejejee.
45,11,19,"Pẽẽ mũ nipo ꞌjau jee: “Janeruwarete ꞌga opoit judeu ꞌgã nui. Aꞌeramũ ore ꞌgã japyꞌrufera”, ꞌjau nipo pẽẽ numiamũ."
45,11,20,"Nuerowiari te ꞌgã Jarejuwarete ꞌga. Aꞌeramũ ꞌga aꞌeramũ opoia ꞌgã nui. Aꞌere perowiat wejue te ꞌga. Aꞌeramũ ꞌga aꞌeramũ pẽ mogyau ꞌgã pyꞌrau wemiayuwamũ. Aꞌeramũ ki pẽẽ pejejerowiaraipeꞌema pejejee. Aꞌeramũ pẽẽ Jarejuwarete ꞌga pojeupa. Werowiareꞌem are judeu ꞌgã nereko tywer ire, sipo ꞌga judeueꞌemamũ nepẽ nereko tyweri werowiareꞌem ire? Judeuramũ ore yꞌwa ꞌywa rakãrete ꞌjawewara. Judeueꞌemamũ pẽẽ imujaripyrera ꞌjawewara te. Aꞌeramũ nipo ꞌga pẽẽ nanẽ pẽ nereko tyweaete judeuramũ orereko tyweawera apyraapa werowiareꞌem ire."
45,11,22,"Aꞌeramũ jane Jarejuwarete ꞌga kwaapa. Ajemuaẽm ꞌga werowiaara ꞌgã nee. Aꞌere ꞌga werowiareꞌema ꞌgã nereko tyweretei. ꞌAwamũ pẽẽ judeueꞌemamũ ꞌga rerowiaa pejejemogyau. Aꞌeramũ ꞌga opotaꞌwaramũ pẽ nee. Wesageramũ ꞌga pẽ nupe. Aꞌere ꞌga werowiar awi pepoir ire ꞌga poiri pẽ nui, pẽ mũꞌjãu wemiayuw awi ꞌgã mũꞌẽawera ꞌjawe etee futat."
45,11,23,Werowiareꞌem awi ꞌgã poir ire nipo Janeruwarete ꞌga judeu ꞌgã nerua ꞌgã mogyau wemiayuwamũ nũ.
45,11,24,Judeueꞌemamũ pẽẽ naꞌga remiayuweramũ rũi. Werowiaramũ te ꞌga pẽ mogyi wemiayuwamũ. Judeu ꞌgã te ꞌga remiayuwaretefera. Werowiareꞌemera ꞌgã ꞌga imũꞌjãu wemiayuw awi. Aꞌere ꞌga werowiaruꞌjaw ire ꞌgã mogyau wemiayuwamũ nũ. Aipoa taetu naayi futari ꞌga upe. Sãꞌã yꞌwa ꞌywa jara wemimonogera rerura imujara imonokawera rowopyter are nũ. Aꞌeramũ ꞌã ojopyyka ayeꞌem etee te. Nan tee futat ꞌga judeu ꞌgã mogyau werowiaruꞌjaw ire wemiayuwamũ ayeꞌem etee te futat nũ.
45,11,25,"Jane ree ꞌga potaꞌwaPẽẽ jerewirera ꞌjawe. Kũjãnamũ pẽẽ jerenyra ꞌjawe. Aꞌeramũ je mamaꞌe momeꞌwau pẽ nupe, pẽ mueapyoawamũ. Janeruwarete ꞌga je muꞌakwaapa ee. Aꞌeramũ je pẽ muꞌakwaapa ee nanẽ nũ. Aꞌeramũ pẽẽ pejejerowiaraipeꞌema pejejee etee. ꞌAwamũ Janeruwarete ꞌga opoiraipa judeu ꞌga nui. Nuerowiari ꞌgã ꞌga. Aꞌeramũ ꞌga poiraiwi ꞌgã nui. Anure te nipo ꞌgã ꞌga rerowiari nũ. ꞌAwamũ pẽẽ judeueꞌemamũ pẽẽ Jarejuwarete ꞌga rerowiaa pejejemogyau. Ymã Janeruwarete ꞌga judeueꞌemamũ pẽẽ mũ pẽ mũꞌjãu ojeupe rakue. Aꞌeramũ wemimũꞌẽmera ꞌgã juejue werowiar ire nipo ꞌga ojewya judeu ꞌgã nupe nũ."
45,11,26,"Aiporamũ te nipo judeu ꞌgã Jejui ꞌga rerowiaararetei. Ymã te Isai ꞌga aipo are kaꞌarana kwasiari inuga rakue:“Anure nipo janetywera moiara ꞌga ruri owaẽma Jerusareg awi, Sião ꞌjaw awi. Aiporamũ uꞌaaw ipe nipo ꞌga judeu ꞌgã katuꞌoka.ꞌGã tywera moia Jako ꞌga juapyrera ꞌgã nui."
45,11,27,"Janeruwarete ꞌga ꞌjau judeu ꞌgã nupe:Ymã te ꞌã Janeruwarete ꞌga ꞌi judeuramũ pẽ nupe rakue:‘Anure nipo je pẽtywera moiri pẽ nui’, ꞌjau ako je ikue.Aꞌeramũ je pẽtywera moia pẽ nui teꞌeawer imũ etee futat, ꞌjau Janeruwarete ꞌga rakue”,ꞌjau Isai ꞌga ikwasiaa rakue."
45,11,28,"Judeuramũ ore mũ Jejui ꞌga rerowiareꞌema. Aꞌeramũ Janeruwarete ꞌga amaraꞌneramũ aipo ꞌgã nee. Aꞌeramũ ꞌga ꞌjau: “Naje rerowiari pejepe. Aꞌeramũ je tepoiraipa pẽ nui tejerowiarukaawamũ judeueꞌema ꞌgã nupe”, ꞌjau ꞌga werowiareꞌema ꞌgã nupe. Aꞌeramũ ꞌga opoiraipa ꞌgã nui. Aipoa esage judeueꞌemamũ pẽ nupe. Aꞌetea Janeruwarete ꞌga judeuramũ oreypy mũꞌjãu ojeupe rakue. Nomokaꞌjami ꞌga ꞌgã. Aꞌeramũ ꞌga ꞌgã juapyrer awi opoikatuweꞌem."
45,11,29,"Ymã Janeruwarete ꞌga judeuramũ oreypy mũꞌjãu ojeupe rakue. “Pẽẽ ꞌã je amũꞌẽ imogyau tejemiayuwamũ. Mamaꞌe esage tomono pẽ nupe ꞌjau”, ꞌjau ꞌga ꞌgã nupe rakue. Aꞌeramũ ꞌga weateeꞌemamũ futat wemimũꞌẽmera ꞌgã nui. Oreypy ꞌgã nee ꞌga reateeꞌemamũ futat ore wi."
45,11,30,Ymã te judeueꞌemamũ pẽẽ Jarejuwarete ꞌga jeꞌega nepeenuwi rakue. Aꞌere ꞌawamũ Janeruwarete ꞌga jemuaẽmi pẽ nee. Judeu ꞌgã wenuweꞌemamũ Janeruwarete ꞌga jemuaẽmi pẽ nee. ꞌAwamũ judeu ꞌgã nuenuwi futari ꞌga jeꞌega. Aꞌetea nipo anure ꞌga ꞌgã nee ajemuaẽm nũ. Pẽ nee ajemuaẽmawera ꞌjawerimũ etee futat nipo ꞌga ꞌgã nee ajemuaẽma nũ.
45,11,32,"Janeruwarete ꞌga ꞌjau janee najuejue etee futat rakue: “Nuenuwi ꞌgã jejeꞌega. Mamaꞌe tywera ꞌgã wapo ajemogyau. Aꞌeramũ je ꞌgã mogyau ifaripyrera ꞌjawewaramũ futat. ꞌGa tywera ꞌgã nerekou”, ꞌjau ꞌga rakue. Aꞌeramũ ꞌga ꞌjau “Tajemuaẽm ꞌgã nee ꞌjau”, ꞌjau ꞌga janee rakue."
45,11,33,"Aꞌjea futat Janeruwarete ꞌga jemuaẽmi jane ree. Ekoay te nipo janereapyo katui we ꞌã jane ꞌga ree. ꞌGa ꞌakwaap, ꞌga remikwaap. Mĩmera jane nikwaakatupawi. ꞌGa remiaporam are nanẽ jane jarejeapyoeꞌemamũ nũ."
45,11,34,"Ymã Isai ꞌga kaꞌarana kwasiari rakue:“Awỹja sipo Janejararete ꞌga reaꞌawa okwaap?Naani. Nitywi ꞌga amũ.Awỹja sipo ꞌga muꞌjau mamaꞌe are?Naani. Nitywi futari ꞌga muꞌjara ꞌga amũ nũꞌũ”,ꞌjau Isai ꞌga ikwasiaa rakue."
45,11,36,Janeruwarete ꞌga futat mamaꞌe wapopap rakue. Nitywi futari ꞌga remiapoeꞌema. ꞌAwamũ miamũ ꞌga ojejukau mamaꞌe are. Ojeupe futat ꞌga mamaꞌe apoi rakue. Ojeupe futat ꞌga mamaꞌe mogyau rakue. Aꞌeramũ ki jane ꞌga muorypa ee. Jareojereꞌemamũ futat ki ꞌga muorypa ee.
45,12,1,"Jarejuwarete ꞌga upe oporowyky maꞌeJaneruwarete ꞌga ajemuaẽm jane ree, aꞌe je pẽ nupe tekou. Aꞌeramũ je aꞌeramũ ꞌjau tejewireramũ pẽ nupe, tejenyramũ pẽ nupe nanẽ je ꞌjau nũ: Sajemogy Jarejuwarete ꞌga upe oporowyky maꞌeramũ ꞌjau. Sãꞌã janeypy ꞌgã weymawa mũ monoa ꞌga upe, ꞌga muorypawamũ rakue. Nan tee futat jane ꞌawamũ jarejemogyi ꞌga upe oporowyky maꞌeramũ, mamaꞌe apou ꞌga upe ꞌga muorypawamũ. Aipoa jane iapoa ꞌga muekõẽãina jane ree."
45,12,2,"ꞌGa rerowiareꞌema ꞌgã ꞌjawe kasi pejemogy ne. ꞌGã nee kasi pejemuꞌe ne. ꞌGã ꞌjawe kasi mamaꞌea peapo ne. Jarejuwarete ꞌga upe ki peꞌje: “Ejeꞌjawe je mueaꞌarukar ape mamaꞌe are, ki Kuꞌjyp”, peꞌje ki ꞌga upe. Aipoa ꞌga iaporamũ nipo ꞌga remifutara pekwaap. Aipoa esage ꞌga upe. Aipoa ꞌga muorypa. Mĩmera pẽẽ ikwaapa."
45,12,3,"Janeruwarete ꞌga ꞌã opãjẽ mua jee, je mogou ojeꞌega momeꞌwaramũ pẽ nupe ikue. Aꞌeramũ je pẽ muꞌakwaapa mamaꞌe are. Pejerowiaraip kasi pejejee etee ne. “Je te ꞌã jeresage ꞌgã apyraapa”, peꞌje kasi ne. Jarejuwarete ꞌga reaꞌara ꞌjawe pẽneaꞌat pejejee. Werowiaramũ ꞌga opãjẽ mua pẽ nupe ojeupe pẽ moporowykyawamũ. Aꞌeramũ ki pẽẽ pejejeupe ꞌga remimurer imũ mamaꞌe esage apou ꞌga upe. ꞌGa pẽ poaa mamaꞌe apo are. Aꞌeramũ ki pẽẽ ꞌjau: “Natejetee rũi je mamaꞌe apoi. Janeruwarete ꞌga je poat mamaꞌe apo are”, peꞌje ki."
45,12,4,"Peesak jarejetea. Majepei teewara ꞌjawe futat janeretea. Aꞌere mukũi janereaa, mukũi janenamĩa, mukũi janepoa, mukũi janepya. Jarepou ꞌã jane mamaꞌe apou. Jarepyu ꞌã jareatau. Jarejeau ꞌã mamaꞌe resaka. Jareapyau ꞌã mamaꞌe renupa. Naajuꞌjajuꞌjawe ete rũi futat ꞌã oporowykyau."
45,12,5,Nan tee futat jane Jejui ꞌga rerowiaaramũ. Kwaiwete jane. Najarejuꞌjawe ete rũi jane mamaꞌe apoi. Jejui ꞌga ree jarejemujar ire jane jarejemogyau majepei ꞌyweteewara ꞌjawe futat.
45,12,6,"Aꞌere jane najarejuꞌjawe ete rũi mamaꞌe apoi. Opãjẽa Janeruwarete ꞌga imua janee, mamaꞌe apoukaa janee. Ojeꞌega ꞌga imomeꞌwaukaa jane mũ upe. Aꞌeramũ jane jarejeupe ꞌga remimurer imũ, ꞌga jeꞌega momeꞌwau kwe pewara ꞌgã nupe."
45,12,7,"Jane mũ upe ꞌga mamaꞌe apoukaa ꞌgã nupe, ꞌgã poaawamũ. Aꞌeramũ jane, ꞌga rerowiaramũ mamaꞌe apou ꞌgã nupe. Jane mũ upe ꞌga ꞌgã muꞌjaukaa mamaꞌe are. Aꞌeramũ ꞌga rerowiaramũ jane ꞌgã muꞌjau mamaꞌe are."
45,12,8,"Jane mũ upe ꞌga ꞌgã muapyterãtãukaa. Aꞌeramũ jane, ꞌga rerowiaramũ, ꞌgã amũ muapyterãtãu mamaꞌeay upe. Jane mũ upe ꞌga mamaꞌe monoukaa. Aꞌeramũ jane, jarejakateꞌemeꞌemamũ, mamaꞌe monou ꞌgã nupe. Jane mũ ꞌga imogyau ꞌwyriaramũ ꞌgã nupe. Aꞌe ꞌgã ojejukau esage ꞌgã nee. Jane mũ upe ꞌga ojopoarukaa mamaꞌe apo are. Aꞌeramũ aipo ꞌga ꞌgã poaa akuꞌiramũ."
45,12,9,Aꞌjea futar iki pẽporomutat pejejemogyau pejejuee. Pejejotywera kasi pefutar etee pejejemogyau ne. Pejemuꞌe ki mamaꞌe esage apoara ꞌgã nee.
45,12,10,Jejui ꞌga rerowiaaramũ ꞌã pejemogy. Aꞌeramũ pẽẽ pejejemujaa pejejemogyau pejejuee raiꞌi. Aꞌeramũ ki pẽẽ pejeporomutaramũ pejejuee. Pejepojejuka esageramũ ki pejejuee pejejemogyau.
45,12,11,Pẽwewue kasi pejejemogyau ne. Pejepokagamũ ki pejejemogyau. Jarejararete ꞌga upe pejejorywamũ pejeporowykyau.
45,12,12,"Anure nipo jane oi jarejemogyau Jarejuwarete ꞌga pyri. Aꞌeramũ ki pẽẽ pejejorywamũ pejejemogyau. Pejejeupe mamaꞌeay jesaukaramũ, pejeapyterãtãnamũ jupe. Jarejuwarete ꞌga upe pejejeꞌega monou pejejemogyau."
45,12,13,Jejui ꞌga rerowiaaramũ mamaꞌe tyweꞌemamũ pẽẽ mamaꞌe monou ꞌgã nupe. Muku awi Jejui ꞌga rerowiaara ꞌgã nuramũ pẽẽ ꞌgã mua pejejog ipe.
45,12,14,"Pẽ nee iporomutareꞌema ꞌgã nipo pẽ nerekou tyweaete. Pejejereko tyweramũ pẽẽ pejejeꞌega etee pemono Jarejuwarete ꞌga upe ꞌgã nee. “Mamaꞌe esagea emono je rereko tywearera ꞌgã nupe”, peꞌje ete ki ꞌga upe ꞌgã nee. “Ereko tywet ꞌgã je ree”, peꞌje kasi ne."
45,12,15,ꞌGã amũ norywamũ ki pẽẽ ꞌgã neruorypa. ꞌGã amũ jooꞌoramũ ki pẽẽ ꞌgã nerajaaꞌwau.
45,12,16,"Pejepotaꞌwa pãwẽnamũ etee futat ki pejejuee. Pejerowiaraip kasi pejejee etee ne. Ajemogy tyweꞌri maꞌe ꞌgã neewe futat pejeporomutaramũ pejejemogyau. “Je te ꞌã iꞌakwaap maꞌea ꞌgã apyraap”, peꞌje kasi ne."
45,12,17,Pejejeupe ꞌgã amũ mamaꞌe tywera apo re miamũ nanẽ pejejepykeꞌema mamaꞌe tywera apoweꞌem ꞌgã nupe. Mamaꞌe esagea etee pẽẽ iapou ꞌgã nupe. Aꞌeramũ pẽ nesakara ꞌgã pẽ agoꞌwaweꞌem.
45,12,18,"ꞌGã mueweꞌem futat. Pejepyꞌataꞌwaramũ etee futat ꞌgã nee. ꞌGã amũ pejemueramũ pejepotaꞌwa esageramũ etee ꞌgã nee. ꞌGa amũ mamaꞌe tywera pejejeupe iapo re, pẽẽ pejejepyareꞌema. Tene Janeruwarete ꞌga te nipo pẽ nepyat, ꞌgã nerekou tyweaete pẽ nee. Aꞌeramũ pẽẽ pejejepyareꞌema ꞌgã nui. Ymã Moisesi ꞌga kaꞌarana kwasiari inuga aipo are rakue:“Je te aepyat pẽẽ, pẽ nupe ꞌgã mamaꞌe tywera apo re.Je te ꞌgã areko tywerete pẽ nee, eꞌi Janeruwarete ꞌga”,ꞌjau Moisesi ꞌga ikwasiaa inuga rakue. Aꞌeramũ ki pẽẽ pejejepyareꞌema, aꞌe je ꞌã pẽ nupe."
45,12,20,"Janeruwarete ꞌga jeꞌeg imũ etee futar iki mamaꞌea peapo, ꞌjau je pẽ nupe.“Pejejee iporomutareꞌema ꞌgã pyꞌarayparamũ pẽẽ mamaꞌe monou etee ꞌgã nupe, ꞌga mojemiꞌwaa.ꞌGa ꞌyuwejamũ pẽẽ ꞌy monou ꞌgã nupe. Aꞌeramũ ꞌga ojeupe mamaꞌe esagea pẽẽ iaporamũ ojenosõu wemiapo tywer are”,ꞌjau ꞌga amũ ikwasiaa inuga kaꞌaran are rakue."
45,12,21,"Pejejereko tywearera ꞌgã motesirũgatueꞌem, pejejepykeꞌema. Pejejeupe ꞌgã mamaꞌe tywera aporamũ mamaꞌe esagea etee iapou ꞌgã nupe. Aꞌeramũ ꞌgã otaꞌwaramũ pẽ nupe."
45,13,1,Pejeꞌwyriara jeꞌega peenupPejeꞌwyriara ꞌgã jeꞌega ki peenuw ete pejejemogyau. Janeruwarete ꞌga te ꞌgã mogy ꞌwyriaramũ pẽ nupe. Aꞌeramũ ki pẽẽ ꞌgã jeꞌega renupa etee futat pejejemogyau.
45,13,2,ꞌGã jeꞌeg are pejeporenuwiwereꞌem ire nipo pẽẽ Jarejuwarete ꞌga jeꞌeg are nanẽ pejeporenuwiwereꞌemamũ nũ. Janeruwarete ꞌga futat ꞌgã omogy ꞌwyriaramũ janee. Aꞌeramũ ꞌgã jeꞌega renupareꞌema ꞌgã Jarejuwarete ꞌga jeꞌega nanẽ enupeꞌema nũ. Aꞌeramũ nipo Janeruwarete ꞌga ꞌgã jeꞌega renupareꞌema ꞌgã nerekou tyweaete.
45,13,3,"Aꞌeramũ pẽẽ pejejereko tywer awi pejejeaꞌgwau mamaꞌe esagea ete iapou. Mamaꞌe esage apoara ꞌgã nokyjei oꞌwyriar awi. Mamaꞌe tywera apoara ꞌgã te okyje oꞌwyriara ꞌgã nui, oꞌwyriara ꞌga wereko tywer awi. Mamaꞌe esagea etee iapo re pẽẽ pejekyjaweꞌem pejeꞌwyriara ꞌgã nui. Mamaꞌe esagea pẽẽ iapo re nipo ꞌgã ꞌi pẽ nupe: “Mamaꞌe esagea etee peapo”, ꞌjau nipo ꞌgã pẽ nupe."
45,13,4,"Janeruwarete ꞌga te ꞌgã omỹi ꞌwyriaramũ pẽ nupe, pẽ poaawamũ. Aꞌere mamaꞌe tywera apo re, pekyje pejeꞌwyriara ꞌgã nui. Aꞌjea futat nipo ꞌgã mamaꞌe tywera apoara ꞌgã nereko tyweri. Janeruwarete ꞌga remimogyfera ꞌgã te ꞌã ꞌwyriaramũ pẽ nupe. Aꞌeramũ ꞌgã Jarejuwarete ꞌga upe oporowykyau. Aꞌeramũ Janeruwarete ꞌga mamaꞌe tywera apoara ꞌgã nerekou tywerukaa ꞌgã nupe."
45,13,5,Aꞌeramũ ki pẽẽ pejeꞌwyriara ꞌgã jeꞌega renupa etee. Najarejereko tywer are etee rũi jane ꞌgã jeꞌega renuwi. “Jareꞌwyriara ꞌgã jeꞌega renuwa te esage” ꞌea jane sikwaap. Aꞌeramũ jane ꞌgã jeꞌega renupa.
45,13,6,"6,7 Janeruwarete ꞌga ꞌgã mỹina ꞌwyriaramũ janee. Aꞌeramũ ꞌgã oporowykyau Jarejuwarete ꞌga upe. Aꞌeramũ jane kaꞌaranũũ monou ꞌgã nupe jarejeupe ꞌgã enũjamũ ꞌgã mepyau. Pepojeup pejeꞌwyriara ꞌgã."
45,13,8,"Pẽporomutar iki pejejueePejejaui mamaꞌe mũ mua pẽẽ kamẽsĩete imepyau pejejaupe. Aꞌeramũ ꞌga ꞌjaweꞌem: “naje mepyi ꞌga”, ꞌjaweꞌem. Pejomamaꞌe mepyeꞌema rerekoukareꞌema pejejaupe. Pejeporomutaramũ pejejemogyau pejejuee. Ajuee iporomutat maꞌe ꞌgã Jarejuwarete ꞌga jeꞌega wenup katu katu ajemogyau."
45,13,9,"Ymã Moisesi ꞌga Jarejuwarete ꞌga jeꞌega kwasiari inuga janee rakue:“Peko awi pejejemirekoeꞌem are. Kũjãnamũ nanẽ pejekoweꞌem pejemeneꞌem are.“Pẽporomutat pejepyriwara ꞌgã nee pejejee pejeporomutara ꞌjawe etee futat.Pejejereko esage ꞌjawe etee futat pẽẽ pejejuerekou esage”,ꞌjau Janeruwarete ꞌga ojeꞌega kwasiarukaa Moisesi ꞌga upe rakue."
45,13,10,"Aipoa ꞌga jeꞌeg imũ pejejuee pejeporomutar ire, pẽẽ ꞌga jeꞌega renupa katu katu. Ajuee iporomutat maꞌe ꞌgã nuapoi mamaꞌe tywera ajaupe."
45,13,11,"Ko futat nipo iwaẽmi jaꞌwyjaꞌwy Jejui ꞌga jewyawa upe. Aꞌeramũ ki pẽẽ pejeporomutaramũ pejejuee. Pejejuerekou esage pejejemogyau. Ajuee iporomutareꞌema ꞌgã oset maꞌe ꞌgã ꞌjawe. “Ko futat nipo Jejui ꞌga jewyri jaꞌwyjaꞌwy janee” ꞌea ꞌgã ikwaapeꞌema. Oset maꞌe ꞌjawe ꞌgã ajemogyau, wapyakwafugeꞌemamũ. Aꞌeramũ kasi pẽẽ oset maꞌe ꞌjawe peko ne. Pejeꞌakwaawamũ pejejemogyau Jejui ꞌga rur are. ꞌGa rerowiar ypyramũ jane ꞌjau jarejaupe: “Niporomukui nipo ꞌga ruawa”, ꞌjau ako jane jarejaupe ikue. Nuri we ꞌga. Aꞌeramũ je ꞌjau pẽ nupe: “Ko futat nipo ꞌga ruri jaꞌwyjaꞌwy”, ꞌjau je pẽ nupe. Jane rerawau nipo ꞌga ywag ipe jane mogyau ojepyri nakwaparimũ warãu rũi futat. Peesak futat ꞌã ypytunimũ wata maꞌe ꞌjawewara kwaiwete mamaꞌe tywera apoa. Aꞌe are jane Jejui ꞌga jewyt jaꞌwyjaꞌwy kwaapa. Mamaꞌe tywera mateepapa ꞌga ꞌua. Mamaꞌe tywera apoara ꞌgã ꞌga erekou tyweaete nipo ꞌgã jemogyarũeꞌemawer are. Sãꞌã kwara pora ypytuna mateepawa. Nan tee futat ꞌga mamaꞌe tywera apo mateepapa ꞌua. ꞌGa rur ire nipo ꞌgã mamaꞌe tywera apouꞌjapeꞌema futat. Aꞌeramũ ki jane aꞌjea futat jarepoia mamaꞌe tywera apo awi. “Auꞌje ki mamaꞌe tywera apo re”, ꞌjau je pẽ nupe. Sãꞌã jefaruua itajuaity rerekoa ojeaꞌgwawamũ ajuka awi. Nan tee jane mamaꞌe esage etee siapo jarejeaꞌgwawamũ jarejereko tywer awi jarejeaꞌgwau. Mamaꞌe esagea etee iapo re Janeruwarete ꞌga jane rerekou tywereꞌem."
45,13,13,Aꞌeramũ ki jane jarejemogyau esage. Kawĩajaiwa rykureꞌema jarejemogyau. Aꞌeramũ pẽẽ pejejeawyryweꞌemamũ pejejemogyau. Jarejemirekoeꞌema kũjã are jarekoweꞌem. Kũjãmera nanẽ okoweꞌem omeneꞌem are nũ. Jarejamueweꞌem mamaꞌe are. Jarejuerekoayaweꞌem nanẽ jarejuee nũ. ꞌArimũ wata maꞌe ꞌjawe peko.
45,13,14,"Auꞌje mamaꞌe tywera apo re, pejejemifutar ymaner imũ etee. Jejui Kristu ꞌga ꞌjawe futat pejemogy, mamaꞌe esagea etee iapou."
45,14,1,"Pejuagoꞌo kasi neAmumera ꞌgã Jejui ꞌga rerowiaara ꞌgã amũ nipo weapyo katuaꞌneꞌemamũ ꞌga remifutara apo are. “Maꞌja te Jejui ꞌga afutat jane iapoa?” ꞌjau nipo ꞌgã ajemogyau. Aꞌe ꞌgã pẽẽ imua etee futat pejejepype, ꞌgã mueweꞌem futat nanẽ nũ."
45,14,2,"“Janeruwarete ꞌga mamaꞌea wapo janee janeremiꞌuramamũ”, ꞌjau nipo pẽẽ pejejemogyau. Aꞌere nipo eapyo katuaꞌneꞌema ꞌgã amũ ꞌjau: “Naꞌui ae wyroꞌoa. Aipoa esage Janeruwarete ꞌga upe”, ꞌjau nipo ꞌgã amũ ajemogyau."
45,14,3,Maꞌeramũ sipo ajee pẽẽ wyroꞌo ꞌwaramũ wyroꞌoꞌwareꞌema ꞌgã peagoꞌo pejejemogyau wyroꞌoa ꞌgã iꞌueꞌemamũ? Wyroꞌo ꞌwareꞌemamũ nanẽ sipo pẽẽ maꞌeramũ ꞌgã agoꞌwau wyroꞌoa ꞌgã iꞌuramũ? Naani. Pejamue awi nanuar are. Janeruwarete ꞌga te ꞌgã omogy wemiayuwamũ.
45,14,4,"Janeruwarete ꞌga janejararetea. Maꞌeramũ sipo pẽẽ ꞌga remiayuwamũ agoꞌwau? Napẽnemiayuwa rũi ꞌgã. Ujara ꞌga upe te ꞌgã mamaꞌe apoi. Mamaꞌe esagea ꞌgã iaporamũ ꞌgã jara ꞌga ꞌjau ꞌga upe: “Mamaꞌe esage peapo jee”, ꞌjau ꞌga ꞌgã nupe. Mamaꞌe tywera ꞌgã iaporamũ ꞌgã jara ꞌga ꞌjau ꞌgã nupe: “Aipo eneremiapofera mamaꞌe tywera jee”, ꞌjau ꞌga ꞌgã nupe. Janeruwarete ꞌga wemiayuwa ꞌgã poaa mamaꞌe apo are. Aꞌeramũ ꞌgã oporowykyau esage ꞌga upe."
45,14,5,"Pẽẽ mũ nipo ꞌjau: “ꞌAwamũ ꞌaraiwa. Aꞌeramũ jane jareporowykyaweꞌem ꞌawa ꞌara rupi”, ꞌjau nipo pẽẽ mũ pejejaupe. Aꞌere nipo amumeramũ pẽẽ mũ ꞌi: “Naani. Nanarũi. Ajuꞌjajuꞌjawe etee futat ꞌara”, ꞌjau nipo pẽẽ mũ pejejaupe. “Naꞌaraiwa rũi ꞌawa ꞌara” ꞌjaramũ ki peporowyky etee futat jupi. Pejamue ekoete kasi nanuar are we ne. “ꞌAraiwa ꞌawa ꞌara rupi” ꞌjara ꞌgã nanẽ peporowykyramũ pẽ mueweꞌem nanẽ ee nũ."
45,14,6,"ꞌAwamũ ꞌaraiwa ꞌjara ꞌgã “Jarejuwarete ꞌga pojeupawamũ nipo ore iapoi”, eꞌi ꞌgã. Aꞌeramũ pẽẽ ꞌgã nesaka etee futat nan ꞌgã jemogyramũ. Wyroꞌo ꞌwara ꞌgã wyroꞌo ꞌwau Jarejuwarete ꞌga muorypa aipoa wyroꞌo ꞌu are. Wyroꞌo ꞌwareꞌema ꞌgã nanẽ wemiꞌu are Jarejuwarete ꞌga muorypa nanẽ nũ."
45,14,7,"7,8 Mamaꞌe apou ꞌã jarejemogyau, Jarejuwarete ꞌga muorypawamũ etee futat jane mamaꞌe apou. Jaremanũmeꞌẽwe jane mamaꞌe apou ꞌga muorypawamũ. Jane manũ re nipo tekotee ꞌgã ꞌga muorypa jane ree. Series, "
45,14,9,"Janejararete ꞌga, Jejui ꞌga oferapa etee amanũ awi rakue, Janejarareteramũ ako maꞌeramũ rakue. Najuejue etee futat ꞌga akou Janejarareteramũ ꞌga. Ajemogy maꞌeramũ jane upe, amanũ maꞌefera ꞌgã nupe ꞌjau ꞌga akou rakue."
45,14,10,"Maꞌeramũ sipo ajee pẽẽ pejepytuna ꞌgã Jejui ꞌga rerowiaara ꞌgã peagoꞌo ekoete pejejemogyau? Naani. Pejuagoꞌo awi ꞌgã. Janeruwarete ꞌga te jane kwaap. Wowase ae majatykaaw ipe te ꞌga ꞌi jane mũ upe: “Niaꞌwyri eneremiapofera jee”, ꞌjau nipo ꞌga jane mũ upe. Amumeramũ nipo ꞌga ꞌjau janee: “Esage eneremiapofera”, ꞌjau nipo ꞌga janee. Aꞌeramũ jane “niaꞌwyri eneremiapofera”, ꞌjaweꞌem jarejaupe. Wemifutar imũ mamaꞌe apoara ꞌgã nipo ꞌga imojoꞌoka wemifutareꞌem imũ mamaꞌe apoara ꞌgã nui."
45,14,11,"Ymã te Janeruwarete ꞌga ojeꞌega kwasiarukaa Isai ꞌga upe rakue:“Je te ꞌã okoeteete maꞌea. Anure nipo ywy pewara ꞌgã juejue futat wapyka wenupyꞌãu je rowase ajemogyau je pojeupawa resaukaawamũ.Aꞌe pype nipo ꞌgã ꞌi jee: Aꞌjea futat. Ene etee futat Oreruwareteramũ ereko, ꞌjau nipo ꞌgã ajuemianuwamũ jee”,ꞌjau ꞌã Janeruwarete ꞌga ojeꞌega kwasiarukaa Isai ꞌga upe rakue. Aꞌeramũ jane aꞌeramũ jarejemomeꞌwau Jarejuwarete ꞌga upe. Jarejekwawera jane imomeꞌwau ꞌga upe. Nimomeꞌui jane jarepytuna ꞌga rekwawera ete."
45,14,13,Aꞌeramũ ki jane jarejuagoꞌwaweꞌem.Peapo awi mamaꞌea pejepytuna ꞌgã motywerukaawamũ. Pẽneko esage resaga te pẽpytuna ꞌgã nomotywerukari.
45,14,14,Jarejararete ꞌga ree je tejemujaa ikue. Maꞌeramũ ꞌã je ꞌga remifutara kwaawi. Aꞌeramũ je ꞌjau pẽ nupe: Nitywi futari iꞌupyreꞌema mamaꞌe mũ janee numiamũ. Aꞌere ꞌã ae juawyawyi te. “Tejemiꞌueꞌema ꞌua nipo je motywet Jarejuwarete ꞌga upe” ꞌjara ꞌgã nupe iaꞌwyreꞌema futat.
45,14,15,"Aꞌeramũ pẽẽ aipo ꞌjara ꞌgã muꞌarasigeꞌema nanuar are. Mamaꞌe ꞌu enune nipo pẽpytuna ꞌga amũ ꞌjau pẽ nupe: “ꞌAga mamaꞌe ꞌua niaꞌwyri Janeruwarete ꞌga upe”, ꞌjau ꞌgã pẽ nupe. Aipo pejejeupe ꞌga ꞌeramũ pẽẽ iꞌwaweꞌem futat ꞌgã neape. Kasi aꞌe pe ꞌgã jane kwaukat Jarejuwarete ꞌga upe “janeremiꞌueꞌema ꞌwaukaa janee” ꞌgã ꞌi pẽ nupe ne. Nanuara pẽẽ iapo re pejejakwaukaa aꞌjea futat. Nepẽporomutari futari poromũ pejepytuna ꞌgã nee. Napẽ katuꞌokawamũ etee rũi Jejui ꞌga manũi. Pẽpytuna ꞌgã katuꞌokawamũ nanẽ futat Jejui ꞌga manũi rakue. Aꞌeramũ ki pẽẽ mamaꞌe apoweꞌem pejepytuna ꞌgã motywerukaawamũ Jarejuwarete ꞌga upe."
45,14,16,"“Mamaꞌe esagea etee je aapo”, ꞌjau nipo pẽẽ pejejemiapofer are. Aꞌere nipo ꞌga amũ pẽnemiapofera resag ire ꞌjau: “Aipoa niaꞌwyri Janeruwarete ꞌga upe”, ꞌjau nipo ꞌgã. Aꞌeramũ pẽẽ ꞌgã neape iapouꞌjapeꞌema. Aꞌeramũ nipo ꞌgã pẽnemiapofer esage kurapeꞌema."
45,14,17,"Janeruwarete ꞌga janeꞌwyriararetea. Najarejemiꞌu are rũi jane jemogyi ꞌga remiayuwamũ. ꞌGa remifutar imũ mamaꞌe apoararete jane jemogyi ꞌga remiayuwamũ, jane mopyꞌataꞌwau, ꞌga ꞌAgesagea jane makuꞌiu."
45,14,18,"Nan jarejemogyau jane mamaꞌe apou Jejui ꞌga remifutar imũ. Aipoa jane iapo re Janeruwarete ꞌga worywamũ jane ree. Jane resakara ꞌgã nanẽ ꞌjau nũ: “Mamaꞌe esage aipo ꞌgã wapo”, ꞌjau nipo ꞌgã janee ojemuꞌjau jane ree jane resag ire."
45,14,19,Maꞌeramũ ki sajemogy esage futat jarejejukau esage jarejuee. Aipo apo re nipo jane jarejekotyꞌaa esage jarejuee. Jarejopoaa esage ꞌjau aipo pyu. Jane jarejomojemogypyygukaa Jejui ꞌga ree.
45,14,20,"Janeruwarete ꞌga Jejui ꞌga rerowiarukaa janepytuna ꞌgã nupe. Aꞌeramũ pẽẽ aꞌeramũ ꞌga rerowiar awi ꞌgã momoirukareꞌema ꞌgã nemiꞌueꞌema ꞌu are. Nitywi futari iꞌupyreꞌema mamaꞌe mũ pẽ nupe numiamũ. Aꞌere jane jarepytuna ꞌgã motywerukari Jarejuwarete ꞌga upe ꞌgã nemiꞌueꞌema ꞌgã nupe iꞌuukar ire. Niaꞌwyri nanuara. Aꞌeramũ jane mamaꞌe ꞌwaweꞌem nanuara ꞌgã neape jarejemogyau, “wyroꞌo ꞌua je kwaukat je motywerukaa Jarejuwarete ꞌga upe” ꞌjara ꞌgã neape. “Yꞌwaynana rykura nanẽ je kwaukaa ꞌga upe nũ” ꞌjara ꞌgã neape nanẽ iꞌwaweꞌem nũ."
45,14,22,"Pẽẽ mũ nipo ꞌjau: “Nitywi futari iꞌupyreꞌema jee”, ꞌjau nipo pẽẽ. Aꞌeramũ pẽẽ etee futat iꞌwau pejejemogyau pejeapyakaweꞌem ꞌgã nee. ꞌGã nowase te kasi ajee peꞌu ne. “Peꞌu etee” ꞌjaweꞌem nanẽ ꞌgã nupe ꞌgã mueweꞌem ne. Jarejuwarete ꞌga upe etee pejeporogytau ꞌgã nee. “Jarejuwarete ꞌga upe etee je esage maꞌe apoi” ꞌjara ꞌgã akuꞌiramũ akou. Nojenosĩ futari ꞌga Jarejuwarete ꞌga wi."
45,14,23,“Aipo ꞌu re sipo je jemoteꞌari Jarejuwarete ꞌga upe” ꞌjara ꞌgã ojekwau futat Jarejuwarete ꞌga upe aipo ꞌu re. Nokwaawi ꞌga Jarejuwarete ꞌga remifutara aipo are. Aꞌeramũ ꞌga aipo ꞌu re ojemotywea Jarejuwarete ꞌga upe. “ꞌAga nojemotyweri Jarejuwarete ꞌga upe” ꞌe re jane mamaꞌe apou. Aꞌeramũ jane jarejemotywereꞌema ꞌga upe.
45,15,1,"Jejui ꞌga ree pejomojemogypyykJane Jejui ꞌga ree ojemogypyygarete maꞌeramũ ki jane ꞌga ree ojemogypyyꞌgi maꞌe ꞌgã poaa ꞌga ree ꞌgã mojemogypyyg are. Aꞌeramũ futat ꞌgã moywyrafena ꞌga rerowiar are. Jarejee etee kasi janereaꞌar ine. Jarepytuna ꞌgã nee nanẽ ki janereaꞌat jarejemogyau. “Maran je tepytuna ꞌga poaa, ꞌga mojemogypyygukareteu Jejui ꞌga ree?” ꞌjau ki jane jarejeupe, jarejeaꞌaramũ ꞌgã nee. Aꞌeramũ jane jarejemogyau esage mamaꞌe apou ꞌga nowase Jejui ꞌga ree ꞌgã mojemogypyygukaawamũ."
45,15,3,"Naojetee rũi Jejui ꞌga reaꞌaramũ. Naojemuorypawamũ ete rũi ꞌga mamaꞌe apoi, ꞌUwarete ꞌga jeꞌega ꞌgã enupa. ꞌGa rerekou tyweaete agawewi ꞌgã. Aꞌetea ꞌga ꞌUwa ꞌga jeꞌega wenup. Ymã te ꞌga amũ kaꞌarana kwasiari ꞌga ree rakue:“Ene kurapa ꞌgã je nanẽ je kurapa nũ, Kiapiꞌni”,ꞌjau ꞌã ꞌga jeꞌega ꞌupa kaꞌaran are ojekwasiaa rakue, Jejui ꞌga kurapawer are futat ꞌga inuga rakue."
45,15,4,Naokwasiarukat tee rũi Janeruwarete ꞌga kaꞌarana ꞌgã nupe rakue. Wemifutar are jane muꞌjawamũ te ꞌga kaꞌarana kwasiarukari inugukaa ꞌgã nupe rakue. Imogytaramũ jane jarejemuꞌjau mamaꞌeay upe jareapyterãtã are. ꞌGa jeꞌega rerekwara kaꞌarana jane imogytaa jane makuꞌiu jane mogyau. Aꞌeramũ jane ꞌga pyri jarejemogy rapesaka jarejemogyau.
45,15,5,"5,6 Jarejuwarete ꞌga upe tejeꞌega monou teꞌỹina pẽ nee: “Ene te ꞌã Oreruwaretea, Kiapiꞌni. Ene te ꞌã ore muapyterãtã ape mamaꞌeay upe. Ene te ꞌã ore makuꞌiu mamaꞌe are. Aꞌeramũ ki ene ejaꞌyra ꞌga rerowiaara ꞌgã mogyau majepei ꞌyweteewara ꞌjawe”, ꞌjau je Jarejuwarete ꞌga upe pẽ nee. Majepei ꞌyweteewara ꞌjawe pejemogyramũ nipo pẽẽ mamaꞌe apou Jejui Kristu ꞌga ꞌjawerimũ etee futat. Aꞌeramũ nipo pẽẽ Jarejuwarete ꞌga muorypa, Jarejararete ꞌga, Jejui Kristu ꞌga Ruwarete ꞌga muorypa pejejuꞌjajuꞌjawe etee futat. Series, "
45,15,7,Jejui Kristu ꞌga oporomutaramũ pẽ nee. Aꞌeramũ ki pẽẽ pejeporomutaramũ pejejemogyau pejejuee. Jejui ꞌga pejefutara ꞌjawe ete futat pejafutat. Aipoa aporamũ nipo pẽ nesakara ꞌgã Jarejuwarete ꞌga muorypa pẽ nee.
45,15,8,"Ymã Janeruwarete ꞌga ꞌjau judeu ypy ꞌgã nupe rakue: “Anure nipo je tejemipyyrũmera ꞌga muri pẽ nupe pẽ katuꞌokawamũ”, ꞌjau ꞌga ꞌgã nupe rakue. Aꞌeferupi te futat aje ꞌã ꞌga waꞌyra ꞌga muri ꞌgã nupe. “Uꞌeawer imũ etee futat Janeruwarete ꞌga mamaꞌe apoi”, ꞌjau jane jarejeapyoramũ ee. Jejui ꞌga mura Janeruwarete ꞌga muorywukaa judeueꞌema ꞌgã nupe. “Ene te ꞌã erejemuaẽm ore ree. Maꞌeramũ ꞌã ejaꞌyra ꞌga eremut ore katuꞌokawamũ”, ꞌjau judeueꞌema ꞌgã Jarejuwarete ꞌga muorypa ee. Ymã ꞌga amũ kaꞌarana kwasiari aipo are rakue:“Anure nipo je marakaꞌagi ene upe judeueꞌema ꞌgã pype.‘Mamaꞌe esagea ereapo jee. Aꞌeramũ je ene muorypa ee’, ꞌjau je temarakaꞌaga ene upe”,ꞌjau ꞌga ikwasiaa kaꞌaran are rakue."
45,15,10,"Aipo are wẽjẽmĩ futat ꞌga amũ kaꞌarana kwasiaa rakue:“Janeruwarete ꞌga judeu ꞌgã amũꞌẽ ypy imogyau wemiayuwamũ.ꞌGã netee futat judeueꞌema ꞌgã Jarejuwarete ꞌga muorypa ajemogyau”,ꞌjau ꞌga ikwasiaa kaꞌaran are rakue."
45,15,11,"Aipo are wẽjẽmĩ futat amũ ꞌupa nũ:“Judeueꞌemamũ nanẽ ki pẽẽ Jarejuwarete ꞌga muorypa.Najuejue etee futat ywy pewaramũ ꞌga muorypa”,ꞌjau ꞌga ikwasiaa inuga rakue."
45,15,12,"Isai ꞌga nanẽ kaꞌarana kwasiaa aipo are futat rakue nũ:“Anure nipo Jese ꞌga juapyra ꞌga amũ ruri pẽ nupe. Judeueꞌema ꞌgã ꞌwyriaramũ nipo ꞌga akou.Anure nipo ꞌga jane rerawau jane mogyau ywag ipe, ꞌjau nipo judeueꞌema ꞌgã ꞌga upe”,ꞌjau Isai ꞌga kaꞌarana kwasiaa inuga ee rakue."
45,15,13,Janeruwarete ꞌga ojeapesagukaa janee. Anure ojepyri jarejerooa jane iapesaka jarejemogyau. Afutat je ꞌga pẽ makuꞌia. ꞌGa pẽ mopyꞌataꞌwaa nanẽ je ifutaa nũ. Werowiaramũ nipo ꞌga aipo apou pẽ nupe. Uꞌagesage pãjẽ mũ ꞌga ojee pẽ mojemogypyygukaa tãmẽjẽ. Aꞌeramũ nipo pẽẽ pejejerowiaa ojepyri ꞌga pejejeroo are.
45,15,14,Paulo ꞌga remifutatPẽẽ jerewirera ꞌjawe. Kũjãnamũ pẽẽ jerenyra ꞌjawe nanẽ nũ. Pejepotaꞌwa esageramũ aꞌe pejejemogyau pejejuee. Aipoa je ikwaapa. Pejeꞌakwaawamũ nanẽ aꞌe pejejemogyau nũ. Aꞌeramũ pẽẽ pejejamuꞌakwaaparũmũ mamaꞌe are.
45,15,15,"Aipoa aꞌjea futat. Aꞌetea je kaꞌarana kwasiaa mamaꞌe are pẽ mueaꞌaawamũ. Tejenosõueꞌem futat je kaꞌarana kwasiaa imonou pẽ nupe. Janeruwarete ꞌga je mogou Jejui ꞌga upe oporowyky maꞌeramũ. Judeueꞌemamũ pẽ nupe ꞌga je monoi Jejui ꞌga momeꞌwaukaa pẽ nupe. Aꞌeramũ je pẽ muꞌjau ꞌga ree tekyjaweꞌem: Jejui ꞌga pẽẽ erowiaramũ Janeruwarete ꞌga pẽ katuꞌoka pẽ mogyau wemiayuwamũ. Uꞌagesagea ꞌga imua pẽ nupe, pẽ muesageawamũ ojeupe, ꞌjau je pẽ nupe. ꞌGa ꞌAgesagea pẽ muesage re ꞌga worywamũ ꞌũina pẽ nee."
45,15,17,Jejui Kristu ꞌga ree je jemujari. Aꞌeramũ je tejerowiaa Jarejuwarete ꞌga upe teporowyky are teꞌỹina.
45,15,18,"Aꞌeramũ je ꞌga upe teporowykyawera momeꞌwau pẽ nupe. Tejenosõueꞌem je imomeꞌwau pẽ nupe. Natejetee rũi je porowykyi ꞌga upe. ꞌGa te je moporowykyukat ojeupe. Jejui ꞌga je mogou judeueꞌemamũ pẽ nupe, ꞌUwa ꞌga jeꞌega renuwukaawamũ pẽ nupe ikue. Teꞌeawer imũ nipo je ꞌga rerowiarukaa pẽ nupe ikue. Tejemiapofer imũ nanẽ nipo je ꞌga rerowiarukaa pẽ nupe nũ. Uꞌagesagea ꞌga imua jee. Aꞌeramũ je ꞌga pãjẽ mũ aeremiapoeꞌema apou. Aꞌeramũ ꞌgã aipo resag ire ꞌga rerowiaa. Amunawa moyka je tewau tekou ꞌga momeꞌwau kwe pewara ꞌgã nupe. Jerusareg ipe je ꞌga momeꞌu ypyrugi ikue. Aꞌe awi je tewau ꞌga momeꞌwau tekou ꞌgã nupe amunaꞌwi pe. Amunaꞌwi moyka ꞌga momeꞌwau ikue. Tewau tewaẽma Iliria kaꞌa pe. Aꞌeramũ je Iliria kaꞌa pewara ꞌgã nupe nanẽ Kristu ꞌga momeꞌwau ikue."
45,15,20,"Kristu ꞌga ree jeporomomeꞌuweramũ ꞌga rera renupareꞌema ꞌgã nupe. Nafutari je ꞌga momeꞌuawera amunaw ipe etee ꞌga momeꞌua tekoa ꞌga amũ pyꞌrau nũ. Najeporomomeꞌuweri je ꞌga rera renupara ꞌgã nupe ete. ꞌGa rera renupareꞌema ꞌgã nupe ꞌga momeꞌu are te jefueweramũ. Ymã ꞌga amũ kaꞌarana kwasiaa ee rakue:“ꞌGa rera renupareꞌema ꞌgã nanẽ ꞌga rera wenup futat nũ.ꞌGa rera kwaapareꞌema ꞌgã nipo ꞌga rer are eapyo nanẽ akou”,ꞌjau ꞌga ikwasiaa kaꞌaran are rakue."
45,15,22,"Maꞌeramũ je ꞌã nooaꞌnei pẽ pyri. ꞌGa rera renupareꞌema ꞌgã nupe raꞌne je oi ꞌga momeꞌwau. 23,24 ꞌAuwara ꞌgã nupe je Kristu ꞌga momeꞌwauꞌjauꞌjapa. Aꞌeramũ nipo je tewau pẽ nesaka. Ymã we jeparuesagiweramũ pẽ nee. Aꞌeramũ nipo je tewau pẽ nesaka. Anure nipo je oi Espãjã ywy pe. Aꞌeramũ je tewaw ipe Roma pe tekotekouꞌi tepytau raꞌne. Pejejepype je rekoramũ nipo jane jarekuꞌiramũ jarejuee. Aꞌeramũ nipo pẽẽ mamaꞌe mua jee jeremirerooramũ je poaawamũ. Series, "
45,15,25,"Aꞌere je nooi we. Jerusareg ipe raꞌne je oi, Jarejuwarete ꞌga remiayuwa ꞌgã poaawamũ. Masetoni ywy pe Jejui ꞌga rerowiaara ꞌgã kaꞌaranũũ pe muri jee Akaja ywy pewara ꞌgã netee aiꞌi, Jerusareg ipewara ꞌgã, Jejui ꞌga rerowiaara ꞌgã nupe aiꞌi. Jerusareg ipewara ꞌgã amũ nitywi futari mamaꞌe pyu. Aꞌeramũ kwe pewara ꞌgã kaꞌaranũũ mua ꞌgã nupe ꞌgã poaawamũ. Aꞌeramũ je aꞌe rerawau Jerusareg ipe ꞌgã nupe."
45,15,27,"Wemifutar imũ etee futat ꞌgã okaꞌaranũũ majatykau ꞌgã nupe, ꞌgã poaawamũ. Aꞌea ꞌgã nemiapoa esage futat. Judeu ꞌgã futat Jejui ꞌga momeꞌwau judeueꞌema ꞌgã nupe rakue. Aꞌeramũ ꞌawamũ judeueꞌema ꞌgã kaꞌaranũũ monou judeu ꞌgã nupe ꞌgã poaawamũ. Aipoa esage futat."
45,15,28,Aꞌeramũ je ꞌgã kaꞌaranũũ rerawau ꞌgã nupe. ꞌGã nupe eroo ejar ire te nipo je oi Espãjã ywy pe. Tewaw ipe nipo je tepytawaipa pẽ pyri. Pẽ nupe tewaẽm ire nipo je tejeupe Jejui ꞌga remiapofera momeꞌwau pẽ nupe. Pẽ pype je rekoramũ nipo Kristu ꞌga mamaꞌe esage apouꞌjauꞌjapa janee.
45,15,30,"Jejui Kristu ꞌga janejararetea. ꞌGa ree jane jemogypyygi jarejemogyau. Janeruwarete ꞌga ꞌAgesagea jarejafutarukaa janee. Aꞌeramũ ki pejejeꞌega monou Jarejuwarete ꞌga upe je ree, je poaawamũ. “Eaꞌgu ki Paulo ꞌga ejerowiareꞌema ꞌgã nui Judeja ywy pewara ꞌgã nui, Kiapiꞌni. Ejerowiaara ꞌgã emakuꞌiukat Jerusareg ipe Paulo ꞌga remireroofer are. Judeueꞌema ꞌgã kaꞌaranũũ are ene ꞌgã makuꞌiu”, peꞌje ki ꞌga upe pejejeꞌega monou ꞌga upe je ree. Aipoa Jarejuwarete ꞌga iapo re nipo jekuꞌiramũ tewaẽma pẽ nupe. Pẽ pyri Jarejuwarete ꞌga teo futaramũ nipo je oi futari pẽ pyri. Aꞌeramũ nipo jane jarekuꞌiramũ jarejuee."
45,15,33,Janeruwarete ꞌga jane mopyꞌataꞌwaara mamaꞌe are. Pẽ pype ꞌga rekoa je ifutaa tekou. Aꞌjea futat jeꞌea.
45,16,1,"Ojeꞌega ꞌga imonou ꞌgã nupe ꞌgã futaaAnurenureꞌi nipo janerenyra ẽẽ, Fepe ẽẽ oi pẽ pyri. Jarejuwarete ꞌga upe ẽẽ porowykyi Sẽkreja ꞌjaw ipe, Jejui ꞌga rerowiaara ꞌgã poaaramũ. Aꞌeramũ ki pẽẽ pejejeupe ẽẽ waẽmamũ pẽẽ ẽẽ monou pejejog ipe. Jarejararete ꞌga pejejeupe iwaẽma ꞌjawe futat pẽẽ ẽẽ rerekou ẽẽ monou pejejog ipe. Nanuara ki Jarejuwarete ꞌga remiayuwamũ siapo jarejaupe. Jejui Kristu ꞌga upe ẽẽ porowykyi. Aꞌeramũ pẽẽ ẽẽ poaa, mamaꞌe monou ẽẽ upe ẽẽ ifutaramũ. Ymã ẽẽ je poari aiꞌi. Tekotee ꞌgã nanẽ ẽẽ ipoaa nũ."
45,16,3,"Prisira ẽẽ upe je tejeꞌega rerooukari ẽẽ futaa. Ẽẽmena ꞌga upe nanẽ nũ, Akira ꞌga upe nanẽ je imonou nũ. Je pyri futat ꞌgã nekoi oporowykyau Jejui Kristu ꞌga upe ikue."
45,16,4,"ꞌGã futat je jukaukareꞌema ikue, je aꞌgwau ikue. ꞌGã etee ojejukaukaa werewi je aꞌgwaaw ipe ikue. Aꞌeramũ je tekuꞌiramũ ꞌgã nee, ꞌgã momeꞌwau kwe pewara ꞌgã nupe. Aꞌeramũ judeueꞌema ꞌgã nanẽ akuꞌiramũ ꞌgã nee nũ, ꞌgã je aꞌguawer are nũ. “Auꞌjete peaꞌgu Paulo ꞌga rakue”, ꞌjau ꞌgã ꞌgã nupe je ree."
45,16,5,Akira ꞌga rog ipe kwaiwete ꞌgã jatykai Jarejuwarete ꞌga muorypawamũ. Aꞌeramũ je ꞌgã nog ipe ajatyka maꞌeramũ ꞌgã nupe nanẽ tejeꞌega monou ꞌgã futaa nũ.Ipeneto ꞌga jejekotyꞌaawaretea. ꞌGa raꞌne Jejui ꞌga rerowiaa Asia ywy pe ikue. ꞌGa upe je tejeꞌega monou ꞌga futaa nũ.
45,16,6,Mari ẽẽ upe nanẽ je tejeꞌega monou ẽẽ futaa nũ. Pẽ nupe ẽẽ porowykyi kwaiwete.
45,16,7,"Ãtrõniku ꞌga upe, Juniasi ẽẽ upe je tejeꞌega monou ꞌgã futaa. Jepytuna futat ꞌgã. Jejui ꞌga rerowiareꞌema ꞌgã ꞌgã imonou imunepa moromunepawa pype je pyri ikue. ꞌGã Jejui ꞌga remimonofera nanẽ futat rakue nũ. Ymã Jejui ꞌga ꞌgã monou ojemomeꞌwaukaa rakue. Jejui ꞌga rerowiaara ꞌgã ꞌgã kwaapa najuejue etee futat. Kristu ꞌga ree ꞌgã jemogypyygi je renunewe futat rakue."
45,16,8,Ãpriatu ꞌga upe nanẽ je tejeꞌega monoi nũ. Jarejararete ꞌga ree ꞌga jemujari. Jejekotyꞌaawa ꞌga.
45,16,9,Upanu ꞌga upe nanẽ je tejeꞌega monou. Ore ꞌjawe ꞌga porowykyi Kristu ꞌga upe. Estaki ꞌga upe nanẽ je tejeꞌega monou. Estaki ꞌga jejekotyꞌaawaretea.
45,16,10,Apeles ꞌga upe nanẽ je tejeꞌega monou nũ. Mamaꞌeay upe ꞌga wapyterãtãnamũ opoireꞌema Kristu ꞌga rerowiar awi. Aristaporu ꞌga pytuna ꞌgã nupe nanẽ je tejeꞌega monou.
45,16,11,"Eroitãu ꞌga upe nanẽ je tejeꞌega monou. Jepytuna futat ꞌga ꞌã. Narisu ꞌga pytuna ꞌgã amũ nupe nanẽ je tejeꞌega monou, Jejui ꞌga rerowiaaramũ ꞌga nupe."
45,16,12,"Trifena ẽẽ upe, Trifosa ẽẽ upe we je tejeꞌega monoi. Jarejararete ꞌga upe nanẽ ꞌgã porowykyi nũ. Persi ẽẽ jejekotyꞌaawa. Jarejararete ꞌga upe ẽẽ nanẽ oporowykyau kwaiwete. Ẽẽ upe nanẽ je tejeꞌega monoi ẽẽ futaa."
45,16,13,Rufu ꞌga upe nanẽ je tejeꞌega monou nũ. Jarejararete ꞌga upe oporowyky maꞌerete ꞌga. ꞌGa y ẽẽ upe nanẽ je tejeꞌega monou. Waꞌyra ꞌjawe ẽẽ je rerekoi jepi.
45,16,14,"Asĩkrito ꞌga upe, Flegõte ꞌga upe, Hermes ꞌga upe, Patrobas ꞌga upe, Hermas ꞌga upe, ꞌgã pytuna ꞌgã nupe we."
45,16,15,"Filologo ꞌga upe, Julia ẽẽ upe, Nereu ꞌga upe, ꞌga renyra ẽẽ upe, Olĩpas ꞌga upe. Mĩmera ꞌgã nupe je tejeꞌega monou ꞌgã futaa. ꞌGã pyriwara ꞌgã nupe we futat je tejeꞌega monoi, Jarejuwarete ꞌga remiayuwamũ ꞌgã nupe juejue je tejeꞌega monou."
45,16,16,"Pejoman pãwẽ pãwẽ ki ꞌgã ꞌgã futaa. Jejui ꞌga rerowiaara ꞌgã juejue ojeꞌega monou pẽ nupe, pẽ futaa."
45,16,17,"Paulo ꞌga ꞌgã muꞌakwaapawetPẽẽ jerewirera ꞌjawe. Kũjãnamũ pẽẽ jerenyra ꞌjawe. Aꞌeramũ je pẽ muꞌakwaapa mamaꞌe are. Oo ekoete nipo ꞌgã amũ oꞌmeramũ Jejui ꞌga rerowiaaramũ pẽ nupe: “Simotesirũgatu ꞌgã ꞌjau, ꞌgã mojoꞌokawamũ ꞌjau”, ꞌjau nipo ꞌgã awau pẽ nupe. Pejeaꞌgu ki ꞌgã nui. Perowiat kasi ꞌgã jeꞌega ne. “ꞌGã pẽ muꞌea niaꞌwyri futari. Ore te aramuꞌe esage pẽẽ”, ꞌjau nipo ꞌgã awau pẽ nupe. Pejepeꞌa etee ki ꞌgã nui."
45,16,18,"NaJanejararete ꞌga remiayuwa ꞌgã nũi poromũ. NaKristu ꞌga upe rũi aipo ꞌgã porowykyi. Wemifutar imũ etee ꞌgã ajamuꞌjau ekoete. Oꞌmeramũ te ꞌgã ꞌi, iꞌakwaaweꞌema ꞌgã moryteeu ee."
45,16,19,Aꞌere nanarũi pẽẽ. Jejui ꞌga ree morogyta esagea pẽẽ erowiaa pejejemogyau. Aꞌeramũ je tekuꞌiramũ pẽ nee. Afutat je pẽẽ mamaꞌe esage etee iapoa. Pẽẽ mamaꞌe tywera apoa je ifutareꞌema.
45,16,20,"Janeruwarete ꞌga jane mopyꞌataꞌwararetea. Anurenureꞌi nipo ꞌga mamaꞌeukwaawa ꞌwyriara pãjẽ mateepapa pẽ nupe. Aꞌeramũ nipo emiayuwa pẽ moryteeuꞌjapeꞌema mamaꞌe are. Jarejararete ꞌga upe je jeꞌegi pẽ nee tekou: “Mamaꞌe esagea eapo ꞌgã nupe. Ejejuka esage Roma pewara ꞌgã nee”, ꞌjau je Jarejararete ꞌga upe, Jejui Kristu ꞌga upe pẽ nee tekou."
45,16,21,"Timoteo ꞌga, je pyri oporowyky maꞌea ꞌga nanẽ ojeꞌega monou pẽ nupe pẽ futaa. Lusiu ꞌga, Jasãu ꞌga, Sosipatu ꞌga. Judeua ꞌgã je ꞌjawe. ꞌGã nanẽ “Jaruete te ꞌgã jemogyi” ꞌea werooukat pẽ nupe nũ."
45,16,22,"Tersiuramũ je upe Paulo ꞌga kaꞌarana kwasiarukari jee pẽ nupe. Jejui ꞌga rerowiaaramũ je nanẽ tejeꞌega monou pẽ nupe nũ. 23,24 Gaio ꞌga rog ipe je rekoi. ꞌAu futat Jejui ꞌga rerowiaara ꞌgã ajatykau Jarejuwarete ꞌga muorypawamũ. Gaio ꞌga nanẽ ojeꞌega monou pẽ nupe. Erasto ꞌga nanẽ ojeꞌega monou pẽ nupe. ꞌAuwaramũ ore ꞌwyriara ꞌga upe kaꞌaranũũ raarana ꞌga. Kwaritu ꞌga nanẽ ojeꞌega monou pẽ nupe. Janerewirera ꞌjawe ꞌga nanẽ futat. Series, "
45,16,25,"Jarejuwarete ꞌga muorypawetSimuoryp ki Jarejuwarete ꞌga! ꞌGa ꞌã Jejui ꞌga rerowiarukararũmũ pẽ nupe. Jejui Kristu ꞌga ree morogyta esagea je imomeꞌwau kwe pewaramũ pẽ nupe. Ymã Janeruwarete ꞌga namueapyoi ꞌgã Jejui ꞌga ree rakue. Aꞌere ꞌawamũ ꞌga jane mueapyoi ꞌga ree. Ymã Janeruwarete ꞌga ojeꞌega kwasiarukaa kaꞌaran are ojeꞌega momeꞌwara ꞌgã nupe rakue. Jejui ꞌga ree ꞌgã kaꞌarana kwasiari. Aꞌere Janeruwarete ꞌga ꞌgã namueapyo katui ee. Aꞌeramũ ꞌgã weapyoeꞌemamũ ajemogyau ee rakue. Aꞌere ꞌawamũ Janeruwarete ꞌga, Okoeteete maꞌe ꞌga jane mueapyo katui ee. Aꞌeramũ ꞌga Jejui ꞌga momeꞌwaukaa janee. “Jejui ꞌga ree morogyta esagea pemomeꞌu kwe pewara ꞌgã nupe najuejue etee. Aꞌeramũ ꞌgã ꞌga rerowiaa, ꞌga jeꞌega renupa”, ꞌjau ꞌga janee jane monou ꞌga momeꞌwawamũ."
45,16,27,Aꞌeramũ ki jane aꞌe are Jarejuwarete ꞌga muorypa. ꞌGa ꞌã iꞌakwaaw ekoete maꞌe ꞌgã wapyraap. Ymã ꞌã ꞌga Jejui Kristu ꞌga muri ywy pe ꞌga jukaukaa janetywera mepyawamũ rakue. Aꞌeramũ ki jane aꞌe are ꞌga muorypa.Kweramũ jejeꞌega.
46,1,1,"1 KorĩtuJe Pauloramũ kaꞌarana akwasiat imonou pẽ nupe. Sotene ꞌga ako ꞌau futat je pyri. Je ꞌã Jejui Kristu ꞌga remimonoferamũ. Ymã ako Jejui ꞌga je monoi kwe pewara ꞌgã nupe omomeꞌwaramũ ikue. “Kwe pe ekwap je momeꞌwau ekou ꞌgã nupe”, ꞌjau ꞌga jee ikue. ꞌUwarete ꞌga remifutar imũ etee futat ꞌga ako je monou kwe pe ikue. Aꞌere ꞌga namajepei amunaw ipe etee omomeꞌwawãu rũi je mogoi ikue. Kwe pewara amunap tesirũmera pype omomeꞌwawamũ nanẽ ꞌga je mogoi ikue nũ. Aꞌeramũ je kaꞌarana kwasiaa tekou imonou Korĩtu pewaramũ pẽ nupe, Jarejuwarete ꞌga remiayuwamũ pẽ nupe. Pẽẽ ꞌã pejemujat Jejui Kristu ꞌga ree rakue. Ymã te ꞌã Janeruwarete ꞌga pẽ mũꞌẽi werowiareꞌema ꞌgã nui rakue. Jejui Kristu ꞌga pẽẽ erowiaramũ ꞌga pẽ mũꞌjãu pẽ mogyau wemiayuwamũ rakue. “Je poar ape mamaꞌe apou ejemifutar imũ”, Jarejararete ꞌga upe ꞌjara ꞌgã nupe juejue nanẽ je ikwasiari imonou nũ. Jejui Kristu ꞌga ꞌgã jararetea. Janejararetea nanẽ ꞌga nũ. Aꞌeramũ je ikwasiaa tekou ꞌgã nupe. Kuꞌjywa ꞌga ꞌã Janeruwaretea. Jejui Kristu ꞌga nanẽ ꞌã Janejararetea futat nũ. ꞌGã nesagea pẽ nerekoa je afutat. ꞌGã pẽ mopyꞌataꞌwaa nanẽ je ifutaa nũ."
46,1,4,Mamaꞌe esagea jane upe ꞌga iapoawetAmuoryp je Jarejuwarete ꞌga pẽ nee jepi. Jejui Kristu ꞌga pẽẽ erowiaramũ Janeruwarete ꞌga pẽ mogyi waꞌyramũ. Opotaꞌwaramũ ꞌga pẽ nee nanẽ nũ. Aꞌeramũ je ꞌga muorypa ee. Kristu ꞌga ree ako pejemujat ikue. Aꞌeramũ Janeruwarete ꞌga mamaꞌe esage apou pẽ nupe kwaiwete. ꞌAwamũ te ꞌã ꞌga futat jekwaawukari pẽ nupe. ꞌGa futat ꞌã pẽ katuꞌok raiꞌi. ꞌGa futat ꞌã pẽ mueapyoukaa ojeꞌeg are. ꞌAgamũ ꞌga futat ꞌã ojemomeꞌwaukaa pẽ nupe. Aꞌjea futat Jejui Kristu ꞌga momeꞌu resei pẽ akaga pype rakue. Aꞌeramũ pẽẽ ꞌga rerowiar ywyapiau pejejemogyau.
46,1,7,"Maꞌeramũ ꞌã Janeruwarete ꞌga aꞌjea futat pẽ mueapyoi wemifutar are. ꞌGa futat ꞌã oporowyky esage apoukaa pẽ nupe. Aꞌeramũ pẽẽ Jejui Kristu ꞌga rura rapesaka pejejemogyau, Jarejararete ꞌga rura rapesaka. Aꞌeramũ Janeruwarete ꞌga ꞌga rura poromukuran mamaꞌe esage apoukaa pẽ nupe."
46,1,8,"ꞌGa futat ꞌã Jejui ꞌga rerowiar ywyapiukat pẽ nupe rakue. Aꞌeramũ ꞌga wowase jane majatykaaw ipe pẽ monoweꞌem muku ojewi. “Ene tee futat erejekwa je pyri ejoreꞌem are rakue”, ꞌjaweꞌem pẽ nupe, Jejui Kristu ꞌga ruaw ipe."
46,1,9,"Uꞌeawer imũ etee futat Janeruwarete ꞌga mamaꞌe apoi. Aꞌeramũ jane jarejemogypyyka jarejemogyau ꞌga ree. ꞌGa ꞌã jane mũꞌẽ werowiareꞌema ꞌgã nui, jane mujaa jane mogyau waꞌyra ꞌga, Jejui Kristu ꞌga ree. Janejararete ꞌga ree jane mujaa jane mogyau. Aꞌeramũ jane jarejemogypyyka ꞌga ree."
46,1,10,"Kristu ꞌga etee ki perowiatPẽẽ ꞌã Jejui ꞌga rerowiaa je ꞌjawerimũ etee futat pejejemogyau jee. Aꞌeramũ pẽẽ pejejemogyau jerewirera ꞌjawe jee. Kũjãmeramũ pẽẽ pejejemogyau jerenyra ꞌjawe jee. Janejararete ꞌga je mogo opoirũnamũ ikue. Aꞌeramũ je ꞌga jeꞌeg imũ ꞌjau pẽ nupe: “Majepei ꞌyweteewara ꞌjawe pejemogy. ꞌAwamũ pejamue awi mamaꞌe are. Mamaꞌe are pejejeaꞌaramũ pejejuꞌjawe etee futat”, ꞌjau je pẽ nupe. Kylu ẽẽ pytuna ꞌgã amũ pẽ momeꞌwau jee aiꞌi. “Korĩtu pewara ꞌgã ajamue are ete ajemogy”, ꞌjau ꞌgã pẽ momeꞌwau jee aiꞌi."
46,1,12,"Amumeramũ aꞌe pẽẽ ꞌjau: “Je Paulo ꞌga remimomeꞌua te arowiarete”, ꞌjau aꞌe pẽẽ mũ. Amumeramũ aꞌe pẽẽ ꞌjau: “Je Aporu ꞌga remimomeꞌua te arowiarete”, ꞌjau aꞌe pẽẽ mũ. Amumeramũ aꞌe pẽẽ ꞌjau: “Je Pedro ꞌga remimomeꞌua te arowiarete”, ꞌjau aꞌe pẽẽ mũ. Amumeramũ aꞌe pẽẽ mũ ꞌjau: “Je Kristu ꞌga te arowiarete”, ꞌjau aꞌe pẽẽ mũ."
46,1,13,"Aꞌeramũ je teporonupa ee pẽ nupe: “Irũpãwẽ sipo Kristu ꞌga pytuna ꞌga rekoramũ rakue, ajee nãꞌã aipo peꞌje reꞌã”, ꞌjau je pẽ nupe. Naani. Majepei tee futat ꞌã ꞌga rekoi rakue. Aꞌeramũ pẽẽ auꞌje aipo apo re. Kristu ꞌga etee futat amanũ ꞌypeywar are janetywera mepyaawamũ rakue. NaPauloramũ rũi ako je manũi ꞌypeywar are pẽtywera mepyau ikue. Jerer imũ sipo ꞌga amũ pẽ pymĩ ꞌy pe raiꞌi? Naani."
46,1,14,"14,15 Jejui ꞌga rer imũ te ako ꞌgã pẽ pymĩ raiꞌi. Naje rũi ako apymĩ pẽẽ ꞌy pe aiꞌi. Krisipu ꞌga, Gaio ꞌga. Mĩmera ꞌgã etee je apymĩ ꞌy pe aiꞌi. Aꞌeramũ “Paulo ꞌga je pymĩ ꞌy pe wemiayuwamũ je mogoawamũ aiꞌi” ꞌjara ꞌgã amũ otyweꞌemamũ kwe pe. Aꞌeramũ je Jarejuwarete ꞌga muorypa ee. Series, "
46,1,17,"Naꞌgã pymĩawãu rũi Kristu ꞌga je monoi kwe pe ikue. Omomeꞌwaramũ te ꞌga je monoi ikue. ꞌYpeywar are ꞌga manũawera etee je amomeꞌu pẽ nupe. “Kristu ꞌga amanũ ꞌypeywar are janetywera mepyawamũ” ꞌea etee je amomeꞌu tekou pẽ nupe. Natejeaꞌara etee rũi je amomeꞌu tekou pẽ nupe. Tejeaꞌara etee imomeꞌu re amunipo ꞌã je aꞌjea futat je porogyta ekoetei tekou. Aꞌere je ꞌã Kristu ꞌga tee imomeꞌui ꞌgã nupe. Aꞌeramũ nipo ꞌgã weapyoramũ ꞌga ree. Aꞌeramũ nipo ꞌgã amũ ꞌga rerowiaa. Werowiaramũ nipo Kristu ꞌga ꞌgã katuꞌoka, ꞌgã tywera moia ꞌgã nui, ꞌgã mogyau Jarejuwarete ꞌga raꞌyramũ."
46,1,18,"Janetywera mepyawamũ ꞌga amanũawet“ꞌYpeywar are Kristu ꞌga manũi janetywera mepyawamũ” ꞌe renupawe ꞌga rerowiaaramũ jane ꞌi: “Janeruwarete ꞌga raꞌyra ꞌga amanũ janetywera mepyawamũ te. Aꞌeramũ ꞌga jane katuꞌoka opãjẽ mũ waꞌyra ꞌga jane erowiaramũ”, ꞌjau jane. Aꞌere mamaꞌeukwaawa rapyaw ipe oo maꞌerama ꞌgã nuerowiari futari nipo ꞌga. Aꞌeramũ nipo ꞌgã ꞌjau ajaupe: “Maꞌeramũ gatu nipo ꞌga manũi rakue? Amanũ ekoete tee nipo ꞌga rakue”, ꞌjau etee futat nipo mamaꞌeukwaawa rapyaw ipe oo maꞌerama ꞌgã ajaupe."
46,1,19,"Ymã te ꞌã Janeruwarete ꞌga kaꞌarana kwasiarukari ꞌga amũ upe rakue: “Amateepap je pẽꞌakwaawa pẽ nui”, ꞌjau ꞌga ikwasiarukaa ꞌga amũ upe rakue. “Uꞌakwaaw are ojerowiaraip maꞌe ꞌgã nuraꞌuweri futari je pyri”, ꞌjau Janeruwarete ꞌga. “Jetywer are futat ꞌã Jejui ꞌga manũi rakue ꞌe rerowiaara ꞌgã etee te ꞌut je pyri”, ꞌjau Janeruwarete ꞌga."
46,1,20,"Janeruwarete ꞌga upe uꞌakwaaw are ojerowiaraip maꞌe ꞌgã iꞌakwaaweꞌema ꞌjawe. Nuerowiari ꞌgã Jejui ꞌga. Aꞌeramũ ꞌgã iꞌakwaaweꞌema ꞌjawe ajemogyau Janeruwarete ꞌga upe. Ojemuꞌe maꞌe ꞌgã, oporogyta esage maꞌe ꞌgã. Mĩmera ꞌgã jemogyi iꞌakwaaweꞌema ꞌjawe Janeruwarete ꞌga upe Jejui ꞌga rerowiareꞌem ire."
46,1,21,"Janeruwarete ꞌga ꞌã iꞌakwaakwaap maꞌea. Aꞌeramũ ꞌga ojekwaawukareꞌema “Jeꞌakwaap je” ꞌjara ꞌgã nupe. Naaeꞌakwaaw ekoeteu rũi ꞌga jekwaawukari ae upe. Omomeꞌu rerowiaramũ te ꞌga jekwaawukari ae upe. Kristu ꞌga momeꞌu rerowiaramũ etee te jane ꞌga kwaawi. “Kristu ꞌga amanũ jetywera mepyawamũ rakue”, jane ꞌeramũ te ꞌga jane katuꞌogi. Aꞌere ꞌga rerowiareꞌema ꞌgã naeapyoi ee. “Nepẽꞌakwaawi pẽẽ”, ꞌjau futatee nipo ꞌga rerowiareꞌema ꞌgã janee jane jemogyramũ. “Jejui ꞌga amanũ janetywera mepyawamũ, peꞌje numiamũ. Aꞌere pẽꞌakwaaweꞌema te pẽ nerekoi”, ꞌjau futatee nipo ꞌgã janee. Aꞌere Janeruwarete ꞌga te iꞌakwaap maꞌe ꞌgã ꞌakwaawa apyraawi. Maꞌeramũ ꞌga ꞌã jane katuꞌogi waꞌyra ꞌga jane erowiaramũ."
46,1,22,"Aꞌea judeu ꞌgã nuerowiari. Aꞌeramũ ꞌgã ꞌjau oree: “Aeremiapoeꞌema mũ peapo amũ ore reape. Aꞌeramũ te nipo ore pejeꞌega rerowiari”, ꞌjau ꞌgã oree. “Na pa je raꞌe. Aꞌjea futat Janeruwarete ꞌga aeremiapoeꞌema apoukari ꞌgã nupe raꞌe, taruꞌe ꞌjau”, ꞌjau ꞌgã oree. “ꞌGa jeꞌeg imũ futat ꞌga ruri raꞌe, taruꞌe esag ire ꞌjau”, ꞌjau ꞌgã oree. Judeueꞌema ꞌgã teewi nũ, oporesagiweraiaiwamũ uꞌakwaaw are. Aꞌere ore Jejui ꞌga etee futat imomeꞌui ꞌgã nupe. “ꞌYpeywar are Jejui ꞌga manũi janetywera mepyawamũ rakue”, ꞌjau ete futat ore imomeꞌwau ꞌgã nupe. Aꞌere judeu ꞌgã nafutari oreremimomeꞌua. “Niaꞌwyri Paulo ꞌga remimomeꞌua raꞌe”, ꞌjau etee futat ꞌgã ajaupe. Judeueꞌema ꞌgã judeu ꞌgã nui ete nũ “morogyta ukwaaweꞌema te ꞌga omomeꞌu akou raꞌe”, ꞌjau ete ꞌgã oree nũ. Aꞌere Janeruwarete ꞌga remimũꞌẽnamũ Kristu ꞌga momeꞌu resageteramũ janee. Judeuramũ ꞌã janee, judeueꞌema ꞌgã nupe. Mĩmeramũ ꞌã jane ꞌga remimũꞌẽmeramũ najuejue etee futat Kristu ꞌga momeꞌu resageteramũ janee. Kristu ꞌga ꞌã Janeruwarete ꞌga pãjẽ wesaukat janee, ꞌga ꞌakwaawa nanẽ ꞌga ikwaawukaa janee nũ."
46,1,25,"Janeruwarete ꞌga rerowiareꞌema ꞌgã te nipo ajee eꞌi futatee ajemogyau: “Kristu ꞌga manũa Janeruwarete ꞌga ꞌakwaaweꞌema wesaukat janee, ꞌga pãjẽeꞌema resaukaa janee”, ꞌjau futatee ꞌgã ajaupe. Aꞌere jane naani. Kristu ꞌga manũa Janeruwarete ꞌga ꞌakwaawa te wesaukat janee. ꞌGa ꞌã mamaꞌe are eapyo katu katu maꞌea te werowiareꞌema ꞌgã ꞌakwaawa apyraapa. ꞌGa ꞌã pãjẽretea werowiareꞌema ꞌgã pãjẽ apyraapa."
46,1,26,"Pẽẽ ꞌã jerewirera ꞌjawe. Kũjãmeramũ pẽẽ pejejemogyau jerenyra ꞌjawe. Aꞌeramũ je ꞌjau pẽ nupe: pẽneaꞌar iki pejeko ymaner are, Janeruwarete ꞌga pejekatuꞌogeꞌemauwe pejejemogyawer are. “Iꞌakwaaweꞌema ꞌgã”, ꞌjau nipo ꞌgã pẽ nupe pejemogyramũ. “Naꞌwyriara rũi ꞌgã”, ꞌjau nipo ꞌgã pẽ nupe. “Tore pojeupap ꞌjau, eꞌi ꞌgã numiamũ”, ꞌjau nipo ꞌgã pẽ nupe."
46,1,27,"Aꞌere ꞌã Janeruwarete ꞌga te jane mũꞌẽi ꞌgã nui wemifutar imũ etee futat. Ijemuꞌeꞌema ꞌgã ꞌga omogy wemiayuwamũ, “Je te ꞌã jeꞌakwaakwaap” ꞌjara ꞌgã mojenosõu etee nipo. “Tỹỹ. Maꞌeramũ sipo ꞌga ijemuꞌeꞌema ꞌgã jẽmĩ imogyau wemiyauwamũ? Maꞌeramũ sipo ꞌga ojemuꞌe maꞌeramũ jẽmĩ ore mogoweꞌem wemiayuwamũ?” ꞌjau ꞌgã ojenosõu ajuowase. ꞌWyriareꞌema ꞌgã ꞌga omogy wemiayuwamũ ꞌwyriara ꞌgã mojenosĩukaawamũ."
46,1,29,Najane te rũi sajemogy ꞌga raꞌyramũ. ꞌGa te jane mogy waꞌyramũ. Aꞌeramũ jane jarejerowiaraipeꞌema jarejee Jarejuwarete ꞌga rowase.
46,1,30,"Janeruwarete ꞌga te ꞌã jane mujat Jejui Kristu ꞌga ree. Aꞌeramũ ꞌga ꞌã jane muꞌakwaawukaa Jejui Kristu ꞌga upe. Aꞌeramũ Jejui Kristu ꞌga jane muesageu ꞌUwarete ꞌga upe. Jejui Kristu ꞌga ꞌã janetywera mepyau jane mũꞌjãu mamaꞌeukwaawa ꞌwyriara remiayuw awi, jane mogyau ꞌUwarete ꞌga remiayuwamũ. Jejui Kristu ꞌga futat janetywera omoit jane wi."
46,1,31,"Aꞌeramũ ki jane jarejerowiaa ꞌga ree etee futat. Ymã we futat ꞌã Janeruwarete ꞌga kaꞌarana kwasiarukari Jeremi ꞌga upe rakue: “Pejejararete ꞌga ree etee ki pejerowiat pejejemogyau. Pejejeupe ꞌga remiapofer are nanẽ ki pẽẽ pejejerowiaa pejejemogyau nũ”, ꞌjau ꞌga ikwasiarukaa Jeremi ꞌga upe rakue. Aꞌeramũ ki jane jarejerowiaa Jarejararete ꞌga ree etee futat."
46,2,1,"1,2 Pẽ pyri tekou ako je Jarejuwarete ꞌga etee imomeꞌui pẽ nupe ikue. “Ymã te ꞌã Janeruwarete ꞌga waꞌyra ꞌga muri ꞌau ywy pe janetywera mepyawamũ rakue. ꞌYpeywar are ꞌga raꞌyra ꞌga, Jejui Kristu ꞌga amanũmũ janetywera mepyawamũ rakue”, ꞌjau je ako tekou pẽ nupe ikue. “Aꞌeramũ ꞌga ꞌawamũ jane werowiaramũ janetywera moia jane wi, jane katuꞌoka, jane mogyau wemiayuwamũ”, ꞌjau je ako pẽ nupe ikue. Nasigaty rũi futat ako je imomeꞌwau pẽ nupe ikue. “Jejui Kristu ꞌga etee futat pa je amomeꞌu tekou ꞌgã nupe kwy”, ꞌjau je tekou ikue. “Aꞌeramũ pa je ꞌypeywar are ꞌga manũawera etee futat imomeꞌwau ꞌgã nupe kwy”, ꞌjau je tejeupe pẽ pype tekou ako ikue. Aꞌeramũ ako je ꞌga etee futat imomeꞌwau pẽ nupe ikue. Namomeꞌu tesirũmeri nanẽ ako je pẽ nupe ikue nũ. Jejui Kristu ꞌga etee futat ako je imomeꞌwau pẽ nupe ikue. Namorogyta teea rũi nanẽ ako je amomeꞌu pẽ nupe ikue. Jarejuwarete ꞌga jeꞌega te ako je amomeꞌu pẽ nupe ikue. Ymã te janeypy ꞌgã naeapyoi ee rakue. Aꞌere Janeruwarete ꞌga ꞌawamũ jane mueapyoukari ee. Series, "
46,2,3,Najepifuakari agawewi ako je tekou pẽ pyri ikue. Aꞌetea ako je ako tepifuakareꞌema pype etee futat ꞌga momeꞌwau pẽ nupe ikue. Aꞌeramũ je ꞌjau tejeupe etee futat ikue: “Amomeꞌu esage futat sipo je ꞌga tekou ꞌgã nupe ꞌwei?” ꞌjau je tejeupe etee futat ikue. Pẽ nupe ꞌga momeꞌuarũeꞌem awi tekyjau ikue.
46,2,4,Nateꞌakwaaw imũ rũi je ako pẽ muꞌei morogyta aꞌje are ikue. Namoromuꞌjara ꞌgã temuꞌeawer imũ rũi nanẽ je ako pẽ muꞌjau ee ikue nũ. Jarejuwarete ꞌga ꞌAgesagea temueapyoaw imũ etee futat ako je imomeꞌui pẽ nupe ikue. Janeruwarete ꞌga ꞌAgesagea je rereko. Aꞌeramũ ꞌga ꞌAgesagea Jejui ꞌga momeꞌwaukaa jee pẽ nupe ikue. Aꞌeramũ ako ꞌga ꞌAgesagea jeremimomeꞌufera rerowiarukaa pẽ nupe ikue. Aeremiapoeꞌema nanẽ ako ꞌga iapoukaa jee pẽ neape ikue nũ. Aꞌeramũ ako pẽẽ ꞌga pãjẽ resaka ikue. ꞌGa ꞌAgesagea futat ako Jejui ꞌga rerowiarukaa pẽ nupe ikue. Napejeꞌakwaaw are rũi ako pẽẽ ꞌga rerowiaa ikue. Uꞌagesageu te Janeruwarete ꞌga Jejui ꞌga rerowiarukari pẽ nupe.
46,2,6,"6,7“Ojee iporomutat maꞌe ꞌgã nupe Janeruwarete ꞌga mamaꞌe esage mỹigatu.Niesagi jane mamaꞌe esagea jarejeupe ꞌga remimỹigatu ꞌjawewara.Nienuwi futari jane ꞌga remiaporama rera. Janereapyoi futari jane ꞌga remiaporam are.Aꞌere ꞌga ojee iporomutat maꞌe ꞌgã nupe etee futat iapoi”,ꞌjau ꞌga ikwasiarukaa kaꞌaran are Isai ꞌga upe rakue."
46,2,10,Aꞌere Janeruwarete ꞌga jane mueapyoukari Uꞌagesage upe ee. ꞌGa ꞌAgesagea okwaapap futat. Nitywi futari ꞌga ꞌAgesage remikwaaweꞌema mũ. Janeruwarete ꞌga reaꞌara miamũ ꞌga ꞌAgesagea okwaap.
46,2,11,Sãꞌã jane tee jarejeaꞌara kwaawa. Nan tee futat Janeruwarete ꞌga ꞌAgesagea tee ꞌga reaꞌara kwaawi.
46,2,12,Jejui ꞌga rerowiaaramũ jane upe Janeruwarete ꞌga Uꞌagesage muri. Namamaꞌeukwaawa rũi jane sireko. Jarejuwarete ꞌga ꞌAgesagea te jane sireko. Aꞌeramũ ꞌga ꞌAgesagea jane mueapyoukaa jane upe ꞌga remimurer are.
46,2,13,"Aꞌeramũ ore pẽ muꞌjau Jarejuwarete ꞌga ꞌAgesagea orojeupe ꞌeawer are. Naꞌauwara ꞌgã neaꞌar are rũi ore pẽ muꞌei. Orojeupe ꞌga ꞌAgesagea ꞌeawer are etee te ore pẽ muꞌei. ꞌGa ꞌAgesagea nanẽ pẽ nereko nũ. Aꞌeramũ ꞌga ꞌAgesagea pẽ mueapyoukaa ee. Aꞌere Jarejuwarete ꞌga ꞌAgesage rerekwareꞌema ꞌgã naeapyoi Jarejuwarete ꞌga jeꞌeg are. Ojeupe ꞌga jeꞌega jane imomeꞌuramũ nipo ꞌgã ꞌi etee ojeupe: “Maꞌja are gatu nipo ꞌgã je muꞌei? Ijeꞌẽran ekoete tee ꞌgã ajemogyau”, ꞌjau etee nipo ꞌgã ojeupe. Naeapyoi ꞌgã ee. Janeruwarete ꞌga ꞌAgesagea tee jane mueapyou ee. Aꞌeramũ ꞌga ꞌAgesage rerekwareꞌema ꞌgã weapyoeꞌemamũ futat ajemogyau ee. ꞌGa ꞌAgesage rerekwaramũ etee te janereapyoramũ ee. ꞌGa ꞌAgesagea jane mueapyoukari ee. Janeruwarete ꞌga ꞌAgesage rerekwaramũ jane jarejeapyoramũ ꞌga ꞌAgesage rerekwareꞌema ꞌgã nereko tyweaw are. Aꞌere ꞌgã naeapyoaꞌuweri janejemogy are. Nuerekoi ꞌgã ꞌga ꞌAgesagea. Aꞌeramũ ꞌgã amueapyoaweꞌemamũ."
46,2,16,"Ymã we te ꞌã ꞌga amũ kaꞌarana kwasiari ee rakue: “Awỹja sipo Jarejuwarete ꞌga reaꞌawa okwaap? Naani. Nitywi futari ꞌga amũ. Awỹja sipo ꞌga muꞌakwaapa mamaꞌe are? Naani. Nitywi futari ꞌga amũ”, ꞌjau Isai ꞌga ikwasiaa kaꞌaran are rakue. Aꞌere Janeruwarete ꞌga ꞌAgesage rerekwaramũ janereaꞌaramũ mamaꞌe are Kristu ꞌga reaꞌar imũ etee futat."
46,3,1,Janeruwarete ꞌga remiayupPẽẽ ꞌã Jejui ꞌga rerowiaa je ꞌjawe. Aꞌeramũ pẽẽ Jejui ꞌga rerowiar ire pejejemogyau jepytunamũ. Aꞌere ꞌã pejemogy ꞌga rerowiareꞌema ꞌgã ꞌjawe tee jee. Aꞌeramũ je pẽ muꞌjawarũeꞌem Jarejuwarete ꞌga remifutar are. Sãꞌã kunumĩakyra reapyoaꞌneꞌema mamaꞌe are. Nan tee ꞌã pẽẽ. Nepẽneapyo ymani ꞌã ꞌga remifutar are.
46,3,2,Sãꞌã kunumĩakyra kamyꞌia etee iꞌua. Naꞌuaꞌuweri ꞌã miaroꞌoa. Nan tee futat ꞌã pẽẽ. Nepejemuꞌe ymani nipo ꞌã Jarejuwarete ꞌga remifutar are. Maꞌeramũ ꞌã je mamaꞌeayeꞌeꞌmĩ are etee futat pẽ muꞌei. Mamaꞌeayeꞌeꞌmĩ are tee te ꞌã pẽneapyo. Nepẽneapyoaꞌuweri futari nipo ꞌã pẽẽ mamaꞌeay are. Maꞌeramũ ako je pẽ muꞌei mamaꞌeayeꞌem are etee raꞌne futat aiꞌi numiamũ.
46,3,3,"Aꞌeramũ miamũ ꞌã pejejemogyau Jejui ꞌga rerowiareꞌema ꞌgã ꞌjawe etee futat. Maꞌeramũ ꞌã nepẽneapyoaꞌuweri mamaꞌeay are. Jejui ꞌga rerowiareꞌema ꞌgã ꞌjawe etee ꞌã pejemaraꞌne ekoeteramũ pejejuee. ꞌGa rerowiareꞌema ꞌgã ꞌjawe etee ꞌã pẽẽ pejejamueu mamaꞌe are. Aꞌeramũ ore ꞌjau pẽ nupe: “Jejui ꞌga rerowiareꞌema ꞌgã ꞌjawe etee Korĩtu pewara ꞌgã”, ꞌjau ore pẽ nupe."
46,3,4,"Pẽẽ mũ aꞌe ꞌjau pejejaupe: “Je ꞌã Paulo ꞌga remimomeꞌu rerowiaara te”, ꞌjau aꞌe pẽẽ mũ. Amumeramũ aꞌe pẽẽ ꞌjau “Je ꞌã Aporu ꞌga remimomeꞌua te arowiat”, ꞌjau pẽẽ. Aipo ꞌjaramũ pejemogy Jejui ꞌga rerowiareꞌema ꞌgã ꞌjawe. Jarejuwarete ꞌga upe oporowyky maꞌeramũ jue futat ore. Pauloramũ je, Aporu ꞌga retee Jejui ꞌga momeꞌui pẽ nupe ikue. Aꞌeramũ ako pẽẽ ꞌga rerowiaa ikue. Janeruwarete ꞌga futat ore moporowykyaukaa ojeupe. Aꞌeramũ ore arajuꞌjajuꞌjawe etee futat ꞌga upe. Sãꞌã ꞌga amũ yꞌwa raꞌỹi tyma ko pype. Aꞌere ꞌã amutee ꞌga etee akou imuakỹmaramũ. Aꞌere ꞌã naitymarera ꞌga rũi imuakỹmarera ꞌga retee rũi imomoporukari. Janeruwarete ꞌga tee omomoporukat imuaranupa ꞌjau. Nan tee futat ore. Je ꞌã yꞌwa raꞌỹi tymara ꞌjawe. Aporu ꞌga ꞌã imuakỹmara ꞌjawe. Jejui ꞌga ako je amomeꞌu pẽ nupe ikue. Aꞌere ꞌã Aporu ꞌga pẽ nui je o re awau pẽ muꞌjau, ꞌga remifutar are raiꞌi. Aꞌere ꞌã Janeruwarete ꞌga te Jejui ꞌga rerowiarukari pẽ nupe. Yꞌwa raꞌỹi tymara ꞌgã, imuakỹmara ꞌgã. Mĩmera ꞌgã ꞌã ojejukau futat oko pypiar are numiamũ. Aꞌere ꞌã Janeruwarete ꞌga te imomoporukari imuaranupa. Nan tee futat ꞌã ore. Je raꞌne ako Jejui ꞌga momeꞌwau pẽ nupe ikue. Aꞌere ꞌã Aporu ꞌga awau pẽ muꞌjau ꞌga remifutar are rakue nũ. Aꞌeramũ ore arajuꞌjawe etee futat mamaꞌe apou ꞌga upe. Jarejuwarete ꞌga upe ore mamaꞌe apoi ꞌga remifutar imũ etee futat. Aꞌeramũ Janeruwarete ꞌga anure ore mepyau ojeupe oreremiapofer are. Oromomeꞌu pãwẽ pãwẽ etee futat ore ꞌga arajuꞌjawe. Jarejuwarete ꞌga upe etee futat ore mamaꞌe apoi. Aꞌeramũ pẽẽ ꞌga remiayuwaretea futat. ꞌGa etee futat ojerowiarukat pẽ nupe.ꞌOga jara ꞌjawe Janeruwarete ꞌga jejuka esagei pẽ nee."
46,3,10,"Sãꞌã tujugeyra ꞌoga apoara ꞌga ywyakapeꞌia raꞌne imogoa jupe. Iypykokara apoara ꞌjawe je raꞌne ako ꞌga momeꞌui pẽ nupe ikue. Aꞌe ꞌga ita jaga iypy pe iypymotypawamũ. Nan ako je ꞌoga ypykokara apoara ꞌjawe aiꞌi. Aꞌeramũ ꞌã Aporu ꞌga ꞌua. Sãꞌã ꞌoga apoara ꞌgã amũ ꞌoga apoa iypymogatyrũarera ꞌga remiapofera ꞌarimũ. Nan tee futat ako je raꞌne Jejui ꞌga momeꞌui esage pẽ nupe ikue. Aꞌeramũ je ꞌoga ypykokara apoara ꞌga ꞌjawe futat. Aꞌere ꞌã pẽ nupe je ꞌga momeꞌu re ꞌga amũ ꞌua pẽ muꞌjau ꞌga ree nũ. Aipo ꞌga ꞌoga apopaara ꞌjawe. Aꞌeramũ ꞌga iypykokara ꞌarimũ etee futat ꞌga ꞌoga apou esage etee futat. Janeruwarete ꞌga Jejui Kristu ꞌga rerowiarukaa janee. “Jeraꞌyra ꞌga etee ki perowiat”, ꞌjau ꞌga janee rakue. “Perowiat kasi ꞌgã amũ kwe pe ne. Jeraꞌyra ꞌga etee futat ki perowiat”, ꞌjau ꞌga janee rakue. Aꞌeramũ ꞌã Jejui Kristu ꞌga futat akou ꞌoga ypykokar esage ꞌjawe. Nitywi futari ꞌoga ypykokar esage ꞌjawewara mũ. Jejui Kristu ꞌga te ꞌã akou ꞌoga ypykokara ꞌjawe janee."
46,3,12,Aꞌeramũ jane jarejamuꞌe esagearamũ ꞌoga mỹjeteeteara ꞌgã ꞌjawe. ꞌOga mỹjeteeteara ꞌgã nemiapofera ꞌã nuꞌari futari ꞌoga. ꞌOga apoara ꞌgã amũ ꞌywaꞌy paga etee iapou wogamũ. Aꞌeramũ ꞌgã nemiapofera ateepawaꞌneꞌemamũ. ꞌGã ꞌjawe ꞌgã amũ mamaꞌe aꞌje are etee ajamuꞌei. Mamaꞌe aꞌje are moromuꞌjara ꞌgã ꞌoga apoar esage ꞌgã ꞌjawe. Aꞌere amumera ꞌgã ꞌywaꞌy pageꞌema pyu ꞌoga apoara ꞌgã ꞌjawe. Aꞌeramũ ꞌã ꞌgã nemiapofera uꞌaa kamẽsĩete. Nãꞌã juonanũũ etee nanẽ ipira nũ. Nan tee futat moromuꞌjara ꞌgã amũ. Mamaꞌe amutee are etee ꞌgã jamuꞌei. Aꞌeramũ nipo Jarejuwarete ꞌga rowase ae jatykaaw ipe jane jareporowyky resaka. Sãꞌã tata ꞌoga apopyrera resaukara. Itaoga ꞌã nukai. Aꞌeramũ ꞌã juowa pyu iapopyra ukaitapap. Nan tee futat nipo Janeruwarete ꞌga janeporowykyawera resaukari wowase ae majatykaaw ipe. Aꞌeramũ te nipo jane mamaꞌe aꞌje are moromuꞌjarera ꞌgã kwaawi. Mamaꞌe aꞌje are moromuꞌjarera ꞌgã itaoga apoarera ꞌgã ꞌjawe. Nukaipawi ꞌgã nemiapofera. Mamaꞌe amutee are moromuꞌjarera ꞌgã nemiapofera nanẽ nipo jane ikwaapa nũ. Mamaꞌe sigaty are moromuꞌjarera ꞌgã juowoga apoarera ꞌgã ꞌjawe. Ukaipap ꞌgã nemiapofera.
46,3,14,Aꞌeramũ nipo Janeruwarete ꞌga mamaꞌe aꞌje are moromuꞌjarera ꞌgã mepyau.
46,3,15,"Aꞌere nipo ꞌga mamaꞌe amutee are ajamuꞌjarera ꞌgã nomepyi. Ukaipap ꞌgã nemiapofera. Aꞌeramũ ꞌga ꞌgã mepyaweꞌem. ꞌOg ukai maꞌe ꞌgã nũjaꞌuweri woga ꞌwyripe. Wogakajamũ ꞌga ẽmi ꞌoga ꞌwyr awi. Aꞌeramũ ꞌgã amanũmeꞌem. Aꞌeramũ ꞌga roga etee ukaitapap. Nan tee futat Janeruwarete ꞌga remiayuwa ꞌgã amũ. Janeruwarete ꞌga ꞌgã nerawau ꞌgã mogyau ojepyri. Aꞌere ꞌga nomepyi ꞌgã porowykyawera, aꞌjeteetewi ꞌgã porowykyeꞌem ire."
46,3,16,“Janeruwarete ꞌga ꞌAgesagea jane sireko” ꞌea ꞌã pẽẽ ikwaapa. ꞌGa ꞌAgesagea jarejereko re jane jarejemogyau Jarejuwarete ꞌga roga ꞌjawe. Janeruwarete ꞌga roga esage futat. Nitywi mamaꞌe tywera ipype. ꞌGa ꞌAgesage rerekwaramũ jane jemogyi ꞌga roga ꞌjawe. Aꞌeramũ mamaꞌe amutee are moromuꞌjara ꞌgã ꞌga roga moteꞌaara ꞌjawe. Aꞌeramũ ꞌga jane mũ woga moteꞌar ire jane rerekou tyweaete ee.
46,3,18,"Pẽnoryp tee awi pejejee. “Jeꞌakwaap je”, ꞌjau nipo pẽẽ mũ pejejeupe numiamũ. Aꞌere nipo aipoa pẽꞌakwaawa naJaneruwarete ꞌga ꞌakwaawa rũi. “Teꞌakwaawa je afutat” ꞌjaramũ pẽẽ pejepoia pejeꞌakwaaw ekoete awi. Aꞌeramũ Janeruwarete ꞌga te pẽ muꞌakwaapa pẽ mogyau. Pẽẽ ꞌakwaawekoetea niaꞌwyri Janeruwarete ꞌga upe. Ymã te ꞌã ꞌga amũ kaꞌarana kwasiari ee rakue: “Janeruwarete ꞌga ‘jeꞌakwaap je’ ꞌjara ꞌgã nee ikwasiarukaa rakue: ‘Nepẽꞌakwaawi pẽẽ pejejemogyau’, eꞌi Janeruwarete ꞌga ꞌgã nupe”, ꞌjau ꞌga amũ ikwasiaa rakue."
46,3,20,"Ajepeja ꞌga nanẽ ꞌã kaꞌarana kwasiaa ee rakue nũ: “Janeruwarete ꞌga iꞌakwaaw ekoete maꞌe ꞌgã neaꞌara okwaap. Aꞌere niapoaꞌuweri aipoa ꞌga upe”, ꞌjau ꞌga ikwasiaa rakue."
46,3,21,"Aꞌeramũ ki jane jarejerowiaraipeꞌema ꞌgã amũ nee. Janeruwarete ꞌga ꞌã mamaꞌe esage monou pẽ nupe. 22,23 Pauloramũ ꞌga ꞌã je monou pẽ nupe pẽ muꞌjaramũ. Aporu ꞌga, Pedro ꞌga. Mĩmeramũ ꞌga ore monou pẽ nupe pẽ muꞌjawamũ ojee. Ywya ꞌga ꞌã iapou janee rakue, ipypiara reewe rakue. Jane rekoramũ Janeruwarete ꞌga ojejukau esage jane ree. Jane manũnamũ nanẽ ꞌga ojejukau esage jane ree nũ. ꞌAwamũ ꞌga jejuka esagei jane ree. Anure nanẽ nipo ꞌga jejuka esagei jane ree nũ. Aꞌeramũ ki jane jarejemuaẽmeꞌema mamaꞌe are. Janeruwarete ꞌga mamaꞌe jararetea. Janeruwarete ꞌga ꞌã Kristu ꞌga Ruwaretea. Aꞌeramũ Kristu ꞌga janejararetea. Aꞌeramũ jane ꞌga remiayuwamũ mamaꞌe jara ꞌjawe nanẽ jarejemogyau nũ."
46,4,1,"Kristu ꞌga remimonofetKristu ꞌga upe oporowyky maꞌeramũ ore jemogyi. “Pekwap ꞌgã mueapyou Jarejuwarete ꞌga jeꞌeg are”, ꞌjau Kristu ꞌga oree ikue. “Ymã ꞌã pẽypy ꞌgã naeapyoi ee rakue. Aꞌere je ꞌawamũ pẽ mueapyoi ee. Aꞌeramũ pẽẽ ꞌawamũ ꞌgã muꞌjau ee, ꞌgã mueapyou ee”, ꞌjau Kristu ꞌga oree ikue."
46,4,2,Maran oporowyky maꞌe ꞌgã mamaꞌe apoi morowyky jara ꞌga upe? ꞌGa ꞌeawer imũ etee futat ꞌgã porowykyi ꞌga upe. Aꞌea esage ꞌga upe.
46,4,3,"Nan tee futat je. Kristu ꞌga upe je porowykyi tekou. Aꞌeramũ je tejeupe ꞌga ꞌeawer imũ etee teporowykyau. Aꞌeramũ nipo jeporowykya ꞌga muorypa. Najerorywi je pẽꞌeawer are. “Paulo ꞌga oporowyky esage Jarejuwarete ꞌga upe” ꞌe are je najerorywaꞌuweri. Tekotee ꞌgã ꞌeawer are nanẽ je tejoryweꞌemamũ nũ. Kristu ꞌga ꞌe are etee tejorywamũ tekou. Tejeaꞌar are miamũ je tejoryweꞌemamũ. Tejemiapo aꞌwyreꞌem are nanẽ je tejeaꞌareꞌemamũ tekou. Aꞌeramũ je tepyꞌaꞌwyreꞌemamũ tejemiapofer are. Aꞌere je naꞌei tejeupe: “Jeresage te je tekou”, naꞌeaꞌuweri je tejeupe. Jejararete ꞌga etee futat eꞌiarũ jee: “Eneresage ene jee”, eꞌiarũ jee. Jeaꞌwyreꞌemamũ nanẽ ꞌga ꞌjau jee nũ. Series, "
46,4,5,"Aꞌeramũ ki pẽẽ ꞌjaweꞌem pejejaupe: “Neneaꞌwyri ene Jarejararete ꞌga upe”, ꞌjaweꞌem pẽẽ pejejaupe. Janejararete ꞌga te janeaꞌwyreꞌema okwaap. Ywag awi ojewyr ire te nipo ꞌga jane majatykai wowase. Aꞌeramũ nipo ꞌga janeremiapofera resaukaa jarejaupe. ꞌAwamũ jane janereapyoi futari jemime jarejemiapofera mamaꞌe are. Aꞌere ꞌga anure esaukari janee. Jarejueaꞌar are janereapyoeꞌema miamũ futat ꞌga esaukaa janee. Aꞌeramũ nipo Janeruwarete ꞌga ꞌjau janee: “Eneresage ene jee”, ꞌjau nipo ꞌga janee, janereko esage re."
46,4,6,"Pẽneko esage are pẽ muꞌjawamũ je jemomeꞌui pẽ nupe. Aporu ꞌga nanẽ je amomeꞌu pẽ nupe nũ. Aꞌeramũ ki pẽẽ pejejemuꞌjau ymãwarera ꞌgã nemikwasiarer are, “pejejuka esage pãwẽ pãwẽ etee ki ꞌgã nee”, ꞌga ꞌeawer are. Pereko tywet nanẽ kasi ꞌga amũ ne. Pereko esage pãwẽ pãwẽ etee futar iki ꞌgã."
46,4,7,Jarejuwarete ꞌga upe jane jemogyi jarejuꞌjajuꞌjawe etee futat. Naeakwar amuteeteei futat ae ajemogyau ꞌga upe. ꞌGa etee futat mamaꞌea wapoukat janee. ꞌGa jarepoareꞌem ire amunipo ꞌã jane niapoi mamaꞌea ꞌga upe. ꞌGa te ꞌã mamaꞌea amut janee. Aꞌeramũ pẽẽ pejejemogyau pejuꞌjajuꞌjawe etee futat. Nepẽtywi futari pẽẽ mũ pejejuapyraaparamũ. Aꞌeramũ ki pẽẽ pejejerowiaraipeꞌema nanẽ pejejee nũ.
46,4,8,"“Oretyp katu katu ore mamaꞌe pyu. Aꞌeramũ ore oroporiaeꞌemamũ”, ꞌjau futatee nipo pẽẽ pejejaupe. “Janeruwarete ꞌga ore mogyau ꞌwyriaramũ ꞌgã nupe”, ꞌjau futatee nipo pẽẽ pejejaupe. Aipo aꞌje re amunipo ꞌã ꞌga ymã we ore mogyi ꞌwyriaramũ raiꞌi. Anure te nipo Janeruwarete ꞌga jane mogyau ꞌwyriaramũ aꞌjea futat. Aꞌere ꞌga ꞌawamũ najane mogyi we ꞌwyriaramũ."
46,4,9,"Ore ꞌã Kristu ꞌga remimonofera agawewi. Aꞌetea ꞌã Janeruwarete ꞌga ore mogy akotee maꞌe ꞌjawe etee futat. Iapisipyrama ꞌjawe etee futat ꞌgã ore rerekoi. Sãꞌã ꞌgã iaꞌwyreꞌema ꞌgã apisia ajuowase. Nan tee futat nipo ore jemogyi ꞌgã nowase. Ywagipewara ꞌgã nowase, ywy pewara ꞌgã nowase. Mĩmera ꞌgã nowase nipo ore jemogyi iaꞌwyreꞌema ꞌjawe."
46,4,10,"Aꞌeramũ nipo Kristu ꞌga rerowiareꞌema ꞌgã ꞌjau oree: “Iꞌakwaaweꞌema ꞌgã ajemogy”, ꞌjau nipo ꞌgã oree, Kristu ꞌga ore imomeꞌu are. Aꞌere ꞌã pẽẽ nanarũi peꞌje: “Jane ꞌã janeꞌakwaap Kristu ꞌga ree”, ꞌjau etee ꞌã pẽẽ pejejaupe, pejejerowiaraipa etee pejejee. Aꞌere ꞌã ore akotee maꞌe ꞌjawe ete. Aꞌere ꞌã pẽẽ ꞌwyriara ꞌjawe pejemogy. Ore ree ꞌã ꞌgã opojejuka esageꞌemamũ. Aꞌere ꞌã pẽ nee ꞌgã opojejuka esageramũ ajemogyau."
46,4,11,Ore te ꞌã aruata arawau kwe pe. Orojetyꞌapoita ꞌã arakou. Oroꞌyuweja rerekou. Orojaitypawamũ futat ꞌã arakou. Amumẽ ꞌgã amũ ore nupãu jepi. Nitywi agawewi futat oreꞌwyra.
46,4,12,"Oroporowykyau ꞌã ore kwaiwete. Aꞌeramũ ꞌã ore arafuakapawamũ arajemogyau. Orojeupe ꞌgã jeꞌegaiwamũ ꞌã ore ꞌjau etee ꞌgã nupe: “Jarejuwarete ꞌga pẽ nereko esagea te ore arafutat”, ꞌjau etee ore ꞌã ꞌgã nupe orojeupe ꞌgã jeꞌegaiwamũ jepi. Orojereko tyweramũ ore arajuagamũ etee futat jupe jepi. ꞌGã amũ arakurawamũ ore orojeꞌega esage etee futat ꞌgã nupe jepi. Jejui ꞌga rerowiareꞌema ꞌgã nupe ore jemogyi yty ꞌjawe."
46,4,14,Aꞌere je napẽ mojenosĩawamũ rũi je kaꞌarana kwasiari pẽ nupe. Pẽ muꞌakwaapawamũ te je ikwasiari pẽ nupe. Pẽẽ ꞌã jeraꞌyra ꞌjawe jee. Jeporomutat je pẽ nee. Aꞌeramũ je pẽ muꞌakwaapa mamaꞌe are. Kwaiwete agawewi nipo pẽ muꞌjara ꞌgã. Teis miu agawewi nipo ꞌgã pytuna. Aꞌere majepei tee pẽnuwa ꞌjawewara. Pejejeupe Jejui ꞌga je imomeꞌuramũ pẽẽ ꞌga rerowiaa pejejemogyau ꞌga remiayuwamũ. Aꞌeramũ je pẽnuwa ꞌjawe.
46,4,16,"Aꞌeramũ je ꞌjau pẽ nupe: Pejemuꞌe je ree. Mamaꞌea peapo je ꞌjawerimũ etee futat, aꞌe je pẽ nupe."
46,4,17,"Aꞌeramũ je Timoteo ꞌga monou tejeko esage are pẽ mueaꞌaawamũ. Timoteo ꞌga jeraꞌyra ꞌjawe jee. Oporowyky esage ꞌga Jarejararete ꞌga upe. Jeporomutat je ꞌga ree. Aꞌeramũ je ꞌga monou pẽ nesaka. Jereko esage are nipo ꞌga pẽ mueaꞌari. “Paulo ꞌga ako esage etee Jarejararete ꞌga remifutar imũ”, ꞌjau nipo ꞌga pẽ nupe. “Jarejararete ꞌga ree ojemujar ire ꞌga reko esagei ꞌga remifutar imũ etee futat”, ꞌjau nipo ꞌga pẽ nupe, pẽ mueaꞌaa je ree. Kristu ꞌga rerowiaaramũ pẽ nupe nanẽ nipo ꞌga jeremimomeꞌufer are pẽ mueaꞌaa nũ. Pẽ pype tekou ako je pẽ muꞌei pẽneko esage are ikue. Aꞌeramũ nipo ꞌga pẽ mueaꞌaa ee. Kwe pe ꞌgã muꞌeawer imũ etee futat ako je pẽ muꞌjau tekou ikue."
46,4,18,"“Nuruꞌjawi futari Paulo ꞌga jane pyri nũꞌũ”, ꞌjau nipo pẽẽ mũ pejejaupe raiꞌi. “Aꞌeramũ nipo ꞌga oreremiapo resakeꞌema reꞌã”, ꞌjau nipo pẽẽ mũ pejejaupe raiꞌi. Aꞌeramũ nipo pẽẽ aipo ꞌjaramũ pejejerowiaraipa pejejee raiꞌi numiamũ."
46,4,19,"Aꞌere nipo je oi futari pẽ pyri. Jarejararete ꞌga teo futaramũ nipo je oi futari pẽ nesaka. Aꞌeramũ nipo je ojee ojerowiaraip maꞌe ꞌgã nesaka, tejeau tãmẽjẽ ꞌgã nesaka. Maranamũ nipo je ꞌgã nera renupawer imũ etee futat ꞌgã nesaka. “Jarejuwarete ꞌga pãjẽa te ꞌgã wereko? Naani te raꞌu nũ?” ꞌjau nipo je ꞌgã nesaka."
46,4,21,Maꞌja sipo ajee pefutat? Pejejeupe jejeꞌeg ywyrafena te raꞌu pefutat nũ? Pejejeupe jejeꞌeg ywyrafeneꞌema te raꞌu pefutat nũ? Pejejeupe jejeꞌeg ywyrafeneꞌema futaa ki pepoit mamaꞌe tywera apo awi.
46,5,1,"Mamaꞌe tywera apoawet“Korĩtu pewara ꞌga amũ mamaꞌe tywera wapo ajemogyau”, ꞌjau ꞌgã amũ pẽ momeꞌwau jee aiꞌi. “ꞌUwa ꞌga remireko ẽẽ ꞌga wereko”, ꞌjau ꞌgã imomeꞌwau jee aiꞌi. Nanuara niaꞌwyri Janeruwarete ꞌga upe. Jejui ꞌga rerowiareꞌema ꞌgã miamũ nuapoaꞌuweri aipoa. Maꞌeramũ ajee “Jejui ꞌga rerowiaara je” ꞌjaramũ aipo peapo nũ? Niaꞌwyri aipo apoa."
46,5,2,"Maꞌeramũ sipo ajee pejerowiaraiw etee pejejee? Pejejepype mamaꞌe tywera apoara ꞌgã amũ nekoramũ amunipo ꞌã pẽꞌarasig te ee. Pejejeꞌega amunipo ꞌã ꞌuwa remireko rerekwara ꞌga upe raiꞌi, ꞌga mosõu amunipo ꞌã pẽẽ nanuar awi raiꞌi. “Niaꞌwyri nanuara Janeruwarete ꞌga upe”, ꞌjau amunipo ꞌã pẽẽ ꞌga upe raiꞌi. Maꞌeramũ sipo ajee pẽẽ nanuar awi ꞌgã mosĩeꞌem ire pejerowiaraipa ekoete pejejee? Pepeꞌa mamaꞌe tywera apoara ꞌga pejejewi. Maran gatu amunipo ꞌã ꞌga nan werekoramũ ajemuaẽmeꞌema."
46,5,3," Muku agawewi te ꞌã je rekoi pẽ nui. Aꞌetea je jereaꞌat auꞌjeteramũ pẽ nee. Aꞌeramũ je pẽ pype ako maꞌe ꞌjawe futat. Aꞌeramũ je ꞌjau pẽ nupe: Janejararete ꞌga te ako opãjẽa amut jee ikue, je mogou omomeꞌwaramũ ikue. Aꞌeramũ je ꞌjau aipoa mamaꞌe tywera apoara ꞌga upe: “Mamaꞌe tyweretea aꞌe ereapo Jarejuwarete ꞌga upe. Jui epoireꞌema nipo nereoi futari ꞌga pyri”, ꞌjau je ꞌga upe. Jejui ꞌga jeꞌeg imũ je ꞌjau ꞌga upe. Pejatykaramũ tejeaꞌaramũ pẽ nee. Aꞌeramũ je pejatykaramũ pẽ pype ako maꞌe ꞌjawe tekou. Aꞌeramũ pẽẽ pejejeaꞌaramũ je ree. Jarejararete ꞌga jeꞌeg imũ je ꞌi pẽ nupe: Pejejatykaaw ipe ki peꞌje mamaꞌe tywera apoara ꞌga upe: “Ejepeꞌa ore wi. Mamaꞌeukwaawa ꞌwyriara upe te ꞌã mamaꞌea ereapo ekou”, ꞌjau ki pẽẽ ꞌga upe. “Aꞌeramũ ene ejemuꞌjaga mamaꞌeukwaawa ꞌwyriara remiayuwamũ ekou”, ꞌjau ki pẽẽ ꞌga upe. “Aꞌeramũ nipo ene ewaweꞌem Jarejuwarete ꞌga pyri”, ꞌjau ki pẽẽ ꞌga upe. Maran gatu nipo ꞌga aipo renupa ajemuaẽmeꞌema. Aꞌeramũ nipo ꞌga ajemuaẽm ire opoia jui. Aꞌeramũ nipo Janeruwarete ꞌga ꞌga tywera moiri ꞌga wi nũ, ꞌga katuꞌoka Janejararete ꞌga rowase jane jatykaaw ipe. Series,  Series, "
46,5,6,"Aꞌeramũ pẽẽ pejejerowiaraipeꞌema pejejee. Sãꞌã kanapeꞌi apoara ꞌgã ijopypeawa mojopypea uꞌi are. Inãinãnĩꞌĩ etee agawewi ꞌgã imonou imojopypeu ee. Aꞌetea uꞌi omojerap. Nan tee futat ae mamaꞌe tywera apoara ꞌgã nesag ire ae jemuꞌei ꞌgã nee. Sãꞌã ore judeuramũ kanapeꞌi jopypeawa ymanera momopora orojewi, maraka apo enune. Nan pejekatuꞌok mamaꞌe tywer awi. Aꞌeramũ pẽẽ pejejesageramũ pejejemogyau Jarejuwarete ꞌga upe. Werowiaramũ Jejui ꞌga pẽ katuꞌogi pẽtywer awi. Aꞌeramũ futat pẽẽ pejejeateeramũ jui. Sãꞌã ore judeuramũ oreypy ꞌgã Egitu ywy awi o enune karupaꞌmĩ jukaa, wy rekoꞌwoga yꞌa pype rakue. Aꞌeramũ ꞌã ꞌgã imonykya ꞌokwar are rakue. Aꞌeramũ ꞌã ꞌoga pypewara ꞌgã amanũmeꞌem rakue. Nan tee futat ꞌawamũ Kristu ꞌga manũi janetywera mepyawamũ rakue. Aꞌeramũ ꞌga werowiaramũ pẽ katuꞌoka pẽtywer awi. Sãꞌã ore judeuramũ oreypy ꞌgã maraka apoa Egitu ywy awi wenũꞌẽawer are weaꞌaawamũ. Maraka apou ꞌgã kanapeꞌi jopypeꞌema apou iꞌwau rakue. Nan tee futar iki jane jarejee Jejui ꞌga manũawer are janereaꞌat jarejemogyau. Aꞌeramũ ki jane jarepoia mamaꞌe tywera apo awi, mamaꞌe aꞌjea etee futat iapou."
46,5,9,"Kaꞌarana je akwasiat imonou pẽ nupe ikue. “Pekotee mamaꞌe tywera apoara ꞌgã nui”, ꞌjau je ikwasiaa kaꞌaran are imonou pẽ nupe ikue."
46,5,10,"Aipo are je kaꞌarana kwasiaa imonou pẽ nupe. NaJejui ꞌga rerowiareꞌema ꞌgã nee rũi je imonoi ikue. “ꞌGa rerowiaara ore”, ꞌjar ekoeteara ꞌgã nee te je ikwasiari imonou aiꞌi. Jejui ꞌga rerowiareꞌema ꞌgã ꞌã mamaꞌe tywera etee futat wapo. Ajuemireko are ꞌã ꞌgã nekoi. Ojomen are ꞌã kũjãmera ꞌgã nekoi. Okaraemã meꞌyi are etee ꞌã ꞌgã neaꞌaramũ. Amunarũmũ ꞌgã ꞌã mamaꞌe are. Mairaꞌme aꞌagawa etee ꞌgã ꞌã amuoryp. Mĩmera etee ꞌã Jejui ꞌga rerowiareꞌema ꞌgã mamaꞌe tywera wapo. Aꞌeramũ amunipo ꞌã pẽẽ ꞌgã nui pejejepeꞌa re ywy awi we futat pejejepeꞌau. Aꞌere je naꞌgã nee rũi aipoa kaꞌarana kwasiari pẽ nupe aiꞌi. “Ore Jejui ꞌga rerowiaaramũ”, ꞌjar ekoeteara ꞌgã nee te je ikwasiari imonou pẽ nupe ikue. Jejui ꞌga rerowiaa ꞌme ꞌgã jeuꞌwogeꞌem are etee je imonou ikwasiaa aiꞌi. Werowiat ꞌme te ꞌgã ꞌga. Aꞌere ꞌgã naeateei mamaꞌe tywera apo awi. ꞌGã amũ nipo akou ajuemireko are. Kũjãnamũ nipo ꞌgã amũ akou ojomen are. ꞌGã amũ nipo okaraemã meꞌyi etee weaꞌaramũ ajemogyau. ꞌGã amũ nipo mairaꞌme aꞌagawa muoryw are etee weaꞌaramũ ajemogyau. ꞌGã amũ nipo ojojeꞌẽwuꞌjaga. ꞌGã amũ nipo kawĩajaiwa rykua. ꞌGã amũ nipo amunarũmũ mamaꞌe are. Aipo ꞌgã nee te je kaꞌarana kwasiari imonou pẽ nupe aiꞌi. Pekotee ki ꞌgã nui. Pejemiꞌwat nanẽ kasi ꞌgã pyri ne, ꞌjau je pẽ nupe aiꞌi."
46,5,12,"12,13 Janeruwarete ꞌga te nipo eꞌi Jejui ꞌga rerowiareꞌema ꞌgã nupe: “Nepẽaꞌwyri pẽẽ”, eꞌiarũ ꞌgã nupe. Je “Nepẽaꞌwyri pẽẽ”, naꞌeaꞌuweri ꞌgã nupe. Aꞌere jane Jejui ꞌga rerowiaara ꞌgã mamaꞌe tywera aporamũ jane jeꞌegi futari ꞌgã nupe: “Peapo awi nanuara”, ꞌjau ki jane ꞌgã nupe. “Nepeapoi mamaꞌea Jarejuwarete ꞌga remifutar imũ raꞌe”, ꞌjau ki jane ꞌgã nupe, ꞌgã mosõu mamaꞌe tywera apo awi. Ymã te ꞌã Janeruwarete ꞌga kaꞌarana kwasiarukari Moisesi ꞌga upe ee rakue: “Pemono ki mamaꞌe tywera apoara ꞌgã pejejewi”, ꞌjau ꞌga ꞌã ikwasiarukaa ꞌga upe rakue. Series, "
46,6,1,"Jejui ꞌga rerowiaara ꞌgã nupe etee ki pejemogytaukatJejui ꞌga rerowiaaramũ kasi peo pejejaupe pejejeꞌegay re ꞌga rerowiareꞌema ꞌgã nupe pejemotaꞌwaukaa pejejaupe ne. Jejui ꞌga rerowiaara ꞌgã nupe etee futar iki pekwap pejejemomeꞌwau. Aꞌeramũ ꞌgã futat ojeꞌega pẽ nupe pẽ motaꞌwau pejejaupe. “Neneaꞌwyri ene Jarejuwarete ꞌga upe”, ꞌjau nipo jane ꞌgã amũ nupe. “Eneresage ene Jarejuwarete ꞌga upe”, ꞌjau nipo jane ꞌgã amũ nupe. Aipoa pekwaap. 2,3 Anure nipo Janeruwarete ꞌga jane mogyau opoirũnamũ. Aꞌeramũ nipo jane ꞌga rowase ijatykaarũeꞌema ꞌgã peꞌau ꞌga wi. Ywy pewarera ꞌgã, ywagipewara ꞌgã. Mĩmera ijemogyarũeꞌema ꞌgã nipo jane imonou ꞌga wi Jarejararete ꞌga poaa. Mĩmera apoaramũ sipo ajee nepemojyrũarũi mamaꞌe tyweꞌri apoarera ꞌgã mogyau ajaupe? Nepejemogypyygi te raꞌu Jejui ꞌga rerowiaaramũ pejejuee nũ?"
46,6,4,Aꞌeramũ ki pẽẽ Jejui ꞌga rerowiaaramũ pejewaweꞌem ꞌga rerowiareꞌema ꞌgã ꞌwyriara upe pejejemojyrũukaa pejejaupe. Naꞌgã nee rũi pejemogypyyk.
46,6,5,Maꞌeramũ sipo nepejenosĩ pejejemomeꞌwau ꞌga rerowiareꞌema ꞌgã nupe? Nitywi sipo iꞌakwaap maꞌe ꞌga amũ pẽ pype pejejaupe pejejemotaꞌwaawamũ?
46,6,6,Ityp futat nipo Janeruwarete ꞌga ꞌAgesage pyu iꞌakwaap maꞌe ꞌgã amũ. Aꞌetea ꞌã pejemomeꞌu Jejui ꞌga rerowiareꞌema ꞌgã nupe etee raiꞌi pejejaupe pejejemotaꞌwaawamũ raiꞌi.
46,6,7,Pejamuea niaꞌwyri Janeruwarete ꞌga upe. Jejui ꞌga rerowiareꞌema ꞌgã nupe pejomotaꞌwaukara taetu niaꞌwyri Janeruwarete ꞌga upe. Pejejeupe ꞌga amũ mamaꞌe tywera aporamũ pejejuagamũ jupe. “Pejejepykeꞌema ꞌga ree” ꞌea te esage Janeruwarete ꞌga upe. “Pejekaraemã are ꞌgã amũ munarũnamũ pejejuagamũ jupe. Pejejepykeꞌema ꞌgã nee” ꞌea te esage futat.
46,6,8,Aꞌere ꞌã pẽẽ nanarũi. Pẽẽ we ꞌã mamaꞌe tywera peapo pejejaupe. Pẽẽ we ꞌã pejemunarũmũ pejejokaraemã are. Pejejewirera ꞌjawewara ꞌgã nui miamũ ꞌã pẽẽ pejemunarũmũ. Pẽẽ nanẽ ꞌã mamaꞌe tywera peapo nũ.
46,6,9,"“Namamaꞌe tywera apoara rũi Janeruwarete ꞌga omogy ꞌwyriaramũ ojepyri ae upe” ꞌea ꞌã pekwaap. Aꞌeramũ ki pẽẽ pejejemoryteeweꞌem pejejee. “Mamaꞌe tywera apo awi je nopoiri agawewi. Aꞌetea nipo Janeruwarete ꞌga je mogou ꞌwyriaramũ ojepyri reꞌã”, peꞌje kasi ne. Auꞌje ki pejemorytee re pejejee. NaJaneruwarete ꞌga remiayuwamũ rũi ae mamaꞌe tywera apoi. Ajuemireko are ako maꞌe ꞌgã naꞌga remiayuwa rũi. Ojomen are ako maꞌea kũjãmera naꞌga remiayuwa rũi. Mairaꞌme aꞌagawa muorypara ꞌgã naꞌga remiayuwa rũi. Kũimaꞌe ꞌgã amũ nipo opoia wemireko are oko awi. Aꞌeramũ nipo ꞌgã kũimaꞌeramũ etee futat akou ajuee. Aipo apoara ꞌgã taetu naꞌga remiayuwa rũi. Mamaꞌe are amunarũ maꞌe, okaraemã meꞌyi etee eaꞌat maꞌe, kawĩajaiwa ꞌwat, ojojeꞌẽwuꞌjagat, ojomoryteeat. Mĩmera ꞌgã naJaneruwarete ꞌga remiayuwa rũi. Series, "
46,6,11,Nan tee futat ꞌã pẽẽ mũ pejejemogyau rakue. Aꞌere ꞌã ꞌawamũ Janejararete ꞌga ako pẽ pireita pẽtywer awi ikue. Aꞌeramũ ꞌga ꞌUwarete ꞌga motaꞌwau pẽ nupe. Aꞌeramũ Janeruwarete ꞌga ꞌAgesagea pẽ mogyau ꞌga remiayuwamũ.
46,6,12,"Ojeupe mamaꞌe esage apoawamũ te ꞌga jane apoi rakuePẽẽ mũ nipo ꞌjau pejejeupe: “Aapo katu katu futat te je mamaꞌea ꞌwei”, ꞌjau nipo pẽẽ pejejeupe. “Nitywi futari ‘Ereapo kasi aipoa ne’, je upe ꞌjara ꞌgã ꞌwei”, ꞌjau nipo pẽẽ pejejeupe. Aꞌjea futat peapo katu katu mamaꞌea numiamũ. Aꞌere amumera niaꞌwyri pẽ nupe. Je nanẽ amunipo ꞌã aꞌe pẽ nupe: “Tejemifutar imũ etee futat je mamaꞌe apoi” ꞌjaramũ amunipo ꞌã je ꞌi pẽ nupe. Aꞌjea futat. Amumera resageramũ jee numiamũ. Aꞌere amunipo ꞌã je tejea te namỹi ywyapi ee."
46,6,13,"Pẽẽ amunipo ꞌã ꞌjau mamaꞌe resaka ypy we: “Janerewek jane raꞌe”, ꞌjau amunipo ꞌã pẽẽ pejekuꞌiramũ mamaꞌe are. Aꞌeramũ nipo pẽẽ mamaꞌe ꞌwau. Aꞌere anure nipo Janeruwarete ꞌga temiꞌu mateepawi janerewega reewe. Nan tee nipo ꞌgã amũ kũjã resaka ypy we ꞌjau ojeupe “Amogyta je kwea kũjã tejee raꞌe”, ꞌjau nipo pẽẽ mũ pejejeupe. Aꞌeramũ futat nipo akuꞌiaiwamũ ee. Aꞌjea futat ꞌga kuꞌiaiwamũ ee numiamũ. Aꞌere nipo anure Janeruwarete ꞌga ꞌga kuꞌiaipawera muꞌjagi ꞌga ꞌarasigamũ etee. Ymã te ꞌã Janeruwarete ꞌga jane apoi rakue. Aꞌere ꞌga namamaꞌe tywera apoawãu rũi jane apoi rakue. Nakũjã are etee rũi ꞌga jane apoi rakue. Najomen are tee rũi ꞌgã ꞌã kũjã apoi rakue. Ojeupe mamaꞌe esage apoawamũ te ꞌga jane apoi rakue. ꞌGa futat mamaꞌe apoukaa janee nũ."
46,6,14,ꞌGa futat nanẽ Janejararete ꞌga moferapa opãjẽ mũ etee futat ꞌga manũ re rakue. Aꞌeramũ ꞌga anure jane nanẽ jane moferapa opãjẽ mũ etee futat nũ.
46,6,15,Kristu ꞌga ree jarejemujar ire jarejemogyau ꞌga pira ꞌjawe etee futat. Aꞌeramũ janeretea ꞌga maꞌea futat. Aipoa ꞌã pekwaap. Maꞌeramũ sipo aje jane Jarejararete ꞌga rete mujari kũjãmeneꞌem are? Nimujararũi futari jane ꞌga retea kũjã amũ ree.
46,6,16,"Ymã te ꞌã Janeruwarete ꞌga kaꞌarana kwasiarukari ꞌga amũ upe ee rakue: “Kũimaꞌe ꞌga amũ wemireko ẽẽ rerekokatu re ꞌgã majepei teewara ꞌjawe futat ꞌgã nekoi”, ꞌjau ꞌga ikwasiarukaa ꞌga amũ upe rakue. Aꞌeramũ kũimaꞌe ꞌga kũjã mũ rerekokatu re majepei teewara ꞌjawe futat ajuerekou."
46,6,17,Aꞌeramũ jane nan tee futat Jarejararete ꞌga ree jarejemujar ire jarejemogyau majepei teewara ꞌjawe ꞌga upe.
46,6,18,"Aꞌeramũ ki pẽẽ pejekoweꞌem pejejuemireko are. Kũjãmeramũ nanẽ pẽẽ pejekoweꞌem pejejomen are. Kunumĩũũnamũ, kũjãmukuramũ pejekoweꞌem pejejuee. Peko nipo pejejuee ꞌeramũ pẽẽ pejejuerekou tãmẽjẽ. Aꞌea te Janeruwarete ꞌga afutat. Amumera mamaꞌe tywera apoa nomotyweri aeretea. Aꞌere ajuee ae rekoa aeretea we futat imotyweri."
46,6,19,"Janeruwarete ꞌga Uꞌagesagea amut janee. Aꞌeramũ janepira Janeruwarete ꞌga ꞌAgesage roga. Aꞌeramũ ꞌga ꞌAgesagea akou jane pype. ꞌYpeywar are amanũmũ Jejui Kristu ꞌga janetywera mepyau janee, jane mogyau ꞌã wemiayuwamũ. Aꞌeramũ ki jane jarejemogyau esage ꞌga upe. Janejemogy esage resag ire nipo ꞌgã Jarejuwarete ꞌga muorywi jane ree."
46,7,1,"Emireko maꞌe ꞌgã, imen maꞌe ꞌgã neteeKaꞌarana ꞌã pekwasiat imua jee raiꞌi. “Esage te aeremirekoa? Aeremirekoeꞌema te raꞌu esage nũ?” ꞌjau ꞌã pẽẽ imua kaꞌaran are ikwasiaa jee raiꞌi. Aꞌeramũ je ꞌjau pẽ nupe: Esagea futat aeremirekoa. Aeremirekoeꞌema nanẽ futat esageay nũ."
46,7,2,Aꞌere ꞌã ae amumeramũ kũjã mũ esage pãwẽ gatu ete etee. Aꞌeramũ ki pẽẽ nan etee pejejekowereꞌemamũ kũimaꞌeramũ pejejemirekoramũ tãmẽjẽ futat. Kũjãnamũ nanẽ pẽẽ pejemenaa tãmẽjẽ futat nũ.
46,7,3,"Pejemena pejejee ekoramũ “najeremiarũi je ene ree”, ꞌjaweꞌem pejemena upe. Kũimaꞌeramũ nanẽ pẽẽ kũjã pejejee ekoramũ pẽẽ nanẽ “najeremiarũi je ene ree”, ꞌjaweꞌem pejejemireko upe. Pejuereko ki pejejuemifutar imũ etee futat. Pejeꞌer are kasi pejejaupe ne. Kũimaꞌeramũ, kũjãnamũ ꞌjau."
46,7,5,"Aꞌeramũ pẽẽ Jarejuwarete ꞌga upe pejeporogytau etee pejekoweꞌem pejejuee raꞌne. “Jarejuwarete ꞌga upe jarejeꞌega monou jane nikoi jarejuee”, ꞌjau ki pẽẽ pejejaupe. ꞌGa upe pejeporogytau etee futat pejekoweꞌem pejejuee raꞌne. ꞌGa upe pejejeꞌega monopaw ire tãmẽjẽ peko pejejuee nũ. Kasi aꞌe pe pejomogoukat kũjã mũ ree ne. Aꞌeramũ futat nipo kũjã nanẽ weateeramũ kũimaꞌe ꞌga amũ ree nũ. Aꞌeramũ nipo pẽẽ mamaꞌeukwaawa ꞌwyriara remifutar imũ iapoukaa pejejaupe."
46,7,6,"“Pẽnemireko awi”, naꞌei je pẽ nupe. Pejejemirekoweramũ ki pejejuereko etee futat."
46,7,7,Je ꞌã najeremirekoi tekou. Je ꞌjawe pẽ nekoa amunipo ꞌã esage futat jee numiamũ. Aꞌere ꞌã ae najuꞌjajuꞌjawe tee rũi te. Janeruwarete ꞌga jane mũ opoat mamaꞌe tywera apoeꞌem are. Aꞌeramũ ꞌã jane amumeramũ jarejemirekoeꞌemamũ futat. Aꞌere ꞌã amumera ꞌgã nupe ayeteramũ ꞌgã nemirekoeꞌema. Nauagi ꞌgã kũjãeꞌeme oko upe. Aꞌeramũ ki pẽẽ nanuaramũ pejejemirekoramũ tãmẽjẽ futat. Kasi aꞌe pe mamaꞌe tywera peapo ne. Aꞌeramũ Janeruwarete ꞌga ꞌgã nemireko futaa.
46,7,8,"Ojetee ijemogywet maꞌeramũ te ajee je ꞌi pẽ nupe: “Pẽnemireko kasi ajee aipo ꞌjaramũ pejejemogyau ne. Je ꞌjawe pejemogy”, ꞌjau je pẽ nupe."
46,7,9,Aꞌere ki pejejetee pejejemogy upe pejejuageꞌemamũ pẽnemireko tãmẽjẽ futat. Kũjã mũ rerowyꞌar ekoete are aereaꞌara niaꞌwyri Janeruwarete ꞌga upe. Kũjãmeramũ nanẽ nũ kũimaꞌe mũ rerowyꞌar ekoete are etee pẽneaꞌara nanẽ niaꞌwyri Janeruwarete ꞌga upe.
46,7,10,"ꞌAwamũ je ꞌi emireko maꞌeramũ pẽ nupe, omenat maꞌeramũ pẽ nupe nanẽ nũ. Natejeꞌega etee rũi je imomeꞌui pẽ nupe. Jarejararete ꞌga ꞌeawer imũ etee futat je imomeꞌui pẽ nupe. Pejemena kasi peetyg ine. Pejemena retyg ire ki pejewyruꞌjap pejejaupe nũ. Aꞌeramũ ki pejewyr esage etee futat pejejaupe. Pejejaupe pejejewyruꞌjapeꞌema pẽẽ pejejetee futat pejekou. Aꞌeramũ pẽẽ kũimaꞌeramũ emireko maꞌeramũ pejejemireko retykeꞌema futat. Series, "
46,7,12,Amumeramũ pẽ nupe je tejeꞌẽtea te imonoi ꞌawamũ. NaJarejararete ꞌga jeꞌeg imũ rũi je imonoi pẽ nupe ꞌawamũ. Tejeꞌẽteu te je imonoi pẽ nupe ꞌawamũ. Kũimaꞌeramũ nipo pẽẽ mũ Jejui ꞌga rerowiaaramũ pejekou. Aꞌeramũ nipo pẽnemirekoa naꞌga rerowiaara rũi. Aꞌetea nipo ẽẽ niporetygiweri ene ree. Aꞌeramũ ki pereko ete futat pejejemirekoa retykeꞌema futat.
46,7,13,Kũjãmeramũ nanẽ nipo pẽẽ mũ Jejui ꞌga rerowiaaramũ nũ. Aꞌeramũ nipo pẽmena naꞌga rerowiaara rũi. Aꞌetea nipo ꞌgã niporetygiweri pẽ nee. Aꞌeramũ ki pereko etee futat ꞌgã netykeꞌema.
46,7,14,"Pẽmena nipo nuerowiari agawewi Jejui ꞌga. NaJaneruwarete ꞌga remiayuwa rũi agawewi nipo ꞌgã. Aꞌere pẽ nee wejue te ꞌgã nekoi Jarejuwarete ꞌga remiayuwa ꞌjawewaramũ. Aꞌeramũ nipo ꞌga ojejukau esage ꞌgã nee, pẽ nee ꞌgã poretygiwereꞌemamũ wejue. Kũimaꞌeramũ nanẽ nipo pẽẽ mũ pejekou Jejui ꞌga rerowiaa. Aꞌere nipo pẽnemirekoa naꞌga rerowiaara rũi. NaJaneruwarete ꞌga remiayuwa rũi pẽnemirekoa. Aꞌere ꞌgã omen are te ꞌgã nekoi ꞌga remiayuwa ꞌjawewaramũ. Ojejukau esage wejue ꞌga ꞌgã nee, pẽ nee ꞌgã poretygiwereꞌemamũ wejue te. Aꞌeramũ pẽẽ ꞌgã nerajemogyau esage. Kasi aꞌe pe pẽnaꞌyra ꞌgã Janeruwarete ꞌga remiayuweꞌema ꞌgã naꞌyra ꞌjawe ne. ꞌGa rerowiat pãwẽara ꞌjawe futat pẽẽ ꞌga upe."
46,7,15,Janeruwarete ꞌga pẽtaꞌwaa afutat ajaupe. Aꞌeramũ kũjãmeramũ kasi ajee pẽpotyp pejemena ꞌga pejejewi iporetygiweramũ ne. Kũimaꞌeramũ nanẽ kasi ajee pejejemirekoa pẽpotyp pejejewi iporetygiweramũ ne. Aꞌere pejejewi ꞌga rerowiareꞌema ꞌgã poretygiwereꞌemamũ pereko ete futat ꞌgã. Maran gatu nipo pẽ nereko re pẽmena ꞌga Jejui ꞌga rerowiareꞌema. Aꞌeramũ pẽẽ ꞌgã netykeꞌema. Kũimaꞌeramũ nanẽ nipo pẽ nee pẽnemireko ꞌgã Jejui ꞌga rerowiaa. Aꞌeramũ ki pẽẽ pejejemireko ꞌgã netykeꞌema pejejewi ꞌgã poiriwereꞌemamũ.
46,7,17,"Mamaꞌea ki peapo ꞌga remifutar imũ eteeJaneruwarete ꞌga opãjẽ amut janee, ojeupe jane moporowykyaukaawamũ. Aꞌeramũ ki pẽẽ mamaꞌe apou ꞌga remifutar imũ etee futat. Pejejopit jewatee are pejemãꞌjãueꞌem futat. ꞌGã ꞌã ꞌgã te nũ. Pẽẽ ꞌã pẽẽ te nũ. Judeu ꞌgã etee te ijewak maꞌea ajemogy. Aipoa je amomeꞌu pẽ nupe, Jejui ꞌga rerowiaaramũ pẽ nupe najuejue etee futat."
46,7,18,Amumeramũ nipo pẽẽ Jejui ꞌga rerowiaramũ imojewagipyreramũ pejejemogyau. Aꞌere kasi pejejewaga porera peyw ine. Amumeramũ nipo pẽẽ imojewagipyreꞌemamũ futat. Aꞌeramũ kasi pẽẽ nanẽ pejemojewagukat ꞌgã nupe ne.
46,7,19,"19,20 Naaejewag are rũi Janeruwarete ꞌga ae futari. Aꞌeramũ pẽẽ pejejeaꞌareꞌemamũ aipo are. ꞌGa jeꞌega jane enuwa te esage ꞌga upe. Aꞌeramũ pẽẽ ꞌga jeꞌega te enupa."
46,7,22,"ꞌGã nemifai ꞌgã ꞌã mamaꞌea wapo oꞌwyriara ꞌga remifutar imũ etee futat. Nuapoi ꞌgã mamaꞌea wemifutar imũ etee futat. Aꞌere ꞌã ojeupe te oporowyky maꞌe ꞌgã mamaꞌe apoi wemifutar imũ etee futat. Aꞌere ꞌã jane Jejui ꞌga rerowiar ire jane jemogyi jarejuꞌjajuꞌjawe etee futat mamaꞌe apou ꞌga remifutar imũ etee futat. Sãꞌã ꞌgã amũ kaꞌaranũũ monoa ajaupe, ajamuawamũ wemifajamũ. Nan tee futat Janeruwarete ꞌga jane muri ojeupe waꞌyra ꞌga janetywera mepy re. Aꞌeramũ ki jane mamaꞌe apou ꞌga remifutar imũ etee futat. ꞌGa rerowiareꞌema ꞌgã nemifutar imũ kasi mamaꞌea siapo ne. ꞌGa remifutar imũ etee futar iki mamaꞌea siapo."
46,7,24,Pẽẽ ꞌã Jejui ꞌga rerowiaaramũ je ꞌjawe. Aꞌeramũ je ꞌjau pẽ nupe: Ako etee futat ae Jejui ꞌga rerowiaaramũ. Nojemojewagi futari ae ꞌga rerowiaramũ. Naijewak maꞌeramũ etee rũi futat ae rekoi ꞌga remiayuwamũ. ꞌGã nemifajamũ nipo pẽẽ Jejui ꞌga rerowiaa. Aꞌeramũ pẽẽ aꞌefer ipe etee futat pejejemogyau pejeporowykyau pejeꞌwyriara ꞌgã nupe. Pejekaꞌjameꞌema futat pejemuarera ꞌgã nui. Pẽẽ mũ nipo pejeporowykyau pejejemogyau pejejeupe etee futat ꞌga rerowiar enune. Aꞌeramũ nipo pẽẽ aꞌefer ipe etee futat pejejemogyau pejeporowykyau pejejeupe pejejemeꞌegeꞌema ꞌgã amũ upe. Aipoa Janeruwarete ꞌga afutat. ꞌGa ꞌã pẽ poaa mamaꞌe apo are.
46,7,25,"Ojeteewara ꞌgã, imen manũ maꞌe ꞌgã neteeJe upe kaꞌarana kwasiaa imua ako pẽẽ pejeporonupa ojeteewara ꞌgã nee jee raiꞌi. Aꞌere Janejararete ꞌga namuꞌei ꞌgã nee rakue. Aipo jeꞌea nipo jaruete futat ꞌga upe. Ojeupe iaꞌwyreꞌem ire amunipo ꞌã ꞌga je muꞌakwaawi ee. “Eneꞌme kasi ꞌgã nupe ne”, ꞌjau amunipo ꞌã ꞌga jee. Aꞌeramũ je tejeaꞌaw imũ etee futat ikwasiaa kaꞌaran are pẽ nupe. Janeruwarete ꞌga futat te ꞌã ajemuaẽm je ree. Aꞌeramũ ꞌga je mogou ojeupe oporowyky maꞌeramũ. Aꞌeramũ ki pẽẽ jejeꞌeg are pejejemogypyyka futat."
46,7,26,"26,27 Anure nipo Jejui ꞌga rerowiareꞌema ꞌgã ꞌga rerowiaramũ jane rereko tyweretei. Maꞌeramũ ꞌã ojeteewaramũ nepẽnemirekoi futari pejejemogyau. Emireko maꞌeramũ pẽẽ pejejemireko retykeꞌema futat. Series, "
46,7,28,"Aꞌere namamaꞌe tywera apoa rũi poromũ, pẽnemirekoa. Kũjãmukuramũ nanẽ pẽẽ namamaꞌe tywera apoa rũi pejemenaa nũ. Aꞌere ꞌã emireko maꞌeramũ namajepei tee rũi futat ꞌgã nemiapoa mamaꞌea. Ojemiꞌuekaa, oporowykyau kaꞌaranũũ are wemireko raity muawamũ. Emireko maꞌe ꞌgã ꞌã ajemuaẽma kwaiwete mamaꞌe are ajemogyau. Aꞌeramũ je aꞌeramũ ꞌjau pẽ nupe: “Ojeteewaramũ kasi pẽnemireko futat pejejemogyau ne”, ꞌjau je pẽ nupe. Mamaꞌe are pẽneaꞌareꞌema je afutat. Kũjã nanẽ ꞌã mamaꞌe apou omena ꞌga upe nũ. Aꞌeramũ nanuara ꞌgã nupe wayramũ rẽwẽjẽmĩ Jejui ꞌga momeꞌua ꞌgã nupe. Nipoetai rẽwẽjẽmĩ ꞌgã ee. Ojeteewaramũ te ajee ꞌã aea majepei ete rẽwẽjẽmĩ aeporowykya. Aꞌeramũ Jejui ꞌga momeꞌua wayeꞌemamũ ae upe. ꞌGa momeꞌu are etee futat ꞌgã weaꞌaramũ."
46,7,29,"Kamẽsĩete nipo Jejui ꞌga ruri ꞌawa ywy mateepapa. Aꞌeramũ ki pẽẽ emireko maꞌeramũ pejejemogyau Jejui ꞌga remifutar imũ etee mamaꞌe apou ojeteewara ꞌjawe. Ojooꞌo maꞌeramũ pẽẽ pejejeaꞌareꞌemamũ pejeꞌarasig are etee. Kamẽsĩete nipo Jejui ꞌga ruri. Aꞌeramũ ki pẽẽ pejejea mỹina ꞌga ree etee futat. Ikuꞌi maꞌeramũ ki pejejemogyau ikuꞌipap maꞌe ꞌjawe. Auꞌje ki ikuꞌi maꞌeramũ pẽẽ pejekuꞌi are etee pejejea mỹi re. Jejui ꞌga ree etee ki pejejea mỹina pejejemogyau. Mamaꞌe muareramũ pẽẽ pejejemogyau mamaꞌe jareꞌema ꞌjawe. Pejejea mỹineꞌema pejekaraemã are. ꞌGa ree etee ki pejejea mỹina pejejemogyau. Mamaꞌe are ojejuka maꞌeramũ pejejemogyau mamaꞌe are ijejukaeꞌema ꞌjawe etee futat. Kamẽsĩete futat nipo janekaraemã teepawamũ jane wi. Aꞌeramũ ki pẽẽ pejejea mỹineꞌema ee. Series,  Series, "
46,7,32,Aꞌeramũ je aipo are poromũ ꞌjau pẽ nupe: Mamaꞌe are tee pẽneaa je nafutari. Sãꞌã ojeteewara ꞌgã jejukaa Jarejararete ꞌga upe oporowyky are etee futat. Mamaꞌea ꞌgã amũ iapou Jarejararete ꞌga muorypawamũ etee futat.
46,7,33,"Aꞌere ꞌã emireko maꞌe ꞌgã jejukai wemireko are raꞌne. Aꞌere ꞌã Jarejararete ꞌga remifutar are ojejukau wemireko futar ire. Wemirekoa mataꞌwa are weaꞌaramũ, Kuꞌjywa ꞌga makuꞌi are nanẽ ꞌga weaꞌaramũ nũ. Aꞌeramũ emireko maꞌe ꞌga reaꞌara ojoꞌojoꞌok maꞌe ꞌjawe ꞌga upe. Aꞌeramũ nanuara ꞌgã nupe wayramũ rẽwẽjẽmĩ Jarejararete ꞌga remifutara apoa.Kũjãnamũ nanẽ nũ. Ojeteewara ꞌgã mamaꞌe apou Jarejararete ꞌga upe. Kũjãmuku ꞌgã, imen manũ maꞌe ꞌgã. Mĩmera ꞌgã mamaꞌe apou Jarejararete ꞌga upe etee futat. Weaꞌaramũ Jarejararete ꞌga remifutar are etee futat. Aꞌere imen maꞌe ꞌgã nanarũi. Omen are wemiarũ are etee ꞌgã jejukai. Omena ꞌga makuꞌiawa etee ꞌgã mamaꞌe wapo."
46,7,35,"Aipoa je amomeꞌu pẽ nupe pẽ muꞌjawamũ. “Pẽnemireko kasi pejejemogyau ne”, naꞌei je pẽ nupe. Amueapyo te je pẽẽ emireko maꞌe ꞌgã nemiapo are. Jarejuwarete ꞌga remifutar imũ etee mamaꞌe apo are te jeporopoariweramũ pẽ nee. Jarejararete ꞌga upe pẽporowykya te je afutat. Auꞌjeteramũ pẽẽ Jarejararete ꞌga muorywa nanẽ je afutat nũ."
46,7,36,"Pẽẽ mũ nipo nepẽnemirekoi we. Aꞌeramũ nipo ꞌga kũjãmukuꞌi ẽẽ mũ mogou katu rakue. ꞌAwamũ nipo ꞌga ꞌjau ẽẽ upe: “Tejetee toko ꞌjau, kwe pe je oi Jejui ꞌga momeꞌwau tekou”, ꞌjau nipo ꞌga ẽẽ upe. Aꞌere nipo ꞌga reaꞌaramũ ẽẽ ree nũ. “Naani. Arekokatu tãmẽjẽ futat je ẽẽ ꞌjau”, ꞌjau nipo ꞌga ojeupe etee futat. “Kasi aꞌe pe ẽẽ rekoi ojetee ne kwy”, ꞌjau nipo ꞌga ojeupe etee futat. “Jeremiarũ wejue ẽẽ ree. Aꞌeramũ je ẽẽ rerekou katu”, ꞌjau nipo ꞌga ojeupe etee futat. Aꞌeramũ ki ꞌgã tajuerekokatu tãmẽjẽ futat. Namamaꞌe tywera apoa rũi futat poromũ."
46,7,37,"Maranamũ nipo ꞌga ojetee wekowera futaa. Aꞌeramũ nipo ꞌga ipyyrũmyrera ẽẽ rerekou katueꞌem ꞌea nanẽ esage nũ. “Naapoi nipo je mamaꞌe tywera reꞌã. Nokoi nipo je kũjã mũ ree reꞌã”, ꞌjau nipo ꞌga ojeupe. Aipo ꞌjara ꞌga nokoi futari kũjã mũ ree ꞌea nanẽ wesageramũ futat aipo ꞌga upe."
46,7,38,Aꞌeramũ je ꞌjau pẽ nupe: Emireko maꞌeramũ esageramũ futat pẽ nupe. Aꞌere emirekoeꞌema ꞌga nupe te nipo esageramũ emireko maꞌe ꞌga apyraapa.
46,7,39,Imen maꞌea kũjã omena manũeꞌemamũ omena mojopyꞌraweꞌem futat. Omena ꞌga etee futat ẽẽ erekou. Omena manũ re tãmẽjẽ te ẽẽ omena mojopyꞌrui nũ. Aꞌeramũ miamũ Jarejararete ꞌga rerowiaara ꞌga etee erekou.
46,7,40,"Aꞌere nipo omenaruꞌjaw are ifuewereꞌema ẽẽ kuꞌiramũ omenaruꞌjap maꞌefera ꞌgã apyraapa, ꞌjau ete je. Janeruwarete ꞌga ꞌAgesagea je rerekou. Aꞌeramũ je “Jarejuwarete ꞌga ꞌAgesage remifutar imũ nãꞌã je ꞌi reꞌã”, ꞌjau tejeupe."
46,8,1,"Mairaꞌme aꞌagawa upe eroopyretꞌAwamũ je pẽ muꞌei mairaꞌme aꞌagawa upe eroopyrera temiꞌu are. “Esage te ore mairaꞌme aꞌagawa upe imonopyrera temiꞌu ꞌua? Naani te raꞌu nũ?” ꞌjau ako pẽẽ kaꞌarana mua jee raiꞌi. Aꞌeramũ je pẽ muꞌjau ee. “Mamaꞌea jane sikwaapap katu katu”, saꞌe ꞌã jane jarejaupe jepi. Aꞌjea futat aipoa. Aꞌere ꞌã pejerowiaraiw ekoete pejejemikwaaw are raꞌe jepi. Aꞌere jane jarejuee jarejejuka esage re Jejui ꞌga rerowiar ywyapiukari jarejaupe."
46,8,2,“Jeꞌakwaap je” ꞌjara ꞌgã niꞌakwaawi we futat.
46,8,3,Jarejuwarete ꞌga ree jareporomutar ire jane jemogyi ꞌga jekotyꞌaawamũ. ꞌGa ꞌã jane kwaap.
46,8,4,ꞌAwamũ je pẽ muꞌei mairaꞌme aꞌagawa upe eroopyrer are. Mairaꞌme aꞌagap ekoete rerowiaara ꞌgã ꞌã wyroꞌo mỹina owase. Aꞌere ꞌgã ꞌã jupe eroopyrera meꞌega kaꞌaranũũ are. Naekoaꞌuweri mairaꞌme aꞌagawa. Janeruwarete ꞌga te ꞌã eko maꞌea. Majepei tee futat Janeruwaretea. Aipoa jane ꞌã sikwaap.
46,8,5,Aꞌere ꞌã Janeruwarete ꞌga kwaapareꞌema ꞌgã mairaꞌme aꞌagaw are etee ꞌgã norywamũ. Kwaiwete agawewi futat mairaꞌme aꞌagawa. Aꞌetea nitywi futari maireteetea mũ kwe pe. “Janeruwarete ꞌga etee futat Maireteetea ako” ꞌea ꞌã jane sikwaap. ꞌGa te ꞌã mamaꞌea wapo rakue. Ojeupe etee futat ꞌga jane apoi rakue. Majepei tee futat Janejararete ꞌga. Jejui Kristu ꞌga te ꞌã Janejararetea. Janeruwarete ꞌga ꞌã mamaꞌe apoukaa ꞌga upe rakue. ꞌGa futat ꞌã jane mogyaukaa ꞌga upe rakue.
46,8,7,"Aipo ꞌã jane sikwaap. Aꞌere ꞌã amumera ꞌgã naeapyoi we ee. Mairaꞌme aꞌagawa muoryparera ꞌgã tãmẽjẽ ꞌã rakue. Aꞌeramũ ꞌgã mairaꞌme aꞌagawa rowase imonopyrera ꞌwau weaꞌaramũ etee futat ee. Aipo ꞌgã naeapyoi katu we futat Jarejuwarete ꞌga ree. Aꞌeramũ nipo ꞌgã ꞌjau ojeupe: “Ajemotywet sipo je Jarejuwarete ꞌga upe”, ꞌjau etee nipo ꞌgã ojeupe mairaꞌme aꞌagawa upe imonopyrera ꞌu re."
46,8,8,"Naani. Natemiꞌu are rũi Janeruwarete ꞌga ꞌi janee: “Esage ꞌga jee”, ꞌjau. Najaneremiꞌua rũi jane muesage Janeruwarete ꞌga upe. Janeremiꞌua ajuꞌjajuꞌjawe etee futat ꞌga upe. Wyroꞌo jane iꞌua esageramũ ꞌga upe. Wyroꞌo jane iꞌueꞌema nanẽ esageramũ ꞌga upe nũ. Mairaꞌme aꞌagaw awi pẽneateeꞌema te niaꞌwyri ꞌga upe."
46,8,9,"Pẽẽ mũ te nipo ajee pẽneatee ete jui rakue. Aꞌeramũ nipo pẽẽ mairaꞌme aꞌagawa upe imonopyrera ꞌua wesageramũ futat pẽ nupe. Aꞌere nipo Jejui ꞌga rerowiar yau ꞌgã nupe iꞌua niaꞌwyri futari. Naeateei we ꞌgã jui. Aꞌeramũ pẽẽ pejejeaꞌaramũ ꞌgã nee. Mĩmera mamaꞌea ꞌwaweꞌem ꞌga rerowiar yau ꞌgã nowase. Kasi aꞌe pe pemueaꞌarukat etee ꞌgã mairaꞌme aꞌagaw are ne. Kasi aꞌe pe ꞌgã pẽ nesag ire ꞌi ojeupe ne: “Aipo ꞌga Janeruwarete ꞌga kwaapararetea. ꞌGa ꞌã mairaꞌme aꞌagawa roga pype mamaꞌe aꞌu. Aꞌeramũ je aꞌeramũ tejemuꞌjau ꞌga ree”, ꞌjau nipo ꞌga ojeupe etee futat. Aꞌeramũ futat pẽẽ ꞌgã mueaꞌarukaa mairaꞌme aꞌagaw are etee ne nũ. “Kuu. Mairaꞌme aꞌagawa upe imonopyrera te je aꞌu nũꞌũ. ꞌAwamũ pa ajee je manũi raꞌe”, pẽ muꞌeukat ꞌgã ne. Aꞌeramũ futat weaꞌaramũ etee mairaꞌme aꞌagaw are ne nũ. Aꞌeramũ futat ꞌgã Jejui ꞌga ree ojemogypyyg are jẽmĩ weateeramũ ne."
46,8,11,Aipoa te ꞌgã omotywet Jarejuwarete ꞌga upe. Kristu ꞌga ꞌã amanũ agawewi ꞌgã tywera mepyau rakue. Aꞌetea ꞌgã ꞌã opoia ꞌga ree ojemogypyyg awi. Pẽ nesag ire ꞌgã mamaꞌe apou pẽ ꞌjawe. Aꞌeramũ aipo ꞌgã nemiapofera ꞌgã motywea Janeruwarete ꞌga upe.
46,8,12,Aꞌeramũ nipo pẽẽ Jarejuwarete ꞌga upe ꞌga motywerukar ire pẽẽ nanẽ pejejekwau ꞌga upe nũ. Kristu ꞌga upe aipo apoaramũ nanẽ mamaꞌe tywera peapo nũ. Aꞌeramũ pẽẽ pejejeaꞌgwau nanuara apo awi.
46,8,13,Je nafutari tejewirera ꞌjawewara ꞌgã jekwa mamaꞌe tywera apo upe. Aꞌeramũ je tejewirera ꞌjawewara ꞌgã nupe wyroꞌo ꞌua iaꞌwyreꞌemamũ je nanẽ iꞌwauꞌjapeꞌema nũ. Aꞌeramũ je mamaꞌe tywera apoukareꞌema ꞌgã nupe.
46,9,1,"Kristu ꞌga remimonofera ꞌgãJarejuwarete ꞌga upe je mamaꞌe apoi. Jejui Kristu ꞌga je mueapyoukat mamaꞌe are. Aꞌeramũ je mamaꞌe esage apou ꞌga temuꞌeawer imũ etee futat. Ymã te Jejui ꞌga jesaukari jee ikue, Janejararete ꞌga ojesaukaa jee ikue. ꞌGa futat ako je monoukat kwe pe omomeꞌwawamũ ikue. Pejejeupe je ꞌga momeꞌuramũ ako pẽẽ nanẽ ꞌga rerowiaa aiꞌi nũ. Tekotee ꞌgã nipo naje rerowiari ajemogyau. “NaJejui ꞌga remimonofera rũi Paulo ꞌga”, ꞌjau etee nipo ꞌgã jee. Aipo ꞌgã ꞌe agawewi ꞌã peenup. Aꞌetea ꞌã je rerowiat pejepe pejejemogyau. Pejejeupe je Jejui ꞌga momeꞌu re ako pẽẽ ꞌga rerowiaa aiꞌi. Aꞌeramũ ako pẽẽ “Paulo ꞌga ꞌã aꞌjea futat Jejui ꞌga remimonofera mũ ako” ꞌe rerowiaa aiꞌi."
46,9,3,"Teagoꞌoramũ je tejemomeꞌwau etee futat ꞌgã nupe. “Je ꞌã Jejui Kristu ꞌga remimonoferamũ futat”, ꞌjau etee je ꞌã ꞌgã nupe tekou."
46,9,4,"“Ojeupe Jejui ꞌga momeꞌuramũ ꞌgã ꞌã mamaꞌe monou ꞌgã nupe, ꞌgã nemiꞌuramũ raiꞌi. Aipoa ꞌã wesageramũ pẽ nupe raiꞌi. Maꞌeramũ sipo ajee je upe ꞌgã mamaꞌe mura niaꞌwyri pẽ nupe?” ꞌjau je teagoꞌoara ꞌgã nupe."
46,9,6,“Amumera ꞌgã ꞌã oporowykyaweꞌem ojeupe mamaꞌe muawamũ raiꞌi. Maꞌeramũ sipo ajee ore porowykyi Panape ꞌga retee mamaꞌea orojeupe imuaw are?” ꞌjau nanẽ je ꞌgã nupe nũ.
46,9,7,"Awỹja sipo oporowyky ekoete wepyeꞌeme? Jefaruu ꞌgã miamũ ꞌgã omepy ꞌgã porowyky are. Ko tymara ꞌgã nanẽ oko pypiara aꞌu futat nũ, oko tymawera repyramũ. Karupaꞌmĩ are omaenun maꞌe ꞌgã karupaꞌmĩ kamy rykua ee ojejuka repyramũ. Aꞌeramũ amunipo ꞌã je nan tee futat tekou. Aꞌeramũ amunipo ꞌã pẽẽ mamaꞌe mua jee ꞌga momeꞌu repy ꞌjawe."
46,9,8,"Najetee rũi aipo ꞌjau. Ymã te ꞌã Janeruwarete ꞌga kaꞌarana kwasiarukari Moisesi ꞌga upe ee rakue. “Pesĩmat kasi pejejeymawa juowuunan are ipyrug ekoramũ ne iapeꞌogamũ ne. Tene aꞌỹja mũ ꞌui akou. Pẽ nupe futat ꞌã iporowykyi. Aꞌeramũ pẽẽ aꞌỹja mũ ꞌwaukaa etee jupe”, ꞌjau ꞌga ikwasiarukaa kaꞌaran are rakue. Pẽneymaw are etee futat sipo ꞌga poromũ ikwasiarukaa rakue?"
46,9,10,"Naani. Jane ree nanẽ futat ꞌga aipo kwasiarukari rakue. Ko tymara ꞌgã ꞌã ꞌjau ojeupe: “Anurenureꞌi nipo je teko pypiara ꞌui”, ꞌjau ꞌgã ꞌã ojeupe. Okaapit maꞌe ꞌgã nanẽ aipo ꞌjau nũ."
46,9,11,Aꞌeramũ je ko tymara ꞌjawe Jejui ꞌga momeꞌwau pẽ nupe. Aꞌeramũ amunipo ꞌã wesageramũ futat mamaꞌea je upe pẽẽ imura.
46,9,12,"Amumera ꞌgã nupe ꞌã pẽẽ mamaꞌe monou ꞌgã pejemuꞌeramũ raiꞌi. Je raꞌne ako Jejui ꞌga amomeꞌu pẽ nupe ikue. Maꞌeramũ sipo ajee je upe tee katu ete mamaꞌea pẽẽ imura niaꞌwyri ꞌgã nupe? “Mamaꞌea pemut amũ jee”, aꞌe futat amunipo je ꞌã pẽ nupe. Aꞌere je ꞌã aipo naꞌeaꞌuweri pẽ nupe. Je tee futat ꞌã teporowykyau tekou tejeupe mamaꞌe muawamũ. Nafutari je ꞌgã teagoꞌoa. Nafutari je ꞌgã amũ ꞌea tejeupe: “Omepy are tee ꞌga Jejui ꞌga momeꞌui oree” ꞌgã ꞌea je nafutari. Aꞌeramũ je teporowykyau tejeupe mamaꞌe muawamũ."
46,9,13,"Sãꞌã Jarejuwarete ꞌga mogytaaw ipe oporowyky maꞌe ꞌgã. Jarejuwarete ꞌga upe tekotee ꞌgã nemirerurera wyra rapyaweꞌẽwe ꞌgã ape nuga ojeupe, ojemiꞌwaawamũ. Aipoa ꞌã pẽẽ ikwaapa."
46,9,14,"Nan tee futat Janejararete ꞌga ꞌi rakue: “Pemepy ki jejeꞌega momeꞌwara ꞌgã. Aꞌeramũ ki pẽẽ ꞌgã mamaꞌe mua ꞌgã nupe”, ꞌjau ꞌga ꞌã rakue."
46,9,15,"Aꞌere je ꞌã “mamaꞌea pemut amũ jee, pejemuꞌe repyramũ”, naꞌei pẽ nupe aiꞌi. ꞌAwamũ nanẽ je naꞌei aipo ꞌjau pẽ nupe nũ. Tyꞌara agawewi nipo je erekou. Aꞌetea nipo je naenũi futari mamaꞌea pẽ nupe. ꞌGã je mepyeꞌema je muekõẽãina futat."
46,9,16,"Najerowiaraiw ekoetei je Jejui ꞌga momeꞌu are. ꞌGa te ako je mono omomeꞌwawamũ ikue. Aꞌeramũ je ꞌga momeꞌwau tejeupe ꞌga ꞌeawer imũ etee futat. Jeporiayꞌi amunipo ꞌã je, ꞌga jeꞌega renuweꞌem ire."
46,9,17,Tejemifutar imũ etee ꞌgã nupe ꞌga momeꞌu re amunipo ꞌã je mamaꞌe renũi tekou ꞌgã nupe temepyawamũ raiꞌi. Aꞌere ꞌã Janeruwarete ꞌga te je monoi waꞌyra ꞌga momeꞌwaramũ kwe pewaramũ pẽ nupe ikue. Aꞌeramũ je Jarejuwarete ꞌga remifutar imũ etee futat Kristu ꞌga momeꞌwau ꞌgã nupe ikue. Pẽ nupe Jejui ꞌga momeꞌwau ako je mamaꞌe renũineꞌema pẽ nupe aiꞌi. “Mamaꞌea pemut amũ jee” ꞌjaweꞌem ako je pẽ nupe aiꞌi. Aꞌe are te jerekõẽãjamũ teꞌỹina. Jerekõẽãja jeporowyky repy ꞌjawe jee.
46,9,19,"Naꞌgã amũ nupe oporowyky maꞌea rũi je. Je tee futat aporowyky tejeupe. Aꞌere je tee futat je jemogoi Jejui ꞌga upe oporowyky maꞌeramũ ikue. Jejui Kristu ꞌga je imomeꞌwau ꞌgã nupe kwaiwete, ꞌgã nupe ꞌga rerowiar ywyapiukaawamũ. Aꞌeramũ je ꞌgã nupe oporowyky maꞌe ꞌjawewara."
46,9,20,"Ymã te ꞌã Moisesi ꞌga judeuramũ oreypy ꞌgã muꞌjau ꞌgã jemogy are rakue. Aꞌeramũ ꞌgã mamaꞌe apou ꞌga jeꞌeg imũ etee futat rakue. Aꞌeramũ je judeu ꞌgã pype tekou je mamaꞌe apou ꞌgã ꞌjawe etee futat aiꞌi. Jejui ꞌga rerowiaramũ je tepoia Moisesi ꞌga jeꞌeger imũ mamaꞌe apo awi numiamũ. NaMoisesi ꞌga jeꞌegera renuw are rũi Kristu ꞌga jane katuꞌogi. Aꞌeramũ je tepoia Moisesi ꞌga jeꞌeger are tejemogypyyg awi. Aꞌetea je judeu ꞌgã nupe Jejui ꞌga momeꞌuramũ je mamaꞌe apou Moisesi ꞌga jeꞌeger imũ ꞌgã ꞌjawe etee futat. Kasi aꞌe pe ꞌgã niporenuwiweri jejeꞌeg are. Aꞌeramũ nipo ꞌgã Moisesi ꞌga jeꞌeger imũ etee mamaꞌea je iaporamũ oporenuwiweramũ jejeꞌeg are. Aꞌeramũ nipo ꞌgã Jejui ꞌga rerowiaa ojeupe je ꞌga momeꞌuramũ reꞌã, ꞌjau je tejeupe."
46,9,21,"Judeueꞌema ꞌgã pype tekou nanẽ je mamaꞌe apou ꞌgã ꞌjawe etee futat. Aꞌeramũ nipo ꞌgã ojeꞌjawe je rekoramũ nipo ꞌã ꞌgã porenuwiweramũ jejeꞌeg are reꞌã. Aꞌeramũ nipo ꞌgã nanẽ Jejui ꞌga rerowiaa je ꞌjawe reꞌã, ꞌjau nanẽ je tekou ikue. Judeuramũ ore upe Moisesi ꞌga remikwasiarer imũ tekoweꞌem futat. Aꞌere je Jarejuwarete ꞌga jeꞌeg imũ etee futat je reko esagei. Kristu ꞌga jeꞌeg imũ nanẽ je reko esagei nũ. Aꞌeramũ je ꞌgã nerowiarukaa ꞌgã nupe tekou."
46,9,22,"22,23 ꞌGã amũ te aje Jejui ꞌga rerowiaa inãinãnĩꞌĩ etee ikue. Aꞌeramũ je ꞌgã pype tekou mamaꞌe apoi ꞌgã ꞌjawe etee futat ikue. ꞌGã poaawamũ Kristu ꞌga rerowiar ywyapiukaawamũ je tekou iapoi ꞌgã ꞌjawe etee futat ikue. Kristu ꞌga ꞌgã erowiaramũ je tekuꞌiramũ tekou ꞌgã nee ikue. Mamaꞌe tesirũmera je aapo Kristu ꞌga rerowiarukaawamũ ꞌgã nupe."
46,9,24,"Sãꞌã ujãn maꞌe ꞌgã. “Siesak jarejãna ꞌjau”, ꞌjau ꞌgã ꞌã ajaupe. Aꞌeramũ ꞌã ꞌgã ujãna pãwẽ pãwẽ esaka. Kwaiwete ujãn maꞌe ꞌgã ujãna. Aꞌere ꞌã majepeja ꞌga etee iwaẽmi opytuꞌwawa upe ajuenunewe. Aꞌeramũ ꞌgã ꞌã ajuenunewe owaẽm maꞌe ꞌga upe etee akagyrũnanũũꞌĩ monou ꞌga akagyrũnamũ ꞌga upe. Opia maꞌe ꞌgã nowaẽmi ajuenunewe. Mamaꞌe poyja rerekwara ꞌgã nanẽ nowaẽmi ajuenunewe nũ. Nan jane Kristu ꞌga rerowiaaramũ. ꞌGa pyri jareoweramũ jane poiri te mamaꞌe tywera apo awi. Ajaupi ujãn enune ujãn maꞌe ꞌgã ojetee raꞌne te ꞌgã ujãna. Aꞌeramũ ꞌgã ujãna pokwaapa. Aꞌeramũ ꞌgã ujãna pokwaaw ire okyjaweꞌem futat akagyrũnanũũꞌĩ pyygeꞌem awi. Ojemogypyyk ꞌga ujãn are. Esage futat ꞌga jãnawa akagyrũnanũũꞌĩa numiamũ. Majepei ꞌara rupi etee futat esageramũ. Kaꞌa apopyrera ete poromũ akagyrũnanũũꞌĩa. Aꞌeramũ aiꞌiwe opỹijagamũ etee futat. Nan tee futat jane Jejui ꞌga rerowiaaramũ mamaꞌe apoi ꞌga ꞌeawer imũ etee futat. Aꞌere jane naipỹijag etee maꞌe are rũi iapoi. ꞌGa pyri jarewawamũ te jane iapoi. Maꞌeramũ je ꞌã mamaꞌe apoi ꞌga ꞌeawer imũ etee futat.Peesak ꞌã afuakara resaukaara ꞌgã ajaupe nanẽ nũ. Ajuowajaa ꞌgã ꞌã afuakara resaukaawamũ. Aꞌeramũ ꞌã ajuetykara ꞌga afuakara resaukaa. Najoman ekoete rũi nanẽ ꞌgã ajuetykawamũ nũ. Ojoman esage te ꞌgã. Nan tee je noko ekoetei. Jejui ꞌga ꞌeawer imũ etee futat je rekoi. Tejemuꞌakwaapa mamaꞌe tywera apoeꞌem awi. Naapoi futari te je mamaꞌe tywera. ꞌGa remifutar imũ etee futat te je mamaꞌe apoi. “Werowiaramũ Jejui ꞌga pẽtywera moia pẽ nui, pẽ mogyau wemiayuwamũ. Aꞌeramũ ki pẽẽ mamaꞌe apou ꞌga remifutar imũ etee futat”, pẽ nupe ꞌe reewi je mamaꞌe tywera apou teko re amunipo ꞌã Janejararete ꞌga naje monoi futari ojepyri."
46,10,1,"1,2 Pẽneaꞌar iki judeuramũ oreypy ꞌgã nee. Ymã te ꞌã Janeruwarete ꞌga ꞌgã nenũꞌẽukari Egitu ywy awi Moisesi ꞌga upe rakue. Pe awi ꞌgã oramũ ꞌã Janeruwarete ꞌga ywasiga monou imogou ꞌgã ꞌarimũ rakue. ꞌGã auꞌjawamũ ꞌga ywasiga mogou ꞌgã ꞌarimũ rakue. ꞌYẽꞌẽ upe ꞌgã waẽmamũ ꞌã Janeruwarete ꞌga ꞌy mowoka ꞌgã nupe rakue. Aꞌere ꞌã ꞌga ywytu mua ꞌy mowokawera rupi ywy mukaga ꞌgã nupe rakue. Aꞌeramũ ꞌgã ꞌã awaupap oyaapa rakue, opy muakỹmeꞌema futat rakue. Nan ꞌã ꞌgã jemoꞌwyriarukari Moisesi ꞌga upe rakue."
46,10,3,"Najuejue etee futat ꞌgã ojeupe Jarejuwarete ꞌga remimurera ꞌwau rakue, mana ꞌjawa ꞌwau rakue. Ywag awi ꞌga mana ꞌjawa mua ꞌgã nemiꞌuramũ rakue. Aꞌea ꞌgã iꞌwau rakue."
46,10,4,"Ojeupe ꞌga remimurera ꞌya nanẽ ꞌgã itykua rakue nũ. Ymã te ꞌã Janeruwarete ꞌga ꞌi Moisesi ꞌga upe rakue: “Itauua enupã ywyra pyu”, ꞌjau ꞌga ꞌã Moisesi ꞌga upe rakue. Aꞌeramũ ꞌã Janeruwarete ꞌga ꞌy murukaa ita awi ꞌgã nupe. Aꞌeramũ ꞌgã ꞌã oyꞌwau rakue. Aipoa ita ꞌjawe futat Kristu ꞌga. Sãꞌã ꞌgã ita awi imuripyrera ꞌy rykura rakue. Aꞌeramũ ꞌgã ꞌã amanũmeꞌem oꞌyuweja upe rakue. Nan tee futat Kristu ꞌga rekoi ꞌgã pype ꞌgã nee ojejuka esage maꞌeramũ. Nuesagi agawewi ꞌgã ꞌga. Aꞌere ꞌga futat ꞌgã nerekwaramũ rakue. Aꞌere oreypy ꞌgã najemogyi Jarejuwarete ꞌga remifutar imũ rakue. Nomuorywi ꞌgã ꞌga rakue. Amumeꞌri ꞌgã etee ꞌga muorypa rakue. Aꞌeramũ ꞌga amaraꞌneramũ omuorypareꞌema ꞌgã nee. Aꞌeramũ ꞌga ꞌgã momawukaa ꞌgã ataaw ipe rakue, jũ pyterimũ amunaweꞌema pyterimũ ꞌgã o ꞌgã nekoramũ rakue. Janeruwarete ꞌga kaꞌarana kwasiarukaa oreypy ꞌgã nee ꞌgã neko esageꞌemawer are rakue ee jane mueapyoukaawamũ rakue. Aꞌeramũ jane jarejea mỹineꞌema mamaꞌe tywer are ꞌgã ꞌjawe."
46,10,7,"ꞌGã amũ ꞌã mairaꞌme aꞌagawa muorypa rakue. Kwatauaꞌyra aꞌagawa ꞌgã ꞌã iapou omairamũ rakue. Aꞌe are nanẽ ꞌã Janeruwarete ꞌga kaꞌarana kwasiarukaa rakue nũ. “Mairaꞌme aꞌagawa upe wemimonofera kumi ꞌu re ꞌgã wagairan pãwẽnamũ etee kũjã are kũimaꞌe are ꞌjau. Mairaꞌme aꞌagawa muoryw ire taetu nipo ꞌgã otewereteramũ, mamaꞌe tywera apou ajuee”, ꞌjau ꞌga ikwasiarukaa ꞌgã nee rakue."
46,10,8,"Anure nãnẽwẽjẽmĩ rakue nũ, ꞌgã wagairan pãwẽnamũ etee kũjã are kũimaꞌe are ꞌjau rakue nũ. Aꞌeramũ ꞌga mamaꞌe tywera apoarera ꞌgã Janeruwarete ꞌga imomawukaa kwaiwete. Majepei ꞌara rupi etee futat ꞌga ꞌgã apisau kwaiwete. Wĩti tres miu ꞌgã ꞌga iapisau ꞌgã tywer are rakue. Aꞌeramũ ki jane jareagairaneꞌemamũ ꞌgã ꞌjawerimũ."
46,10,9,"Anure ꞌã ꞌgã amũ ꞌjau ojeupe etee futat: “Aꞌjea sipo Janeruwarete ꞌga je rereko tyweretei mamaꞌe tywera je iapoawer are ꞌwei”, ꞌjau ꞌã ꞌgã ojeupe etee futat rakue. Aꞌeramũ ꞌã ꞌgã mamaꞌe tywera apou ꞌga resakawamũ rakue. Nuenuwi aipo ꞌgã Jarejuwarete ꞌga jeꞌega. Aꞌeramũ Janeruwarete ꞌga moja monou ꞌgã nupe. Aꞌeramũ moja ꞌgã uꞌwau ꞌgã apisau rakue. Aꞌeramũ ki jane iapoweꞌem ꞌgã ꞌjawerimũ."
46,10,10,Aꞌere ꞌgã amũ Jarejuwarete ꞌga agoꞌwau rakue nũ. Aꞌeramũ Janeruwarete ꞌga ojepyriwara mũ monou ꞌgã apisau rakue.
46,10,11,"Aipo are nanẽ Janeruwarete ꞌga kaꞌarana kwasiarukaa ꞌga amũ upe ee rakue, ee jane mueapyoawamũ rakue. Aꞌere kasi jane mamaꞌea siapo ꞌgã ꞌjawerimũ ne. Niporomukui futari nipo Jejui ꞌga ruawa. Aꞌeramũ ki jane mamaꞌe esage etee futat iapou ꞌga muorypawamũ."
46,10,12,Iporiayꞌi “Jereapyo je mamaꞌe are. Aꞌeramũ je mamaꞌe tywera apoweꞌem jepi” ꞌjara ꞌgã. Anure nipo aipo ꞌjara ꞌgã mamaꞌe tywera apoi.
46,10,13,"“Mamaꞌe tywera apoa nipo je etee futat areko reꞌã”, peꞌje nipo. Naani. Najuejue etee futat mamaꞌe tywera apo rekoi jane ree. Aꞌere Janeruwarete ꞌga mamaꞌe apoi uꞌeawer imũ etee futat. Nuapoukari futari ꞌga mamaꞌeaya kwaikwaja janee. Janefuakara ꞌjawe etee futat ꞌga mamaꞌeay apoukari janee. Aꞌeramũ ꞌga, ojeupe pejeꞌegamũ, pẽ mamuakaa mamaꞌe tywera apoukareꞌema pẽ nupe. Aꞌeramũ te mamaꞌe tywera nepeapoi."
46,10,14,Pemuoryp kasi mairaꞌme aꞌagawa pejejemogyau ne. Pẽẽ ꞌã jejekotyꞌaawa. Aꞌeramũ je aipo ꞌjau pẽ nupe.
46,10,15,Pẽẽ ꞌã iꞌakwaap maꞌeramũ. Pejejeupe jeꞌeawer are ꞌã pẽẽ pejejeapyoramũ pejejemogyau. “Janeremikwaawa resage ꞌjawe etee futat te Paulo ꞌga ꞌeawer are? Naani te raꞌu nũ?” ꞌjau ki pẽẽ pejejaupe jeꞌeawer are pejejeaꞌaramũ pejejemogyau.
46,10,16,"Pejejeaꞌaramũ nanẽ ki Jejui Kristu ꞌga remiapofer are nũ. Amanũ enune ꞌã Jejui Kristu ꞌga yꞌway tykurukari wemiayuwa ꞌgã nupe rakue. “Koa yꞌwaya jerya”, ꞌjau ꞌga ꞌgã nupe rakue. Aꞌeramũ jane ꞌawamũ yꞌway rykua ꞌga manũawer are jarejeaꞌaawamũ, ꞌga muorypa ee. Maniꞌokoꞌoꞌia ꞌga imowowoka imonou wemiayuwa ꞌgã nupe rakue. “Koa maniꞌokoꞌoꞌia jeroꞌoa futat”, ꞌjau ꞌga ꞌgã nupe rakue. Aꞌeramũ jane ꞌawamũ maniꞌokoꞌoꞌia nanẽ jane iꞌwau ꞌga manũawer are jarejeaꞌaawamũ nũ."
46,10,17,Kwaiwete agawewi nipo jane ꞌga rerowiaaramũ. Aꞌetea nipo jane majepei tee maniꞌokoꞌoꞌia moꞌjomoꞌjouꞌi iꞌwau. Kwaiwete agawewi jane Jejui Kristu ꞌga rerowiaaramũ. Aꞌetea jane sajemogy majepei ꞌyweteewara ꞌjawe. Kristu ꞌga ꞌã majepeiꞌi etee futat. Aꞌeramũ jane ꞌga rerowiaaramũ jarejemogyau majepei ꞌyweteewara ꞌjawe.
46,10,18,"Jejui ꞌga rerowiareꞌema ꞌgã Israeu juapyrera ꞌgã wyra rerawau mainana ꞌga upe. Aꞌeramũ mainana ꞌga wyra jukau imoꞌjau. Aꞌere ꞌga wyroꞌo pe rapyau Jarejuwarete ꞌga upe. Aꞌere wyra reruarera ꞌga wyroꞌo remyrer ape ꞌwau. “Aꞌe pyu ore Jarejuwarete ꞌga muorywi”, ꞌjau ꞌgã."
46,10,19,"Aꞌere amumera ꞌgã ꞌga rerowiareꞌema ꞌgã wyra mũ rerooi imonou mairaꞌme aꞌagawa upe. “Temaira upe je imonoi”, ꞌjau ꞌgã ojeupe. Aꞌjea sipo ꞌgã mairaꞌme aꞌagawa mairaretea? Naani. Mamaꞌeukwaawa upe te ꞌgã imonoi. Mamaꞌeukwaawa te ꞌgã amuoryp. NaJarejuwarete ꞌga upe rũi ꞌgã imonoi. NaJarejuwarete ꞌga rũi ꞌgã amuoryp. Aꞌeramũ je ꞌjau pẽ nupe: “Mamaꞌeukwaawa upe kasi mamaꞌea pemono ne”, ꞌjau je pẽ nupe.?"
46,10,21,Jejui ꞌga manũ are pejejeaꞌaramũ nipo pẽẽ yꞌway rykua. Aipoa yꞌway rykur ire kasi mairaꞌme aꞌagawa upe imonopyrera yꞌwaya petykur ine. Aipoa taetu niaꞌwyri Janeruwarete ꞌga upe. Jejui ꞌga manũawer are pejejeaꞌaramũ pẽẽ maniꞌokoꞌoꞌi ꞌwau. Aipo ꞌu re kasi mamaꞌeukwaawa upe imonopyrera kumia peꞌu ne. Kasi aꞌe pe mamaꞌeukwaaw are te pẽneaꞌar ine. Aipoa nanẽ niaꞌwyri Janeruwarete ꞌga upe nũ. Nepemuorywaꞌuweri Jejui ꞌga mamaꞌeukwaawa reewe.
46,10,22,Maꞌja te pefutat? Pejejee ꞌga maraꞌnea te raꞌu pefutat nũ? ꞌGa muoryw ire mamaꞌeukwaawa muorypa ꞌga mamaraꞌneukaa pejejee ꞌea te raꞌu pefutat nũ? Aꞌjea sipo janefuakaramũ Jarejuwarete ꞌga fuakara apyraapa? Naani. Ifuakat ꞌga janefuakara apyraapa. Aꞌeramũ ki pẽẽ ꞌga mamaraꞌneukareꞌema pejejee.
46,10,23,"Jarejomoteꞌaawa kasi siapo neꞌGã amũ nipo ꞌjau ajaupe: “Jarejemifutara etee futat jane siapo”, ꞌjau nipo ꞌgã ajaupe. Aꞌjea futat aipo ꞌgã ꞌea. Aꞌere amumera niaꞌwyri ꞌgã nupe. Mamaꞌe mũ najane mogypyygukari Jejui ꞌga ree."
46,10,24,Aꞌeramũ ki jane mamaꞌe apou jarejopoaawamũ. Najarejeupe etee rũi futat kasi mamaꞌea siapo ne.
46,10,25,Miaroꞌo uweita pejewau miaroꞌo pe mua miaroꞌo meꞌegara ꞌgã nui. Pejeporonupeꞌema ee. “Mairaꞌme aꞌagawa upe imonopyrera te?” ꞌjaweꞌem pẽẽ ꞌgã nupe.
46,10,27,"Jejui ꞌga rerowiareꞌema ꞌgã amũ nipo ꞌjau pẽ nupe: “Pejot pejejemiꞌwaa ore pyri”, ꞌjau nipo ꞌgã pẽ nupe. Aꞌeramũ pejewau etee futat pejejemiꞌwaa. “Maranuara te kumia”, ꞌjaweꞌem futat pejeporonupeꞌema ee."
46,10,28,"“Mairaꞌme aꞌagawa upe imonopyrera ꞌgã wapo kumiramũ ko”, pejejeupe ꞌgã amũ ꞌeramũ pẽẽ iꞌwaweꞌem futat. Kasi aꞌe pe nepeꞌukararũukari ꞌgã nupe ne. “Ekoay ꞌgã je moteꞌarukat Jarejuwarete ꞌga upe”, eꞌi ꞌgã pẽ nupe ne. Pẽẽ ꞌã pẽneapyo ee numiamũ. Aꞌere nipo ꞌgã naeapyoi we ee. Aꞌeramũ pẽẽ iꞌwaweꞌem ꞌgã neape.Maranamũ nipo pẽẽ mũ ꞌjau: “Maꞌeramũ sipo jane niꞌui mamaꞌea ꞌgã ꞌjawe?” ꞌjau nipo pẽẽ. “Mamaꞌe mũ apoweꞌem nanẽ ꞌgã neape nũ?” ꞌjau nipo pẽẽ."
46,10,31,"Aꞌeramũ je ꞌjau pẽ nupe: Aꞌjea futat ki mamaꞌea siapo ꞌga muorypaw imũ etee futat. Mamaꞌe ꞌwau miamũ ki ꞌga muorypaw imũ etee siꞌu. Jarejomoteꞌaawa apoweꞌem futat jarejaupe. Judeu ꞌgã, judeueꞌema ꞌgã, Jejui ꞌga rerowiaara ꞌgã. Mĩmera ꞌgã pẽẽ imotywerukareꞌema pejejee."
46,10,33,Je ꞌjawerimũ ki peko. Sãꞌã je mamaꞌe apoa ꞌgã muorypawamũ etee futat. Nan ki mamaꞌea peapo. Naapoi je mamaꞌea tejemifutar imũ etee. Naapoi je mamaꞌea temuorypawamũ etee. ꞌGã muorypawamũ etee je ꞌã mamaꞌe apoi tekou. Aꞌeramũ nipo je Jejui ꞌga rerowiarukaa ꞌgã nupe kwaiwete nanuar are.
46,11,1,Kristu ꞌga ꞌjawerimũ je mamaꞌe apoi. Aꞌeramũ ki pẽẽ mamaꞌe apou je ꞌjawerimũ etee futat.
46,11,2,"Jejui ꞌga rerowiaara kũjãJekuꞌi je pẽ nee. Pejejeaꞌaramũ pejejemogyau je ree, pejejeupe jeꞌeawer are. Je pejemuꞌeawer imũ etee pẽẽ mamaꞌe apou. Aꞌeramũ je tekuꞌiramũ pẽ nee."
46,11,3,Aꞌere je ꞌawamũ mamaꞌe mũ ree pẽ muꞌei nũ. Kristu ꞌga ꞌũi ꞌwyriaramũ kũimaꞌeferamũ jane upe. Kũimaꞌe ꞌgã ꞌũina ꞌwyriaramũ wemireko ꞌgã nupe. Nan te Janeruwarete ꞌga ꞌũina ꞌwyriaramũ Kristu ꞌga upe.
46,11,4,"Najudeua rũi ꞌã pẽẽ. Aꞌeramũ ki pẽẽ pejejemiapou etee futat pejejemogyau. Pejejueape Jarejuwarete ꞌga upe pejejeꞌega monou kasi kũimaꞌeferamũ pejeakaga peauꞌi taity pyu ne. ꞌGa jeꞌeg are pejejamuꞌjaw ipe nanẽ pẽẽ pejeakaga auꞌjaweꞌem nũ. Kũjãmera ꞌgã etee te ki ajee tajeakaga auꞌi. Aꞌeramũ kũimaꞌefera ꞌgã wakaga auꞌjaweꞌem. Kũimaꞌe ꞌga wakaga auꞌi re amunipo ꞌã ꞌgã amũ ꞌi “kũjã ꞌjawe ꞌgã iapoi”. Aꞌeramũ ꞌga ojenosõu jui. Aꞌere ki kũjãmeramũ pejeakaga auꞌi futat pejejueape Jarejuwarete ꞌga upe pejejeꞌega monou. ꞌGa jeꞌeg are pejejamuꞌjaramũ nanẽ ki pẽẽ pejeakaga auꞌjau futat nũ. Pejejemipokwawer imũ etee futat peko. Pejeakaga auꞌieꞌeme niaꞌwyri pẽ nupe. Kũimaꞌefera ꞌgã etee te ojeꞌeg Jarejuwarete ꞌga upe wakaga auꞌjaweꞌem. Kasi aꞌe pe kũjãmeramũ pejeakaga auꞌieꞌem ire “kũimaꞌe wã ꞌjawe ore”, peꞌje ne. Aꞌeramũ pẽẽ aipo pyu pejemena ꞌgã mojenosõu ne. Ijeapinipyrera ꞌjawe ijeakaga auꞌieꞌema ꞌgã."
46,11,7,Kũimaꞌeferamũ jane nipiari jareakaga. Janeruwarete ꞌga ꞌjawewaramũ jarejemogyau. Janeruwarete ꞌga ꞌũina ꞌwyriaramũ janee. Kũimaꞌe ꞌgã ajemogyau ꞌwyriaramũ wemireko ꞌgã nupe. Aꞌeramũ ꞌgã nemireko ꞌgã ꞌgã jeꞌega renupa. Nakũjãa rũi Janeruwarete ꞌga remiapo ypyfera. Kũimaꞌe ꞌga raꞌne te ꞌã ꞌga wapo rakue. Aꞌere te ꞌga ꞌga arukaga mũ mosogi ꞌga wi kũjãnamũ iapopyramũ rakue. Nakũjã ẽẽ upe rũi Janeruwarete ꞌga kũimaꞌe ꞌga apoi rakue. Kũimaꞌe ꞌga upe te ꞌga kũjã ẽẽ apoi rakue.
46,11,10,Aꞌeramũ ki pẽẽ kũjãmeramũ pejeakaga auꞌjau taity pyu. Aipo pyu pẽẽ pejemena pejemoꞌwyriara resaukaa pejeakaga auꞌia. Ywagipewara ꞌgã nee nanẽ pejeakaga piaa nũ.
46,11,11,Jejui ꞌga rerowiaaramũ jane jarejopoaa pãwẽ. Nakũimaꞌeramũ etee rũi jane Jejui ꞌga rerowiaara. Nakũjãmera ꞌgã etee rũi nanẽ ꞌga rerowiaareꞌemamũ. Najuejue etee futat jane ꞌga rerowiaara. Aꞌeramũ jane jarejopoaa pãwẽ etee futat. Ymã te Janeruwarete ꞌga kũimaꞌe ypy ꞌga arukag awi kũjã ypy ẽẽ apoi rakue. Aꞌere ꞌã ae ꞌawamũ kũimaꞌeramũ ae ꞌari kũjã awi. Aꞌere jane Jarejuwarete ꞌga remiapofera juejue futat jane.
46,11,13,Maran te pekwaap? Esage te kũjãmera ꞌgã ojeꞌega Jarejuwarete ꞌga upe wakaga auꞌjaweꞌem? Naani te raꞌu nũ?
46,11,14,Jareꞌawukua jane ꞌã kũimaꞌeramũ enosõu. Aꞌere ꞌã kũjãmeramũ pẽkuꞌi te pejeꞌawuku are. Pẽꞌawukua ako pẽakaga auꞌjawa ꞌjawe pẽ nupe.
46,11,16,Aipoa etee jeꞌea. Maranamũ nipo ꞌgã amũ je agoꞌwau aipo jeꞌeawer are. Aꞌere ore Jejui ꞌga rerowiaara ꞌgã muꞌei aipo are nanẽ kwe pe ikue nũ. Aꞌeramũ ꞌgã nanẽ ajemogyau ojeupe oreꞌeawer imũ etee futat iapou. Ajepeja ꞌga rerowiaara ꞌgã nanẽ aipo apou nũ.
46,11,17,  ꞌAwamũ je pẽ muꞌakwaawi mamaꞌe mũ ree. Najekuꞌi je pẽnemiapo mũ ree. Jarejuwarete ꞌga muorypaw ipe pejejatykau aꞌe pẽẽ naꞌga muorypawamũ etee rũi pejejatykau ꞌga ree. Pejejamueu aꞌe mamaꞌe are Jarejuwarete ꞌga mogytaaw ipe.
46,11,18,"“NaJarejuwarete ꞌga muorypawamũ etee rũi ꞌgã jatykai. Omojopype wẽjẽmĩ ꞌgã mamaꞌe tesirũ pyu nũ. Aꞌeramũ ꞌgã ajamueu morogyta tesirũ are”, eꞌi ꞌgã amũ ꞌua pẽ momeꞌwau jee aiꞌi. “Maranamũ nipo amumera je upe ꞌgã nemimomeꞌua aꞌjea futat”, ꞌjau je pẽnera renupa teꞌỹina aiꞌi."
46,11,19,"Pejejamueaw ipe nipo iꞌakwaap maꞌe ꞌgã pekwaap. “Na pa ae iꞌakwaap maꞌeramũ raꞌe”, ꞌjau nipo pẽẽ ijamueꞌema ꞌgã nesaka. Iꞌakwaap maꞌe ꞌgã najamuei. Jarejuwarete ꞌga jeꞌeg imũ etee futat ꞌgã mamaꞌe apoi."
46,11,20,"20,21 “Sajatyka jarejemiꞌwaa ꞌjau. Jarejemiꞌwapaw ire maniꞌokoꞌoꞌia siꞌu Jarejararete ꞌga manũawer are jarejeaꞌaawamũ ꞌjau”, ꞌjau aꞌe pẽẽ pejejaupe. Aꞌere aꞌe nepejuapesagi. Pejejatykaupaweꞌẽwe aꞌe pẽẽ mamaꞌe ꞌwaupap pejejaui. Aꞌeramũ aꞌe ꞌgã amũ ꞌua, mamaꞌe ꞌupaw ire etee. Aꞌeramũ aꞌe pẽẽ mũ emiꞌuu maꞌeramũ. Pẽẽ mũ aꞌe pejejeawyrywamũ miamũ. Nepemãꞌẽi sipo “tyꞌara upe nipo jane ꞌgã amũ mogyi” ꞌe are? Maꞌeramũ sipo pejejea nepeetygi pejejuee?"
46,11,22,"Tyꞌara rerekou pejejeꞌwyr ipe raꞌne pejejemiꞌwaa. Pẽpoyi etee te sipo ꞌgã nenunewe mamaꞌe ꞌupaw ire? Aipoa niaꞌwyri. Ijemiꞌwareꞌema ꞌgã pemojenosĩ aipo pyu. Emiꞌueꞌema ꞌgã taetu pereko tywerete aipo pyu. Aipo pẽẽ iaporamũ je “Esage aipoa”, naꞌeaꞌuweri pẽ nupe."
46,11,23,"Jarejararete ꞌga etee futat je muꞌe mamaꞌe are, amanũawer are janereaꞌaawamũ janejatykaaw are. “Jemanũawer are pejejeaꞌaramũ pejejatykau ki nan peapo”, ꞌjau ꞌga jee ikue. Aꞌeramũ je pẽ muꞌjau tejeupe ꞌga ꞌeawer are. Iaꞌwyreꞌema ꞌgã po pe omono enune ꞌã Jejui ꞌga maniꞌokoꞌoꞌi pyyka opo pe."
46,11,24,"Aꞌere ꞌga ꞌUwarete ꞌga muorypa ee rakue. Aꞌere ꞌga ꞌã imoꞌjau imonou wemimuꞌefera ꞌgã nupe rakue. “Koromũ jeroꞌoa. Sãꞌã maniꞌokoꞌoꞌi jemoꞌia. Nan futat nipo jeroꞌoa jemoꞌi pẽ katuꞌokawamũ”, ꞌjau ꞌga ꞌã ꞌgã nupe rakue. “Je manũ re ki pẽẽ maniꞌokoꞌoꞌi ꞌwau je manũawer are pejejeaꞌaawamũ”, ꞌjau ꞌga ꞌgã nupe rakue."
46,11,25,"Ojemiꞌwapaw ire ꞌga kaneeku pyyka yꞌway rekoꞌwoka ipype. Aꞌere ꞌga imonou ꞌgã nupe. “Koromũ jerya. Aꞌereꞌereꞌi nipo ꞌgã amũ je jukai jery rekoꞌwoka. Jemanũ are nipo Jeruwarete ꞌga je rerowiaaramũ pẽ katuꞌogi najuejue etee. ꞌAwamũ karupaꞌmĩa nepejukauꞌjawi pejetywera mepyawamũ. Poromũ futat Janeruwarete ꞌga jeꞌeg ymanera numiamũ. Aꞌere ꞌawamũ ꞌga jeꞌeg yaua te. Je rerowiaaramũ etee te ꞌga ꞌawamũ pẽtywera moiri pẽ nui. Poromũ futat Janeruwarete ꞌga jeꞌeg yaua ꞌawamũ. Yꞌway rykua ki pẽneaꞌat je ree”, ꞌjau Jejui ꞌga ꞌgã nupe rakue."
46,11,26,Aꞌeramũ je ꞌawamũ ꞌjau pẽ nupe: Maniꞌokoꞌoꞌi ꞌu are pejejatykau pejejamueaꞌaa Jarejararete ꞌga manũawer are. Yꞌwaya nanẽ ki pẽẽ itykua nũ. ꞌGa ruruꞌjaweꞌemauwe pẽẽ namutat iapou pejejemogyau. Aipo apoa “Kristu ꞌga manũi janetywer are rakue” ꞌe resaukaa ajemogy tee maꞌe ꞌgã nupe.
46,11,27,"27,28 Aꞌere ki jane iꞌu enune janereaꞌat raꞌne jarejee. “Najetyweri te je?” ꞌjau ki jane jarejeupe. Jarejuwarete ꞌga jaretywera moir ire te jane aipoa maniꞌokoꞌoꞌi ꞌui. Kasi aꞌe pe jane jemotyweri ꞌga upe ne. ꞌGa manũ kurapara ꞌjawewaramũ nanẽ jane poromũ nũ."
46,11,31,"Aꞌeramũ ki jane, iꞌu enune, jarejeaꞌaramũ jarejee: “Jeresage te je Kuꞌjywa ꞌga upe?” ꞌjau ki jane jarejeupe. Jaretyweramũ jane jareporogytau Jarejuwarete ꞌga upe jarejee raꞌne. “Jetywera emoit je wi” ꞌjau ki jane ꞌga upe raꞌne. Aꞌere te jane iꞌui. Kasi aꞌe pe ꞌga jane rereko tyweri ee ne."
46,11,32,Jejui ꞌga rerowiaaramũ miamũ Janeruwarete ꞌga jane rereko tyweriꞌi janetywer awi jane mosamamũ. Aꞌeramũ nipo jane jarejemuꞌjau ꞌga jeꞌega renuw are. Aꞌeramũ ꞌga jane monoweꞌem mamaꞌeukwaawa rapyaw ipe ꞌga rerowiareꞌema ꞌgã nupi.
46,11,33,Aꞌeramũ ki pẽẽ pejepytuna ꞌga rapesaka raꞌne. ꞌGã jatykapaw ire tãmẽjẽ pẽẽ Jarejararete ꞌga ree pejejeaꞌaawa maniꞌokoꞌoꞌi ꞌwau yꞌway rykua ꞌjau.
46,11,34,Pejepyꞌarayparamũ pẽẽ pejejemiꞌwaa pejejeꞌwyr ipe raꞌne. Aꞌeramũ pẽẽ Jarejararete ꞌga ree pejejeaꞌaawa maniꞌokoꞌoꞌi ꞌwawamũ etee futat pejejatykau pejejuee. Aꞌeramũ Janeruwarete ꞌga pẽ nerekou tywereꞌem ee. Pẽ pyri tewau tãmẽjẽ tamueapyo pẽẽ mamaꞌe mũ ree ꞌjau.
46,12,1,ꞌGa ꞌAgesagea mamaꞌe apoukaa janeeJe upe kaꞌarana mua ako pẽẽ pejeporonupa Jarejuwarete ꞌga ꞌAgesage are raiꞌi. Jejui ꞌga jane erowiaramũ te Janeruwarete ꞌga Uꞌagesage muri janee. Aꞌeramũ jane mamaꞌe apou ꞌga pãjẽ mũ. Aꞌeramũ je pẽ mueapyou ee.
46,12,2,Jejui ꞌga rerowiareꞌemawe ako pẽẽ mairaꞌme aꞌagawa muorypa rakue numiamũ. Nojeꞌegi mairaꞌme aꞌagawa. Nuenuwi pẽjeꞌega. Aꞌeramũ ꞌã pẽẽ pejejemoryteeu ee rakue. ꞌAwamũ ajee ꞌã Jejui ꞌga perowiat. ꞌGa muorypa ꞌã pẽẽ ꞌawamũ.
46,12,3,"Aꞌeramũ je pẽ mueapyou mamaꞌe are ꞌawamũ. Jarejuwarete ꞌga ꞌAgesage rerekwaramũ jane jeꞌegaiwi Jejui ꞌga ree. Naꞌga ꞌAgesage rerekwara rũi Jejui ꞌga agoꞌoara. ꞌGa ꞌAgesage rerekwaramũ etee te jane ꞌi: “Jejui ꞌga ꞌã janejararetea”, ꞌjau jane ꞌga upe."
46,12,4," Janeruwarete ꞌga ꞌAgesagea te ꞌagamũ mamaꞌe apoukaa janee. Najueapyo ꞌjawe ete rũi te aje ꞌã ꞌga ae mueapyo pãwẽi mamaꞌe are. Ae mueapyo tee te futat ꞌga ꞌAgesagea ꞌga remifutar are. Majepei tee futat ꞌga ꞌAgesagea numiamũ. Aꞌere najarejuꞌjajuꞌjawe rũi janeremiapoa. Aꞌere jane Jarejararete ꞌga upe etee futat iapoi. Najarejuꞌjawe rũi agawewi jane mamaꞌe apou. Aꞌere Janeruwarete ꞌga etee futat iapoukari jane upe. Series,  Series, "
46,12,7,Janeruwarete ꞌga ꞌAgesagea ako Jejui ꞌga rerowiaaramũ jane pype. Aꞌeramũ ꞌga ꞌAgesagea mamaꞌe apoukaa jane upe Jejui ꞌga remifutar imũ etee. ꞌGa ꞌAgesagea futat mamaꞌe apou ajuawyawyukaa ae upe. Namajepei amũ etee rũi ꞌga ꞌAgesagea mamaꞌe apoukari ae upe. Wapo pãwẽ pãwẽ futat ae upe imajuawyawyau. Uꞌagesagea ꞌga imua ae upe ojopoaawamũ.
46,12,8,Janeruwarete ꞌga ꞌAgesagea ae mũ mueapyou aeꞌakwaaw are. Aꞌeramũ aipo ꞌgã jane muꞌakwaapa ee. Amumeramũ ꞌga ꞌAgesagea aeremikwaaweꞌema kwaawukaa ae upe. Aꞌeramũ ꞌgã aeremikwaaweꞌema kwaawukaa ae upe. Amumeramũ ꞌga ꞌAgesagea Jejui ꞌga rerowiarukaa nanimenime ae upe. Amumeramũ ꞌga ꞌAgesagea ojeroꞌwu maꞌe ꞌgã katuꞌogukaa ae upe.
46,12,10,Amumeramũ ꞌga ꞌAgesagea aeremiapoeꞌema apoukaa ae upe. Amumeramũ ꞌga ꞌAgesagea Jarejuwarete ꞌga jeꞌega momeꞌuukaa ae upe. Amumeramũ ꞌga ꞌAgesagea mamaꞌeukwaawa kwaawukaa ae upe ae rereko are. Janeruwarete ꞌga remiapo are nanẽ jane mueapyoukaa nũ. Amumeramũ ꞌga ꞌAgesagea ae mojeꞌeg amuteeukaa. Aꞌeramũ ꞌga ꞌAgesagea wẽjẽmĩ futat aejeꞌeg amutee kwawukaa ae mũ upe nũ. Aꞌeramũ ꞌga imomeꞌwau ikwaapareꞌema ꞌgã nupe.
46,12,11,Aꞌere majepei tee futat Janeruwarete ꞌga ꞌAgesagea. Aꞌere mamaꞌe apoi juawyawyukari ae upe wemifutar imũ etee futat.
46,12,12,"ꞌGa rete ꞌjawe jane ꞌga rerowiaaramũSãꞌã aeretea majepei tee futat. Aꞌere ꞌã mukũi aejywaa. Mukũi ꞌã aeretymakaga. Mukũi ꞌã aepya. Aꞌere ꞌã majepei tee futat aeretea. Nan tee Kristu ꞌga rerowiaaramũ jane jemogyi. Kwaiwete agawewi ae jemogyi. Aꞌere ae majepei ꞌywetee futat ae jemogyi. Jejui ꞌga rerowiaaramũ ae jemogyi ajuꞌjajuꞌjawe etee futat ꞌga upe. Judeuramũ ore, judeueꞌemamũ pẽẽ, kaꞌa pewara ꞌgã, ojeꞌwyrarete pewara ꞌgã. Mĩmera ae Jejui ꞌga rerowiaaramũ etee futat. Aꞌeramũ Janeruwarete ꞌga Uꞌagesage mua janee. Aꞌeramũ ꞌga ꞌAgesagea jane mogyau majepei teewaramũ futat."
46,12,14,"Peesak ꞌã aeretea. Majepei tee futat ꞌã. Aꞌere ꞌã mukũi aejywaa, mukũi aeretymakaga, mukũi aepya, mukũi aereaa. Aꞌere ꞌã najuꞌjawe rũi iporowykyi. Nan tee futat Janeruwarete ꞌga ꞌAgesage porowykya namajepei ꞌywetee rũi."
46,12,15,"Maꞌeramũ sipo pẽẽ mũ: “Naapoi je mamaꞌea ꞌga ꞌjawe. Aꞌeramũ nipo je teporowykyaweꞌem Jejui ꞌga upe”, ꞌjau. Aepya amusipo ꞌã “Naꞌga poa rũi nãꞌã je reꞌã eꞌi. Aꞌeramũ je teꞌỹineꞌema ꞌga rete are”, eꞌi sipo aepya? Naani. Aipo eꞌi agawewi futat amunipo ꞌã. Aꞌetea amunipo ꞌã jane nimonogi jarepya jarejewi."
46,12,16,"“Naꞌga reaa rũi je. Aꞌeramũ je teꞌỹineꞌema ꞌga rete are”, ꞌjau sipo aenamĩa? Naani. Aipo eꞌi agawewi amunipo ꞌã. Aꞌetea amunipo ꞌã jane nimonogi jarenamĩa jarejewi."
46,12,17,Jarejea etee ereko re maran sipo jane mamaꞌe renuwi? Jareapya etee ereko re maran sipo jane mamaꞌe retuna?
46,12,18,"Aꞌere ꞌã Janeruwarete ꞌga janerete apoi wemifutar imũ etee futat rakue. 19,20 Aꞌere ꞌã ae awowoꞌgi maꞌe ꞌjawe. Aꞌere aeretea majepei ꞌywetee futat. Nan tee futat jane Jejui ꞌga upe majepei ꞌywetee futat. Najuꞌjawe rũi agawewi janeporowykya ꞌga upe. Aꞌetea jane jarejemogyau majepei ꞌywetee futat ꞌga upe. Series, "
46,12,21,"Aꞌeramũ aerea ꞌjawarũeꞌem aepo upe: “Nafutari je ene”, ꞌjawarũeꞌem. Aeakaga nanẽ aepy upe: “Nafutari je ene”, ꞌjawarũeꞌem nũ. Nan tee futat Jejui ꞌga rerowiaaramũ jane niꞌearũi jarejaupe: “Narafutari ore ꞌgã”, ꞌjawarũeꞌem."
46,12,22,Sãꞌã janepyꞌa ifuakareꞌema agawewi. Aꞌere ipyu jaretyweꞌem ire amunipo ꞌã nikoaꞌuweri.
46,12,23,Jarepira renosĩ re amunipo ꞌã jane ipiaa. Jarepira renosõueꞌem ire jane ipiareꞌema futat. Jarepir aꞌwyreꞌem are miamũ futat jane jejuka esagei. Aꞌeramũ jane esage maꞌea rerekou etee futat. Aꞌere ꞌã Janeruwarete ꞌga janerete apoi nan tãmẽjẽ rakue. Aꞌeramũ jane jarepir aꞌwyreꞌem are miamũ jarejejukau esage etee futat. Nan ki sajejuka esage te jarejuee. Sireko esage pãwẽ etee futar iki ꞌgã.
46,12,25,Janeretea majepei tee futat. Mukũi futat ꞌã janepya numiamũ. Aꞌere janepy oi ajuewiri etee futat. Janepya sipo oo amũ ko katy ajepeja awau kwe katy ꞌjau? Naani. Ajaupi etee futat ioi. Nan tee ki jane Jejui ꞌga rerowiaaramũ jane jarejopoaa etee mamaꞌe apou.
46,12,26,Sãꞌã jane jemuaẽma jarejoꞌo tesirũgatu are. Nan tee futar iki sajemuaẽm mamaꞌe tywera aja iaporamũ. ꞌGa rerowiaaramũ nipo jane mũ kuꞌiramũ. Aꞌeramũ jane ꞌga ꞌjawe futat jarekuꞌiramũ ꞌga pyri.
46,12,27,Jejui ꞌga rerowiaaramũ jane kwaiwete. Aꞌere jane jemogyi majepei ꞌyweteewara ꞌjawe etee futat. Janeruwarete ꞌga jane rerekou najuejue etee futat. Aꞌeramũ jane jarejemogyau Kristu ꞌga rete ꞌjawe futat.
46,12,28,Jarejuwarete ꞌga Jejui ꞌga rerowiaaramũ jane moporowykyukat ojeupe. Amumeramũ nipo ꞌga ae monou kwe pe Kristu ꞌga momeꞌwau kwe pewara ꞌgã nupe. Wemimuꞌefera ꞌgã naꞌne Kristu ꞌga imonou kwe pewara ꞌgã nupe omomeꞌwaramũ rakue. Aꞌere nipo ꞌga ae monoi ꞌga momeꞌwaramũ nũ. Amumeramũ nipo ꞌga ae mogyau janerekwawa amunaw ipe ojeꞌega momeꞌwaramũ etee futat. Amumeramũ nipo ꞌga ae mogyau moromuꞌjaramũ ojeꞌeg are. Amumeramũ nipo ꞌga aeremiapoeꞌema apoukaa ae upe. Amumeramũ nipo ꞌga ojeroꞌwu maꞌe ꞌgã majarueteukaa. Amumeramũ nipo ꞌga ae mogyau ojopoaawamũ. Amumeramũ nipo ꞌga ae mogyau ꞌwyriaramũ ajaupe. Amumeramũ nipo ꞌga aejeꞌeg amutee pyu ae moporogytaukari ajaupe.
46,12,29,Najuejue etee rũi ꞌga ae mũꞌẽi kwe pe oo maꞌeramũ Kristu ꞌga momeꞌwaramũ. Kwe pe oo maꞌe ꞌgã kwe pe oo maꞌe ꞌgã tee futat nũ. ꞌAu ꞌga jeꞌega momeꞌwara ꞌgã ꞌgã tee futat nũ. Moromuꞌjara ꞌgã moromuꞌjara ꞌgã tee futat nũ. Aeremiapoeꞌema apoara ꞌgã ꞌgã tee futat nũ.
46,12,30,Ojeroꞌwu maꞌe majarueteara ꞌgã ꞌgã etee futat nũ. Ijeꞌeg amutee maꞌe ꞌgã ajuowase imojeꞌegipyra ꞌgã ꞌgã tee futat nũ. Ojojeꞌeg amutee are eapyo maꞌe ꞌgã ꞌgã tee futat nũ. Aꞌeramũ ae pãwẽũjẽ etee ajuemiapo are jarekarakatueꞌemamũ ajemogyau.
46,12,31,"Aꞌeramũ ki pẽẽ pejejea mỹina Jarejuwarete ꞌga upe pejeporowyky esage are etee. “Eneꞌagesagea tuapoukat jee eneremifutar imũ etee”, ꞌjau ki pẽẽ ꞌga upe.ꞌAwamũ je pẽ mueapyoi mamaꞌe esage mũ ree nũ."
46,13,1,Ajuee aeporomutatKwaiwete agawewi mamaꞌe esage apoa. Aꞌetea ajuee aeporomutat taetu esage. ꞌGã jeꞌeg tesirũmera agawewi nipo je iapou. Ywagipewara ꞌgã jeꞌega we agawewi nipo je iapou. Aꞌere je ꞌgã nee teporomutareꞌem ire ae aꞌwyreꞌema ꞌgã ꞌjawe etee futat je rekoi. Janeruwarete ꞌga je imomeꞌua we futat nipo waꞌwyreꞌemamũ ꞌgã nupe. Itaju motenawera ꞌjawe etee futat nipo.
46,13,2,"2,3 Ajuee aeporomutara te esage Janeruwarete ꞌga jeꞌega momeꞌu esage apyraapa. Mamaꞌe are nipo je tejeapyoramũ agawewi. Jarejuwarete ꞌga remiaporam are miamũ nipo je tejeapyoramũ. Kristu ꞌga nipo je erowiar ywyapiau agawewi. Aeremiapoeꞌema nipo je iapou agawewi. Tekaraemã nipo je imonoupap agawewi ikaraemãeꞌema ꞌgã nupe. Jejui ꞌga rerowiar are nipo je tejejukaukaa agawewi ꞌgã nupe. Aꞌere je ꞌgã nee teporomutareꞌem ire iaꞌwyreꞌemamũ futat je rekoi."
46,13,4,Ajuee iporomutat maꞌe ꞌgã itaꞌwa te ajemogyau ajaupe. Ojomogekogekoweꞌem akou. Ajuee iporomutat maꞌe ꞌgã otaꞌuweꞌemamũ mamaꞌe are. Nojerowiaraiwi ojee te.
46,13,5,Ajuee iporomutat maꞌe ꞌgã nijeꞌegaiwi ajaupe. Naeaꞌari ꞌgã ojee etee futat. Ajuee iporomutat maꞌe ꞌgã nimaraꞌnei ajuee. Najuaykai ꞌgã ojeupe mamaꞌe tywera aja iapoawer are. Naeaꞌaruꞌjawi ꞌgã auꞌjeteramũ ajemogyau mamaꞌe tywera ojeupe aja iapoawer are. Ajuee iporomutat maꞌe ꞌgã uꞌarasigamũ ajuemiapo tywera resakawe. Nikuꞌi etee ꞌgã ee. Mamaꞌe esagea ꞌgã iapo re tee ꞌgã kuꞌiramũ ajemogyau. Mamaꞌe aꞌje are etee te ꞌgã kuꞌiramũ.
46,13,7,"Ajuee iporomutat maꞌe ꞌgã nikuꞌipawi akou mamaꞌeay jeaporamũ. Akuꞌiramũ etee akou ojopyri. Ajuee iporomutat maꞌe ꞌgã ajuerowiaa, ojemogypyyka ajuee. Ajuee iporomutat maꞌe ꞌgã mamaꞌe esage aja iapoa wapesak te ajemogyau. Ajuee iporomutat maꞌe ꞌgã otaꞌwaramũ etee akou ajaupe. Najemogekogekoi ae."
46,13,8,Niporomutapawi futari ae Jejui ꞌga rerowiaaramũ ajuee. Anure nipo jane Jarejuwarete ꞌga jeꞌega nimomeꞌuuꞌjawi. ꞌAwamũ Janeruwarete ꞌga ojeꞌega momeꞌuukari jane mũ upe. Aꞌere nipo ꞌga anure nomomeꞌuukaruꞌjawi janee. Anure nipo jane nijeꞌeg amuteeuꞌjawi. ꞌAwamũ ꞌã ꞌga Uꞌagesageu etee jane mũ mojeꞌeg amuteeukari. Aꞌere nipo ꞌga anure najane mojeꞌeg amuteeukaruꞌjawi. Anure nipo janereapyo teepawamũ etee jane wi. ꞌAwamũ ꞌã ꞌga jane mueapyoukari mamaꞌe are. Aꞌere nipo ꞌga anure najane mueapyoukaruꞌjawi ee.
46,13,9,ꞌAwamũ ꞌã ꞌga najane mueapyopawukari mamaꞌe are. Janereapyoi jane kwakwaiꞌi ee. ꞌAwamũ ꞌã ꞌga jane mueapyoiꞌi ete mamaꞌe are. ꞌAwamũ ꞌã ꞌga ojeꞌega nomomeꞌupawukari janee. ꞌAwamũ ꞌã ꞌga ojeꞌega momeꞌuukariꞌi etee janee.
46,13,10,Jejui ꞌga rur ire tãmẽjẽ te nipo janereapyopawamũ mamaꞌe are.
46,13,11,Kunumĩnamũ tekou je kunumĩ remiapoa etee futat iapoi ikue. Kunumĩ jeꞌeg imũ je jeꞌegi ikue. Kunumĩ reaꞌaw imũ jereaꞌaramũ mamaꞌe are ikue. Aꞌere je tejemotuw ire je poiri kunumĩ remiapo awi ikue.
46,13,12,ꞌAwamũ janereapyoꞌiramũ etee ꞌga ree. Sãꞌã ae mamaꞌe ꞌaga resaga weraweraw are jaremãꞌjãu. Aꞌere ꞌã jane niesagi katui. Nan tee futat jane. ꞌAwamũ Jejui ꞌga kwaawiꞌi etee. Anure te nipo jane ꞌga resaka ypy we ꞌga kwaawi katu katu. ꞌAwamũ jane Jarejuwarete ꞌga kwaawiꞌi etee. Anure nipo jane ꞌga kwaawi ꞌga jarekwaapawera ꞌjawerimũ etee futat.
46,13,13,ꞌAwamũ ꞌã jane Jejui ꞌga rureꞌemauwe ꞌga rerowiari jarejemogyau. ꞌGa rura jane iapesaka jarejemogyau. Aꞌeramũ jane jareporomutaramũ jarejuee jarejemogyau. Jarejuwarete ꞌga ree nanẽ jareporomutaramũ nũ. Aꞌeramũ jarejuee janeporomutara wesageramũ futat mamaꞌe esage apyraapa.
46,14,1,"ꞌGa ꞌAgesagea mamaꞌe apoukaa janeeAꞌeramũ ki pẽẽ pejeporomutar esageramũ etee futat pejejuee. Jarejuwarete ꞌga upe nanẽ ki peꞌje nũ: “Epãjẽa emut jee. Mamaꞌea taapo enepãjẽ mũ etee enee ꞌjau”, ꞌjau ki pẽẽ ꞌga upe. “Ejeꞌega taetu emomeꞌuukat jee”, ꞌjau ki pẽẽ ꞌga upe."
46,14,2,"Ijeꞌeg amutee maꞌe ꞌgã nojeꞌegi ajaupe. Nokwaawi ꞌgã ꞌgã ꞌea. Jarejuwarete ꞌga upe etee te futat ijeꞌeg amutee maꞌe ꞌgã jeꞌegi. Jarejuwarete ꞌga remiaporama ꞌgã imomeꞌwau Jarejuwarete ꞌga ꞌAgesage pãjẽ mũ. Aꞌere ꞌgã jeꞌega renupara ꞌgã nokwaawi ꞌgã jeꞌega. Janeruwarete ꞌga etee te okwaap. Aꞌere Jarejuwarete ꞌga jeꞌega momeꞌwara ꞌgã imomeꞌui ojeꞌeg imũ etee futat ajaupe. Aꞌeramũ aipo ꞌgã ajamueapyou ee ojomojemogypyygukaa Jejui ꞌga ree, ꞌgã muꞌjau ꞌga ree. Iꞌarasig maꞌe ꞌgã ꞌgã omakuꞌiukat, ꞌgã mojemogypyygukaa nanẽ ꞌgã ꞌga ree nũ. Ijeꞌeg amutee maꞌe ꞌgã ojeupi etee futat ojemojemogypyygukat Jejui ꞌga ree. Aꞌere Jarejuwarete ꞌga jeꞌega momeꞌwara ꞌgã Jejui ꞌga rerowiar ywyapiukari ꞌga rerowiaara ꞌgã nupe."
46,14,5,Pẽjeꞌeg amuteea juejue je afutat. Aꞌere je pẽẽ Jarejuwarete ꞌga jeꞌega momeꞌu futaretei. Janeruwarete ꞌga jeꞌega momeꞌua taetu esage pejejatykaaw ipe. Aꞌere nipo Janeruwarete ꞌga ꞌAgesagea ꞌgã amũ mueapyoukari ꞌga jeꞌeg amutee are. Aꞌeramũ nipo ꞌga amũ ojojeꞌega momeꞌwau ajaupe. Aꞌeramũ nipo aipo ꞌga ajamueapyoukaa ee. Aipoa esage futat. Janeruwarete ꞌga jeꞌega momeꞌu resage ꞌjawe futat aipoa.
46,14,6,Pejejepyri je oramũ amũ sipo maran pẽneapyo jejeꞌeg are tejeꞌeg amuteeu etee pejejeupe jejeꞌegamũ? Nepẽneapyoi futari amunipo ꞌã ee. Aꞌere je pẽjeꞌeg imũ etee futat tejeupe Jarejuwarete ꞌga ꞌeawera momeꞌui pẽ nupe pẽ mueapyoawamũ. ꞌGa jeꞌeg are pẽ muꞌjau je ꞌga kwaawukari pẽ nupe. Aꞌeramũ je ꞌga rerowiar ywyapiukaa pẽ nupe. Aꞌere amunipo ꞌã jejeꞌeg amutee re nepẽneapyoi ee. Aꞌeramũ amunipo ꞌã je ꞌga rerowiar ywyapiukareꞌema pẽ nupe.
46,14,7,Sãꞌã maraka apoara ꞌgã. Jumiꞌa py aꞌwyreꞌemamũ ꞌã enupara ꞌgã ikwaaweꞌema ꞌgã jemogya. Nan amunipo ꞌã pẽẽ.
46,14,8,Jumiꞌa ꞌjawewara ꞌgã ꞌã ipyau jefaruu ꞌgã momoranupawamũ ajuapisaw are. Ajuapisawa maraka renupa ꞌgã awau ajuapisaw ipe. Aꞌere ipy aꞌwyreꞌema ꞌgã nipokawyi ipyau ajaupe. Aꞌeramũ jefaruu ꞌgã ikwaapeꞌema.
46,14,9,Nan tee futat pẽjeꞌega renupara ꞌgã naeapyoi pẽjeꞌeg amutee are. Ee amueapyoukareꞌem ire ꞌgã jumiꞌa py aꞌwyreꞌema renupara ꞌgã ꞌjawe. Naeapyoi futari ee.
46,14,10,Kwaiwete aejeꞌega. Najuꞌjajuꞌjawe rũi aejeꞌega. Ojeꞌega apoara ꞌgã etee te eapyoramũ ojeꞌeg are.
46,14,11,ꞌGã amũ jeꞌeg are tejeapyoeꞌem ire aipo ꞌgã towajar amuteea futat ꞌgã jee. Je nanẽ towajar amutee ꞌjawe futat ꞌga upe nũ.
46,14,12,"Nan tee pẽẽ pejejepyriwara ꞌgã nemikwaaweꞌema etee iapo re. “Epãjẽ emut jee mamaꞌe apoukaawamũ”, ꞌjau ꞌã pẽẽ Jarejuwarete ꞌga upe raꞌe jepi. Aꞌeramũ ki pẽẽ “Epãjẽ emut jee ejerowiar ywyapiukaawamũ ejerowiaara ꞌgã nupe”, taetu ꞌjau ki pẽẽ ꞌga upe."
46,14,13,"Ijeꞌeg amutee maꞌeramũ ki pejejeꞌega monou Jarejuwarete ꞌga upe. “Je mueapyoukar ape jejeꞌeg amutee are, ki Kuꞌjyp. Aꞌeramũ je ꞌgã mueapyou ee”, ꞌjau ki pẽẽ ꞌga upe. Tejeꞌeg amuteeramũ je nanẽ tejeapyoeꞌemamũ ee. Teꞌag imũ etee futat je jeꞌegi Jarejuwarete ꞌga upe. Aꞌeramũ je tejeapyoeꞌemamũ tejeꞌeg are."
46,14,15,Maranuara sipo ajee je aapo? Naani. Aapo pãwẽ futat je. Teꞌag imũ tejeꞌega ꞌga upe. Tejeaꞌaw imũ nanẽ tejeꞌega ꞌga upe nũ. Teꞌag imũ futat nanẽ temarakaꞌaga ꞌga upe. Aꞌere je tejeaꞌaw imũ nanẽ temarakaꞌaga ꞌga upe jepi nũ.
46,14,16,Aꞌere ꞌã pejeꞌag imũ etee Jarejuwarete ꞌga muoryw ire pẽ pyriwara ꞌgã nokwaawi pẽjeꞌega. Aꞌeramũ ꞌgã Jarejuwarete ꞌga muorypeꞌema futat mamaꞌe are pẽ pyri. Nokwaawi ꞌgã pẽjeꞌega.
46,14,17,Esage agawewi nipo pẽjeꞌega. Aꞌere ꞌgã naeapyoi ee. Aꞌeramũ ꞌgã akuꞌieꞌemamũ ee.
46,14,18,Je nanẽ futat jejeꞌeg amutee jepi. Pẽ apyraapa je tejeꞌeg amuteeramũ jepi. Aꞌe are je Jarejuwarete ꞌga muorywi.
46,14,19,Aꞌere je Jejui ꞌga rerowiaaramũ pẽ pype tekou je pẽjeꞌega etee iapoi jepi. Inãinãnĩꞌĩ etee agawewi je tejeꞌega pẽnemianuwamũ. Aꞌetea ꞌã pẽneapyo ee jepi pejejeꞌega je iaporamũ jepi. Kwaiwete tejeꞌeg amutee iapo re amunipo ꞌã niaꞌwyri pẽ nupe ee pẽneapyoeꞌema.
46,14,20,Sãꞌã jane ꞌga rerowiaarareteramũ janereaꞌara jarejuee. “Jeremiapoa sipo Jejui ꞌga rerowiar ywyapiukat ꞌgã nupe? Naani te raꞌu nũ?” ꞌjau ꞌã jane ojemotup maꞌeramũ jarejeupe mamaꞌe apo enune. Aꞌeramũ ki pẽẽ pejejemogyau ojemotup maꞌeramũ. Ojemotup maꞌe reaꞌar imũ tãmẽjẽ ki pẽneaꞌat mamaꞌe are. Kunumĩa ꞌã ojee tee futat eaꞌat ajemogyau. Aꞌeramũ ki pẽẽ kunumĩ ꞌjawe etee pejejeaꞌareꞌemamũ mamaꞌe are. Aꞌere kasi mamaꞌe tywera peapo ne. Kunumĩakyra ꞌjawe ki pejemogy. Sãꞌã kunumĩakyra mamaꞌe tywera apoeꞌema. Nan iki pejemogy kunumĩakyra ꞌjawe mamaꞌe tywera apoweꞌem.
46,14,21,"Ymã we futat ꞌã Janeruwarete ꞌga kaꞌarana kwasiarukari ojeꞌeg are rakue:“Nepeenuwi futari jejeꞌega.Aꞌeramũ je towajara ꞌgã murukaa pẽ nupe.Nepekwaawi futari ꞌgã jeꞌega.Aꞌetea nepeenuwi futari jejeꞌega”,ꞌjau Janeruwarete ꞌga ꞌã ikwasiarukaa kaꞌaran are rakue."
46,14,22,Jarejeꞌeg amuteeramũ jane Jarejuwarete ꞌga pãjẽa te esaukari ꞌga rerowiareꞌema ꞌgã nupe. Aꞌeramũ futat ꞌgã oporesagamũ ajemogyau wemikwaaweꞌema wowase jane iapoa renuw ire. Aꞌere ꞌgã naeapyoi jane ꞌe are. Aꞌeramũ ꞌgã ojemuꞌjaweꞌem jane remimomeꞌu are. Amumera ꞌgã amaraꞌneramũ ee. Aꞌere jane ꞌgã jeꞌeg imũ Jarejuwarete ꞌga jeꞌega momeꞌui ꞌgã nupe ꞌga rerowiaara ꞌgã muꞌjau ee.
46,14,23,Aꞌeramũ pẽẽ pejejeaꞌaramũ mamaꞌe are. Amumẽ nipo tekotee ꞌgã ꞌua osou pẽ jatykaaw ipe. Jejui ꞌga rerowiaareꞌema ꞌga amũ miamũ nipo ꞌua osou ꞌga rerowiaaramũ janejatykaaw ipe. Aꞌeramũ nipo ꞌga wapyakau janejeꞌeg are. Janejeꞌeg amuteea renuw ire te nipo ꞌgã ꞌi: “Kuu. Ijeꞌẽran ekoete maꞌe ꞌgã te raꞌe. Wapo ekoete te ꞌgã ajemogyau raꞌe!” ꞌjau nipo ꞌgã janejeꞌega renupa.
46,14,24,"Aꞌere nipo ꞌgã wemikwaaw imũ etee Jarejuwarete ꞌga jeꞌega momeꞌu renuw ire Jejui ꞌga rerowiareꞌema ꞌgã neapyoramũ otywer are. Aꞌeramũ nipo ꞌgã ꞌjau ojeupe: “Jetywet je Jarejuwarete ꞌga upe”, ꞌjau nipo ꞌgã ojeupe wemikwaawa ojeꞌeg imũ imomeꞌu re. Aꞌeramũ nipo ꞌgã ꞌjau ojeupe: “Jetywet je tekou”, ꞌjau nipo ꞌgã ojeupe. Aꞌeramũ nipo ꞌgã amũ “Jetywera emoit je wi je mogou ejemiayuwamũ”, ꞌjau nipo ꞌgã Jarejuwarete ꞌga upe. Aꞌeramũ nipo ꞌgã ꞌjau pẽ nupe: “Aꞌjea futat raꞌe. Janeruwarete ꞌga rekoi ꞌau pẽ pype raꞌe”, ꞌjau nipo ꞌgã pẽ nupe."
46,14,26,Jejui ꞌga rerowiaaramũ janejatykaapAꞌere je ꞌawamũ pẽ muꞌei pẽjatykaaw are. Pẽẽ mũ ki pejemarakaꞌaga ꞌga upe pejejuowase. Pẽẽ mũ ki pejejamuꞌjau ꞌga jeꞌeg are. Pẽẽ mũ ki pejejeupe Jarejuwarete ꞌga ꞌeawera momeꞌwau pejejaupe. Pẽẽ mũ ki pejejeꞌeg amuteeramũ. Pẽẽ mũ ki pejejamueapyoukaa ꞌga ꞌeawer are. Nanuara pyu pẽẽ pãwẽũjẽ etee futat Jejui ꞌga rerowiar ywyapiukaa pejejaupe.
46,14,27,"Pejejeꞌeg amutee re majepeinume pejejeꞌega. Kasi aꞌe pe nepejamueapyoukari ee ne. Pãwẽũjẽ etee kasi pejeꞌeg ine. Maranamũ nipo mukũi pejejeꞌeg amuteeramũ, maranamũ muapyt pejejeꞌeg amuteeramũ. Ojeꞌeg ypy maꞌe ꞌga jeꞌẽmaw ire ki ꞌgã amũ tomomeꞌu ꞌga remimomeꞌufera ꞌgã nupe, ꞌgã mueapyoukaa aipo ꞌga ꞌeawer are. Aꞌeramũ nipo ꞌga amũ ojeꞌeg amuteeramũ nũ. Aꞌere nipo ee oporomueapyo maꞌe ꞌga nitywi amũ. Aꞌeramũ kasi aipo ꞌga tojeꞌeg ine. Jarejuwarete ꞌga upe etee te aipo ꞌga jeꞌegi. Ojeupe etee nanẽ ꞌga ojeꞌega nũ."
46,14,29,"Mukũmukũiꞌĩ ꞌgã etee ojeupe Jarejuwarete ꞌga ꞌeawera momeꞌwau. Aꞌeramũ enupara ꞌgã ꞌjau: “Janeruwarete ꞌga futat te ꞌga mojeꞌegukat jane upe raꞌe? Naani te raꞌu nũ? ꞌGa ꞌmea ꞌeramũ nipo NaJaneruwarete ꞌga rũi ꞌga mojeꞌegukari”, ꞌjau nipo enupara ꞌgã."
46,14,30,"Pẽjatykaaw ipe nipo Janeruwarete ꞌga ojeꞌega pẽẽ mũ nupe, ojeꞌega renuparamũ pẽẽ mũ nupe. Aꞌeramũ ki pẽ nowase ojeꞌeg maꞌe ꞌga topik pejejeꞌega anupa."
46,14,31,Pẽẽ futat nipo pejamuꞌe Jarejuwarete ꞌga jeꞌeg are majepeinume pejejeꞌeg ire. Aꞌeramũ te nipo pejamuꞌe Jejui ꞌga rerowiar ywyapiukaa pejejaupe.
46,14,32,"Ojeꞌeg maꞌe ꞌgã ojeꞌeg amue wemifutar imũ etee futat. Ojeꞌega momigarũmũ nanẽ wemifutar imũ nũ. Pãwẽũjẽ etee pejeꞌegamũ sipo Janeruwarete ꞌga kuꞌiramũ pẽ nee? Naani. Majepeinume ajaupe omomeꞌwaramũ te ꞌga pẽ muꞌei. Janeruwarete ꞌga nafutari ojeꞌeg are pejamue ekoetea. Pẽneko esagea te ꞌga afutat.Jejui ꞌga rerowiaara ꞌgã muꞌjau je ꞌgã muꞌe pãwẽ ajuꞌjawe etee futat. Aꞌeramũ ki kũjãmera ꞌgã topig etee Jejui ꞌga rerowiaara ꞌgã jatykaramũ, wapyakau etee pejemuꞌjara ꞌga jeꞌeg are. Ymã te Janeruwarete ꞌga kaꞌarana kwasiarukari ee rakue. “Kũjãmeramũ ki pejemena ꞌgã jeꞌega peenuw etee”, ꞌjau ꞌga ikwasiarukaa rakue."
46,14,35,"Nepẽneapyoi nipo mamaꞌe are. Aꞌeramũ ki pejejemogyau etee enupa. Aꞌeramũ pẽẽ pejejeꞌwyr ipe etee futat pejeporonupa ee pejejaupe. Pejejatyka pype kasi kũjãmeramũ peporonup pejejaupe ee ne, pejomojenosĩ ne."
46,14,36,Pẽẽ mũ nipo jeꞌeawera rerowiareꞌema pejejemogyau. Aꞌeramũ je ꞌjau pẽ nupe: “Pẽ nupe raꞌne sipo Janeruwarete ꞌga jeꞌegi rakue? Pẽ nupe etee sipo ꞌga jeꞌegi?” Naani. Napẽ nupe raꞌne rũi ꞌga jeꞌegi rakue. Napẽ nupe etee rũi nanẽ ꞌga jeꞌegi nũ.
46,14,37,"Pẽẽ mũ te nipo ajee aꞌjea futat Jarejuwarete ꞌga jeꞌega momeꞌu are pẽneapyo katu raiꞌi. “ꞌGa te ꞌã je mopãjẽ”, ꞌjau nipo pẽẽ mũ raiꞌi. Aꞌeramũ nipo aipo ꞌjara ꞌgã jeꞌeawera kwaapa. “Aꞌjea futat raꞌe. Jarejuwarete ꞌga ꞌeawera etee futat Paulo ꞌga okwasiat kaꞌaran are raꞌe”, ꞌjau nipo ꞌgã."
46,14,38,Aꞌere nipo ꞌgã amũ jeꞌeawera nuerowiari futari. Aꞌere kasi pẽẽ nanẽ perowiat aipo ꞌgã jeꞌega ne.
46,14,39,"Aꞌeramũ ki pẽẽ ꞌjau: “Jarejuwarete ꞌga jeꞌega momeꞌua je afutat”, ꞌjau ki pẽẽ pejejeupe. Aꞌere kasi pemosĩ ꞌgã jeꞌeg amutee awi ne. “Auꞌje pejejeꞌeg amutee re”, ꞌjaweꞌem pẽẽ pejejaupe."
46,14,40,Pejejemogyau esage etee futat mamaꞌe apou Jarejuwarete ꞌga remifutar imũ.
46,15,1,"1,2 Pẽẽ ꞌã jerewirera ꞌjawe futat. Kũjãmeramũ ꞌã pẽẽ jerenyra ꞌjawe futat. Aꞌeramũ je pẽ mueaꞌaa Jejui ꞌga momeꞌuawer are. Ymã te ako je Jejui ꞌga momeꞌui pẽ nupe ikue. “Jejui ꞌga ꞌã Janeruwarete ꞌga raꞌyraretea. Aꞌetea ꞌã Janeruwarete ꞌga ꞌga muri ꞌau ywy pe kunumĩakyramũ janee rakue. Ojemotuw ire ꞌga ꞌã ꞌgã muꞌjau akou ꞌUwarete ꞌga ree rakue. Aꞌere ꞌã ꞌga ojejukaukaa ae aꞌwyreꞌema ꞌgã nupe janetywer are rakue. Amanũmũ ꞌga ꞌã janetywera mepyau ꞌUwarete ꞌga upe rakue. Aꞌeramũ Janeruwarete ꞌga janetywera moia jane wi Jejui ꞌga jane erowiaramũ”, ꞌjau ako je pẽ nupe ikue. Aꞌeramũ ako pẽẽ aipo renuw ire Jejui ꞌga rerowiaa aiꞌi. ꞌGa rerowiaramũ Janeruwarete ꞌga pẽ mogyi waꞌyramũ. ꞌGa momeꞌu rerowiaramũ Janeruwarete ꞌga pẽ katuꞌoka, pẽtywera moia pẽ nui. Aꞌere ꞌga pẽẽ ꞌga rerowia ꞌmeramũ Janeruwarete ꞌga nepẽ katuꞌogi. Series, "
46,15,3,Je upe Janejararete ꞌga ꞌeawera resagesageramũ futat. Aipoa etee futat je amomeꞌu pẽ nupe. Ymã we te ꞌã Janeruwarete ꞌga kaꞌarana kwasiarukari ꞌgã nupe Kristu ꞌga ree rakue. ꞌGã nemikwasiarer imũ etee futat ꞌã Kristu ꞌga amanũmũ janetywera mepyawamũ rakue. ꞌGa manũ re ꞌgã ꞌga monou ꞌga nuga ita kwara pype rakue. Aꞌere Janeruwarete ꞌga ꞌga moferawi imuapyra ꞌara rupi etee rakue nũ. Aꞌe are nanẽ ꞌã Janeruwarete ꞌga kaꞌarana kwasiarukari rakue nũ.
46,15,5,Oferaw ire ꞌã Kristu ꞌga ojesaukaa Pedro ꞌga upe raꞌne rakue. Aꞌere ꞌã ꞌga ojesaukaa pãwẽ wemimonofera ꞌgã nupe rakue.
46,15,6,Aꞌere ꞌga jesaukari kwaiwete wewiri oo maꞌefera ꞌgã nupe rakue. Kĩẽtus ꞌgã ꞌga resaka rakue. Kwaiwete ꞌgã nupe jẽmĩ ojesaukaa rakue nũ. ꞌGã jatyka ꞌgã nuwamũ ꞌga jesaukari ꞌgã nupe rakue. Ajemogyau we futat ꞌã ꞌga feraw ire ꞌga resakarera ꞌgã amũ. Opapap futat ꞌã amumera ꞌgã numiamũ. Aꞌere kwaiwete je futat ꞌga resakarera ꞌgã jemogyi.
46,15,7,"Aꞌere ꞌã ꞌga jesaukari ꞌga upe rakue nũ. Aꞌere ꞌã ꞌga ojesaukaa wemimonofera ꞌgã nupe pãwẽũjẽ etee rakue, ꞌgã jatyka ꞌgã nuwamũ rakue nũ."
46,15,8,Aꞌere je ywy pe ꞌga rekoramũ naesagi ꞌga ikue. Naatai je tekou ꞌga rupi ikue. Ywag ipe oo re te ꞌga jesaukari jee ikue. Narowiari je ꞌga ꞌgã pyri ikue. Anure te je ꞌga rerowiari ikue. Sãꞌã kunumĩakyra ꞌaraꞌneꞌema oy awi. Nan tee futat je narowiaraꞌnei Jejui ꞌga ikue.
46,15,9,"Teaꞌwyreꞌemamũ je tekou ikue, Jejui ꞌga remimonofera ꞌgã aꞌwyreꞌema apyraapa ikue. Jejui ꞌga rerowiaara ꞌgã je erekou tyweaete tekou ikue. Aꞌeramũ je mojenosõmayau kwe pewara ꞌgã ꞌea. “Paulo ꞌga Jejui ꞌga remimonofera ꞌga” ꞌea je mojenosõmayau etee. Naꞌga porowyky apoara rũi je ako ikue. Aꞌeramũ aipo ꞌgã ꞌea je mojenosõmayau etee je mogyau ꞌga rerowiar ire ikue. Naapoi je mamaꞌe esagea tekou Jarejuwarete ꞌga upe ikue. Aꞌetea ꞌga iporomutar esage je ree je rekoramũ raꞌe jepi. Aꞌeramũ ꞌga jetywera moia je wi ikue, je mogou omomeꞌwaramũ ikue. Aꞌeramũ je ꞌã ꞌagamũ tekou rẽwẽjẽmĩ ꞌga momeꞌwaramũ pẽ nupe. Ajepeja ꞌgã ꞌga remimono ypy ꞌgã apyraapa ꞌã tekou ꞌga momeꞌwau pẽ nupe. Aꞌere najetee rũi iapoi. Janeruwarete ꞌga te ꞌga momeꞌuukat je upe. Aꞌere je Jejui ꞌga remimono ypy ꞌgã ꞌga momeꞌu ꞌjawe etee futat ꞌga momeꞌui nũ. Nasigaty rũi futat je ꞌgã nemimomeꞌu awi imomeꞌui pẽ nupe. Aꞌeramũ ki pẽẽ pejejea mỹina pãwẽ etee futat ore ꞌga momeꞌu are. Naimomeꞌwara ꞌgã nee rũi pẽẽ pejejea mỹja. Jejui ꞌga momeꞌu are te ki pejejea pemỹi ete. Aꞌeramũ pẽẽ Jejui ꞌga rerowiaa pejejemogyau."
46,15,12,"Kristu ꞌga ferawa ꞌjawe nipo ꞌga rerowiaaramũ jane ferawi nũYmã te ako ore Kristu ꞌga ferawa momeꞌui pẽ nupe ikue. “Janeruwarete ꞌga Kristu ꞌga omoferap imogou nũ”, ꞌjau ako ore pẽ nupe ikue. Maꞌeramũ sipo ajee neperowiari aipo oreꞌea? Maꞌeramũ sipo ajee aipo peꞌje amũ: “Noferawi futari ae amanũ re”, peꞌje pejejemogyau."
46,15,13,"Amanũ maꞌeferamũ ae noferawuꞌjawi futari ꞌe re amunipo ꞌã Kristu ꞌga nanẽ noferawi rakue nũ. Kristu ꞌga feraweꞌem ire amusipo ꞌã je maꞌeramũ imomeꞌwau pẽ nupe? Kristu ꞌga feraweꞌem ire amusipo ꞌã maꞌja perowiat? Aꞌjea futat amanũ maꞌefera ꞌgã feraweꞌem ire amunipo ꞌã oreꞌmeramũ Jarejuwarete ꞌga upe. “Janeruwarete ꞌga Kristu ꞌga moferaparera”, aruꞌe ekoete te raꞌu ore pẽ nupe rakue nũ. Aꞌeramũ amunipo ꞌã ore oroꞌmeramũ Jarejuwarete ꞌga upe aipo ꞌe re rakue."
46,15,16,Amanũ maꞌefera ꞌgã feraweꞌem ire amunipo ꞌã Kristu ꞌga noferawi futari rakue nũ. Kristu ꞌga feraweꞌem ire amunipo ꞌã ore pẽ moryteei te ꞌga ree. Oroꞌme amunipo ꞌã ore erowiarukaa pẽ nupe rakue. Aꞌeramũ amunipo ꞌã Janeruwarete ꞌga pẽtywera moireꞌema pẽ nui rakue. Aꞌeramũ amunipo ꞌã pẽẽ pejewau mamaꞌeukwaawa rapyaw ipe pejemanũ re. Jejui ꞌga rerowiaara ꞌgã amũ amanũmũ rakue. Aꞌere ꞌgã nanẽ amunipo ꞌã nowyruꞌjawi aꞌjea futat amanũ maꞌefera ꞌgã feraweꞌem ire.
46,15,19,Aꞌjea futat amanũ maꞌefera ꞌgã feraweꞌem ire amunipo ꞌã jane jarejemogypyyka futatee futat jarejemogyau Kristu ꞌga ree. Aꞌere amunipo ꞌã jane kokari jarejemogyau. Aꞌeramũ amunipo ꞌã jane jareꞌarasigamũ tekotee ꞌgã ꞌarasiga apyraapa.
46,15,20,Aꞌere ꞌã nanarũi futat. Kristu ꞌga ꞌã oferap futat rakue. Aꞌeramũ jane “Kristu ꞌga rerowiaaramũ nanẽ jareferapa jaremanũ re nũ” ꞌe rerowiaa futat.
46,15,21,"21,22 Ymã aꞌe Atãu ꞌga nuenuwi Jarejuwarete ꞌga jeꞌega rakue. Aꞌeramũ ꞌã ꞌga amanũmũ rakue. Aꞌeramũ jane ꞌagamũ jaremanũmũ. ꞌGa ree futat ajee ꞌã jane nanẽ jane manũi nũ. Aꞌere ꞌã ꞌawamũ Kristu ꞌga ferawi amanũ re rakue. Aꞌeramũ jane ꞌga rerowiaaramũ jane nanẽ jareferapa nũ."
46,15,24," Aꞌere ꞌã ꞌga nuri we. ꞌGa rur ire te nipo Janeruwarete ꞌga ꞌga ree iporomutareꞌema ꞌgã pãjẽ pojekai ꞌgã nui. Aꞌere ꞌã ꞌga iapopaweꞌemawe ꞌga futat ꞌga reni ꞌwyriaramũ janee. Ymã te ꞌga amũ kaꞌarana kwasiari ee rakue: “Anure nipo Janeruwarete ꞌga Kristu ꞌga mỹi ꞌwyriaramũ ꞌgã nupe najuejue etee futat”, ꞌjau ꞌga ikwasiaa rakue. Naojeupe rũi ꞌga ꞌga mỹina ꞌwyriaramũ. Tekotee ꞌgã nupe tee ꞌga ꞌga mỹina ꞌwyriaramũ. Kristu ꞌga futat mamaꞌeukwaawa ꞌwyriara remiayuwa momapa. Ae manũa nanẽ nipo ꞌga imateepapa nũ. Aꞌeramũ te nipo ae namanũuꞌjawi futari. Kristu ꞌga futat nipo mamaꞌeukwaawa ꞌwyriara pãjẽ pojekau jui. Emiayuwa pãjẽ reewe futat nipo ꞌga ipojekau jui. Aꞌeramũ futat nipo ꞌga mamaꞌe monoupap katu katu ꞌUwarete ꞌga po pe. ꞌUwarete ꞌga remifutar imũ etee futat nipo ꞌga iapou. Aꞌeramũ taetu nipo ꞌga ꞌUwarete ꞌga mogou katu katu ꞌwyriararetereteramũ jarejeupe. Ojeupe nanẽ ꞌga ꞌuwa ꞌga mogou ꞌwyriararetereteramũ. Aꞌeramũ taetu nipo ꞌga ruwa ꞌga ꞌũina mamaꞌe jararetereteramũ. Series,  Series,  Series,  Series, "
46,15,29,"Noferawi amanũ maꞌefera ꞌgã ꞌe re amunipo ꞌã maꞌeramũ ꞌgã amũ ojepymĩãukaa ekoete ꞌy pe amanũ maꞌefera ꞌgã nee, ꞌgã ferawa resaukaa? Amanũ maꞌefera ꞌgã feraweꞌem ire amunipo ꞌã ꞌgã nojepymĩukari tee ꞌy pe ꞌga amũ upe rakue."
46,15,30,"30,31 Amanũ maꞌefera ꞌgã feraweꞌem ire amusipo ꞌã ore maꞌja momeꞌwau arakou auꞌjeteramũ orojejukaukaa jaꞌwyjaꞌwyukat ee ꞌgã nupe. Aꞌere ꞌã aꞌjea futat te Kristu ꞌga ferawi rakue. Aꞌeramũ je tejekõẽãjamũ pẽ nee. Aꞌeramũ je tejemomeꞌwau pẽ nupe. Jejui Kristu ꞌga ree, Jarejararete ꞌga ree ako jane jemujari ikue. Aꞌeramũ je tejemomeꞌwau pẽ nupe. Jejui Kristu ꞌga upe je porowykyi tekou. Aꞌeramũ ꞌgã afueweramũ je ree. Amanũ maꞌefera ꞌgã feraweꞌem ire amunipo ꞌã je naporowykyi futari Kristu ꞌga upe. Aꞌeramũ amunipo ꞌã ꞌgã afuewereꞌemamũ je ree. Series, "
46,15,32,"Efesu pe je rekoi. Iraikoãi futat ꞌauwara ꞌgã je rerekoi. Sãꞌã ꞌmiara ae ꞌu jaꞌwyjaꞌwya. Nan futat ꞌauwara ꞌgã je kaꞌmigi jaꞌwyjaꞌwy je rerekou. Jejui Kristu ꞌga je imomeꞌu are ꞌgã je kaꞌmika jaꞌwyjaꞌwy je rerekou. Amanũ maꞌefera ꞌga feraweꞌem ire amusipo ꞌã je ꞌgã mamaraꞌneukar ekoetei tejee? Naani. Namamaraꞌneukar ekoetei amunipo ꞌã je ꞌgã tejee. ꞌGã ꞌjawe etee futat amunipo ꞌã je iapou. “Peꞌje ki sajemiꞌwat, kawĩajaiwa rykua nanẽ nũ. Aiꞌiwe nipo jane manũi ꞌja. Jaremanũmeꞌẽwe sajemiꞌwaꞌwaꞌri ꞌjau ꞌwei”, ꞌjau ekoete amunipo ꞌã je ꞌgã ꞌjawe etee tekou."
46,15,33,Aꞌere je naꞌgã ꞌjawe rũi je rekoi. Pejemoryteeukat kasi ꞌgã nupe ne. Iaꞌwyreꞌema ꞌgã pyri pejeko re pẽẽ nanẽ pejemuꞌjag iaꞌwyreꞌemamũ nũ.
46,15,34,"Auꞌje mamaꞌe tywera pẽẽ iapo re. “Jarejuwarete ꞌga remiayuwareteramũ jane jemogyi”, peꞌje nipo nanuaramũ numiamũ. Aꞌere nipo pẽẽ mũ nepejemogypyygi futari ꞌga ree. Aipo aꞌe je pẽ mojenosĩukaawamũ."
46,15,35,Oferap maꞌePẽẽ mũ nipo ꞌjau jee: “Maran sipo ajee Janeruwarete ꞌga amanũ maꞌefera ꞌgã moferawi? Maran sipo ajee oferap maꞌe ꞌgã netea?” ꞌjau nipo pẽẽ.
46,15,36,Aipo ꞌjaramũ pẽẽ nepekwaawi futari. Sãꞌã ae yꞌwaꞌỹja tyma. Yꞌwaꞌỹja ꞌã otoꞌomaw etee. Aꞌeramũ ꞌã iywyter ipewara etee ꞌua opoa jui yꞌwa ꞌywa mũ.
46,15,37,"Aꞌỹja etee ꞌã pẽẽ ityma. Nayꞌwa ꞌywa rũi ꞌã petym. Otym ire etee ꞌã yꞌwaꞌỹja opopoa, waranupa ꞌã. Opopot maꞌea ꞌã naaꞌỹja ꞌjawe rũi. Nan tee futat oferap maꞌe ꞌgã netea. Naamanũ maꞌefera ꞌjawe rũi ꞌgã netea."
46,15,38,Wemifutar imũ etee futat ꞌã Janeruwarete ꞌga yꞌwaꞌỹi apoi rakue. Juowuu aꞌỹja naamyneju aꞌỹja ꞌjawe rũi. Opopor ire iꞌywa najuꞌjawe rũi ajemogyau nũ.
46,15,39,Nan tee futat najuꞌjawe rũi eko maꞌeramũ aeroꞌoa. Namiaroꞌo ꞌjawe rũi janeroꞌoa. Nawyraꞌi oꞌo ꞌjawe rũi nanẽ janeroꞌoa nũ. Napira ꞌjawe rũi nanẽ janeroꞌoa nũ.
46,15,40,Ywag ipewara naywy pewara ꞌjawe rũi. Ywy pewara esage futat. Aꞌere naywag ipewara resage ꞌjawe rũi. Kwara ꞌã enyfuakat futat. Jay nanẽ ꞌã eny futat numiamũ. Aꞌere nakwara reny ꞌjawe rũi jay renya. Najaytata reny ꞌjawe rũi nanẽ ꞌã nũ. Najuꞌjajuꞌjawe rũi ꞌã eny maꞌe renya.
46,15,42,"Nan tee futat janerete yaua naꞌauwarera ꞌjawe rũi. ꞌAwamũ jarejeroꞌwau jaremanũmũ. Aꞌere nipo anure jane ferawi jarejeroꞌwuuꞌjapeꞌema jaremanũuꞌjapeꞌema futat nanẽ nũ. Otymamũ ꞌã ae amanũ maꞌeramũ afuakareꞌemamũ. Aereumera ꞌã nifuakari. Otyweruuramũ nanẽ ꞌã ae nũ. Aꞌere nipo anure oferapa ꞌga fuakaramũ, okaturamamũ nanẽ nipo ꞌgã nũ."
46,15,44,ꞌAwamũ ꞌã ae ywy pe futat ojotymi. Aꞌere anure ae ferawi ywag ipe awawamũ te. Ywy pewara ꞌgã netea naywag ipewara ꞌgã nete ꞌjawe rũi.
46,15,45,"Ymã ꞌã Janeruwarete ꞌga kaꞌarana kwasiarukari ꞌgã nupe ee rakue: “Kũimaꞌe ypy ꞌga, Atãu ꞌga, Janeruwarete ꞌga iapou rakue, eko maꞌeramũ rakue”, ꞌjau ꞌga ikwasiarukaa rakue. Aꞌere ajepeja kũimaꞌe ꞌga, Jejui Kristu ꞌga te jane upe okoeteete maꞌea. Aꞌeramũ ꞌga te jane mogyau ete Jarejuwarete ꞌga raꞌyramũ. Aꞌeramũ nipo ꞌga futat jane mũꞌjãu tywy awi. Janeypy ꞌga te aje ꞌã naywag awi rũi ꞌut rakue. ꞌYja apopyrera ꞌga te ꞌã poromũ rakue. Aꞌere ꞌã Jejui Kristu ꞌga ywag awi ꞌut maꞌefera te. Anure te ꞌã ꞌga ruri rakue."
46,15,47,Ymã te ꞌã Janeruwarete ꞌga ꞌyja apoi janeypyramũ rakue. Aipo ꞌga rera ꞌã Atãua rakue. Aꞌere ꞌã Jejui Kristu ꞌga ruri ywag awi te rakue.
46,15,48,Ywy pewaramũ aje ꞌã janeretea ꞌyja apopyrera ꞌga retea ꞌjawe etee futat. Aꞌere nipo jane anure ywag ipe oo maꞌeramũ janerete jemuꞌjagi ywag awi ꞌut maꞌefera ꞌga rete ꞌjawewaramũ.
46,15,49,ꞌAwamũ jane jemogyi ꞌyi apopyrera ꞌga ꞌjawe. Anure te nipo jane jemogyi ywag awi ꞌut maꞌefera ꞌga ꞌjawe.
46,15,50,"ꞌYi apopyrera janeretea nooi futari ywag ipe. Janeroꞌo, janery. Mĩmera nooi ywag ipe. ꞌYi apopyreramũ jane jaremanũmũ futat. Aꞌeramũ ꞌyi apopyrera awaweꞌem ywag ipe."
46,15,51,"51,52 Aꞌeramũ je ꞌawamũ pẽnemikwaaweꞌema mũ ree pẽ mueapyoukaa. Jejui ꞌga ruramũ nipo jane ꞌga rerowiaaramũ jarejemogyau je futat amũ. Najuejue etee futat nipo jarejemuꞌjaga ꞌga ꞌjawe. Amanũ maꞌefera ꞌgã, eko maꞌe ꞌgã. Mĩmeramũ nipo jane jarejesowoꞌgõka ꞌga ꞌjawe futat.ꞌGa ruramũ nipo ywagipewara ꞌga amũ jumiꞌaranũũ pyau. Ipyrauwe nipo jane jarejesowoꞌgõka kamẽsĩete Jejui ꞌga ꞌjawe futat. Jumiꞌaranũũ pyrauwe nipo amanũ maꞌefera ꞌgã nanẽ ũꞌjãu tywy awi nũ. Aꞌeramũ futat nipo ꞌgã ojesowoꞌgõka imanũuꞌjaweꞌemamũ ajemogyau. Eko maꞌefera ꞌgã nanẽ nipo ojesowoꞌgõka imanũeꞌemamũ. Series, "
46,15,53,"“Anure nipo Janeruwarete ꞌga reni ꞌwyriaramũ jane upe.Aꞌeramũ futat nipo ae amanũuꞌjapeꞌema.ꞌGa te ꞌã ae manũa omateepap.Aꞌeramũ ki jane ꞌga jeꞌega etee futat enupa”,ꞌjau ꞌgã ꞌã ikwasiarukaa rakue. Aꞌeramũ nipo anure Janeruwarete ꞌga amanũ maꞌerama ꞌgã muꞌjaga ꞌgã sowoꞌgõka imanũeꞌemamũ etee futat nũ. Ymãwarera ꞌgã nemikwasiarer imũ etee futat nipo ꞌga aipo apou."
46,15,56,ꞌAwamũ jane manũi futari janeypy ꞌga ꞌã jaremoteꞌaawer are. Atãu ꞌga ꞌã nuenuwi Jarejuwarete ꞌga jeꞌega rakue. Aꞌeramũ ꞌga aꞌeramũ amanũmũ rakue. ꞌGa ree ꞌã jane nanẽ ꞌga jeꞌega renupeꞌema rakue nũ. Aꞌeramũ jane nanẽ jaremanũmũ nũ.
46,15,57,"Aꞌere Janejararete ꞌga, Jejui Kristu ꞌga jane moferawi nũ, werowiaramũ nũ. Aꞌeramũ futat nipo jane jaremanũuꞌjapeꞌema. Aꞌeramũ ki jane Jarejuwarete ꞌga muorypa ee."
46,15,58,"Aꞌeramũ ki pẽẽ Jejui ꞌga rerowiar ywyapiau pejejemogyau. Jarejararete ꞌga upe etee pejeporowykyau pejejemogyau. Jarejuwarete ꞌga upe jane porowykyramũ janeremiapoa esageramũ ꞌga upe. Aꞌeramũ ki pẽẽ pejeporowykyau ꞌga upe auꞌjeteramũ futat, ꞌga remifutara apou ꞌga upe."
46,16,1,"Judeja ywy pewara ꞌgã nupe kaꞌaranũũ monoaꞌAwamũ je pẽ muꞌei Judeja ywy pewara ꞌgã nupe kaꞌaranũũ pẽẽ imono are. Jerusareg ipe kwaiwete ikaraemãeꞌema ꞌgã jemogyi. Aꞌeramũ ki jane kaꞌaranũũ monou ꞌgã nupe. Garasi ywy pewara ꞌgã, Jejui ꞌga rerowiaara ꞌgã je amuꞌe aipo are aiꞌi. Aꞌeramũ je ꞌawamũ pẽẽ nanẽ pẽ muꞌjau ee nũ."
46,16,2,Morowykyeꞌema rupi pejejatykaaw ipe pẽẽ kaꞌaranũũ pe rerawau yrũ pype ꞌgã nupe. Pẽẽ mũ nipo pejeporowykyau pejeꞌwyriara ꞌgã nupe. Aꞌeramũ nipo ꞌgã pẽ mepyuu. Aꞌeramũ ki pẽẽ kwaiweteuꞌi kaꞌaranũũ pe monouꞌi yrũ pype ꞌgã nupe. Pẽẽ mũ nipo inãinãnĩꞌĩ etee pẽporowyky repya. Aꞌeramũ pẽẽ inãinãnĩꞌĩ etee futat ape monou yrũ pype ꞌgã nupe. Aipoa pẽẽ tejenunewe iapo re nipo je kaꞌaranũũ renũineꞌema tekou pẽ nupe.
46,16,3,"Aꞌeramũ nipo je pẽnemimonoꞌogera etee futat tewau ipyyka imonou Jerusareg ipewara ꞌgã nupe. Aꞌeramũ ki pẽẽ ꞌgã amũ nesaka Jerusareg ipe erawaramũ. Pẽnemimũꞌẽmera ꞌgã kwaaw ire je kaꞌarana kwasiaa imonou ꞌgã nee. “Kweramũ Korĩtu pewara ꞌgã nemimonofera ꞌgã. Kaꞌaranũũa ꞌgã werooukat pẽ nupe, pẽ poaawamũ”, taꞌe inuga ꞌgã nupe kaꞌaran are ikwasiaa ꞌjau. Aꞌeramũ ꞌgã jeremikwasiarera rerawau pẽnemimonoꞌogera kaꞌaranũũ reewe Jerusareg ipewara ꞌgã nupe, Jejui ꞌga rerowiaara ꞌgã nupe ꞌjau."
46,16,4,Maranamũ nipo je esageramũ je nanẽ tewaweꞌem nũ. Maranamũ nipo je oi futari. Je oramũ nipo pẽnemimũꞌẽmera ꞌgã awau je rupi.
46,16,5,Paulo ꞌga remiapoMasetoni ywy pe raꞌne je oi. Aꞌe awi futat nipo tewau pẽ pyri.
46,16,6,Peu nipo je tepytau pẽ pyri amana poꞌoga poromukuran. Pejejewi je oramũ ki mamaꞌea pemut jee jeremirerooramũ. Maꞌape katu nipo je oi aipo awi. Nakwaawi we je tewawa.
46,16,7,"Najeoweri je kamẽsĩete pẽ pyri. Pẽ pyri tekofukuuꞌia te je afutat, Jarejararete ꞌga ifutar ire."
46,16,8,"ꞌAwamũ je rekoi Efesu pe. Nooaꞌnei we je ꞌaw awi. Pẽtekosti ꞌjawa ꞌara kwaw ire te nipo je oi, jarejatykaawa ꞌara kwapaw ire te nipo je oi ꞌaw awi. Jejui ꞌga je amomeꞌu ꞌauwara ꞌgã nupe. Aꞌeramũ ꞌgã kwaiwete ꞌga rerowiaa. Amumera ꞌgã te ajee nafutari ꞌga momeꞌua. Nuerowiari nanẽ ꞌgã ꞌga nũ, je ꞌga momeꞌuramũ."
46,16,10,"Janejararete ꞌga upe Timoteo ꞌga porowykyi je ꞌjawe etee futat. Aꞌeramũ ki pẽẽ pejejejukau esage ꞌga ree, pejejepyri ꞌga oramũ."
46,16,11,Peagoꞌo kasi ꞌga ne. Mamaꞌea etee ki pẽẽ imonou ꞌga upe ꞌga remirerooramũ. Pejepotaꞌwaramũ etee ꞌga ree. Pẽ pyri oo re nipo ꞌga ruri ꞌau je pyri nũ. Janerewirera ꞌjawewara ꞌgã amũ nupi nipo ꞌga ꞌua. Aꞌeramũ je ꞌgã napesaka nipo teꞌỹina.
46,16,12,"ꞌAwamũ je Aporu ꞌga momeꞌui pẽ nupe. “Ekwap Korĩtu pewara ꞌgã nesaka. Jarejewirera ꞌjawewara ꞌgã nupi ekwapa”, aꞌe je Aporu ꞌga upe aiꞌi. Aꞌere ꞌga nioweri ꞌgã nupi. Meewei tee te nipo ꞌga oi pẽ nesaka."
46,16,13,Perowiar ywyapi ki Jejui ꞌga. Pekyje kasi ꞌga rerowiareꞌema ꞌgã nui ne. Jejui ꞌga ki pemomeꞌu ꞌgã nupe.
46,16,14,Pejepotaꞌwa esageramũ pejejuee pejeporowykyau esage nanẽ Jejui ꞌga upe nũ.
46,16,15,"Estefana ꞌga ako opytuna ꞌgã netee Jejui ꞌga rerowiar ypyramũ Akaja ywy pe ikue. Jejui ꞌga rerowia ypy we ako ꞌgã oporowykyau ꞌga upe ikue, ajamuꞌjau ꞌga ree ikue. Aꞌeramũ ki pẽẽ ꞌgã jeꞌega renupa. Pejejeupe ꞌga ꞌeawer imũ etee futat pẽẽ mamaꞌe apou. Kwe pe nipo Jejui ꞌga ree moromuꞌjara ꞌgã amũ akou ꞌgã nee nanẽ pejeapyakau nũ. ꞌGã pyri oporowyky maꞌe ꞌgã nanẽ poromũ nũ."
46,16,17,"Estefana ꞌga, Fortunatu ꞌga, Akaiku ꞌga. Mĩmera ꞌgã jemuekõẽãina je pyri ꞌgã nura. Muku te ꞌã peko je wi. Aꞌeramũ ꞌã pẽẽ je poareꞌema. Aꞌere ꞌã ꞌgã nuri je poaa raiꞌi. Je muekõẽãina ꞌã ꞌgã ꞌua raiꞌi. Pẽẽ nanẽ nipo ꞌgã pẽ muekõẽãina pẽ mogyau. Aꞌeramũ ki jane ꞌjau ꞌgã nupe: “Ore muekõẽãi ako pejepe aiꞌi. Aꞌeramũ pẽẽ esage maꞌeramũ oree”, ꞌjau ki jane ꞌgã nupe ꞌgã muorypa ee."
46,16,19,"Ojeꞌega ꞌga imonou ꞌgã nupe ꞌgã futaaAsia ywy pe je rekoi. ꞌAuwara ꞌgã Jejui ꞌga rerowiaara ꞌgã ojeꞌega monou pẽ nupe pẽ futaa. Akira ꞌga wemireko ẽẽ retee, Prisira ẽẽ retee ojeꞌega mono pẽ nupe pẽ futaa. ꞌGã nog ipe Jejui ꞌga rerowiaara ꞌgã ajatykau ojemuꞌjau Jejui ꞌga ree. ꞌGã nog ipe ajatyka maꞌe ꞌgã nanẽ ojeꞌega monou pẽ nupe nũ. Najuejue etee futat janerewirera ꞌgã ojeꞌega monou pẽ nupe pẽ futaa.Jejui ꞌga rerowiaaramũ ki pejoman, pejejafutaa."
46,16,21,"ꞌAwamũ je rete futat kaꞌarana kwasiari inuga pẽ nupe: “Tejeꞌega amono pẽ nupe pẽ futaa”, Pauloramũ je ikwasiari pẽ nupe."
46,16,22,"Jarejuwarete ꞌga Janejararete ꞌga ree iporomutareꞌema ꞌgã nereko tywera je afutat.“Ere ejua kamẽsĩete, ki Jejui”, ꞌjau je Jarejararete ꞌga upe."
46,16,23,ꞌGa rerowiaaramũ je pẽ futari. Jarejararete ꞌga resage pẽ nerekoa nanẽ je afutat nũ.
46,16,24,Jeporomutar esage je pẽ nee. Jejui Kristu ꞌga perowiat je ꞌjawe. Aꞌeramũ je tepotaꞌwa esageramũ pẽ nee.Kweramũ etee jejeꞌega pẽ nupe.
47,1,1,"2 KorĩtuJe Pauloramũ kaꞌarana akwasiat imonou pẽ nupe. Timoteo ꞌga ako je pyri. Je ꞌã Jejui Kristu ꞌga remimonoferamũ. Ymã te ako Jejui ꞌga je monoi kwe pewara ꞌgã nupe omomeꞌwaramũ ikue. “Kwe pe ekwap je momeꞌwau ekou ꞌgã nupe”, ꞌjau ꞌga jee ikue. ꞌUwarete ꞌga remifutar imũ etee futat ꞌga je monou kwe pewaramũ pẽ muꞌjaukaa ojee ikue. Aꞌeramũ je kaꞌarana kwasiaa imonou Korĩtu pewaramũ pẽ nupe, Jarejuwarete ꞌga remiayuwamũ pẽ nupe. Akaja ywy pe okwasiꞌo maꞌeramũ pẽ nupe nanẽ je ikwasiaa imonou nũ. Jarejuwarete ꞌga remiayuwamũ pẽ nupe je imonoi."
47,1,2,Kuꞌjywa ꞌga Janeruwaretea. Jejui Kristu ꞌga nanẽ ꞌã Janejararetea futat nũ. ꞌGã nesagea pẽ nerekoa je afutat. ꞌGã pẽ mopyꞌataꞌwaa nanẽ je ifutaa nũ.
47,1,3,"Jarejuwarete ꞌga simuorypJaneruwarete ꞌga futat ꞌã Janejararete ꞌga Ruwaretea, Jejui Kristu ꞌga Ruwaretea. Ipotaꞌwa ꞌã ꞌga jane ree jepi. Janeruwarete ꞌga ꞌã jane poat mamaꞌe apo are kwaiwete. Aꞌeramũ ki jane ꞌga muorypa ee. Ore upe mamaꞌe tywera jeaporamũ, Janeruwarete ꞌga ore mojemogypyyka jui ojee aiꞌi. Aꞌeramũ ore nanẽ pẽ poaa ꞌga oropoaawera ꞌjawerimũ etee futat."
47,1,5,"Ymã ꞌã iaꞌwyreꞌema ꞌgã Kristu ꞌga rereko tyweretei rakue. Nan tee futat ajee ꞌgã ꞌã ore rereko tyweri, Kristu ꞌga rerowiaaramũ ore jemogyramũ. Aꞌere ꞌga ꞌgã ore rereko tyweramũ Kristu ꞌga rekoi ore pyri ore mouagukaa ore rereko tywera upe."
47,1,6,ꞌGã orojereko tywer ire miamũ ore pẽ poari Jejui ꞌga rerowiar ywyapiukaa pẽ nupe. Kristu ꞌga wejue ore poat ore mouagukaa orojereko tywera upe. Aꞌeramũ ore nanẽ pẽ poararũmũ pẽ mouagukaa nanẽ jupe nũ. Orojemogypyyka arajemogyau Jarejuwarete ꞌga pẽ poar are. ꞌGa rerowiareꞌema ꞌgã nipo pẽ nerekou tyweaete ore rereko tyweawera ꞌjawerimũ etee futat. Aꞌeramũ nipo “Janeruwarete ꞌga pẽ poaa ore poaawera ꞌjawerimũ etee futat” ꞌea jane ꞌã sikwaap.
47,1,8,Pẽẽ ꞌã jerewirera ꞌjawe. Kũjãmeramũ pẽẽ ꞌã jerenyra ꞌjawe. Aꞌeramũ je ꞌawamũ tejereko tywera momeꞌwau pẽ nupe. Asia ywy pe je rekoramũ ꞌgã je rereko tyweretei kwaiwete.
47,1,9,"Janeruwarete ꞌga je jukaukaa werewi ꞌgã nupe. Aꞌeramũ je tejemuaẽma tejee. “Je juka sipo ꞌgã pa”, ꞌjau je tejeupe etee futat aiꞌi. Aꞌeramũ je tepoia tejee tejemogypyyg awi. Aꞌeramũ je tejemogypyyka Jarejuwarete ꞌga ree etee futat ꞌawamũ. Ae moferapara ꞌga ree etee futat je tejemogypyyka tekou ꞌawamũ."
47,1,10,"Maꞌeramũ ꞌga ꞌã je aꞌgui ꞌgã nui je jukaukareꞌema ꞌgã nupe. Anure nanẽ nipo ꞌga je aꞌgui ꞌgã nui nũ. Ajemogypyyk je ꞌga ree. “Janeruwarete ꞌga nojejukaukari ꞌgã nupe. ꞌGa te nãꞌã nojejukaukari ꞌgã nupe reꞌã”, ꞌjau je tejeupe jepi. Aꞌeramũ ki pẽẽ pejejeꞌega monou Jarejuwarete ꞌga upe je ree. “Epoar iki Paulo ꞌga, ki Kuꞌjyp. Eaꞌgu ki ꞌga ꞌga ree ifuewet maꞌe ꞌgã nui”, ꞌjau ki pẽẽ ꞌga upe je ree. Aꞌeramũ ꞌga je jukaukareꞌema ꞌgã nupe, ojeupe pejejeꞌega pẽẽ imonouꞌjauꞌjaw ire. Aꞌeramũ nipo ꞌgã kwaiwete Jarejuwarete ꞌga muorypa je jukaeꞌem are."
47,1,12,Paulo ꞌga weaꞌaramũ kwe pe te nũJaneruwarete ꞌga ꞌã je poat akou jepi. Aꞌeramũ ꞌga je mogo esageukaa wowase jepi. Pẽ neape taetu je ꞌã tekou esage jepi. Aꞌeramũ je tejerowiaa pẽ pype teko esage are. Najeꞌmei je pẽ nupe. Pẽ pype tekou tejemuawapia tekou jepi. Aipoa Janeruwarete ꞌga ifutaa. Najemogypyygi futari je teꞌakwaaw ekoete are. Janeruwarete ꞌga wejue opotaꞌwaramũ je ree. Opãjẽ ꞌga imua jee. Aꞌeramũ taetu je tekou esage pẽ pype.
47,1,13,Namamaꞌeay are rũi je kaꞌarana kwasiari pẽ nupe. Mamaꞌe ayeꞌem are etee te je ikwasiari imonou pẽ nupe. Aꞌeramũ pẽẽ imogytau pejejeapyoramũ ee. Ee pẽneapyoa je afutat. ꞌAwamũ nipo nepẽneapyopawi ee pejejemogyau. Aꞌeramũ ki pẽẽ pejejeaꞌaramũ ee. Aꞌeramũ nipo pẽẽ pejejeapyokaturamũ ee. Aꞌeramũ nipo pẽẽ Jarejararete ꞌga ruaw ipe pejekuꞌiramũ je ree. Jejui ꞌga ruaw ipe pejekuꞌiramũ je ree pejejee jekuꞌi ꞌjawerimũ etee futat.
47,1,15,"15,16 Ee pẽneapyo are je jemogypyygi tekou ikue. Aꞌeramũ je ꞌjau tejeupe: “Too Korĩtu pewara ꞌgã nesaka ꞌjau nũ kwy”, ꞌjau je tejeupe ikue numiamũ. “Masetoni ywy pe tewau tapytaaip Korĩtu pewara ꞌgã pyri ꞌjau”, aꞌe je numiamũ. “Aꞌeramũ tewau kwe pe ꞌgã nui. Aꞌere je tejewya tepytaaiwuꞌjapa ꞌgã pyri ꞌjau nũ kwy”, ꞌjau je tejeupe ikue numiamũ. “Aꞌeramũ nipo je ꞌgã makuꞌiuꞌjawi tejee reꞌã”, ꞌjau je tejeupe numiamũ. Je jewyramũ amunipo ꞌã pẽẽ mamaꞌe mua jee Judeja ywy pe jeremirerooramũ. Aꞌere je nooi. Series, "
47,1,17,"Jereaꞌat amutee te je nũ. Aꞌeramũ nipo pẽẽ mũ ꞌjau jee: “Iꞌme te Paulo ꞌga oree ꞌwe”, ꞌjau nipo pẽẽ mũ jee. Aꞌere je najeꞌmei futari pẽ nupe. Maran gatu gatu etee mamaꞌea jee. Janeruwarete ꞌga ꞌã niꞌmei futari. Uꞌeawer imũ etee futat ꞌã ꞌga mamaꞌe apoi. Aꞌeramũ je nanẽ teꞌmeꞌemamũ pẽ nupe nũ. Namoryteei je pẽẽ teꞌeawer are."
47,1,19,"Jejui Kristu ꞌga ako je amomeꞌu pẽ nupe aiꞌi. Timoteo ꞌga, Silasi ꞌga. Mĩmera ꞌgã netee ako je Jarejuwarete ꞌga raꞌyra ꞌga momeꞌwau pẽ nupe aiꞌi. Mamaꞌe aꞌjea etee ꞌã Jejui Kristu ꞌga omomeꞌu rakue. ꞌGa futat ako Jarejuwarete ꞌga imomeꞌwaukaa oree ikue. Aꞌeramũ ore nanẽ mamaꞌe aꞌjea etee imomeꞌwau pẽ nupe."
47,1,20,"Uꞌeawer imũ etee futat Janeruwarete ꞌga mamaꞌe apoi Jejui Kristu ꞌga upe. Uꞌeawer imũ etee futat Janeruwarete ꞌga Jejui Kristu ꞌga muri janee. Aꞌeramũ jane ꞌga jeꞌega rerowiaa. “Aꞌjea futat ꞌga remiapoa”, ꞌjau jane ꞌga upe. Aꞌeramũ jane ꞌga muorypa Jejui Kristu ꞌga ree."
47,1,21,Janeruwarete ꞌga futat ꞌã Jejui Kristu ꞌga rerowiarukaa oree. Pẽ nupe nanẽ ꞌga futat ꞌga rerowiarukaa rakue. ꞌGa futat ꞌã jane mujat Jejui Kristu ꞌga ree. ꞌGa futat ꞌã jane mogyau wemiayuwamũ. Sãꞌã jane jarejera kwasiara jarekaraemã are. Aꞌeramũ ꞌã tekotee ꞌgã janekaraemã kwaapa. Nan tee futat Janeruwarete ꞌga Uꞌagesage muri wemiayuwamũ janee. Aꞌeramũ jane jarejemogypyyka ꞌga ꞌeawer are: “Teꞌagesagea je amono pẽ nupe raꞌne. Aꞌeramũ je anure mamaꞌe monou pẽ nupe kwaiwete” ꞌeawer are jane jarejemogypyyka jarejemogyau.
47,1,23,"Janeruwarete ꞌga je kwaap. “Najeꞌmei je”, aꞌe je ꞌã ꞌga remianuwamũ. Najejeꞌeg ywyrafeniweri wejue je pẽ nupe. Aꞌeramũ je tewaweꞌem pẽ pyri aiꞌi."
47,1,24,"“Je te ꞌã pẽꞌwyriara. Aꞌeramũ ki pẽẽ mamaꞌe apou jeꞌeawer imũ”, ꞌjaweꞌem je ꞌã pẽ nupe. Pekwaap futat ꞌã Jejui Kristu ꞌga. Aꞌeramũ je ꞌjaweꞌem pẽ nupe: “Jejui ꞌga ki perowiat”, ꞌjaweꞌem je ꞌã pẽ nupe. Aꞌere je pẽnorywa tee ifutari. Aꞌeramũ je mamaꞌe apou pẽ nupe pẽ muorypawamũ."
47,2,1,"Pẽnorywa je afutat. Maꞌeramũ ꞌã je nooi pẽ pyri. “Kasi je ꞌgã pyri tewau tejeꞌega moywyrafeni ꞌgã nupe ne kwy”, ꞌjau je tejeupe. “Aꞌeramũ amusipo ꞌã je ꞌgã muꞌarasiguꞌjapa etee”, ꞌjau je tejeupe. Aꞌeramũ je aꞌeramũ tewaweꞌem pẽ pyri. Aꞌeramũ je kaꞌarana etee ikwasiaa imonou pẽ nupe."
47,2,2,Pẽ muꞌarasig ire sipo awỹja je makuꞌiu? Naani. Pejemuꞌarasig ire naje makuꞌi pejepe.
47,2,3,"Aꞌeramũ je aꞌeramũ ꞌjau tejeupe aiꞌi: “Nooi pa je ꞌgã pyri kwy”, ꞌjau je aiꞌi. “Kasi aꞌe pe je ꞌgã muꞌarasigi etee tewau ne kwy”, ꞌjau je tejeupe aiꞌi. “Aꞌeramũ je nanẽ teꞌarasigamũ ꞌgã neewe ne kwy”, ꞌjau je tejeupe aiꞌi. Pẽꞌarasig ire nitywi je makuꞌiara ꞌga amũ. Maꞌeramũ ꞌã je kaꞌarana etee ikwasiari imonou pẽ nupe ikue, pẽ mosõu mamaꞌe tywera apo awi ikue. “Pepoit mamaꞌe tywera apo awi”, ꞌjau je kaꞌaran are imonou pẽ nupe. Jeremikwasiarera resag ire mamaꞌe tywera apo awi pejepoira je makuꞌi. Aꞌeramũ pẽẽ nanẽ pejekuꞌiramũ pejejemogyau je ꞌjawe futat."
47,2,4,"Pẽ nupe kaꞌarana kwasiaa je tejaaꞌwau pẽ nee aiꞌi. Najeporomuꞌarasigiweri je pẽ nee aiꞌi. Aꞌeramũ je tejaaꞌwau pẽ nee aiꞌi. “Ojee jeporomutara ꞌgã ikwaawa je afutat”, ꞌjau je tejeupe etee futat aiꞌi. Aꞌeramũ je kaꞌarana kwasiaa imonou pẽ nupe aiꞌi."
47,2,5,"Jaretywer awi janepoiriweramũ ꞌga imoia jane wiMamaꞌe tywera apoara ꞌga, ꞌuwa ꞌga remireko ẽẽ rerekwara ꞌga, je muꞌarasig etee ojee aiꞌi. Pẽẽ mũ taetu nipo ꞌga pẽ muꞌarasiga pẽ mogyau raiꞌi. Aꞌeramũ nipo pẽẽ ꞌga rerekou tywea ee raiꞌi. Aꞌeramũ je ꞌawamũ ꞌjau pẽ nupe: Auꞌje ki ꞌga rereko tywer ire. ꞌAwamũ ki pẽneatee futat ꞌga remiapofer awi. Pemur iki ꞌga pejejepype nũ. Kasi aꞌe pe ꞌga poireteetei Jejui ꞌga rerowiar awi ne, ꞌjau je pẽ nupe. Aꞌeramũ je ꞌjau pẽ nupe: ꞌGa ree pejeporomutara ki peesaukat ꞌga upe. Pereko esage etee ki ꞌga, ꞌjau je pẽ nupe. Pẽ nupe kaꞌarana kwasiaa je ꞌjau tejeupe etee futat aiꞌi: “Wenup sipo ꞌgã jejeꞌega? Wapo sipo ꞌga mamaꞌea ojeupe jeꞌeawer imũ?” ꞌjau je tejeupe aiꞌi. Aꞌeramũ je kaꞌarana kwasiaa imonou pẽ nupe aiꞌi. Aꞌere ako peenup tãmẽjẽ jejeꞌega aiꞌi. Aꞌeramũ aꞌea je muorypa."
47,2,10,"ꞌGa remiapofer awi pẽneateeramũ je nanẽ jereateeramũ jui nũ. Pẽ ꞌjawe etee futat tejeateeramũ ꞌga remiapofer awi. Kristu ꞌga remianuwamũ je ꞌi: ꞌGa remiapofer awi jereateeramũ tekou, ꞌjau je ꞌga remianuwamũ. ꞌGa remiapofer awi jarejeateeꞌemamũ nipo mamaꞌeukwaawa ꞌwyriara jane moteꞌari ee. “Janeteꞌara mamaꞌeukwaawa ꞌwyriara afutat” ꞌea jane ꞌã sikwaap. Aꞌeramũ jane jarejeateeramũ aipo ꞌga remiapofer awi. Kasi aꞌe pe mamaꞌeukwaawa ꞌwyriara jane moteꞌareteetei ee ne."
47,2,12,"Kristu ꞌga retee jane mamaꞌeukwaawa ꞌwyriara retygiTroate pe je oi peuwara ꞌgã nupe Jejui ꞌga ree morogyta esage momeꞌwawamũ aiꞌi. Jejui ꞌga momeꞌwawamũ je oi aiꞌi. Ojepyri je waẽmamũ ꞌgã akuꞌiramũ je ree aiꞌi. “Taruenup enejeꞌega ꞌjau”, ꞌjau ꞌgã jee aiꞌi. Janejararete ꞌga te ꞌgã moporenuwiwerukaa jejeꞌeg are aiꞌi. Aꞌeramũ ꞌgã oporenuwiweramũ ee."
47,2,13,"Aꞌere je jemuaẽmi jarejewirera ꞌjawewara ꞌga ree, ꞌga ree. “Peu futat je oi ene rekoaa”, eꞌi ꞌga jee ikue. Aꞌere ꞌga nuri we owaẽma peu. Aꞌeramũ je aꞌeramũ tewau pe awi aiꞌi nũ. Tewau Masetoni ywy pe ꞌga rekaa aiꞌi."
47,2,14,"Aꞌeramũ je Jarejuwarete ꞌga muorypa ꞌga remiapofer are. Janeruwarete ꞌga te ꞌã jane poaa mamaꞌeukwaawa ꞌwyriara retyg are. Kristu ꞌga ꞌã mamaꞌeukwaawa ꞌwyriara retyka rakue. Aꞌeramũ jane Kristu ꞌga ree ojemujat maꞌeramũ etyka ꞌga retee futat. Sãꞌã jany kasiga reafena kwasiꞌoa jany kasiga ojee imono re. Aꞌeramũ ꞌã jane pyriwara ꞌgã jany kasiga reafena renupa. Nan tee futat jane Jejui ꞌga momeꞌui jarejepyriwara ꞌgã nupe, ꞌga rera muãina ꞌgã nupe. Sãꞌã judeu ꞌgã mamaꞌe kasiga rapya Jarejuwarete ꞌga muorypawamũ rakue. Nan tee futat jane ꞌga muorywi Jejui ꞌga momeꞌuramũ. Janejeꞌega renupara ꞌgã amũ nipo Jejui ꞌga rerowiaa ajemogyau. Aꞌeramũ nipo Janeruwarete ꞌga ꞌgã katuꞌoka ꞌgã mogyau wemiayuwamũ. Aꞌere nipo janejeꞌega renupara ꞌgã amũ nuerowiari futari Jejui ꞌga. Aꞌeramũ nipo ꞌgã awau ajemogyau mamaꞌeukwaawa ꞌwyriara rape rupi. Jejui ꞌga rerowiareꞌema ꞌgã nupe Jejui ꞌga momeꞌua mamaꞌe pysoga ꞌjawe. Niparuerowiariweri ꞌgã Jejui ꞌga ree. Sãꞌã mamaꞌe pysoga pyri ae oeꞌema. Nan tee ꞌga rerowiareꞌema ꞌgã nupe ꞌga momeꞌua niaꞌwyri. Aꞌeramũ ꞌgã amanũ re awau muku ꞌga wi. Mamaꞌeukwaawa rapyaw ipe te ꞌgã oi. Aꞌere Jejui ꞌga rerowiaaramũ jane upe ꞌga momeꞌua jany kasiga ꞌjawe. Jareparuerowiariweramũ jarejemogyau ꞌga ree. Aꞌeramũ Janeruwarete ꞌga jane katuꞌoka jane mogyau wemiayuwamũ. Aꞌeramũ ꞌga jane manũ re jane mogyau ojepyri nakwaparimũ ete rũi futat. Awỹja sipo ajee Jejui ꞌga momeꞌuarũ kwe pewara ꞌgã nupe?"
47,2,17,"Ore futat ꞌã ꞌga oromomeꞌuarũ ꞌgã nupe. Aꞌere ꞌã amumera ꞌgã Jejui ꞌga momeꞌui kaꞌaranũũ are etee ajemogyau. “Jejui ꞌga pa je amomeꞌu ꞌgã nupe kwy. Aꞌeramũ ꞌgã je mepyau ꞌjau kwy”, ꞌjau imomeꞌwara ꞌgã ajemogyau ojeupe. Aꞌere ore nanarũi. Janeruwarete ꞌga ꞌã ore monoukat Jejui ꞌga momeꞌwawamũ. Aꞌeramũ ꞌã ore Kristu ꞌga remiayuwamũ ꞌga momeꞌwau aꞌjea futat kwe pewara ꞌgã nupe. Janeruwarete ꞌga remianuwamũ futat ore ꞌga momeꞌui."
47,3,1,"Janeruwarete ꞌga jeꞌeg yauPẽ nupe aipo imomeꞌwau sipo ore jerowiaraiwi etee orojee? Naani. Nore kwaawi sipo pejepe? Ore kwaap futat pejepe. Aꞌeramũ ore ꞌjaweꞌem arajaupe ikue: “Korĩtu pewara ꞌgã najane kwaawi we. Aꞌeramũ jane jarejemomeꞌwau ꞌgã nupe”, ꞌjaweꞌem ore arajaupe aiꞌi. Ore kwaap futat ako pejepe aiꞌi. Aꞌeramũ ako ore orojemomeꞌwaweꞌem pẽ nupe nũ. “Kweramũ Janeruwarete ꞌga remiayuwa ꞌga amũ. Paulo ꞌga rera”, aruꞌeuꞌjap sipo ore kaꞌarana monou ikwasiaa pẽ nupe aiꞌi nũ? Naani."
47,3,2,"Pẽẽ futat ore momeꞌu pejepe kaꞌarana ꞌjawe. Aꞌeramũ pẽ nesakara ꞌgã pẽneko esage nanẽ esaka nũ. Aꞌeramũ nipo pẽ nesakara ꞌgã ꞌjau ajaupe: “Mamaꞌe aꞌjea etee Paulo ꞌga omomeꞌu. Sãꞌã ꞌga remimuꞌefera ꞌgã, Korĩtu pewara ꞌgã jemuꞌea ako esage are”, ꞌjau nipo pẽ nesakara ꞌgã. Ore nanẽ nipo pejemogy esage kwaapa nũ. Kristu ꞌga ꞌã pẽ mogyau wemiayuwamũ pẽ nupe omomeꞌu re. Aꞌeramũ pẽẽ pejejemogyau ꞌga remikwasiarera kaꞌarana ꞌjawe. Naitapew are ikwasiaripyrera ꞌjawe rũi pẽẽ. Aꞌeramũ pẽ nesakara ꞌgã Kristu ꞌga remiapofera resaka. Jarejuwarete ꞌga ꞌAgesage pyu futat ꞌã Kristu ꞌga jane muꞌjagi wemiayuwamũ. Aꞌeramũ jane resakara ꞌgã ꞌga remiapofera kwaapa."
47,3,4,"Ore orojemogypyyk Jarejuwarete ꞌga ree, Kristu ꞌga ree nanẽ nũ. Aꞌeramũ nipo ore pẽneko esage resaka ꞌjau: “Janeruwarete ꞌga te ako jane mono Korĩtu pewara ꞌgã muꞌjau ikue. ꞌGã nupe Kristu ꞌga jane imomeꞌuramũ ako Janeruwarete ꞌga ꞌga rerowiarukaa ꞌgã nupe ikue”, ꞌjau ore pẽ nesaka."
47,3,5,Naore tee rũi ako ore Jejui ꞌga rerowiarukara pẽ nupe aiꞌi. Janeruwarete ꞌga te ꞌga werowiarukat pẽ nupe. Janeruwarete ꞌga te ꞌga omomeꞌuukat oree pẽ nupe.
47,3,6,"Janeruwarete ꞌga te Jejui ꞌga momeꞌuukat oree ikue. “Jejui Kristu ꞌga pẽẽ imomeꞌuramũ Jeꞌagesagea te ꞌga rerowiarukari ꞌgã nupe, ꞌgã mogyau jeremiayuwamũ ꞌgã momyauu”, ꞌjau Janeruwarete ꞌga oree ikue. Aꞌeramũ ꞌga ore monou kwe pe Jejui Kristu ꞌga momeꞌwawamũ aiꞌi. Ymã we futat ꞌã Janeruwarete ꞌga ꞌjau janeypy ꞌgã nupe rakue: “Teporogytafera renupareꞌema ꞌgã je amono mukuu tejewi ꞌgã manũ re”, ꞌjau ꞌga ꞌã rakue. Aꞌere Janeruwarete ꞌga ꞌAgesagea jane mogyi ꞌga remiayuwamũ Kristu ꞌga rerowiaaramũ etee te. Aꞌeramũ ꞌga jane manũ re jane mogyau ojepyri nakwaparimũ ete rũi. Ymã te ꞌã Janeruwarete ꞌga Moisesi ꞌga renũina rakue. “Ere ejua ejeupia ꞌau je pyri”, ꞌjau ꞌã ꞌga ꞌga upe rakue. Aꞌeramũ ꞌã Moisesi ꞌga awau ojeupia ywytyra apyteꞌrarimũ Jarejuwarete ꞌga pyri rakue. Aꞌeramũ ꞌã Janeruwarete ꞌga ojeꞌega kwasiarukaa itapew are Moisesi ꞌga upe rakue. ꞌGa jeꞌega kwasiaramũ ꞌã Moisesi ꞌga reakwara wenyfugamũ ꞌga wi rakue. Aꞌeramũ ꞌã Israeu juapyrera ꞌgã ojepyri ꞌga jewyramũ amãꞌjãuarũmeꞌem ꞌga reakwar are rakue. ꞌGa reakwara renyfuga ꞌgã neakawayau rakue. Esage te ꞌã Janeruwarete ꞌga jeꞌeg ymanera rakue. Aꞌere ꞌã janeypy ꞌgã nuenuwi futari Jarejuwarete ꞌga porogytaa rakue. Aꞌeramũ ꞌgã ꞌã amanũmũ awau mukuu ꞌga wi rakue. Aꞌere ꞌã Janeruwarete ꞌga ꞌawamũ Uꞌagesage muri janee, Jejui ꞌga rerowiarukaawamũ janee. Esage futat ꞌga ꞌAgesage porowykya! Series, "
47,3,9,"Esage futat Janeruwarete ꞌga porogytaa rakue. ꞌGa porogyta mogytaramũ janeypy ꞌgã otywera kwaapa futat rakue numiamũ. Aꞌere janeypy ꞌgã nopoiri otywer awi rakue. Aꞌeramũ ꞌgã amanũmũ awau mukuu Jarejuwarete ꞌga wi ꞌga porogytaa renuweꞌem ire etee futat. Aꞌere esageramũ futat Jejui ꞌga momeꞌua. ꞌGa momeꞌua jane erowiar ire Janeruwarete ꞌga janetywera moia jane wi, jane mogyau wemiayuwamũ. Aꞌeramũ jane jaremanũ re jarewau jarejemogyau Jarejuwarete ꞌga pyri nakwaparimũ ete rũi. Aipoa ꞌga porogyta yaua. “Tejaꞌyra ꞌga pẽẽ erowiaramũ je pẽ mogyi tejemiayuwamũ. Aꞌeramũ nipo je anure pẽ mogyau tejepyri” ꞌea ꞌga porogyta yaua."
47,3,10,"Esage futat Janeruwarete ꞌga porogyta ymanera rakue, Moisesi ꞌga upe ꞌga remikwasiarukarera rakue. ꞌAwauwara morogyta yaua taetu aje ꞌã esage ete Moisesi ꞌga remikwasiarera resage apyraapa."
47,3,11,Esage futat Janeruwarete ꞌga porogyta ymanera. Namutamutarũi futat ꞌgã Moisesi ꞌga remikwasiarera renuwi. Aꞌetea esage futat ꞌgã nupe. Aꞌere jane ꞌawamũ Jarejuwarete ꞌga porogyta yau rerekoi. Esage futat ꞌga porogyta yaua. Nateepawaꞌuweri futari ꞌga porogyta yaua.
47,3,12,"Jarejuwarete ꞌga porogyta are ore jemogypyygi arajemogyau. Aꞌeramũ ore orokyjaweꞌem Kristu ꞌga momeꞌu awi. Ymã ꞌã Moisesi ꞌga weakwara piari taity pyu weakwara renyfug awi rakue. Iwewa teepawa resaukaaweꞌemamũ ꞌga imonou ojeꞌarimũ rakue, Israeu juapyrera ꞌgã nupe esaukaaweꞌemamũ rakue. Naꞌgã ꞌjawe rũi jane iapoi."
47,3,14,"14,15 Ymã ꞌã Israeu juapyrera ꞌgã naeapyoi futari ꞌga porogyta are rakue. ꞌAwamũ miamũ aje ꞌã ꞌgã naeapyoi ee. Moisesi ꞌga remikwasiarera mogytaramũ iapyakaꞌjam maꞌe ꞌjawe etee ꞌgã jemogyi. Kristu ꞌga ree ojemujar ire te ꞌgã neapyoramũ Jarejuwarete ꞌga porogyta are. Aꞌeramũ ꞌgã ajemogyau iapyakwafuk maꞌe ꞌjawe. Series, "
47,3,16,Jejui ꞌga rerowiar ire nipo ꞌgã neapyoramũ Jarejuwarete ꞌga porogyta are. Sãꞌã Moisesi ꞌga weakwara piaroꞌwoga Jarejuwarete ꞌga pyri ojewyawamũ rakue. Nan tee jane Jarejararete ꞌga rerowiaaramũ janereapyoramũ ꞌga porogyta are.
47,3,17,"“Janejararete ꞌga”, ꞌjau je. Jarejuwarete ꞌga ꞌAgesage upe te je ꞌi. Werowiaramũ Jejui Kristu ꞌga janetywera moia jane wi, Janeruwarete ꞌga ꞌAgesage muri janee. Aꞌeramũ ꞌga ꞌAgesagea jane muꞌjaga Janeruwarete ꞌga remiayuwamũ. ꞌGa ꞌAgesage jane rekoramũ jane jaretyweꞌemamũ rẽwẽjẽmĩ jaretywera pyu."
47,3,18,Ymã Moisesi ꞌga reakwara wenyfugamũ Jarejuwarete ꞌga pyri ꞌga o re rakue. Nan tee Kristu ꞌga remiayuwamũ jane jarejemuꞌjaga ꞌga ꞌjawe. Janeruwarete ꞌga ꞌAgesagea jane muꞌjaga Kristu ꞌga ꞌjawewaramũ. Anure taetu nipo jane jarejemogyau ꞌga ꞌjawe futat.
47,4,1,Kristu ꞌga ree etee ki jarejea simỹiJaneruwarete ꞌga ajemuaẽma ore ree. Aꞌeramũ ꞌga ore mogou ojeupe oporowyky maꞌeramũ. Jejui Kristu ꞌga momeꞌwaramũ ꞌga ore mogou ojeupe ikue. Aꞌeramũ ore orojorypaweꞌemamũ arajemogyau.
47,4,2,"Aꞌeramũ ore oropoia mamaꞌe tywera apo awi. Jemime miamũ futat ore mamaꞌe tywera apoweꞌem. Oropoit futat ore mamaꞌe tywera apo awi. Noreꞌmei futari ore Jejui ꞌga ree. Nasigaty rũi ore Jejui ꞌga momeꞌui. Mamaꞌe aꞌjea etee futat ore oromomeꞌu arakou. ꞌGa jeꞌeg imũ etee futat ore arajemogyau Jarejuwarete ꞌga reape. Aꞌeramũ ore resakara ꞌgã ꞌjau nipo ajaupe: “Paulo ꞌga ako esage Jarejuwarete ꞌga jeꞌeg imũ etee futat ojeupi oo maꞌe ꞌgã netee”, ꞌjau ꞌgã ajaupe, ore resaka. Jejui ꞌga nipo ore imomeꞌwau esage agawewi. Aꞌetea nipo amumera ꞌgã naeapyoi ee. ꞌGa rerowiareꞌema ꞌgã nipo naeapyoi futari ee. Mamaꞌeukwaawa rapyaw ipe oo maꞌe ꞌgã naeapyoi futari ee."
47,4,4,"Mamaꞌeukwaawa ꞌwyriara wejue nuerowiarukari ꞌgã nupe. Aꞌeramũ ꞌgã weapyoeꞌemamũ ꞌga momeꞌu are. Mamaꞌeukwaawa ꞌwyriara Jejui ꞌga rerowiareꞌema ꞌgã ꞌwyriara. Aꞌeramũ wemiayuwa ꞌgã mueapyoukareꞌema ee. Jejui Kristu ꞌga Janeruwarete ꞌga ꞌjawe futat. Aꞌeramũ mamaꞌeukwaawa ꞌwyriara wemiayuwa ꞌgã mueapyoukareꞌema ꞌga ree. Jejui Kristu ꞌga etee ꞌã ore oromomeꞌu ꞌgã nupe. “Jejui Kristu ꞌga perowiat”, ꞌjau ꞌã ore arakou ꞌgã nupe. “Ore rerowiat pejepe”, naruꞌeaꞌuweri ꞌã ore ꞌgã nupe. “Jejui Kristu ꞌga perowiat”, aruꞌe te ꞌã ore ꞌgã nupe. “Jejui Kristu ꞌga ꞌã Janejararetea. Aꞌeramũ pẽẽ ꞌga te erowiaa”, ꞌjau ꞌã ore ꞌgã nupe. ꞌGa upe etee futat ore porowykyi arakou. Aꞌeramũ ore mamaꞌe apou pẽ nupe, pẽ poaa ꞌga rerowiar are. Ymã te ꞌã Janeruwarete ꞌga ywy apoi ywaga reewe rakue. Aꞌe pype ꞌga ꞌjau rakue: “Ypytunaiwa pype je ꞌara mogoi”, ꞌjau ꞌga rakue. ꞌAwamũ ꞌã ꞌga futat jane mueapyoukaa oporogyta are. Kristu ꞌga kwaawukaa janee ikue. Janeruwarete ꞌga ꞌã esage maꞌea. ꞌGa ꞌjawe etee futat Kristu ꞌga. Aꞌeramũ jane Jarejuwarete ꞌga kwaapa Kristu ꞌga reewe futat."
47,4,7,"Namaira rũi jane. Aꞌetea ꞌã Janeruwarete ꞌga ojekwaawukaa janee. Waꞌyra ꞌga nanẽ ꞌã ꞌga ikwaawukaa janee nũ. Sãꞌã ae mamaꞌe esage monoa mamaꞌe ryrũ pype. Mamaꞌe esagea ae nomonoaꞌuweri japepo tywera pype. Aꞌere ꞌã Janeruwarete ꞌga ojeꞌega muri janetywera po pe rakue. Aꞌeramũ ꞌgã aipo jane imomeꞌuramũ wea mỹina ee etee. Najane ree rũi ꞌgã wea mỹi aipoa jane imomeꞌuramũ. Janeruwarete ꞌga jane moporowykyukat ojeupe. ꞌGa pãjẽ mũ etee te jane mamaꞌe apoi ꞌga upe. Aꞌeramũ janeremiapofera resakara ꞌgã Jarejuwarete ꞌga muorypa ee. “Ene te ꞌã eneresage jepi. Mamaꞌe esagea ꞌã ereapoukat ꞌgã nupe epãjẽ mũ”, ꞌjau ꞌgã ꞌga upe ꞌga muorypa ee."
47,4,8,Amumẽ ꞌã mamaꞌe tywera jeapoi janee. Aꞌere ꞌã jane nipoiri futari Jejui ꞌga wi. Amumẽ ꞌã jane jarejemiaporama kwaapeꞌema. “Maran te je iapoi?” ꞌjau ꞌã jane jarejeupe. Aꞌere Janeruwarete ꞌga jane mueapyoi janeremiaporam are.
47,4,9,Kwaiwete agawewi nipo jane ree iporomutareꞌema ꞌgã jane rerekou tyweaete. Aꞌetea nipo Jejui ꞌga ako jane pyri.
47,4,10,"Sãꞌã ꞌgã ore rerekoa. ꞌGã fuewepaweꞌema ore wi. Kamẽsĩꞌĩsĩꞌĩ ꞌgã afueweramũ ore ree. Sãꞌã ꞌgã Jejui ꞌga juka rakue. Nan tee futat ꞌgã fueweramũ ore ree. Aꞌere Jejui ꞌga jejukai ore ree. Ore apisiukareꞌema ꞌga ꞌgã nupe. Amanũ re ꞌã Jejui ꞌga ferawi etee rakue nũ. Aꞌeramũ ꞌga akou ore pyri futat. Aꞌeramũ ore resakara ꞌgã ꞌga ferawa rerowiaa. Kwe pewara ꞌgã nupe ore Jejui ꞌga momeꞌuramũ ꞌga ree iporomutareꞌema ꞌgã afueweramũ ore ree kamẽsĩꞌĩsĩꞌĩ. Aꞌere ꞌga nore apisiukari ꞌgã nupe. Aꞌeramũ ore resakara ꞌgã ꞌjau ajaupe: “Ako futat Jejui ꞌga ꞌgã pyri raꞌe. Ojejuka futat ꞌga wemiayuwa ꞌgã nee raꞌe”, ꞌjau ꞌgã ajaupe, ore resaka."
47,4,12,"Jejui ꞌga ore imomeꞌuramũ ꞌgã afueweramũ ore ree. “Siapisi ꞌgã ꞌjau”, ꞌjau ꞌgã ajaupe. Aꞌere ꞌã pẽẽ Jejui ꞌga perowiat aipo are taetu. Aꞌeramũ nipo pẽẽ pejewau ꞌga pyri pejemanũ re nakwaparimũ ete rũi futat pejejemogyau."
47,4,13,"Ymã ꞌga amũ ikwasiaa Janeruwarete ꞌga jeꞌega rerekwara kaꞌaran are rakue. “Arowiat je tekou. Aꞌeramũ je imomeꞌwau pẽ nupe”, ꞌjau ꞌã ꞌga ikwasiaa rakue. ꞌGa ꞌjawe ore rekoi. Jejui ꞌga ore aruerowiat arakou. Aꞌeramũ ore ꞌga momeꞌwau kwe pewara ꞌgã nupe."
47,4,14,Janejararete ꞌga manũ re ꞌã Janeruwarete ꞌga Jejui ꞌga moferawi etee rakue nũ. Aꞌeramũ ore “Jejui ꞌga jane erowiaaramũ Janeruwarete ꞌga jane moferapa etee jane manũ re nũ. Aꞌeramũ ꞌga jane mogyau ojepyri nakwaparimũ ete rũi” ꞌe rerowiaa arajemogyau. Ore nanẽ nipo ꞌga ore rerawau ojepyri pẽ neewe.
47,4,15,Pẽ nupe Jejui ꞌga momeꞌu are ore orojereko tywerukaa etee futat ꞌgã nupe. Pejejeupe Jejui ꞌga ore imomeꞌuramũ pẽẽ ꞌga rerowiaa. “Janeruwarete ꞌga iporomutat jane ree. Aꞌeramũ ꞌga waꞌyra ꞌga mua ywy pe janetywera mepyawamũ rakue” ꞌea pẽẽ erowiaa. Kwe pewara ꞌgã nanẽ nipo ꞌga rerowiaa ojeupe ore ꞌga momeꞌuramũ. Aꞌeramũ ki jane Jarejuwarete ꞌga muorypa jarekatuꞌog are.
47,4,16,Anure nipo ꞌga mamaꞌe esage muri janeeAꞌeramũ ore aꞌeramũ aruojereꞌemamũ Jejui ꞌga momeꞌu awi. Oreretea nipo oymanamũ futat numiamũ. Afuakareꞌemamũ agawewi futat. Aꞌere Janeruwarete ꞌga oreꞌaga momyaui oree ore rekoramũ.
47,4,17,"Ore rerekou tyweaete agawewi futat ꞌgã. Aꞌere ore ꞌi etee orojeupe: “Anure nipo Janeruwarete ꞌga mamaꞌe esage muri janee, ꞌgã je rereko tywera apyraapa”, ꞌjau etee ore orojeupe. Aꞌeramũ ore oropyꞌaꞌwyreꞌemamũ orojereko tyweramũ. Ore upe Janeruwarete ꞌga remimurama esage futat ꞌgã ore rereko tyweawera apyraapa."
47,4,18,Noromỹi ore orojeaa ꞌauwara mamaꞌe are etee. ꞌAuwara mamaꞌe teepaw ete kamẽsĩete. Aꞌeramũ ore orojea mỹina Jarejuwarete ꞌga ree etee futat. Janeruwarete ꞌga te nateepawi futari. Ore upe ꞌga remimurama nanẽ ateepaweꞌemamũ futat nũ.
47,5,1,"Tapỹja ꞌjawe janeretea. Sãꞌã ae tapỹi apoa. Aꞌere ꞌã tapỹja toꞌomi kamẽsĩete. Nan tee futat nipo janeretea. Jane manũnamũ nipo janerete nemamũ futat. Aꞌere nipo jane manũnamũ janeꞌaga oi ywag ipe. Aꞌeramũ nipo peu Janeruwarete ꞌga janerete yau mua janee nũ. Aipoa jarejete yau rerekou nipo jane nimanũuꞌjawi futari. ꞌAwamũ futar iki janereaꞌat ywag are. ꞌAwamũ futat jareoweramũ ywag ipe. Janereaꞌar iki jarejete yaua jarejeupe imurawam are. Aꞌeramũ jane jarefaemamũ ee, jarejete yau futat are. Ywag ipe jane o re nipo Janeruwarete ꞌga janerete yau muri janee. Aꞌeramũ nipo jane jarejemogyaweꞌem jarejeteeꞌeme."
47,5,4,ꞌAu ywy pe jarejemogyau ꞌã jane jarejaaꞌwau mamaꞌe tywera rerajaaꞌwau. Janemanũweri jane ꞌã numiamũ. Aꞌere ꞌã janeporomojopyꞌruweramũ futat jarejete are peu jareo re. Jarejete yaua jarejeupe imur ire jane jaremanũuꞌjapeꞌema.
47,5,5,"Janeruwarete ꞌga nanẽ ojepyri janejemogya afutat nũ. Uꞌagesagea ako ꞌga amut janee ikue. “ꞌAwamũ je Teꞌagesage monoi pẽ nupe. Aꞌeramũ je anure mamaꞌe mũ monouꞌjapa pẽ nupe nũ”, ꞌjau ako ꞌga janee ikue. Maꞌeramũ ꞌã jane ꞌga ꞌeawera rerowiari jarejemogyau, “Anure je pẽ mogyi ꞌau tejepyri nakwaparimũ warãu rũi. Pẽnete yau nipo je imonou pẽ nupe. Aꞌeramũ nipo pẽẽ pejemanũuꞌjapeꞌema”, ꞌga ꞌeawera rerowiaa jarejemogyau. Aꞌeramũ ore orojorywamũ ꞌga pyri orooram are. ꞌAu ywy pe arakou ore narakoi ꞌga pyri."
47,5,7,Aꞌere ore jemogypyygi ꞌga ree. Naruesagi agawewi ore ꞌga. Aꞌetea ore orojemogypyyk ꞌga ree. Norojemogypyygi ore orojemiesag are te. ꞌGa ree etee futat ore jemogypyygi.
47,5,8,Aꞌeramũ ore arakuꞌiramũ arajemogyau. Jarejuwarete ꞌga pyri oreoweramũ arajemogyau.
47,5,9,Aꞌere ore Jarejararete ꞌga muorywa taetu ifutari mamaꞌe mũ futara apyraapa. Aꞌeramũ ore mamaꞌe apou ꞌga remifutar imũ arakou. ꞌGa remifutara ꞌara rupi nipo ore oi peu ꞌga pyri.
47,5,10,Anure nipo jane jatykai jarejemogyau Kristu ꞌga rowase ꞌga rerowiaaramũ etee juejue. Aꞌeramũ nipo ꞌga jane mepyau janeremiapofer are. Janeremiapo tywer are nanẽ nipo ꞌga jane mepyau iꞌjawerimũ etee futat. Janeremiapo esage are nanẽ ꞌga jane mepyau nũ. Maꞌeramũ ꞌã ore mamaꞌe apoi ꞌga remifutar imũ etee.
47,5,11,Jarejuwarete ꞌga ree iporomutat maꞌe“Mamaꞌe tywera aporamũ jane jemogyi Jarejuwarete ꞌga kurapara ꞌjawewaramũ ꞌga upe” ꞌea ꞌã ore ikwaapa. Maꞌeramũ ꞌã ore kyjei mamaꞌe tywera apo awi. Maꞌeramũ ꞌã ore pẽ muꞌei mamaꞌe aꞌje are te. ꞌGã nanẽ ore imuꞌjau ee aiꞌi nũ. Janeruwarete ꞌga orereko esage kwaapa. Pẽẽ ikwaawa nanẽ esage jee nũ.
47,5,12,"Norojerowiaraiwi ore orojee etee. Orojemomeꞌu ꞌã ore pẽ nupe pẽ makuꞌiawamũ orojee. Aꞌeramũ nipo pẽẽ ore momeꞌwau ore agoꞌoara ꞌgã nupe. Aipo ꞌgã nipo ꞌjau ojeupe: “Je te ꞌã esage maꞌeramũ. Esak jeraity esagea”, ꞌjau nipo ꞌgã ojeupe etee futat. Aꞌere nipo ꞌgã naeapyoi ako aꞌwyreꞌem are. Jejui ꞌga je imomeꞌuramũ amumera ꞌgã ꞌjau jee: “Paulo ꞌga ꞌga ꞌakwaaweꞌema ꞌga wereko”, ꞌjau amumera ꞌgã jee, je agoꞌwau aiꞌi. Aꞌere je Kristu ꞌga momeꞌui tekou. “Simuoryp Jarejuwarete ꞌga ꞌjau”, ꞌjau je tekou. Aipo jeꞌea sipo naje muꞌakwaawukari je mogou? Amumera ꞌgã te ajee “Paulo ꞌga iꞌakwaawa akou”, eꞌi jee. Jeꞌakwaap futat je. Aꞌeramũ je Kristu ꞌga momeꞌwau pẽ nupe, ꞌga rerowiarukaa pẽ nupe."
47,5,15,"Jane ree Kristu ꞌga manũi rakue, janetywera mepyawamũ rakue. Amanũ re ꞌga ferawi etee rakue nũ. Aꞌeramũ ki jane ꞌga rerowiaaramũ mamaꞌe apouꞌjapeꞌema jarejemifutar imũ etee. ꞌGa remifutar imũ etee futat ki jane mamaꞌe apou. Mamaꞌe esagea jane iapoa te ꞌga afutat. Maꞌeramũ ꞌã ꞌga manũi jane ree rakue. Jane ree nanẽ ꞌã Janeruwarete ꞌga ꞌga moferawi rakue nũ."
47,5,16,"Aꞌeramũ ki jane jaremãꞌjãueꞌem tekotee ꞌgã naity are. “Ko ꞌga nipo ꞌã niaꞌwyri. Sãꞌã ꞌga taity tyweꞌri ete erekoa”, ꞌjaweꞌem jane jarejaupe. “Ko ꞌga naje ꞌjawe rũi. Towajara te ꞌga”, ꞌjaweꞌem jane jarejaupe nũ. “Kwe ꞌga ipiũnũũ”, ꞌjaweꞌem jane jarejaupe. Nijokwaawi jane jarejuaity are. Jarejopir are nanẽ jane nijokwaawi nũ. Kristu ꞌga upe miamũ te ꞌã amumera ꞌgã ꞌi rakue: “Nakũimaꞌeeteete rũi ꞌga. Sãꞌã ꞌga rekoa mamaꞌe tywera apoara ꞌgã pype”, ꞌjau ꞌã amumera ꞌgã Kristu ꞌga upe rakue. Nokwaawi ꞌgã ꞌga rakue. Aꞌeramũ ki jane jarejuagoꞌwaweꞌem. Kristu ꞌga taetu ki jane iagoꞌwaweꞌem."
47,5,17,Kristu ꞌga ree jarejemujar ire jane jarejemuꞌjaga ꞌga ꞌjawewaramũ. Aꞌeramũ futat jane mamaꞌe apoweꞌem jarejekwawer ymaner imũ. Janerekoteefera ateepawamũ futat jane wi. Aꞌeramũ futat jane jarejemogyau esage Kristu ꞌga remifutar imũ etee futat.
47,5,18,"Janeruwarete ꞌga ꞌã jane momyauu Kristu ꞌga jane erowiaramũ. Kristu ꞌga rerowiareꞌema jane jemogyi ꞌga ree iporomutareꞌemamũ. Aꞌere jane ꞌga rerowiaramũ jane jemuꞌjagi Jarejuwarete ꞌga ree iporomutat maꞌeramũ futat. Aꞌeramũ Janeruwarete ꞌga ojee iporomutat maꞌeramũ jane jemogya futaa. “Peꞌje pejewau Kristu ꞌga momeꞌwau ꞌgã nupe. Aꞌeramũ nipo ꞌgã nanẽ ojemuꞌjaga je ree iporomutat maꞌeramũ”, ꞌjau ꞌga janee. Aꞌeramũ jane ꞌjau ꞌgã nupe: “Kristu ꞌga amanũ ꞌypeywar are janetywera mepyawamũ. Aꞌeramũ Janeruwarete ꞌga Kristu ꞌga jane erowiaramũ janetywera moia jane wi, jane mogyau ojee iporomutat maꞌeramũ”, ꞌjau ki jane ꞌgã nupe. Janeruwarete ꞌga ꞌã jane mono kwe pe Kristu ꞌga momeꞌwau ꞌgã nupe. “Peꞌje pejewau kwe pe Kristu ꞌga momeꞌwau ꞌgã nupe. Kristu ꞌga amanũ janetywera mepyawamũ rakue, peꞌje ki ꞌgã nupe. Kristu ꞌga rerowiaramũ je pẽ mogyi tejemiayuwamũ, eꞌi Janeruwarete ꞌga pẽ nupe, ꞌjau ki pẽẽ ꞌgã nupe”, ꞌjau ꞌga oree ikue."
47,5,20,"Ymã ꞌã Janeruwarete ꞌga ore mogoi ojuru irũnamũ ikue, Kristu ꞌga momeꞌwawamũ kwe pewaramũ pẽ nupe ikue. Kristu ꞌga jeꞌeg imũ ore ꞌi pẽ nupe: “ꞌGa remiayuwamũ pejemuꞌjagukat Jarejuwarete ꞌga upe. ꞌGa ꞌã pẽ momyauu”, ꞌjau ako ore pẽ nupe ikue."
47,5,21,Kristu ꞌga nityweri futari. Nuapoi futari ꞌga mamaꞌe tywera. Aꞌere Janeruwarete ꞌga janetywera monoi ꞌga upe. Aꞌeramũ ꞌga janetywera reramanũmũ ꞌypeywar are rakue. Aꞌeramũ jane Kristu ꞌga ree jarejemujar ire jarejemogyau ꞌga remiayuwamũ. Aꞌeramũ jane jaretyweꞌemamũ rẽwẽjẽmĩ jaretywera pyu ꞌga upe. Aꞌeramũ jane mamaꞌe apou ꞌga remifutar imũ etee futat.
47,6,1,"Jarejuwarete ꞌga retee jane porowykyi. Aꞌeramũ ore ꞌjau pẽ nupe: Pepoit futat kasi Jarejuwarete ꞌga rerowiar awi ne. Ipotaꞌwa ꞌga pẽ nee. Jejui ꞌga pẽẽ erowiaramũ Janeruwarete ꞌga pẽtywera moiri pẽ nui, pẽ mogyau wemiayuwamũ. Aꞌeramũ ki pẽẽ pejepoireꞌema ꞌgã nerowiar awi."
47,6,2,"Ymã ꞌã Janeruwarete ꞌga kaꞌarana kwasiarukari Isai ꞌga upe rakue:“Pẽpoaawa ꞌara rupi je apyakai tejenũi are ikue.Pẽ katuꞌokawa ꞌara rupi je pẽ katuꞌoka ikue”,ꞌjau ꞌga ꞌã ikwasiarukaa ꞌga upe rakue. Aꞌere je ꞌawamũ je ꞌi pẽ nupe: ꞌAwamũ futat iwaẽmi ꞌga pẽ poaawa upe, Jarejuwarete ꞌga pẽ katuꞌokawa upe, aꞌe je ꞌã pẽ nupe ꞌawamũ."
47,6,3,"Orojeko esagea ore arafutat arakou. Narafutari ore ꞌgã motyweawa apoa ꞌgã nowase. Aꞌeramũ nipo ꞌgã ore agoꞌwaweꞌem Kristu ꞌga ore imomeꞌuramũ. Orereko esage resag ire nipo ꞌgã ꞌjau oree: “Jarejuwarete ꞌga upe Paulo ꞌga porowykyi opytuna ꞌgã netee raꞌe. Sãꞌã ꞌgã neko esagea”, ꞌjau nipo ore resakara ꞌgã oree. Janeruwarete ꞌga ree iporomutareꞌema ꞌgã ore rerekou tyweaete agawewi aiꞌi. Aꞌetea ore noropoiri futari Kristu ꞌga momeꞌu awi. Amumẽ ore orotyweꞌemamũ agawewi mamaꞌe pyu. Aꞌetea ore oretaꞌwa etee futat arakou. Orojeupe mamaꞌe tywera jeaporamũ orojemouaga jupe."
47,6,5,Amumẽ Jejui ꞌga rerowiareꞌema ꞌgã ore nupãnupãu. Amumẽ ꞌgã ore munepa ekoete futat moromunepawa pype. Amumẽ ꞌgã ore mueu Jejui ꞌga momeꞌu are. Aꞌere ore Jarejuwarete ꞌga upe etee futat ore porowykyi aruojereꞌemamũ. Amumẽ ore noroseri futari. Amumẽ mamaꞌe otyweꞌemamũ futat oree.
47,6,6,Aꞌere ꞌã ore reko esagei pẽ pype. Naruapoi futari ore mamaꞌe tywera. Orojeupe mamaꞌe tywera jeaporamũ oropotaꞌwaramũ etee futat ꞌã arakou pẽ nee. Noropoiri futari ore Kristu ꞌga momeꞌu awi ꞌgã orojereko tyweramũ miamũ. Orojereko tyweara ꞌgã nerekou esage etee futat jepi. Aꞌeramũ ore resakara ꞌgã “Aꞌjea futat ore porowykyi Jarejuwarete ꞌga upe” ꞌe rerowiaa. Janeruwarete ꞌga ꞌAgesagea ore poaa ꞌga upe oreporowyky are. Ore poaa ꞌgã nee oreporomutar are.
47,6,7,Kristu ꞌga ore imomeꞌwau Janeruwarete ꞌga ꞌAgesagea mamaꞌe aꞌjea etee imomeꞌwaukaa oree. Janeruwarete ꞌga ꞌAgesage pãjẽ mũ ore Jejui ꞌga momeꞌui. Aꞌeramũ pẽẽ ꞌga rerowiaa kwaiwete. ꞌGã aramueramũ orojemogypyyka Jarejuwarete ꞌga ree etee. Aruagoꞌoramũ ore mamaꞌe esage etee iapou ꞌgã nupe. Aipoa esage futat ꞌgã nupe. Janeruwarete ꞌga upe nanẽ aipoa wesageramũ futat nũ.
47,6,8,"Amumẽ ꞌgã ore momeꞌwau esage. Amumẽ ꞌgã ore mojenosõu. Amumẽ ꞌgã ore agoꞌwau etee. Amumẽ ꞌgã ore kurapa etee. Amumẽ ꞌgã “Iꞌme ꞌgã”, ꞌjau etee ꞌgã oree. Aꞌere ore mamaꞌe aꞌjea etee futat imomeꞌui."
47,6,9,Wemiesageꞌema ꞌjawe ꞌgã ore rerekou. Aꞌere ore ꞌgã nemiesaga futat numiamũ. Amumera ꞌgã auꞌjeteramũ afueweramũ ore ree. Aꞌetea ꞌgã nore apisi we. Janeruwarete ꞌga ore rereko tywerukaa ꞌgã nupe. Aꞌere ꞌga nore apisiukari ꞌgã nupe.
47,6,10,"Amumẽ ꞌgã ore muꞌarasiga. Aꞌere orerorywamũ Jarejararete ꞌga ree. Kũimaꞌe tyweꞌri ꞌjawe ore arakou ꞌgã nupe. Aꞌeramũ ore Jejui ꞌga momeꞌwau kwe pewara ꞌgã nupe. Aꞌeramũ ꞌgã ajemogyau ikaraemã kwai maꞌe ꞌjawe. “Nitywi futari ꞌgã mamaꞌe pyu”, ꞌjau ꞌgã oree. Aꞌere Janeruwarete ꞌga jejukai ore ree, mamaꞌe esage mua oree. Aꞌeramũ ore arakou mamaꞌe jara ꞌjawe."
47,6,11,Korĩtu pewaramũ ꞌã pejemogy orejekotyꞌaawa ꞌjawe. Aꞌeramũ ore orojemomeꞌwau katu pẽ nupe. Oroporomutaramũ ako ore pẽ nee aiꞌi. Aꞌere aꞌe peko iypyꞌi we te ore ree iporomutareꞌema ꞌjawe etee aꞌe pejemogy. Aꞌeramũ je pẽ muꞌakwaapa pẽnuwa ꞌjawe. Pẽporomutat ore ree. Sãꞌã oreporomutara pẽ nee.
47,6,14,Pejeꞌar awi ꞌga rerowiareꞌema ꞌgã neePejeꞌar awi Jejui ꞌga rerowiareꞌema ꞌgã nee. Jarejuwarete ꞌga ree iporomutat maꞌeramũ pejemogy. Maꞌeramũ sipo ajee pejeꞌat ꞌga ree iporomutareꞌema ꞌgã nee? Ojopype sipo mamaꞌe esagea mamaꞌe tywer are? Naani. Kwara sipo ojopype ypytunaiw are? Naani.
47,6,15,Kristu ꞌga ꞌjawe sipo mamaꞌeukwaawa ꞌwyriara reaꞌaramũ mamaꞌe are? Naani. Jejui ꞌga rerowiaara ꞌgã nojopypei futari ꞌga rerowiareꞌema ꞌgã nee. Kristu ꞌga remiayuwamũ jarejeaꞌareꞌemamũ mamaꞌe are mamaꞌeukwaawa ꞌwyriara remiayuwa ꞌgã ꞌjawe.
47,6,16,"Nitywi futari mairaꞌme aꞌagawa Janeruwarete ꞌga mogytaaw ipe. Janeruwarete ꞌga remiayuwamũ jane jemogyi ꞌga rupawa ꞌjawe te. Jane pype futat ꞌga rekoi. Ymã te ꞌã Janeruwarete ꞌga ꞌi rakue:“Je te ꞌã toko ꞌgã pype. Je futat ꞌã tejemogou ꞌgã Nuwareteramũ.Je futat ꞌã ꞌgã mogyau tejemiayuwamũ”,ꞌjau Janeruwarete ꞌga rakue."
47,6,17,"Ymã te ꞌã ꞌga ꞌi rakue nũ:“Pejeaꞌgu ki je rerowiareꞌema ꞌgã nui.Pekotee ki ꞌgã nui”, ꞌjau ꞌgã janee rakue.“Peko kasi ꞌgã ꞌjawe ne. Mamaꞌe tywera kasi peapo ꞌgã ꞌjawe etee ne.Tejeꞌega renuparamũ je ꞌi pẽ nupe:Peꞌje pejejua ꞌau je pyri, je ꞌi pẽ nupe. Aꞌeramũ futat je tekou Pẽnuwareteramũ.Pẽẽ je pẽ mogyau tejaꞌyramũ”,ꞌjau Janeruwarete ꞌga janee rakue. Janeruwarete ꞌga ꞌã ꞌwyriararetea janee. Pãjẽreteretea nanẽ ꞌã ꞌga nũ. Series, "
47,7,1,"Naymãwarera ꞌgã nupe etee rũi Janeruwarete ꞌga ꞌi aipo ꞌjau rakue. ꞌAwauwaramũ jane upe nanẽ futat ꞌga ꞌi aipo ꞌjau nũ. Aꞌeramũ ki jane jarepoia mamaꞌe tywera apo awi. Mamaꞌe tywer are jarejeaꞌar awi nanẽ ki jane jarepoia nũ. Pẽẽ ꞌã jejekotyꞌaawa. Aꞌeramũ je pẽ muꞌakwaapa ee. Jarejuwarete ꞌga ree pejeporomutaramũ pejejemogyau. Aꞌeramũ ki pẽẽ pejejepeꞌaa mamaꞌe tywera apoar awi. “Simuoryp Jarejuwarete ꞌga ꞌjau. Sajemogy ꞌga remiayuwareteramũ ꞌjau”, ꞌjau ako je pẽ nupe aiꞌi. Paulo ꞌga akuꞌiramũ“Pẽporomutat ore ree”, aꞌe ypy ako je pẽ nupe ko. Aꞌeramũ je ꞌawamũ ꞌjauꞌjapa pẽ nupe nũ, “Pẽporomutat ore ree”, ꞌjauꞌjapa pẽ nupe. Noromoteꞌari ore ꞌgã amũ. Norojeꞌẽwuꞌjagi futari ore ꞌgã amũ. Noromoryteei nanẽ ore ꞌgã orojee orojeupe mamaꞌe muawamũ."
47,7,3,"Aꞌetea je aipo naꞌeaꞌuweri pẽ nupe pẽ agoꞌoawamũ. Oreporomutar ore pẽ nee, aꞌe je akiko. ꞌAwamũ je ꞌiuꞌjawi pẽ nupe nũ: “Oreporomutar ore pẽ nee”. Aramanũeꞌẽwe ore oroporomutaramũ pẽ nee. Aramanũ re miamũ futat nipo oreporomutaramũ pẽ nee arajemogyau."
47,7,4,Ajemogypyyk je pẽ nee. Ajerowiat je pẽ nee. Aꞌe pe ꞌã mamaꞌe tywera ojeapou agawewi oree. Aꞌetea je jekuꞌi tekou. Tepyꞌaꞌwyreꞌemamũ je tekou.
47,7,5,Masetoni ywy pe orowaẽma ypy we ore oropytuꞌwaweꞌeꞌmĩ futat arajemogyau. Mamaꞌe tywera etee futat ore aruekoat ꞌager imũwara amunawa pype. Aꞌe pe ꞌã ꞌgã ore rereko tywet. Aꞌe pe ꞌã ꞌgã ore ree ꞌgã maraꞌne. Aꞌeramũ ꞌgã ore mopyꞌaꞌwyrayau etee ee.
47,7,6,"Aꞌere ꞌã Janeruwarete ꞌga ae mopyꞌataꞌwai. Aꞌeramũ ꞌga ore mopyꞌataꞌwau. ꞌga ꞌga imua oree. Aꞌeramũ ꞌga ore muorypa ꞌga rur are. Ore pyri owaẽma ypy we ꞌga pẽnera momeꞌwau oree. Aꞌeramũ ore pẽner are nanẽ arakuꞌiramũ nũ. “Ene resagaꞌup Korĩtu pewara ꞌgã ajemogyau”, ꞌjau ꞌga jee. “Uꞌarasigamũ ꞌgã ene muꞌarasigawer are. Paulo ꞌga ako jane simuꞌarasig etee aiꞌi, eꞌi ꞌgã ajaupe, weapyoramũ ee”, ꞌjau ꞌga jee aiꞌi. “Aꞌjea futat Paulo ꞌga jane muꞌakwaawi rakue, ꞌjau ꞌgã ajaupe”, ꞌjau ꞌga pẽ momeꞌwau jee aiꞌi. Aꞌeramũ je aꞌeramũ tekuꞌiramũ pẽ nee."
47,7,8,"8,9 Jeremikwasiarera nipo pẽ muꞌarasiga agawewi. Aꞌetea je najemuaẽmi pẽ nee tejemikwasiarera pẽ muꞌarasig are. “Jeremikwasiarera ꞌgã muꞌarasiga te nipo ꞌgã momoirukat ꞌgã tywer awi reꞌã”, ꞌjau etee je. Aꞌeramũ je tekuꞌiramũ ee. “Eneremikwasiarera Korĩtu pewara ꞌgã amuꞌarasig imogyau” ꞌe kwaaw ire amunipo ꞌã je tejemuaẽma futat pẽ nee. Aꞌere ꞌawamũ jekuꞌiramũ pejetywer awi pepoiramũ. Janeruwarete ꞌga te ꞌã pẽ mueapyoukat ee, pejetywer awi pẽ momoirukaawamũ. Aꞌeramũ je pẽ moteꞌarukareꞌema aipo tejemikwasiarera kaꞌarana upe. Series, "
47,7,10,"Amumẽ Janeruwarete ꞌga jane muꞌarasigukari janetywer awi jane momoirukaawamũ. Aꞌeramũ ꞌga jane katuꞌoka janetywer awi. Aꞌeramũ jane jarekuꞌiramũ ee. Jejui ꞌga rerowiareꞌema ꞌgã te ajee iꞌarasig ekoete otywer are. Aꞌere ꞌgã nipoiriweri futari jui. Aꞌeramũ Janeruwarete ꞌga ꞌgã katuꞌokeꞌema futat. Aꞌeramũ ꞌgã awau mamaꞌeukwaawa rapyaw ipe amanũ re. Pejejeaꞌaramũ pejetywera reruꞌarasig are. Pejetywera reruꞌarasig ire pejejemueapyoukaa ee Jarejuwarete ꞌga upe. Aꞌeramũ pẽẽ ꞌjau pejejaupe: “Sireko tywet mamaꞌe tywera apoara ꞌgã ꞌjau”, ꞌjau ꞌã pẽẽ pejejaupe raiꞌi. ꞌGã nereko tyweawer are te je pẽ kwaawi. Je resagaꞌup wejue ꞌã pejepe pejejemogyau raiꞌi. Je ree pejeporomutaramũ ꞌã pejejemogyau je ree raiꞌi. Aꞌeramũ ꞌã pẽẽ kamẽsĩete futat mamaꞌe tywera apoara ꞌgã nerekou tyweaete ꞌgã nemiapo tywer are raiꞌi. Aꞌeramũ je aꞌe are “Narafutari ore mamaꞌe tywera orojeupe pẽẽ iapoa” ꞌe are pẽ kwaapa."
47,7,12,"Kaꞌarana je akwasiat imonou pẽ nupe ikue. “Afutat je Jarejuwarete ꞌga ore ree ꞌgã poria kwaawukara ꞌgã nupe”, aꞌe je teꞌỹina ikwasiaa aiꞌi. Aꞌeramũ je kaꞌarana kwasiaa imonou pẽ nupe ikue. Namamaꞌe tywera apo awi ꞌgã momoirukaawamũ rũi je ikwasiari aiꞌi. Naereko tyweripyrera ꞌga ree rũi nanẽ je ikwasiari aiꞌi nũ. Pejejee oreporia kwaawukaawamũ futat je ikwasiari imonou pẽ nupe ikue. Aꞌeramũ ore arakuꞌiramũ pẽner are, “Korĩtu pewara ꞌgã pẽ nesagaꞌup ajemogyau” ꞌe are.ꞌga kuꞌi are taetu ore arakuꞌiramũ arakou. “Korĩtu pewara ꞌgã juejue ojejuka esage je ree ojepyri je rekoramũ”, ꞌjau ꞌga imomeꞌwau oree. Aꞌeramũ ore arakuꞌiramũ ꞌga ꞌeawer are."
47,7,14,"Pẽ pyri ꞌga o enune je ꞌjau ꞌga upe aiꞌi: “Korĩtu pewara ꞌgã nipo ojejuka esage ene ree”, ꞌjau je ꞌga upe, tejemogypyyka pẽ nee aiꞌi. Aꞌere aꞌe ꞌga pereko esage futat raiꞌi, jeꞌeawer imũ etee futat ꞌga pereko esage raiꞌi. Aꞌeramũ je tekuꞌiramũ tekou ee. Mamaꞌe aꞌjea etee je imomeꞌwau ꞌga upe pẽ momeꞌwau ꞌga upe."
47,7,15,"ꞌGa jeꞌega ꞌã pẽẽ enupa raiꞌi, mamaꞌe apou pejejeupe ꞌga ꞌeawer imũ etee futat raiꞌi. Pejejejukau esage ꞌã ꞌga ree, pejejepype ꞌga rekoramũ raiꞌi. Aꞌeramũ ꞌga ꞌawamũ taetu oporomutaramũ pẽ nee weaꞌaramũ."
47,7,16,Aꞌeramũ je tekuꞌiramũ pẽ nee. ꞌAwamũ taetu je jemogypyygi pẽ nee.
47,8,1,Pejejaupe mamaꞌe monou pejekuꞌiramũPẽẽ ꞌã orerewirera ꞌjawe futat. Kũjãmeramũ ꞌã pẽẽ orerenyra ꞌjawe futat. Aꞌeramũ je Jarejuwarete ꞌga remiapofera momeꞌwau pẽ nupe. Janeruwarete ꞌga ꞌã ipotaꞌwa jane ree. Aꞌeramũ ꞌga mamaꞌe esage apou janee. Janeruwarete ꞌga waꞌyra ꞌga werowiarukat Masetoni ywy pewara ꞌgã nupe kwaiwete raiꞌi. Aꞌeramũ ꞌga ꞌgã mogyau wemiayuwamũ.
47,8,2,"Mamaꞌe tywera agawewi futat ojeapou Masetoni ywy pewara ꞌgã nupe. Aꞌetea ꞌgã nopoiri futari Kristu ꞌga rerowiar awi. Akuꞌiramũ etee futat ꞌgã ajemogyau ꞌga ree. Naikaꞌaranũũ kwai maꞌe arũi agawewi ꞌgã. Ako tyweꞌri maꞌe ꞌgã agawewi. Aꞌetea ꞌgã okaꞌaranũũꞌĩ monoꞌoga Judeja ywy pewara ꞌgã nupe imonopyramũ. “Tyꞌara ꞌgã werajemogy. Aꞌeramũ jane kaꞌaranũũꞌĩ pe monouꞌi jarejewirera ꞌjawewara ꞌgã nupe”, ꞌjau ꞌgã ajaupe."
47,8,3,"ꞌGã amũ nitywi futari agawewi kaꞌaranũũ pyu. Aꞌetea ꞌgã omaꞌeꞌi pe monouꞌi ꞌgã nupe. ꞌGã amũ otyweꞌeꞌmiramũ agawewi. Aꞌetea ꞌgã omonoꞌi ape ꞌgã nupe. “Kaꞌaranũũa pemono ape ꞌgã nupe”, naruꞌei agawewi futat ore ꞌgã nupe. Aꞌere ꞌgã wemifutar imũ etee futat imonoi. “Ore nanẽ kaꞌaranũũa oromono ꞌgã nupe nũ”, ꞌjau ꞌgã oree. “Oromono futat ore ape ꞌgã nupe”, ꞌjau ꞌgã oree, afuakaramũ oree."
47,8,5,"“Irãinãnĩꞌĩ etee sipo ꞌgã imonoi ꞌgã nupe pa”, ꞌjau ore ꞌgã nupe. Aꞌere ꞌgã imonouui futari orereaꞌawera apyraapa. Jarejararete ꞌga upe ꞌgã ꞌi rakue: “Ore moporowykyukar ape ejeupe, ki Kuꞌjyp”, ꞌjau ꞌgã ꞌga upe rakue. “Taruapo mamaꞌea eneremifutar imũ ꞌjau”, ꞌjau ꞌgã ꞌga upe rakue. Aꞌeramũ ꞌgã ꞌjau ore upe nanẽ nũ: “Mamaꞌea taruapo pẽ nupe ꞌjau”, ꞌjau ꞌgã oree. Janeruwarete ꞌga remifutar imũ ꞌgã aipo ꞌjau oree."
47,8,6,"ꞌGã nesakawe ore orojeaꞌaramũ pẽ nee aiꞌi. Aꞌeramũ ore ꞌjau ꞌga upe aiꞌi: “Ere ewau Korĩtu pewara ꞌgã pyri nũ”, ꞌjau ore ꞌga upe aiꞌi. “Ymã aꞌe ere Korĩtu pewara ꞌgã nupe rakue: Kaꞌaranũũa simonoꞌog imonou Jejui ꞌga rerowiaara ꞌgã nupe, Judeja ywy pewara ꞌgã nupe ꞌjau, ꞌjau aꞌe ene ꞌgã nupe rakue”, ꞌjau ore ꞌga upe. “Aꞌeramũ ore ene monou ꞌgã nupe ꞌgã poaawamũ imonoꞌog are. Kasi aꞌe pe ꞌgã poiri imonoꞌog awi ne”, ꞌjau ore ꞌga upe. “Ymã ꞌã pẽporomonoꞌogiwet pejekaꞌaranũũ are ꞌgã nee pejejemuaẽma resaukaawamũ raiꞌi. Aꞌeramũ ki pẽẽ imonoꞌoga futat imonou ꞌgã nupe, ꞌjau ki ene ꞌgã nupe”, ꞌjau ore ꞌga upe. Aꞌeramũ ꞌga awau pẽ pyri pẽ poaa pẽkaꞌaranũũ monoꞌog are Judeja ywy pewara ꞌgã nupe imonopyramamũ, Masetoni ywy pewara ꞌgã nemimonoꞌogera retee."
47,8,7,"Pẽẽ ꞌã Jejui ꞌga perowiar ywyapi tekotee ꞌgã apyraapa raiꞌi. Jejui ꞌga ꞌã pẽẽ imomeꞌwau tekotee ꞌgã apyraapa raiꞌi. Pejejeapyoramũ ꞌã Jarejuwarete ꞌga porogytafer are tekotee ꞌgã apyraapa raiꞌi. Pejeporopoariweramũ ꞌã pẽẽ ꞌgã nee raiꞌi. Pẽẽ ꞌã ore futaa ꞌgã apyraapa raiꞌi. Aꞌeramũ ore ꞌjau pẽ nupe: “Kaꞌaranũũa ki pemono Judeja ywy pewara ꞌgã nupe ꞌgã nemimonorama apyraapa”, ꞌjau ore pẽ nupe."
47,8,8,"“Pemono futar iki pejekaꞌaranũũa Judeja ywy pewara ꞌgã nupe”, naꞌeaꞌuweri je pẽ nupe. “ꞌGã nupe pẽẽ imonoa esage futat”, aꞌe te je pẽ nupe. Masetoni ywy pewara ꞌgã ako je amomeꞌu pẽ nupe ko. “Masetoni ywy pewara ꞌgã pa je amomeꞌu ꞌgã nupe kwy”, ꞌjau je. “ꞌGã nera renuw ire nipo Korĩtu pewara ꞌgã nanẽ okaꞌaranũũ monoi Judeja ywy pewara ꞌgã nupe nũ reꞌã”, aꞌe je tejeupe teꞌỹina. Aꞌeramũ pẽẽ ꞌgã nee pejeporiaa resaukaa oree."
47,8,9,“Jane ree ꞌã Janejararete ꞌga poromutaramũ aꞌjea futat” ꞌea pẽẽ ꞌã ikwaapa. Ywag ipe ꞌga mamaꞌe jararetea agawewi. Aꞌetea ꞌga ruri ꞌau ywy pe imamaꞌeꞌema ꞌjawe jane ree. Aꞌeramũ ꞌga ojejukaukaa ꞌgã nupe janetywer are rakue. Aꞌeramũ jane ꞌga rerowiaramũ jarejemogyau mamaꞌe jarareteramũ ꞌga ꞌjawe. Aꞌeramũ ki jane jareporomutaramũ jarejuee jarejee ꞌga poromutara ꞌjawe.
47,8,10,ꞌGã nupe pẽkaꞌaranũũ mono are je tejeaꞌaramũ teꞌỹina. Aꞌeramũ je ee tejeaꞌara momeꞌwau pẽ nupe. Ikokwara rupi we ako pẽẽ pejekaꞌaranũũ monoꞌog ypyruga rakue. Aꞌeramũ pẽẽ ꞌawamũ imonoꞌogamap. Aꞌea esage jee. Pẽẽ naꞌne ꞌã pejefueweramũ Judeja ywy pewara ꞌgã poar are rakue. Pẽẽ naꞌne futat ꞌã kaꞌaranũũa ꞌgã nupe imonoꞌoga peypyrug rakue. Aꞌeramũ ki pẽẽ ꞌgã nupe pejejemimonorama monoꞌogamap imonou ꞌgã nupe. Ymã ꞌã pẽfuewet ꞌgã nupe imono are rakue. Aꞌeramũ ki pejefueweawer imũ etee futat pẽẽ imonoꞌogamap imonou ꞌgã nupe. Pejekaꞌaranũũ pe monoꞌoga imonou ꞌgã nupe. Pejefuakara ꞌjaꞌjawe etee futat pẽẽ imonou ꞌgã nupe.
47,8,12,ꞌGã nupe ee pẽporomonowera esage futat Janeruwarete ꞌga upe. Janeruwarete ꞌga ꞌã janekaraemã okwaap. Mamaꞌe pyu janetyweꞌemamũ Janeruwarete ꞌga mamaꞌe renũineꞌema jane upe. Jarekaraemã pytuna ꞌjawe etee imonou ꞌgã nupe.
47,8,13,"13,14 Aꞌere je: “Pejekaꞌaranũũ ki pemonopap ꞌgã nupe”, naꞌei pẽ nupe. Kasi aꞌe pe nepẽtywi mamaꞌe pyu ne. ꞌAwamũ ꞌã pejemogy ikaꞌaranũũ kwai maꞌe ꞌjawe futat. Aꞌeramũ ki pẽẽ pejekaꞌaranũũ pe monou ꞌgã nupe. Aꞌeramũ pẽẽ pejejuꞌjawe pejejemogyau pejemamaꞌeꞌiramũ. Anure nipo nepẽtywi mamaꞌe pyu. Aꞌeramũ nipo ꞌgã ojepyka pẽ nee okaꞌaranũũ pe monouꞌi pẽ nupe pẽ poaawamũ. Series, "
47,8,15,"Ymã ꞌã Janeruwarete ꞌga kaꞌarana kwasiarukari Moisesi ꞌga upe rakue:“ꞌGã amũ nipo omonoꞌog kwaiwete agawewi.Aꞌetea nipo nitywi futari emyrera.ꞌGã amũ te nipo ajee inãinãnĩꞌĩ etee agawewi omonoꞌog.Aꞌetea nipo nateepawi futari ꞌgã nui”,ꞌjau ꞌã Janeruwarete ꞌga ikwasiarukaa Moisesi ꞌga upe rakue."
47,8,16,"ꞌga opytuna ꞌgã neteeJaneruwarete ꞌga ꞌga moporopoariwerukaa pẽ nee. Je ꞌjawe futat ꞌga poropoariweramũ pẽ nee. Aꞌeramũ je Jarejuwarete ꞌga muorypa ee. Aꞌeramũ ore ꞌga monoa futaa. Aꞌeramũ ore ꞌjau ꞌga upe: “Oromono ore ene Korĩtu pewara ꞌgã pyri”, ꞌjau ore ꞌga upe. Aꞌerauwe ꞌga ꞌjau oree: “Jeowet futat je ꞌgã pyri”, ꞌjau ꞌga oree. Aꞌeramũ ore ꞌga atawer imũ etee futat ꞌga monou pẽ nupe."
47,8,18,"ꞌGa rupi ore jarejewirera ꞌjawewara ꞌga amũ monou pẽ nupe. Jejui ꞌga rerowiaaramũ ore ꞌga kwaawi. “Jejui ꞌga ꞌga omomeꞌu aꞌjea futat raꞌe”, ꞌjau ore ꞌga upe, orojerowiaa ꞌga ree."
47,8,19,"Masetoni ywy pewara ꞌgã aipo ꞌga janerewirera ꞌjawewara ꞌga pyyrũmũ ꞌga monou ore rupi kaꞌaranũũ rerawaramũ aiꞌi. Anure nipo ore pẽnemimonorama kaꞌaranũũ rerooi Judeja ywy pewara ꞌgã nupe Masetoni ywy pewara ꞌgã maꞌe retee. “Oreporopoariweramũ pẽ nee. Aꞌeramũ Korĩtu pewara ꞌgã Masetoni ywy pewara ꞌgã netee kaꞌaranũũ rerurukaa oree pẽ nupe. Aꞌeramũ ki pẽẽ Jarejararete ꞌga muorypa ee”, saꞌe ki ꞌgã nupe, ꞌgã nupe kaꞌaranũũ monou."
47,8,20,"“Judeja ywy pe jarewau ki jane ꞌgã amũ siroo jarejeupi. Kasi aꞌe pe ꞌgã amũ jane agoꞌoi ne”, ꞌjau ore arajaupe. Kaꞌaranũũa ore erawau imonou ꞌgã nupe kwaiwete. Aꞌeramũ ore ꞌgã amũ nerawau orojeupi. Aꞌeramũ nipo ꞌgã orereko esage resaka. Janeruwarete ꞌga nipo orereko esage kwaapa. Aꞌere nipo ꞌgã ikwaawa nanẽ esageramũ nũ."
47,8,22,"ꞌGã nupi nanẽ nipo ore jarejewirera ꞌjawewara ꞌga amũ monoi nũ. Aꞌe ꞌga oporowyky akou orojepyri. Aꞌeramũ nipo ore ꞌga porowyky esage resaka. Ojeupe oreꞌeawer imũ etee nipo ꞌga mamaꞌe apou. Mamaꞌea ore iaporamũ aipo ꞌga ore poaa iapo are. Aꞌeramũ ore ꞌga monou ꞌgã nupi pẽ nesaka. Ojeupe ore pẽ momeꞌuramũ ꞌga ojerowiaa pẽ nee. “Okaꞌaranũũa ꞌgã tomonoꞌi ape ꞌgã nupe ꞌjau”, ꞌjau ꞌga oree, ojemogypyyka pẽ nee. Aꞌeramũ ꞌga oweramũ futat pẽ pyri, pẽ poaa imonoꞌog are."
47,8,23,ꞌga jeirũnamũ je poaawamũ. Oporowyky esage ꞌga pẽ poaawamũ jepi. ꞌGa rupi oo maꞌe ꞌgã Masetoni ywy pewara ꞌgã nemipyyrũmera ꞌgã futat. Kristu ꞌga upe ꞌgã porowykyi. Tekotee ꞌgã Kristu ꞌga muorypa ꞌgã nee. Aꞌeramũ je ꞌgã monou ꞌga rupi pẽ poaawamũ.
47,8,24,"Aꞌeramũ ki pẽẽ pejejejukau esage ꞌgã nee. Aꞌeramũ nipo Masetoni ywy pewara ꞌgã pẽnera renupa. Aꞌeramũ nipo ꞌgã ꞌjau ajaupe: “Paulo ꞌga ojerowiat Korĩtu pewara ꞌgã nee, ꞌgã momeꞌwau oree. Aꞌjea futat ꞌga ꞌgã momeꞌui. Sãꞌã ꞌgã jejuka esagea jarejewirera ꞌgã nee. Kaꞌaranũũa nanẽ ꞌgã imonoꞌoga ꞌgã nupe imonopyramũ nũ”, ꞌjau nipo ꞌgã ajaupe."
47,9,1,"Judeja ywy pewara ꞌgã nupe kaꞌaranũũa monoawetJarejewirera ꞌgã nupe kaꞌaranũũ mono are je kaꞌarana kwasiari imonou pẽ nupe. “Oreporomonower ore kaꞌaranũũ are ꞌgã nupe”, pẽꞌea je akwaap futat teꞌỹina numiamũ. Maꞌeramũ ꞌã je pẽ momeꞌui Masetoni ywy pewara ꞌgã nupe aiꞌi, Jejui ꞌga rerowiaara ꞌgã nupe aiꞌi. Amono tee te je pẽ nupe. “Ymã we ꞌã Akaja ywy pewara ꞌgã nanẽ ꞌgã poromonoweramũ kaꞌaranũũ are ꞌgã nupe rakue”, ꞌjau je pẽ momeꞌwau ꞌgã nupe aiꞌi, tejerowiaa pẽ nee aiꞌi. Aꞌeramũ pẽnera ꞌgã muorypa aiꞌi. Aꞌeramũ ꞌgã ꞌjau ajaupe aiꞌi: “Peꞌje ajee jane nanẽ simono ape ꞌgã nupe ꞌũ, ꞌgã ꞌjawe ꞌũ”, ꞌjau ꞌgã ajaupe aiꞌi. Series, "
47,9,3,"Aꞌeramũ je ꞌawamũ ꞌga monou pẽ pyri ꞌga pytuna ꞌgã netee pẽ mueaꞌaawamũ pẽꞌeawer are. “Kaꞌaranũũa toromono ꞌgã nupe ꞌjau, ꞌgã poaawamũ ꞌjau”, pẽꞌeawer are pẽ mueaꞌaawamũ je ꞌgã monoi. Aꞌeramũ ꞌga opytuna ꞌgã netee awau kaꞌaranũũ monoꞌogukaa pẽ nupe. Kasi aꞌe pe je pẽ momeꞌui tee ꞌgã nupe ne. Anure nipo je Masetoni ywy pewara ꞌgã amũ nerooi pẽ pyri. Kaꞌaranũũa pẽẽ imonoꞌogeꞌem ire nipo je mojenosĩ pejepe ꞌgã nupe jeꞌeawer are. Pẽẽ taetu nipo pejejenosõu ore wi, pejejee orejemogypyygawera renosõu."
47,9,5,"Maꞌeramũ ꞌã je ꞌi ꞌga upe aiꞌi: “Pekwap je renune ꞌgã mueaꞌaa ore upe ꞌgã ꞌeawer are. Kaꞌaranũũa monoꞌogeꞌemamũ ki pemonoꞌogukat ꞌgã nupe. Paulo ꞌga upe pejeꞌeawer imũ etee ki kaꞌaranũũa pemonoꞌog Judeja ywy pewara ꞌgã nupe imonopyramũ, ere ki ꞌgã nupe”, ꞌjau je ꞌga upe aiꞌi. Aꞌeramũ nipo pẽẽ imonoꞌogamap je waẽmeꞌemauwe. Aꞌeramũ nipo je rupi oo maꞌe ꞌgã ꞌjau ajaupe: “Wemifutar imũ etee futat ꞌgã kaꞌaranũũ monoꞌogi Judeja ywy pewara ꞌgã nupe imonopyramũ. NaPaulo ꞌga rũi omonoꞌogukat ꞌgã nupe”, ꞌjau nipo ꞌgã ajaupe."
47,9,6,Pẽneaꞌar iki aejeꞌegawa mũ ree: “Inãinãnĩꞌĩ etee yꞌwaꞌỹja tym ire ꞌã itymara ꞌgã inãinãnĩꞌĩ etee yꞌwa ꞌa poꞌoi anure. Kwaiwete yꞌwaꞌỹja tym ire te ꞌga kwaiwete yꞌwa ꞌa poꞌoi anure”. Nan tee futat nipo pẽẽ. Anure Janeruwarete ꞌga pẽ mepyi pẽnemimonofera ꞌjawerimũ etee futat.
47,9,7,"Aꞌeramũ ki pẽẽ pejejeaꞌaramũ raꞌne ee. “Marãmaran te je imonoi ꞌgã nupe?” ꞌjau ki pẽẽ pejejeupe raꞌne. Aꞌeramũ ki pẽẽ pejekaꞌaranũũ monou pejejemifutar imũ etee futat. Pejejemifutar imũ etee imono re pejejemuaẽmeꞌema ee. Kasi aꞌe pe “ꞌga amonoukat jee. Najeporomonoweri agawewi je ee”, peꞌje ne, pejeꞌarasigamũ ee ne. Ee pejejemuaẽma kasi pemono ꞌgã nupe ne. Ee pejeporomonoweramũ etee ki pemono ꞌgã nupe. Aꞌeramũ pẽẽ pejekuꞌiramũ imonou ꞌgã nupe. Aꞌea Janeruwarete ꞌga afutat."
47,9,8,"Janeruwarete ꞌga ꞌã pẽ poat mamaꞌe apo are. ꞌGa futat ꞌã mamaꞌe jararetea. Aꞌeramũ ꞌga, ikaraemãeꞌema ꞌgã nupe mamaꞌea pẽẽ imono re, ꞌga mamaꞌe mua pẽ nupe kwaiwete. Aꞌeramũ taetu nipo pẽẽ mamaꞌe are pejeporiaeꞌemamũ pejejemogyau. Aꞌeramũ nipo pẽẽ mamaꞌe monouꞌjapa ꞌgã nupe nũ. Ymã ꞌã Isai ꞌga kaꞌarana kwasiari ee rakue:“Esage maꞌe ꞌga mamaꞌe omono ikaraemãeꞌema ꞌgã nupe kwaiwete.Ipotaꞌwa maꞌea poromũ. Najeaei ꞌga ajuee”,ꞌjau ꞌga ikwasiaa kaꞌaran are rakue."
47,9,10,"Sãꞌã Janeruwarete ꞌga yꞌwaꞌỹja monoa yꞌwaꞌỹja tymara ꞌga upe. Mamaꞌea nanẽ ꞌga ꞌã imua oree oreremiꞌuramamũ. Nan tee futat ꞌga mamaꞌe monoi pẽ nupe kwaiwete, ꞌgã nupe pẽnemimonofera repyramũ."
47,9,11,"Pejekaꞌaranũũa pẽẽ ape monou Judeja ywy pewara ꞌgã nupe. Aꞌeramũ nipo Janeruwarete ꞌga mamaꞌe monouꞌjauꞌjapa pẽ nupe. Aꞌeramũ nipo pẽẽ mamaꞌe monouꞌjauꞌjapa imamaꞌeꞌema ꞌgã nupe. Aꞌeramũ nipo ꞌgã kwaiwete Janeruwarete ꞌga muorypa ojeupe pẽnemirerooukara kaꞌaranũũ reroo are. “Ene ꞌã eneresage oree. Ene ꞌã mamaꞌe eremurukat oree ꞌgã nupe”, ꞌjau nipo ꞌgã ꞌga upe, ꞌga muorypa ee."
47,9,12,"Janeruwarete ꞌga remiayuwa ꞌgã nupe ꞌã pẽẽ kaꞌaranũũ monou ꞌgã poaawamũ. Aꞌeramũ nipo pẽẽ Jarejuwarete ꞌga muorywukaa ꞌgã nupe nũ. Kwaiwete ꞌgã ojeꞌega monou Jarejuwarete ꞌga upe, ꞌga muorypa pẽnemimonofer are. Pẽ nee nanẽ nipo ꞌgã Jarejuwarete ꞌga muorywi nũ. “Kristu ꞌga momeꞌu renuw ire Korĩtu pewara ꞌgã ꞌga rerowiari aꞌjea futat. Sãꞌã ꞌgã ore poara Kristu ꞌga porogytau etee futat”, ꞌjau nipo ꞌgã pẽ nupe. Aꞌeramũ nipo ꞌgã Jarejuwarete ꞌga muorypa pẽ nee. Ojeupe pẽnemimonofer are nanẽ nipo ꞌgã ꞌga muorywi nũ. Tesirũmera ꞌgã Jejui ꞌga rerowiaara ꞌgã nupe pẽnemimonofer are nanẽ nipo ꞌgã ꞌga muorywi nũ."
47,9,14,"Aꞌeramũ nipo ꞌgã ojeꞌega monou Jarejuwarete ꞌga upe pẽ nee, pẽ futaa. “Janeruwarete ꞌga oporomutaramũ Korĩtu pewara ꞌgã nee. Judeueꞌema ꞌgã agawewi. Aꞌetea ꞌga iporomutat ꞌgã nee”, ꞌjau nipo ꞌgã pẽ nupe, Jarejuwarete ꞌga muorypa pẽ nee."
47,9,15,Simuoryp Jarejuwarete ꞌga jarejee ꞌga poromutar are ꞌjau. Waꞌyra ꞌga ꞌã ꞌga amut janee ꞌga jukaukaa janetywer are rakue. Aꞌeramũ ki jane ꞌga muorypa ee. Nimomeꞌupawaꞌuweri jane jarejeupe ꞌga remiapofera.
47,10,1,"Paulo ꞌga Jejui ꞌga remimonofetꞌAwamũ je Pauloramũ pẽ muꞌakwaawi mamaꞌe are. Pẽẽ mũ nipo je rerekoemãu etee pejejemogyau. “Jane pype akou nipo Paulo ꞌga kyjei jane wi”, ꞌjau ꞌã pẽẽ je upe raꞌe jepi. “Aꞌeramũ nipo ꞌga ojeꞌegayaweꞌem janee. Aꞌeramũ ꞌga muku awi etee kaꞌaran are ojeꞌega moywyrafena imua janee”, ꞌjau futatee ꞌã pẽẽ mũ jee raꞌe jepi. Kristu ꞌga ꞌã nimaraꞌnei jane ree. Opotaꞌwaramũ etee ꞌã ꞌga jane ree jepi. Aꞌeramũ je nanẽ tejeꞌegaywereꞌemamũ pẽ nupe, pẽ pyri tewau. Aꞌeramũ je ꞌjau pẽ nupe: Aipo peꞌje awi, ꞌjau je pẽ nupe. Aꞌjea futat amunipo ꞌã je pẽẽ tejeꞌeganuweꞌemamũ tejeꞌega moywyrafeni pẽ nupe pẽ pyri tewau. Pẽẽ mũ amunipo ꞌã ꞌjau jee: “Omuorypawamũ te ꞌã Paulo ꞌga oi oporogytau ꞌgã nupe. NaJarejuwarete ꞌga jeꞌeg imũ rũi te ꞌã ꞌga Jejui ꞌga momeꞌui. Wemifutar imũ etee te ꞌã ꞌga ꞌga momeꞌui”, ꞌjau futatee ꞌã pẽẽ mũ jee raꞌe jepi. Aipo ꞌe awi pepoireꞌemamũ je tejeꞌega moywyrafeni futari pẽ nupe pẽ pyri tewau. Jarejuwarete ꞌga jeꞌeg imũ futat je tejeꞌega moywyrafeni pẽ nupe pẽ muꞌjaawamũ ee."
47,10,3,"Aꞌjea futat jane ywy pewaramũ jarejuꞌjajuꞌjawe etee futat. Jejui ꞌga rerowiareꞌema ꞌgã ꞌjawe etee futat ore rekoi ꞌgã pype. Aꞌere ore naruapoi te mamaꞌea ꞌgã ꞌjawe. Naorojemifutar imũ rũi te ore mamaꞌe apoi. Jarejararete ꞌga remifutar imũ etee te ore mamaꞌe apoi. ꞌGa jeꞌeg imũ etee futat ore ꞌga momeꞌwau ꞌga rerowiarukaa ꞌgã nupe. Naoropãjẽ mũ rũi ore Jejui ꞌga rerowiarukari ꞌgã nupe. Jarejuwarete ꞌga ꞌAgesage pãjẽ mũ etee ore ꞌga momeꞌui ꞌgã nupe. Aꞌeramũ ꞌgã aꞌeramũ wejue ojeꞌegawarũmeꞌemamũ oree. Aꞌeramũ ore ꞌga rerowiarukaa ꞌgã nupe ꞌga pãjẽ mũ etee futat. Aꞌeramũ ore ꞌgã nenũꞌjãukaa mamaꞌeukwaawa ꞌwyriara remiayuw awi. Janeruwarete ꞌga rerowiareꞌema ꞌgã te ajee ojerowiaraip ojee etee futat. Ojee etee futat ꞌgã neaꞌaramũ ajemogyau. Aꞌeramũ ꞌgã oporokwaawiwereꞌemamũ Jarejuwarete ꞌga ree. Aꞌere ore Jarejuwarete ꞌga pãjẽ mũ ꞌgã mueaꞌarukari Jejui Kristu ꞌga ree, Kristu ꞌga porogyta renuwukaa ꞌgã nupe."
47,10,6,Pẽẽ mũ nipo jejeꞌega renuparamũ. Aꞌere nipo amumeramũ jejeꞌega renuteearamũ te pejemogy. Tejeꞌega renuparamũ pẽ kwaaw ire je tejeꞌega renuteearamũ pẽ nereko tyweriꞌi ee.
47,10,7,"Pẽneaꞌar iki mamaꞌe are. ꞌGa amũ aꞌe ꞌjau ojeupe: “Je ꞌã Kristu ꞌga remiayuwa. Aꞌere Paulo ꞌga naꞌga remiayuwa rũi”, ꞌjau nipo aꞌe ꞌga ojeupe. Aꞌeramũ ki aipo ꞌjaramũ pejejeaꞌaruꞌjawamũ pejeꞌeawer are nũ. Ore nanẽ ꞌã Kristu ꞌga remiayuwamũ nũ."
47,10,8,"“Jarejararete ꞌga jeꞌeg imũ etee futat ore porowykyi ꞌga upe. ꞌGa futat ꞌã ore mogo ojeupe oporowyky maꞌeramũ”, aꞌe je ꞌã pẽ nupe jepi. Tejerowiaa agawewi orojeupe ꞌga ꞌeawer are jepi. Maꞌeramũ je ꞌã najenosĩ teꞌeawer are. Pẽ nupe werowiar ywyapiukaawamũ te ꞌga ore mogoi ojeupe oporowyky maꞌeramũ ikue. Nawerowiar awi pẽ momoirukaawamũ rũi ꞌga ore mogoi ojeupe oporowyky maꞌeramũ ikue. Napẽ mogyjeukaawamũ rũi je kaꞌarana kwasiari imonou pẽ nupe."
47,10,10,"Aꞌere nipo je ree iporomutareꞌema ꞌgã amũ ꞌi jee: “Kaꞌaran are etee ꞌã Paulo ꞌga ojeꞌega moywyrafeni imua janee”, ꞌjau nipo aꞌe ꞌgã ajaupe. “Jane mogyjawamũ etee te ꞌã ꞌga ikwasiari janee”, ꞌjau nipo aꞌe ꞌgã ajaupe. “Janeꞌwyriara ꞌjawe ꞌã ꞌga rekoi. Aꞌere ꞌã ꞌga jane rowase naꞌwyriara ꞌjawe rũi ꞌga rekoi. Akotee maꞌe ꞌjawe etee ꞌã ꞌga rekoi jane pype. Aꞌeramũ ki jane jareporenuwiwereꞌemamũ ꞌga porogyta are”, ꞌjau nipo aꞌe ꞌgã amũ jee. Aꞌere aipo ꞌjara ꞌgã nore kwaawi futari. Iꞌme maꞌe ꞌgã tee poromũ. Pẽ nupe orojemikwasiarer imũ etee futat ore mamaꞌe apoi pẽ pype arakou."
47,10,12,"Pẽẽ mũ nipo pejejekoweramũ ꞌwyriaramũ pejejaupe. Aꞌeramũ nipo pẽẽ ꞌjau pejejeupe: “Jeresage te je ꞌgã apyraapa ꞌwei”, ꞌjau nipo pẽẽ mũ pejejeupe. Aꞌere je aipo naꞌeaꞌuweri. Aipo ꞌjara ꞌgã ojerowiaraiw akou ojee numiamũ. Aꞌere iꞌakwaaweꞌemamũ te ꞌgã nekoi. NaJarejuwarete ꞌga reaꞌar imũ rũi ꞌgã ꞌi aipo ꞌjau. Weaꞌar imũ tee ꞌgã ꞌi aipo ꞌjau. Ijeꞌẽran ekoete te ꞌgã."
47,10,13,"Aꞌere ore nanarũi. Jarejuwarete ꞌga oromonoeꞌem ire amunipo ꞌã ore norooi kwe pe Jejui ꞌga momeꞌwau. Jarejuwarete ꞌga oromonoeꞌem ire amunipo ꞌã ore ꞌjaweꞌem: “Jarejuwarete ꞌga jeꞌeg imũ te ꞌã ore oi Jejui Kristu ꞌga momeꞌwau ꞌgã nupe”, ꞌjaweꞌem amunipo ꞌã ore. Aꞌere ꞌã ꞌga te ore monoi kwe pe Kristu ꞌga momeꞌwawamũ ikue. Pẽ nupe miamũ ꞌga ore monoi, pẽ nupe Kristu ꞌga momeꞌwawamũ ikue. Aipo are etee ore jerowiari."
47,10,14,"Jarejuwarete ꞌga ore monoukat pẽ nupe ikue. Aꞌeramũ ore orojeupe ꞌga ꞌeawera mojerowiaa arawau pẽ pyri Kristu ꞌga momeꞌwau pẽ nupe ikue. Ore futat pẽ nupe Kristu ꞌga momeꞌu ypyawera. Kwe pewara ꞌgã nupe nanẽ ore Kristu ꞌga momeꞌu ypyawera nanẽ futat nũ. “Oreporowykya te”, ꞌjaweꞌem nanẽ ore ꞌgã amũ porowyky upe nũ. Ore renunewe nipo ꞌga amũ awau Kristu ꞌga momeꞌwau ꞌgã nupe. Aꞌeramũ nipo ore ꞌjaweꞌem ꞌgã nupe, “Ore raꞌne te ako oroo Kristu ꞌga momeꞌwau ꞌgã nupe ikue”, ꞌjaweꞌem nipo ore arakou ꞌgã nupe. Pẽẽ Kristu ꞌga rerowiar ywyapia te ore aruapesak arakou. Pẽẽ ꞌga rerowiar ywyapi re nipo ore arawau kwe pe Korĩtu ꞌjawa atykupe katy Jejui ꞌga momeꞌwau kwe pewara amunawa pype ꞌgã nupe. Jarejuwarete ꞌga remifutar imũ etee futat ore oi Kristu ꞌga momeꞌwau ꞌgã nupe."
47,10,16,"Aꞌere nipo ore oi pẽꞌwyra atykupe katy, Jejui Kristu ꞌga momeꞌwau mĩmera amunaw ipewara ꞌgã nupe. Ore raꞌne nipo arawau ꞌga momeꞌwau kwe pewara amunawa pypewara ꞌgã nupe. Aꞌeramũ ore ꞌgã nerekoayaweꞌem ꞌga amũ porowyky are."
47,10,17,"Ymã te ꞌã Janeruwarete ꞌga kaꞌarana kwasiarukari Jeremi ꞌga upe rakue: “Pejerowiaraip kasi pejejee etee ne. Jarejararete ꞌga remiapofer are etee ki pejerowiat”, ꞌjau ꞌã ꞌga ikwasiarukaa kaꞌaran are rakue."
47,10,18,"“Jeresage je jepi”, ꞌjau nipo ꞌgã amũ numiamũ. Ojee te ojerowiaraip maꞌe ꞌga aipo eꞌi ekoete akou. Maranamũ nipo ꞌga wesageramũ futat. Maranamũ nipo ꞌga waꞌwyreꞌem are ojerowiaa ekoete. “Janeruwarete ꞌga te janereko esagea okwaap”, ꞌjau ꞌga ikwasiaa rakue. Aꞌere jane upe Jarejararete ꞌga “Esage aipo ꞌga” ꞌeramũ janeresageramũ futat. Aꞌjea futat ꞌga ꞌea."
47,11,1,Iꞌme maꞌe ꞌgãIꞌakwaaweꞌema ꞌjawe agawewi ꞌã je teporogytau pẽ nupe. Aꞌetea ꞌã pẽnuag je upe.
47,11,2,"Jepyꞌaꞌwyt je tekou pẽ nee. Pẽ nee Jarejuwarete ꞌga jemuaẽma ꞌjawe je nanẽ je jemuaẽmi pẽ nee nũ. Sãꞌã kũjãmuku ẽẽ ruwa ꞌga waꞌjyra ẽẽ monoa kũimaꞌe ꞌga amũ upe ꞌga remirekoramũ. Majepeja ꞌga upe etee ꞌga ꞌã ẽẽ monou. Namytuna ꞌgã nupe rũi ꞌga ꞌã ẽẽ monou. Nan tee futat je Kristu ꞌga etee erowiarukari pẽ nupe. “Kristu ꞌga etee ki perowiat”, ꞌjau je ako pẽ nupe ikue."
47,11,3,"Aꞌeramũ je tepyꞌaꞌwyramũ pẽ nee ikue. “Maran gatu nipo ꞌgã poireꞌema Kristu ꞌga rerowiar awi raiꞌi?” ꞌjau je tejeupe etee futat ikue. Sãꞌã mamaꞌeukwaawa ꞌwyriara kũjã ypy ẽẽ, Ewa ẽẽ moryteea oꞌme are rakue. Nan tee futat nipo ꞌgã amũ poromoryteeweramũ pẽ nee. ꞌGã pejemorytee rerowiar ire nipo pejepoia Kristu ꞌga rerowiar awi."
47,11,4,"Aꞌeramũ je tepyꞌaꞌwyramũ pẽ nee, Kristu ꞌga rerowiar awi pepoir are. Naoreremimomeꞌua rũi agawewi nipo ꞌgã omomeꞌu pẽ nupe. NaKristu ꞌga rũi agawewi nipo ꞌgã omomeꞌu pẽ nupe. Aꞌetea nipo perowiat ꞌgã jeꞌega, pejekuꞌiramũ nipo ꞌgã nee. Ore te ako Jarejuwarete ꞌga ꞌAgesagea oromomeꞌu pẽ nupe ikue. Maranuar are sipo ꞌgã pẽ muꞌei. Aꞌetea te nipo perowiat ꞌgã."
47,11,5,"Pẽ nupe ꞌut maꞌe ꞌgã nipo ꞌjau: “Pẽ nupe ore futat Kristu ꞌga remimonoferamũ”, ꞌjau futatee nipo ꞌgã pẽ nupe. Aꞌere nipo ꞌgã naKristu ꞌga remimonofera rũi. Iꞌme te nipo ꞌgã pẽ nupe. Aꞌere je te aꞌjea futat Kristu ꞌga remimonofera."
47,11,6,Najeꞌegi je aꞌjeteetewi. Aꞌetea je jereapyo Kristu ꞌga momeꞌu are tekou. Aꞌea ꞌã pekwaap. Aiꞌiwe aiꞌiwe ꞌjau ako je Kristu ꞌga momeꞌwau pẽ nupe ikue. Mamaꞌe aꞌjea etee ako je imomeꞌwau pẽ nupe ikue. Aꞌea ꞌã pekwaap.
47,11,7,"Pẽ pype tekou ako “je mepy pejepe Jejui ꞌga momeꞌu are”, ꞌjaweꞌem ako je tekou pẽ nupe ikue. Kristu ꞌga momeꞌwau etee futat ako tekou pẽ nupe ikue. Pẽ poaawamũ etee tekou pẽ pype ikue, pẽ muꞌjau Kristu ꞌga ree ikue. Nakaꞌaranũũ are rũi ako je rekoi pẽ pype ikue. “Je mepy ki pejepe”, je ꞌeꞌema sipo mamaꞌe tywera poa rakue?"
47,11,8,Pẽ pype je rekoramũ ako mukuwara ꞌgã etee Jejui ꞌga rerowiaara ꞌgã kaꞌaranũũ murukaa jee ikue. Mamaꞌea tejeupe ityweꞌemamũ ako je mamaꞌe renũineꞌema pẽ nupe tekou ikue. Masetoni ywy pewara ꞌgã Jejui ꞌga rerowiaara ꞌgã etee ako mamaꞌe rerurukaa jee ikue. Pe awi janerewirera ꞌjawewara ꞌgã amũ nuramũ ako ꞌgã mamaꞌe rerurukaa ꞌgã nupe jee ikue. Ymã miamũ ako je mamaꞌea naenũi pẽ nupe ikue. Anure taetu nipo je mamaꞌea naenũi pẽ nupe.
47,11,10,"Kristu ꞌga ꞌã mamaꞌe aꞌjea etee omomeꞌu rakue. Aꞌeramũ je ꞌga remiayuwamũ je nanẽ mamaꞌe aꞌjea etee imomeꞌwau pẽ nupe ꞌga ꞌjawe etee futat. Aꞌeramũ je ꞌjau pẽ nupe: “Akaja ywy pewaramũ pẽ nupe Kristu ꞌga momeꞌwau ako je mamaꞌea naenũi pẽ nupe aiꞌi”, ꞌjau je pẽ nupe, tekuꞌiramũ teꞌe are. Aꞌeramũ nipo otyweꞌemamũ je momikara."
47,11,11,"“Niporomutari futari ꞌga jane ree. Aꞌeramũ ꞌga mamaꞌe renũineꞌema oree”, ꞌjau nipo pẽẽ mũ jee raiꞌi. Naani. Janeruwarete ꞌga pẽ nee jeporomutara okwaap."
47,11,12,"Kristu ꞌga remimonoeꞌema ꞌgã te mamaꞌea wenũi ajemogyau pẽ nupe. Aꞌere je naenũi futari mamaꞌea pẽ nupe. Kasi aꞌe pe ꞌgã: “Paulo ꞌga ꞌjawe etee futat jane mamaꞌe renũi ꞌgã nupe”, ꞌgã ꞌi ne. Tejemiapoa etee futat je aapo tekou pẽ pype."
47,11,13,"“Ore Kristu ꞌga remimonofera”, eꞌi futatee nipo ꞌgã amũ ajemogyau. Aꞌere nipo ꞌgã iꞌme maꞌea te. Omorytee te nipo ꞌgã ꞌgã ojee. NaKristu ꞌga rũi futat ꞌgã omono kwe pe. Kristu ꞌga upe oporowyky ꞌme maꞌe ꞌgã te."
47,11,14,Aꞌere ore noreporesagi arajemogyau aipo ꞌgã nee. Mamaꞌeukwaawa ꞌwyriara miamũ ojesaukat futat Kristu ꞌga momeꞌwaramũ ꞌjawe. Aꞌeramũ futat ꞌgã moryteeu ojee kwaiwete.
47,11,15,"Aꞌeramũ mamaꞌeukwaawa ꞌwyriara remiayuwa ꞌgã mamaꞌe apou oꞌwyriara ꞌjawe etee futat. Aꞌeramũ ꞌgã ajemogyau mamaꞌe esage apoara ꞌjawe ojee ae moryteeawamũ futat. Aꞌere nipo anure Janeruwarete ꞌga ꞌgã nereko tyweretei ꞌgã nemiapo tywer are, ꞌgã monou mamaꞌeukwaawa rapyaw ipe."
47,11,16,Paulo ꞌga ako tywetꞌAwamũ je ꞌeuꞌjawi pẽ nupe nũ: Iꞌakwaaweꞌema ꞌjawe agawewi je porogytai pẽ nupe. Aꞌetea pẽnuag jee. Tajemomeꞌu pẽ nupe.
47,11,17,NaJarejararete ꞌga jeꞌeg imũ rũi je jeꞌegi ꞌawamũ. Iꞌakwaaw ekoete maꞌe ꞌjawe etee futat je tejeꞌega ꞌawamũ.
47,11,18,Sãꞌã ꞌgã amũ kwaiwete ꞌgã jerowiaraiwa ojee etee. Nan tee je jemomeꞌui pẽ nupe.
47,11,19,"“Oreꞌakwaaw ore arajemogyau”, ꞌjau pẽẽ ꞌã pejejemogyau jepi. Pejeꞌakwaaw ire amunipo ꞌã neperowiari Jejui ꞌga momeꞌu teeara ꞌgã jeꞌega. Iꞌakwaaweꞌema ꞌjawe te ꞌã pejemogy ꞌgã jeꞌega rerowiaa."
47,11,20,"Wemifutara etee ꞌã ꞌgã iapoukaa pẽ nupe. Ojee pẽ moryteeawamũ te ꞌgã ꞌi. Aꞌetea ꞌã perowiat ꞌgã. Aꞌeramũ ꞌgã pẽkaꞌaranũũ rerawau ojeupe etee futat. “Ore ꞌã pẽꞌwyriara”, ꞌjau futatee ꞌgã pẽ nupe. Aꞌe are pẽẽ ꞌgã nerowiaa. Aipo ꞌgã pẽ kurapa, pẽ jeꞌẽwuꞌjaga agawewi. Aꞌetea ꞌã pẽẽ ꞌgã nenupa."
47,11,21,"“Paulo ꞌga nuapoi mamaꞌea ore ꞌjawe. Okyje ꞌga pẽ nui”, ꞌjau nipo ꞌgã jee. Aꞌjea futat ꞌgã aipo ꞌgã ꞌi. Naapoi futari je mamaꞌea ꞌgã ꞌjawe. Ajenosĩ sipo je ꞌgã ꞌjawe mamaꞌe apoeꞌem ire? Naani.Ojee etee ojerowiaraip maꞌe ꞌgã nee sipo pẽẽ pejeporenuwiweramũ? Aꞌeramũ je nanẽ tejemomeꞌwau pẽ nupe."
47,11,22,"“Epyreu ꞌã ore”, ꞌjau ꞌgã ꞌã jepi. Je nanẽ ꞌã epyreua futat nũ. “Israeu juapyrera ꞌã ore”, ꞌjau ꞌgã ꞌã jepi. Je nanẽ ꞌã Israeu juapyrera futat nũ. “Abraão ꞌga juapyrera ꞌã ore”, ꞌjau ꞌgã ꞌã jepi. Je nanẽ ꞌã Abraão ꞌga juapyrera futat nũ."
47,11,23,"“Kristu ꞌga upe ore porowykyi”, ꞌjau ꞌgã ꞌã jepi. Je nanẽ ꞌã oporowyky Kristu ꞌga upe nũ. Aꞌere je ꞌã mamaꞌe apoi ꞌga upe ꞌgã apyraapa. Maꞌeramũ sipo je jemomeꞌui pẽ nupe? Jeꞌakwaaweꞌema sipo je rerekou? Kristu ꞌga upe je porowykyi kwaiwete ꞌgã apyraapa. Aipo are te je jerowiari. Moromunepawa pype ꞌgã Kristu ꞌga momeꞌu are je munewuꞌjauꞌjapa ꞌgã nereko tywera apyraapa. “Auꞌje Kristu ꞌga momeꞌu re”, ꞌjau ꞌgã jee je munewuꞌjauꞌjapa moromunepawa pype. Amumẽ ꞌgã je nupãu Kristu ꞌga momeꞌu are. Nakwaawi je tenupã pytuna. Kwaiwete ꞌgã je rereko tyweretei aipo ꞌgã nereko tywera apyraapa. Tejejukaukaa jaꞌwyjaꞌwy tekou ꞌgã nupe namutamutat."
47,11,24,"Jepytuna ꞌgã futat, judeu ꞌgã futat je pyyguꞌjauꞌjapa je mopimopika ae mopikawa pyu. Je pyykawe ꞌgã je mopika. Trĩtai nowi te je mopiga pytuna ikue. Sĩku te ꞌgã je pyygi, je mopimopika iꞌjawerimũ etee futat nũ."
47,11,25,"Muapyt romanũ ꞌgã je nupãu ywyra pyu ikue. Majepei tee ꞌgã ita pyu je juka are afueweramũ, ita momopoa je ree je jukaawamũ numiamũ. Muapyt yaruua nanẽ wypywygamũ jee ikue. Aipo mũ wi futat je naẽmi werewi ikue. Koꞌaramuku je tekou ꞌy pe etee futat. Koypytunamuku nanẽ je tekou ꞌy pe etee futat yaruu rypywyg ire ikue."
47,11,26,"Aata je kwe pe tewau Jejui ꞌga momeꞌwau kwe pewara ꞌgã nupe. Aꞌeramũ jeataaw ipe mamaꞌe tywera ojeapou jee kwaiwete ikue. Amumẽ ꞌya je jukau werewi, ꞌy ruwiramũ je ree. Amumẽ munaꞌywa afueweramũ je ree. Judeuramũ oreꞌwyrianaꞌnĩ ꞌgã, judeueꞌema ꞌgã. Mĩmera ꞌgã nanẽ afuewereteramũ je ree. ꞌGã ꞌwyrarete pype, amunaweꞌem ipe, ꞌyẽꞌẽ me. Mĩmer imũ ꞌgã amũ afueweramũ je juka are. Je ree iporomutareꞌema ꞌgã nanẽ je jukau werewi. Jejui ꞌga rerowiaa ꞌme ꞌgã nanẽ afueweramũ je ree nũ."
47,11,27,Teporowykyau tekou tefuakapawamũ. Amumẽ je tesereꞌema tekou. Amumẽ je tetyweꞌemamũ temiꞌu pyu. Amumẽ je teꞌyuwejamũ tekou. Amumẽ je tekou ꞌara roꞌysaga upe taity poakuwuueꞌeme.
47,11,28,"Aipoa wayramũ futat jee numiamũ. Aꞌere mamaꞌe mũ te aipo ray apyraawi jee. Pẽ nee jepyꞌaꞌwyra te ay jee jereko tyweawera apyraapa. Aꞌeramũ je tepyꞌaꞌwyramũ Jejui ꞌga rerowiaaramũ pẽ nee najuejue etee futat. “Maran gatu nipo ꞌgã opoireꞌema Jejui ꞌga rerowiar awi”, ꞌjau je tejeupe tepyꞌaꞌwyramũ pẽ nee."
47,11,29,Jejui ꞌga pẽẽ mũ erowiaraiw are je tepyꞌaꞌwyramũ pẽ nee. Mamaꞌe tywera pẽẽ mũ iapo are je teꞌarasigamũ. Mĩmera juejue ay jee jereko tyweawera apyraapa.
47,11,30,Tejemomeꞌu re je tejee te mamaꞌe apoeꞌema resaukaa pẽ nupe. Jarejuwarete ꞌga tepoara je aesaukat pẽ nupe. Janeruwarete ꞌga jeꞌmeꞌema okwaap. Mamaꞌe aꞌjea etee te je amomeꞌu pẽ nupe. Janeruwarete ꞌga ꞌã Jejui Kristu ꞌga Ruwaretea. Simuoryp ꞌga jareojereꞌemamũ ꞌjau. ꞌGa futat ꞌã jeꞌmeꞌema okwaap.
47,11,32,"Damasco pe je rekoramũ peuwara ꞌgã ꞌwyriara ꞌga afueweramũ je pyyg are ikue. Aꞌeramũ ꞌga jefaruunaꞌnĩ monou amunawa osoma rokwara rarũmũ je ree ikue numiamũ. Aipoa ꞌgã ꞌwyriara ꞌga ꞌwyriararete ꞌga remiayuwa te, Areta ꞌga remiayuwa te. Aꞌere jejekotyꞌaawa ꞌgã je aꞌgui ꞌgã nui. Aꞌeramũ ꞌgã ꞌjau jee: “Paneru pype eapyk. Toromono ene ikwara rupi amunawa osoma apyraapa ꞌjau”, ꞌjau ꞌgã jee ikue. Aꞌerauwe je teapyka paneru pype. Aꞌerauwe ꞌgã je monoi je mojypa iosoma rowajara katy. Aꞌeramũ je tekaꞌjama tejee ifuewet maꞌe ꞌgã nui ikue. Jejekotyꞌaawa ꞌgã je poareꞌem ire amunipo ꞌã je ree iporomutareꞌema ꞌgã je pyygi futari, je jukau rakue."
47,12,1,Paulo ꞌga remiesagetTejemomeꞌwau ꞌã tekou pẽ nupe. Maꞌeramũ sipo je jemomeꞌui pẽ nupe? “Je te ꞌã Jarejuwarete ꞌga remimonoferamũ” ꞌea pẽ nupe esaukara sipo je afutat? Naani. Aꞌetea je ajemomeꞌu pẽ nupe. Tejeupe Jarejararete ꞌga remiesaukarera te ꞌã je amomeꞌu pẽ nupe.
47,12,2,"Ymã te ꞌã Janeruwarete ꞌga je monoi ywag ipe ojepyri ikue. Katosi je kwara muꞌari ꞌawamũ ꞌga tejeroo re. Maran gatu nipo je aꞌjea futat tewaweꞌem ywag ipe ꞌga pyri rakue. Tefayupaw ipewara ꞌjawe ete te je oi ikue. Aꞌeramũ je aꞌeramũ ikwaapa katueꞌem. Janeruwarete ꞌga etee te okwaap. 3,4 Maꞌupaweꞌeme te ꞌga je rerooi erujewi ywag ipe ikue. Aꞌeramũ je peu raꞌu futat tewau ikue. “Tefayupaw ipe te nipo je oi rakue?” aꞌe ako je ko. Nakwaawi je. Janeruwarete ꞌga te okwaap. Peu tekou je ywagipewara ꞌgã jeꞌega renupa tekou ikue. Aꞌere je najepokawyi imomeꞌwau jarejeꞌeg imũ. Nuarũi janejeꞌeg imũ imomeꞌua. Janeruwarete ꞌga nanẽ nafutari je imomeꞌua nũ."
47,12,5,"Tejemiesagera je amomeꞌu pẽ nupe, tejerowiaa ee. Aꞌere je najerowiaraiwi etee tejee. Tejetee mamaꞌe apoeꞌema resaukaawamũ te je jemomeꞌui pẽ nupe."
47,12,6,"Aꞌere je mamaꞌe aꞌjea etee imomeꞌui. Aꞌeramũ je tekoweꞌem iꞌakwaaweꞌema ꞌjawe. Aꞌere je najerowiaraiwi etee tejee. Kasi aꞌe pe ꞌga amũ ꞌi jee ne. “Kuu. Paulo ꞌga esage maꞌea ajuapyraapa”, ꞌjau ꞌga amũ jee ne. Pejerowiaraip kasi je ree pejejemogyau ne. Jeremimomeꞌu are etee ki pẽneapyo pejejemogyau. Jeremiapofer are nanẽ ki pejejeapyoramũ pejejemogyau nũ."
47,12,7,"Mamaꞌe esagea futat je aesak ywag ipe tekou ikue. Aꞌeramũ je teporesagamũ etee ee ikue. Aꞌeramũ Janeruwarete ꞌga ꞌjau ojeupe: “Mamaꞌe tywera pa je amonoukat mamaꞌeukwaawa ꞌwyriara upe Paulo ꞌga upe kwy. Kasi aꞌe pe Paulo ꞌga jerowiaraiwi etee ojeupe jeremiesaukarer awi ne kwy”, ꞌjau ꞌga ojeupe ikue. Sãꞌã ju raya ae pokutuga. Nan futat mamaꞌeukwaawa ꞌwyriara remimurera rayramũ jee. Maꞌeramũ ꞌã je najerowiaraiwi tejee."
47,12,8,"Muapyt te je ꞌi Jarejararete ꞌga upe: “Epeꞌa je wi”, ꞌjauꞌjauꞌjapa je ꞌga upe."
47,12,9,"Aꞌere ꞌga ꞌi etee jee: “Naani. Napeꞌai futari je ene wi. Aꞌere je ene moywyrafeni ete jupi”, ꞌjau etee ꞌga jee. “Maꞌeramũ ꞌã nerefutari mamaꞌea. Jepotaꞌwa je ene ree tekou. Auꞌje ejemuaẽm ire. Tepãjẽa je amono enee mamaꞌeay jeuwamũ. Aꞌeramũ ene mamaꞌe apou jepãjẽ mũ etee futat”, ꞌjau etee ꞌga jee. Aꞌeramũ je tekuꞌiramũ tejeupe mamaꞌeay jeuw are. Je upe mamaꞌeay jeuwamũ taetu Kristu ꞌga opãjẽ muri jee."
47,12,10,"Maꞌeramũ ꞌã jekuꞌiramũ mamaꞌeay are. Tepifuakareꞌem are, Kristu ꞌga ree ꞌgã tekuraw are, mamaꞌe pyu tetyweꞌem are, tejeupe mamaꞌe tywera jeapo are, tejereko tywerete are. Mĩmer are je tekuꞌiramũ etee futat tekou. ꞌGã je rereko tyweramũ Kristu ꞌga opãjẽ muri jee jepi. Aꞌeramũ je mamaꞌe apou ꞌga pãjẽ mũ etee futat."
47,12,11,"Paulo ꞌga wearamũ ꞌgã neeJejemomeꞌua je mojenosĩ. “Iꞌakwaaweꞌema ꞌjawe sipo je rekoi”, aꞌe je tejeupe teꞌỹina. Aꞌere ꞌã naje momeꞌui pejepe ꞌgã nupe. Aꞌeramũ je ꞌã ꞌagamũ je tee tejemomeꞌwau tekou. “Akotee maꞌea te Paulo ꞌga”, ꞌjau nipo pẽẽ mũ jee. “Ore te ꞌã Jejui ꞌga remimonoferaretea”, ꞌjara ꞌgã aipo eꞌi futat jee. Akotee maꞌeramũ agawewi je rekoi. Aꞌetea Kristu ꞌga je mono kwe pe ojemomeꞌwaukaa jee ikue."
47,12,12,"Pẽ pype ꞌã je rekoi Jarejuwarete ꞌga ꞌã aeremiapoeꞌema apoukaa jee, opãjẽ mũ ꞌga ꞌã iapoukaa jee. Aꞌeramũ ꞌã pejejeporesagamũ etee ee. Aipoa ꞌã “Je futat Jejui ꞌga remimonoferamũ” ꞌe resaukaa pẽ nupe. Najefuewepawi je pẽ nupe imomeꞌu are ikue."
47,12,13,Pẽ nupe Jejui ꞌga momeꞌwau jepotaꞌwaramũ etee pẽ nee ikue. Kwe pewara ꞌgã nee nanẽ je tepotaꞌwaramũ nũ ꞌgã nupe ꞌga momeꞌwau nũ. Pejejuꞌjawe futat pẽẽ jee. Areko esage pãwẽ etee futat je pẽẽ. Aꞌere je naenũi kaꞌaranũũa pẽ nupe. Aꞌe are sipo pẽmaraꞌne je ree?
47,12,14,Mukũi je oi pẽ pyri ikue. ꞌAwamũ nipo je tewauꞌjapa pẽ pyri nũ. Naenũi futari je ako mamaꞌea pẽ nupe ikue. Nafutari je pẽkaꞌaranũũa. Aꞌere jeporomutaramũ pẽ nee. Tejemuaẽma tekou pẽ nee. Jeraꞌyra ꞌjawe ꞌã pẽẽ jee. Aꞌeramũ je teporomutaramũ pẽ nee. Sãꞌã taꞌyriara ꞌga mamaꞌe monoa waꞌyra upe. Nakunumĩ arũi ꞌã mamaꞌea omono ꞌuwa upe. Nan tee futat je mamaꞌea naenũi pẽ nupe.
47,12,15,"Temamaꞌea pẽ nupe imonopaw ire miamũ amunipo ꞌã je tekuꞌiramũ etee futat tekou. Mamaꞌea taetu je ꞌã iapou pẽ nupe pẽ poaawamũ, Jejui ꞌga rerowiar ywyapiukaawamũ pẽ nupe. Teporomutaramũ ꞌã je pẽ nee. Pẽ nee jeporomutara te raꞌu nepẽ moporomutarukari je ree nũ?"
47,12,16,"Naenũi agawewi futat je ꞌã mamaꞌea pẽ nupe. Aꞌea ꞌã pekwaap. Aꞌetea nipo pẽẽ mũ ꞌjau jee: “Paulo ꞌga ore morytee ojee. Oꞌmeramũ ꞌga oree”, ꞌjau futatee nipo pẽẽ mũ jee."
47,12,17,Namoryteei je pẽẽ. Mamaꞌe aꞌjea etee futat je amomeꞌu pẽ nupe. Pẽ pyri omonoramũ sipo ꞌgã mamaꞌe renũi pẽ nupe raiꞌi? Naani.
47,12,18,ꞌga ako je omono pẽ pyri jarejewirera ꞌjawewara ꞌga retee aiꞌi. Mamaꞌea sipo ꞌgã wenũi ako pẽ nupe raiꞌi? Pẽ morytee sipo ꞌgã naiꞌi? Naani. Je ꞌjawe etee futat ꞌga mamaꞌe apoi. Je ꞌjawe futat ꞌga rekoi.
47,12,19,"“Paulo ꞌga ojemomeꞌu oree, ‘esage maꞌe ꞌga raꞌe, teꞌi etee ꞌgã jee ꞌjau’, eꞌi ꞌga, aruꞌe ore”, ꞌjau sipo pẽẽ mũ jee? Naani. Kristu ꞌga jeꞌeg imũ etee futat ore pẽ muꞌei. Jarejuwarete ꞌga remianuwamũ ore mamaꞌe momeꞌui pẽ nupe. Mamaꞌe apou ore mamaꞌe apoi pẽ poaawamũ etee futat."
47,12,20,"Tejemuaẽma je pẽ nee. Pẽ pyri tewaẽm ire sipo maran jereaꞌaramũ pẽ nee? Maran sipo pẽneaꞌat je ree? Jeremifutara ꞌjawe sipo peko? Pẽnemifutara ꞌjawe sipo je rekoi? Jepyꞌaꞌwyt je pẽneko are. “Maran sipo ꞌgã nekoi ojepyri je oramũ?” ꞌjau je tejeupe etee futat. “Maran gatu nipo ꞌgã ajamueweꞌem mamaꞌe are? Maran gatu nipo ꞌgã ajuerekoayaweꞌem? Maran gatu nipo ꞌgã oporomutareꞌemamũ ajuee? Maran gatu nipo ꞌgã jerowiaraipeꞌema ojee? Maran gatu nipo ꞌgã ajakurapeꞌema ajemogyau? Maran gatu nipo ꞌgã ojojeꞌẽwuꞌjageꞌema? Maran gatu nipo ꞌgã ajamamaraꞌneꞌema”, ꞌjau je tejeupe tepyꞌaꞌwyramũ pẽ pyri teo are."
47,12,21,"Tepyꞌaꞌwyramũ tekou pẽ nekoarũeꞌem are. Pẽ nekoarũeꞌem ire nipo je ꞌarasigamũ tekou pẽ pyri tewau. Pẽẽ mũ nipo mamaꞌe tywera apou rakue. Aꞌere nipo nepejemuaẽmi iapo re. Pejetywer awi pepoireꞌem ire nipo je tejaaꞌwau pẽtywer are. Nepẽneateei nipo mamaꞌe tywera apo awi. Kũimaꞌefera ꞌgã ajuemireko mueupaweꞌemamũ nipo je tejenosõu pẽ nui. Kũjãmera ꞌgã nanẽ nũ ojomena mueupaweꞌemamũ nipo je tejenosõu pẽ nui, tejaaꞌwau pẽtywer are nũ."
47,13,1,"“Majepeja ꞌga etee nipo ꞌga amũ kwau ꞌeramũ kasi peapyaka ꞌga jeꞌeg are ne.Mukũja ꞌgã te nipo ajee omomeꞌu ꞌeramũ te ki perowiat.Maranamũ nipo muapyra ꞌgã imomeꞌwau ꞌeramũ nanẽ pejeapyakau ꞌgã jeꞌeg are nũ”,ꞌjau ꞌga ikwasiarukaa ꞌga amũ upe ee rakue."
47,13,2,"2,3 Aꞌeramũ je ꞌawamũ ꞌjau mamaꞌe tywera apoaramũ pẽ nupe. Pẽ pyri tewau ako je ꞌi pẽ nupe ikue: “Pẽ pyri tejoruꞌjapa nipo je najemuaẽmuꞌjawi pẽ nee”, ꞌjau ako je pẽ nupe ikue. “Tejeꞌega nipo je omoywyrafen pẽ nupe pẽnemiapo tywer are”, ꞌjau ako je pẽ nupe ikue. Aꞌeramũ je ꞌawamũ ꞌjauꞌjapa pẽ nupe nũ: “Tejeꞌega nipo je omoywyrafen pẽ nupe”, ꞌjauꞌjapa pẽ nupe nũ. Muku agawewi ꞌã je rekoi pẽ nui. Aꞌetea je aipo aꞌeuꞌjap pẽ nupe. “Kristu ꞌga jeꞌeg imũ te nipo je tejeꞌega moywyrafeni pẽ nupe mamaꞌe tywer awi pẽneateeꞌemamũ”, ꞌjau ako je pẽ nupe ikue. Aꞌeramũ nipo pẽẽ ꞌjau jee: “Kristu ꞌga jeꞌeg imũ futat Paulo ꞌga mamaꞌe apoi”, ꞌjau nipo pẽẽ je resag ire. Kristu ꞌga ako opãjẽ wesaukat pẽ nupe ikue. ꞌAwamũ ꞌga ꞌã esaukaruꞌjapa pẽ nupe nũ. ꞌGa pãjẽ mũ etee futat je pẽ nerekoi. Series, "
47,13,4,"ꞌYpeywar are Kristu ꞌga manũnamũ ꞌã ꞌgã amũ ꞌjau ꞌga upe rakue: “Nifuakari futari ꞌga”, ꞌjau ꞌã ꞌgã amũ ꞌga upe rakue. Aꞌere ꞌã ꞌga ꞌUwarete ꞌga pãjẽ mũ ꞌga ferawi rakue nũ. Kristu ꞌga ꞌjawe futat ore norefuakari arakou. Aꞌere ꞌga opãjẽ muri te oree. Korĩtu pe ore oramũ Kristu ꞌga mamaꞌe apoukari ore upe opãjẽ mũ etee futat."
47,13,5,Pẽneaꞌar iki pejejee. “Kristu ꞌga ree sipo je jemogypyygi tekou?” ꞌjau ki pẽẽ pejejeupe. “Kristu ꞌga ako werowiaaramũ ore pype” ꞌea ꞌã pekwaap. Aꞌere ꞌga werowiar awi pepoir ire nokoi futari pẽ pype.
47,13,6,“Paulo ꞌga nanẽ nopoiri futari Kristu ꞌga rerowiar awi” ꞌea ꞌã pekwaap. “ꞌGa poirũ ꞌgã nanẽ nopoiri ꞌga wi nũ” ꞌea pẽẽ ikwaawa nanẽ je afutat nũ.
47,13,7,"Jarejuwarete ꞌga upe tejeꞌega monou pẽ nee tekou. “Epoar iki Korĩtu pewara ꞌgã otywer awi ꞌgã poir are”, ꞌjau je tekou ꞌga upe pẽ nee. Nafutari je ꞌgã tejee te ꞌgã jemogypyyga. “Paulo ꞌga ꞌgã muꞌe esage. Sãꞌã ꞌgã jemogy esagea”, tejeupe ꞌgã ꞌe are je najereaꞌari. Pejemogy esage are tee je jereaꞌaramũ."
47,13,8,Jejui ꞌga rera mokwasiꞌwawamũ etee je mamaꞌe apoi. Naapoaꞌuweri je mamaꞌea Jejui ꞌga momeꞌua mateepaawamũ.
47,13,9,"Orojeupe mamaꞌeay jesaukara ꞌeramũ nipo Jejui ꞌga rerowiar ywyapiukaa pẽ nupe. Aꞌeramũ ore arakuꞌiramũ orojeupe mamaꞌe tywera jeuw are. Orojeꞌega ore imonou Jarejuwarete ꞌga upe pẽ nee jepi: “Ekatuꞌok katu ki Korĩtu pewara ꞌgã. Jejui ꞌga erowiar ywyapiukat ꞌgã nupe”, ꞌjau ore ꞌga upe pẽ nee jepi."
47,13,10,"Pẽ nui muku tekou je tejeaꞌara kwasiaa kaꞌaran are imonou pẽ nupe jepi. Aꞌeramũ nipo pejepoia mamaꞌe tywera apo awi. Aꞌeramũ nipo je pẽ pyri tewau tejeꞌega moywyrafeneꞌema pẽ nupe. Napẽ muorypawamũ rũi ꞌga ore monoi ojeupe oporowyky maꞌeramũ ikue. Werowiar ywyapiukaawamũ te ꞌga ore monoi pẽ nupe ikue. Aꞌeramũ nipo je Jarejararete ꞌga jeꞌeg imũ pẽ muꞌjau esage ꞌga ree, ꞌga rerowiar ywyapiukaa pẽ nupe."
47,13,11,"Kunumĩmet, kũjãmet. Mĩmeramũ je kaꞌarana kwasiari imonou pẽ nupe. Pejemogy esage ki Jarejuwarete ꞌga upe. Peenuw iki pejejeupe jeꞌeawer are. Pejejuꞌjawe pejejeaꞌaramũ mamaꞌe are. Pẽpotaꞌwa ki pejejuee. Nan pejemogyramũ Janeruwarete ꞌga futat ꞌga rekoi pẽ pype. Janeruwarete ꞌga ae ree iporomutat maꞌea. Ae motaꞌwaramũ nanẽ ꞌga akou nũ. ꞌGa futat ako pẽ pype nan pejemogyramũ."
47,13,12,"Jejui ꞌga rerowiaaramũ ki pẽẽ pejejomana, pejejafutaa. Nan ae ꞌga rerowiaaramũ.Jarejuwarete ꞌga remiayuwa ꞌgã juejue ojeꞌega omono pẽ nupe pẽ futaa. 13,14 Jarejararete ꞌga, Jejui Kristu ꞌga resagea pẽ nerekoa je afutat. Jarejuwarete ꞌga pẽ nee ꞌga poromutara nanẽ je afutat nũ. Jarejuwarete ꞌga ꞌAgesagea pẽ nee itaꞌwaa nanẽ je afutat nũ.Kweramũ etee jeremimomeꞌua. Series, "
48,1,1,"GarasiJe Pauloramũ kaꞌaran akwasiat imonou pẽ nupe. Je ꞌã Jejui Kristu ꞌga remimonoferamũ. Ymã te Jejui ꞌga je monoi kwe pewara ꞌgã nupe omomeꞌwaramũ ikue. Nakũimaꞌe tee ꞌga rũi je mono ꞌga momeꞌwaramũ ikue. Jejui ꞌga futat je mogo omomeꞌwaramũ ikue. Naꞌgã amũ nupe rũi ꞌga ꞌi: “Peꞌje pejewau jejeꞌega momeꞌwau Paulo ꞌga upe”, ꞌjaweꞌem. Jejui Kristu ꞌga retea futat je mogo ojee ꞌgã muꞌjaramũ ikue. ꞌGa manũ re ꞌã ꞌga Ruwarete ꞌga Jejui ꞌga moferapa etee rakue. ꞌUwarete ꞌga retee ꞌga je monoi kwe pewara ꞌgã muꞌjawamũ ojee ikue. ꞌAu je pyri janerewirera ꞌjawewara ꞌgã amũ nekoi. ꞌGã nanẽ ojeꞌega omono pẽ nupe, Jejui ꞌga remiayuwamũ Garasi ywy pewaramũ pẽ nupe. Series, "
48,1,3,Kuꞌjywa ꞌga Janeruwaretea. Jejui Kristu ꞌga nanẽ Janejararetea futat nũ. Afutat je ꞌgã nesagea pẽ nerekoa. ꞌGã pẽ mopyꞌataꞌwaa nanẽ je ifutaa nũ.
48,1,4,Ymã te ꞌã Jejui Kristu ꞌga jejukaukari ꞌgã nupe rakue. Jane wi janetywera moiawamũ ꞌga ojejukaukaa ꞌgã nupe rakue. Ojejukaukaa ꞌga ꞌgã nupe werowiaaramũ jane mũꞌjãwamũ mamaꞌe tywera apoara ꞌgã nui. Ojeupe jane katuꞌokawamũ ꞌga jejukaukari ꞌgã nupe. Jarejuwarete ꞌga remifutar imũ etee futat ꞌga jejukaukari ꞌgã nupe rakue.
48,1,5,"Aꞌeramũ jane ꞌga muorypa jareojereꞌemamũ futat jarekatuꞌokawer are, ꞌjau je."
48,1,6,Morogyta esageJejui Kristu ꞌga ꞌã pẽẽ erowiaa raiꞌi. Janeruwarete ꞌga futat ꞌã pẽ pyyrũmũ pẽ mogyau Jejui Kristu ꞌga remiayuwamũ raiꞌi. Maꞌeramũ sipo ajee pepoit ꞌga rerowiar awi kamẽsĩete raiꞌi? Pepoit ꞌã ꞌga rerowiar awi kamẽsĩete raiꞌi. Maꞌeramũ te ꞌgã amũ porogyta ꞌmea perowiat raiꞌi? ꞌGã pejemuꞌe ꞌme are ꞌã pẽẽ pejeapya mỹina ekoete raiꞌi. Pejejemoryteeukaa ekoete ꞌã ꞌgã nupe raiꞌi. Jekuꞌiaip je ako pẽ nee aiꞌi. Aꞌere ꞌã je muꞌarasig etee pejepe pejejee nũ.
48,1,8,"Ymã te ako ore pẽ muꞌei Jejui Kristu ꞌga jeꞌeg are ikue. Aꞌere ꞌã ꞌga amũ oi oꞌmeramũ pẽ nupe raiꞌi. Aꞌeramũ je Jarejuwarete ꞌga Kristu ꞌga momeꞌu ꞌme ekoeteara ꞌgã nereko tywera futaa. Ore mũ agawewi amunipo ꞌã mamaꞌe amutee momeꞌwau. Aꞌetea amunipo ꞌã je Jejui ꞌga ree mamaꞌe amutee te momeꞌwara ꞌgã nereko tywera futaa. Ywagipewara ꞌgã amũ agawewi amunipo ꞌã ꞌua oꞌmeramũ pẽ nupe. Aꞌetea amunipo ꞌã je Jarejuwarete ꞌga iꞌme maꞌe ꞌgã nereko tywera futaa. Mamaꞌeukwaawa rapyaw ipe ꞌgã monoa amunipo ꞌã je ifutaa. Ymã te ako ore morogyta esage momeꞌui pẽ nupe ikue. Aipo renuw ire ako pẽẽ Jejui Kristu ꞌga rerowiaa ikue. Aꞌeramũ ako ore ꞌjau pẽ nupe ikue: “Arafutar ore Jarejuwarete ꞌga mamaꞌe amutee are pẽ muꞌjara ꞌgã monoa mamaꞌeukwaawa rapyaw ipe”, ꞌjau agawewi ako ore pẽ nupe ikue. ꞌAwamũ je aipo ꞌjauꞌjapa pẽ nupe nũ. Afutat je Jarejuwarete ꞌga mamaꞌe ekoete are pẽ muꞌjara ꞌgã monoa mamaꞌeukwaawa rapyaw ipe, ꞌjau je ꞌawamũ taetu teꞌỹina pẽ nupe."
48,1,10,Naꞌgã amũ makuꞌiawamũ rũi je aipo ꞌjau. Naani. Afutat je Jarejuwarete ꞌga kuꞌia tejee. ꞌAuwara ꞌgã makuꞌiawamũ etee mamaꞌe apo re amunipo ꞌã je naapoi futari mamaꞌea Kristu ꞌga remifutar imũ.
48,1,11,Paulo ꞌga jemomeꞌuawetPẽẽ ꞌã jerewirera ꞌjawe. Kũjãmeramũ pẽẽ ꞌã jerenyra ꞌjawe. Aꞌeramũ je teporomomeꞌuweramũ Kristu ꞌga ree pẽ nupe. Naꞌauwara ꞌga amũ jeꞌega rũi je ako amomeꞌu pẽ nupe aiꞌi. Naꞌauwara ꞌga amũ rũi imomeꞌwau jee. Naꞌauwara ꞌgã amũ rũi te je muꞌe ee ikue. Jejui Kristu ꞌga futat omomeꞌu jee ikue.
48,1,13,"Jeremiapofera nipo ꞌga amũ omomeꞌu pẽ nupe rakue. Je ꞌã judeua futat. Ymã je mamaꞌe apoi judeu remiapou etee ikue. Jejui ꞌga rerowiaara ꞌgã je erekou tywet ikue. “Tamateepap ꞌga rerowiaara ꞌgã ꞌjau”, ꞌjau je ikue. Najemuaẽmi futari je ꞌgã nee. Judeuramũ orojemiapou etee futat je mamaꞌe apou ikue. Tepytuna ꞌgã apyraapa je mamaꞌe apou orojemiapofer imũ etee futat. Oroypy ꞌgã jeꞌega je enupa katu katu tekou ikue. Tekotee ꞌgã je imuꞌjau ee ikue. Aꞌere Janeruwarete ꞌga ymã we futat je pyyrũi ojeꞌega momeꞌwaramũ rakue. Jeꞌareꞌemauwe futat ꞌga je pyyrũi ojeupe mamaꞌe apoaramũ rakue. Naapoi agawewi je mamaꞌe esagea ikue. Aꞌetea ꞌga je pyyrũmũ ojeupe oporowyky maꞌeramũ rakue."
48,1,16,"Waꞌyra ꞌga ꞌga esaukaa jee ikue. “Ere ewau jeraꞌyra ꞌga momeꞌwau judeueꞌema ꞌgã nupe”, ꞌjau ꞌga jee ikue. “Morogyta esagea ene imomeꞌwau jeraꞌyra ꞌga ree ꞌgã nupe”, ꞌjau ꞌga jee ikue. Tejeupe aipo ꞌga ꞌe ypyrauwe je ꞌga rerowiaa. Maꞌeramũ je ꞌã naꞌgã amũ temuꞌakwaawer imũ rũi ꞌga momeꞌui ꞌgã nupe. Jerusareg ipe miamũ je nooi, “je muꞌe pejepe”, ꞌjaweꞌem Jejui ꞌga remimono ypyfera ꞌgã nupe nũ. Je renunewe agawewi ꞌgã porowykyi Jejui ꞌga upe. Aꞌetea je nooi, “je muꞌakwaap pejepe”, ꞌjaweꞌem ꞌgã nupe ikue. Tejeupe aipo ꞌga ꞌe ypyrauwe je ꞌga rerowiari ikue. Arabia ywy pe raꞌne je tewau ikue. Aꞌe awi je tejua Damasco pe ikue nũ."
48,1,18,Muapyra kwara kwaw ire te je tewau Jerusareg ipe Pedro ꞌga resaka ikue. ꞌGa kwaapa je tewau. Mukũja etee je morowykyeꞌema magwapa ꞌga pyri tekou ikue.
48,1,19,"Aꞌere je naesapawi Jejui ꞌga remimonofera ꞌgã. ꞌga etee je esaka, Jarejararete ꞌga rewirera ꞌga etee je esaka."
48,1,20,Mamaꞌe aꞌjea etee je ikwasiaa kaꞌaran are imonou pẽ nupe. Janeruwarete ꞌga jeꞌmeꞌema akwaap.
48,1,21,"Jerusareg awi je tewau kwe pe, Siria ywy pe, Sirisia ywy pe. Mĩmer imũ je tewau ikue nũ."
48,1,22,"Maꞌeramũ ꞌã Judeja ywy pewara ꞌgã naje resagi. Jerera etee ꞌgã enupa. “Jane rereko tywearera ꞌga oo Jejui ꞌga momeꞌwau ꞌgã nupe, ꞌga rerowiarukaa ꞌgã nupe” ꞌe renupa. “Ymã ako ꞌga Jejui ꞌga rerowiaaramũ jane apisi are etee ꞌga fueweramũ rakue” ꞌea ꞌgã ikwaapa futat. “Aꞌere ꞌgã ꞌawamũ ꞌga rerowiari jane ꞌjawe” ꞌea nanẽ ꞌgã enuwuꞌjauꞌjapa futat."
48,1,24,"Aꞌeramũ ꞌgã Jarejuwarete ꞌga muorypa je ree. “Paulo ꞌga erekatuꞌok raiꞌi. Ejaꞌyra ꞌga ererowiarukat ꞌga upe raiꞌi, ore rereko tywearera ꞌga upe raiꞌi. Aipoa esage oree”, ꞌjau ꞌgã Jarejuwarete ꞌga muorypa je ree."
48,2,1,"Jerusareg ipe ꞌga jemomeꞌuawetKatosi kwara magwaw ire je tewau tejewya Jerusareg ipe ikue nũ. Panape ꞌga awau je rupi. ꞌga nanẽ je erawau orojeupi nũ. Tejeupe Jarejuwarete ꞌga ꞌeawer imũ etee je tewau peu. “Ekwap Jerusareg ipe”, ꞌjau ꞌga jee ikue. Aꞌeramũ je tewau. Peu tewau je teporogytau Jejui ꞌga rerowiaara ꞌgã ꞌwyriara ꞌgã nupe. Amueapyo je ꞌgã judeueꞌema ꞌgã nupe tejeꞌeg are. “Peenup katu katu jejeꞌega. Nan tee futat je ꞌgã muꞌei” ꞌjau je ꞌgã nupe, ꞌgã mueapyou teꞌeawer are. ꞌGã ꞌwyriara ꞌgã nupe etee je imomeꞌwau. Aꞌeramũ je ꞌjau tejeupe: “Niaꞌwyri ꞌga jeꞌega, eꞌi sipo ꞌgã jee”, ꞌjau je tejeupe. Aꞌeramũ je teporonupa ee ꞌwyriara ꞌgã nupe etee: “Ajeꞌeg ekoete te je tekou?” ꞌjau je teporonupa ee ꞌgã nupe. Aꞌere ꞌgã ꞌi: “Naani. Aꞌjea futat enejeꞌega”, ꞌjau ꞌgã jee, jejeꞌega renuw ire."
48,2,3,"Jeremireroofera ꞌga, ꞌga, gregoa. Najudeua rũi ꞌga. Aꞌeramũ ꞌga ojewageꞌemamũ. Aꞌetea Jejui ꞌga rerowiaara ꞌgã ꞌwyriara ꞌgã ꞌga mojewagukareꞌema jee. “Eroo ꞌga imojewagukaa ꞌgã nupe jarejemiapou”, ꞌjaweꞌem ꞌgã jee. Ore porogytaramũ tekotee ꞌgã ꞌua osou ore pyri. Orejeꞌega renupa ꞌua. Aipo ꞌgã iꞌme maꞌea. “Jejui ꞌga ore aruerowiat arajemogyau”, ꞌjau futatee aipo ꞌgã oree. “Jejui Kristu ꞌga ree ojemogypyyk maꞌe ꞌgã nuapoi mamaꞌea Moisesi ꞌga remikwasiarer imũ. Aipoa niaꞌwyri Janeruwarete ꞌga upe”, ꞌjau futatee ꞌgã oree. “Moisesi ꞌga remikwasiarer imũ ꞌgã mamaꞌea ꞌga iapoeꞌemamũ, Janeruwarete ꞌga nokatuꞌogi Jejui ꞌga rerowiaara ꞌgã”, ꞌjau futatee ꞌgã oree. Aipo ꞌgã “Eroo ejeupi ꞌut maꞌefera ꞌga imojewaka Moisesi ꞌga remikwasiarer imũ”, ꞌjau jee. Aꞌere ore naruerowiari ꞌgã. “NaMoisesi ꞌga remikwasiarer imũ mamaꞌe apoara etee rũi ꞌga okatuꞌok. Jejui Kristu ꞌga rerowiaara ꞌgã etee te Janeruwarete ꞌga okatuꞌok”, ꞌjau ete ore ꞌgã nupe. “Jejui Kristu ꞌga rerowiaaramũ Janeruwarete ꞌga ꞌjau janee: Eneresage jee, ꞌjau ꞌga janee, ꞌga rerowiaaramũ ꞌea morogyta esagea futat. NaMoisesi ꞌga remikwasiarer imũ mamaꞌe apoara ꞌgã nupe rũi ꞌga aipo ꞌga ꞌi. Jejui ꞌga rerowiaaramũ jane upe etee te ꞌga aipo ꞌga ꞌi”, ꞌjau ore ꞌgã nupe. Aꞌere Jejui ꞌga rerowiaara ꞌgã ꞌwyriara ꞌgã ojeꞌega nomoywyrafeni jee ikue. Peuwara ꞌgã ꞌjau ꞌgã nupe, oreꞌwyriat, ꞌjau ꞌgã ꞌgã nupe. Jarejuwarete ꞌga upe jane jarejuꞌjawe etee futat jane jemogyi. Je upe nanẽ jane jarejuꞌjawe ete jarejemogyau nũ. Aꞌeramũ ꞌã ꞌgã ꞌwyriara ꞌgã ojeꞌega nomoywyrafeni jee ikue. “Nan etee emuꞌe ꞌga”, ꞌjaweꞌem ꞌgã jee ikue. Aꞌjea futat je ꞌgã muꞌeawera. Aꞌeramũ ꞌgã ojeꞌega moywyrafeneꞌema jee. ꞌga nanẽ ꞌgã imojewagukareꞌema jee. Series, "
48,2,7,"7,8 Eapyo ꞌgã Jarejuwarete ꞌga je mono are. Pedro ꞌga raꞌne futat Janeruwarete ꞌga omono judeu ꞌgã nupe Jejui ꞌga ree ꞌgã muꞌjaramũ rakue. Opãjẽ ꞌga imua ꞌga upe ojeupe ꞌga moporowykyukaawamũ rakue. ꞌGa ꞌjawe futat Janeruwarete ꞌga opãjẽ mua jee, je monou judeueꞌema ꞌgã nupe waꞌyra ꞌga ree ꞌgã muꞌjaramũ. Series, "
48,2,9,"Aꞌeramũ ꞌwyriara ꞌgã ꞌjau oree: “Aꞌjea futat. Janeruwarete ꞌga pẽ mogoi Jejui Kristu ꞌga ree judeueꞌema ꞌgã muꞌjaramũ. Aꞌeramũ pẽẽ pejejemogou ꞌga upe oporowyky maꞌeramũ ore pyri”, ꞌjau ete ꞌgã jee, Panape ꞌga retee. “Peꞌje pejekou Jejui ꞌga momeꞌwaramũ judeueꞌema ꞌgã nupe. Ore ꞌã jarepytuna ꞌgã nupe ꞌga momeꞌwaramũ”, ꞌjau ꞌgã oree. Tiago, Pedro, Juã. Mĩmera ꞌgã aipo ꞌjau oree ikue. Aipo eꞌi etee te aje ꞌgã oree ikue: “Pẽneaꞌar iki ikaraemãeꞌema ꞌgã nee, Jerusareg ipewara ꞌgã nee. Pepoar iki ꞌgã, mamaꞌe mua ꞌgã nupe”, ꞌjau ꞌgã oree. Aipoa ore aruapo arakou. Mamaꞌea ore imonou arakou ꞌgã nupe. Aipoa esage jee."
48,2,11,"11 Aꞌere Pedro ꞌga awau owaẽma Ãtioki pewara ꞌgã pyri, Jejui ꞌga rerowiaara ꞌgã pyri. Peu akou ꞌga ojemiꞌwat judeueꞌema ꞌgã pype etee futat. Ymã ore judeuramũ norojemiꞌwari judeueꞌema ꞌgã pyri ikue. Aꞌere ore Jejui ꞌga rerowiar ire ore poiri aipo awi. Aꞌeramũ Pedro ꞌga ojemiꞌwaa ekoete te futat ꞌgã pyri. Poje ꞌga pyriwara ꞌgã amũ ꞌua owaẽma Jerusareg awi. ꞌGã nesakawe Pedro ꞌga opojoꞌogamũ judeueꞌema ꞌgã nui. Okyje ꞌga opytuna ꞌgã nui. “ꞌGã nãꞌã nopoiri futari orojemiapofer awi reꞌã. Nojemiꞌwari futari nãꞌã ꞌgã imojewagipyreꞌema ꞌgã pyri reꞌã”, ꞌjau Pedro ꞌga ojeupe. Aꞌeramũ ꞌga opojoꞌogamũ judeueꞌema ꞌgã nui. ꞌGa pojoꞌoga resakawe ajepeja Jejui ꞌga rerowiaara ꞌgã nanẽ opojoꞌogamũ ꞌgã nui nũ. Panape ꞌga miamũ ojemuꞌjau ꞌga ree. Aꞌere ꞌgã naJejui ꞌga remifutar imũ rũi aipo apoi. Aꞌeramũ je ꞌgã nesakawe tejeꞌega moywyrafena Pedro ꞌga upe. “Maꞌja te ereapo, ki Pedro?”, ꞌjau je ꞌga upe ꞌgã nemianuwamũ. “Ene ꞌã judeua je ꞌjawe. Ymã te ako Moisesi ꞌga Jarejuwarete ꞌga jeꞌega kwasiari inuga kaꞌaran are judeuramũ janee rakue. Aꞌeramũ ako jane mamaꞌe apou ꞌga remikwasiarer imũ etee ikue. Aꞌere ꞌã jane ꞌawamũ jane jemogyi Jejui ꞌga rerowiaaramũ. Niapouꞌjawi jane mamaꞌea Moisesi ꞌga remikwasiarer imũ. Maꞌeramũ ene judeueꞌema ꞌgã muꞌjau Moisesi ꞌga remikwasiarer are? Maꞌeramũ sipo ene mamaꞌe apoukaa Moisesi ꞌga remikwasiarer imũ ꞌgã nupe?” ꞌjau je Pedro ꞌga upe tejeꞌega moywyrafena."
48,2,15,"Jejui ꞌga rerowiaara ꞌgã katuꞌokawetOre ꞌã judeua. Judeua futat orejara ꞌgã. Maꞌeramũ ꞌã ore judeuretea. “Namamaꞌe tywera apoara rũi ore judeueꞌema ꞌgã ꞌjawe”, ꞌjau ore arajaupe jepi. “Judeuramũ agawewi futat ore. Aꞌetea Jejui Kristu ꞌga rerowiaara ꞌgã etee esage Jarejuwarete ꞌga upe” ꞌea ore ikwaapa. Janeruwarete ꞌga nanẽ ꞌjau janee: “Jeraꞌyra ꞌga ererowiat ekou. Aꞌeramũ ene ejesageramũ jee”, ꞌjau ꞌga janee Jejui Kristu ꞌga rerowiaaramũ. NaMoisesi ꞌga remikwasiarer imũ mamaꞌe apo are rũi ꞌga aipo ꞌjau janee. Jejui Kristu ꞌga rerowiaramũ te ꞌga ꞌi janee: “Jeraꞌyra ꞌga perowiat pejejemogyau. Aꞌeramũ pẽẽ pejejesageramũ jee”, ꞌjau ꞌga janee. Aipo niꞌi ekoetei ꞌga Moisesi ꞌga remikwasiarer imũ mamaꞌe apoara ꞌgã nupe, Jejui ꞌga ꞌgã erowiareꞌemamũ."
48,2,17,"Kristu ꞌga ree ore jemogypyygi arajemogyau. Aꞌeramũ ore orojesageramũ Jarejuwarete ꞌga upe. Kristu ꞌga ree orojemogypyyg ire ore oropoia Moisesi ꞌga remikwasiarer are orojemogypyyg awi. “NaMoisesi ꞌga jeꞌegera renuw are rũi Janeruwarete ꞌga ꞌi janee: Eneresage jee, ꞌjau. Aꞌeramũ jane jarepoia ꞌga remikwasiarera rerowiar awi ee jarejemogypyyg awi ꞌjau”, ꞌjau ore arajaupe. Aꞌeramũ ꞌgã amũ ꞌjau oree: “Niaꞌwyri futari Moisesi ꞌga jeꞌega renupareꞌema ꞌgã. Judeueꞌema ꞌgã nuenuwi ꞌga jeꞌegera. Aꞌeramũ ꞌgã waꞌwyreꞌemamũ Jarejuwarete ꞌga upe”, ꞌjau futatee ꞌgã amũ oree. “Aꞌeramũ pẽẽ pejeaꞌwyreꞌemamũ ꞌgã ꞌjawe. Kristu ꞌga ree pejejemogypyyg ire nepeanuwuꞌjawi Moisesi ꞌga jeꞌegera pejejemogyau. Kristu ꞌga pẽ motywerukat Jarejuwarete ꞌga upe”, ꞌjau futatee ꞌgã amũ oree. Aꞌere naani. Oꞌmeramũ te ꞌgã ꞌi. Kristu ꞌga najane motywerukaraꞌuweri ꞌga upe."
48,2,18,"Aꞌere je poiri Moisesi ꞌga remikwasiarera rerowiar are tejemogypyyg awi aiꞌi. Naꞌga remikwasiarera renuw are rũi Janeruwarete ꞌga jetywera moiri je wi. Moisesi ꞌga jeꞌegera renuwa upe tejewyr ire amunipo ꞌã je jemotyweri Jarejuwarete ꞌga upe. “Taenupap Moisesi ꞌga jeꞌegera ꞌjau”, aꞌe je tejeupe ikue numiamũ. Aꞌere je naenupawi futari ꞌga jeꞌegera ikue. Aꞌeramũ je tejemotywea ete Jarejuwarete ꞌga upe rakue."
48,2,19,"Naꞌga remikwasiarera renuw are rũi Janeruwarete ꞌga jetywera moiri je wi. Aꞌere je ꞌga remikwasiarera mogyta re futat tetywera kwaawi ikue. “Kuu. Naapoi futari je mamaꞌea Jarejuwarete ꞌga remifutar imũ tekou”, ꞌjau je tejeupe ꞌga remikwasiarera mogyta re. “Kristu ꞌga amanũ ꞌypeywar are jetywera moiawamũ rakue. ꞌGa manũ are Janeruwarete ꞌga jetywera moia je wi” ꞌe renupa aiꞌi. Aꞌeramũ je Moisesi ꞌga remikwasiarera rerowiar are tejemogypyyg awi tepoia. Ymãwarera mamaꞌe awi je tepoiapap ꞌawamũ. Aꞌeramũ je “ꞌAwamũ Jarejuwarete ꞌga remifutar imũ etee mamaꞌe apou tekou”, ꞌjau je tejeupe, tetywera ꞌga imoir ire aiꞌi. Werowiaramũ Kristu ꞌga je muẽma Moisesi ꞌga remikwasiarera renupara ꞌgã nui. Maꞌeramũ je ꞌawamũ tefuewereꞌemamũ futat tejemifutar imũ mamaꞌe apo are. Kristu ꞌga ree je jemujari ꞌga rerowiaramũ. ꞌGa futat je rereko. Kristu ꞌga Janeruwarete ꞌga raꞌyraretea. Je ree ꞌga poromutaramũ. Jetywera moiawamũ ꞌga ojejukaukaa rakue. Maꞌeramũ ꞌã je ꞌawamũ jefueweramũ mamaꞌe apou ꞌga remifutar imũ etee."
48,2,21,"Naapoi agawewi je mamaꞌe esagea Jarejuwarete ꞌga upe rakue. Aꞌetea ꞌga je katuꞌok Kristu ꞌga je erowiaramũ aiꞌi. Aꞌeramũ je tejemogypyyka Kristu ꞌga ree etee. Kristu ꞌga jane erowiaramũ Janeruwarete ꞌga ꞌjau janee: “Jeraꞌyra ꞌga ererowiat. Aꞌeramũ ene ejesageramũ jee”, ꞌjau ꞌga janee. Moisesi ꞌga jeꞌegera renuwa jane muesage re amunipo ꞌã Kristu ꞌga amanũ ekoete rakue. Aꞌere naani. Namanũ ekoetei ꞌã ꞌga rakue. Kristu ꞌga futat jane motaꞌwa ꞌUwarete ꞌga upe. Kristu ꞌga jane erowiaramũ tee ꞌga ꞌi janee: “Pẽnesage jee”, ꞌga ꞌi janee, waꞌyra ꞌga jane erowiaramũ."
48,3,1,"Jarejuwarete ꞌga jane erowiaaPẽẽ ꞌã Garasi ywy pewaramũ pejeꞌakwaaweꞌema pemut pejejeypyu. Awỹja te pẽ morytee raiꞌi nũ, ꞌjau je pẽ nupe. Amueapyo agawewi ako je pẽẽ Jejui Kristu ꞌga manũ are ikue. “ꞌYpeywar are amanũam ipe Kristu ꞌga janetywera mepyi rakue. Aꞌeramũ Janeruwarete ꞌga janetywera moia jane wi, Kristu ꞌga jane erowiaramũ”, ꞌjau je ako pẽ nupe ikue, pẽ mueapyou ee ikue."
48,3,2,Aꞌeramũ ki pejejeaꞌaramũ jeꞌeawer are. Moisesi ꞌga ꞌeawera renuw ire sipo Janeruwarete ꞌga Uꞌagesage muri pẽ nupe? Naani. Kristu ꞌga momeꞌua pẽẽ erowiar ire te Janeruwarete ꞌga imuri pẽ nupe.
48,3,3,"Maꞌeramũ sipo ajee pejeꞌakwaaweꞌema pemut pejejeypyu? Kristu ꞌga pẽẽ erowiar ypyramũ ako Janeruwarete ꞌga opãjẽ mua pẽ nupe ikue, wemifutara apoukaa ako pẽ nupe opãjẽ mũ ikue. Maꞌeramũ sipo ajee pepoit ꞌga ree pejejemogypyyg awi raiꞌi? Pejejewya ꞌã pejejemiapofer ymanera upe ete raiꞌi nũ?"
48,3,4,Kristu ꞌga ree pejemogypyygamũ ako tekotee ꞌgã pẽ nerekou tyweaete agawewi ꞌga ree ikue. Aꞌete ako pẽnuag pejejereko tywera upe ikue. Pẽnuag ekoete sipo aipo upe rakue? Aꞌeramũ sipo pẽẽ ꞌawamue pejepoia Kristu ꞌga rerowiar awi? Naani. Nepepoiri futari ꞌga rerowiar awi.
48,3,7,Aꞌeramũ Janeruwarete ꞌga rerowiaara ꞌgã juejue Abraão ꞌga juapyrera ꞌjawewaramũ ajemogyau. Aipoa ꞌã pẽẽ ikwaapa.
48,3,8,"Ymã te Janeruwarete ꞌga ꞌi aipo ꞌjau Abraão ꞌga upe rakue: “Je rerowiaaramũ ereko. Aꞌeramũ ene ejesageramũ ekou jee. Tejerowiaara ꞌgã nupe juejue nipo je ꞌi, pẽnesage jee, je ꞌi. Ene upe teꞌeawera ꞌjawerimũ etee futat je ꞌi ꞌgã nupe tejerowiaramũ”, ꞌjau ꞌga Abraão ꞌga upe rakue. “Judeueꞌema ꞌgã nupe miamũ nipo je ꞌi: Pẽnesage jee, je ꞌi, ene ꞌjawe ꞌgã tejerowiaramũ”, ꞌjau ꞌga Abraão ꞌga upe rakue. Aꞌeramũ Janeruwarete ꞌga Abraão ꞌga upe uꞌeawera kwasiarukaa ꞌga amũ upe rakue."
48,3,9,Werowiaramũ Janeruwarete ꞌga mamaꞌe esage monou Abraão ꞌga upe. Aꞌeramũ ꞌga jane upe nanẽ mamaꞌe esage mua nũ. Abraão ꞌga upe imuawera ꞌjawe ꞌga imua janee werowiaramũ.
48,3,10,"Moisesi ꞌga jeꞌegera renupara ꞌgã ojemoteꞌaa Jarejuwarete ꞌga upe. Nuenupawi futari ꞌgã ꞌga jeꞌegera. Aꞌeramũ ꞌgã ojemoteꞌaa Jarejuwarete ꞌga upe. Ymã te ꞌga amũ kaꞌarana kwasiari inuga aipo are rakue: “Anure nipo Janeruwarete ꞌga Moisesi ꞌga jeꞌegera renuwaipara ꞌgã monoi mamaꞌeukwaawa rapyaw ipe”, ꞌjau ꞌga ikwasiaa inuga kaꞌaran are rakue."
48,3,11,"“Moisesi ꞌga jeꞌegera ereenup katu katu. Aꞌeramũ ene ejesageramũ jee”, neꞌi Janeruwarete ꞌga ꞌga amũ upe. Naani. Ojee ojemogypyyk maꞌe ꞌgã nupe etee te Janeruwarete ꞌga ꞌi: “Pẽnesage jee. Aꞌeramũ je pẽ mogyau ꞌau tejepyri nakwaparimũ warãu rũi futat”, ꞌjau ꞌga ꞌgã nupe."
48,3,12,"Ymã Janeruwarete ꞌga aipo ꞌjaweꞌem rakue: “Pejemogypyyg iki je ree”, neꞌi te rũi ꞌga rakue. “Perowiat te ki jejeꞌega”, eꞌi te ꞌga rakue. “Moisesi ꞌga remikwasiarera renup katuara ꞌgã etee te ajemogy nakwaparimũ rũi”, ꞌjau ꞌga ikwasiarukaa ꞌga amũ upe rakue. Aꞌere ꞌgã nuenupawi futari Moisesi ꞌga remikwasiarera jeꞌega rakue. Aꞌeramũ Janeruwarete ꞌga ꞌjau ꞌgã nupe: “Nepeenupawi futari ꞌga remikwasiarera jeꞌega. Aꞌeramũ je pẽ nerekou tyweaete ee. Mamaꞌeukwaawa rapyaw ipe nipo peo pejemanũ re”, ꞌjau ꞌga ꞌgã nupe rakue."
48,3,13,"Aꞌere ꞌã Kristu ꞌga manũi ꞌypeywar are janetywera mepyawamũ rakue. Kristu ꞌga Janeruwarete ꞌga erekou tywerukaa janetywer are rakue. Aꞌeramũ ꞌga jane rerekou tyweruꞌjapeꞌema ee, Kristu ꞌga jane erowiaramũ. Ymã ꞌã Janeruwarete ꞌga ojeꞌega kwasiarukaa kaꞌaran are rakue: “Niaꞌwyri te ꞌypeywar are uꞌam maꞌe ꞌgã jee”, ꞌjau ꞌga ikwasiarukaa ꞌga amũ upe rakue. Aꞌeramũ ꞌga Kristu ꞌga upe ꞌypeywar are janetywera renuꞌama upe aipo ꞌjau rakue. Janetywer are Janeruwarete ꞌga Kristu ꞌga rerekou tywerukaa rakue. Aꞌeramũ ꞌga, Kristu ꞌga jane erowiaramũ, jane rerekou tyweruꞌjapeꞌema futat. Naani. Kristu ꞌga jane erowiaramũ te ꞌga ꞌi janee: “pẽnesage jee”, ꞌjau. Ymã te ꞌã Janeruwarete ꞌga ꞌi Abraão ꞌga upe rakue: “Je rerowiaaramũ ereko. Aꞌeramũ ene ejesageramũ jee”, ꞌjau ꞌga ꞌga upe rakue. “ꞌYpeywar are Kristu ꞌga manũa omepypap janetywera rakue. Aꞌeramũ ꞌga ꞌawamũ, pẽnesage jee”, ꞌjau judeueꞌemamũ pẽ nupe Jejui Kristu ꞌga pẽẽ erowiaramũ. Kristu ꞌga jane erowiaramũ, Janeruwarete ꞌga Uꞌagesage mua janee, uꞌeawer imũ etee futat."
48,3,15,"Uꞌeawer imũ ꞌga mamaꞌe apoiPẽẽ ꞌã jerewirera ꞌjawe. Kũjãmeramũ pẽẽ ꞌã jerenyra ꞌjawe. Aꞌeramũ je, tamueapyo ꞌgã ee ꞌjau, ꞌjau je pẽ nupe. Sãꞌã ae ajamamaꞌe futaa ijara momoranuwa. Aꞌeramũ ꞌã ijara ꞌga: “Nan ki ajee siapo jarejaupe”, ꞌjau ꞌã ꞌgã ajaupe. Aꞌeramũ ꞌã ꞌgã uꞌeawer imũ etee futat ikwasiaa kaꞌaran are inuga. Ikwasiapaw ire ꞌã ꞌgã wera kwasiaa ee. Aꞌeramũ ꞌã ꞌgã mamaꞌe apou ajaupe wemikwasiarer imũ etee futat. Ikwasiapaw ire ꞌgã ꞌã imoiruꞌjapeꞌema futat nũ. Uꞌeawer imũ etee futat ꞌgã iapou ajaupe."
48,3,16,"Nan tee futat Janeruwarete ꞌga ojeꞌega Abraão ꞌga upe rakue. “Tamono mamaꞌe esagea ene upe ꞌjau. Enejuapyrama ꞌgã nupe ꞌjau nipo je imonou. Tekotee ꞌgã nupe nanẽ nipo je mamaꞌe esage monou ene ree, enejuapyrama ꞌgã nee ꞌjau nipo je imonou”, ꞌjau ꞌga ꞌga upe rakue. Naꞌga juapyra ꞌgã nupe juejue rũi ꞌga ꞌi. ꞌGa juapyrama ꞌga amũ upe etee ꞌi te ꞌga ꞌi aipo ꞌjau. Aipo ꞌga upe ꞌga ꞌea, Kristu ꞌga upe, ꞌga ꞌea te."
48,3,17,"Abraão ꞌga upe aipo ꞌe re Janeruwarete ꞌga ꞌjau: “Taapo mamaꞌea teꞌeawer imũ etee futat ꞌjau”, ꞌjau ꞌga rakue. Aꞌere, kwaturu sẽtui trĩta kwara kwaw ire, Janeruwarete ꞌga ojeꞌega kwasiarukaa Moisesi ꞌga upe rakue. Aꞌere ꞌga nomokaꞌjami futari Abraão ꞌga upe uꞌeawera. Aꞌeramũ ꞌga ꞌawamũ Abraão ꞌga upe jeꞌeawera niaꞌwyri ꞌjaweꞌem ꞌga. Naani. Uꞌeawer imũ etee futat ꞌga mamaꞌe monoi Abraão ꞌga upe, Abraão ꞌga juapyra ꞌga upe nanẽ nũ."
48,3,18,NaMoisesi ꞌga jeꞌega renuw are rũi ꞌga mamaꞌe esage monoi ꞌga upe. Naani. ꞌGa upe uꞌeawer imũ etee te ꞌga imonoi ꞌga upe. Wemifutar imũ etee ꞌga imonou ꞌga upe uꞌeawer imũ etee futat.
48,3,19,"Aꞌeramũ nipo pẽẽ mũ ꞌjau jee: “Maꞌeramũ sipo ajee Janeruwarete ꞌga ojeꞌega kwasiarukari Moisesi ꞌga upe rakue?” ꞌjau nipo pẽẽ mũ jee. Naani. Ojeꞌega ꞌga ikwasiarukaa Moisesi ꞌga upe. Oretywer are ore mueapyoawamũ te ꞌga iapoukari rakue. Abraão ꞌga juapyrama ꞌga rureꞌemauwe Moisesi ꞌga remikwasiarera oretywera kwaawukaa oree rakue. Kristu ꞌga Abraão ꞌga juapyrama. Kristu ꞌga upe Janeruwarete ꞌga ꞌi rakue: “Tamono mamaꞌe esagea ꞌgã nupe ꞌga ree ꞌjau”, ꞌjau ꞌga Kristu ꞌga momeꞌwau rakue. Ywagipewara ꞌgã nupe Janeruwarete ꞌga ojeꞌega rerurukari Moisesi ꞌga upe rakue. ꞌGa upe etee te ꞌga erurukari. Aꞌeramũ Moisesi ꞌga te imomeꞌwau ꞌgã nupe. Anure Moisesi ꞌga ꞌga jeꞌega kwasiaa inuga kaꞌaran are oree rakue."
48,3,21,"Kristu ꞌga ꞌeawera Moisesi ꞌga remikwasiarera pyꞌrauAbraão ꞌga upe raꞌne Janeruwarete ꞌga oporogytau rakue. Aꞌere ꞌga ojeꞌega monou Moisesi ꞌga upe rakue. Moisesi ꞌga upe ꞌga ꞌeramũ sipo ꞌga ꞌi: “Abraão ꞌga upe jeꞌeawera niaꞌwyri”, ꞌjau sipo ꞌga rakue? Naani. Kwe pe mamaꞌe esage mũ apoa ojepyri jane reroo re amunipo ꞌã Janeruwarete ꞌga ꞌi rakue. Aꞌeramũ amunipo ꞌã ꞌga jane rerawau ojepyri jane mamaꞌe apoawer are. Aꞌere nitywi mamaꞌe esagea mũ kwe pe ywag ipe ae monoara."
48,3,23,"Ywy pe ꞌga rureꞌemauwe ore judeuramũ Kristu ꞌga rerowiareꞌema arajemogyau. ꞌGa rureꞌemamũ ore Moisesi ꞌga remikwasiarera etee erekou. “Janeruwarete ꞌga kaꞌarana okwasiarukat Moisesi ꞌga upe janetywer are jane muꞌjawamũ”, ꞌjau ore. Aꞌere ꞌga neꞌi futari oree: “Moisesi ꞌga remikwasiarera peenup. Aꞌeramũ pẽẽ pejejesageramũ jee”, ꞌjaweꞌem ꞌga oree Moisesi ꞌga remikwasiarera renuw are. Jejui ꞌga ore erowiar ire tee ꞌga aipo ꞌjau oree."
48,3,24,"Sãꞌã ae waꞌyra monoa moromuꞌjara mũ ꞌga po pe, waꞌyra muꞌjaukaa. Nan tee futat Janeruwarete ꞌga ojeꞌega kwasiarukaa Moisesi ꞌga upe rakue. ꞌGa remikwasiarera mogytaramũ ore orojemuꞌjau Jarejuwarete ꞌga remifutar are numiamũ. Aꞌere ore naruenupawi ꞌga jeꞌega. Kristu ꞌga ꞌur ire, judeuramũ ore mũ ꞌga rerowiaa. Aꞌeramũ Janeruwarete ꞌga ꞌjau oree: “Kristu ꞌga perowiat pejejemogyau. Aꞌeramũ pẽẽ pejejesageramũ jee”, ꞌjau ꞌga oree, Kristu ꞌga ore erowiar ire."
48,3,25,"ꞌAwamũ ore Kristu ꞌga rerowiar ire mamaꞌea naruapoi Moisesi ꞌga remikwasiarer imũ. ꞌAwamũ pẽẽ najuejue etee Kristu ꞌga ree pejemogypyyk pejejemogyau. Aꞌeramũ pẽẽ najuejue etee pejejemogyau Jarejuwarete ꞌga raꞌyramũ. Judeuramũ, judeueꞌemamũ. Mĩmeramũ juejue futat pẽẽ Jarejuwarete ꞌga raꞌyramũ, Kristu ꞌga pẽẽ erowiar ire. ꞌGa rerowiar ire pẽẽ pejejemujaa ꞌga ree nanẽ nũ."
48,3,27,Kristu ꞌga pẽẽ erowiaramũ ꞌga amũ pẽ pymĩãu ꞌy pe Kristu ꞌga rerowiaara resaukaawamũ. Pejepymĩ re pẽẽ pejejemujaa ꞌga ree. Aꞌeramũ ꞌga pẽ nerekou.
48,3,28,"Jarejuwarete ꞌga upe jane jarejemogyau jarejuꞌjajuꞌjawe etee futat. Judeuramũ, judeueꞌemamũ, ojeꞌwyrarete pewaramũ, kaꞌa pewaramũ, kũimaꞌeramũ, kũjãnamũ. Mĩmeramũ jane jarejuꞌjajuꞌjawe etee futat jarejemogyau ꞌga upe. Kristu ꞌga rerowiaramũ jane jarejemujaa ꞌga ree. Aꞌeramũ jane jarejemogyau jarejuꞌjajuꞌjawe etee futat ꞌga upe. Majepei ꞌyweteewara ꞌjawe jarejemogyau. Kristu ꞌga remiayuwamũ pejejemogy re pẽẽ pejejemogyau Abraão ꞌga juapyrera ꞌjawewaramũ. Aꞌeramũ Janeruwarete ꞌga mamaꞌe esage monou pẽ nupe, Abraão ꞌga upe uꞌeawer imũ etee futat."
48,4,1,"ꞌAwamũ je pẽ mueapyoi kunumĩ are. Sãꞌã jane jarejaꞌyra ꞌgã nupe jarekaraemã monoa. Aꞌere ꞌã kunumĩa naeapyoi we ee ojejuka are. Aꞌeramũ ꞌã ae tuwamũ ꞌjau wemiayuwa ꞌgã nupe: “Tekaraemã je amono tejaꞌyra ꞌga upe aiꞌi. Aꞌere ꞌga nojemotuwi we. Aꞌeramũ ꞌga ojejukaweꞌem ee. Aꞌeramũ pẽẽ pejejejukau ee ꞌga upe jee raꞌne. ꞌGa jemotuw ire ꞌga maꞌea futat, ꞌga upe jeremimonofera”, ꞌjau nipo ꞌga ruwa ꞌga wemiayuwa ꞌgã amũ nupe. Waranupeꞌemawe futat kunumĩ ꞌga ꞌuwa ꞌga karaemã jaramũ futat akou. Aꞌetea ꞌga ꞌuwa ꞌga remiayuwa ꞌgã jeꞌega renupa. ꞌGa aranuweꞌemamũ ꞌga ruwa ꞌga remiayuwa ꞌgã ojejukau ꞌga ree, ꞌga karaemã are. ꞌUwa ꞌga remifutara ꞌara rupi kunumĩfera ꞌga okaraemã mujaa etee te. Aꞌeramũ futat ꞌga mamaꞌe apou wemifutar imũ etee futat."
48,4,3,Nan tee futat ore judeuramũ mamaꞌe apoi Jarejuwarete ꞌga upe Moisesi ꞌga remikwasiarer imũ etee futat ikue. ꞌGa raꞌyra ꞌga rureꞌemamũ ore Moisesi ꞌga jeꞌega renupa.
48,4,4,"Aꞌere Janeruwarete ꞌga, wemifutara ꞌara rupi, waꞌyra ꞌga muri ywy pe raiꞌi. Waꞌyra ꞌga ꞌga imuꞌarukaa kũjã ẽẽ mũ wi rakue. ꞌGa raꞌyra ꞌga, Kristu ꞌga etee te Moisesi ꞌga jeꞌegera wenup katu katu rakue. ꞌGa jeꞌega ꞌga enupa katu katua ore mueateeupap mamaꞌe ymaner awi, ꞌUwarete ꞌga raꞌyramũ ꞌga ore mogyawamũ ꞌjau. Werowiaramũ ꞌga jane mogyau ꞌUwarete ꞌga raꞌyramũ. Aꞌeramũ Janeruwarete ꞌga waꞌyra ꞌgã nupe wemimonofera mua janee."
48,4,6,"Pẽẽ nanẽ ꞌga raꞌyramũ nũ. Sãꞌã ꞌga Uꞌagesage mura pẽ nupe. Aꞌeramũ ore pẽ kwaapa. “Janeruwarete ꞌga Uꞌagesagea amut ꞌgã nupe”, ꞌjau ore. Aꞌeramũ ore “Janeruwarete ꞌga raꞌyramũ ꞌgã jemogyi” ꞌe kwaapa pẽ nesag ire. Aꞌeramũ ꞌga ꞌAgesagea, Kiapiꞌni, jane muꞌeukaa Jarejuwarete ꞌga upe."
48,4,7,Aꞌeramũ pẽẽ aꞌeramũ naꞌga upe mamaꞌe apoara etee rũi pejejemogyau. Naani. ꞌGa raꞌyramũ nanẽ futat pejemogy nũ. Aꞌeramũ ꞌga aꞌeramũ waꞌyra ꞌgã nupe wemimonofera monou pẽ nupe nanẽ nũ.
48,4,8,"Paulo ꞌga wearamũ ꞌgã neeYmã te ꞌã nepekwaawi Jarejuwarete ꞌga rakue. ꞌGa kwaapeꞌema ꞌã pẽẽ mairaꞌmea etee ipojeupa rakue, pejejejorywamũ ee rakue."
48,4,9,"Aꞌere ꞌã pẽẽ ꞌawamũ Jarejuwarete ꞌga pekwaap pejejemogyau. ꞌGa futat pekwaap. Ojekwaawukat ꞌga pẽ nupe, wemiayuwamũ ꞌga pẽ mogyau. Maꞌeramũ sipo ajee pejeꞌakwaaweꞌemawera pemut ete te pejejeypyu raiꞌi nũ? Pejewyt ete ꞌã pejemairaꞌme upe raiꞌi nũ? Nipãjẽi mairaꞌmea. Janeruwarete ꞌga te pãjẽretea. Aꞌetea ꞌã pẽẽ pejejewya ekoete mairaꞌme pojeuwa upe raiꞌi nũ?"
48,4,10,"Ymã te ꞌã maraka peapo mairaꞌme are pejejorypawamũ rakue. ꞌAraiwa rupi, jay ruꞌwi are, kwar ipe, ꞌy ruwiramũ. Mĩmera rupi ꞌã pẽẽ maraka peapo mairaꞌme are pejejorypawamũ rakue. Aꞌere ꞌawamũ maraka peapo Jarejuwarete ꞌga muorypawamũ numiamũ. Mairaꞌme upe maraka apoawera ꞌjawe etee ꞌã Jarejuwarete ꞌga upe maraka peapo numiamũ. Aꞌere naani. Nanarũi. “Nan jane iaporamũ nipo Janeruwarete ꞌga kuꞌiramũ jane ree”, ꞌjau nipo pẽẽ. “Judeu ꞌgã ꞌjawe maraka apo re nipo jane jarejemuesageu Jarejuwarete ꞌga upe”, ꞌjau nipo pẽẽ pejejaupe numiamũ."
48,4,11,"Je ako amuꞌe pẽẽ Jejui Kristu ꞌga ree ikue. “Jejui Kristu ꞌga rerowiaramũ jane resageramũ Jarejuwarete ꞌga upe”, ꞌjau je ako pẽ nupe ikue, pẽ muꞌjau ee ikue. Amuꞌe futat ako je pẽẽ ee ikue numiamũ? Pemokaꞌjam etee nipo je ꞌeawera rakue?"
48,4,12,"Pẽẽ ꞌã jerewirera ꞌjawe. Kũjãmeramũ pẽẽ jerenyra ꞌjawe. Aꞌeramũ je ꞌjau pẽ nupe: Je ꞌjawe peko. Aetypap je ymãwarera mamaꞌea. Je ꞌã judeua agawewi. Aꞌetea je ako judeueꞌemamũ pẽ ꞌjawe pẽ pype. Naapoi futari je mamaꞌea judeuramũ orojemiapofer imũ, aꞌe je pẽ nupe. Aꞌeramũ pẽẽ ꞌawamũ pejejemuꞌjau je ree. Peapo kasi mamaꞌea oreremiapofer imũ ne, aꞌe je pẽ nupe. Pejejepype je rekoramũ ako pẽẽ pejejejukau esage je ree aiꞌi."
48,4,13,"Pẽneaꞌar iki ee. Tekaruaramũ je tekou ikue. Tefuakapawaiwamũ ako je tekou ikue. Aꞌeramũ ako je tepytawaipa pẽ pype ikue. Aꞌeramũ ako je Kristu ꞌga momeꞌwau pẽ nupe ikue. Pejejeupe je waẽmamũ ako pẽẽ je monoweꞌem pejejewi ikue. “Kuu. Ojeroꞌwu maꞌe ꞌga ꞌut ojefuanugukaa janee”, ꞌjaweꞌem ako pẽẽ jee ikue. Jekaruara agawewi je. Aꞌetea ako naje rereko tyweri pejepe jekaruar are ikue. Je mua ako pejejepype. Sãꞌã ae Jarejuwarete ꞌga pyriwara ꞌga mura. Nan tee futat ako pẽẽ je mua pejejepype ikue. Jejui Kristu ꞌga mura ꞌjawe ete ako pẽẽ je mua pejejepype ikue."
48,4,15,Aꞌe pe ako pẽẽ pejekuꞌiramũ pejejemogyau je ree ikue. “Maꞌja te jane siapo ꞌga upe ꞌga poaawamũ?” ꞌjau ako pẽẽ pejejaupe ikue. Maꞌeramũ sipo ajee pẽkuꞌipap je ree ꞌawamũ?
48,4,17,"Mamaꞌe ekoete are pẽ muꞌjara ꞌgã te iporomutat ꞌme pẽ nee. “Simopojoꞌok ꞌgã Paulo ꞌga wi ꞌjau”, eꞌi ꞌgã ajaupe. “Paulo ꞌga wi opojoꞌog ire nipo ꞌgã jemuꞌei jane ree”, ꞌjau nipo ꞌgã ajaupe, oporomutat ꞌmeramũ pẽ nee."
48,4,18,Aꞌere je poromutaramũ aꞌjea futat pẽ nee. Pẽ pype tekou taetu ako je teporomutaramũ pẽ nee ikue. Muku pẽ nui tekou miamũ je teporomutaramũ pẽ nee mamaꞌe esage apou pẽ nupe.
48,4,19,Pẽẽ ꞌã jeraꞌyra ꞌjawewaramũ jee. Sãꞌã kũjã kunumĩakyra ray renũja. Nan tee futat je rayramũ pẽ nee. Afutarete je pejemogypyyga Kristu ꞌga ree. ꞌAwamũ ꞌã pepoit ꞌga ree pejejemogypyyg awi. Aꞌeramũ je tejemayrũmũ pẽ nee. ꞌGa ree pejemogypyygamũ te jekuꞌiramũ pẽ nee. Pẽ pyri tekoa je afutat. Pẽ pyri teko re amunipo ꞌã je pẽ mueapyoi ee. Aꞌere ꞌã je rekoi muku te pẽ nui. Aꞌeramũ je tejemuaẽmeteeramũ pẽ nee.
48,4,21,"Sara ẽẽ Aga ẽẽ retee“Moisesi ꞌga remikwasiarer imũ etee futat siapo mamaꞌea ꞌjau”, ꞌjau nipo pẽẽ mũ. “ꞌGa remikwasiarer imũ jane mamaꞌe apo re nipo Janeruwarete ꞌga ꞌi janee: Pẽẽ mamaꞌea peapo Moisesi ꞌga remikwasiarer imũ. Maꞌeramũ ꞌã pẽnesage pejejemogyau jee, ꞌjau nipo ꞌga janee”, ꞌjau nipo pẽẽ pejejaupe. Pẽneapyo katu sipo Moisesi ꞌga remikwasiarer are? Naani."
48,4,22,"Abraão ꞌga ree nanẽ ꞌã Janeruwarete ꞌga kaꞌarana kwasiarukari Moisesi ꞌga upe rakue: “Mukũi futat ꞌã Abraão ꞌga raꞌyra ꞌgã nakue. Ajepeja ꞌga rera Isakia. Abraão ꞌga remirekorete ẽẽ raꞌyra, Sara ẽẽ raꞌyra ꞌga poromũ, Isakiramũ. Ajepeja ꞌga rera Ismaeua. Abraão ꞌga remireko ẽẽ remifai ẽẽ raꞌyra ꞌga poromũ, Ismaeuramũ. Aga ẽẽ raꞌyra ꞌga. Aga ẽẽ ꞌã mamaꞌea wapo oꞌwyriara ẽẽ ꞌeawer imũ etee futat, Sara ẽẽ ꞌeawer imũ etee futat. Nuapoi ẽẽ mamaꞌea wemifutar imũ”, ꞌjau ꞌga ikwasiaa rakue."
48,4,23,"“Abraão ꞌga ẽẽ rerekou, wemirekorete ẽẽ remifai ẽẽ rerekou, Aga ẽẽ rerekou rakue. Aꞌeramũ ẽẽ waꞌyramũ ꞌga upe. Aꞌeramũ Abraão ꞌga waꞌyra ꞌga reꞌroka. Ismaeua ꞌga inuga waꞌyra ꞌga ree. Aꞌeramũ ꞌga akou ujara ꞌga upe mamaꞌe apoaramũ, oy ẽẽ ꞌjawe. Ajepeja ꞌga te aje ꞌga raꞌyra ꞌga uꞌaa Jarejuwarete ꞌga jeꞌeg imũ etee futat. ‘Iwãiwĩ agawewi eneremirekorete ẽẽ. Aꞌetea je kunumĩa amut ẽẽ upe’, ꞌjau Janeruwarete ꞌga Abraão ꞌga upe rakue. Aꞌeferupi te futat Sara ẽẽ waꞌyramũ uꞌaa Janeruwarete ꞌga jeꞌeg imũ etee futat”, ꞌjau Moisesi ꞌga ikwasiaa inuga rakue."
48,4,24,"24,25 Mamaꞌe aꞌje are ete ꞌga kaꞌarana kwasiari rakue. Aipo mogyta re jane jarejemuꞌjau mamaꞌe are. Sãꞌã mukũja ꞌgã, kũjãmera ꞌgã nakue. Nan tee futat Janeruwarete ꞌga ꞌeawera rakue. Aga ẽẽ ꞌjawe Moisesi ꞌga upe Janeruwarete ꞌga ꞌeawera. Ymã ꞌã Moisesi ꞌga oi ywytyra apyteꞌrarimũ rakue, Sinai ꞌjawa apyteꞌrarimũ rakue. Arabia ywy pe aipoa Sinai ꞌjawa reni. Sinai ꞌjawa apyteꞌrarimũ ꞌga rekoramũ futat ꞌã Janeruwarete ꞌga ojeꞌega mua ꞌga upe, ikwasiaa ita are ꞌga upe rakue. Aꞌeramũ Moisesi ꞌga judeu ꞌgã muꞌjau kwaiwete aipo Jarejuwarete ꞌga jeꞌeg are rakue. Sãꞌã Jerusarega. Aga ẽẽ ꞌjawe etee Jerusareg ipewara. Jerusareg ipewara ꞌgã, judeu ꞌgã, nuapoi mamaꞌea wemifutar imũ. Moisesi ꞌga jeꞌeger imũ etee ꞌgã mamaꞌe apoi ajemogyau. Aꞌeramũ ꞌgã ajemogyau Aga ẽẽ ꞌjawe. Aga ẽẽ mamaꞌea wapo oꞌwyriara ẽẽ jeꞌeger imũ etee futat rakue. Ẽẽ ꞌjawe Jerusareg ipewara ꞌgã mamaꞌe apoi Moisesi ꞌga jeꞌeger imũ etee futat. Series, "
48,4,27,"Ymã Janeruwarete ꞌga kaꞌarana kwasiarukari Isai ꞌga upe rakue:“Taꞌyreꞌemamũ agawewi ene ꞌawamũ.Aꞌetea nenekuꞌipawi ekou. Anure nipo kwaiwete eneraꞌyra.Enemena ꞌga opoiraip ene wi eneraꞌyreꞌem are. Aꞌere nipo anure ꞌga jewyri enee nũ.Ene upe ꞌga jewyr ire nipo eneraꞌyra ꞌgã pytuna tesirũmera ꞌgã naꞌyra apyraapa”,ꞌjau ꞌga ikwasiarukaa Isai ꞌga upe rakue.Jerusareg yau are ꞌga jane muꞌjau poromũ. Anure nipo kwaiwete Jejui Kristu ꞌga rerowiaaramũ jane oi ywag ipe. Jerusareg yau ꞌe upe ꞌga ꞌi poromũ."
48,4,28,"Pẽẽ ꞌã jerewirera ꞌjawe. Kũjãmeramũ pẽẽ ꞌã jerenyra ꞌjawe. Aꞌeramũ je pẽ muꞌjau ee. Ymã Janeruwarete ꞌga ꞌi Abraão ꞌga upe rakue: “Anure nipo je kunumĩ monoi ene upe”, ꞌjau ꞌga ꞌga upe rakue. Aꞌeramũ Isaki ꞌga uꞌaa Jarejuwarete ꞌga ꞌeawer imũ etee futat. Isaki ꞌga ꞌjawe futat Kristu ꞌga rerowiaaramũ jane. Uꞌeawer imũ etee futat Janeruwarete ꞌga jane mogyau waꞌyramũ, Jejui Kristu ꞌga jane erowiaramũ."
48,4,29,"Mukũi futat Abraão ꞌga raꞌyra ꞌgã numiamũ. Aꞌere ajepeja ꞌga naJaneruwarete ꞌga ꞌeawer imũ rũi ꞌga ꞌari, Abraão ꞌga raꞌyr ypy ꞌga. Opyyg ekoete te Aga ẽẽ ꞌga raꞌyra rakue. Aꞌeramũ ẽẽ raꞌyra ꞌga, Ismaeu ꞌga uꞌaa ẽẽ wi rakue. Aꞌere Isaki ꞌga nanarũi ꞌga ruri oy ẽẽ upe. Janeruwarete ꞌga ꞌeawer imũ etee te ꞌga ruri. Janeruwarete ꞌga ꞌAgesage pãjẽ mũ te Sara ẽẽ Abraão ꞌga raꞌyra pyygi rakue. Anure Ismaeu ꞌga Isaki ꞌga rereko tyweaete rakue. Nan tee futat nipo Moisesi ꞌga jeꞌegera renupara ꞌgã Jejui ꞌga rerowiaaramũ jane rereko tyweri."
48,4,30,"Aꞌere Janeruwarete ꞌga kaꞌarana kwasiarukari Sara ẽẽ jeꞌeger are rakue.“Aꞌeramũ ẽẽ ꞌjau Abraão ꞌga upe: ‘Emono kyna jarejewi. Jeremiayuwa te ako kyna ikue numiamũ’, ꞌjau ẽẽ ꞌga upe.‘Kyna raꞌyra kĩã reewe futat kyna monou jarejewi.Jarejaꞌyra kĩã upe etee teremono karaemã ꞌjau’, ꞌjau ẽẽ ꞌga upe.‘Nafutari je kyna raꞌyra kĩã upe we ene mamaꞌe monoa’, ꞌjau ẽẽ Abraão ꞌga upe rakue”,ꞌjau ꞌga ikwasiarukaa ꞌga upe rakue."
48,4,31,Sara ẽẽ remiayuwa ẽẽ raꞌyra ꞌga juapyrera ꞌjawewaramũ Moisesi ꞌga remikwasiarer imũ mamaꞌe apoara ꞌgã. Aꞌere Jejui Kristu ꞌga rerowiaaramũ jane Abraão ꞌga remirekorete ẽẽ raꞌyra juapyrera ꞌjawewara. Aꞌeramũ Janeruwarete ꞌga mamaꞌe esage apou janee Abraão ꞌga upe uꞌeawer imũ etee futat.
48,5,1,"Jarejuwarete ꞌga ree etee jane jarejemogypyykaJejui Kristu ꞌga amanũ janetywera mepyawamũ rakue. Aꞌeramũ ꞌga ree jane jemogypyygamũ Janeruwarete ꞌga ꞌjau janee: “Pẽẽ pẽnesage jee”, ꞌjau ꞌga janee, waꞌyra ꞌga ree jane jemogypyygamũ. Werowiaramũ ꞌga ae mũꞌjãu Moisesi ꞌga jeꞌeger imũ mamaꞌe apoara ꞌgã nui. Aꞌeramũ ki pẽẽ pejejewyreꞌema Moisesi ꞌga jeꞌeger imũ mamaꞌe apo upe. Pẽ nupe owaẽm maꞌe ꞌgã amunipo iꞌme pẽ nupe: “Pejemojewagukat ꞌga amũ upe. Moisesi ꞌga jeꞌeger imũ pejemojewagukat. ꞌGa jeꞌeger imũ imojewagipyrera ꞌgã etee te esage Jarejuwarete ꞌga upe”, ꞌjau futatee nipo ꞌgã pẽ nupe raiꞌi."
48,5,2,"Aꞌere je, Pauloramũ je ꞌi pẽ nupe: Naani. Pejemojewagukat kasi ꞌgã nupe ne. Najudeua rũi pẽẽ. Ymã Janeruwarete ꞌga ꞌi judeu ypy ꞌgã nupe rakue: “Imojewagipyrera ꞌgã etee te jeremiayuwa”, ꞌjau ꞌga rakue. Aꞌere ꞌawamũ nanarũi. ꞌAwamũ ꞌga ꞌi: “Jeraꞌyra ꞌga ree ojemogypyyk maꞌe ꞌgã etee te jeremiayuwa”, ꞌjau ꞌga. Pejejemojewagukar ire nipo pepoit Kristu ꞌga ree pejejemogypyyg awi pejejemogyau. Imojewagipyrera ꞌgã ki ajee Moisesi ꞌga jeꞌegera tuenupap. ꞌGã enupaweꞌemamũ nipo Janeruwarete ꞌga neꞌi ꞌgã nupe: Pẽnesage jee, ꞌjaweꞌem nipo ꞌga ꞌgã nupe."
48,5,4,"Moisesi ꞌga jeꞌegera renuw are ojemogypyyk maꞌe ꞌgã nipo opoit Jejui Kristu ꞌga ree ojemogypyyg awi. “Moisesi ꞌga jeꞌeger imũ mamaꞌea jane iaporamũ nipo Janeruwarete ꞌga ꞌi janee: Pẽnesage jee, ꞌjau nipo ꞌga janee”, peꞌje nipo pejejemogyau numiamũ, Moisesi ꞌga jeꞌegera renuw are etee futat nipo pejemogy. Aiporamũ nipo pepoit Kristu ꞌga rerowiar awi. Kristu ꞌga jane erowiaramũ te Janeruwarete ꞌga ꞌi janee, “pẽnesage jee”, ꞌjau ꞌga janee. Niapoi agawewi te ꞌã jane mamaꞌe esagea ꞌga upe rakue. Aꞌetea ꞌga aipo ꞌjau janee, Kristu ꞌga ree jane jemogypyygamũ."
48,5,5,"Nanarũi ore. Orojemogypyyg ore Jejui Kristu ꞌga ree. Anure nipo Janeruwarete ꞌga ꞌjau oree: “Jejui Kristu ꞌga perowiat. Aꞌeramũ pẽẽ pejejesageramũ jee”, ꞌjau nipo ꞌga anure oree. Aipo ꞌga ꞌe rapesaka ore ꞌã arajemogyau, Janeruwarete ꞌga ꞌAgesagea ꞌã ore rerekou, ꞌga rerowiarukaa oree."
48,5,6,"Jejui Kristu ꞌga ree jane jemujar ire Janeruwarete ꞌga ꞌjau janee: “Pẽnesage jee”, ꞌjau nipo ꞌga janee. Imojewagipyreramũ oree, imojewagipyreꞌemamũ pẽ nupe. Mĩmeramũ juejue futat ꞌga aipo ꞌjau janee, Jejui Kristu ꞌga ree jarejemujar ire, jane jareporomutaramũ jarejuee."
48,5,7,Amomeꞌu futat ako je Kristu ꞌga pẽ nupe ikue. ꞌGa momeꞌua ako pẽẽ erowiaa ikue numiamũ. Awỹja gatu nipo aje ꞌã pẽ momoirukat ꞌga rerowiar awi raiꞌi nũ? Awỹja te oꞌmea werowiarukat pẽ nupe raiꞌi?
48,5,9,"Sãꞌã ae maniꞌokoꞌo jopypeawa monoa imojopypea ipype. Inãinãnĩꞌĩ etee agawewi imonou ipype. Aꞌetea imojerapa. Nan tee futat iꞌme maꞌe ꞌgã. Ajepeja ꞌga ete agawewi ꞌga ꞌmeramũ pẽ nupe raiꞌi. Aꞌetea ꞌgã oꞌme rerowiarukaa pẽ nupe, pẽ momoirukaa Kristu ꞌga rerowiar awi raiꞌi."
48,5,10,"Aꞌere je jemogypyygi pẽ nee teꞌỹina. Jarejararete ꞌga ree jane jemujari jarejemogyau. Aꞌeramũ je ꞌjau tekou: “Nopoiri futari ꞌgã Kristu ꞌga ree ojemogypyyg awi”, ꞌjau je tekou pẽ nupe. Janeruwarete ꞌga te tuereko tywet pẽ muꞌe tywearera ꞌgã ee ꞌjau."
48,5,11,"Jejeꞌẽwuꞌjag ekoete nipo ꞌga amũ akou. “Pejemojewagukat ꞌgã nupe, eꞌi Paulo ꞌga akou”, ꞌjau futatee nipo ꞌga amũ pẽ nupe. Naani. Nanarũi je ako pẽ muꞌei aiꞌi. Maꞌeramũ ꞌã ꞌgã je rereko tyweretei. Aipo je ꞌe re amunipo ꞌã ꞌgã naje rereko tyweri. Aipo je ꞌe re amunipo ꞌã ꞌgã nimaraꞌnei je ꞌeawer are. Aꞌere ꞌgã maraꞌneramũ futat je ꞌeawer are, “ꞌypeywar are Kristu ꞌga manũi janetywera moiawamũ” ꞌeawer are. Afutat je iꞌme maꞌe ꞌgã pojoꞌoga pẽ nui."
48,5,13,"Pẽẽ ꞌã Janeruwarete ꞌga pẽ mũꞌjãu ꞌgã nui. “Pepoit ymãwarera mamaꞌe awi”, eꞌi ꞌga pẽ nupe. “Auꞌje ki mamaꞌe apo re Moisesi ꞌga remikwasiarer imũ pejejemuesageawamũ”, ꞌjau ꞌga pẽ nupe raiꞌi. Moisesi ꞌga remikwasiarer imũ agawewi nipo pẽẽ mamaꞌe apoweꞌem. Aꞌetea kasi mamaꞌe tywera peapouꞌjaw ine pejejemifutar imũ ne. Peapo kasi mamaꞌea pejejemuorypawamũ etee ne. Naani. Pejopoar iki mamaꞌe apo are. Pejepotaꞌwaramũ pejejuee. Ymã te ꞌã Janeruwarete ꞌga ojeꞌega kwasiarukari Moisesi ꞌga upe rakue: “Pẽporomutat pejejepyriwara ꞌgã nee pejejee pejeporomutara ꞌjawe etee futat pejejemogyau. Aꞌeramũ pẽẽ pejejereko esage ꞌjawe etee futat pejejuerekou esage”, ꞌjau ꞌga ikwasiarukaa Moisesi ꞌga upe rakue. Aipo ꞌga ꞌeawera nateepawi. Jejui ꞌga nanẽ aipo ꞌjau janee ꞌũina. Aꞌeramũ aipo ꞌga ꞌeawera wesageramũ janee. Aipoa ꞌga jeꞌeg imũ jarejuereko esage re jane ꞌga jeꞌega renupawi."
48,5,15,Auꞌje ki pejuagoꞌo re. Ajuagoꞌoara ꞌgã ꞌmiara maraꞌnea ꞌjawe. ꞌMiara maraꞌnea te ꞌã ojouꞌu ojomomapa. Nan kasi pejemogy ne.
48,5,16,ꞌGa ꞌAgesage remifutaraJarejuwarete ꞌga ꞌAgesage remifutar imũ etee ki mamaꞌea peapo. ꞌGa pãjẽ mũ mamaꞌe apo re nipo pẽẽ mamaꞌe tywera apouꞌjapeꞌema pejejemifutar ymaner imũ. Najuejue etee futat te ꞌã janetywera jemogyi jane ywyteripe jane jemogyramũ. Aꞌeramũ jane jarejemifutar imũ ete mamaꞌe apo re mamaꞌe apoweꞌem ꞌga ꞌAgesage remifutar imũ. Janeruwarete ꞌga ꞌAgesage remifutara mamaꞌea irãinãꞌnĩ te. Najaneremifutara ꞌjawe rũi futat ꞌga ꞌAgesage remifutar imũ mamaꞌe apoawa. Aꞌeramũ jane mamaꞌe apoweꞌem jarejemifutar imũ Jarejuwarete ꞌga upe.
48,5,18,ꞌGa ꞌAgesage remifutar imũ mamaꞌe apoaramũ jane niapoi futari mamaꞌea Moisesi ꞌga remikwasiarer imũ etee futat.
48,5,19,"Janetywet tãmẽjẽ futat te ꞌã jane jarejemogyau iypy we rakue. Maꞌeramũ ꞌã jane, jarejemifutar ymaner imũ ete mamaꞌe apo re ete, jarejemirekoeꞌem are jarekou. Kũjãmeramũ nanẽ ꞌã pẽẽ pejemeneꞌem are pejekou. Mamaꞌe tywer are etee jane ꞌã jarejeaꞌaramũ jarejemogyau. Mamaꞌe tywera etee ꞌã janejeꞌega."
48,5,20,"20,21 Jarejemifutar imũ mamaꞌe apo re ete jane ꞌã mairaꞌmea etee imuorypa. Jarejuee jarepãjãgaiwa rete ete ꞌã jarejemogyau. Jarejemogyau ꞌã jarejuerekoayau mamaꞌe are. Mĩmer are ete ꞌã jarejeaꞌaramũ ꞌjau. Jaremaraꞌneramũ jarejuee. Jarejee etee ꞌã jarejeaꞌaramũ jarejemogyau. Jareporomutareꞌemamũ ꞌã jarejemogyau jarejuee. Jarejuowajar are etee nanẽ ꞌã jarejeaꞌaramũ etee nũ. Kawĩajaiwa rykur are etee nanẽ ꞌã jarejemogyau. Nanuara apoara ꞌgã nooi futari Jarejuwarete ꞌga pyri. Ymã je ako pẽ muꞌei aipo are aiꞌi. ꞌAwamũ je ꞌjauꞌjapa pẽ nupe nũ. “Naaipo apoara ꞌgã nũi oo ajemogyau Jarejuwarete ꞌga pyri amanũ re”, aꞌe ako je pẽ muꞌjau ee aiꞌi."
48,5,22,"Aꞌere jane, Jarejuwarete ꞌga ꞌAgesage rereko re, janeporomutaramũ jarejuee. Jarekuꞌiramũ jarejemogyau. Jarepyꞌataꞌwaramũ jarejemogyau. Jarepotaꞌwaramũ jarejemogyau jarejuee. Jarejejukau esage jane jarejuee jarejemogyau. Jarejesageramũ jarejemogyau jarejaupe. Mamaꞌea jane iapou jareꞌeawer imũ etee futat. ꞌGa ꞌAgesagea jane rerekou jane mopotaꞌwaukaa jarejuee. Jane muꞌakwaapa mamaꞌe tywera apoeꞌem are. Nan te ae jemogyi Jarejuwarete ꞌga jeꞌeg imũ."
48,5,24,Jejui Kristu ꞌga ree jarejemujar ire jane jarepoia jarejemifutar ymaner imũ mamaꞌe apo awi. Niapouꞌjawi futari jane mamaꞌea jarejemifutar ymaner imũ etee.
48,5,25,Jejui Kristu ꞌga jane erowiaramũ Janeruwarete ꞌga ꞌAgesagea jane mogyi Jarejuwarete ꞌga raꞌyramũ. Aꞌeramũ ki jane mamaꞌe apou ꞌga ꞌAgesage remifutar imũ etee futat. Sajerowiaraip kasi jarejee etee ne. Sajamamaraꞌne ekoete kasi jarejuee ne. Sajuerekoay kasi jarejuee ne.
48,6,1,"Pẽẽ ꞌã jerewirera ꞌjawe. Kũjãmeramũ pẽẽ jerenyra ꞌjawe. Aꞌeramũ je pẽ muꞌjau Jejui ꞌga rerowiaara ꞌgã nereko are. Jejui ꞌga rerowiaara ꞌgã amũ nipo mamaꞌe tywera apou akou. Aꞌeramũ pẽẽ ꞌgã nemiapofera kwaaw ire Jarejuwarete ꞌga ꞌAgesage rerekwaramũ pẽẽ ꞌgã muꞌakwaapa iapoeꞌem are. Aꞌere kasi pejejeꞌega pemoywyrafen ꞌgã nupe ne. Pejeporogytau esage etee futat ꞌgã nupe. ꞌGã muꞌjaramũ nanẽ pejejeaꞌgwau mamaꞌe tywera apo awi. Mamaꞌe tywera apo awi pejejeaꞌgueꞌem ire pẽẽ nanẽ mamaꞌe tywera peapo ꞌgã ꞌjawe ne. Aꞌeramũ pẽẽ ꞌgã muꞌjaramũ pejejerowiaraipeꞌema pejejee ꞌgã muꞌjau. Pejejaupe mamaꞌeay jesaukaramũ pẽẽ pejejopoaa pejejamuapyterãtãukaa etee jupe. Aipo apo re pẽẽ Kristu ꞌga jeꞌega renupa pejejemogyau. Sajerowiaraip kasi jarejee etee ne. Sãꞌã je pẽ apyraawa jereapyo ee, peꞌje kasi ne pejejerowiaraipa pejejee ne. Aipoa niaꞌwyri. Nakũimaꞌeeteete arũi aipo ꞌjara ꞌga. Aipo eꞌi ekoete futat ꞌga. Ojemorytee ae nanuaramũ ojeupi tee futat."
48,6,4,"4,5 Pejejemiapofer are ki pẽneaꞌat. “Esage futat te jeporowykya?” peꞌje ki pejejeupe. Mamaꞌe esage apo re pẽẽ pejejerowiaa pejekuꞌiramũ pejejemiapofer are. Aipoa esage. Aꞌere “mamaꞌe esagea je aapo ꞌgã apyraapa” ꞌea niaꞌwyri Janeruwarete ꞌga upe. Pejejoporowyky rerekoemãueꞌem. “Je te pa aꞌjeteetewi apo raꞌe” ꞌea nanẽ waꞌwyreꞌemamũ ꞌga upe nũ. Pejejoporowyky are pejejeaꞌareꞌemamũ. Pejejemiapo are etee pejejeaꞌaramũ."
48,6,6,ꞌGa amũ nipo ꞌua pẽ muꞌjau Jarejuwarete ꞌga ree. Aꞌeramũ ki pẽẽ mamaꞌe esage monou pejemuꞌjara ꞌga upe.
48,6,7,"“Simorytee Jarejuwarete ꞌga jarejemiapofer are”, peꞌje kasi ne. Naani. Nimoryteeawi futari Janeruwarete ꞌga. Okwaap ꞌga pẽẽ omoryteea. Sãꞌã pekoa. Juowuu tym ire ꞌã, pẽẽ juowuu aꞌỹi etee ipaꞌwau jui. Nepepoꞌoaꞌuweri ꞌã ykyꞌỹja juowuu ꞌyw awi. Nan tee futat jane jemogyi. Jarejemifutar imũ mamaꞌe tywera apou jarejemotywea Jarejuwarete ꞌga upe. Aꞌeramũ Janeruwarete ꞌga jane monou mamaꞌeukwaawa rapyaw ipe. Aꞌere ꞌga Uꞌagesage remifutar imũ ete mamaꞌea jane iapo re jane mogyi nakwaparimũ ete rũi ojepyri jane manũ re."
48,6,9,"Mamaꞌe esagea etee siapo jarejemogyau ꞌjau. Mamaꞌe esage apo awi jane poireꞌemamũ nipo Janeruwarete ꞌga mamaꞌe esagea muri janee anure, wemifutara ꞌara rupi."
48,6,10,Aꞌeramũ ki pẽẽ mamaꞌe esagea etee iapou ꞌgã nupe najuejue etee futat. Aꞌere pẽẽ Jejui ꞌga rerowiaaramũ ꞌgã nupe mamaꞌe esage apou aꞌjea futat ꞌga ree pejejemogypyyga resaukaawamũ ꞌgã nupe.
48,6,11,"Ojeꞌega ꞌga imonou ꞌgã nupe, ꞌgã futaaꞌAwamũ je kaꞌarana kwasiaawa pyygi tepou. Sãꞌã jeremikwasiarera ruwiuua."
48,6,12,"Tamueapyo pẽẽ mamaꞌe are ꞌjau. ꞌGã amũ afueweramũ judeu ꞌgã makuꞌi are etee. “Kristu ꞌga manũ momeꞌu are judeu ꞌgã jane rereko tyweretei. Aꞌeramũ jane judeuramũ jarejemojewag are etee ꞌgã muꞌjau. Ee ꞌgã muꞌe re nipo judeu ꞌgã poiri jane rereko tywer awi”, ꞌjau nipo ꞌgã ajaupe. Aꞌeramũ ꞌgã pẽ muꞌjau judeu ꞌgã nemiapofer are. “Pejemojewagukat ꞌga amũ upe pejejee Jarejuwarete ꞌga muorypawamũ”, ꞌjau futatee nipo ꞌgã pẽ nupe. Aꞌere nanarũi jane ꞌga muorywi. Jejui Kristu ꞌga amanũ janetywera moiawamũ rakue. ꞌGa jane erowiaramũ te Janeruwarete ꞌga ꞌi janee: “Jeraꞌyra ꞌga perowiat. Aꞌeramũ pẽẽ pejejesageramũ jee”, ꞌjau ꞌga janee."
48,6,13,"Imojewagipyrera ꞌgã miamũ nuenupawi Moisesi ꞌga jeꞌegera. Aꞌetea ꞌgã pẽ muꞌe ekoete pejemojewagukar are. “Ore te ꞌã aramuꞌe ꞌgã, saꞌe etee ꞌjau”, eꞌi futatee te ꞌgã pẽ nupe, judeueꞌemamũ pẽ muꞌjau ekoete judeuramũ ore remiapofer are. “Ore te ꞌã oromojewagukat ꞌgã orojemiapou, saꞌe te ꞌjau”, eꞌi te ojerowiaraipa ojee."
48,6,14,Aꞌere je naani. Jejui Kristu ꞌga ree etee te je jerowiari. ꞌYpeywar are ꞌga manũi janetywera moiawamũ rakue. Aipo are je jerowiari tekou. ꞌGa rerowiar ire je poiri ꞌga rerowiareꞌema ꞌgã nemifutar awi ikue. Nafutari futari je ꞌgã nemiapoa. ꞌGã nanẽ jeremifutara futareꞌema nũ.
48,6,15,"Janeruwarete ꞌga namãꞌẽi janejewag are. Imojewagipyreramũ ore, imojewagipyreꞌemamũ pẽẽ. Mĩmeramũ jane jarejuꞌjajuꞌjawe etee futat ꞌga upe. Jejui Kristu ꞌga ree ojemogypyyk maꞌeramũ etee te ꞌga ꞌi janee: “Pẽnesage jee”, ꞌjau ꞌga janee. Jejui Kristu ꞌga ree jarejemogypyyg ire jane poiri futari jarejemifutar imũ mamaꞌe apo awi. Jarejuwarete ꞌga ꞌAgesage remifutar imũ etee futat jane mamaꞌe apoi. Aipoa esage Janeruwarete ꞌga upe."
48,6,16,Uꞌagesage remifutar imũ mamaꞌe apoara ꞌgã Janeruwarete ꞌga omopyꞌataꞌwa imogyau. ꞌGã nee ꞌga jemuaẽmi. Aipo ꞌgã etee Janeruwarete ꞌga remiayuwaretea.
48,6,17,"Tejereko tyweara ꞌgã nupe je ꞌi: Auꞌje je rereko tywer ire. Jejui Kristu ꞌga futat jejararetea. Sãꞌã jeaiwa. Jejui Kristu ꞌga momeꞌu are ꞌgã je nupãnupãu. Aꞌeramũ je ꞌga ree tenupãawera porera rerekou, ꞌjau je ꞌgã nupe."
48,6,18,"Pẽẽ ꞌã jerewirera ꞌjawe. Kũjãmeramũ nanẽ pẽẽ jerenyra ꞌjawe nũ. Aꞌeramũ je Jarejararete ꞌga, Jejui Kristu ꞌga resagea pẽ nerekoa futaa, ꞌjau je.Kweramũ ete jeremimomeꞌua."
49,1,1,"EfesuJe Pauloramũ kaꞌaran akwasiat imonou pẽ nupe. Je Jejui Kristu ꞌga remimonoferamũ. Ymã Jejui ꞌga je monoi kwe pewara ꞌgã nupe omomeꞌwaramũ ikue. “Kwe pe ekwap je momeꞌwau ekou ꞌgã nupe”, ꞌjau ꞌga jee ikue. ꞌUwarete ꞌga remifutar imũ etee futat ꞌga je monoi kwe pewaramũ pẽ nupe. Aꞌeramũ je kaꞌarana kwasiaa tekou imonou Efesu pewaramũ pẽ nupe, Jarejuwarete ꞌga remiayuwamũ pẽ nupe. Pẽẽ ꞌã pejemujat Jejui Kristu ꞌga ree raiꞌi. Aꞌeramũ pẽẽ ꞌga rerowiaa etee te pejejemogyau. Aꞌeramũ je kaꞌarana kwasiaa imonou pẽ nupe."
49,1,2,Kuꞌjywa ꞌga Janeruwaretea. Jejui Kristu ꞌga nanẽ ꞌã Janejararetea nũ. Afutat je ꞌgã jejuka esagea pẽ nee. Afutat je ꞌgã pẽ mopyꞌataꞌwaa pẽ mogyau.
49,1,3,"Kristu ꞌga mamaꞌe esage apou janeeSimuoryp Jarejuwarete ꞌga jarejeupe ꞌga remiapofer are ꞌjau. ꞌGa ꞌã Jejui Kristu ꞌga Ruwaretea, Janejararete ꞌga Ruwaretea futat ꞌga. Iporiayꞌi ꞌga ꞌũina jane ree. Jane resakaꞌi ꞌga jane rerekou. Mamaꞌe esagea etee ꞌga iapou ꞌũina auꞌjeteramũ janee. ꞌGa raꞌyrarete ꞌga Kristu ꞌga ree jane jarejemujaa. Aꞌeramũ ꞌga mamaꞌe esage apou janee. Ywag ipe ꞌga rekoi. Aꞌeramũ ꞌga pe awi futat mamaꞌe esage apou ꞌũina janee."
49,1,4,"Ymã we te ꞌga ꞌã jane mũꞌẽi wemiayuwamũ rakue. Ywy apoeꞌẽwe futat ꞌga jane mũꞌjãu wemiayuwamũ Kristu ꞌga ree ojemujat maꞌeramũ. “Tamũꞌẽ ꞌgã tejemiayuwamũ ꞌjau. Tomoit ꞌgã tywera ꞌgã nui ꞌjau. Aꞌeramũ ꞌgã ajemogyau esage je upe ꞌjau”, ꞌjau ꞌga ojeupe rakue. ꞌGa oporomutaramũ jane ree. Aꞌeramũ ꞌga aꞌeramũ jane mogyau waꞌyramũ. Aꞌeramũ ꞌga ꞌjau ojeupe rakue: “Tejaꞌyrarete ꞌga, Jejui Kristu ꞌga rerowiaara ꞌgã tamogy tejaꞌyramũ ꞌjau. Tejemifutar imũ etee futat ꞌgã mogyau tejaꞌyramũ. Tejaꞌyramũ ꞌgã mogya je makuꞌiu ꞌgã nee”, ꞌjau ꞌga ojeupe rakue."
49,1,6,Ajemuaẽm ꞌga jane ree. Aꞌeramũ ꞌga waꞌyrarete ꞌga mua janee. ꞌGa remifutara agawewi ꞌga raꞌyra ꞌga. Aꞌetea ꞌga ꞌga amut janee. Aꞌeramũ ꞌga waꞌyrarete ꞌga rerowiaaramũ jane mogyau wemiayuwamũ. Niapoi agawewi futat ako jane mamaꞌe esagea ꞌga upe ikue. Aꞌete ako ꞌga ajemuaẽm jane ree ikue. Waꞌyra ꞌga jane erowiaramũ ꞌga jane mogyau wemiayuwamũ. Aꞌeramũ jane ꞌga muorypa ee.
49,1,7,"Ymã ꞌã Kristu ꞌga manũi ꞌypeywar are janetywera mepyawamũ rakue. Aꞌeramũ Janeruwarete ꞌga janetywera moia jane wi, waꞌyrarete ꞌga manũ are. Aꞌeramũ futat ꞌga weaꞌaruꞌjaweꞌemamũ janetywer are. Niapoi agawewi jane mamaꞌe esagea ꞌga upe. Aꞌetea ꞌga iporomutat nanimenime jane ree. Mamaꞌe esagea ꞌga iapou janee. ꞌGa remiapoa esage futat. Naꞌgã nemiapo ꞌjawe rũi ꞌga iapoi. Series,  9,10 Uꞌakwaaw imũ etee futat ꞌga mamaꞌe apoi. “Anure nipo je Kristu ꞌga rerowiaara ꞌgã mogyau majepei ꞌyweteewara ꞌjawe. Ywag ipe ajemogy maꞌe ꞌgã, ywy pe ajemogy maꞌe ꞌgã. Mĩmera ꞌgã nipo je amogy majepei ꞌyweteewara ꞌjawe”, ꞌjau ꞌga ojeupe rakue. Aipo uꞌeawer are ꞌga jane mueapyou. Aꞌere ꞌga janeypy ꞌgã namueapyoi aipoa mamaꞌe are rakue. Aꞌere ꞌga ꞌawamũ jane mueapyoi ee. Series, "
49,1,11,"Janeruwarete ꞌga remifutar imũ etee futat mamaꞌea ojeapou. Wemifutar imũ etee futat ꞌga jane mũꞌjãu jane mogyau wemiayuwamũ. Omuoryparamũ ꞌga jane mogyi. Wemifutar imũ etee futat ꞌga jane mũꞌjãu Kristu ꞌga ree ojemujat maꞌeramũ. Ywy apoeꞌẽwe futat ꞌga ꞌjau ojeupe etee futat rakue: “ꞌGã amũ tamũꞌẽ tejemiayuwamũ ꞌjau”, ꞌjau ꞌga ojeupe rakue. Aꞌeramũ ore, Kristu ꞌga rerowiaar ypyramũ ore Jarejuwarete ꞌga muorypa ee: “Ene te ꞌã eneresage oree, ki Kuꞌjyp. Ymã te ꞌã ore mũꞌẽ ape ore mogyau ejemiayuwamũ rakue”, ꞌjau ore ꞌga upe, ꞌga muorypa ee."
49,1,13,"Aꞌeramũ ꞌã pẽẽ nanẽ ꞌawamũ Kristu ꞌga rerowiaa raiꞌi. “Jejui Kristu ꞌga ꞌã amanũ janetywera mepyau ꞌUwarete ꞌga upe. Aꞌeramũ ꞌga werowiaaramũ janetywera moia jane wi” ꞌe renupa ypy we pẽẽ ꞌã ꞌga rerowiaa raiꞌi. Ymã te Janeruwarete ꞌga ꞌi rakue: “Tejaꞌyrarete ꞌga rerowiaara ꞌgã nupe Teꞌagesagea tomono”, ꞌjau ꞌga ojeupe rakue. Aꞌeramũ ꞌga uꞌeawer imũ etee futat Uꞌagesage monou pẽ nupe. Sãꞌã jane jarejera kwasiara jarekaraemã are. Aꞌeramũ ꞌã jane jarekaraemã kwaapa. Nan tee Janeruwarete ꞌga Uꞌagesage monoi wemiayuwa ꞌgã nupe. Aꞌeramũ ꞌga wemiayuwamũ jane kwaapa. “ꞌAgamũ jeremiayuwa ꞌga. Sãꞌã ꞌga Jeꞌagesage rerekoa”, ꞌjau nipo ꞌga pẽ nesag ire."
49,1,14,"Uꞌeawer imũ ꞌga Uꞌagesage mua janee. Aꞌeramũ jane aꞌeramũ jarejemogypyyka jarejemogyau jarejeupe ꞌga ꞌeawer are. “Anure nipo je tejaꞌyramũ mamaꞌe monoi pẽ nupe” ꞌe are nanẽ jane jarejemogypyyka jarejemogyau. ꞌGa janetywera omoit jane wi. Aꞌeramũ nipo ꞌga anure ꞌua janee, jane rerawau ojepyri. Ojepyri jane oramũ ꞌga wemimỹigatufera mua janee. Aꞌeramũ ki jane ꞌga muorypa ee."
49,1,15,"15,16 Aꞌere je Jarejuwarete ꞌga muorypa pẽ nee. ꞌGã amũ ꞌua pẽ momeꞌwau jee: “Efesu pewara ꞌgã Jejui ꞌga werowiat tãmẽjẽ ajemogyau. Jejui ꞌga ꞌã janejararetea, eꞌi ꞌgã ajemogyau”, ꞌjau ꞌgã ꞌua pẽ momeꞌwau jee. “Jarejuwarete ꞌga remiayuwa ꞌgã nee ꞌgã oporomutaramũ. Ojejuka esage pãwẽ pãwẽ ꞌgã ꞌgã nee”, ꞌjau ꞌgã ꞌua pẽ momeꞌwau jee. Aꞌeramũ je Jarejuwarete ꞌga muorypa pẽ nee. “Auꞌjete Jejui ꞌga ererowiarukat Efesu pewara ꞌgã amũ nupe”, ꞌjau je ꞌga upe, ꞌga muorypa pẽ nee. Teojereꞌemamũ futat je ꞌga muorypa pẽ nee. ꞌGa upe tejeꞌega monoaw ipe je pẽ nee nanẽ tejeꞌega monou ꞌga upe jepi. Series, "
49,1,19,"“Emueapyoukat ꞌgã epãjẽ are nanẽ nũ”, ꞌjau nanẽ je ꞌga upe pẽ nee nũ. Pãjẽretea te ꞌã ꞌga. Aꞌeramũ ꞌga opãjẽ mua werowiaaramũ janee, wemifutar imũ mamaꞌe apo are jane poaawamũ. Waꞌyrarete ꞌga, Kristu ꞌga manũ re ꞌga ꞌã ꞌga moferapa ete raiꞌi nũ. ꞌGa raꞌyra ꞌga moferapawera futat ꞌga pãjẽretea wesaukat janee. Aꞌeramũ jane “pãjẽretea ꞌga” ꞌe kwaapa. Aꞌeramũ ꞌã ꞌga aꞌea opãjẽa futat imua janee. Kristu ꞌga moferaw ire ꞌga ꞌga rerawau ywag ipe ojepyri. Aꞌeramũ ꞌga ꞌga mỹina peu futat ꞌga muapygukaa ajakwatawa katy. “Je ꞌjawe futat ene. Amogo je ene ꞌwyriaramũ tejeꞌjawe. Aꞌeramũ ene ejua eapyka ꞌau, jejakwatawa katy”, ꞌjau ꞌga Kristu ꞌga upe ꞌga moferaw ire. Series, "
49,1,21,Aꞌeramũ Kristu ꞌga ꞌũina ꞌwyriarareteramũ janee. Nokoi futari ꞌga amũ ꞌga ꞌjawe. Ywagipewara ꞌgã ꞌwyriara ꞌgã miamũ nokoaꞌuweri ꞌga ꞌjawe. ꞌGa te ꞌã pãjẽretea amumera ꞌgã apyraapa. ꞌAwamũ ako maꞌe ꞌgã apyraapa. Anure ako maꞌe ꞌgã ꞌga iapyraapa nanẽ nũ.
49,1,22,"Janeruwarete ꞌga Kristu ꞌga mogou ꞌwyriarareteramũ ywagipewara upe, ywy pewara upe ꞌjau. ꞌGa Kristu ꞌga mogou mamaꞌe jarareteramũ. “Amogo je ene jarejerowiaara ꞌgã ꞌwyriaramũ”, ꞌjau ꞌga waꞌyra ꞌga upe. Sãꞌã aeakaga rena ꞌwyriaramũ aerete upe. Nan tee futat Kristu ꞌga reni ꞌwyriararetereteramũ werowiaaramũ janee. Wakaga tyweꞌemamũ ae nuapoaꞌuweri mamaꞌea. Aeakageꞌema mamaꞌea nuapoaꞌuweri. Aeakaga nanẽ nuapoaꞌuweri mamaꞌea aerete tyweꞌemamũ nũ. Nan tee futat Kristu ꞌga werowiaaramũ jane rerekoi. Werowiaaramũ ꞌga mamaꞌe apoukari janee. Najarejetee rũi mamaꞌea siapo. ꞌGa retee futat jane mamaꞌe apoi."
49,2,1,ꞌAwamũ jane Kristu ꞌga rerowiariYmã te nepeenuwi futari Jarejuwarete ꞌga jeꞌega rakue. Naꞌga remiayuwa rũi pẽẽ nakue. Mamaꞌe tywera etee futat pẽẽ iapou rakue. Aꞌeramũ pẽẽ pejejemogyau amanũ maꞌefera ꞌjawe Jarejuwarete ꞌga upe rakue. Mamaꞌe tywera ꞌã pẽẽ iapou ꞌga rerowiareꞌema ꞌgã pyri rakue. Mamaꞌeukwaawa ꞌwyriara jeꞌega etee futat ꞌã pẽẽ enupa pejejemogyau rakue. Jarejuwarete ꞌga rerowiareꞌema ꞌgã mamaꞌeukwaawa ꞌwyriara remiayuwa futat. Mamaꞌeukwaawa ꞌwyriara ojeꞌega omono ꞌgã akaga pype. Aꞌeramũ ꞌgã mamaꞌe tywera apou.
49,2,3,"Jane nanẽ ako najuejue etee futat Kuꞌjywa ꞌga jeꞌega renupareꞌemamũ sajemogy ikue. Jarejemifutar imũ etee futat ako jane nanẽ mamaꞌe apou ikue nũ. Aꞌeramũ ako Janeruwarete ꞌga maraꞌneramũ janeremiapo tywer are ikue. “ꞌGã nemiapo tywer are je ꞌgã nereko tyweretei”, ꞌjau ako ꞌga janee ikue."
49,2,4,"Aꞌere ꞌã Janeruwarete ꞌga poromutaramũ nanimenime jane ree. Aꞌeramũ ꞌga ajemuaẽma jane ree. Ymã jane nienuwi futari ꞌga jeꞌega rakue. Aꞌeramũ ꞌã jane jarejemogyau amanũ maꞌe ꞌjawe ꞌga upe. Aꞌere ꞌga Jejui ꞌga jane erowiaramũ jane mogyi ojepyri ajemogy maꞌeramamũ. Janeruwarete ꞌga ajemuaẽm etee futat jane ree rakue. Aꞌeramũ ꞌga jane ree ajemuaẽmawer ipe te futat jane katuꞌoka. Wemifutar imũ etee futat ꞌga jane katuꞌoka. Niapoi agawewi jane mamaꞌe esagea ꞌga upe. Aꞌetea ꞌga mamaꞌe esagea ete wapo janee, jane katuꞌoka."
49,2,6,"Kristu ꞌga rerowiareꞌemamũ jane jemogyi amanũ maꞌe ꞌjawe Kuꞌjywa ꞌga upe. Aꞌere ꞌga Kristu ꞌga jane erowiaramũ jane mogyi imanũeꞌema ꞌjawe. Sãꞌã ꞌga Kristu ꞌga moferawa, ꞌga manũ re rakue. Nan tee futat ꞌga jane mogyi ꞌga rerowiaramũ. ꞌGa moferaw ire ꞌga Kristu ꞌga mojeupia imonou ywag ipe ojepyri ꞌga muapygukaa ꞌga mogou ꞌwyriaramũ ojepyri. Nan tee futat ꞌga Kristu ꞌga jane erowiaramũ jane mogyau ꞌwyriaramũ Kristu ꞌga pyri, Jejui Kristu ꞌga ree jane jemujar ire. Aipoa futat jane ree ꞌga jemuaẽma kwaawukaa janee. Aꞌeramũ nipo ywag ipe jane rekoramũ jane resakara ꞌgã ꞌjau: “Kuu. Kuꞌjywa ꞌga aꞌjea futat ajemuaẽm ꞌgã nee raꞌe”, ꞌjau nipo ꞌgã jane resag ire. Jejui Kristu ꞌga ꞌã iporomutat jane ree. Aꞌeramũ ꞌga amanũmũ janetywera mepyau. ꞌGa ꞌjawe etee futat ꞌga Ruwarete ꞌga nanẽ oporomutaramũ jane ree nũ. Maꞌeramũ ꞌã ꞌga waꞌyra ꞌga muri ꞌau ijukaukaa janee. Jane ree oporomutareꞌem ire amunipo ꞌã ꞌga waꞌyra ꞌga namuraꞌuweri ijukaukaa jane katuꞌokawamũ rakue."
49,2,8,"Aꞌere ꞌã ꞌga jemuaẽmi te jane ree. Aꞌeramũ ꞌga jane katuꞌoka, Jejui Kristu ꞌga jane erowiaramũ. Niapoi agawewi futat ꞌã jane mamaꞌe esagea ꞌga upe rakue. Aꞌetea ꞌã ꞌga ajemuaẽm jane ree, jane katuꞌoka. ꞌGa futat Kristu ꞌga rerowiarukaa janee. Napẽnemiapofera mepyawamũ rũi ꞌga pẽ katuꞌogi. Aꞌeramũ pẽẽ pejejerowiaraipeꞌema pejejee ꞌga rerowiaaramũ ne."
49,2,10,"Janeruwarete ꞌga ꞌã jane katuꞌoka. Aꞌeramũ jane ꞌawamũ jarejemujaa Kristu ꞌga ree. Aꞌeramũ ꞌga jane momyauu mamaꞌe esage apoukaa janee. “Tejaꞌyra ꞌga rerowiaramũ je mamaꞌe esage apoukaa ꞌgã nupe. Mamaꞌe esagea etee futat peapo jeremifutar imũ. Pejejejukau esage pejejuee, mamaꞌea pẽẽ iapou pejejaupe, taꞌe ꞌgã nupe ꞌjau”, ꞌjau ꞌga janee rakue, jane katuꞌogeꞌemawe rakue."
49,2,11,"Majepei ꞌyweteewara ꞌjawe jane jemogyiPẽẽ ꞌã judeueꞌemamũ. Aꞌeramũ ore judeuramũ ꞌjau pẽ nupe: “Ore ꞌã judeuramũ ijewak maꞌeramũ arajemogyau. Aꞌeramũ ꞌã judeueꞌema ꞌgã ojewageꞌemamũ”, ꞌjau ako ore judeuramũ pẽ nupe ikue. Aipo ꞌjau ako ore orojewag are ikue. NaJaneruwarete ꞌga rũi ore mojewaka. Ore etee futat orojomojewaka. Aꞌetea ore ꞌjau orojeupe: Ore ꞌã ijewak maꞌeramũ arajemogy. Pẽneaꞌar iki judeueꞌemamũ ymã pejejemogyawer are. Ymã ꞌã pẽẽ Kristu ꞌga kwaapeꞌema futat rakue. NaJarejuwarete ꞌga remiayuwamũ rũi ꞌã pẽẽ nakue. Najudeueꞌemamũ pẽ nupe raꞌne rũi te ꞌã Janeruwarete ꞌga jeꞌegi rakue. Judeuramũ oree raꞌne te ꞌã ꞌga jeꞌegi rakue. “Tajejuka esage pẽ nee ꞌjau”, ꞌjau ꞌga ꞌã judeuramũ oreypy ꞌgã nupe rakue. Wemiayuwamũ oreypy ꞌgã jemogyramũ ꞌga aipo ꞌjau ꞌgã nupe rakue. Aꞌeramũ ꞌã ꞌga pẽypy ꞌgã mogyaweꞌem wemiayuwamũ rakue. Aꞌeramũ ꞌã ꞌga aipo ꞌjaweꞌem pẽypy ꞌgã nupe rakue. NaJaneruwarete ꞌga remiayuw ypyramũ rũi pẽẽ nakue. Aꞌeramũ ꞌã pẽẽ ꞌga pyri pejeo rapesakeꞌema rakue."
49,2,13,"Aꞌere ꞌã pẽẽ ꞌawamũ Jejui Kristu ꞌga perowiat pejejemogyau. Ymã te neperowiari futari Jarejuwarete ꞌga pejejemogyau rakue. Aꞌeramũ pẽẽ pejejemogyau muku ꞌga wi ako maꞌe ꞌjawe rakue. Aꞌeramũ ako Jejui ꞌga amanũmũ, owy rekoꞌwogukaa ꞌgã nupe jane wi janetywera pireitawamũ aiꞌi, ae katuꞌokawamũ aiꞌi. Aꞌeramũ pẽẽ nanẽ pejejemogyau Kristu ꞌga rerowiaaramũ, pejejemogyau Jarejuwarete ꞌga remiayuwamũ. ꞌGa rerowiaramũ pẽẽ pejejemujaa ꞌga ree. Aꞌeramũ pẽẽ pejejemogyau Jarejuwarete ꞌga pyri ako maꞌeramũ ꞌawamũ."
49,2,14,"Kristu ꞌga futat ꞌã judeuramũ ore motaꞌwa judeueꞌemamũ pẽ nupe. Ymã ako jane namajepei ꞌyweteewara ꞌjawe rũi jane jemogyi ikue. Judeuramũ ako ore oroporomutareꞌemamũ judeueꞌemamũ pẽ nee ikue. Judeueꞌemamũ nanẽ ako pẽẽ pejeporomutareꞌemamũ judeuramũ ore ree ikue. Aꞌere ako Kristu ꞌga manũaw ipe futat jarejuee jane poromutareꞌema teepawamũ aiꞌi. Aꞌeramũ jane ꞌawamũ jarejemogyau majepei ꞌyweteewara ꞌjawewaramũ. Judeuramũ ore ako aramaraꞌneramũ judeueꞌemamũ pẽ nee ikue. Judeuramũ ako ore Moisesi ꞌga jeꞌega renupa ikue. Aꞌere ako pẽẽ nepeenuwi futari Moisesi ꞌga jeꞌegera ikue. Aꞌeramũ ore ako aramaraꞌneramũ pẽ nee ikue. Aꞌere Kristu ꞌga ꞌi janee raiꞌi: “NaMoisesi ꞌga jeꞌegera renuw are rũi Janeruwarete ꞌga pẽtywera peꞌai pẽ nui. ꞌYpeywar are temanũmũ te je pẽtywera mepyi. Aꞌeramũ futat ꞌawamũ Janeruwarete ꞌga pẽtywera peꞌau pẽ nui, je rerowiaramũ etee futat”, ꞌjau ꞌga janee rakue. Aꞌeramũ ꞌga werowiaaramũ jane mujaa ojee. Aꞌeramũ jane ꞌga rerowiaaramũ majepei ꞌyweteewara ꞌjawe futat. Nan ꞌga jane motaꞌwaukari jarejaupe."
49,2,16,ꞌYpeywar are amanũmũ te Kristu ꞌga jane mamaraꞌnepawukari jarejuee. Amanũmũ ꞌga werowiaramũ jane mogyau majepei ꞌyweteewara ꞌjawe. Aꞌeramũ ꞌga jane motaꞌwau ꞌUwarete ꞌga upe.
49,2,17,"Ore judeuramũ orokwaaꞌwi futat ꞌga jeꞌega rakue numiamũ. Aꞌeramũ ore mukuuꞌi etee ajemogy maꞌe ꞌjawe arajemogyau ꞌga wi rakue. Aꞌere ꞌã pẽẽ judeueꞌemamũ nepekwaawiꞌi futari ꞌga rakue. Aꞌeramũ pẽẽ mukumuku ꞌga wi ajemogy maꞌe ꞌjawe rakue. Kristu ꞌga ꞌã ꞌua morogyta esage momeꞌwau janee najuejue etee futat. “Tejerowiaara ꞌgã je amotaꞌwa Tejuwarete ꞌga upe” ꞌea poromũ morogyta esagea judeueꞌemamũ pẽ nupe, judeuramũ oree ꞌjau. Mĩnamũ ꞌga imomeꞌwau janee."
49,2,18,Aꞌere ꞌã amanũ re Kristu ꞌga jane motaꞌwai ꞌUwarete ꞌga upe. Aꞌeramũ jane ꞌga rerowiaaramũ jarejeꞌega monoarũmũ Jarejuwarete ꞌga upe. Werowiaramũ ꞌga ꞌUwarete ꞌga ꞌAgesage mua janee najuejue etee futat. Aꞌeramũ jane ꞌga ꞌAgesage retee futat jarejeꞌega monou Jarejuwarete ꞌga upe.
49,2,19,Aꞌeramũ ꞌã pẽẽ ꞌawamũ judeueꞌemamũ nanẽ pejejemogyau ꞌga remiayuwamũ nũ judeuramũ ore ꞌjawe. Aꞌeramũ pẽẽ natapyꞌỹjamũ etee ꞌjawe rũi pejejemogyau oree ꞌawamũ. ꞌAwamũ ꞌã pẽẽ Jarejuwarete ꞌga rerowiaa raiꞌi. Aꞌeramũ pẽẽ ꞌawamũ ꞌga raꞌyra ꞌjawe futat pejejemogyau judeuramũ ore ꞌjawe. Aꞌeramũ pẽẽ ꞌawamũ pejejemogyau orepytunamũ futat.
49,2,20," ꞌOgarete ꞌjawe futat jane jarejemogyau. Sãꞌã ꞌoga apoara ꞌgã tupaaꞌmywa mowywyra raꞌne. Aꞌere ꞌã ꞌgã tupaaꞌmywarete mỹina jupe. Aꞌere ꞌgã eikwaryta monou. Aꞌere ꞌã ꞌgã iapyryta nuga jupe. Aꞌere ꞌã ꞌga ikaga nuga jupe. Nan tee futat Janeruwarete ꞌga Kristu ꞌga rerowiaaramũ jane mogymogyau wemifutaaw ipe etee futat. Ojeꞌega momeꞌwarera ꞌgã naꞌne ꞌga imogyau. Aꞌere ꞌga Jejui Kristu ꞌga remimonoferamũ ore mogyau. Aꞌere ꞌga Kristu ꞌga ree ojemujat maꞌeferamũ nanẽ pẽ monou imajatykau amumeramũ ore ree. Wemifutaaw ipe etee futat ꞌga Kristu ꞌga rerowiaaramũ jane mogymogyau. Sãꞌã tupaaꞌmywaretea ꞌoga koga. Nan tee futat Jejui Kristu ꞌga rekoi janererekwarareteramũ. Aꞌeramũ ꞌga rerowiaaramũ jane jarejemogypyyka ꞌga ree jarejemogyau. Ymã Janeruwarete ꞌga akou omogytaaw ipe ete rakue. Aꞌere ꞌga ꞌawamũ ꞌga rekoi jane pype Uꞌagesageu. Series,  Series, "
49,3,1,"Judeueꞌema ꞌgã nupe Jejui ꞌga momeꞌuawetJaneruwarete ꞌga jane mogy majepei ꞌyweteewara ꞌjawe. Aꞌeramũ ꞌã je Pauloramũ je teporomutaramũ judeueꞌemamũ pẽ nee, tejeꞌega monou Jarejuwarete ꞌga upe nanẽ pẽ nee nũ.Moromunepawa pype ako ꞌgã je munewi je mỹina aiꞌi, Jejui Kristu ꞌga momeꞌu are aiꞌi. ꞌGã amũ je munewi je mỹina judeueꞌemamũ pẽ nupe je Jejui Kristu ꞌga momeꞌu are. “Judeueꞌema ꞌgã nanẽ Kristu ꞌga okatuꞌok, werowiaramũ”, ꞌjau je tekou aiꞌi. Aꞌeramũ judeu ꞌgã amũ amaraꞌneramũ je ree aipo je ꞌe je rekoramũ. Aꞌeramũ ꞌgã je munepa je mỹina moromunepawa pype."
49,3,2,Ymã we futat te ako Janeruwarete ꞌga je pyyrũi je mogou Jejui ꞌga momeꞌwaramũ judeueꞌemamũ pẽ nupe ikue. Iporomutat ꞌga pẽ nee. Maꞌeramũ ꞌã ꞌga je monoi Jejui ꞌga momeꞌwaukaa pẽ nupe. Aipoa pekwaap pejejemogyau.
49,3,3," Ymã we futat te ako Janeruwarete ꞌga ꞌi ojeupe rakue: “Anure nipo je judeueꞌema ꞌgã nanẽ imogyi tejaꞌyramũ, judeu ꞌgã neewe. Tejaꞌyrarete ꞌga rerowiaramũ nipo je ꞌgã mogyau tejemiayuwamũ judeu ꞌgã neewe”, ꞌjau ꞌga ojeupe rakue. “Judeu ꞌgã nee je jejuka esagei teꞌeawer imũ etee futat. Aꞌeramũ je anure judeueꞌema ꞌgã nee nanẽ tejejukau esage teꞌeawer imũ etee futat nũ”, ꞌjau ꞌga ojeupe rakue. “Anure nipo je tejaꞌyrarete ꞌga, Jejui Kristu ꞌga rerowiaara ꞌgã muri ꞌau ywag ipe ꞌgã mogyau tejepyri futat. Judeu ꞌgã, judeueꞌema ꞌgã. Mĩmera ꞌgã nipo je imua ꞌau tejaꞌyrarete ꞌga rerowiaramũ”, ꞌjau ꞌga ojeupe rakue. Ymã ꞌga namueapyoi ꞌgã uꞌeawer are rakue. Aꞌere ꞌawamũ ꞌga ꞌAgesagea ꞌga upe oporowyky maꞌeramũ ore mueapyoi ꞌga ꞌeawer are. Jejui Kristu ꞌga remimono ypyferamũ ore, Jarejuwarete ꞌga jeꞌega momeꞌwara ꞌgã. Mĩmeramũ ꞌga ꞌAgesagea ore mueapyoi ee. Je nanẽ nũ. Janeruwarete ꞌga je mueapyou uꞌeawer are. Aipo are je kaꞌarana kwasiari tekou. Jeremikwasiarera kaꞌarana mogyta re nipo peꞌje pejejaupe: “Paulo ꞌga eapyo futat Jarejuwarete ꞌga remifutar are rakue”, ꞌjau nipo pẽẽ pejejaupe. “Kristu ꞌga rerowiaaramũ najuejue etee futat Janeruwarete ꞌga jane mogy wemiayuwamũ. Ymã ako Janeruwarete ꞌga nomomeꞌui aipoa ꞌgã nupe rakue. Aꞌere ꞌawamũ ꞌga imomeꞌui Paulo ꞌga upe”, ꞌjau nipo pẽẽ pejejaupe, jeremikwasiarera mogyta re. Series,  Series,  Series, "
49,3,8,"Najeaꞌwyri agawewi je ikue. “Kristu ꞌga remiayuwamũ sipo je rekoi”, naꞌetei je ikue. ꞌGa remiayuwa ꞌgã juejue kũimaꞌeeteeteramũ. Aꞌere noko je ako tyweꞌri maꞌe ꞌjawe etee jepi. Aꞌetea Janeruwarete ꞌga esage jee. Je mogou ꞌga Kristu ꞌga momeꞌwaramũ judeueꞌemamũ pẽ nupe ikue. “Ekwap Jeraꞌyrarete ꞌga momeꞌwau judeueꞌema ꞌgã nupe”, ꞌjau ꞌga jee ikue. “Jejui Kristu ꞌga ꞌã esage maꞌea. Aꞌere ꞌã nepẽneapyopawaꞌuweri futari pejejee ꞌga jemuaẽmawer are. Mamaꞌe esage are etee futat ꞌga paruapoweramũ pẽ nupe, ere ki ꞌgã nupe”, ꞌjau ꞌga jee ikue."
49,3,9,"Mamaꞌe apo ypy we ꞌã Janeruwarete ꞌga namueapyoi aeypy ꞌgã wemiaporam are rakue. Aꞌere ꞌga ꞌawamũ ꞌga ꞌi jee: “ꞌAwamũ enereapyo jeremiapo are. Jeporokatuꞌogiwet je najuejue etee futat pẽ nee. Judeuramũ, judeueꞌemamũ. Mĩmeramũ pẽ nee je porokatuꞌogiweramũ teꞌỹina pẽ nee”, ꞌjau ꞌga jee ikue. “Aꞌeramũ ene ꞌgã mueapyou jeremifutar are”, ꞌjau ꞌga jee ikue. Aꞌeferupi tee ꞌã je rekoi teatau teporogytau ꞌgã nupe najuejue etee futat. “Judeueꞌemamũ pẽ nee nanẽ ꞌã Janeruwarete ꞌga oporokatuꞌogiweramũ pẽ nee”, ꞌjau je ꞌgã nupe."
49,3,10,"10,11 Jarejuwarete ꞌga remikatuꞌogeramũ jane resakawe nipo ywagipewara ꞌgã ꞌwyriara ꞌgã nanẽ weapyoramũ Janeruwarete ꞌga ree. “Kuu. Iꞌakwaapap ꞌga”, ꞌjau nipo ꞌgã Jejui Kristu ꞌga rerowiaaramũ jane resakawe. “ꞌGã tywera moir ire nipo Kuꞌjywa ꞌga ywy pewaramũ mogyau wemiayuwamũ. Judeueꞌema ꞌgã ako niporomutari agawewi judeu ꞌgã nee ikue. Aꞌetea Jejui Kristu ꞌga ꞌgã erowiaramũ, Kuꞌjywa ꞌga judeu ꞌgã mogyau wemiayuwamũ, judeueꞌema ꞌgã neewe”, ꞌjau nipo ywagipewara ꞌgã Jejui ꞌga rerowiaaramũ jane resakawe. Ywy apoeꞌẽwe Janeruwarete ꞌga ꞌjau ojeupe rakue: “Ae ꞌgã pa je aapo tejemiayuwamũ kwy”, ꞌjau ꞌga ojeupe rakue. Aꞌere ꞌã aeypy ꞌgã jemotyweri etee ꞌga upe rakue. Aꞌeramũ ꞌga ꞌagamũ Janejararete ꞌga Jejui Kristu ꞌga mua ꞌau ywy pe janetywera mepyawamũ janee rakue. Aꞌeramũ ꞌga ꞌga mogou janejarareteramũ janee. Series, "
49,3,12,Aꞌeramũ ꞌga Jejui Kristu ꞌga rerowiaramũ Janeruwarete ꞌga janetywera moia jane wi. ꞌGa rerowiaramũ jane jarejemujaa ꞌga ree. Aꞌeramũ jane aꞌeramũ jarejenosõueꞌem jarejeꞌega monou Jarejuwarete ꞌga upe.
49,3,13,"Aꞌeramũ je ꞌjau pẽ nupe: Pẽꞌarasig kasi je ree ne. Judeueꞌemamũ pẽ nupe Jejui ꞌga momeꞌu are ꞌgã je munewi moromunepawa pype agawewi. Aꞌetea kasi pẽꞌarasig je rereko tywer are ne. Je rereko tywera resakawe nipo tekotee ꞌgã ꞌi ajaupe: “Paulo ꞌga ajemuaẽm Efesu pewara ꞌgã nee raꞌe. Sãꞌã ꞌga jereko tywerukara ꞌgã nee Jejui Kristu ꞌga momeꞌu are”, ꞌjau nipo ꞌgã ajaupe je ree. Aꞌeramũ ki pẽẽ pejekuꞌiramũ pejejemogyau ee."
49,3,14,"ꞌGã nee Jarejuwarete ꞌga upe ojeꞌega monoawetJarejuwarete ꞌga remifutar are tejeaꞌaramũ je teapyka tejenupyꞌãu tejeꞌega monou ꞌga upe pẽ nee. Kuꞌjywa ꞌga upe jane ꞌga rerowiaaramũ najuejue etee futat ꞌjau, “Janeruwarete ꞌga”, ꞌjau jane ꞌga upe. Ywag ipe ajemogy maꞌe ꞌgã, ywy pe ajemogy maꞌeramũ jane ꞌjau. Najuejue etee futat jane “Janeruwarete ꞌga”, ꞌjau jane ꞌga upe. ꞌGa upe je tejeꞌega monoi pẽ nee teꞌỹina. “Ene te ꞌã eneresage, ki Kuꞌjyp. Ene te ꞌã pãjẽretea. Aꞌeramũ je ꞌjau enee: Eꞌagesagea ako ene imonou Efesu pewara ꞌgã nupe aiꞌi. Aꞌeramũ ene ꞌgã mopãjẽu Eꞌagesage pyu, ki Kuꞌjyp, ꞌjau je enee ꞌgã nee”, ꞌjau je ꞌga upe. “Eꞌagesage pyu ejerowiarukaa etee te ekou ꞌgã nupe, ꞌgã mojemogypyygukaa ejee”, ꞌjau je ꞌga upe pẽ nee. ꞌGa rerowiaarareteramũ nipo pejepoireꞌema ꞌga rerowiar awi. Pejejeupe mamaꞌeay jesaukar ire miamũ nipo pejepoireꞌema futat ꞌga wi. ꞌGa ꞌAgesageu pejejemogypyyg ire nipo pẽẽ pejepoireꞌema ꞌga rerowiar awi mamaꞌeay jesaukar ire miamũ. Pejejeupe imur ire nipo pẽẽ mamaꞌe apou ꞌga remifutar imũ etee futat. “Afutat je Kristu ꞌga rekoa ꞌgã pyri”, ꞌjau je ꞌga upe pẽ nee. “Werowiaramũ Kristu ꞌga rekoi ꞌgã pyri. Aipoa je afutat”, ꞌjau je ꞌga upe pẽ nee. “Emoporomutarukat ꞌgã ejee. Ajuee nanẽ ꞌgã moporomutarukaa nũ. Ajuee oporomutaramũ nipo ꞌgã mamaꞌe esagea etee iapoi ajaupe. Ejee ꞌgã moporomutarukaramũ nipo ꞌgã mamaꞌe esagea etee iapou ene upe”, ꞌjau je ꞌga upe pẽ nee."
49,3,18,"“Emueapyo ꞌgã ꞌgã nee eporomutar are”, aꞌe je ꞌga upe pẽ nee. “Ejemiayuwamũ najuejue etee futat emueapyo ꞌgã ee”, ꞌjau je ꞌga upe pẽ nee. Kristu ꞌga iporomutat pẽ nee aꞌjea futat. Aꞌere ꞌã nepẽneapyo katui we ꞌga pejefutar are. Aꞌeramũ je ꞌjau Jarejuwarete ꞌga upe pẽ nee: “Emueapyo ꞌgã ee”, ꞌjau je ꞌga upe pẽ nee. Afutat je pẽẽ ikwaawa, “Kristu ꞌga iporomutat jane ree aꞌjea futat” ꞌe are pẽneapyoa. Janereapyopawaꞌuweri agawewi jane ꞌga jarefutar are. Aꞌetea je ee pẽneapyoꞌia afutat. Aꞌeramũ je ꞌjau Kuꞌjywa ꞌga upe: “Emueapyo ꞌgã ejee, ꞌgã nee eporomutar are”, ꞌjau je ꞌga upe pẽ nee. “Ojee eneporomutar are weapyo re, nipo ꞌgã jemogyi ene ꞌjawe”, ꞌjau je ꞌga upe pẽ nee."
49,3,20,"Nitywi futari Janeruwarete ꞌga remiapoeꞌema mamaꞌe mũ. “ꞌAga ꞌga nuapoi”, naꞌjawi futari ꞌga upe. Ayeꞌemeteete futat ꞌga mamaꞌe apoi. Aerefetee upe te mamaꞌe apo rayramũ rẽwẽjẽmĩ. Aꞌere Kuꞌjywa ꞌga upe naayi futari mamaꞌe apoa. “Mamaꞌe esagea eapo jee”, ojeupe jane ꞌeramũ ꞌga mamaꞌe esage apou janee, ojeupe janeremienũiwera apyraapa. Naeapyoi futari ae ꞌga remiaporam are. ꞌGa te okwaap ae rerekoa. Aꞌere ꞌga iapoi futari janee. Uꞌagesagea ꞌga imua janee, ojeupe mamaꞌe apoukaawamũ. Aꞌeramũ ꞌga Uꞌagesageu futat mamaꞌe apou janee."
49,3,21,"Aꞌeramũ ki Jejui Kristu ꞌga ree ojemujat maꞌeramũ jane Kuꞌjywa ꞌga muorypa jareojereꞌemamũ, jarejeupe ꞌga remiapofer are. Jejui ꞌga rerowiaaramũ jane najuejue etee futat ꞌga muorypa jareojereꞌemamũ, ꞌjau je pẽ nupe."
49,4,1,"Majepei ꞌyweteewara ꞌjawe jane jemogyiMoromunepawa pype ꞌgã je munewi Jejui ꞌga momeꞌu are. Aꞌeramũ je ꞌjau pẽ nupe: Janeruwarete ꞌga ꞌã waꞌyra ꞌga mua ꞌau ywy pe janetywera moiawamũ rakue. Aꞌeramũ pẽẽ pejejemogyau esage ꞌga upe, ꞌjau je pẽ nupe. Ymã te ꞌã ꞌga pẽ pyyrũi wemiayuwamũ rakue, wemifutar imũ mamaꞌe apoaramũ rakue. Aꞌeramũ ki pẽẽ pejejemogyau esage ꞌga upe. ꞌGa remifutar imũ etee futat pejejemogyau ꞌga upe."
49,4,2,Pejerowiaraip kasi pejejee te ne. Pẽpotaꞌwa pãwẽ ki pejejuee. Pejejeaiteꞌema pejejuee. Pejemaraꞌneꞌemamũ nanẽ pejejuee nũ. Pejejuee pẽmaraꞌneꞌema pejejuee pẽporomutara resaukaa. Janeruwarete ꞌga ꞌAgesagea pẽ mogy majepei ꞌyweteewara ꞌjawe. Aꞌeramũ ki pẽẽ pejepotaꞌwaramũ pejejemogyau pejejuee. Mamaꞌe tywera kasi peapo pejejaupe ne.
49,4,4,Kristu ꞌga rerowiaaramũ jane najuejue etee futat jane jemogyi majepei ꞌyweteewara ꞌjawe. Majepei tee futat ꞌga ꞌAgesagea. Werowiaaramũ ꞌga jane rerawau najuejue etee futat ꞌUwarete ꞌga pyri ojeupi anure. Poromũ ꞌga ree jane jemogypyykawa ꞌga rerowiaaramũ.
49,4,5,"Majepei tee Janejararete ꞌga. ꞌGa ree etee futat jane jarejemogypyyka jarejemogyau. ꞌGa rerowiaramũ etee jane jarejepymĩãukaa ꞌy pe ꞌga amũ upe. “Jejui Kristu ꞌga je arowiat. ꞌGa futat jetywera moia je wi. Aꞌeramũ je ꞌawamũ mamaꞌe esagea etee iapou ꞌga upe”, ꞌjau jane najuejue etee ꞌga rerowiaaramũ jarejepymĩãukaa ꞌy pe ꞌga amũ upe."
49,4,6,Majepei tee futat Janeruwarete ꞌga. ꞌGa futat jane apou najuejue etee futat rakue. Aꞌeramũ ꞌga Janejararetea. Aꞌeramũ jane apoarera ꞌga etee futat jane mogyawarũ wemifutara mamaꞌe apoaramũ. Jane pype futat ꞌga rekoi Uꞌagesagea pyu.
49,4,7,"ꞌGa ꞌAgesagea Kristu ꞌga imua werowiaaramũ janee najuejue etee futat. Ojeupe mamaꞌe esage apoukaawamũ ꞌga imua janee. Opãjẽa ꞌga imua janee ojeupe jane moporowykyaukaa wemifutar imũ etee futat. Ymã ꞌga amũ kaꞌarana kwasiari ee rakue:“Ojee iporomutareꞌema ꞌgã ꞌarimũ nipo Kristu ꞌga okwapa.Aꞌeramũ nipo ꞌga ꞌgã faa ꞌgã nerawau ꞌgã nerojeupia ywag ipe.Nipojeupawi ꞌgã ꞌawamũ ꞌe resaukaawamũ ꞌga ꞌgã nerawau.Aipo rupi we futat nipo ꞌga mamaꞌe esage mua ywy pewaramũ janee”,ꞌjau ꞌga amũ ikwasiaa kaꞌaran are rakue."
49,4,9,"9,10 Ywy pe ꞌga ꞌua janee kunumĩakyramũ rakue. Aꞌere ꞌga ꞌã waranuw ire ojejukaukaa ꞌgã nupe rakue. Aꞌere ꞌga oferapa awau ojeupia ywag ipe nũ, ꞌUwarete ꞌga pyri nũ. Aꞌeramũ ꞌga ꞌawamũ akou Janejarareteramũ futat janee. Ywy pewaramũ Janejarareteramũ, ywag ipewara ꞌgã Jarareteramũ. Mĩmeramũ ꞌga rekoi Janejarareteramũ janee."
49,4,11,"ꞌGa etee futat mamaꞌe esage mua janee ywy pewaramũ. ꞌGa futat Uꞌagesage mua janee, ojeupe mamaꞌe esage apoukaawamũ. Jane mũ upe ꞌga ꞌjau: “Teꞌagesagea je omono pẽ nupe. Aꞌeramũ pẽẽ pejewau je momeꞌwau kwe pe tekotee ꞌgã nupe, ꞌgã mueapyou je ree”, ꞌjau ꞌga jane mũ upe, jane monou kwe pe. Amumeramũ jane mũ upe ꞌga ꞌjau: “Teꞌagesagea je omono pẽ nupe. Aꞌeramũ pẽẽ Jarejuwarete ꞌga jeꞌega momeꞌwau pejejepyriwara ꞌgã nupe”, ꞌjau ꞌga jane mũ upe. Ajepeja ꞌgã nupe nanẽ ꞌga ꞌjau: “Teꞌagesagea je amono pẽ nupe teporogyta esage momeꞌwawamũ. Kwe pe pekwap jeporogyta esage momeꞌwau pejepytuna ꞌgã nupe, je rerowiarukaa ꞌgã nupe”, ꞌjau ꞌga ꞌgã amũ nupe. Amumera ꞌgã nupe ꞌga ꞌjau: “Teꞌagesagea je amono pẽ nupe, pẽ mogyau ꞌwyriaramũ tejerowiaara ꞌgã nupe. Pemuꞌe je rerowiaara ꞌgã jeremifutar are”, ꞌjau Kristu ꞌga ꞌgã nupe."
49,4,12,"Opãjẽa ꞌga imua werowiaaramũ janee ojeupe jane moporowykyukaawamũ. ꞌGa pãjẽ mũ etee futat jane mamaꞌe apoi ꞌga upe. “Peporowyky jee”, ꞌjau ꞌga janee. “Je rerowiaara ꞌgã pẽẽ imojemogypyygukaa etee te je ree, ꞌgã muꞌjau je ree”, ꞌjau ꞌga janee. “Amumera ꞌgã je rerowiaara ꞌgã ojemogypyyꞌgi etee je ree. Aꞌeramũ pẽẽ pejeporogytau ꞌgã nupe, ꞌgã mojemogypyygukaa etee te je ree”, ꞌjau ꞌga janee. Aꞌeramũ jane pãwẽũjẽ etee futat jarejemogypyyka ꞌga ree. Aꞌeramũ nipo jane pãwẽũjẽ etee futat nanẽ Jarejuwarete ꞌga raꞌyra ꞌga kwaapa nũ. Aꞌeramũ jane jarejeapyoramũ jarejemogyau Kristu ꞌga ree. Aꞌeramũ jane jarejemogyau Kristu ꞌga ꞌjawe futat. Mamaꞌe esagea etee jane iapou ꞌga ꞌjawe futat."
49,4,14,"Kunumĩ ꞌjawe kasi sajemogy ne. Kunumĩa werekoemãwe erowiaa. Nokwaawi ꞌgã werekoemã. Aꞌere kasi pẽẽ nanarũi ne. Peenup katu raꞌne ki. Yara sĩãmogoeꞌema ꞌjawe nanẽ kasi pẽẽ ne. Yara sĩãmogoeꞌema ꞌã nuwi wupawer ipe ete. ꞌY ryjuapi teteꞌia we ꞌã imuarekorekoukaa kwe katy awau ko katy ete ꞌua nũ ꞌjau akou. Aꞌere kasi pẽẽ nanarũi ne. Peenup katu raꞌne ki morogytaa. Kasi aꞌe pe morogyta ꞌme upe pejemoryteeukar ine. Jejui ꞌga etee te jane sirowiat jarejemogyau. Iꞌme maꞌe ꞌgã nipo ꞌut futat oꞌmeramũ janee, oꞌme rerowiarukaawamũ janee. Aꞌere kasi sirowiat ne. “Simorytee ꞌgã ꞌjau”, eꞌi te nipo ꞌgã oꞌmeramũ janee."
49,4,15,Aꞌere jane mamaꞌe aꞌjea etee futat imomeꞌui jarejaupe. Jarepotaꞌwaramũ jarejuee. Aꞌeramũ jane jarejemogyau Kristu ꞌga ꞌjawe. Kristu ꞌga ꞌã werowiaaramũ Janejararetea. Aꞌeramũ Kristu ꞌga aeakaga ꞌjawe. ꞌGa rerowiaaramũ jane jarejemogyau ꞌga rete ꞌjawe.
49,4,16,"Sãꞌã aeakaga etee aerete mujara. Aerajyga ꞌã ae mokurẽjũka pãwẽ gatu etee te futat. Aerajyga ꞌã ae koka. Aꞌeramũ ꞌã aeretea otesirũgatueꞌemamũ waranupa. Nan tee futat Kristu ꞌga werowiaaramũ jane mujari jarejuee. Aꞌeramũ jane najuejue etee futat mamaꞌe esage apou Kristu ꞌga rerowiarukaa ete ete jarejaupe. Jarejuee jarepotaꞌwaramũ, jane Kristu ꞌga rerowiarukaa ete ete jarejaupe. Aꞌeramũ jane jarejemogyau Kristu ꞌga ꞌjawe."
49,4,17,Mamaꞌe tywera apo awi ki sapoitJarejararete ꞌga upe je porowykyi. Aꞌeramũ je ꞌjau pẽ nupe: Auꞌje ki mamaꞌe tywera apo re. Auꞌje futat mamaꞌe apo re Jejui ꞌga rerowiareꞌema ꞌgã ꞌjawe. ꞌGa rerowiareꞌema ꞌgã naeaꞌari Jarejuwarete ꞌga remifutar are.
49,4,18,Nokwaawi ꞌgã ꞌga remifutara. Mamaꞌeukwaawa ꞌwyriara ꞌgã mueapyoukareꞌema Janeruwarete ꞌga remifutar are. Aꞌeramũ ꞌgã afuewereꞌemamũ ꞌga kwaaw are.
49,4,19,Jejui ꞌga rerowiareꞌema ꞌgã nuenosĩ mamaꞌe tywera apoa. Mamaꞌe tesirũa ete ꞌgã iapou. Wemirekoeꞌema kũjã are ꞌgã akou. Kũjã ꞌgã nanẽ omeneꞌem are akou. Najemuarũi futari ꞌgã ajemogyau. Niꞌakwaawi ꞌgã mamaꞌe tywera apoeꞌem are.
49,4,20,"Aꞌere naKristu ꞌga rũi jane muꞌei mamaꞌe tywera apo are. Aꞌeramũ jane Kristu ꞌga rerowiaaramũ, mamaꞌe tywera apoara ꞌgã ꞌjawe ete iapoweꞌem. Kristu ꞌga rera renupa ypy we nipo pẽẽ pejejemujaa ꞌga ree raiꞌi. Aꞌeramũ nipo Kristu ꞌga momeꞌwara ꞌgã mamaꞌe aꞌje are etee futat pẽ muꞌjau raiꞌi."
49,4,22,"Aꞌeramũ nipo ꞌga momeꞌwara ꞌgã ꞌjau pẽ nupe: “Kristu ꞌga rerowiareꞌema ꞌã pẽẽ mamaꞌe tywera apo are ete pejejeaꞌaramũ pejejemogyau rakue. Aꞌere ꞌawamũ ꞌga perowiat pejejemogyau. Aꞌeramũ ki pẽẽ pejejeateeramũ mamaꞌe tywera apo awi”, ꞌjau ꞌgã pẽ nupe, pẽ muꞌjau ee. “Auꞌje ki mamaꞌe tywera apo are pejemorytee re”, ꞌjau nipo ꞌgã pẽ nupe, pẽ muꞌjau ee. “Auꞌje ki mamaꞌe tywer are pejejeaꞌar ire. Ejeꞌjawe je mueaꞌarukar ape mamaꞌe are, ki Kuꞌjyp, peꞌje ki ꞌga upe”, ꞌjau nipo ꞌgã pẽ nupe, pẽ muꞌjau ee."
49,4,24,"“Pejemuesageukat Jarejuwarete ꞌga upe. Ojeꞌjawe pejemogya futat ꞌga afutat. Aꞌeramũ ki pẽẽ iapoukaa ꞌga upe pejejee. ‘Ejeꞌjawe je mogo ape’, peꞌje ki ꞌga upe. ꞌGa ꞌjawe pejejemogy re pẽẽ mamaꞌe esagea etee futat iapou ꞌga ꞌjawe”, ꞌjau nipo ꞌgã pẽ nupe, pẽ muꞌjau ee."
49,4,25,Aꞌeramũ ki pejejeateeramũ pejeꞌme awi. Auꞌje ki morogyta ꞌme momeꞌu re. Majepei ꞌyweteewara ꞌjawe jane Jejui ꞌga rerowiaaramũ jane jemogyi. Aꞌeramũ ki pẽẽ mamaꞌe aꞌjea etee futat imomeꞌwau pejejaupe.
49,4,26,Pejemaraꞌneramũ miamũ kasi mamaꞌe tywera peapo ne. Pejejeateeramũ kamẽsĩete pejemaraꞌne awi. Pejekoweꞌem koꞌaramuku pejemaraꞌne rerekou ne. Kamẽsĩete pejejeateeramũ pejemaraꞌne awi. Kwara oseꞌemauwe ki pẽmaraꞌnepap. Kasi aꞌe pe pejemaraꞌne awi pẽneateeaꞌneꞌemamũ mamaꞌeukwaawa ꞌwyriara mamaꞌe tywera apoukari pẽ nupe ne.
49,4,28,Imuna maꞌeramũ nanẽ ki pepoit futat mamaꞌe are pejemunarũ awi. Peporowyky ete ki pejejeupe mamaꞌe muaw are. Aꞌeramũ pẽẽ mamaꞌe monou imamaꞌeꞌema ꞌgã nupe.
49,4,29,"Pejeꞌegaip kasi pejejaupe ne. Mamaꞌe esagea etee ki pemomeꞌu pejejaupe, ꞌgã poaa Jejui ꞌga rerowiar are."
49,4,30,"Pemuꞌarasig kasi Jarejuwarete ꞌga ꞌAgesagea ne. Esage maꞌea Janeruwarete ꞌga ꞌAgesagea. Aꞌeramũ pẽẽ, mamaꞌe tywera apo re, ꞌga ꞌAgesage muꞌarasiga ne. Mamaꞌe esagea etee futat iapou ꞌga ꞌAgesage muorypawamũ. Kristu ꞌga rerowiaramũ Janeruwarete ꞌga Uꞌagesage mua janee ikue. Ymã Janeruwarete ꞌga ꞌi rakue: “Tejaꞌyra ꞌga ꞌgã erowiaramũ je Teꞌagesage monoi ꞌgã nupe, ꞌgã nerekwaramũ”, ꞌjau ꞌga rakue. Anure nipo Kristu ꞌga Jarejuwarete ꞌga ꞌAgesage rerekwaramũ jane rerooi Jarejuwarete ꞌga pyri."
49,4,31,"Aꞌeramũ ki pẽẽ mamaꞌe tywera apoweꞌem. Pejejeateeramũ kamẽsĩete futat ꞌgã nayka awi. Pẽmaraꞌne kasi ꞌgã nee ne. Pejejeꞌegayaweꞌem ꞌgã nupe, ꞌgã kurapeꞌema. Auꞌje futat pejejuee pejeporomutareꞌem awi."
49,4,32,"Pẽpotaꞌwa etee futar iki pejejuee pejejemogyau. ꞌGa amũ mamaꞌe tywera pejejeupe iapo re miamũ, pejejeaꞌareꞌemamũ auꞌjeteramũ ꞌgã nayka are. Pejejeateeramũ kamẽsĩete futat ꞌgã nayka awi. Janetywera moir ire ꞌã Janeruwarete ꞌga weaꞌaruꞌjaweꞌemamũ futat jane rayka are. ꞌYpeywar are amanũaw ipe ꞌã Kristu ꞌga janetywera mepyau rakue. Aꞌeramũ ꞌã ꞌga aetywera moir ire weaꞌaruꞌjaweꞌemamũ ee. Aꞌeramũ ki pẽẽ nan tee futat pejejeaꞌareꞌemamũ auꞌjeteramũ ꞌgã nayka are ne. Pejejeateeramũ kamẽsĩete futat ꞌgã nayka awi. Pejejeaꞌaruꞌjaweꞌemamũ futat ee nũ."
49,5,1,Sajemogy esage ꞌga upePẽẽ ꞌã Jarejuwarete ꞌga raꞌyra. Oporomutaramũ ꞌga pẽ nee. Aꞌeramũ ki pejejemuꞌjau ꞌga ree. Pejejemogyau esage ꞌga upe.
49,5,2,"Kristu ꞌga ꞌã oporomutaramũ jane ree. Aꞌeramũ ꞌã ꞌga amanũmũ janetywera mepyawamũ rakue. Ymã ꞌã judeu ꞌgã weymawa etee ijukau iapyau otywera mepyawamũ rakue. Jarejuwarete ꞌga muorypawamũ nanẽ ꞌgã iapyau rakue nũ. Jany kasiga nanẽ ꞌgã iapyau ꞌga muorypawamũ rakue nũ. Aꞌere ako ꞌawamũ Kristu ꞌga jejukaukari ꞌgã nupe janetywera mepyawamũ aiꞌi. Aꞌeramũ ki pẽẽ pejeporomutaramũ pejejuee, ꞌga ꞌjawerimũ etee futat."
49,5,3,Jarejuwarete ꞌga remiayuwamũ futat pejejemogyau. Aꞌeramũ ki pẽẽ pejejemogyau esage ꞌga upe. Pejejemogyaweꞌem futat tesirũgatu ꞌga upe. Pejejemirekoeꞌema kũjã are pejekoweꞌem. Kũjãmeramũ nanẽ pejekoweꞌem pejemeneꞌema kũimaꞌe are. Pejemuarũ ki pejejemogyau. Pejekaraemã kwai are etee nanẽ pejejeaꞌareꞌemamũ nũ. Pejejeaꞌareꞌemamũ mĩmera mamaꞌe are. Aipoa mamaꞌe momeꞌwaweꞌem pejejaupe.
49,5,4,Mamaꞌe tywera momeꞌwaweꞌem futat pejejaupe. Pejeꞌmeꞌemamũ nanẽ pejejaupe nũ. Pejeꞌeg esage etee futar iki pejejaupe Jarejuwarete ꞌga muorypawamũ. Pejejeupe Jarejuwarete ꞌga mamaꞌe apo re nanẽ pẽẽ ꞌga muorypa ee nũ.
49,5,5,"Janeruwarete ꞌga janeꞌwyriararetea Jejui Kristu ꞌga retee. ꞌGã futat nipo anure ajemogou ꞌwyriarareteramũ janee. Aꞌeramũ nipo ꞌgã anure wemiayuwamũ jane rerawau ojepyri mamaꞌe esage mua janee. Aꞌere nipo wemirekoeꞌem are ako maꞌe ꞌgã naꞌgã nemiayuwa rũi. Omeneꞌem are ako maꞌe ꞌgã, okaraemã kwai are tee ojerowiaraip maꞌe ꞌgã. Mĩmera ꞌgã naꞌgã nemiayuwa rũi. Aꞌeramũ nipo ꞌgã awaweꞌem ꞌgã pyri amanũ re. Okaraemã kwai are etee ojerowiaraip maꞌe ꞌgã ojemogypyyka okaraemã kwai are etee ajemogyau. Nojemogypyygi ꞌgã Jarejuwarete ꞌga ree. Aꞌeramũ okaraemã are ojemogypyyk maꞌe ꞌgã ajemogyau mairaꞌme are ojemogypyyk maꞌe ꞌgã ꞌjawe Jarejuwarete ꞌga upe. Aꞌeramũ Janeruwarete ꞌga aipo ꞌgã nerawaweꞌem ojepyri anure. Aipoa jane ikwaapa."
49,5,6,"ꞌGã amũ nipo ꞌjau ꞌua pẽ nupe: “Peꞌje pejejua mamaꞌe tywera apou ore pyri”, ꞌjau nipo ꞌgã pẽ nupe. Aꞌere kasi perowiat ꞌgã ne. Pẽ moryteeu te ꞌgã nuri. Aꞌeramũ nipo anure Janeruwarete ꞌga ꞌgã nerekou tyweaete ꞌgã tywer are. Nuenuwi futari ꞌgã ꞌga jeꞌega. Aꞌeramũ ꞌga ꞌgã nerekou tyweaete ojeꞌega renuweꞌem are."
49,5,7,Aꞌeramũ ki pẽẽ mamaꞌe tywera apoweꞌem futat ꞌgã pyri.
49,5,8,Ymã mamaꞌe tywera peapo futat rakue. Ypytunimũ wata maꞌe ꞌjawe pẽẽ pejejemogyau rakue. Aꞌere ꞌawamũ Kristu ꞌga pẽtywera moiri pẽ nui rakue. Aꞌeramũ pẽẽ ꞌawamũ pejejemogyau ꞌarimũ wata maꞌe ꞌjawe. Aꞌeramũ pẽẽ ꞌawamũ mamaꞌe esagea etee futat iapou ꞌga upe. ꞌArimũ wata maꞌe ꞌjawewara ꞌgã mamaꞌe esagea etee wapo. Mamaꞌe aꞌjea etee nanẽ ꞌgã imomeꞌwau. Aꞌeramũ pẽẽ ꞌawamũ mamaꞌe esagea etee futat iapou aꞌjea futat.
49,5,10,Pejejemuꞌjau pejejemogyau Jarejuwarete ꞌga remifutar are.
49,5,11,"Ypytunimũ wata maꞌe ꞌjawewara ꞌgã mamaꞌe tywera etee wapo. Aꞌere kasi peapo mamaꞌe tywera ꞌgã pyri ne. Mamaꞌe esage etee futat iapou. Aꞌeramũ mamaꞌe tywera apoara ꞌgã ojenosõu wemiapofera renosõu pẽ nui. Pẽnemiapo esage resakawe ꞌgã wemiapo tywer are weapyoramũ. Aꞌeramũ nipo ꞌgã ꞌjau: “Tỹỹ. Mamaꞌe tywera etee nipo je aapo tekou raꞌe jepi”, ꞌjau nipo ꞌgã ojeupe, pẽnemiapo esage resag ire. Nãinãnĩꞌĩ rũi te ꞌga remiapoa mamaꞌe tywera. Jemime agawewi ꞌgã iapoi. Eukwere ae mojenosĩ ꞌgã nemiapo tywera. Aꞌeramũ ꞌgã jẽmĩ ojenosõueꞌem mamaꞌe tywera renosõueꞌem."
49,5,13,"“Mamaꞌe tywera apoaramũ pẽẽ amanũ maꞌe ꞌjawe pejemogy Kuꞌjywa ꞌga upe.Oset maꞌe ꞌjawe nanẽ pejejemogyau nũ.Aꞌeramũ ki pẽẽ pejepaka, pejefuꞌama pejejemiapo tywer awi.Aꞌeramũ Kristu ꞌga pẽ mogyau ꞌarimũ wata maꞌe ꞌjawe ojeupe”,ꞌjau ꞌga amũ imomeꞌwau rakue."
49,5,15,Aꞌeramũ ki pẽẽ pejejeaꞌgwau mamaꞌe tywera apo awi. Mamaꞌe esage etee futat pẽẽ iapou. Pẽꞌakwaap katu ki mamaꞌe are. Peko kasi iꞌakwaaweꞌema ꞌgã ꞌjawe ne.
49,5,16,Kwaiwete ꞌgã mamaꞌe tywera etee iapoara ꞌgã. Aꞌere ki peko esage mamaꞌe tywera apoara ꞌgã pype. Pejenosĩ awi Jejui ꞌga momeꞌu awi ꞌga rerowiareꞌema ꞌgã nupe. ꞌGã pyri pejejemogyau pẽẽ ꞌga momeꞌwau futat ꞌgã nupe.
49,5,17,"Akotee maꞌe ꞌgã ꞌjawe ete kasi pejemogy ne, pejejeꞌẽran ekoeteramũ ne. Jejui ꞌga rerowiaramũ pẽẽ ꞌga jeꞌega te imomeꞌwau pejejaupe, pejejamuꞌjau ꞌga rerowiar are. Jarejuwarete ꞌga remifutar imũ etee futat pẽẽ mamaꞌe apou. Mamaꞌe apo enune pẽẽ ꞌjau pejejeupe: “Maꞌja te Janeruwarete ꞌga afutat je iapoa?” ꞌjau pẽẽ iapoeꞌẽwe. Aꞌeramũ pẽẽ ꞌga remifutar imũ etee mamaꞌe apou ꞌga upe."
49,5,18,Kawĩajaiwa taetu itykureꞌema. Kawĩajaiwa tykuara ꞌgã ojeꞌegaw are amãꞌjãueꞌem. Ojeꞌega momoa ekoete te futat ajemogyau. Aꞌeramũ kasi pẽẽ nan ine. Pejejerekoukaa Jarejuwarete ꞌga ꞌAgesage upe etee futat.
49,5,19,Jarejuwarete ꞌga jeꞌeg imũ etee futat pejejomogytau. Jarejuwarete ꞌga marakau etee futat pejejamuorypa. ꞌGa remiapofer are pejemarakaꞌaga Jarejuwarete ꞌga upe. Kristu ꞌga remiapofer are nanẽ pejemarakaꞌaga ꞌga upe nũ. Kuꞌjywa ꞌga Janeruwaretea. Aꞌeramũ pẽẽ Kristu ꞌga rerowiaaramũ pejejeupe ꞌga remiapofera mamaꞌe are ꞌga muorypa.
49,5,21,Kristu ꞌga jeꞌega peenup pejejemogyau. Aꞌeramũ ki pẽẽ ꞌga rerowiaaramũ nanẽ pejejojeꞌega renupa pejejemogyau nũ.
49,5,22,"Emireko maꞌe ꞌgã, imen maꞌe ꞌgã neteeKũjãmeramũ ki pẽẽ, imen maꞌeramũ, peapyaka pejemena jeꞌeg are. Kristu ꞌga remiayuwamũ nanẽ pẽẽ. Kristu ꞌga jeꞌega renupa pejejemogyau. Aꞌeramũ ki pẽẽ nan tee futat pejemena ꞌga jeꞌega nanẽ enupa nũ. 23,24 Kristu ꞌga ꞌã akou ꞌwyriaramũ werowiaaramũ janee. Aꞌeramũ ꞌã jane ꞌga rerowiaaramũ ꞌga jeꞌega renupa jarejemogyau. ꞌGa ꞌã ae akaga ꞌjawe. ꞌGa rerowiaaramũ jane jarejemogyau ꞌga rete ꞌjawe. ꞌGa futat werowiaaramũ jane katuꞌokara. Aꞌeramũ ꞌã ꞌga akou ꞌwyriaramũ janee. Nan tee futat kũimaꞌefera ꞌgã jemogyi wemireko ꞌgã jaramũ. Aꞌeramũ ki pẽẽ kũjãmeramũ pejemena jeꞌega renupa katu katu. Series, "
49,5,25,"25,26 Kũimaꞌeferamũ nanẽ pẽẽ pejeporomutaramũ pejejemireko are. Sãꞌã Kristu ꞌga poromutara werowiaaramũ jane ree. Nan tee futar iki pẽẽ pejeporomutaramũ pejejemireko are. Kristu ꞌga ꞌã oporomutaramũ jane ree. Aꞌeramũ ꞌã ꞌga ojejukaukaa ꞌgã nupe jane ree oporomutaawer ipe etee futat jane katuꞌokawamũ ꞌUwarete ꞌga upe. ꞌGa jeꞌega rerowiaramũ jane jarejekatuꞌogukaa ꞌga upe. Aꞌeramũ ꞌga janetywera moia jane wi. Aꞌeramũ jane jarejewi imoir ire jarejepymĩãukaa ꞌy pe ꞌgã amũ nupe, jaretywera ꞌga imoira resaukaawamũ."
49,5,28,Pejejuka esage pejejee. Nepejereko tyweri ꞌã. Nan tee futat pẽẽ pejejemireko rerekou esage.
49,5,29,Najuejue etee futat ꞌã jane jejukai jarejee. Nitywi futari ꞌã ojee ijejukaeꞌema ꞌgã amũ. Jarepyꞌarayparamũ ꞌã jarejemiꞌwaa. Jarejeroꞌwau jarejefuanuga. Jarejereko tywereꞌema ꞌã. Nan tee futat Kristu ꞌga jane poriawetygi werowiaaramũ. ꞌGa rete ꞌjawe jarejemogyau ꞌga upe. Aꞌeramũ ꞌga ojejukau esage jane ree. Ojee jane jemujar ire ꞌga ojejukau esage jane ree.
49,5,31,"Ymã Janeruwarete ꞌga ojeꞌega kwasiarukari ꞌga amũ upe rakue:“Kũimaꞌe ꞌga je aapo kũjã ẽẽ reewe.Aꞌeramũ nipo kũimaꞌe ꞌgã wemirekorauwe opojoꞌogamũ ujara ꞌgã nui.Aꞌeramũ futat ojeꞌaa wemireko are.Ajuee ojeꞌar ire ꞌgã ajemogyau majepei teewara ꞌjawe jee”,ꞌjau ꞌga ikwasiarukaa ꞌga amũ upe rakue."
49,5,32,"Mamaꞌe aꞌje are futat ꞌga kaꞌarana kwasiarukari ꞌga upe rakue. Ymã janeypy ꞌgã naeapyoi ee rakue. Aꞌere jane ꞌawamũ janereapyoramũ ee. Kristu ꞌga ree nanẽ futat aipoa kaꞌarana kwasiaara rakue, ꞌga rerowiaaramũ jane ree nanẽ futat eꞌi nũ. Kristu ꞌga ree jarejemujaa jane jemogyi majepei ꞌyweteewara ꞌjawe."
49,5,33,"Aꞌeramũ ꞌga jane ree pãwẽ pãwẽ futat ikwasiarukaa rakue. Aꞌeramũ pẽẽ kũimaꞌeramũ pejeporomutaramũ futat pejejemireko are pejejee pejeporomutara ꞌjawe. Pejejee ꞌã pẽporomutat pejejemogyau. Aꞌeramũ pẽẽ nan tee futat pejeporomutaramũ pejejemireko are. Kũjãmeramũ pẽẽ, imen maꞌeramũ pejemena mojerowiaa nanẽ nũ."
49,6,1,Taꞌyriara ꞌgã ꞌgã naꞌyra ꞌgã neteeKunumĩnamũ nanẽ pẽẽ pejejara ꞌgã jeꞌega renupa etee pejejemogyau. Kristu ꞌga remiayuwamũ pẽẽ. Aꞌeramũ pẽẽ pejejara ꞌgã jeꞌega renuwa wesageramũ futat.
49,6,2,"2,3 Ymã Janeruwarete ꞌga ꞌi janeypy ꞌgã nupe we futat rakue: “Peanuw etee ki pejejuwa ꞌgã. Pejey ꞌgã nanẽ pẽẽ ianupa etee nũ”, ꞌjau ꞌga ꞌgã nupe rakue. “Ujara ꞌgã nenupara ꞌgã ijeꞌeganup maꞌeramũ ajemogy. ꞌGã jaruete ajemogy. Ujara ꞌgã ꞌgã wenup. Aꞌeramũ ꞌgã jaruete ajemogyau. Aipo ꞌgã ajemogy namutamutat. Namanũaꞌnei aipo ꞌgã”, ꞌjau ꞌga ꞌgã nupe rakue. Series, "
49,6,4,Pẽẽ nanẽ ꞌgã nuwamũ pejejaꞌyra ꞌgã nerekou esage nũ. Pemue ekoete kasi ꞌgã ne. Kasi aꞌe pe ꞌgã maraꞌneramũ etee ajemogyau ne. Aꞌeramũ pẽẽ kũimaꞌeramũ pejejaꞌyra ꞌgã muꞌjau ꞌgã neko esage are. Kristu ꞌga ꞌeawer imũ pejejaꞌyra ꞌgã muꞌjau ꞌgã mosõu mamaꞌe tywera apo awi.
49,6,5,Oporowyky maꞌe ꞌgã morowyky jara ꞌgã neteePẽẽ mũ nipo pejeporowykyau pejejerekwara ꞌgã nupe. Aꞌeramũ pẽẽ pejejerekwara ꞌgã jeꞌega renupa etee. Pepojeup futar iki pejejerekwara ꞌgã. Sãꞌã pẽẽ Kristu ꞌga jeꞌega renuwa. Nan tee futar iki pejejerekwara ꞌgã jeꞌega peenup.
49,6,6,ꞌGã amũ nipo oporowykyau esage werekwara ꞌga remiesagamũ etee. Werekwara ꞌga remiesaga tywi nipo ꞌgã oporowykyau esage ꞌme. Aꞌere kasi nanarũi peapo ne. Pejejepyri pejejerekwara ꞌga rekoeꞌemamũ nanẽ ki mamaꞌea peapo esage pejejerekwara ꞌga ꞌeawer imũ etee futat. Pekwaap ꞌã Jarejararete ꞌga Jejui Kristu ꞌga. Aꞌeramũ pẽẽ pejeporowykyau esage ꞌga muorypawamũ. Aipoa Janeruwarete ꞌga ifutaa.
49,6,7,"Pejeporowykyau esage futat pejekuꞌiramũ pejejemogyau. Napejejerekwara ꞌga upe etee rũi peporowyky. Nanuaramũ Jarejararete ꞌga upe nanẽ futat peporowyky nũ. Aꞌeramũ je ꞌjau pẽ nupe: Peporowyky esage ki, aꞌe je pẽ nupe."
49,6,8,"Pẽporowyky esage resag ire Janeruwarete ꞌga pẽ mepyi pẽporowyky esageawer are anure. Pejejerekwara ꞌgã nupe mamaꞌe apoaramũ, pejejeupe etee mamaꞌe apoaramũ. Mĩmeramũ nipo ꞌga pẽ mepyi pẽporowyky esageawer are anure. Aipo are ki pẽneaꞌat pejejemogyau."
49,6,9,"Pẽẽ mũ pejejeupe oporowyky maꞌe ꞌgã nerekwara. Pejejeupe oporowyky maꞌe ꞌgã nerekou esage, Jarejuwarete ꞌga remifutar imũ. Auꞌje ki pejejeꞌegay re ꞌgã nupe. Majepei tee Janejararete ꞌga. ꞌGã jararete ꞌga pẽjara nanẽ futat nũ. ꞌGa upe jane jarejuꞌjajuꞌjawe etee futat. ꞌGa futat ojejukau pãwẽ pãwẽ jane ree."
49,6,10,"10,11 Kaꞌarana kwasiapaweꞌẽwe je pẽ muꞌakwaapa mamaꞌe tywera apo awi. Sãꞌã jefaruua. Aparuowajareꞌemawe ꞌã ꞌgã itajuaity munewa uꞌyw awi. Nan tee futat jane. Jarejuwarete ꞌga remiayuwamũ jane jemogyi jefaruu ꞌjawe. Janejararete ꞌga pãjẽretea. Aꞌeramũ pẽẽ pejejemujaa aꞌjea futat ꞌga ree. Aꞌeramũ ꞌga Uꞌagesage mua pẽ nupe. Aꞌeramũ ꞌga pãjẽa pẽ aꞌgwau mamaꞌeukwaawa ꞌwyriar awi. “Tamoteꞌarukat ꞌgã Kuꞌjywa ꞌga upe ꞌjau”, ꞌjau nipo mamaꞌeukwaawa ꞌwyriara ojeupe pẽ nee. Aꞌere Janeruwarete ꞌga Uꞌagesage muri pẽ nupe. Aꞌeramũ pẽẽ mamaꞌeukwaawa ꞌwyriara jeꞌega renupeꞌema."
49,6,13,Aꞌeramũ futat ꞌã Janeruwarete ꞌga Uꞌagesage rerekoukari pẽ nupe. ꞌGa ꞌAgesage rereko re pẽẽ mamaꞌeukwaawa ꞌwyriara pojeupeꞌema pejejemogyau. ꞌGa ꞌAgesagea pẽẽ ereko re mamaꞌeukwaawa pẽ pojeupa futat.
49,6,14," Sãꞌã jefaruu ꞌgã itajuaity rerekoa imunewa uꞌyw awi ojeaꞌgwawamũ. Opyꞌapiat, akuꞌafaap, itaju myapaap, itaju akagyrũ. Mĩmera ꞌã ꞌgã imunepa ojeaꞌgwawamũ uꞌyw awi. Itajupewuua ꞌã ꞌgã erawau opo pe jyuu reewe. Itajupewuu pyu ꞌgã jeaꞌgui ojee iporomutareꞌema ꞌgã nuꞌyw awi. Nan tee futat jane. Jarejuwarete ꞌga remifutar imũ etee futat mamaꞌe apo re jane jemogyi itajuaity rerekwara ꞌgã ꞌjawe, opyꞌapiara rerekwara ꞌjawe jarejemogyau ꞌga upe aꞌeramũ. Mamaꞌe aꞌjea etee imomeꞌu re jane jarejemogyau itajuaity rerekwara ꞌjawe, akuꞌafaawa rerekwara ꞌjawe. “Janeruwarete ꞌga porokatuꞌogiweramũ pẽ nee, otaꞌwaweramũ pẽ nupe” ꞌjara ꞌgã itaju myapaawa rerekwara ꞌjawe ꞌgã. “Jejui Kristu ꞌga jetywera omoit je wi, je katuꞌoka” ꞌe are eaꞌat maꞌe ꞌgã itaju akagyrũ rerekwara ꞌjawewara ꞌgã. Jejui Kristu ꞌga rerowiaarareteramũ jane jarejemogyau opo pe itajupewuu rerekwara ꞌgã ꞌjawe. Jejui Kristu ꞌga rerowiaarareteramũ jane jarejeaꞌgwau mamaꞌeukwaawa ruꞌyw awi jarejemogyau. Nosei futari jane pype. Jyuu rerekwara ꞌjawe jane Jarejuwarete ꞌga jeꞌega kwaaparamũ jarejemogyau. Janeruwarete ꞌga ꞌAgesagea jane mueaꞌaa ꞌga ꞌeawer are. Aꞌeramũ jane mamaꞌeukwaawa ꞌwyriara rerowiareꞌema jarejemogyau. Series,  Series,  Series, "
49,6,18,"Aꞌeramũ jane jarejeꞌega mono awi jareojereꞌemamũ futat jarejeꞌega monou Jarejuwarete ꞌga upe. Aꞌeramũ mamaꞌeukwaawa jane pojeuwi. “Je poar ape, ki Kuꞌjyp”, peꞌje ki ꞌga upe. Jarejuwarete ꞌga ꞌAgesage remifutar imũ pejejeꞌega monou ꞌga upe. Auꞌjeteramũ futat pejejeꞌega monou Jarejuwarete ꞌga upe. Pejejorypaweꞌemamũ futat pejejeꞌega monou pejejemogyau. ꞌGa upe pejejeꞌega monou pẽẽ pejejeꞌega ꞌga remiayuwamũ jarejuee."
49,6,19,"Je ree nanẽ ki pejeporogytau Kuꞌjywa ꞌga upe nũ. “Ejeꞌeg are emueapyo ꞌga. ꞌGa pyriwara ꞌgã emuꞌeukat Paulo ꞌga upe. ꞌGa mogyjeukareꞌema ejemomeꞌwaukaa ꞌga upe ꞌgã nupe. Eporogyta esage emomeꞌu katu katuukat ꞌga upe. Ymã janeypy ꞌgã naeapyoi ee rakue. Aꞌeramũ ki ene ꞌga poaa ꞌgã mueapyou ee”, peꞌje ki ꞌga upe je ree. Moromunepawa pype agawewi je ꞌami Kristu ꞌga momeꞌu are. Aꞌetea je Kristu ꞌga amomeꞌu ꞌgã nupe. Aꞌeramũ ki pẽẽ pejeporogytau Jarejuwarete ꞌga upe je ree. “Epoat ꞌga imomeꞌwau ꞌgã nupe ꞌgã mogyjeukareꞌema”, peꞌje ki ꞌga upe je ree."
49,6,21,"21,22 Tikiku ꞌga Kristu ꞌga rerowiaara ꞌga futat. Aꞌeramũ ꞌga janerewireramũ futat. Orejekotyꞌaawarete ꞌga futat. Jarejararete ꞌga upe ore pyri oporowyky maꞌe ꞌga futat. Oporowyky esage ꞌga Jarejararete ꞌga upe. Pẽ pyri je ꞌga monoi orojemomeꞌwawamũ pẽ nupe. Aꞌeramũ nipo pẽẽ pejekuꞌiramũ ore ree. Series, "
49,6,23,"Kuꞌjywa ꞌga ꞌã Janeruwaretea futat. Jejui Kristu ꞌga Janejararetea. Aꞌeramũ je ꞌjau ꞌgã nupe pẽ nee: “Pẽmopyꞌataꞌwa ki Efesu pewara ꞌgã ajuee. ꞌGã moporomutarukaa nanẽ ajuee nũ. ꞌGã mojemogypyygukaa nanẽ pejejee nũ”, ꞌjau je ꞌgã nupe pẽ nee."
49,6,24,"Jarejuwarete ꞌga resagea Jejui Kristu ꞌga ree iporomutat maꞌeramũ pẽ nerekoa je afutat, Jarejararete ꞌga ree iporomutat maꞌeramũ pẽ neewe. ꞌGa ree iporomutat ojereꞌemamũ ꞌga resagea pẽ nerekoa je ifutaa.Kweramũ ete jeremimomeꞌua."
50,1,1,"FiriposiJe Pauloramũ kaꞌaran akwasiat imonou Firiposi pewaramũ pẽ nupe. Timoteo ꞌga ꞌau ako je pyri. Jejui Kristu ꞌga upe mamaꞌe apoaramũ ꞌã ore. Pẽẽ ꞌã Jarejuwarete ꞌga remiayuwa. Pejejemujaa Jejui Kristu ꞌga ree rakue. Pẽ nupe je kaꞌarana monou ikwasiaa pẽꞌwyriara ꞌgã nupe, pẽꞌwyriara poirũ ꞌgã nupe. Mĩmeramũ pẽ nupe ore imonoi."
50,1,2,Kuꞌjywa ꞌga Janeruwaretea. Jejui Kristu ꞌga nanẽ Janejararetea nũ. ꞌGã nesagea pẽ nerekoa je afutat. ꞌGã pẽ mopyꞌataꞌwaa nanẽ je ifutaa nũ.
50,1,3,"ꞌGã nee ꞌga ojeꞌega monoawetPẽ nee tejeaꞌaramũ je Tejuwarete ꞌga muorywi pẽ nee: “Ene te ꞌã eneresage oree, ki Kuꞌjyp. Firiposi pewara ꞌgã amũ eremũꞌẽ ejemiayuwamũ. Erejerowiarukat ꞌã ꞌgã nupe raiꞌi”, ꞌjau je ꞌga upe. “Aꞌeramũ je ene muorypa ꞌgã nee”, ꞌjau je ꞌga upe pẽ nee."
50,1,4,"4,5 Jejui ꞌga ree pejejemogypyyka ypy we pẽẽ je poaa morogyta esage momeꞌu are ikue. Aꞌeramũ je tejekõẽãjamũ pẽ nee Jarejuwarete ꞌga upe tejeꞌega monou tekou. Ajemogypyyk je pẽ nee. Series, "
50,1,6,Werowiar ypyrauwe ako Janeruwarete ꞌga pẽ muesageu ramue ikue. ꞌAwamũ taetu aje ꞌã ꞌga pẽ muesagei akou. Aꞌeramũ je aꞌeramũ aꞌjea futat ꞌga ꞌgã muesagepawi Jejui Kristu ꞌga rur enune ꞌe rerowiaa.
50,1,7,"Pẽẽ ꞌã jejekotyꞌaawa. Pẽ nee je tejeaꞌaramũ teꞌỹina. Aꞌeramũ wesageramũ futat je jemogypyyga pẽ nee. Pẽẽ ꞌã je poat pejepe pejejemogyau. “Aꞌjea futat morogyta esagea Jejui ꞌga ree” ꞌgã nupe je ꞌeramũ ꞌã pẽẽ ꞌjau, “nan futat nipo ore nanẽ imomeꞌui nũ”, ꞌjau ꞌã pẽẽ. “Jejui ꞌga ree morogyta esagea je imomeꞌuramũ ki perowiat”, ꞌgã nupe je ꞌeramũ pẽẽ nanẽ aipo ꞌjau je poaa nũ. ꞌAwamũ ꞌã ꞌgã je kupyfari je mỹina itaju pyu moromunepawa pype Jejui ꞌga momeꞌu are. Aꞌetea ꞌã je poat pejepe pejejemogyau. Aꞌeramũ je tejeaꞌaramũ pẽ nee, tepoaaramũ pẽ nee. Janeruwarete ꞌga je poaa mamaꞌe apou wemifutar imũ. Aꞌeramũ ꞌga je poara ꞌjawe pẽẽ nanẽ pẽ poaa nũ."
50,1,8,Jeporomutat je pẽ nee Jejui Kristu ꞌga ꞌjawe. Pẽ nesagaꞌupa je teꞌỹina. Janeruwarete ꞌga je kwaapa. Aꞌjea futat aipo jeꞌea ꞌga okwaap.
50,1,9,"9,10 Jarejuwarete ꞌga upe je tejeꞌega monoi pẽ nee, pejejuee pejejejuka esage are. Aꞌeramũ je ꞌjau ꞌga upe: “Epoat ꞌgã ajuee ojejuka esage are. Epoat ꞌgã ejee ꞌgã poromutarete are nanẽ nũ”, ꞌjau je ꞌga upe. Afutat je ꞌga pẽ muꞌakwaawa mamaꞌe are. Aꞌeramũ nipo pẽẽ mamaꞌe esage are pejeparuapoweramũ. Aꞌeramũ nipo pẽẽ pejejesageramũ pejejemogyau Jarejuwarete ꞌga upe Jejui Kristu ꞌga ruawa rupi. Nepeapoi mamaꞌe tywera. Aꞌeramũ nipo aipo ꞌara rupi pẽtywera momeꞌwara ꞌgã otyweꞌemamũ pẽ pype. Series, "
50,1,11,"Afutat je Jejui Kristu ꞌga pẽ muesagea ꞌga rekoa. Aꞌeramũ nipo pẽẽ pejejesageramũ pejejemogyau ꞌga ꞌjawe. Aꞌeramũ nipo pẽ nesakara ꞌgã Jarejuwarete ꞌga muorypa pẽ nee: “Ene te ꞌã eneresage. Ene te ꞌã ꞌgã eremuesage”, ꞌjau nipo pẽ nesakara ꞌgã ꞌga muorypa pẽ nee."
50,1,12,"12,13 Pẽẽ ꞌã jerewirera ꞌjawe. Kũjãmeramũ pẽẽ ꞌã jerenyra ꞌjawe ꞌjau. Aꞌeramũ je ꞌawamũ tejemomeꞌwau pẽ nupe. Judeu ꞌgã nupe Jejui Kristu ꞌga je imomeꞌuramũ ꞌgã je munewukari je muꞌama je kupyfarukaa itaju pyu. Je rereko tywerete agawewi ꞌgã. Aꞌetea je Jejui ꞌga amomeꞌu tejepyriwara ꞌgã nupe. Aꞌeramũ ꞌgã kwaiwete Jejui ꞌga rerowiaa. Je muneweꞌem ire amunipo ꞌã ꞌgã nuapyakai futari Jejui ꞌga momeꞌu are. Aꞌere ꞌã ꞌgã je munewi je mỹina. Aꞌeramũ je teꞌỹina Jejui ꞌga momeꞌwau ꞌgã nupe. Aꞌeramũ ꞌgã ꞌga rerowiaa. Aꞌeramũ ꞌgã ꞌawamũ weapyoramũ je munepawer are. Jefaruu ꞌgã, tekotee ꞌgã netee ikwaapa. “Jejui Kristu ꞌga momeꞌu are ꞌgã ꞌga munewukari” ꞌe kwaapawe"
50,1,14,ꞌgã jenosĩmawi. Janejararete ꞌga ꞌgã mogyjaupawukaa. Aꞌeramũ ꞌgã ꞌawamũ awau kwe pe Jejui ꞌga momeꞌwau okyjaweꞌem.
50,1,15," Okwasiꞌwau ꞌgã awau kwe pe ꞌga momeꞌwau ꞌgã nupe. “Sipoat ꞌga ꞌjau”, ꞌjau ꞌgã ajaupe. “Moromunepawa pype ꞌũina Paulo ꞌga nooarũi kwe pewara ꞌgã muꞌjau morogyta aꞌje are. Aꞌeramũ jane ꞌga poaa”, ꞌjau ꞌgã ajaupe. Iporomutat ꞌgã je ree. Aꞌere amumera ꞌgã je rerekoayi ete. Aꞌeramũ ꞌgã awau Kristu ꞌga momeꞌwau ꞌgã nupe je rereko tywerukaawamũ. “Jejui Kristu ꞌga jane imomeꞌu are nipo ꞌgã Paulo ꞌga rerekou tyweaete ee”, ꞌjau ꞌgã ajaupe. “Aꞌeramũ nipo janerera renuwa wayramũ ꞌga upe”, ꞌjau ꞌgã ajaupe. Series,  Series,  Aꞌere naani. Afutat je Jejui Kristu ꞌga momeꞌua. Aipoa je makuꞌiu. ꞌGã amũ Kristu ꞌga momeꞌua esage jee. ꞌGã amũ te ajee je rereko tywer are etee ifuewet. Aꞌere aꞌea miamũ ꞌgã Jejui ꞌga momeꞌua je makuꞌi je mỹina. Amumera ꞌgã Jejui ꞌga momeꞌwau je poaawamũ. Aipoa nanẽ wesageramũ jee nũ."
50,1,19,"19,20 Akwaap je pẽjeꞌega monoa Jarejuwarete ꞌga upe je ree. Aipoa je poat, je moywyrafena, je muekõẽãina. ꞌGa ꞌAgesagea je rerekou je poaa Jejui Kristu ꞌga momeꞌwaukaa ꞌgã nupe, ꞌgã nowase je rekoramũ. Aipo are je tekuꞌiramũ teꞌỹina. Tejeupe ojeapo maꞌerama je aapesak teꞌỹina. Maran gatu nipo ꞌgã je rerekoi. Je rereko tywerete agawewi ꞌgã. Aꞌetea je afutarete Jejui ꞌga momeꞌua teꞌỹina tekyjaweꞌem. Je manũ re miamũ ki ꞌgã tamuoryp Jejui ꞌga je ree. Nanuara je afutat. Je manũeꞌemauwe Jejui ꞌga muorywa nanẽ esage jee nũ. Je ree te ꞌgã ꞌga muorywi. Nanuara esage jee."
50,1,21,"Temanũmeꞌẽwe je tekou Kristu ꞌga remifutar imũ etee mamaꞌe apo futaa. Aꞌere, je manũa nanẽ futat esageramũ jee. Temanũ re tewau tekou ꞌga pyri. ꞌGa pyri je rekoa esage jee."
50,1,22,"Aꞌere je ꞌgã tejukaeꞌemamũ je porowykyi tekou ꞌga upe, ꞌga rerowiarukaa ꞌgã amũ nupe. Aipoa esage juejue futat jee. Mãgatu nipo esage jee. Afutat futat je teoa Kristu ꞌga pyri. Peu teoa je afutarete. Aipoa esage jee."
50,1,24,"Aꞌere pẽ nupe je rekoa nanẽ futat esageramũ jee nũ. Temanũmeꞌẽwe je pẽ poaa. Maꞌeramũ ꞌã je jerowiari tejeko are. Namanũi we nipo je. Aꞌeramũ nipo je pẽ poaa, pẽ mojemogypyygukaa etee te ꞌga ree. ꞌGa ree pejejemogypyyg ire nipo pẽẽ pejekuꞌiramũ ꞌga ree nũ."
50,1,26,"Moromunepaw awi itaju awi temoir ire nipo je tewau pẽ pyri. Aꞌeramũ nipo pẽẽ Kristu ꞌga muorypa je ree, jaruete jereko are."
50,1,27,"Maran gatu nipo ꞌgã je jukaweꞌem. Maran gatu nipo ꞌgã je rerekoi. Maranamũ nipo ꞌgã je jukau. Nakwaawi je. Aꞌere ki pẽẽ je upe mamaꞌe tywera jeapo re peko esage Kristu ꞌga jeꞌeg imũ etee. Aꞌeramũ nipo je pẽ nesag ire pẽneko esage kwaapa. Pẽ pyri tewaweꞌem nipo je pẽ nera renuwi. Aꞌeramũ nipo je Kristu ꞌga ree pejemogypyyg are teapyakau. Majepei ꞌyweteewara ꞌjawe pejemogy pejeporowykyau Jejui ꞌga upe. Morogyta esage momeꞌwau ꞌga nupe, Jejui ꞌga rerowiarukaa ꞌgã nupe. Aꞌeramũ nipo je teapyakau pẽ nee. “Kwe pe ꞌgã oi Jejui ꞌga ree morogyta esage momeꞌwau ꞌgã nupe, Jejui ꞌga rerowiarukaa ꞌgã nupe”, ꞌjau nipo ꞌgã pẽ momeꞌwau jee."
50,1,28,"Pekyje awi Jejui ꞌga rerowiareꞌema ꞌgã nui. Niporomutari nipo ꞌgã pẽ nee. Aꞌere kasi pekyje ꞌgã nui ne. Ojewi pekyjeꞌemamũ nipo ꞌgã ꞌjau ajaupe: “Nokyjei ꞌgã jane wi. Janeruwarete ꞌga ree ꞌgã jemogypyygi ajemogyau. Aꞌeramũ ꞌgã okyjaweꞌem ajemogyau. ꞌGã nipo Janeruwarete ꞌga omono ojepyri. Jane nipo Janeruwarete ꞌga jane mojenosõu wowase ae majatykaaw ipe”, ꞌjau nipo pẽ nesakara ꞌgã ajaupe. Janeruwarete ꞌga pẽ poapoaa. Opãjẽa ꞌga amut pẽ nupe, pẽ mogyjaukareꞌema."
50,1,29,Ymã Janeruwarete ꞌga pẽ mũꞌjãu Jejui ꞌga ree pẽ mojemogypyygukaa rakue. ꞌGa ꞌã pẽ mũꞌjãu Kristu ꞌga upe mamaꞌe apoawamũ. Kristu ꞌga ree nanẽ nipo ꞌga rerowiareꞌema ꞌgã pẽ nerekou tyweaete nũ.
50,1,30,"ꞌAwamũ futat nipo ꞌgã pẽ nerekou tyweaete, ꞌga rerowiaramũ, je ꞌjawe futat. ꞌGã nipo pẽ nerekou tyweaete agawewi. Aꞌetea ki pejemogy majepei ꞌyweteewara ꞌjawe, Jejui ꞌga momeꞌwau ꞌgã nupe. Pẽ pype je rekoramũ Jejui ꞌga rerowiareꞌema ꞌgã je pyyka je nupãu je munepa. Aꞌeramũ ako pẽẽ je rereko tywera resaka ikue. ꞌAwamue nanẽ ꞌgã ꞌã je rerekou tyweaete nũ, Jejui ꞌga momeꞌu are futat nũ. Aipoa are nanẽ pejeapyakau nũ. Aꞌetea je napoiri futari ꞌga momeꞌu awi. ꞌAwamũ pẽẽ je ꞌjawe futat peko tywerete ꞌga ree."
50,2,1,Jejui Kristu ꞌga eteete maꞌeaJejui Kristu ꞌga ree pejemujari ikue. Aꞌeramũ ki pẽẽ pejejemouaga mamaꞌe upe. ꞌGa futat pẽ mouagukat mamaꞌeay upe. Iporomutat ꞌga pẽ nee. Aꞌeramũ pejepyꞌaꞌwyreꞌemamũ pejejemogyau. Janeruwarete ꞌga ꞌAgesagea pẽ nerekou. Aꞌeramũ pẽẽ majepei ꞌyweteewara ꞌjawe pejejemogyau mamaꞌe are. Pejejemuaẽma pejejuee. Pejepyꞌataꞌwaramũ pejejaupe. Pejejekotyꞌaa pejejuee. Jejui ꞌga iporomutat pẽ nee. Aꞌeramũ ki pẽẽ pejeporomutaramũ pejejuee pejejee ꞌga poromutara ꞌjawe. Pejejopoaa mamaꞌe apo are. Majepei ꞌyweteewara ꞌjawe ki pejejemogyau. Aipo aporamũ pẽẽ je makuꞌi. Nitywi mamaꞌe mũ je makuꞌiu aipoa apyraapa. Pejemakuꞌi etee kasi ne. Mamaꞌe apou pejejamakuꞌiu aꞌjea futat. Pejerowiaraip kasi pejejee etee ne. Aipoa niaꞌwyri pẽ nupe. Pejomopojejuka esageukat etee ki pejejaupe.
50,2,4,Pejejeaꞌareꞌemamũ nanẽ pejejemifutar are etee nũ. Pejejuemifutar are nanẽ ki pẽneaꞌat nũ.
50,2,5,Jejui Kristu ꞌga remiayuwamũ pejejemogyau ki ꞌga ꞌjawe futat pejemogy. Naojee etee rũi ꞌga reaꞌaramũ rakue.
50,2,6,"Ymã we te ꞌã Kristu ꞌga rekoi rakue.Ywy apoeꞌemauwe ꞌga rekoi rakue.ꞌUwarete ꞌga ꞌjawe futat ꞌga rekoi.Aꞌere ꞌga neꞌi: “Tako ene ꞌjawe etee futat namutamutat ꞌjau”, ꞌjaweꞌem ꞌga ꞌUwa ꞌga upe rakue."
50,2,7,Wemifutar imũ etee futat Kristu ꞌga ruri ojemuꞌjaga kũimaꞌeramũ.Kũjã ẽẽ raꞌyramũ ꞌga ꞌua ẽẽ upe rakue.Opojeuwa ꞌga ejaa inuga ywag ipe rakue.ꞌUwarete ꞌga ꞌjawewar awi ꞌga uẽmaꞌi raꞌne.Aꞌere te ꞌga jewyri jupe rakue nũ.ꞌAu ꞌga ruri ꞌUwarete ꞌga upe mamaꞌe apoaramũ rakue. Nojerowiaraiwi ꞌga ojee etee.Nuapoi ꞌga mamaꞌea wemifutar imũ etee.ꞌUwarete ꞌga remifutar imũ te ꞌga mamaꞌe apou akou.ꞌUwa ꞌga jeꞌega ꞌga wenup katu katu.Aꞌeramũ ꞌga awau amanũmũ.ꞌYpeywar are opokutugamũ miamũ ꞌga ꞌUwarete ꞌga remifutar imũ etee ꞌga jejukaukari ꞌgã nupe rakue.Mamaꞌe tywera apoara ꞌjawe Kristu ꞌga manũi ꞌypeywar are.
50,2,9,"Aꞌeramũ ꞌga Ruwarete ꞌga ꞌga moferapa etee rakue nũ.Aꞌeramũ ꞌga ꞌga monou, ꞌga mojeupirukaa ywag ipe ojepyri rakue nũ.Aꞌeramũ ꞌga ꞌga mogou ꞌwyriarareteramũ janee.Ipojeuwipyramũ ꞌga mogou najuejue etee ꞌgã apyraapa. Aꞌeramũ nipo anure najuejue etee futat ꞌgã wapyka wenupyꞌãu Kristu ꞌga rowase, ꞌga muorypa.Ywagipewara ꞌgã, ywy pewara ꞌgã, amanũ maꞌefera ꞌgã.Mĩmera ꞌgã juejue nipo wapyka wenupyꞌãu ꞌga muorypa anure. ꞌGa resakawe nipo ꞌgã ꞌjau ꞌga upe:“Ene te ꞌã ꞌwyriararetea oree”, ꞌjau nipo ꞌgã Kristu ꞌga upe.“Orejararetea ꞌã ene”, ꞌjau nipo ꞌgã ꞌga upe, ꞌga resakawe.Aipo ꞌgã Jarejuwarete ꞌga muorypa ꞌga raꞌyr are."
50,2,12,"12,13 Pẽẽ ꞌã jejekotyꞌaawaretea. Aꞌeramũ ki pẽẽ Jarejuwarete ꞌga jeꞌega renupa. Pejejepype je rekoramũ ako pẽẽ enupa ikue. Aꞌeramũ pẽẽ ꞌawamũ aipo ꞌjawerimũ ꞌga jeꞌega rerowiaa pejejemogyau pejejepyri je rekoeꞌemamũ. Aipoa je afutarete teꞌỹina. Janeruwarete ꞌga jane poaa mamaꞌe apou wemifutar imũ. Wemifutar imũ mamaꞌe are janereaꞌar are nanẽ ꞌga jane poaa nũ. Opãjẽa ꞌga imua pẽ nupe ojee pẽ mojemogypyygukaawamũ. Wemifutar imũ mamaꞌe apoukaawamũ ꞌga opãjẽ muri pẽ nupe. Aꞌeramũ ki pẽẽ pejejekatuꞌoka ꞌga upe, ꞌga muorypa. Pejeaꞌgu ki mamaꞌe tywera apo awi. Series, "
50,2,14,"Mamaꞌe apou we kasi pejeꞌegay pejejemogyau ne. Pejejamueweꞌem nanẽ mamaꞌe apo are nũ. Aipo apoeꞌem ire nipo pẽẽ pejejesageramũ pejejemogyau Jarejuwarete ꞌga upe. Aꞌeramũ nipo nitywi pẽ mojenosĩara. Jarejuwarete ꞌga raꞌyra futat pẽẽ. Aꞌeramũ ki ꞌga ꞌjawerimũ futat peko, ꞌga rerowiareꞌema ꞌgã pype pejejemogyau. Mamaꞌe tywera etee ꞌgã wapo. Aꞌere pẽẽ naꞌgã ꞌjawe rũi. Sãꞌã jaytata renya ypytunaiwa pype. Ypytunimũ etee ꞌã jaytata renya ojesaka. Nan tee pejemogy. Mamaꞌe tywera apoara ꞌgã pype pejemogyramũ pẽ nesakara ꞌgã pẽ nesage resaka. Sãꞌã ꞌyẽꞌẽ raapara ꞌgã jaytata are etee wape kwaawa. Nan tee pejemogy ꞌgã pype. Ojeupe pẽẽ Jejui ꞌga momeꞌu re ꞌgã Jarejuwarete ꞌga rape kwaawi. Jarejuwarete ꞌga jeꞌega renuw ire ꞌgã nanẽ ajemogyau namutamutat ꞌga pyri. Aipoa pẽẽ iapo re Kristu ꞌga ruaw ipe jekuꞌiramũ tekou pẽ nee. Aꞌeramũ nipo je ꞌjau Jejui Kristu ꞌga upe: “Naakotee rũi ako je Firiposi pe ikue. Peu tekou je ene momeꞌui ꞌgã nupe ikue. Aꞌeramũ ꞌgã ene rerowiaa etee te”, ꞌjau nipo je ꞌga upe, ꞌga ruaw ipe."
50,2,17,"“Anurenureꞌi nipo ꞌga rerowiareꞌema ꞌgã je jukai, jery rekoꞌwoka”, ꞌjau je tejeupe. Jemanũa nipo Janeruwarete ꞌga muorypa. Sãꞌã janeypy ꞌgã wyroꞌo monoa Jarejuwarete ꞌga upe ꞌga muorypawamũ. Yꞌwaya ꞌgã ꞌã imonou ekoꞌwoka ee. Aipo resag ire Janeruwarete ꞌga akuꞌiramũ ꞌgã nee. Nan tee futat nipo ꞌgã jery rekoꞌwoka. Aipo resag ire nipo Janeruwarete ꞌga akuꞌiramũ je ree. “Nopoiri futari ꞌga je rerowiar awi” ꞌjau nipo ꞌga ojeupe akuꞌiramũ je ree.Pẽẽ ꞌã Jarejuwarete ꞌga rerowiaa etee te. Pẽẽ ꞌga rerowiara nanẽ ꞌga muorypa nũ. Sãꞌã ꞌga ekõẽãja ojeupe mamaꞌe mur are rakue. Nan tee ꞌga rekõẽãjamũ jane ree werowiaramũ. Aꞌeramũ je Kristu ꞌga momeꞌu are tejuka re tejekõẽãjamũ ee."
50,2,18,"Aꞌeramũ ki pẽẽ nanẽ pejejekõẽãjamũ je manũ are nũ, pejejemogyau je pyri nũ."
50,2,19,Timoteo ꞌgaTimoteo ꞌga ree jeporomonoweramũ pẽ pyri. Jarejararete ꞌga aipo futar ire nipo je ꞌga monou pẽ nesaka. Pẽ nesag ire ꞌga tut pẽnera momeꞌwau jee ꞌjau. Aꞌeramũ nipo je tejekõẽãjamũ ꞌga pẽnera reruramũ.
50,2,20,"ꞌGa tee futat ojejuka pẽ nee je ꞌjawe, pẽ nee jejejuka ꞌjawe. Opotaꞌwaramũ ꞌga pẽ nee je ꞌjawe."
50,2,21,Tekotee ꞌgã ojee tee ꞌgã jejukai. Ojee ꞌgã weaꞌaramũ. Jejui Kristu ꞌga porowyky are ꞌgã weaꞌareꞌemamũ.
50,2,22,"Aꞌere Timoteo ꞌga nanarũi. Aipoa pekwaap. Sãꞌã ꞌgã naꞌyra ꞌga ꞌuwa ꞌga poaara. Nan tee futat Timoteo ꞌga rekoi jepoirũnamũ, Jejui ꞌga porowyky apou je pyri."
50,2,23,Aꞌeramũ je pẽ nupe teporomonoweramũ ꞌga ree. Tejereko kwaaw ire nipo je ꞌga monou pẽ nesaka.
50,2,24,"Je nanẽ teoweramũ pẽ pyri nũ. Aipo futar ire nipo Jejararete ꞌga, Jejui ꞌga, je muẽmukaa ꞌgã nupe, je monou pẽ pyri. ꞌGa ree je jemogypyygi teꞌỹina."
50,2,25,"Epafrotitu ꞌga nipo je amono imojewya pẽ nupe. Janerewirera ꞌga. Pẽẽ ꞌã ꞌga mua ꞌau jejuru irũnamũ Jejui ꞌga momeꞌwau ꞌauwara ꞌgã nupe raiꞌi. ꞌGa je poaa Jejui ꞌga momeꞌwau je ꞌjawe etee futat. Amumera ꞌgã erowiareꞌemamũ ꞌga ojeroꞌwaroꞌwau etee futat imomeꞌwau ꞌgã nupe je poaa. Mamaꞌea ꞌga wapo jee nanẽ nũ. 26,27 Aꞌere ꞌga jeroꞌwui, amanũmũ werewi aiꞌi. Aꞌere ꞌã Janeruwarete ꞌga jemuaẽmi jane ree. Aꞌeramũ ꞌga ꞌga majarueteu aiꞌi nũ. Kwaiwete mamaꞌea wayramũ jee. Ipytuꞌẽeꞌema ꞌjawe futat teꞌỹina. Aꞌeramũ amunipo ꞌã ꞌga manũa je muꞌarasĩrasiga raiꞌi. Aꞌere Janeruwarete ꞌga jemuaẽmi je ree, je muꞌarasigukareꞌema. Aꞌere Epafrotitu ꞌga pẽ nesagaꞌuwi. “ꞌGa amũ nipo jekaruara momeꞌwau ꞌgã nupe. Aꞌeramũ nipo ꞌgã ajemuaẽma ajemogyau je ree”, ꞌjau ꞌga opyꞌaꞌwyramũ pẽ nee. Series, "
50,2,28,Aꞌeramũ je ꞌawamũ ꞌga mono futaa. ꞌGa resaga nipo pẽ mopyꞌaꞌwyreꞌema nũ. Aꞌeramũ nipo je nanẽ tepyꞌaꞌwypawamũ pẽ nee.
50,2,29,"29,30 Pejejeupe ꞌga waẽmamũ pẽẽ ꞌga mua pejejepype, pejejorywamũ. ꞌGa ꞌã Jarejararete ꞌga rerowiaara futat. Aꞌeramũ ꞌga janerewirera futat. Kristu ꞌga upe oporowykyau ꞌga amanũmũ werewi. ꞌGa ꞌjawewara ꞌgã nee juejue ki pẽpojejuka esage. Nepejorarũi je pyri je poaa. Aꞌeramũ ꞌga ꞌua je poaa pẽ nupe. Series, "
50,3,1,Pejeaꞌgu ki iꞌme maꞌe ꞌgã nuiPẽẽ ꞌã jerewirera ꞌjawe. Kũjãmeramũ pẽẽ ꞌã jerenyra ꞌjawe ꞌjau. Pẽkuꞌi ki pejejemogyau Jejui ꞌga ree. Pẽẽ ꞌã ꞌga remiayuwa. Aꞌeramũ ki pẽẽ pejekuꞌiramũ pejejemogyau ꞌga ree. Pẽ nupe tejemimomeꞌufer are je kaꞌarana kwasiaa nũ. Aꞌere imomeꞌuuꞌjawa resageramũ jee. Aꞌeramũ nipo pẽẽ imokaꞌjameꞌema. Aꞌeramũ pẽẽ ikwaapa pejejemogyau.
50,3,2,"Pejeaꞌgu ki Jarejuwarete ꞌga jeꞌeg are moromuꞌjat tywer awi. ꞌGã amũ awau kwe pewara ꞌgã muꞌjau oꞌme are. “Judeu ꞌgã ꞌjawe imojewagipyrera ꞌgã etee Janeruwarete ꞌga remiayuwa. Imojewagipyreꞌemamũ pẽẽ naꞌga remiayuwa rũi”, ꞌjau ꞌgã awau kwe pewara ꞌgã muꞌjau ee. Aꞌere aipoa naaꞌjea rũi. ꞌGã ꞌme ate. Aipo ꞌjara ꞌgã iaꞌwyreꞌemamũ futat. Aꞌeramũ ki pẽẽ ꞌgã nerowiareꞌema pejejemogyau."
50,3,3,Naaeremiapofera rũi ae katuꞌok. Jejui ꞌga etee te ae katuꞌoka. Werowiaaramũ ꞌga ae katuꞌoka. Jane futat ꞌã Jarejuwarete ꞌga remiayuwa. ꞌGa rerowiaaramũ etee jane ꞌga remiayuwa. Jane ꞌã Jejui Kristu ꞌga ree jarejemogypyyka. Aꞌeramũ Janeruwarete ꞌga Uꞌagesage mua janee janererekwaramũ. Aꞌeramũ ꞌga ꞌAgesagea Jarejuwarete ꞌga muorywukaa janee. Aꞌeramũ jane jarejemogyau ꞌga remiayuwareteramũ futat. Jejui ꞌga ree jane jarejemujaa.
50,3,4,"Tejemiapofer are ꞌga tekatuꞌog ire amunipo ꞌã je tejee etee tejerowiaraipa. Aꞌere je ꞌã narowiari iꞌme maꞌe ꞌgã jeꞌega. Je te amunipo ꞌã ajerowiaraip tejee pejejee pejerowiaraiwa apyraapa. Teꞌar ire je majepei tee morowykyeꞌema magwapa ikue. Aꞌere ꞌgã je mojewaka ikue. Je ꞌã Israeu ꞌga juapyreramũ futat. Judeu ꞌã je. Pẽjamĩ ꞌga juapyrera je. Jeruwa ꞌga judeua. Jey ẽẽ nanẽ judeua nũ. Aꞌeramũ je judeureteramũ futat. Fariseuramũ je Moisesi ꞌga jeꞌega renupa katu. Jejui ꞌga rerowiareꞌemawe je tewau ꞌga rerowiaara ꞌgã nerekou tyweaete ikue. “Jarejuwarete ꞌga remifutar imũ je ꞌgã nereko tyweri”, ꞌjau futatee je tejeupe ikue. Aꞌeramũ je aipo apou. Judeuramũ orojemiapoa tãmẽjẽ je iapou ikue. Moisesi ꞌga remikwasiarer imũ tee je mamaꞌe aapo. “Nuapoi futari Paulo ꞌga mamaꞌe tywera”, tejeupe ꞌgã ꞌe are amunipo ꞌã je tejerowiaraipa tejee."
50,3,10,Kristu ꞌga ree etee jeporokwaawiweramũ. ꞌGa manũ re Janeruwarete ꞌga Kristu ꞌga moferawi nũ. Aꞌeramũ Kristu ꞌga opãjẽretereteramũ akou. Aꞌeramũ je tejeupe ꞌga opãjẽ mura futaa. ꞌAu ꞌga rekoramũ ꞌã ꞌga rerowiareꞌema ꞌgã ꞌga rerekou tyweaete rakue. Aꞌeramũ je ꞌga ree tejereko tywera futaa tekou. ꞌGa ꞌjawe tejereko tywera je ifutaa. Aꞌeramũ je tekoweramũ ꞌga ꞌjawe etee futat. “Nan pa ꞌga manũ rayramũ rakue” ꞌea je ikwaapa ꞌawamũ. Nawemifutar imũ rũi futat ꞌga manũi. ꞌUwarete ꞌga remifutar imũ etee ꞌga manũi. ꞌGa ꞌjawe tekoa je afutat. Aꞌeramũ nipo ꞌga je manũ re je nanẽ je moferapa ꞌga ꞌjawe nũ. ꞌGa pyri futat nipo je tewau teferaw ire tekou nakwaparimũ ete rũi futat.
50,3,12,Mamaꞌea ki peapo ꞌga remifutar imũJejui Kristu ꞌga je mogou wemiayuwamũ okwaaparamũ. Aꞌere je nakwaap katui we ꞌga. Najereapyo katui we je ꞌga ꞌjawe ꞌga remiapo are. Anure te nipo jereapyo katuramũ ꞌga remifutara mamaꞌe are. Aꞌeramũ te nipo je rekoi ꞌga ꞌjawe futat.
50,3,13,"“Nakwaap katui we je Jejui ꞌga”, ꞌjau je pẽ nupe, tejewireramũ pẽ nupe, tejenyramũ pẽ nupe. Nokoi we je ꞌga ꞌjawe. Aꞌere je najereaꞌaruꞌjawi je tejemiapofer are ꞌawamũ. Jejui ꞌga kwaawa etee je afutat. Aipo are etee je tejeaꞌaramũ teꞌỹina. ꞌGa ꞌjawe tejekoram are tee jereaꞌaramũ teꞌỹina. Aꞌeramũ je mamaꞌe apou ꞌga remifutar imũ. Jejui Kristu ꞌga ree etee je tejemogypyyka. Aꞌeramũ nipo je manũnamũ ꞌga je rerawau je mogou ojepyri nakwaparimũ warãu rũi futat. Ojepyri je o re nipo ꞌga ꞌjau jee: “Aꞌjea futat. Jeremifutar imũ etee mamaꞌea ereapo jee. Aipoa esage jee”, ꞌjau nipo ꞌga ojepyri je o re."
50,3,15,"Jane ꞌã ꞌga rerowiaar ymaneramũ janereapyoramũ mamaꞌe are. Aꞌeramũ jane aipo jeꞌeawer imũ jarejemogyau. Sikwaap katu ꞌga ꞌjau, saꞌe jarejaupe ꞌjau. Mamaꞌe amutee ꞌga amũ iaporamũ Janeruwarete ꞌga ꞌga muꞌakwaapa. Aꞌeramũ jane jarejemikwaawer imũ jarejemogyau ꞌjau. Sietyg eme jarejemikwaawera ꞌjau."
50,3,17,Ymã ako ore pẽ muꞌei pẽneko esage are aiꞌi. Jereko esagea nanẽ ako pẽẽ esaka aiꞌi nũ. Aꞌeramũ ki pẽẽ je ꞌjawe pejejemogyau esage. Oreꞌeawer imũ ako maꞌe ꞌgã nanẽ pẽẽ esaka nũ. Pẽneapyo ki ako esage maꞌe ꞌgã nee. Aꞌeramũ pẽẽ ꞌgã ꞌjawe etee pejejemogyau mamaꞌe apou.
50,3,18,"Ymã ako je mamaꞌe momeꞌui pẽ nupe aiꞌi. ꞌAwamũ je imomeꞌwauꞌjapa nũ. Tejaaꞌwau je imomeꞌwau pẽ nupe nũ. ꞌGã amũ wemifutara etee wapo akou. Jejui Kristu ꞌga ꞌã amanũmũ ꞌypeywar are agawewi jane katuꞌokawamũ. Aꞌetea ꞌã ꞌgã amũ nuapoi futari ꞌga remifutara. Wemifutara etee ꞌgã wapo. Aꞌeramũ ꞌã ꞌgã Jejui ꞌga ree iporomutareꞌema ꞌgã ꞌjawewara futat ajemogyau, ꞌjau je pẽ nupe. Maꞌeramũ ꞌã je jooꞌoi teꞌỹina ꞌgã nee. Anure nipo Janeruwarete ꞌga aipo ꞌgã monou muku ojewi. Mamaꞌeukwaawa rapyaw ipe nipo ꞌga ꞌgã monou. Wemifutar imũ etee ꞌgã mamaꞌe apou ojemakuꞌiu. Nojenosĩ ꞌgã wemiapofera tywer are. “Oreresage ore”, ꞌjau futatee ꞌgã. Naeaꞌari ꞌgã Jarejuwarete ꞌga ree. Wemifutar are etee ꞌgã neaꞌaramũ, omamaꞌe are etee, okaraemã are ꞌjau."
50,3,20,Aꞌere jane nanarũi. Ywag ipe oo maꞌerama futat jane. Aꞌeramũ jane Jarejararete ꞌga rura rapesaka jarejemogyau. Anurenureꞌi nipo Jejui Kristu ꞌga ruri ywag awi. Aꞌeramũ jane jarekatuꞌokara ꞌga rura rapesaka jarejemogyau.
50,3,21,ꞌUa nipo ꞌga jane muꞌjagi ojeꞌjawewaramũ futat. Janeretea miamũ nipo ꞌga imuꞌjaga omaꞌe ꞌjawe. Aꞌeramũ nipo jane ꞌga ꞌjawe futat jaremanũuꞌjapeꞌema. Opãjẽ mũ ꞌga mamaꞌe apou wemifutar imũ. Opãjẽ mũ nanẽ nipo ꞌga jane muꞌjagi ojeꞌjawe nũ.
50,4,1,"ꞌGã neko are ꞌgã muꞌakwaapawetAnure nipo ꞌga jane rerawau jane mogyau ojepyri. Aꞌeramũ ki jane jarejemogyau esage ꞌga upe.Pẽẽ ꞌã jerewirera ꞌjawe. Kũjãmeramũ pẽẽ ꞌã jerenyra ꞌjawe ꞌjau. Pẽẽ ꞌã jejekotyꞌaawa. Aꞌeramũ je tekuꞌiramũ pẽ nee. Tejerowiaa pẽ nee teꞌỹina. Jeparuesagiweramũ teꞌỹina pẽ nee numiamũ. Aꞌere je nooarũi we pẽ nesaka. Aꞌeramũ je ꞌjau pẽ nupe: Jejui ꞌga ree ki pejemogypyyk pejejemogyau, ꞌjau je pẽ nupe. Pejejemujaa Jarejararete ꞌga ree."
50,4,2,"ꞌAwamũ je pẽ mosĩ mamaꞌe awi. Ewotia ẽẽ upe, Sĩtiki ẽẽ upe nanẽ je ꞌjau: Auꞌje ki pejejamue re. Pẽtaꞌwa ki pejejaupe. Pẽẽ ꞌã Jarejararete ꞌga rerowiaara. Aꞌeramũ ki pẽẽ majepei tee tup maꞌe ꞌjawe pejejemogyau ꞌga upe."
50,4,3,"Aꞌeramũ je ꞌjau enee, tejepyri oporowyky maꞌeramũ enee: Epoat ꞌgã ꞌgã mopotaꞌwau ajuee, ꞌjau je enee. Aipoa kũjã, Kremẽti ꞌga, ajepeja ꞌgã. Mĩmera ꞌgã juejue oporowyky Jejui ꞌga upe, ꞌga momeꞌwau kwe pewara ꞌgã nupe. ꞌGã nera Janeruwarete ꞌga okwasiat okaꞌaran are ywag ipe rakue, Jarejuwarete ꞌga pyri ajemogy maꞌe ꞌgã ꞌjawa kaꞌaran are rakue. Aꞌeramũ nipo jane juejue jarewau peu jaremanũ re. Aꞌeramũ ki ene aipoa kũjã ꞌgã motaꞌwaukaa ajaupe."
50,4,4,"Pẽẽ ꞌã Jarejararete ꞌga rerowiaara. ꞌGa ree ꞌã pejejemujaa pejejemogyau. Aꞌeramũ ki pejekuꞌiramũ ꞌga ree, pejeojereꞌemamũ. Aꞌeramũ je aipo ꞌjauꞌjapa pẽ nupe. Peꞌje pejekuꞌiramũ ꞌga ree."
50,4,5,Anurenureꞌi nipo Janejararete ꞌga jewyri nũ. Aꞌeramũ ki pẽẽ pejepotaꞌwaramũ tekotee ꞌgã nee najuejue etee.
50,4,6,"Kasi pẽpyꞌaꞌwyt mamaꞌe are ne. Jarejuwarete ꞌga upe ki pejejeꞌega pemono mamaꞌe are pejejemogyau. Pejejemifutara ki peenũi ꞌga upe. Pejejeupe ꞌga remimurer are ki pẽneaꞌat. “Ene te ꞌã eneresage jee. Jeremifutara eremut jee”, peꞌje ki ꞌga upe, ꞌga muorypa pejejeupe imuripyrer are."
50,4,7,Aipo apo re ꞌga pẽ mopyꞌaꞌwyreꞌema mamaꞌe are. Mamaꞌe are jarejeaꞌaramũ jarepyꞌaꞌwyramũ ee. Aꞌere ojeupe mamaꞌe are jane jeꞌegamũ ꞌga jane mopyꞌataꞌwai. Jejui Kristu ꞌga ree ako pejemujat ikue. Aꞌeramũ ꞌga jane mopyꞌataꞌwau mamaꞌe are. ꞌGa rerowiaareꞌema ꞌgã naeapyoi aipo are. “Maran tete ꞌgã nipyꞌaꞌwyri mamaꞌe are?” ꞌjau nipo ꞌgã ojeupe jane resag ire.
50,4,8,"Aꞌeramũ je ꞌawamũ pẽ muꞌakwaapa. Mamaꞌe tywer are kasi pẽneaꞌar ine. Mamaꞌe esage are etee ki pẽneaꞌat pejejemogyau. Mamaꞌe aꞌje are te ki pẽneaꞌat pejejemogyau. ꞌGã amũ nee pẽneaꞌaramũ kasi ꞌgã nemiapo tywer are etee pẽneaꞌar ine. ꞌGã nemiapo esage are nanẽ pejejeaꞌaramũ nũ. ꞌGã ꞌeawer imũ ꞌgã nemiapo esage are ki pẽneaꞌat. ꞌGã ꞌmeꞌem are etee ki pẽneaꞌat. Ajaupe ꞌgã nemiapofer esage are te ki pẽneaꞌat. Jarejuwarete ꞌga remifutar imũ ꞌgã nemiapofer are pẽneaꞌat. Ajuee ꞌgã potaꞌwa are ki pẽneaꞌat. Mĩmer are etee ki pẽneaꞌat pejejemogyau, pejejuee pejejeaꞌaramũ. Pejemuꞌe pejejuemiapofer esage are pejejemogyau."
50,4,9,"Pejejeupe jeꞌeawer imũ etee mamaꞌea peapo. Pejejeupe jeremiesaukar imũ nanẽ pẽẽ iapou nũ. Jereko esagea ako peesag aiꞌi. Aꞌeramũ ki je ꞌjawe pejejemogyau. Aipo apo re nipo Janeruwarete ꞌga rekoi pẽ pype, pẽ mopyꞌaꞌwyreꞌema ojeꞌjawe."
50,4,10,"Paulo ꞌga akuꞌiramũ ꞌgã neeJarejararete ꞌga ree je jemujari. Aꞌeramũ je tekuꞌiramũ tekou ꞌga ree. ꞌAwamũ ꞌã pejejeaꞌaramũ je ree raiꞌi nũ, mamaꞌe mua jee raiꞌi nũ. Ymã ako mamaꞌea nepemuri jee ikue. Aꞌete ako pẽẽ pejeporomutaramũ pejejemogyau je ree aiꞌi. Aipoa je akwaap."
50,4,11,"11,12 “Maꞌeramũ sipo ꞌgã mamaꞌe mureꞌema jee”, ꞌjaweꞌem je pẽ nupe. Mamaꞌe tywamũ miamũ jerekõẽãjamũ teꞌỹina. Mamaꞌe tyweꞌemamũ miamũ tejekõẽãjamũ teꞌỹina. Tejekõẽãi are tejemuꞌjau ikue. Tejemiꞌuram kwajamũ jerekõẽãjamũ. Tejemiꞌurameꞌemamũ miamũ je tejekõẽãjamũ teꞌỹina jepi. Series, "
50,4,13,Jejui Kristu ꞌga je mopãjẽu mamaꞌe are. Aꞌeramũ je tejemouaga mamaꞌe upe.
50,4,14,Aꞌere pẽporoywera resageramũ jee. Mamaꞌeay upe jeruaga pype pẽẽ mamaꞌe mua jee. Epafrotitu ꞌga nanẽ pẽẽ imua jee. Aipoa esage jee.
50,4,15,"Firiposi pewaramũ pẽẽ mamaꞌe mua jee Jejui ꞌga je imomeꞌu ypyrauwe ako ikue, Masetoni ywy pe je tekou Jejui ꞌga momeꞌwau ikue. Pe awi je oramũ ako pẽẽ kaꞌaranũũ mua jee ikue. Pẽẽ etee ako mamaꞌe mua je poaawamũ ikue."
50,4,16,"Anure ako pẽẽ Tesarũn ipe je rekoramũ mamaꞌe mua jee ikue nũ. Aꞌere ako pẽẽ imuruꞌjapa jee ikue nũ, je ifutaramũ ikue."
50,4,17,Napesagi je pẽẽ tejeupe mamaꞌe mura teꞌỹina. Aꞌere je “mamaꞌea je upe ꞌgã imuramũ nipo Janeruwarete ꞌga mamaꞌe monoi ꞌgã nupe” ꞌe kwaawi. Aꞌeramũ je tejekõẽãjamũ pẽporoywer are.
50,4,18,"Pẽporoywera reruara ꞌga, Epafrotitu ꞌga, kaꞌaranũũ muapap jee. Tekotee ꞌgã nanẽ mamaꞌe mua jee nũ. Kwaiwete ꞌgã jeremifutara apyraapa imua jee. Aꞌeramũ wemyreramũ jee. Ojeupe mamaꞌea pẽẽ imuramũ Janeruwarete ꞌga worywamũ pẽ nee. Nan tee futat ꞌga worywamũ je upe pẽẽ mamaꞌe muramũ. Sãꞌã ꞌga rorywa jany kasiga rapy are rakue. Nan tee futat ꞌga rorywamũ ee."
50,4,19,Mamaꞌea ako pemut jee aiꞌi. Aꞌeramũ nipo Janeruwarete ꞌga mamaꞌe mua pẽ nupe mamaꞌe pyu pẽtyweꞌemamũ. Jejui Kristu ꞌga mamaꞌe jararetea. ꞌGa futat pẽẽ erowiaa pejejemogyau. Aꞌeramũ ꞌga Ruwarete ꞌga pẽ nupe mamaꞌe monoa ateepaweꞌemamũ futat.
50,4,20,"Kuꞌjywa ꞌga ꞌã Janeruwaretea. Aꞌeramũ ki jane ꞌga muorypa. “Ene te ꞌã eneresage ekou”, ꞌjau ki jane ꞌga upe. “Ene te ꞌã Oreruwaretea, ki Kuꞌjyp. Nitywi futari ꞌga amũ ene ꞌjawewara”, ꞌjau ki jane Jarejuwarete ꞌga upe."
50,4,21,"Tejeꞌega je omono Jarejuwarete ꞌga remiayuwa ꞌgã nupe juejue ꞌgã futaa. Jejui Kristu ꞌga rerowiaara ꞌgã. Janerewirera ꞌjawewara ꞌgã je pyriwara ꞌgã nanẽ ojeꞌega monou pẽ nupe pẽ futaa nũ. Janeruwarete ꞌga remiayuwa ꞌgã ojeꞌega monou pẽ nupe pẽ futaa. Roma pewara ꞌgã ꞌwyriararete ꞌga roga pype oporowyky maꞌe ꞌgã, Jejui ꞌga rerowiaara ꞌgã ojeꞌega monou pẽ nupe akou pẽ futaa."
50,4,23,Jarejararete ꞌga Jejui Kristu ꞌga resage pẽ nerekoa je afutat.Kweramũ etee futat jejeꞌega pẽ nupe.
51,1,1,"KorosiJe Pauloramũ Jejui Kristu ꞌga remimonoferamũ. Ymã te ꞌga je monoi omomeꞌwawamũ kwe pewaramũ pẽ nupe ikue. ꞌUwarete ꞌga remifutar imũ ꞌga je mogoi ikue. Timoteo ꞌga, janerewirera ꞌjawewara ꞌga ako ꞌau je pyri. Kaꞌarana je akwasiat imonou Korosi pewaramũ pẽ nupe, Jarejuwarete ꞌga remiayuwamũ pẽ nupe. Jejui Kristu ꞌga rerowiaara ꞌã pejemogy. ꞌGa ree pejejemujar ire ꞌã pẽẽ pejejemogyau orerewirera ꞌjawewaramũ. Kũjãmeramũ pẽẽ pejejemogyau orerenyra ꞌjawewaramũ.Kuꞌjywa ꞌga ꞌã Janeruwaretea futat. ꞌGa resagea pẽ nerekoa je afutat. ꞌGa pẽ mopyꞌataꞌwaa nanẽ je ifutaa nũ."
51,1,3,"Jarejuwarete ꞌga muorypawetꞌGa upe orojeꞌega monou pẽ nee jepi. “Ene te ꞌã eneresage, ki Kuꞌjyp”, ꞌjau ore ꞌga upe jepi. “Eneraꞌyrarete ꞌga, Jejui Kristu ꞌga Orejararetea futat. Ene futat ꞌã ꞌga rerowiarukaa Korosi pewara ꞌgã amũ nupe raiꞌi. Aꞌeramũ ore ene muorypa ꞌgã nee”, ꞌjau ore ꞌga upe jepi. “Auꞌjete erejerowiarukat Korosi pewara ꞌgã nupe”, ꞌjau ore ꞌga upe jepi. ꞌGã amũ ꞌua pẽ momeꞌwau oree. “Korosi pewara ꞌgã Jejui Kristu ꞌga werowiat ajemogyau aꞌjea futat”, ꞌjau pẽ nesakarera ꞌgã pẽ momeꞌwau oree. “Ojejuka esage pãwẽ etee futat ꞌgã Jarejuwarete ꞌga remiayuwamũ ajuee”, ꞌjau ꞌgã pẽ momeꞌwau oree aiꞌi."
51,1,5,"ꞌGa amũ ꞌã awau Jejui ꞌga momeꞌwau pẽ nupe rakue. “Jejui ꞌga amanũ janetywera moiawamũ rakue, jane katuꞌokawamũ rakue. Werowiaaramũ ꞌga anure jane rerooi jane mogyau ojepyri”, ꞌjau ꞌga pẽ nupe rakue. Jejui ꞌga rera renupa ypy we pẽẽ ꞌã ꞌga rerowiaa rakue. Aipoa morogyta esagea aꞌjea futat. Aꞌeramũ pẽẽ ojepyri ꞌga pejejeroo rapesaka pejejemogyau. Ojepyri jane oramũ ꞌga mamaꞌe esage mua janee. Aipo rapesaga pẽ mojemogypyygukaa etee te Jejui ꞌga ree. ꞌGa pyri pẽo rapesaga ꞌga rerowiaara ꞌgã nerekoukaa esage pẽ nupe."
51,1,6,"Jejui ꞌga rera ꞌã okwasiꞌwau kwe pewara ꞌgã nupe. Aꞌeramũ ꞌã Jejui ꞌga rerowiaaramũ jane jarejemomytuna jarejemogyau. ꞌGa rerowiaramũ jane ꞌã ꞌga jeꞌega renupa, mamaꞌe esage apou ꞌga remifutar imũ. Pẽẽ nanẽ ꞌã Jejui ꞌga rera renupawe ꞌga rerowiaa rakue nũ. Niapoi agawewi jane mamaꞌe esagea ꞌga upe. Aꞌetea Janeruwarete ꞌga ajemuaẽma jane ree. Aꞌeramũ ꞌga waꞌyra ꞌga mua ꞌga jukaukaa jane katuꞌokawamũ rakue. Aipo are pejejeapyorauwe ꞌã pẽẽ ꞌga rerowiaa rakue. Epafrasi ꞌga futat awau pẽ muꞌjau ee rakue. Epafrasi ꞌga Jejui ꞌga upe oreporowyky irũa futat. Orejekotyꞌaawarete ꞌga futat jepi. Jejui ꞌga upe oporowyky maꞌe ꞌga futat. Ore ꞌjawe futat ꞌga Kristu ꞌga momeꞌwau pẽ nupe rakue. Aꞌjea futat ꞌga ꞌea."
51,1,8,"ꞌGa futat ꞌut ꞌau ore pyri pẽ momeꞌwau oree aiꞌi. “Korosi pewara ꞌgã amũ Jejui ꞌga werowiat ajemogyau”, ꞌjau ꞌga oree aiꞌi. “Janeruwarete ꞌga ꞌAgesagea ajafutarukaa ꞌgã nupe ꞌgã jemogyramũ”, ꞌjau ꞌga pẽ momeꞌwau ꞌua oree aiꞌi."
51,1,9,"Aꞌeramũ ore ꞌga orojeupe pẽ momeꞌuramũ taetu orojeꞌega monou arakou Jarejuwarete ꞌga upe pẽ nee. “Emueapyo ꞌgã ejemifutar are, ki Kuꞌjyp”, ꞌjau ore ꞌga upe pẽ nee. “Mamaꞌe are ene ꞌgã muꞌakwaawukaa Eꞌagesage pyu”, ꞌjau ore ꞌga upe pẽ nee."
51,1,10,"Aipoa ꞌga iaporamũ nipo pẽẽ mamaꞌe apou ꞌga remifutar imũ etee futat, pejejemogyau esage nipo ꞌga remifutar imũ futat. Aꞌeramũ nipo ꞌga akuꞌiramũ ꞌũina pẽ nee. Pejejenosõueꞌem nanẽ nũ. “Epoar iki ꞌgã mamaꞌe esage apou”, ꞌjau ore arakou ꞌga upe pẽ nee. “Ejekwaawukat ꞌgã nupe”, ꞌjau ore ꞌga upe pẽ nee."
51,1,11,"Janeruwarete ꞌga pãjẽretea. Aꞌeramũ ore ꞌjau ꞌga upe: “Epãjẽa emut ꞌgã nupe. Aꞌeramũ ꞌgã wuagamũ mamaꞌeay upe”, ꞌjau ore ꞌga upe. “Aꞌeramũ ꞌgã opoireꞌema ene rerowiar awi”, ꞌjau ore ꞌga upe orojeꞌega monou pẽ nee. Aꞌeramũ pẽẽ pejejekõẽãjamũ etee futat pejejemogyau, pejejeupe mamaꞌeay jesaukaramũ miamũ. Pẽkuꞌi te ki pejejemogyau pejejeupe ꞌga remimurama rapesaka. Ymã te ꞌã Janeruwarete ꞌga pẽ mũꞌjãu pẽ mogyau wemiayuwamũ rakue. Aꞌeramũ ꞌga mamaꞌe esage mỹina gatu peu ojepyri pẽ nupe. Aꞌeramũ ki pẽẽ ꞌga muorypa pejejeupe ꞌga remiapofera resag ire. Anure nipo jane oi ꞌga pyri. Peu nitywi futari ypytuna. Nitywi futari mamaꞌe tywera. Peu futat ꞌga mamaꞌe esage mỹina gatu janee."
51,1,13,"Jane katuꞌogamũ ꞌga jane mũꞌjãu mamaꞌe tywera apoara ꞌgã nui rakue, jane mueateeu mamaꞌeukwaawa ꞌwyriara remiayuwa ꞌgã nui rakue. ꞌGa futat jane mogyau waꞌyra ꞌga remiayuwamũ, wemifutararete ꞌga remiayuwamũ. ꞌGa remifutararete ꞌga futat ako ꞌga raꞌyra ꞌga amanũmũ janetywera mepyawamũ ꞌUwarete ꞌga upe janee rakue. Aꞌeramũ ꞌagamũ Janeruwarete ꞌga janetywera moia jane wi, jane ifutaramũ. Aꞌeramũ ꞌga waꞌyra ꞌga remiayuwamũ jane mogyau."
51,1,15,"Jejui Kristu ꞌga Niesagi we jane Jarejuwarete ꞌga. Aꞌere ꞌga raꞌyrarete ꞌga, Kristu ꞌga ruri ꞌUwarete ꞌga kwaawukaa janee rakue. ꞌUwarete ꞌjawe futat Jejui Kristu ꞌga. Aꞌeramũ jane Jejui Kristu ꞌga resag ire ꞌga Ruwarete ꞌga ree jarejeapyoramũ. Jejui Kristu ꞌga Janeruwarete ꞌga raꞌyraretea futat. Eteete ꞌga wemiapofera apyraap. Mamaꞌe apo enunewe Jejui ꞌga akou ꞌUwarete ꞌga pyri futat rakue. Aꞌeramũ ꞌga Ruwarete ꞌga mamaꞌe apoukaa ꞌga upe rakue. Ywaga pypiat, ywy pypiat, ae upe esaukaripyt, ae upe esaukaripyreꞌem, ywagipewara ꞌgã, ywagipewara ꞌgã ꞌwyriara ꞌgã. Mĩmera ꞌgã Janeruwarete ꞌga iapoukaa Jejui ꞌga upe rakue. Aꞌeramũ ꞌga ꞌga futat imogou ꞌga remiapofera mamaꞌe jarareteramũ. ꞌGa mamaꞌe apoeꞌem ire amunipo ꞌã nitywi futari mamaꞌea. Nojeuw ekoetei mamaꞌea rakue. ꞌGa futat mamaꞌe apou rakue. Aꞌeramũ mamaꞌea ajemogyau ꞌga remiapofer imũ etee futat. Ojee ꞌga jejukaeꞌema ꞌjawe mamaꞌe jemogyi. Aꞌere ꞌga jejukai futari ee ijemogyramũ. Opãjẽ mũ ꞌga mamaꞌe mogyau. Series,  Series, "
51,1,18,Kristu ꞌga akou ꞌwyriaramũ janee ojee janejemogypyygamũ. ꞌGa futat jane mogyau rakue. Amanũ re ꞌga oferapa ete rakue nũ. ꞌGa futat ꞌã oferaw ypy ypy maꞌefera. Namanũuꞌjawi futari ꞌga. Aꞌeramũ ꞌga eteete maꞌeramũ akou.
51,1,19,"Ymã ymã we te Janeruwarete ꞌga ꞌi ojeupe rakue: “Tejaꞌyra ꞌga tomogo tejeꞌjawe etee futat ꞌjau”, ꞌjau ꞌga rakue. Aꞌeramũ ꞌagamũ Kristu ꞌga ꞌUwarete ꞌga ꞌjawe etee futat akou."
51,1,20,"Wapo ypyramũ ꞌã mamaꞌea wesageramũ futat rakue. Aꞌere aeypy ꞌgã nuenuwi Jarejuwarete ꞌga jeꞌega. Aꞌeramũ ꞌgã mamaꞌe motywerukaa ꞌagamũ rakue. Aꞌeramũ Janeruwarete ꞌga ꞌjau rakue: “Tejaꞌyra ꞌga je omono ywy pe, ꞌypeywar are amanũ maꞌeramũ”, ꞌjau ꞌga ojeupe rakue. “Aꞌeramũ ꞌga owy rekoꞌwogukaa ꞌgã nupe mamaꞌe tywera mepyawamũ jee”, ꞌjau ꞌga ojeupe rakue. “Tamojenosĩmap ꞌgã tejee ꞌjau nũ kwy”, ꞌjau ꞌga ojeupe. Aꞌeramũ ꞌagamũ Kristu ꞌga ꞌua ywy pe amanũmũ jane katuꞌokawamũ rakue. Amanũmũ ꞌga mamaꞌe mojewyapap ꞌUwarete ꞌga upe nũ. Ywag ipe ajemogy maꞌe, ywy pe ajemogy maꞌe. Mĩmera ꞌga imojewyapap ꞌUwarete ꞌga upe rakue. Anure nipo ꞌga akou ꞌwyriarareteramũ ꞌga wemimurera mamaꞌe upe nũ."
51,1,21,Ymã ꞌã pẽẽ nanẽ nepẽaꞌwyri Jarejuwarete ꞌga upe rakue. Mamaꞌe tywera etee futat ꞌã pẽẽ iapou pejejemogyau raꞌe jepi. Mamaꞌe tywera etee futat pẽneaꞌawa pejemogyramũ raꞌe jepi. Aꞌeramũ pẽẽ ꞌga ree iporomutareꞌemamũ te futat pejejemogyau rakue. Aꞌere ꞌawamũ Janeruwarete ꞌga pẽ motaꞌwaukari ojeupe waꞌyra ꞌga manũ are. Jejui ꞌga ry pyu futat ꞌga pẽ pireita pẽtywer awi. Aꞌeramũ ꞌga ꞌawamũ werowiaaramũ pẽ mujarukaa ojee. Anure nipo ꞌga pẽ nerawau ojepyri. Kristu ꞌga pẽtywera omoit pẽ nui. Aꞌeramũ nipo pẽẽ Jarejuwarete ꞌga rowase pejeo renosõueꞌem futat. Nitywi futari nipo “ꞌga niaꞌwyri” ꞌjara ꞌga amũ. Aꞌeramũ pẽẽ pejejesageramũ pejejemogyau ꞌga upe.
51,1,23,"Kristu ꞌga rerowiar awi pejepoireꞌem ire pẽẽ pejejenosõueꞌem ꞌga rowase pejeo awi. Aꞌeramũ pẽẽ ꞌga rerowiaa tãmẽjẽ pejejemogyau. ꞌGa ree pejejemogypyyg ire pejejeateeꞌemamũ futat ꞌga rerowiar awi. Sãꞌã ꞌoga rupaaꞌmywa oypytym ire, iꞌareꞌema futat. Nan tee futat pẽẽ. Kristu ꞌga ree pejejemogypyyg ire pejepoireꞌema futat ꞌga rerowiar awi. Jejui Kristu ꞌga momeꞌu renupa ypy we pẽẽ ꞌga rerowiaa. “Janeruwarete ꞌga werowiaara ꞌgã omogy anure ojepyri oo maꞌeramũ futat” ꞌea pẽẽ erowiaa. ꞌGa rerowiar ypyrauwe Janeruwarete ꞌga pẽ mogyau ojepyri oo maꞌeramamũ futat. Aꞌeramũ ki pẽẽ Jejui ꞌga rerowiaramũ pejepoireꞌema futat ꞌga rerowiar awi. ꞌGa rerowiar awi opoit maꞌe ꞌgã nooi futari ꞌga pyri anure. ꞌGa ree morogyta esage momeꞌu mokwasiꞌwau kwe pewara ꞌgã nupe. Je nanẽ Kristu ꞌga ree morogyta esage mokwasiꞌwara futat kwe pewara ꞌgã nupe nũ."
51,1,24,"Paulo ꞌga porowykyAꞌere judeueꞌemamũ pẽ nupe Kristu ꞌga momeꞌu rayramũ jee. Pejejeupe je Jejui ꞌga momeꞌuramũ ako pẽẽ judeueꞌemamũ je nupãnupãu, je jukawaipa ako ikue. Aꞌetea ꞌã je tekuꞌiramũ etee futat tekou tejereko tywer are ikue. Wayrũnamũ agawewi te ꞌã Kristu ꞌga jane katuꞌokawamũ rakue. Aꞌetea jane ꞌga rerowiaaramũ jarejayrũnamũ wẽjẽmĩ futat nũ, ꞌga rerowiarukaawamũ ꞌgã nupe nũ. Najanerayrũmawi we jane ꞌga rerowiaarama ꞌgã nũi."
51,1,25,"Ymã te Janeruwarete ꞌga je mogoi judeueꞌemamũ pẽ nupe ojeꞌega momeꞌwawamũ ikue. “Ere ewau je momeꞌwau judeueꞌema ꞌgã nupe ekou, ꞌgã muꞌjau jeporogytafer are. Emuꞌepap ꞌgã ewau jeꞌeawer are”, ꞌjau ꞌga jee ikue. Aꞌeramũ je teporopoariweramũ pẽ nee. Aporowyky je tekou pẽ nupe."
51,1,26,Ymã te ꞌã Janeruwarete ꞌga namueapyoi aeypy ꞌgã wemiaporam are rakue. Aꞌeramũ aeypy ꞌgã weapyoeꞌemamũ ee. “Anure je judeueꞌema ꞌgã nanẽ ikatuꞌoka nũ” ꞌe are ꞌgã weapyoeꞌemamũ rakue. Aꞌere ꞌga ꞌawamũ wemiayuwamũ jane mueapyoi ee. Wemiayuwamũ ꞌga jane mueapyou wemiapo are. Judeueꞌemamũ pẽ nupe nanẽ Janeruwarete ꞌga mamaꞌe esage apoukaa waꞌyra ꞌga upe nũ. Werowiaramũ Jejui Kristu ꞌga jane mujaa ojee. Judeueꞌemamũ nanẽ ꞌga pẽ mujaa ojee werowiaramũ. Aꞌeramũ nipo ꞌga “anure ojee ojemujat maꞌefera ꞌgã nerawau ywag ipe ojepyri” ꞌe are jane mueapyou.
51,1,28,"Aꞌeramũ ore arawau kwe pe Kristu ꞌga momeꞌwau ꞌgã nupe aiꞌi. ꞌGa rerowiaara ꞌgã ore imuꞌjau, imuꞌakwaapa ꞌga remifutar are aiꞌi. Mamaꞌe tywera apo awi nanẽ ore ꞌgã muꞌakwaapa nũ. Janeruwarete ꞌga ore muꞌakwaapa ꞌgã muꞌjawamũ. Aꞌeramũ ore ꞌgã muꞌjau ee aiꞌi. Anure nipo ore Jarejuwarete ꞌga rowase ꞌgã nesaukari ꞌga upe: “Koromũ ore Jejui Kristu ꞌga rerowiaara ꞌgã muꞌei ikue. Werowiat ꞌgã ꞌga aꞌjea futat ajemogyau”, ꞌjau nipo ore ꞌga upe, ꞌgã nesaukaa. Aꞌeramũ ore ꞌawamũ ꞌgã muꞌjau ꞌga ree aiꞌi."
51,1,29,"Maꞌeramũ ꞌã je najeojeri futari tekou, Kristu ꞌga momeꞌwau ꞌgã nupe. Kristu ꞌga opãjẽ mua jee, ojeupe je moporowykyaukaa. Aꞌeramũ je ꞌga pãjẽ mũ teporowykyau tekou ꞌga upe."
51,2,1,"Afutat je pẽneapyoa teporowyky are. Tejesakareꞌemamũ pẽ nee miamũ teporowykyau tekou. Korosi pewaramũ pẽ nee, Laodiceja pewaramũ pẽ nee, ajepeja tejesakareꞌema ꞌgã nee. Mĩmeramũ pẽ nee je porowykyi tekou kwaiwete. Nanuara jeporowykya je rekoa pẽ nupe: Jejui ꞌga ree pẽ mojemogypyygukaawamũ, pejejuee pẽporomutat pejemogyawamũ, majepei ꞌyweteewara ꞌjawe pẽ mogyawamũ. Majepei ꞌyweteewara ꞌjawe pejemogyramũ pẽẽ pejomojemogypyygukaa Jejui ꞌga ree. Mĩnamũ jeporowykya je rekoramũ pẽ nupe. Jarejuwarete ꞌga jeꞌeg are je pẽ muꞌjau. Aꞌeramũ nipo pẽẽ ꞌga ꞌeawer are pejejeapyo re ꞌjau: “Aꞌjea futat Janeruwarete ꞌga jeꞌega”, ꞌjau nipo pẽẽ, pejejeapyoramũ aꞌjea futat ꞌga jeꞌeg are. Ymã te ꞌgã naeapyoi Jarejuwarete ꞌga ꞌeawer are rakue. Aꞌere ꞌawamũ janereapyoramũ ꞌga ꞌeawer are. Kristu ꞌga ree ꞌga ꞌi rakue."
51,2,3,"Kristu ꞌga te aje ꞌã jane mueapyou ꞌUwarete ꞌga ꞌeawer are, ꞌga remikwaaw are. Nitywi futari ꞌga remikwaaweꞌemamũ. Janereapyoi futari jane ꞌga remikwaawa mamaꞌe are. Aꞌere Kristu ꞌga ikwaawi. Aꞌeramũ ꞌga jane mueapyou ee. Ojee ymãwarera ꞌgã neapyoeꞌemawer are ꞌga jane muꞌakwaapa. Aꞌeramũ ꞌga ꞌagamũ jane mueapyoukaa ee."
51,2,4,"Aipoa je amomeꞌu pẽ nupe, ꞌgã amũ ꞌme rerowiarukareꞌemawamũ pẽ nupe. Perowiat kasi ꞌgã amũ ꞌmea ne. Peenup katu raꞌne ki ꞌgã jeꞌega. Kasi aꞌe pe pejemoryteeukat ꞌgã nupe ne. Esage maꞌe ꞌjawe futat nipo ꞌgã jeꞌega numiamũ. Aꞌere oꞌmeramũ te ꞌgã ꞌi. Aꞌeramũ pẽẽ ꞌgã nerowiareꞌema pejejemogyau."
51,2,5,"Muku agawewi je rekoi pẽ nui. Aꞌetea je tejeaꞌaramũ tekou pẽ nee. Aꞌeramũ je pẽẽ ꞌgã ꞌme rerowiara futareꞌema. Jejui ꞌga ree pejemogypyyga te je muoryp. Majepei ꞌyweteewara ꞌjawe nanẽ pejemogya nũ, Kristu ꞌga pẽẽ erowiara. Mĩmera je muoryp je mogou."
51,2,6,"Kristu ꞌga ree jane jemujariꞌAwamũ ꞌã pẽẽ Jejui Kristu ꞌga rerowiaa rakue. “Ene ꞌã orejararetea”, ꞌjau pẽẽ ꞌã ꞌga upe rakue. ꞌGa ree ojemujat maꞌeramũ pejemogy ꞌawamũ. Aꞌeramũ ki pẽẽ pejejemogyau esage ꞌga jeꞌeg imũ etee futat."
51,2,7,Ymã te ꞌã Epafrasi ꞌga pẽ muꞌei Jejui ꞌga ree raiꞌi. Aꞌeramũ pẽẽ Jejui ꞌga rerowiaa pejejemogyau raiꞌi. Pejemuꞌeawer imũ etee futat ki mamaꞌea peapo pejejemogyau. Ojee pejemujar ire Kristu ꞌga pẽ mojemogypyygukari aꞌjea futat ojee. Aꞌeramũ pẽẽ ꞌga rerowiaa futat. Jarejuwarete ꞌga muorypa auꞌjeteramũ pejejeupe ꞌga remiapofera mamaꞌe are.
51,2,8,Pejejeaꞌgwau Jarejuwarete ꞌga ree morogyta ꞌme momeꞌwara ꞌgã nui. Pejejemuꞌjaweꞌem ꞌgã nee. Perowiat kasi ꞌgã ꞌmea ne. NaKristu ꞌga jeꞌega rũi ꞌgã omomeꞌu. Weaꞌaw are etee ꞌgã pẽ muꞌei. Morogyta ymanera etee futat ꞌgã omomeꞌu akou. Mamaꞌeukwaaw are etee ꞌgã pẽ muꞌei. NaKristu ꞌga ꞌeawera rũi ꞌgã omomeꞌu pẽ nupe.
51,2,9,"Aꞌeramũ ki pẽẽ ꞌgã porogyta rerowiareꞌema pejejemogyau.ꞌUwarete ꞌga ꞌjawe katu katu futat Kristu ꞌga. Jejui Kristu ꞌga te ꞌã ꞌut ꞌau ywy pe ꞌUwarete ꞌga ree jane muꞌjawamũ rakue. Kũimaꞌeramũ jane ꞌjawe agawewi futat ꞌga. Aꞌere ꞌga ꞌUwarete ꞌga ꞌjawe futat. Jejui Kristu ꞌga ree futat ꞌã pejejemujaa rakue, ipãjẽrete maꞌe ꞌga ree futat ꞌã pejejemujaa rakue. Ywagipewara pãjẽa apyraapara ꞌga. Ywy pewara pãjẽ, ꞌy pewara pãjẽ. Najuejue etee ipãjẽ maꞌea. Mĩmera pãjẽ apyraapararete ꞌga futat. Nitywi futari pãjẽ mũ ꞌga apyraaparamũ. ꞌGa futat ꞌũina ꞌwyriarareteramũ mamaꞌe upe. ꞌGa ree pejemujar ire Janeruwarete ꞌga opãjẽ muri pẽ nupe nanẽ nũ. Ojee pejemujar ire Kristu ꞌga rekoi pẽ pyri. Janeruwarete ꞌga nanẽ akou pẽ pyri nũ. Aꞌeramũ pẽnemifutara ateepaweꞌemamũ futat pẽ nui."
51,2,11,"Pẽẽ ꞌã Jarejuwarete ꞌga remiayuwa nanẽ ꞌawamũ nũ. Ymã te oreypy ꞌgã judeu ꞌgã etee Janeruwarete ꞌga remiayuwa rakue. “Pejemojewag iki jee”, ꞌjau ꞌga ꞌgã nupe rakue. “Ijewak maꞌe ꞌgã etee jeremiayuwamũ”, ꞌjau ꞌga ꞌgã nupe rakue. Aꞌere ꞌawamũ nanarũi. Jejui ꞌga rerowiaara ꞌgã juejue te ꞌga omogy ꞌawamũ wemiayuwamũ. Ijewak maꞌe ꞌgã, ijewageꞌema ꞌgã ꞌjau ꞌga imogyau wemiayuwamũ Jejui ꞌga jane erowiaramũ. Werowiaramũ Kristu ꞌga janetywera moiri jane wi. Aꞌeramũ ꞌga mamaꞌe tywera apo awi jane mueateeukaa. Jarejemifutar imũ mamaꞌe apo awi nanẽ jane mueateeukaa nũ."
51,2,12,"Pẽneaꞌat Kristu ꞌga manũawer are. ꞌGa manũ re ꞌã ꞌgã ꞌga monou inuga ita kwara pype rakue. Ita kwara pype ꞌga mono ꞌga nug ire ꞌga Ruwarete ꞌga ꞌga moferapa etee opãjẽ mũ rakue nũ. Nan tee futat nipo pẽẽ. ꞌGa rerowiaramũ pẽẽ ꞌga rerowiar ymanera ꞌga amũ upe pejepymĩãukaa pejetywer awi pejepoira resaukaawamũ. ꞌY pe pẽ pymĩa: “Kristu ꞌga amanũ jetywera moiawamũ rakue” ꞌe rerowiara resaukaawamũ pejejaupe. Aꞌeramũ je ꞌga rerowiaramũ tekou ꞌawamũ. “ꞌGa manũ re ꞌga Ruwarete ꞌga ꞌga moferapa opãjẽ mũ nũ. Aipoa je erowiaramũ Janeruwarete ꞌga opãjẽ mua jee, mamaꞌe esage apoukaawamũ jee” ꞌe rerowiaara resaukaawamũ pejejaupe. Oferaw ire Kristu ꞌga uẽma ita kwar awi, akou nũ. Nan tee futat peꞌẽ ꞌy awi pejepymĩ re. Aꞌeramũ ki pẽẽ pejejemogyau esage ꞌga upe."
51,2,13,Ymã te ꞌã pẽẽ pejejemifutar imũ etee mamaꞌea peapo rakue. NaJarejuwarete ꞌga remiayuwa rũi ꞌã pẽẽ nakue. Nepeenuwi futari ꞌga jeꞌega rakue. Amanũ maꞌe ꞌjawe pejejemogyau ꞌga upe rakue. Aꞌere ꞌga ꞌawamũ pẽ mogyi wemiayuwamũ. Pẽtywera ꞌga omoit pẽ nui. Aꞌeramũ ꞌga pẽ mogyau oferap maꞌe ꞌjawe ojeupe.
51,2,14,"Ymã te Janeruwarete ꞌga janetywera kwasiari inuga okaꞌaran are rakue. Aꞌere jane nienupawi Moisesi ꞌga upe ꞌga remikwasiarukarera rakue. Aꞌeramũ ꞌga aꞌe renuweꞌem are janetywera kwasiaa inuga okaꞌaran are rakue. “Nuenupawi futari ꞌgã jejeꞌega. Aꞌeramũ ꞌgã otywetyweramũ jee. Aꞌeramũ je ꞌgã nerekou tyweaete ꞌgã tywer are” ꞌea ꞌga inuga ikwasiaa okaꞌaran are. Sãꞌã ae mamaꞌe mura epyeꞌeme. Epyeꞌeme imuripyra ꞌjawe futat tuwi wepyeꞌemamũ ꞌga upe rakue. Aꞌere Kristu ꞌga, ꞌypeywar are ꞌga manũi, janetywera mepyawamũ. Aꞌeramũ Janeruwarete ꞌga ꞌawamũ Kristu ꞌga remiayuwamũ jane rerekou tywereꞌem janetywer are."
51,2,15,ꞌYpeywar are amanũmũ Kristu ꞌga mamaꞌeukwaawa ꞌwyriara pãjẽꞌoka. Emiayuwa reewe futat ako ꞌga ipãjẽꞌokapap aiꞌi. Jane rowase futat ako ꞌga mamaꞌeukwaawa pãjẽꞌoka aiꞌi. Imojenosõu ako ꞌga jane reape aiꞌi.
51,2,16,"Aꞌeramũ ki pẽẽ pejeapyakaweꞌem ꞌgã amũ porogyta ꞌme are pejejemogyau ne. Iporogyta ꞌme maꞌe ꞌgã nipo ꞌjau: “Peko kasi tesirũgatu ne. Peꞌu tesirũmet kasi mamaꞌea ne. Pejeporowykyaweꞌem ꞌaraiwa rupi. Jayruꞌwi are, morowykyeꞌem are. Mĩmer are nanẽ nũ pejekoweꞌem tesirũgatu nũ”, ꞌjau futatee ꞌgã pẽ nupe. Aꞌere kasi peapyaka ꞌgã jeꞌeg are ne."
51,2,17,Ymã janeypy ꞌgã nemiapofera te poromũ mamaꞌea rakue. Aꞌeramũ pẽẽ pejeapyakaweꞌem aipoa morogyta ymaner are. Morogyta ymanera Jejui ꞌga remiaporama resaukaawa te rakue. Aꞌere ako ꞌawamũ Jejui Kristu ꞌga ruri janee ikue. Aꞌeramũ jane ꞌawamũ ꞌga kwaapa. Aꞌeramũ jane mamaꞌe apoweꞌem morogyta ymaner imũ. Jejui Kristu ꞌga te jane muꞌe mamaꞌe aꞌje are. ꞌAwamũ jane mamaꞌe apoi ꞌga jeꞌeg imũ etee futat.
51,2,18,"Aꞌeramũ ki pẽẽ pejeapyakaweꞌem ꞌgã ꞌme are pejejemogyau. “Nepẽaꞌwyri Jarejuwarete ꞌga upe. Aꞌeramũ pẽẽ pejejeꞌega monoweꞌem ꞌga upe tãmẽjẽ. ꞌGa pyriwara ꞌgã nupe etee raꞌne pejejeꞌega monou. Aꞌeramũ ꞌga pyriwara ꞌgã etee oporogytau Jarejuwarete ꞌga upe pẽ nee. Afayup futat je ee ko”, ꞌjau futatee nipo ꞌgã pẽ muꞌjau ywagipewara ꞌgã muoryw are, ofayup ꞌme are. Aꞌere kasi peapyaka aipo ꞌgã jeꞌeg are ne. Oꞌmeramũ ꞌgã ꞌi. Wemikwaaweꞌem are aipo ꞌgã jamuꞌei ekoetei. Ojerowiaraip ekoete ꞌgã ojee. Wemifutar imũ etee ꞌgã mamaꞌea apoi. Aipo ꞌgã Kristu ꞌga rerowiareꞌema ꞌgã futat. Najamuꞌei futari ꞌgã mamaꞌe aꞌje are. NaKristu ꞌga ree rũi ꞌgã jamuꞌei. Morogyta tywer are tee ꞌgã jamuꞌei. Aꞌere Kristu ꞌga werowiaaramũ Janejararetea futat. Aꞌeramũ ꞌga ojejukau jane ree, jane muꞌakwaapa janeremiapo are. ꞌGa ꞌã aeakaga ꞌjawe. Aeakaga aeretea muaranuwukaa. Aeroꞌoa ojememõu aepẽpenaw are. Aerajyga ae mokurẽjũka pãwẽ gatu etee te futat. Aꞌere aeakaga etee imuaranuwukari imujaa. Nan tee futat Kristu ꞌga jerowiarukari tãmẽjẽ werowiaaramũ janee. ꞌUwarete ꞌga remifutar imũ etee futat ꞌga iapou."
51,2,20,"Ymã te ꞌã Kristu ꞌga manũi ꞌypeywar are janetywera moiawamũ rakue. ꞌGa ꞌã pẽ mũꞌjãu mamaꞌeukwaawa ꞌwyriara remiayuw awi. Kristu ꞌga ree pejejemujaa ꞌawamũ pejejemogyau. Aꞌeramũ pẽẽ pejepoia pejetywer awi. Aꞌeramũ pẽẽ ꞌawamũ mamaꞌe apoweꞌem tekotee ꞌgã jeꞌeg imũ. Sãꞌã ae amanũ re mamaꞌe apouꞌjaweꞌema. Nuenuwuꞌjawi ojojeꞌega. Nan tee futat ki pẽẽ ꞌawamũ mamaꞌe apouꞌjapeꞌema ꞌgã jeꞌeg imũ, pejeapyakauꞌjapeꞌema ꞌgã ꞌme are pejejemogyau. Aipo ꞌjau nanẽ nipo ꞌgã ꞌmea pẽ nupe nũ. Mamaꞌe mũ ree nanẽ nipo ꞌgã ꞌjau nũ. “Peawyky kasi ꞌaga ne. Iꞌwaweꞌem nanẽ esaka nũ. Pejewykeꞌema nanẽ ee nũ”, ꞌjau futatee nipo ꞌgã pẽ nupe, wemikwakup ꞌme are. Aꞌe are sipo peapyaka pejejemogyau? Naani."
51,2,22,"Peapyaka kasi ee ne. Teepaw etee ꞌgã nemimomeꞌua. NaJaneruwarete ꞌga jeꞌega rũi aipo eꞌi. Weaꞌaw are etee aipo ꞌgã jamuꞌei ekoetei. Aipo are ajamuꞌjara ꞌgã iꞌakwaap maꞌe ꞌjawe futat numiamũ. Aꞌere iꞌme maꞌe ꞌgã futat. Ymã te Janeruwarete ꞌga janeypy ꞌgã muꞌei omuoryw are rakue numiamũ. Aꞌere aipo ꞌgã niporomuorywiweri ꞌga remifutar imũ ꞌga ree rakue. Aꞌeramũ ꞌgã ꞌagamũ “Orojemifutar imũ sipo ore Jarejuwarete ꞌga muorywi pa”, ꞌjau nipo ꞌgã ajemogyau numiamũ. “Ore Jarejuwarete ꞌga ore aramuoryp”, ꞌjau futatee nanẽ nipo ꞌgã ajemogyau nũ. “Pejereko tywet pẽẽ te futat Jarejuwarete ꞌga muorypawamũ”, ꞌjau futatee nanẽ nipo ꞌgã ajemogyau nũ. Aꞌere ꞌgã nemimuꞌea niaꞌwyri futari. Naꞌgã nemimuꞌefera rũi mamaꞌe tywera apoukareꞌema janee. Jarejuwarete ꞌga pãjẽ mũ te jane mamaꞌe tywera niapoi."
51,3,1,"1,2 Jejui Kristu ꞌga manũ re Janeruwarete ꞌga ꞌga moferapa ꞌga mogou nũ. Kristu ꞌga ree pejejemujar ire Janeruwarete ꞌga pẽ mogyau oferap maꞌe ꞌga ꞌjawe. ꞌGa moferaw ire Janeruwarete ꞌga Kristu ꞌga rerawau imỹina ojepyri mamaꞌe jarareteramũ ꞌga mogou ꞌwyriaramũ. Aꞌeramũ ki pẽẽ pejejeaꞌaramũ pejejemogyau Jejui Kristu ꞌga muorypawa mamaꞌe are etee futat. Pejejea mỹinuꞌjapeꞌema futat ꞌga muorypaweꞌema mamaꞌe are."
51,3,4,Aꞌere nipo ꞌgã anure ꞌgã neapyoramũ ee. Kristu ꞌga ruramũ nipo Janeruwarete ꞌga jane mua ꞌga rupi. Kristu ꞌga jane mogyau nakwaparimũ etee warãu rũi. Ojeꞌjawe futat nipo ꞌga jane mogyau. Aꞌeramũ jane ꞌga ruaw esage renyfuga rupi nipo jarejua ꞌga rupi jarejypa.
51,3,5,"Pẽneatee mamaꞌe tywer awiAꞌeramũ je ꞌjau pẽ nupe: Pẽneatee mamaꞌe tywera apo awi. Amanũ maꞌe ꞌjawe futat nepeapouꞌjawi mamaꞌe tywera. Pejekoweꞌem pejejemirekoeꞌema kũjã are. Kũjãmeramũ nanẽ pejemeneꞌem are pejekoweꞌem nũ. Pemogoukat kasi kũimaꞌe amuteea pejejee kũjãmeramũ ne. Niaꞌwyri aipoa, ꞌjau je pẽ nupe. Pejekaraemã kwai are te nanẽ pejejeaꞌareꞌemamũ nũ. Okaraemã kwai are etee eaꞌat maꞌe ꞌgã okaraemã kwai are etee futat ojemogypyyk. Okaraemã are ojemogypyyk maꞌe ꞌgã mairaꞌme are ojemogypyyk maꞌe ꞌjawe futat. Nojemogypyygi ꞌgã Jarejuwarete ꞌga ree. Aꞌeramũ okaraemã kwai are etee ꞌgã jemogypyyga nanẽ waꞌwyreꞌemamũ nũ."
51,3,6,Aꞌeramũ nanuara ꞌgã akou tyweaete Jarejuwarete ꞌga upe. Nuenuwi ꞌgã ꞌga jeꞌega. Aꞌeramũ Janeruwarete ꞌga ꞌgã nerekou tyweaete nipo anure.
51,3,7,Jejui ꞌga rerowiareꞌemawe pẽẽ nanẽ mamaꞌe apou pejejemifutar imũ etee futat rakue nũ. Nepeenuwi futari ꞌã ꞌga jeꞌega rakue.
51,3,8,"Aꞌere ꞌawamũ peenup ꞌga jeꞌega. Aꞌeramũ pẽẽ ꞌawamũ mamaꞌe tywera apouꞌjapeꞌema futat. Pejejuaykaweꞌem nanẽ ꞌgã amũ pejejereko tyweramũ. Pejekoweꞌem pejemaraꞌneꞌemamũ pejejuee. Pejejojeꞌẽwuꞌjag ekoeteꞌem nanẽ nũ. Pejejeꞌegayaweꞌem nanẽ pejejaupe. Pejejeꞌegaiweꞌemamũ nanẽ pejejaupe. Pejeꞌmeꞌemamũ nanẽ pejejaupe. Mĩmera kasi peapo ne, aꞌe je pẽ nupe. Ymã ꞌã mamaꞌe tywera ete peapo rakue. Aꞌere pẽẽ ꞌawamũ Jejui Kristu ꞌga ree pejemogypyyk. Aꞌeramũ pẽẽ ꞌawamũ mamaꞌe tywera apouꞌjapeꞌema pejejemogyau."
51,3,10,ꞌAwamũ pejemujat Kristu ꞌga ree. Aꞌeramũ pẽẽ ꞌawamũ ymãwarera mamaꞌe tywera apoawer awi pejejeateeramũ futat. Peꞌje pejejemuꞌjau ꞌawamũ Jejui Kristu ꞌga ree. Aꞌeramũ Janeruwarete ꞌga mamaꞌe apoukaa pẽ nupe wemifutar imũ. Ojeꞌjawe ꞌga pẽ mogyau mamaꞌe esagea etee iapoukaa pẽ nupe. Ojeꞌjawe pẽẽ mamaꞌe aporamũ ꞌga ojekwaap katu katuukaa pẽ nupe. Aipoa ꞌga afutat.
51,3,11,"ꞌGa ꞌjawe ete mamaꞌe apoaramũ jane jarejemogyau jarejuꞌjajuꞌjawe futat. Ore judeuramũ, pẽẽ judeueꞌemamũ, imojewagipyrera ꞌgã, imojewagipyreꞌema ꞌgã, tapyꞌỹja ꞌgã, towajat tesirũmera ꞌgã, oꞌwyriara upe te oporowyky maꞌe ꞌgã, ojeupe te oporowyky maꞌe ꞌgã. Mĩmeramũ nipo jane jarejemogyau jarejuꞌjajuꞌjawe etee futat. Aꞌeramũ jane “najanepytuna rũi ꞌga”, ꞌjaweꞌem jarejeamutee ꞌgã nupe. Jarejuwarete ꞌga remiayuwamũ jane jarejuꞌjajuꞌjawe etee futat. Kristu ꞌga janejat pãwẽ pãwẽa futat. ꞌGa etee te jane apyraap."
51,3,12,"Ymã we te ꞌã Janeruwarete ꞌga poromutaramũ pẽ nee rakue. ꞌGa ꞌã pẽ mũꞌjãu wemiayuwamũ pẽ mogyau rakue. Aꞌeramũ ki pẽẽ nanẽ pejepotaꞌwa esageramũ pejejuee pejejemogyau ꞌga ꞌjawe etee futat. Pejejemuaẽma pejejuee. Pejejee etee pejejerowiaraipeꞌema pejejemogyau. Pejejeaiteꞌema pejejuee. Mamaꞌe tywera pejejeupe iaporamũ pejemaraꞌneꞌemamũ pejekou pejejuee namutamutat. Pejejeateeramũ kamẽsĩete jui. Sãꞌã Janejararete ꞌga, Kristu ꞌga, jane raykaeꞌema janetywer are, imoira etee jane wi. Jane wi janetywera moir ire ꞌã ꞌga weaꞌaruꞌjaweꞌemamũ futat jane rayka are. Aꞌeramũ ki pẽẽ nan tee futat, ꞌga amũ mamaꞌe tywera pejejeupe iapo re, pejejeaꞌareꞌemamũ auꞌjeteramũ ꞌgã nayka are. Pejejeateeramũ kamẽsĩete futat ꞌgã nayka awi. Pejejeaꞌaruꞌjaweꞌemamũ futat ee nũ."
51,3,14,Nan pejemogya esage futat. Aꞌeramũ je ꞌawamũ ꞌjauꞌjapa pẽ nupe nũ. Pẽpotaꞌwa esage pejejuee. Aꞌeramũ pẽẽ nanuara apo re pejejemogyau majepei ꞌyweteewara ꞌjawe futat.
51,3,15,"Ymã we te ꞌã Janeruwarete ꞌga pẽ pyyrũi rakue. “Tamopotaꞌwaukat ꞌgã ajaupe ꞌjau”, ꞌjau ꞌga ojeupe rakue. Aꞌeramũ ꞌga pẽ pyyrũmũ ojeupe rakue. Werowiaramũ Kristu ꞌga pẽ mopotaꞌwaukaa pejejaupe, pẽ mogyau wemiayuwamũ. Aꞌeramũ pẽẽ ꞌawamũ pejejemogyau majepei ꞌyweteewara ꞌjawe futat. Pejejeupe Jarejuwarete ꞌga remiapofer are ꞌga muorypa pejejemogyau."
51,3,16,Kristu ꞌga jeꞌeg are pejejeaꞌaramũ pejejemogyau ꞌeramũ nipo pẽneapyo futat ꞌga ꞌeawer are. Aꞌeramũ pẽẽ pejejamuꞌjau ꞌga pejemuꞌeawer are. Pemarakaꞌag ki ꞌga ꞌeawer imũ etee futat. Marakau futar iki ꞌga remiapofera pemomeꞌu ꞌgã nupe. Jarejuwarete ꞌga muorypa ꞌga marakau futat pejejemogyau. Pejejeupe ꞌga remiapofer are ꞌga muorypa aꞌjea futat.
51,3,17,Jejui ꞌga remiayuwamũ pẽẽ. ꞌGa futat Janejararetea. Aꞌeramũ ki mamaꞌea peapo esage etee pejejemogyau ꞌga ree. Peporogyta esage nanẽ ki pejejaupe ꞌga ree nũ. ꞌGa futat jane motaꞌwaukaa ꞌUwarete ꞌga upe. Aꞌeramũ pẽẽ ꞌga ree Jarejuwarete ꞌga muorypa pejejemogyau ꞌagamũ.
51,3,18,"Pejemogy esage ꞌga upeAꞌeramũ ki pẽẽ kũjãmeramũ, imen maꞌeramũ, pejeapyakau pejemena jeꞌeg are. Kristu ꞌga remiayuwamũ pẽẽ. ꞌGa futat aipoa futaa."
51,3,19,Emireko maꞌeramũ ki pẽẽ pejeporomutaramũ pejejemireko are. Pejeꞌeg ywyrafen kasi pejejemireko upe ne.
51,3,20,Kunumĩnamũ nanẽ pẽẽ pejejara ꞌgã jeꞌega renupa etee pejejemogyau. Kristu ꞌga remiayuwamũ pẽẽ. Aꞌeramũ pẽẽ pejejara ꞌgã jeꞌega renuwa Jarejuwarete ꞌga muorypa.
51,3,21,Pẽẽ nanẽ ki taꞌyriaramũ pejejeꞌeg esage etee pejejaꞌyra ꞌgã nupe. Ojeupe pejeꞌeg esageꞌemamũ pẽnaꞌyra ꞌgã nuapoi futari mamaꞌea pẽnemifutar imũ ne. ꞌGã norywa mateepapa etee ne.
51,3,22,Pẽẽ mũ nipo pejeporowykyau pejejerekwara upe. Aꞌeramũ ki pẽẽ pejejerekwara ꞌgã jeꞌega renupa. ꞌGã amũ nipo oporowykyau esage werekwara ꞌga reape etee. Werekwara ꞌga remiesaga tywi nipo ꞌgã oporowykyau esageꞌem. Aꞌere kasi nanarũi peapo ne. Pejejepyri pejejerekwara ꞌga rekoeꞌemamũ nanẽ ki pẽẽ mamaꞌe apou esage pejejerekwara ꞌga ꞌeawer imũ etee futat. Pekwaap ꞌã Jarejararete ꞌga Jejui Kristu ꞌga. Aꞌeramũ pẽẽ pejeporowykyau esage ꞌga muorypawamũ.
51,3,23,"Pejeporowykyau esage futat pejejemogyau. Napejejerekwara ꞌga upe etee rũi peporowyky. Nanuaramũ Jarejararete ꞌga upe nanẽ futat peporowyky. Maꞌeramũ ꞌã je ꞌi pẽ nupe: Peporowyky esage ki, je ꞌi pẽ nupe."
51,3,24,Pẽporowyky esage resag ire Janeruwarete ꞌga pẽ mepyi pẽporowyky esageawer are. Aipoa pekwaap. Kristu ꞌga ꞌã Janejararetea. Aꞌeramũ Janeruwarete ꞌga uꞌeawer imũ etee futat pẽ mepyau esage Kristu ꞌga upe pẽporowyky esageawer are.
51,3,25,"Mamaꞌe tywera apoara ꞌgã nanẽ nipo Janeruwarete ꞌga imepyau pãwẽ pãwẽ ꞌgã nemiapoferarũeꞌemawer imũ etee futat, ꞌgã nerekou tyweaete nipo ꞌga ꞌgã nemiapofera tywer are."
51,4,1,"Pẽẽ mũ pejejeupe oporowyky maꞌe ꞌgã nerekwara. Pejejeupe oporowyky maꞌe ꞌgã nerekou esage. Mamaꞌe monou ꞌgã nupe, pejejakateꞌemeꞌemamũ futat. Mamaꞌe pyu ꞌgã tyweꞌemamũ pẽẽ mamaꞌe monou ꞌgã nupe. ꞌGã jararete ꞌga pẽjara nanẽ futat ꞌga nũ. ꞌGa ꞌã Jejui Kristu ꞌga. Ywag ipe ꞌga reni. Ojejukau esage ꞌga pẽ nee nanẽ nũ. Aꞌeramũ ki pẽẽ pejejejukau esage pejejeupe oporowyky maꞌe ꞌgã nee ꞌga ꞌjawe. Aipoa esage ꞌga upe."
51,4,2,ꞌGã neko are ꞌgã muꞌakwaapawetAꞌere ꞌawamũ je ꞌi Jejui Kristu ꞌga rerowiaaramũ juejue pẽ nupe. Jarejuwarete ꞌga upe pejeporogytau kasi pẽneaꞌat mamaꞌe mũ ree te ne. ꞌGa muorypa nanẽ pejejeupe ꞌga remiapofer are nũ.
51,4,3,"Je ree nanẽ pejeporogytau ꞌga upe nũ. Moromunepawa pype je reni. Kristu ꞌga momeꞌu jereko are ꞌgã je munewi je mỹina. Ymã te ꞌgã naeapyoi Kristu ꞌga ree rakue. Aꞌere ꞌawamũ je ꞌgã mueapyoi ꞌga ree. Aꞌeramũ pẽẽ pejeporogytau ꞌga upe je ree. “Erooukat ꞌgã amũ Paulo ꞌga pyri, ki Kuꞌjyp. Nokwaawi we ꞌgã Kristu ꞌga porogytafera. Aꞌeramũ ene ꞌgã nerawaukaa ꞌga pyri. Ojepyri ꞌgã oramũ Paulo ꞌga Kristu ꞌga porogytafera tomomeꞌu ꞌgã nupe ꞌjau”, peꞌje ki ꞌga upe je ree. “Epoat Paulo ꞌga Kristu ꞌga momeꞌwau katu katuukaa ꞌgã nupe”, peꞌje ki ꞌga upe je ree. Teporomomeꞌukatuweramũ Kristu ꞌga momeꞌu are ꞌgã nupe. Aꞌeramũ je aꞌeramũ “Pejejeꞌega pemono ꞌga upe je ree”, ꞌjau pẽ nupe."
51,4,5,"Pejejemogyau esage nanẽ ki Kristu ꞌga rerowiareꞌema ꞌgã pype nũ. Pejenosĩ awi Jejui ꞌga momeꞌwau ꞌga rerowiareꞌema ꞌgã nupe. ꞌGã pyri pejejemogyau pẽẽ ꞌga momeꞌwau futat ꞌgã nupe. Aꞌere ki pẽneapyo raꞌne ꞌgã neko are. ꞌGã neko esageramũ tãmẽjẽ ki Kristu ꞌga momeꞌwau ꞌgã nupe. Kasi aꞌe pe ꞌgã pẽpyꞌaetũjaiw ine, Kristu ꞌga momeꞌwau ꞌgã nupe ne."
51,4,6,ꞌGã nupe ꞌga momeꞌwau pẽẽ aꞌjeteetewi futat ꞌga momeꞌwau ꞌgã nupe. Aꞌeramũ te nipo ꞌgã wapya mỹi pẽnemimomeꞌu are. Aꞌeramũ nipo ꞌgã oporonupa pẽnemimomeꞌu are pẽ nupe. Aꞌeramũ taetu pẽẽ pejejeupe ee ꞌgã poronuwamũ ꞌga momeꞌwau esage etee futat ꞌgã nupe. Nan iki Kristu ꞌga pemomeꞌu erowiarukaa ꞌgã nupe.
51,4,7,"7,8 Tikiku ꞌga nipo je omono pẽ pyri, pẽ nupe temomeꞌwawamũ. Tikiku ꞌga Kristu ꞌga rerowiaara ꞌga futat. Aꞌeramũ ꞌga janerewirera ꞌjawe futat. Orejekotyꞌaawarete ꞌga futat. Jarejararete ꞌga upe oreporowyky irũ ꞌga futat. Pẽ pyri je ꞌga monoi temomeꞌwawamũ pẽ nupe. Kristu ꞌga ree etee pẽ mojemogypyygukaawamũ nanẽ je ꞌga monoi pẽ pyri nũ. Series, "
51,4,9,Onesimu ꞌga rupi je ꞌga monoi pẽ pyri. Onesimu ꞌga nanẽ janerewirera ꞌjawe futat nũ. Jeporomutat je ꞌga ree ꞌga rekoramũ. Pẽꞌwyr awi futat ꞌga ruri je pyri raiꞌi. Aꞌeramũ nipo ꞌgã ꞌau ojeapo maꞌefera momeꞌwau pẽ nupe.
51,4,10,"Aristaku ꞌga ako ꞌau moromunepawa pype je pyri. Ojeꞌega ꞌga werooukat pẽ nupe, pẽ futaawamũ. Maku ꞌga nanẽ ojeꞌega rerawaukaa pẽ nupe nũ. Maku ꞌga Panape ꞌga rewirera ꞌga. Sooko je ako tejeꞌega rerooukara pẽ nupe ꞌga ree ikue. “Pejejepyri Maku ꞌga oramũ ki peroo esage ꞌga pejejepyri”, ꞌjau je ako tejeꞌega rerawaukaa pẽ nupe ꞌga ree ikue. ꞌGa futat nanẽ ojeꞌega werooukat pẽ nupe nũ, pẽ futaawamũ nũ."
51,4,11,"Josue Justo ꞌga nanẽ ojeꞌega werooukat pẽ nupe pẽ futaawamũ. Aristaku ꞌga, Maku ꞌga, Josue Justo ꞌga. Mĩmera ꞌgã judeua futat. Kristu ꞌga ree ꞌgã jemogypyygi ajemogyau. ꞌGã futat jejuru irũnamũ ajemogyau Kristu ꞌga momeꞌwau je ꞌjawe pẽ nupe. “Peꞌje pejejemogyau Kuꞌjywa ꞌga remiayuwamũ”, ꞌjau ꞌgã ꞌgã nupe, jejeꞌegawa rupi etee futat. “Kuꞌjywa ꞌga janeꞌwyriararetea futat”, ꞌjau ꞌgã ajemogyau ꞌgã nupe jeꞌeawera ꞌjawe etee futat. Aꞌea je makuꞌiu ꞌgã nee. Aꞌere ꞌgã eteeꞌi je poari Kristu ꞌga momeꞌwau je pyri. Amumera ꞌgã judeueꞌema ꞌgã jejuru irũa."
51,4,12,"Epafrasi ꞌga nanẽ ojeꞌega werooukat pẽ nupe, pẽ futaawamũ. Pẽꞌwyr awi ꞌut maꞌefera ꞌga futat. Kristu ꞌga upe ꞌga porowykyi ore pyri. Jarejuwarete ꞌga upe ꞌga ojeꞌega monoi akou pẽ nee jepi. “Epoat ejemiayuwa ꞌgã, Korosi pewara ꞌgã. Ejerowiarukat tãmẽjẽ ꞌgã nupe. Ejemifutar are ꞌgã emueapyo”, ꞌjau ꞌga akou Jarejuwarete ꞌga upe pẽ nee."
51,4,13,"Oporomutaramũ ꞌga pẽ nee. Laodiceja ꞌjaw ipewara ꞌgã nee, Ieroporisi ꞌjaw ipewara ꞌgã nee. Mĩmera amunawa pypewaramũ ꞌga poromutaramũ pẽ nee. Aꞌeramũ ꞌga ojeꞌega monou Kuꞌjywa ꞌga upe pẽ nee akou. Jeremianuwamũ futat ꞌga ojeꞌega monoi ꞌga upe pẽ nee. Aꞌeramũ je ꞌga ꞌeawera kwaapa."
51,4,14,"Morofuanugara ꞌga, Luka ꞌga, nanẽ ojeꞌega rerawaukaa pẽ nupe, pẽ futaawamũ. Luka ꞌga janejekotyꞌaawaretea. Demas ꞌga ꞌjau ojeꞌega rerawaukaa pẽ nupe, pẽ futaawamũ."
51,4,15,"Aꞌeramũ ki pejewau Laodiceja pe jee. “Paulo ꞌga ojeꞌega werurukat pẽ nupe, pẽ futaawamũ”, peꞌje ki jarejewirera ꞌgã nupe pejewau jee. Jarejenyra ꞌgã nupe nanẽ ki peꞌje nũ. Nĩfa ẽẽ upe nanẽ aipo ꞌjau nũ, ẽẽ rog ipe ajatyka maꞌe ꞌgã nupe nanẽ jejeꞌega momeꞌwau nũ."
51,4,16,"Jeremimonofera kaꞌarana mogyta re pẽẽ erawaukaa ꞌga amũ upe, Laodiceja pewara ꞌgã nupe nanẽ imogytaukaa nũ. ꞌGã nupe jeremimonofera kaꞌarana nanẽ pẽẽ imogytau pejejuemianuwamũ nũ."
51,4,17,"Akipu ꞌga upe ki peꞌje jee: “Janejararete ꞌga futat ꞌã ene moporowykyukat ojeupe raiꞌi. Aꞌeramũ ene ejeupe ꞌga remiapoukarera etee futat iapoupap ꞌga upe, eꞌi Paulo ꞌga enee raiꞌi”, peꞌje ki ꞌga upe jee."
51,4,18,"Tejeꞌega je akwasiarukat kaꞌaran are ꞌgã amũ nupe tejee. Aꞌere je futat amũ kwasiari inuga pẽ nupe. Pauloramũ je tejeꞌega monou pẽ nupe pẽ futaawamũ ꞌea je ikwasiaa kaꞌaran are. Aꞌeramũ pẽẽ jeremikwasiarera resaka. “Paulo ꞌga futat okwasiat imua janee raiꞌi”, ꞌjau pẽẽ pejejaupe jeremikwasiarera kaꞌarana ruwamũ.Moromunepawa pype je reni. Aꞌeramũ pẽẽ pejejeaꞌaramũ pejejemogyau je ree. Jarejuwarete ꞌga upe pejejeꞌega monou pejejemogyau je ree.Jarejuwarete ꞌga resagea pẽ nerekoa je afutat.Kweramũ jejeꞌega pẽ nupe."
52,1,1,"1 TesarũnKaꞌarana je akwasiat Tesarũn ipewaramũ pẽ nupe. Jejui ꞌga rerowiaara ꞌã pẽẽ, Jarejuwarete ꞌga remiayuwa pẽẽ. Janejararete ꞌga, Jejui Kristu ꞌga remiayuwa nanẽ pẽẽ nũ. Aꞌeramũ je kaꞌarana kwasiaa pẽ nupe. Je ꞌã Pauloa. Silasi ꞌga, Timoteo ꞌga. Mĩmera ꞌgã ako ꞌau je pyri. Aꞌeramũ ore kaꞌarana kwasiaa imonou pẽ nupe pẽ muꞌjau Jarejuwarete ꞌga remifutar are.Jarejuwarete ꞌga resagea pẽ nerekoa je afutat. Pẽ mopyꞌataꞌwaa nanẽ je ifutaa nũ."
52,1,2,"2,3 Jarejuwarete ꞌga upe ore orojeꞌega monoi pẽ nee jepi. Orekuꞌia ore rerekou pẽ nee. Aꞌeramũ ore ꞌjau Jarejuwarete ꞌga upe: “Orekuꞌi ore Tesarũn ipewara ꞌgã nee”, ꞌjau ore ꞌga upe jepi. “ꞌGã ꞌã ene rerowiat tãmẽjẽ ajemogyau. Aꞌeramũ ꞌgã mamaꞌe apou enejeꞌeg imũ etee futat”, ꞌjau ore ꞌga upe jepi. “ꞌGã ꞌã iporomutat ene ree nanimenime. Aꞌeramũ ꞌgã eneporowykya etee iapou”, ꞌjau ore ꞌga upe jepi. “Jejui ꞌga rura ꞌgã wapesak ajemogyau. Aꞌeramũ ꞌgã opoireꞌema ene wi. Ene rerowiareꞌema ꞌgã amũ ꞌgã nerekou tyweaete agawewi. Aꞌetea ꞌgã nopoiri ene wi. Ene rerowiat ete tãmẽjẽ ꞌgã ajemogyau”, ꞌjau ore ꞌga upe orojeꞌega monou, pẽ momeꞌwau jepi. Aꞌeramũ ore arakuꞌiramũ arakou pẽ nee jepi. Series, "
52,1,4,Pẽẽ ꞌã aꞌjea futat orerewirera ꞌjawe oree. Kũjãmeramũ pẽẽ pejejemogyau orerenyra ꞌjawe oree. Jarejuwarete ꞌga remiayuwamũ pẽẽ pejejemogyau. Aꞌeramũ ꞌã pẽẽ pejejemogyau orepytuna ꞌjawewaramũ oree. Aꞌjea futat Janeruwarete ꞌga poromutaramũ pẽ nee. Aꞌjea futat ꞌga pẽ pyyrũi pẽ mogyau wemiayuwamũ rakue. Aꞌea jane sikwaap.
52,1,5,"Ymã ako ore oi morogyta esage momeꞌwau pẽ nupe ikue, Jejui ꞌga momeꞌwau pẽ nupe ikue. “Jejui ꞌga ꞌã Janeruwarete ꞌga raꞌyraretea. ꞌGa amanũ janetywera mepyau ꞌUwarete ꞌga upe rakue”, ꞌjau ako ore ꞌga momeꞌwau pẽ nupe ikue. “Je katuꞌog ape, ojeupe ꞌeramũ ꞌga pẽ katuꞌogi pẽ mogyau wemiayuwamũ”, ꞌjau ako ore pẽ nupe ikue.Naoroporogyta etee rũi ako ore arawau pẽ nupe aiꞌi. Jarejuwarete ꞌga remiapoa we futat ako ore esaukaa. Mamaꞌea ako ore iapou ꞌga pãjẽ mũ etee pẽ neape ikue. Ore aꞌjea futat orokwaap, “ꞌga pãjẽ mũ ore mamaꞌe apoi” ꞌe kwaapa. “Janeruwarete ꞌga jane katuꞌoga afutat” ꞌea nanẽ ore ikwaapa nũ. Aꞌeramũ ꞌã pẽẽ ꞌga rerowiaa pejejemogyau. Arako esage ako ore pẽ pype ikue. Orereko esagea ꞌã pekwaap. Auꞌjete ore resak pejepe."
52,1,6,Aꞌeramũ ako pẽẽ pejejemogyau esage ore ꞌjawe ikue. Jarejararete ꞌga ree nanẽ pejejemuꞌjau nũ.Pejejeupe Jejui ꞌga rera momeꞌuramũ ako pejekuꞌiramũ pejejemogyau ee ikue. Aꞌere ꞌgã amũ Jejui ꞌga remiayuwamũ pẽ nekoramũ pẽ nerekou tyweaete. Jejui ꞌga rerowiareꞌema ꞌgã pẽ nerekou tyweaete agawewi. Aꞌetea pẽkuꞌi etee futat pejejemogyau orejeꞌeg are. Janeruwarete ꞌga ꞌAgesagea pẽ nerekou pẽ makuꞌiukaa etee futat.
52,1,7,"Aꞌeramũ ꞌã Masetoni ywy pewara ꞌgã pẽneko esage resaka ꞌã raiꞌi. Akaja ywy pewara ꞌgã nanẽ ꞌã esaka nũ. Pẽnemiapoa ꞌgã wesak. Pẽnemimomeꞌua nanẽ ꞌã ꞌgã enupa nũ. Aꞌeramũ ꞌgã, Jejui ꞌga rerowiaara ꞌgã mamaꞌe esage apou pẽ ꞌjawe."
52,1,8,"Jejui ꞌga jeꞌega pemomeꞌu pejejemogyau. Aꞌeramũ ꞌã pẽnemimomeꞌua okwasiꞌwasiꞌwau Masetoni ywy pewara ꞌgã nupe. Akaja ywy pewat, amunap tesirũmera pypewat. Mĩmera ꞌgã nanẽ ꞌã enupa raiꞌi nũ. ꞌAwamũ Tesarũn ipewara ꞌgã amũ Jejui ꞌga rerowiaa ꞌea awau okwasiꞌwau amunawa moymoyka. Aꞌeramũ ore aꞌeramũ pẽ momeꞌwaweꞌem ꞌgã nupe. “Okwaap futat naꞌgã ꞌã neꞌã”, ꞌjau ore arajaupe."
52,1,9,"ꞌGã we futat pẽ momeꞌu oree. “ꞌAwamũ Tesarũn ipewara ꞌgã Jejui ꞌga rerowiaara futat”, ꞌjau ꞌgã oree. “Ymã te ꞌgã nokwaawi futari Jarejuwarete ꞌga ikue. Jejui ꞌga nanẽ ꞌgã ikwaapeꞌema nũ. Mairaꞌme aꞌagawa ꞌgã imuorypa erekou jepi. Aꞌere ako ereo peu ꞌgã muꞌjau Jarejuwarete ꞌga ree. Jejui ꞌga nanẽ ako ene imomeꞌwau ꞌgã nupe ikue”, ꞌjau ꞌgã oree imomeꞌwau. “Enejeꞌega renupawe ꞌgã amũ opoia mairaꞌme aꞌagawa rerowiar awi. Aꞌeramũ ꞌgã Jejui ꞌga rerowiaaramũ ajemogyau nũ. Jarejuwarete ꞌga etee ꞌgã amuoryp ꞌawamũ”, ꞌjau ꞌgã pẽ momeꞌwau oree. “Tesarũn ipewara ꞌgã Jejui ꞌga rura wapesak ajemogyau, Jarejuwarete ꞌga raꞌyrarete ꞌga rura rapesaka ajemogyau”, ꞌjau ꞌgã oree pẽ momeꞌwau aiꞌi. “ꞌGa manũ re Janeruwarete ꞌga Jejui ꞌga moferapa rakue nũ. Aꞌeramũ ꞌga anure ꞌua werowiaaramũ jane rerawau jane mogyau ywag ipe ojepyri, ꞌjau Tesarũn ipewara ꞌgã oree imomeꞌwau”, ꞌjau ꞌgã pẽ momeꞌwau oree. “Anure te nipo ajee Jarejuwarete ꞌga rerowiareꞌema ꞌgã jerekoukat tyweri futari ꞌga upe, wapyaeꞌemawer ipe etee futat nipo ꞌgã ojemonoukaa mamaꞌeukwaawa rapyaw ipe ꞌga upe. Waꞌyra ꞌga rerowiaaramũ te nipo ajee ꞌga najane rereko tyweraꞌuweri, ꞌjau Tesarũn ipewara ꞌgã amũ oree”, ꞌjau Masetoni ywy pewara ꞌgã pẽ momeꞌwau oree."
52,2,1,"Jarejuwarete ꞌga remiapofer are ꞌgã mueaꞌaawetNaoroo tee rũi ore pẽ pyri ikue. Pẽẽ ꞌã ako Jejui ꞌga perowiat ꞌga renupa ypy we ikue. Pẽ pyri oroo enune ore arawau ajepeja amunaw ipe raꞌne, Firiposi pe raꞌne arawau ikue. Aꞌe pe peuwara ꞌgã ore munepa, ore mỹina moromunepawa pype. Ore kurapa nanẽ ꞌgã kypyreꞌemete nũ. Ore rerekou tyweaete agawewi futat ꞌgã. Aꞌetea ore norokyjei futari arawau Jejui ꞌga momeꞌwau pẽ nupe. Aꞌeramũ ako ore orojewi ꞌgã poir ire arawau pẽ pyri ikue. Janeruwarete ꞌga ore mogyjaukareꞌema futat. Aꞌeramũ ako ore arawau Jejui ꞌga momeꞌwau. ꞌGa rera renupawe ako pẽẽ ꞌga rerowiaa ikue. Aꞌere ako je ꞌi ko: “Naoroo tee rũi ore pẽ pyri”, je ꞌi ko. Series, "
52,2,3,"“Peꞌje pẽẽ Jejui ꞌga rerowiaa”, ꞌjau ako ore pẽ nupe arakou ikue. Noreꞌmeaꞌuweri ore pẽ nupe. Aꞌjea futat ore ꞌga momeꞌui pẽ nupe. Namamaꞌe tywera rũi te ꞌã ore oromomeꞌu pẽ nupe ikue. ꞌGa kwaawukaa te ako ore oi pẽ nupe ikue. Mamaꞌe esagea etee ꞌã ore imomeꞌwau pẽ nupe."
52,2,4,"Jarejuwarete ꞌga remifutar imũ etee ako ore Jejui ꞌga momeꞌwau ikue. Janeruwarete ꞌga te ako ore mogy omomeꞌwaramũ pẽ nupe ikue. ꞌGa muorypawamũ te ꞌã ore iapoi. Natesirũmera ꞌgã muorypawamũ rũi te ꞌã ore iapoi. Kuꞌjywa ꞌga ore kwaap katu katu futat. “Je futat tãmẽjẽ ꞌgã naꞌe. Mamaꞌe aꞌjea etee futat ꞌgã omomeꞌu raꞌe”, ꞌjau Janeruwarete ꞌga oree."
52,2,5,"Noreꞌmeaꞌuweri ako ore arawau pẽ nupe aiꞌi. “Pẽẽ pẽnesagesage raꞌe”, ꞌjaweꞌem ako ore pẽ nupe ikue. Nananuara rũi ako ore imomeꞌwau pẽ nupe orojee pẽporomutaawamũ ikue. Aꞌjea futat ako ore oi Jejui ꞌga momeꞌwau pẽ nupe ikue. Nakaꞌaranũũ are rũi ako ore oi oroporogytau pẽ nupe ikue. Jejui ꞌga momeꞌwau te ako ore oi pẽ nupe ikue. Janeruwarete ꞌga ore kwaap katu katu futat. “Pẽẽ ꞌã pẽnesagesage, peꞌje oree”, naruꞌei ako ore pẽ nupe ikue. Tekotee ꞌgã nupe nanẽ ako ore aipo ꞌjaweꞌem ikue nũ. Jarejuwarete ꞌga jeꞌeg imũ etee futat ore oi Jejui ꞌga momeꞌwau pẽ nupe."
52,2,7,"Ore ꞌã Jejui ꞌga remimonofera futat. Aꞌeramũ ore “mamaꞌea peapo amũ oree”, ꞌjawarũ ore pẽ nupe numiamũ. Aꞌere ako ore aipo naruꞌeaꞌuweri pẽ nupe ikue. Sãꞌã kũjã waꞌyra pitaꞌgĩ are ijejukaa. Waꞌyra upe mamaꞌe murukareꞌema ojeupe. Nan tee futat ore jejukai pẽ nee."
52,2,8,Oreporomutat wejue ore pẽ nee. Maꞌeramũ ꞌã ore Jejui ꞌga momeꞌui pẽ nupe. Aruapisi are ifuewet maꞌe ꞌgã nesaka miamũ amunipo ꞌã ore noropoiraꞌuweri futari Jejui ꞌga momeꞌu awi pẽ nupe.
52,2,9,"Pẽ pype arakou ako ore oroporowykyau arakou ikue. Auꞌjeteramũ ako ore oroporowykyau arakou ikue. Wyra pirera ore iapou ꞌogamũ. Aꞌeramũ ore imeꞌega kaꞌaranũũ are orojeupe. Aꞌeramũ ako ore “kaꞌaranũũ pemut ape oree”, ꞌjaweꞌem arakou pẽ nupe ikue. Aꞌeramũ ako ore Jarejuwarete ꞌga jeꞌega etee imomeꞌwau pẽ nupe ikue."
52,2,10,Pẽ pype arakou ako ore mamaꞌe tywera apoweꞌem ikue. Aꞌjeteetewi arajemogyau Jarejuwarete ꞌga upe pẽ pype ikue. Aꞌeramũ tekotee ꞌgã ore agoꞌwaweꞌem. Aꞌea pekwaap. Janeruwarete ꞌga nanẽ ikwaapa nũ.
52,2,11,"Sãꞌã ae kũimaꞌeramũ waꞌyra muꞌea mamaꞌe apo are. Nan tee futat ore pẽ muꞌei ee. “Pepoit kasi Jarejuwarete ꞌga rerowiar awi ne. ꞌGa remifutar imũ etee mamaꞌea peapo pejejemogyau”, ꞌjau ako ore pẽ nupe ikue. “Peko esage ki ꞌga upe. ꞌGa muorypawa etee iapou pejejemogyau”, ꞌjau ako ore pẽ nupe ikue. ꞌGa ꞌã pẽ mũꞌẽ ojeupe wemiayuwamũ. Anure nipo ꞌga pẽ monou pẽ mogyau ojepyri. Peu futat nipo pẽẽ esage maꞌe ꞌga resaka. Aꞌeramũ ore ꞌga remifutar imũ etee mamaꞌe apoukaa pẽ nupe."
52,2,13,"Pẽ pyri arakou ꞌã ore Jarejuwarete ꞌga jeꞌega momeꞌwau pẽ nupe jepi. Aꞌeramũ ako pẽẽ erowiaa pejejemogyau ikue. Aꞌeramũ pẽẽ ꞌjau pejejaupe: “Nakũimaꞌe tee ꞌga jeꞌega rũi futat raꞌe. Janeruwarete ꞌga jeꞌega futat raꞌe”, ꞌjau ako pẽẽ pejejaupe ikue. Aꞌeramũ ako pẽẽ ꞌga rerowiaa. Ojeꞌega renuwamũ ꞌga ꞌã pẽ katuꞌoka ojeꞌjawe. Pẽ mueaꞌaa ojeꞌjawe mamaꞌe are. Aꞌeramũ ore ꞌjau Jarejuwarete ꞌga upe: “Auꞌjete ejeꞌega ererowiarukat ꞌgã nupe”, ꞌjau ore ꞌga upe pẽ nee jepi."
52,2,14,"Jejui ꞌga rerowiaaramũ pẽ nekoramũ, pẽpytuna ꞌgã, ꞌga rerowiareꞌema ꞌgã pẽ nereko tyweretei raiꞌi. Aꞌere napeu etee rũi ꞌga rerowiareꞌema ꞌgã ꞌga rerowiaara ꞌgã nereko tyweretei. Judeja ywy pe nanẽ futat ꞌgã iapoi raiꞌi nũ. Ymã te judeu ypy ꞌgã Janeruwarete ꞌga jeꞌega momeꞌwara ꞌgã apisau rakue. ꞌAwamũ ꞌã ꞌgã Jejui ꞌga miamũ ijukau raiꞌi. Janejararete ꞌga ꞌgã ijukau raiꞌi nũ. Ore nanẽ nũ. Ore nanẽ ꞌgã ore mujãnukaa pe awi, Jerusareg awi. Peu ꞌgã ore momytaukareꞌema. Aipo apoara ꞌgã Jarejuwarete ꞌga mamaraꞌneukat ojee."
52,2,16,Aꞌere ꞌgã judeueꞌemamũ pẽ nupe Jejui ꞌga momeꞌu awi ore momig awi afueweramũ numiamũ. Aꞌere aipo ꞌgã Janeruwarete ꞌga mamaraꞌneukareteetei ojee. Aꞌeramũ ꞌga ꞌawamũ ꞌgã nerekou tyweaete ee.
52,2,17,"Paulo ꞌga ꞌgã nesagaꞌupaOrojot ete ako ore pẽ nui ikue. Pẽ pyri orepytaweramũ numiamũ. Aꞌeramũ ore aruꞌarasigamũ arajemogyau pẽ nee orojeaꞌaramũ. “ꞌGã pyri soo ꞌjau”, ꞌjau ore arajaupe numiamũ. “Soo ꞌgã nesaka ꞌjau”, ꞌjauꞌjapa je tepytuna ꞌgã nupe jepi numiamũ. Aꞌeramũ ore oroꞌwya jepi numiamũ. Aꞌere nãnẽwẽjẽmĩ. Mamaꞌeukwaawa ꞌwyriara nore monoukari ete nipo ꞌã."
52,2,19,"Jejui ꞌga rerowiaramũ pẽẽ ꞌã ore makuꞌiu. Jejui ꞌga ruramũ nipo ore arawau ꞌga pyri. Aꞌeramũ nipo ore ꞌjau ꞌga upe: “Tesarũn ipewara ꞌgã nupe ako ore ene momeꞌui ikue. Aꞌeramũ ꞌgã ako kwaiwete orejeꞌega rerowiaa ikue. Aꞌeramũ ꞌgã ajemogyau ene rerowiaaramũ. ꞌGã ꞌã ene rerowiat nanimenime ajemogyau”, ꞌjau nipo ore ꞌga upe, ꞌga pyri oroo re. Aꞌeramũ nipo ꞌga ꞌjau oree: “Aꞌjea. Jeporowykya peapo esage, jeꞌeawer imũ etee raꞌe. Aꞌeramũ je tekuꞌiramũ tekou pẽ nee. Auꞌjete peapopap jeꞌeawer imũ etee rakue”, ꞌjau nipo ꞌga oree, ojepyri ore oramũ. Nitywi ꞌgã amũ ore makuꞌiu pẽẽ ꞌjawe. Pẽ nee ore jerowiari arajemogyau. Series, "
52,3,1,"1,2 Orereaitepaw ore pẽ nee pẽnera renupeꞌema. Oreporesagiwer ore pẽ nee numiamũ. Aꞌere ore norooarũi. Aꞌeramũ ore pẽ nesagaꞌupa arakou. Aꞌeramũ ore Timoteo ꞌga etee imonou imoporogytaukaa pẽ nupe. “Simono ene ꞌgã nesaka jarejee ꞌjau”, ꞌjau ore ꞌga upe aiꞌi. “ꞌAu toropyta Atenasi pe ene rapesaka ꞌjau”, ꞌjau ore ꞌga upe. Timoteo ꞌga orerewirera ꞌjawe. Jarejuwarete ꞌga porowykya ꞌga wapo ore pyri ikue. Jejui ꞌga momeꞌwara ꞌga ore ꞌjawe. Aꞌeramũ ore aꞌeramũ ꞌga monou ꞌga moporogytaukaa pẽ nupe. “Tesarũn ipewara ꞌgã te ꞌã Jejui ꞌga werowiat. Aꞌere ꞌgã inãinãnĩꞌĩ etee Jejui ꞌga kwaawi. Aꞌeramũ ene ewau ꞌgã muꞌjau esagesage ꞌga ree. Aꞌeramũ ꞌgã ajemogyau erowiaa aꞌjea futat”, ꞌjau ore Timoteo ꞌga upe aiꞌi. “Pepoir awi Jejui ꞌga rerowiar awi, ꞌjau ki ene ꞌgã nupe”, ꞌjau ore ꞌga upe. Series,  “Pejejereko tywereteramũ miamũ kasi pepoit Jejui ꞌga rerowiar awi ne, ꞌjau ki ene ꞌgã nupe”, ꞌjau ore ꞌga upe. “Jejui ꞌga rerowiaara ꞌã jane. Aꞌeramũ ꞌgã amũ jane rerekou tyweaete. Sãꞌã ae yara mura imomora ꞌy pe esaga, ijerewa resaga. Nan tee futat Janeruwarete ꞌga jane rereko tywerukari ꞌgã nupe. Taesak ꞌgã aꞌjea futat tejerowiara ꞌjau kwy, ꞌjau nipo ꞌga janee, ꞌjau ki ene ꞌgã nupe”, ꞌjau ore ꞌga upe aiꞌi. Pẽ pype arakou ako ore imomeꞌui pẽ nupe ikue. Pẽ nereko tywereteꞌemauwe ako ore ꞌjau pẽ nupe ikue. “ꞌAwamũ pẽẽ Jejui ꞌga rerowiaara. Aꞌeramũ nipo ꞌga rerowiareꞌema ꞌgã pẽ nerekou tyweaete”, ꞌjau ako ore pẽ nupe jepi. Aꞌjea futat ore ꞌi pẽ nupe. Oreꞌeawer imũ etee futat nipo ꞌgã pẽ nerekou. Aꞌeramũ je ꞌjau tepytuna ꞌgã nupe: “Maran gatu nipo ꞌgã jaruete ajemogyaweꞌem. Mamaꞌeukwaawa ꞌwyriara nipo ꞌgã omomoirukat Jejui ꞌga rerowiar awi raiꞌi?” ꞌjau ore arajaupe. “Simomeꞌu ekoete nipo jane Jejui ꞌga ꞌgã nupe rakue?” ꞌjau ore arajemogyau pẽ nupe. Aꞌeramũ ore aꞌeramũ kweramũ Timoteo ꞌga monou pẽ nesaka kamẽsĩete imoporogytaukaa pẽ nupe."
52,3,6,"ꞌGã nera Paulo ꞌga makuꞌiuAꞌeramũ ꞌga awau pẽ nesaka ikue. ꞌAwamũ ꞌga ꞌua pẽ momeꞌwau oree nũ. “Tesarũn ipewara ꞌgã, Jejui ꞌga rerowiaara ꞌgã ajemogy je ꞌga rerowiaa. Nopoiri futari ꞌgã ꞌga rerowiar awi”, ꞌjau ꞌga ꞌua pẽ momeꞌwau oree. “ꞌGã ojejuka je ajuee”, ꞌjau ꞌga oree pẽ momeꞌwau. “Pẽ nee nanẽ ꞌgã neaꞌaramũ je ajemogyau nũ”, ꞌjau ꞌga oree. “Pẽ nesagaꞌupa ꞌgã ajemogyau. Sãꞌã pẽẽ ꞌgã nesagaꞌuwa. Nan tee futat ꞌgã jemogyi pẽ nesagaꞌupa”, ꞌjau ꞌga oree imomeꞌwau."
52,3,7,ꞌGa pẽ momeꞌua ore makuꞌiu pẽ nee. Mamaꞌe tesirũa te ajee ojeup oree aiꞌi. ꞌGã amũ ore rerekou tyweaete aiꞌi. Aꞌere aꞌe pype Timoteo ꞌga ruri pẽ momeꞌwau oree.
52,3,8,Aꞌeramũ pẽ momeꞌua orekuꞌi mojerana ore ree. ꞌGa rerowiarareteramũ pejemogyramũ nipo orekuꞌiramũ arakou pẽ nee.
52,3,9,"Jarejuwarete ꞌga upe ore oroporogytau jepi. “Tesarũn ipewara ꞌgã, eneremiayuwa ꞌgã ene rerowiat ajemogyau. Aꞌeramũ ore aꞌeramũ arakuꞌiramũ arakou ꞌgã nee”, ꞌjau ore ꞌga upe jepi."
52,3,10,"10,11 Jarejuwarete ꞌga upe oroporogytau arakou. Auꞌjeteramũ oroporogytau arakou. “Tene ore oi peu ꞌgã pyri ꞌgã muꞌjau esage ene ree”, ꞌjau ore ꞌga upe jepi. “Tojemogypyyk katu katu ꞌgã ene ree ꞌjau”, ꞌjau ore Jarejuwarete ꞌga upe. Jejui ꞌga janejararetea. ꞌGa upe nanẽ ore ꞌjau nũ. “Ore poar iki pejepe, ore mojewyrukaa ꞌgã pyri”, ꞌjau ore ꞌgã nupe arakou. Series, "
52,3,12,"Pẽporomutat pejejemogyau pejejuee. Tekotee ꞌgã nee nanẽ pẽẽ pejeporomutaramũ nũ. Aꞌeramũ ore ꞌjau Jarejuwarete ꞌga upe arakou: “Iporomutat ꞌgã ajuee. Ojejuka esage ꞌgã ajuee. Aꞌeramũ ene ꞌgã poaa ꞌgã mojejukau esage aꞌeramũ taetu ajuee”, ꞌjau ore ꞌga upe oroporogytau pẽ nee arakou. Sãꞌã oreporomutara pẽ nee. Nan tee futat pẽporomutaramũ pejejuee."
52,3,13,"“Epoar iki ꞌgã. Emamuakar iki ꞌgã mamaꞌe tywera apoukareꞌema ꞌgã nupe”, ꞌjau ore Jarejuwarete ꞌga upe pẽ nee arakou. Aꞌeramũ ꞌga aipo apo re pẽẽ mamaꞌe tywera apo futareꞌema. Aꞌeramũ nipo pẽẽ Jejui ꞌga ruramũ pejejemogyau esage ꞌga upe. Anure nipo Janejararete ꞌga ojewya wemiayuwa ꞌgã nerua ojeupi. Aipo ꞌara rupi nitywi futari pẽ kwaukaara ꞌgã amũ."
52,4,1,"1,2 Pẽ pype arakou ako ore pẽ muꞌjau Jarejuwarete ꞌga remifutar are ikue. “Pejejemogyau esage Jarejuwarete ꞌga pemuoryp”, ꞌjau ako ore pẽ nupe ikue. “ꞌGa jeꞌeg imũ etee pẽẽ mamaꞌe apou”, ꞌjau ako ore pẽ nupe ikue. Pẽneaꞌar iki oreꞌeawer are. “Peꞌje pejejemogyau Jejui ꞌga ꞌeawer imũ etee futat”, ꞌjau ako ore pẽ nupe ikue. Jejui ꞌga ꞌã pẽjararetea. ꞌGa futat ako aipo ore muꞌeukaa pẽ nupe ikue. Aꞌeramũ ki pẽẽ oreꞌeawer imũ etee futat pejejemogyau esage aꞌjea futat. ꞌGa remifutar imũ etee futar iki pẽẽ mamaꞌe apou ꞌga upe."
52,4,3,"Mamaꞌe tywera apoweꞌem futat. Peko esage aꞌjea futat ꞌga upe. Kũimaꞌeramũ pejekoweꞌem pejejemirekoeꞌem are. Pejejemireko are etee ki peko. Kũjãnamũ nanẽ kasi pejemeneꞌema peenũi pejejefue ne. Pejemena etee ki pereko. Aipoa esage Janeruwarete ꞌga upe. 4,5 Kũimaꞌe ꞌgã nupe nanẽ ore ꞌjau nũ: Peko kasi Jejui ꞌga rerowiaareꞌema ꞌgã ꞌjawe etee ne. ꞌGã ꞌã oo akou wemirekoeꞌema mue are etee kwe pe watau. Kũjã mue are etee weaꞌaramũ ajemogyau. Aꞌere kasi nan peko ne. Pejejemireko are etee futar iki pẽneaꞌat."
52,4,6,"ꞌGa rerowiaaramũ ꞌã jane jarejuewireramũ juejue futat. Aꞌeramũ kasi pẽẽ, “Jerewirera ꞌga remirekoa te nãꞌã reꞌã”, peꞌje ne, ipojekaweꞌem erawau pejejaui ne. Aipoa apoara ꞌgã nipo Janeruwarete ꞌga erekou tyweaete ee. Aipoa ako ore oromomeꞌu pẽ nupe ikue. Aꞌeramũ ore imomeꞌwauꞌjapa pẽ nupe nũ. Janeruwarete ꞌgã jane mũꞌẽ werowiareꞌema ꞌgã nui mamaꞌe tywera apoukareꞌema janee, jane mogyau esage wowase."
52,4,8,Najemaꞌea rũi futat jejeꞌega poromũ. Janeruwarete ꞌga jeꞌega te poromũ. Janeruwarete ꞌga ꞌã jane upe Uꞌagesage muara. ꞌGa ꞌeawera etee ꞌã je amomeꞌu pẽ nupe. Aꞌeramũ aipo renupareꞌema ꞌgã Janeruwarete ꞌga jeꞌeganupeꞌema futat.
52,4,9,"Janeruwarete ꞌga ako pẽ muꞌe pejejuee pẽporomutar are ikue. Maꞌeramũ ꞌã ꞌawamũ pejejuka esage pejejuee pejejemogyau. Aꞌeramũ je aipo are kaꞌarana kwasiareꞌema pẽ nupe. Jejui ꞌga rerowiaara ꞌgã nee pejejejukau esage pejejemogyau, Masetoni ywy pewara ꞌgã nee. Aꞌeramũ ki pẽẽ pejejejukau esage ꞌawamũ taetu ꞌgã nee pejejemogyau."
52,4,11,"“Pejemuawapir iki pejejemogyau ꞌgã pype. Pẽmaraꞌne kasi pejejuee ne. ꞌGã agoꞌwaweꞌem ꞌgã porowyky are. Pejeporowykya etee futat iapou pejejee pejejemifutara muawamũ. Aꞌeramũ pẽẽ mamaꞌe renũineꞌema pejejemogyau ꞌgã nupe”, ꞌjau ako je pẽ nupe ikue. Aꞌeramũ ki pejejemogyau pejejeupe jeꞌeawer imũ etee futat. Aipo apo re Jejui ꞌga rerowiaareꞌema ꞌgã oporomutaramũ pẽ nee. Aꞌeramũ nipo ꞌgã ꞌjau: “Aꞌjea futat Jejui ꞌga rerowiaara ꞌgã nesageramũ”, ꞌjau nipo ꞌgã ajaupe, pẽ nesakawe."
52,4,13,"Janejararete ꞌga ruapꞌAwamũ ore pẽ muꞌei amanũ maꞌefera ꞌgã nee, Jejui ꞌga rerowiaara ꞌgã nee. Pẽꞌarasig kasi pejejemogyau ꞌgã nee ne. Jejui ꞌga rerowiareꞌema ꞌgã iꞌarasig futat ajemogyau. Aꞌere ꞌgã nuapesagi Jejui ꞌga rura. Aꞌeramũ ꞌgã aꞌeramũ uꞌarasigamũ futat ajemogyau. Aꞌere jane naani. ꞌGa rura jane siapesak jarejemogyau. Aꞌeramũ jane jareꞌarasigeꞌemamũ jarejemogyau."
52,4,14,"Amanũ re ꞌã Jejui ꞌga ferawi rakue nũ. Oferaw ire ꞌã Jejui ꞌga awau ywag ipe rakue nũ. Aꞌeramũ ꞌga amanũuꞌjapeꞌema. Aꞌea ꞌã jane sikwaap. Anure nipo Janeruwarete ꞌga Jejui ꞌga mojewya ꞌga mua ꞌawa ywy pe nũ. Jejui ꞌga ꞌua ojewya nũ. ꞌGa ruwa ꞌga ꞌga rerowiaara ꞌgã nerojewyrukaa ꞌau ꞌga upe, amanũ maꞌefera ꞌgã nerojewya erua. Aꞌeramũ jane aꞌeramũ jareꞌarasigeꞌemamũ ꞌgã nee."
52,4,15,Ojewyr are Janejararete ꞌga jane muꞌjau. Aꞌeramũ ꞌã jane ikwaapa. ꞌGa jewyawa rupi ꞌga rerowiaaramũ jane jarewau jarejeupia ꞌga rowosõu. Amanũ maꞌefera ꞌgã naꞌne awau ꞌga rowosõu. Aꞌere imanũeꞌemamũ jane jarewau ꞌga repejãna ꞌga rowosõu. Aipo ꞌara rupi Jejui ꞌga ruri ojypa wafukaita wemiayuwamũ jane upe. Ywagipewara ꞌgã ꞌwyriara ꞌga nanẽ futat nipo wafukaita nũ. Aꞌere nipo ꞌga jumiꞌaranũũ pyi ꞌgã nupe. Aꞌeramũ nipo jane Kristu ꞌga rerowiaaramũ jarewau jarejeupia ꞌga rowosõu. Amanũ maꞌefera ꞌgã naꞌne ꞌga imonou imowywya ywy awi. Ywy awi amũꞌẽ re ꞌgã awau ojeupia Kristu ꞌga repejãna.
52,4,17,Aꞌere jane imanũeꞌemamũ jarewau jarejeupia jarejatykau ꞌgã nee ꞌga rowosõu ywasiga pype. Wowosĩmaw ire nipo ꞌga wemiayuwamũ jane rerawau erojewya ꞌUwarete ꞌga pyri. Aꞌeramũ jane peu futat jarejemogyau nakwaparimũ rũi ꞌgã pyri.
52,4,18,"Aꞌeramũ pẽẽ pejewau aipo momeꞌwau ꞌgã nupe kwe pe. Kasi ꞌgã jemogyi uꞌarasigamũ ꞌgã nee ne, amanũ maꞌefera ꞌgã nee ne, Jejui ꞌga rerowiaara ꞌgã nee ne."
52,5,1,"1,2 “Maranime sipo ajee Jejui ꞌga ruri werowiareꞌema ꞌgã nerekou tyweaete?” ꞌjau nipo pẽẽ pejejaupe. Aipo peꞌje kasi ne. “Aꞌe rupi nipo ꞌga ruri”, naruꞌei ore pẽ nupe. “Nikwaawi jane ꞌga ruawa”, ꞌjau ore pẽ nupe jepi. Sãꞌã munaꞌywa. ꞌOga jara ꞌga munaꞌywa rura kwaaweꞌema. Nan tee futat jane Jejui ꞌga ruawa nikwaawi."
52,5,3,"Owaẽm erujewi futat nipo ꞌga ruawa upe. Aꞌeramũ jane jarejemogy esage are etee futat jarejeaꞌaramũ. “Nitywi mamaꞌe tywera jane ree”, ꞌgã ꞌeramũ nipo iwaẽmi erujewi ꞌgã nereko tyweawa upe. Sãꞌã kũjã kaꞌjameꞌema waꞌyray awi. Aꞌeramũ ꞌã ojemouaga etee waꞌyray upe. Nan tee futat Jejui ꞌga rerowiareꞌema ꞌgã aipoa ꞌara rupi nokaꞌjamarũi wereko tywer awi. Takaꞌjam ꞌjau nipo ꞌgã ojeupe numiamũ. Aꞌere nipo ꞌgã nokaꞌjamarũi futari wereko tywer awi. Naako tywet nanaꞌnĩ pype rũi futat ꞌgã awau poromũ."
52,5,4,"Aꞌere pẽẽ Jarejuwarete ꞌga pekwaap. Aꞌeramũ ki pẽẽ mamaꞌe tywera apoweꞌem Jejui ꞌga jewyra poromukuran. Aꞌeramũ ꞌga rura jane mopiryyiteꞌema. Sãꞌã munaꞌywa ꞌga amũ pyyga erujewi ꞌga mopiryyja. Nan kasi pejemopiryyjukat ꞌga upe ne. Naypytunimũ wata maꞌe ꞌjawe rũi pẽẽ. Ypytunimũ wata maꞌe ꞌgã nuesagi mamaꞌea. Jarejuwarete ꞌga jeꞌega kwaapareꞌema ꞌgã ypytunimũ wata maꞌe ꞌjawe. Aꞌeramũ ꞌgã mamaꞌe tywera apou akou. Janeruwarete ꞌga remiaporama kwaapeꞌema futat. “Ojewyt nipo Jejui ꞌga werowiareꞌema ꞌgã nerekou tyweaete” ꞌe kwaapeꞌema. Aꞌere pẽẽ nanarũi. Pekwaap futat ꞌga jeꞌega ore ꞌjawe. Aꞌeramũ jane juejue ꞌga remiaporama kwaapa, Jejui ꞌga jewyra kwaapa. ꞌArimũ wata maꞌe ꞌjawe jane. Sikwaap jane mamaꞌea. 6,7 Aꞌeramũ ore ꞌjau pẽ nupe: “Peꞌje sajemogy ꞌga rapesaka”, ꞌjau ore pẽ nupe. “Peꞌje sajemuꞌakwaap mamaꞌe tywera apo awi ꞌga rura poromukuran”, ꞌjau ore pẽ nupe.Jejui ꞌga rura rapesakareꞌema ꞌgã oset maꞌe ꞌjawe futat ajemogy. Nokwaawi futari ꞌgã mamaꞌea. Eawyryp maꞌe ꞌjawe nanẽ ꞌgã mamaꞌe kwaapeꞌema. Iꞌakwaaweꞌema ꞌgã. Aꞌeramũ ꞌgã mamaꞌe tywera apou akou."
52,5,8,"Aꞌere jane nanarũi. ꞌArimũ wata maꞌe ꞌjawe jane. Janeꞌakwaap jane. Aꞌeramũ ore ꞌjau pẽ nupe: “Peꞌje sajemogy esage ꞌga upe. Peꞌje sajemuꞌakwaap mamaꞌe tywera apo awi”, ꞌjau ore pẽ nupe. Jejui ꞌga rura poromukuran sirowiat ꞌga nanimenime ꞌjau, janeporomutat ꞌga ree ꞌjau, janereaꞌat jarejemogyau ꞌga ree. Aipo apoaramũ jarejemogyau jefaruu ꞌjawe. Itajuaity rerekwara ꞌjawe jane jemogyi. Itajuaitya jefaruua wereko imunepa uꞌyw awi. Opyꞌapiara munepa. Itaju akagyrũa nanẽ imunepa nũ. Aꞌeramũ uꞌywa osoweꞌem ꞌga upe. Ojeafakau etee. Nan tee jane. Jane ꞌga rerowiaramũ ꞌgã amũ ꞌga rerowiar awi jane momoirukareꞌema."
52,5,9,"Najane rereko tyweawamũ rũi ako Janeruwarete ꞌga jane mũꞌẽi ꞌgã nui ikue. Jane katuꞌoka te ako ꞌga jane mũꞌẽi ꞌgã nui ikue. Janeruwarete ꞌga jane katuꞌogukaa Janejararete ꞌga upe, Jejui Kristu ꞌga upe."
52,5,10,Jejui ꞌga amanũ jane katuꞌokawamũ futat. Aꞌeramũ jane aꞌeramũ jarewau ꞌga pyri jarejemogyau peu futat nakwaparimũ ete rũi. ꞌGa jewyreꞌemauwe jaremanũmũ jane jarewau ꞌga pyri peu futat. Jaremanũmeꞌẽwe ꞌga jewyramũ jane jarewau ꞌga pyri.
52,5,11,"Aꞌeramũ pẽẽ pejewau ꞌawamũ ꞌga ruawama momeꞌwau kwe pe pejejaupe. Aipo momeꞌua ꞌga rerowiarukaa pejejaupe. Nanuara ꞌã pẽẽ iapou pejejemogyau. Aꞌeramũ pẽẽ taetu pejejopoaa ꞌga rerowiar ywyapiukaa pejejaupe. ꞌGã neko esage are ꞌgã muꞌakwaapawetJejeuwa ꞌjawe pẽẽ. Aꞌeramũ je pẽ muꞌjau mamaꞌe are. Peenup katu katu ki pejeꞌwyriara ꞌgã jeꞌega. Janeruwarete ꞌga ꞌgã amũꞌẽ imonou pẽ nupe pẽꞌwyriaramũ. Aꞌeramũ pẽẽ ꞌgã jeꞌega renupa esage. Jarejuwarete ꞌga jeꞌeg are ꞌgã pẽ muꞌei. Aꞌeramũ ki pẽẽ ꞌgã jeꞌeg are pejeapyakau. Pejeporomutaramũ ꞌgã nee nanẽ nũ. Peꞌje ki pejejejukau esage ꞌgã nee, pejemuꞌjara ꞌgã nee. Pejamue kasi ne. Pẽtaꞌwa ki pejejaupe."
52,5,14,"Pẽẽ mũ peko futat iwewue maꞌeramũ pejejopype. Aꞌeramũ pẽẽ pejejeꞌega iwewue maꞌe ꞌgã nupe, ꞌgã wewue awi ꞌgã momoia. “Peꞌje pejewau pejeporowykyau”, peꞌje ki ꞌgã nupe.Pẽẽ mũ nipo pejejorypawamũ pejejemogyau. Aꞌeramũ ki pẽẽ aipo ꞌgã poaa ꞌgã makuꞌiu. ꞌGã amũ nipo Jejui ꞌga rerowiaa inãinãnĩꞌĩ etee. Aꞌeramũ pẽẽ ꞌgã muꞌjau ꞌga ree, ꞌga rerowiar ywyapiukaa ꞌgã nupe. Pejeꞌeg esage ki ꞌgã nupe najuejue etee. Pemoywyrafen kasi pejejeꞌega ꞌgã nupe ne."
52,5,15,ꞌGã amũ nipo mamaꞌe tywera apou pẽ nupe. Aꞌere kasi pejepyk ꞌga ree ne. Mamaꞌe esagea etee ki peapo pejejaupe. Tesirũmera ꞌgã nupe nanẽ mamaꞌe esagea etee pẽẽ iapou nũ.
52,5,16,Pẽnoryp ete futar iki pejejemogyau.
52,5,17,Auꞌjeteramũ futat pejejeꞌega monou Jarejuwarete ꞌga upe.
52,5,18,"“Auꞌjete mamaꞌea eremut jee, ki Kuꞌjyp”, ꞌjau ki pẽẽ ꞌga upe. Mamaꞌeaya nipo ojeapou pẽ nupe. Aꞌetea ki pẽkuꞌi etee futat. Aꞌea Janeruwarete ꞌga afutat. Jejui Kristu ꞌga ree ojemujat maꞌeramũ omuorywa Janeruwarete ꞌga afutat."
52,5,19,"Pejejeupe Jarejuwarete ꞌga ꞌAgesage jeꞌegauwe ki pemojerowiat pejejemogyau. Auꞌjeteramũ nipo ꞌga ꞌAgesage jeꞌega nepeenuwi. Aꞌeramũ nojeꞌeguꞌjawi pẽ nupe ne. Janeruwarete ꞌga je mut je moporogytaukaa pẽ nupe, pejejeupe ꞌga amũ ꞌeramũ ki aꞌe are peapyaka."
52,5,21,"Pejejeupe ꞌga amũ mamaꞌe momeꞌuramũ ki, “aꞌjea futat sipo aipo ꞌga ꞌea?” peꞌje raꞌne pejejeupe. Aꞌjea ꞌeramũ pẽẽ aꞌjea futat erowiaa pejejemogyau. Mamaꞌe aꞌjeꞌema ꞌeramũ pẽẽ imokaꞌjama kamẽsĩete. NaJaneruwarete ꞌga ꞌAgesagea rũi ꞌga muꞌeukat."
52,5,22,Kwaiwete te ꞌã mamaꞌe aꞌwyreꞌema. Aꞌere kasi peapo amũ majepeiꞌi etee miamũ futat ne.
52,5,23,"Jarejuwarete ꞌga upe ore ꞌi: “Emopyꞌataꞌwa Tesarũn ipewara ꞌgã imogyau”, aruꞌe ore ꞌga upe arakou. “Emuesage ki ꞌgã. Ejeꞌjawe ꞌgã mogyau esage”, ꞌjau ore ꞌga upe arakou. “Ene amuesage re ꞌgã tifuewet eme mamaꞌe tywera apo are ajemogyau”, ꞌjau ore pẽ nee ꞌga upe. “Amuesage re ꞌgã wesageramũ aꞌjea futat Jejui Kristu ꞌga jewyramũ. Nitywi futari nipo ꞌgã tywera ꞌgã pype aipo ꞌara rupi”, ꞌjau ore pẽ nee ꞌga upe."
52,5,24,Janeruwarete ꞌga futat ꞌã jane mũꞌẽ wemiayuwamũ. ꞌGa ꞌã jane muesageu jane mogyau ojeꞌjawe. Nomokaꞌjami futari ꞌga uꞌeawera. Uꞌeawer imũ etee futat ꞌga mamaꞌe apou pẽ nupe.
52,5,25,Orepytuna ꞌjawe pẽẽ oree. Aꞌeramũ ki pẽẽ pejejeꞌega monou Jarejuwarete ꞌga upe ore ree.
52,5,26,"Peꞌje pejejeꞌega Jejui ꞌga rerowiaara ꞌgã nupe jee. “Paulo ꞌga ojeꞌega mua janee: Jaruete te pẽẽ? ꞌe mua janee”, peꞌje ki pejejaupe, pejejomana."
52,5,27,"Koa kaꞌarana ki pemogytaayay futat. Jejui ꞌga rerowiaara ꞌgã nemianuwamũ pemogyta, ꞌjau je pẽ nupe. Aipoa Janejararete ꞌga afutat, ꞌjau je pẽ nupe. Jarejararete ꞌga, Jejui Kristu ꞌga resagea pẽ nerekoa je afutat.Kweramũ etee jeremimomeꞌua."
53,1,1,"2 TesarũnJe Pauloramũ kaꞌarana akwasiaruꞌjap Tesarũn ipewaramũ pẽ nupe nũ. Jejui Kristu ꞌga ꞌã Janejararetea. ꞌGa ꞌã perowiat pejejemogyau. Aꞌeramũ pẽẽ pejejemogyau ꞌga remiayuwamũ. Jarejuwarete ꞌga remiayuwamũ nanẽ ꞌã pejejemogyau nũ. Silasi, Timoteo. Mĩmera ꞌgã ako je pyri. Aꞌeramũ ore kaꞌarana monou ikwasiaa pẽ nupe. Kuꞌjywa ꞌga Janeruwaretea. Jejui Kristu ꞌga ꞌã Janejararetea. ꞌGã nesagea pẽ nerekoa je afutat. Pẽ mopyꞌataꞌwaa nanẽ je ifutaa nũ."
53,1,3,"Werowiareꞌema ꞌgã nui werowiaara ꞌgã mojoꞌokawamPẽẽ ꞌã orerewirera ꞌjawe. Kũjãmeramũ pẽẽ orerenyra ꞌjawe. Jejui ꞌga ꞌã perowiat pejejemogyau. ꞌAwamũ taetu pẽẽ ꞌga rerowiaa aꞌjea futat. ꞌAwamũ ꞌã pẽẽ pejejejukau esage pejejuee. Aꞌeramũ ore Jarejuwarete ꞌga muorypa pẽ nee: “Tesarũn ipewara ꞌgã ene rerowiararetea, ki Kuꞌjyp. Aipo are orekuꞌiramũ arajemogyau”, ꞌjau ore ꞌga upe. “Ojejukau esage nanẽ ꞌgã ajemogyau ajuee nũ. Aipoa nanẽ ore makuꞌiu ore mogyau nũ”, ꞌjau ore ꞌga upe arajemogyau. Jejui ꞌga rerowiaara ꞌgã pype arajemogyau taetu ore pẽ momeꞌwau ꞌgã nupe jepi. “Tesarũn ipewara ꞌgã Jejui ꞌga rerowiaareꞌema ꞌgã wereko tywerete agawewi. Aꞌetea ꞌgã nopoiri futari ꞌga rerowiar awi. ꞌGã nereko tywera Jejui ꞌga rerowiar ywyapiukaa etee te futat ꞌgã nupe”, ꞌjau ore pẽ momeꞌwau kwe pewara ꞌgã nupe, orojerowiaa pẽ nee ꞌgã nupe jepi."
53,1,5,"Pejereko tywera upe pejemouaga resakawe Janeruwarete ꞌga ꞌjau pẽ nupe: “Aꞌjea futat pẽẽ je rerowiaara raꞌe. Aꞌeramũ pẽẽ pejejua futat pejejemogyau je pyri nakwaparimũ rũi futat”, ꞌjau nipo ꞌga pẽ nupe. “Anure nipo je rekoi ꞌwyriaramũ pẽ nupe najuejue etee futat”, ꞌjau nipo ꞌga pẽ nupe. “Pejemouag te ꞌã pejejemogyau pejejereko tywera upe. Nepepoiri futari je rerowiar awi. Aꞌeramũ je aꞌeramũ pẽ mua tejepyri anure”, ꞌjau nipo ꞌga pẽ nupe. Poromũ futat pẽnepya. Aꞌjea futat ꞌga ae mepyi."
53,1,6,"6,7 Wowase ae majatykaawa ꞌara rupi nipo Janeruwarete ꞌga ae resaka najuejue etee. ꞌGa ꞌã ae kwaap katu katu. Aꞌeramũ ꞌga werowiaaramũ jane kwaapa. Werowiaaramũ etee nipo ꞌga jane monou jane mogyau ywag ipe ojepyri. Aꞌeramũ futat ae awau worywamũ ꞌga pyri. Poromũ futat janerepya. Werowiareꞌema ꞌgã nanẽ ꞌga ikwaapa nũ. Werowiareꞌema ꞌgã ꞌga imonou mamaꞌeukwaawa rapyaw ipe. Poromũ futat ꞌgã nepya. ꞌGa ꞌã ae kwaap katu katu. Aꞌeramũ ꞌga aꞌjea futat ae mepyau aipo pyu.Anure nipo ꞌga Jejui ꞌga mua imojewya esaukaa ꞌau ywy pewara ꞌgã nupe najuejue etee. Tata reny ꞌjawewara pype nipo ꞌga ꞌua ojewya, ywagipewara ꞌgã, ipãjẽ maꞌe ꞌgã neewe. Aꞌe pe Janeruwarete ꞌga pẽ nereko tywearera ꞌgã nerekou tyweaete. Aꞌere aipoa ꞌara rupi pẽ nereko tywera teepawamũ pẽ nui."
53,1,11,"Aꞌeramũ ore orojeꞌega monou Jarejuwarete ꞌga upe pẽ nee jepi: “Epoar iki Tesarũn ipewara ꞌgã, ki Kuꞌjyp. ꞌGã ꞌã ene rerowiat. Aꞌeramũ ene ꞌgã poaa ꞌgã mogyau esage ejeupe”, ꞌjau ore ꞌga upe. “Ene ꞌã eremũꞌẽ ꞌgã imogyau ejaꞌyramũ. Aꞌeramũ ene epãjẽ mũ mamaꞌe esage apoukaa ꞌgã nupe. Epoar iki mamaꞌe esagea taapo ꞌjau ꞌjara ꞌgã”, ꞌjau ore ꞌga upe jepi. Aꞌeramũ nipo pẽẽ ꞌjau pejejaupe: “Jejui ꞌga ꞌã, Janejararetea. Esage futat ꞌga tekotee ꞌgã nesage apyraapa. ꞌGã pãjẽa nanẽ ꞌga wapyraap nũ”, ꞌjau nipo pẽẽ pejejaupe. Pẽneko esage resag ire nipo tekotee ꞌgã ꞌjau: “Jejui ꞌga wemiayuwa ꞌgã omogy esage futat. Ojejuka esage Kuꞌjywa ꞌga ꞌgã nee”, ꞌjau nipo ꞌgã pẽ nesag ire. Aꞌeramũ futat nipo pẽẽ Jejui ꞌga futarukaa ꞌgã nupe."
53,2,1,"Mamaꞌe tywera jatꞌAwamũ ore pẽ muꞌei Jejui ꞌga jewyaw are. Ojewya nipo Janejararete ꞌga jane majatykau ojee. Aꞌere nipo ꞌga jewyr enune ꞌgã amũ ꞌi pẽ nupe: “ꞌUt ako Janejararete ꞌga ikue”, ꞌjau futatee nipo ꞌgã pẽ nupe. Aꞌere kasi perowiar ine. Oꞌmeramũ te nipo ꞌgã ꞌi. Peapyaka kasi nanuara ꞌgã jeꞌeg are ne. “Aꞌea Paulo ꞌga okwasiat inuga oree”, ꞌgã ꞌeramũ kasi peapyaka ꞌgã nee ne. Oꞌmeramũ te nipo ꞌgã ꞌi. “Janeruwarete ꞌga ꞌAgesagea ore muꞌe aipo are”, ꞌgã ꞌeramũ miamũ kasi peapyaka ꞌgã jeꞌeg are ne. Oꞌmeramũ te nipo ꞌgã ꞌi. Nuri we futat Jejui ꞌga. Aꞌeramũ nipo ꞌga apoa erujewi janee."
53,2,3,"Pejemoryteeukat kasi ꞌgã nupe ne. ꞌGa jewyr enune nipo ꞌgã amũ opoia Jarejuwarete ꞌga rerowiar awi kwaiwete futat. Nooi futari nipo ꞌgã Jarejuwarete ꞌga piara rupi aꞌeramũ. Aꞌe pype nipo kũimaꞌe ꞌga amũ ojesaukaa ywy pewaramũ janee najuejue etee. Mamaꞌe tywera jara ꞌga poromũ ojesaukaa janee. Mamaꞌeukwaawa rapyaw ipe oo maꞌerama ꞌga futat poromũ. Aipoa kũimaꞌe ꞌga nipo oꞌmeramũ ae upe. “Je ꞌã pãjẽretea futat. Nitywi ꞌga amũ je ꞌjawe”, ꞌjau futatee nipo ꞌga. “Pemuoryp kasi maira mũ ne. Kuꞌjywa ꞌga miamũ kasi pemuoryw ine. Je etee futar iki je muoryp pejepe”, ꞌjau nipo ꞌga pẽ nupe najuejue etee. Aꞌeramũ nipo ꞌga awau Jerusareg ipe miamũ futat. Awau nipo ꞌga osou Janeruwarete ꞌga mogytaaw ipe wapyka ꞌgã nowase. “Je ꞌã Pẽnuwaretea futat”, ꞌjau futatee ꞌga awau ae upe. Aipoa mamaꞌe tywera jara ꞌga jesaukar ire te nipo Janejararete ꞌga ruri."
53,2,5,Jejeꞌega sipo pemokaꞌjam rakue? Pẽ pype tekou ako je aipo momeꞌui pẽ nupe ikue.
53,2,6,"6 Aꞌere ꞌawamũ mamaꞌe tywera apoara ꞌgã nuri. Iaꞌwyreꞌema ꞌga nipo mamaꞌe tywera apoukaa ꞌgã nupe. Aꞌere aipo ꞌga nikwaapawi we. Mamaꞌe tywera jara ꞌga ijesaukariwet ꞌgã nupe numiamũ. Aꞌere ajepeja ꞌga nafutari ꞌga jesaukaraiaiwa ꞌgã nupe. Aipo ꞌga ꞌã pekwaap. Wemifutara ꞌara rupi Janeruwarete ꞌga ꞌga peꞌai ꞌawa ywy awi. ꞌGa ꞌga peꞌa re te nipo mamaꞌe tywera jara ꞌga ꞌua. Ojesaukaa pa futat ꞌgã nupe amunawa moymoyka awau. Mamaꞌeukwaawa ꞌwyriara pãjẽ mũ mamaꞌe tywera jara ꞌga ruri. Aꞌeramũ nipo ꞌga aeremiapoeꞌema apou kwaiwete ꞌgã nowase. Aꞌere nipo ꞌga oꞌmeramũ te ꞌga ꞌi. “Kuꞌjywa ꞌga pãjẽ mũ je mamaꞌe apoi”, ꞌjau futatee nipo ꞌga. Aꞌeramũ nipo aipo ꞌga remiapo resakara ꞌgã ꞌjau ajaupe: “Kuu. Ereesak te ꞌga remiapofera raꞌe? Janeruwarete ꞌga remimurera ꞌga futat nipo ꞌã”, ꞌjau nipo ꞌgã ajaupe.Mamaꞌe tywera jara ꞌga nipo oꞌmeramũ te eꞌi akou ꞌgã nupe. Aꞌeramũ nipo mamaꞌeukwaawa rapyaw ipe oo maꞌerama ꞌgã wapyakau ꞌga jeꞌeg are. Nuapyakai futari ꞌgã mamaꞌe aꞌje are rakue. Aꞌeramũ Janeruwarete ꞌga ꞌgã katuꞌokeꞌema ꞌgã mogyaweꞌem futat ojepyri. Aipo ꞌgã wapyaka futat mamaꞌe tywera jara ꞌga jeꞌeg are. Aꞌeramũ nipo Janeruwarete ꞌga ꞌjau ojeupe: “Nuerowiari wejue ꞌgã mamaꞌe aꞌjea jepi. Tene ajee ꞌgã iꞌme maꞌe jeꞌega etee erowiari ajemogyau”, ꞌjau nipo ꞌga ojeupe. Aꞌeramũ nipo ꞌga aꞌeramũ ꞌgã ꞌme rerowiarukaa aipo ꞌgã nupe. Aꞌeramũ Janeruwarete ꞌga ꞌgã ꞌme are ako maꞌe ꞌgã juejue futat imonou mamaꞌeukwaawa rapyaw ipe. Mamaꞌe tywera apoara ꞌgã nanẽ ꞌga imonoukaa mamaꞌeukwaawa rapyaw ipe nũ. Akuꞌiramũ akou mamaꞌe tywera apo are. Aꞌeramũ ꞌga mamaꞌeukwaawa rapyaw ipe ꞌgã monou ꞌgã mogyau nakwaparimũ ete rũi. Peu futat nipo ꞌgã ajemogyau tyweaete ojereꞌemamũ futat. Aꞌere mamaꞌe tywera jara ꞌga rur ire nipo Janejararete ꞌga ruri ojewya nũ. Opãjẽ mũ futat Jejui ꞌga ruri. Wenyfugamũ futat ꞌga ꞌua. Aipoa ꞌara rupi Jejui ꞌga mamaꞌe tywera jara ꞌga jukau opytuu etee futat."
53,2,13,"Janeruwarete ꞌga remiayupAꞌere pẽẽ Jarejuwarete ꞌga remiayuwamũ. Ymã we te, ywy apoeꞌemauwe, Janeruwarete ꞌga poromutaramũ pẽ nee rakue. Aꞌeramũ ꞌga aꞌeramũ pẽ mũꞌjãu wemiayuwamũ. Aꞌeramũ ore ꞌjau ꞌga upe: “Auꞌjete Tesarũn ipewara ꞌgã eremũꞌẽ ꞌgã nui rakue”, ꞌjau ore ꞌga upe. “Auꞌjete ꞌgã erekatuꞌok rakue”, ꞌjau ore ꞌga upe pẽ nee. ꞌGa jeꞌega aꞌjea renupa ypy we futat pẽẽ aꞌe rerowiaa pejejemogyau. Aꞌeramũ ꞌga Uꞌagesage mua pẽ nupe pẽywytera katuꞌokawamũ. Aꞌeramũ pẽẽ ꞌawamũ ꞌga remiayuwamũ pejejemogyau. Jejui ꞌga ako ore imomeꞌwau pẽ nupe ikue. “Werowiaramũ ꞌga pẽ mogyi wemiayuwamũ”, ꞌjau ako ore pẽ nupe ikue. Ymã ako nepejemogyi Jarejararete ꞌga ꞌjawe ikue. Aꞌere pẽẽ ꞌawamũ ꞌga ꞌjawe pejemogy. ꞌGa pãjẽa pẽ nerekou, ꞌga resagea nanẽ pẽ nerekou nũ."
53,2,15,"Aꞌeramũ ki pẽẽ oreremimomeꞌufera renupa katu katu. Aꞌea aꞌjea futat. Oreremikwasiarera nanẽ nũ, erowiaa nũ."
53,2,16,"Janejararete ꞌga Jejui Kristu ꞌga jane futarete ꞌUwarete ꞌga retee. Esage ꞌgã akou janee. Jane poar iki ꞌgã jane mamuakaa mamaꞌe tywer awi. Jane poar iki ꞌgã Jejui ꞌga ruruꞌjawa rapesaka. Tepẽ makuꞌi ki ꞌgã pẽ mogyau. Tepẽ poar iki ꞌgã mamaꞌe esage apou, pẽ mojeꞌegukaa aꞌjeteetewi nanẽ nũ."
53,3,1,"Pemono ki pejejeꞌega ore reeꞌAwamũ je ꞌi orojewirera ꞌjawewaramũ pẽ nupe. Orojenyra ꞌjawewaramũ pẽ nupe nanẽ je ꞌi nũ. Jarejuwarete ꞌga upe pejejeꞌega pemono ore ree. Pẽ pype arakou ako ore Jarejararete ꞌga jeꞌega momeꞌui pẽ nupe ikue. Nan futat ꞌawamũ ore oi kwe pe imomeꞌwau ꞌgã nupe. Aꞌeramũ pẽẽ ꞌjau Jarejuwarete ꞌga upe: “Paulo ꞌga oo kwe pe Jejui ꞌga momeꞌwau ꞌgã nupe. Epoar iki ꞌga ꞌga momeꞌwau ꞌgã nupe, amunawa moyka. Ejerowiarukaa kwe pewara ꞌgã nupe”, ꞌjau ki pẽẽ ꞌga upe pejejeꞌega monou ore ree. Takwasiꞌo ki kamẽsĩete nanẽ Janeruwarete ꞌga rera. Tuerowiar iki ꞌgã kwaiwete ꞌga kamẽsĩete."
53,3,2,"Kwaiwete te ꞌã ꞌga rerowiareꞌema ꞌgã. Aꞌeramũ ki pẽẽ pejejeꞌega monou ꞌga upe je ree. “Ene te ꞌã nerepyygukari Paulo ꞌga itywet maꞌe ꞌgã nupe”, peꞌje ki ꞌga upe, pejejeꞌega monou je ree. “Ene ꞌã Paulo ꞌga rereko tywerete are ifuewet maꞌe ꞌgã eremuojet ꞌga wi, aipo ꞌgã iapoweꞌemauwe”, peꞌje ki ꞌga upe je ree."
53,3,3,Aꞌere Janejararete ꞌga uꞌeawer imũ etee futat mamaꞌe apoi. ꞌGa ꞌã opãjẽ amut pẽ nupe. ꞌGa ꞌã pẽ aꞌgu mamaꞌeukwaawa ꞌwyriar awi. Janejararete ꞌga ore mojemogypyygukaa ore mogyau pẽ nee. ꞌAwamũ pẽẽ orejeꞌeg imũ etee futat mamaꞌe apou pejejemogyau. ꞌAwamũ nepẽojeri futari iapou pejejemogyau.
53,3,5,Janejararete ꞌga nopoiri futari pẽ nui pejemogyramũ. Iporomutat futat ꞌga pẽ nee. ꞌAwa ywy pe ꞌga rekoramũ ꞌgã Jejui Kristu ꞌga rerekou tyweaete rakue numiamũ. Aꞌere ꞌga nopoiri futari ꞌUwarete ꞌga rerowiar awi. ꞌUwarete ꞌga remifutara etee futat ꞌga iapou rakue. Aꞌeramũ pẽẽ ꞌawamũ ꞌga ꞌjawe etee futat pejejemogyau. Jarejuwarete ꞌga remifutara etee futat peapo ꞌga ꞌjawe.
53,3,6,"Peporowyky ki mamaꞌe muaw areꞌAwamũ je pẽ muꞌei iwewue maꞌe ꞌgã nee. Jejui ꞌga rerowiaara ꞌgã amũ iwewue futat. Noporowykyi futari ꞌgã. Nuapoi futari mamaꞌea orejeꞌeg imũ. Aꞌeramũ je, Jarejararete ꞌga jeꞌeg imũ etee futat, ꞌjau pẽ nupe: Peꞌje pejepojoꞌogamũ iwewue maꞌe ꞌgã nui, ꞌjau je pẽ nupe."
53,3,7,"Pẽ pype arakou ako ore oroporowykyau futat orojee ikue. Aꞌeramũ pẽẽ ꞌawamũ pejeporowykyau futat, ore ꞌjawerimũ etee futat. Mamaꞌea nanẽ ako ore imua orojemiꞌuramamũ ikue. “Mamaꞌea pemut amũ oree”, ꞌjaweꞌem futat ako ore arakou pẽ nupe ikue. Naani. Auꞌjeteramũ ako ore oroporowykyau arakou ikue, orojeupe mamaꞌe muawamũ ikue."
53,3,9,"Aramuꞌe te ako ore pẽẽ Jarejuwarete ꞌga jeꞌeg are ikue. Aꞌeramũ amunipo ꞌã ore, “mamaꞌea pemut amũ oree”, ꞌjawarũ pẽ nupe rakue. Aꞌere ako ore naruapoi futari aipoa ikue. Oroporowykyau etee futat nanẽ ako ore ikue. Aꞌeramũ pẽẽ ꞌawamũ ore ꞌjawe etee futat pejeporowykyau pejejemogyau peu."
53,3,10,"Pẽ pype arakou ako ore ꞌjau pẽ nupe ikue: “Iporowykywereꞌema ꞌgã kasi pemojemiꞌwarukat futat ne”, ꞌjau ako ore pẽ nupe ikue."
53,3,11,"ꞌGã amũ ꞌjau oree aiꞌi: “Tesarũn ipewara ꞌgã amũ iwewue futat. Noporowykyi futari ꞌgã. Aꞌere ꞌgã poromuꞌakwaawiweramũ ajuee ꞌgã porowyky are”, ꞌjau ꞌgã oree aiꞌi."
53,3,12,"Aꞌeramũ ore ꞌawamũ ꞌjau pẽ nupe: “Janejararete ꞌga, Jejui Kristu ꞌga ore muꞌeukaa pẽ nupe: Peporowyky ki pejekaraemã muawamũ. Peꞌje pejepoia ꞌgã agoꞌo awi, peꞌje ki ꞌgã nupe”, ꞌjau ꞌga oree."
53,3,13,Mamaꞌe esagea peapo pejejemogyau pejeojereꞌemamũ futat.
53,3,14,ꞌGã amũ nipo niparuerowiariweri orejeꞌeg are. Aꞌeramũ ki pekotee ꞌgã nui. Aꞌeramũ ꞌgã weaꞌaramũ ꞌũina pejeꞌeg are. Tepeesak ꞌgã jekatuꞌoga aiporamũ ꞌjau.
53,3,15,Pereko tywet kasi ꞌgã ne. Pejejewirera ꞌjawe futar iki peporogyta ꞌgã nupe ꞌgã nerekou. Tepeesak ꞌgã jekatuꞌoga ꞌjau.
53,3,16,"Ojeꞌega ꞌgã nupe imonoawetJanejararete ꞌga ꞌã mamaꞌe esage jararetea. Tepẽ mopyꞌataꞌwa ki ꞌga pẽ mogyau. Ako futat ꞌga pẽ pyri. ꞌAwamũ je kaꞌarana kwasiaawa pyyka tepo pe. Tejeꞌega je amono ikwasiaa kaꞌaran are pẽ nupe pẽ futaa. Aꞌeramũ pẽẽ jeremikwasiarera resaka. “Paulo ꞌga futat okwasiat imua janee raiꞌi”, ꞌjau nipo pẽẽ pejejaupe jeremikwasiarera kaꞌarana pejejeupe iwaẽmamũ. Tejeꞌega je omono pẽ nupe pẽ futaa najuejue etee. Jarejararete ꞌga resagea pẽ nerekoa je afutat.Kweramũ etee jeremimomeꞌua."
54,1,1,"1 TimoteoJe Pauloramũ kaꞌarana akwasiat imonou enee, ki Timoteo. Jejui Kristu ꞌga ꞌã je mono kwe pe ojemomeꞌwaukaa ꞌgã nupe ikue. ꞌGa Ruwarete ꞌga ꞌã jane katuꞌokara. ꞌGa nanẽ je mono Jejui ꞌga momeꞌwaramũ ikue nũ. Jejui ꞌga ree sajemogypyyg ete jarejemogyau. Aꞌeramũ je aꞌeramũ tewau ꞌgã jeꞌeg imũ kwe pe morogyta esage momeꞌwau tekou ꞌgã nupe. Ymã te ako je Jejui ꞌga momeꞌui enee ikue, ki Timoteo. Aipo renupawe ako ene ꞌga rerowiaa ikue. Aꞌeramũ ene jeraꞌyra ꞌjawe ekou jee.Kuꞌjywa ꞌga ꞌã Janeruwaretea. Jejui Kristu ꞌga ꞌã Janejararetea. ꞌGã nesagea ene rerekoa je afutat. Ene ree ꞌgã jemuaẽma nanẽ je ifutaa nũ, ene mopyꞌataꞌwaa ꞌjau."
54,1,3,"Moromuꞌjat tywetEfesu pe jarekou ako je ꞌi enee ikue: “ꞌAu etee eko raꞌne. Je tee oo peu Masetoni ywy pe”, ꞌjau ako je enee teo enune ikue. ꞌAwamũ je ꞌã ꞌjauꞌjapa enee nũ: Peu futat epyta je, aꞌe je enee. Peuwara ꞌgã amũ ajamuꞌe tywerete tee ajemogyau. NaJarejuwarete ꞌga jeꞌeg are rũi ꞌgã jamuꞌei. Oꞌme are etee futat ꞌgã jamuꞌei. “Pemuꞌe awi ꞌgã mamaꞌe aꞌjeꞌem are”, ere ki ꞌgã nupe. “Auꞌje aipo apo re”, ere ki ꞌgã nupe. ꞌGã ꞌã ojeꞌeg ekoete ajamuꞌjau. Morogyta ymaner are etee ꞌgã ꞌgã muꞌei ajemogyau. Ajamueu ꞌgã oypy ꞌgã nee. Aꞌeramũ ki ene ꞌgã jeꞌeg ekoete momika ꞌgã nui. Aipo momeꞌua nuerowiarukari Jejui ꞌga ae upe. Nanarũi ae Jejui ꞌga rerowiaaramũ. Nijeꞌeg ekoetei jane Jejui ꞌga rerowiaaramũ. Jarejuwarete ꞌga jeꞌeg are etee ae jamuꞌei. ꞌGa jeꞌega renuw ire ꞌgã ꞌga kwaawi futari."
54,1,5,"“Jarejuwarete ꞌga jeꞌeg are etee futat pejamuꞌe, ere ki ꞌgã nupe”, aꞌe je ako ene upe ikue. ꞌGa jeꞌega renuw ire nipo ꞌgã ywyter esageramũ ajemogyau. Mamaꞌe esage kwaapa ajemogyau, mamaꞌe esagea etee iapou ajemogyau ꞌga upe. ꞌGa jeꞌega renuw ire ꞌgã aꞌjea futat Jejui ꞌga rerowiari. Aꞌeramũ ꞌgã aꞌeramũ oporomutaramũ nanimenime ꞌga ree. Ajuee nanẽ ꞌgã opotaꞌwaramũ nũ."
54,1,6,Aꞌere nipo ꞌgã amũ ako esage awi ꞌgã poiri futari. ꞌGã ojeꞌeg ekoete akou. Ajamueu ekoete ꞌgã akou.
54,1,7,"“Moisesi ꞌga remikwasiarer are moromuꞌjaramũ toko ꞌjau kwy”, eꞌi ꞌgã numiamũ. “Je ꞌã ꞌga jeꞌega kwaapa katu katu”, ꞌjau ꞌgã. Aꞌere naani. Naeapyoi futari ꞌgã ꞌga jeꞌeg are. Aꞌeramũ ꞌgã ꞌgã muꞌjawarũeꞌem. ꞌGã nokwaawi agawewi futat ꞌga. Aꞌetea ꞌgã ꞌgã muꞌe ekoete akou. Naikwaapa rũi."
54,1,8,"Ymã te ꞌã Moisesi ꞌga Jarejuwarete ꞌga jeꞌega kwasiari kaꞌaran are rakue. Aipoa ꞌga ꞌeawera esage futat. Aꞌeramũ jane ꞌga jeꞌeg imũ mamaꞌe apo re, jarejesageramũ futat jarejemogyau ꞌga upe."
54,1,9,"Aꞌeramũ Moisesi ꞌga remikwasiarera mamaꞌe tywera apoaramũ aetywera resaukaa ae upe. Nako esage maꞌe ꞌgã nupe rũi Moisesi ꞌga ꞌga jeꞌega kwasiari rakue. Ako tywet maꞌe ꞌgã nupe etee ꞌga ikwasiari rakue. ꞌGã tywer are ꞌgã mueapyoukaawamũ te ꞌga ikwasiari inuga rakue. Ako tywet maꞌe ꞌgã nomojerowiari futari ꞌwyriara jeꞌega. Jarejuwarete ꞌga remifutara ꞌgã nuapoi futari. Nomuorywi ꞌgã Jarejuwarete ꞌga. Mamaꞌe tywera etee futat ꞌgã wapo. Niporomutari ꞌgã Jarejuwarete ꞌga ree. ꞌGa jeꞌega nanẽ ꞌgã ifutareꞌema nũ. ꞌGã oporojuka maꞌea futat. ꞌUwa miamũ futat ꞌgã ajuka. Oya miamũ futat ꞌgã ajuka. Ako tywet maꞌe ꞌgã akou ajuemireko are. Kũjãmera ꞌgã nanẽ akou ojomen are nũ. Kũimaꞌeramũ nanẽ akou ajuee nũ. Kũjãmera nanẽ akou ajuee nũ. Aꞌea niaꞌwyri futari Janeruwarete ꞌga upe. Ako tywet maꞌe ꞌgã nanẽ ojopyyka ojomoporowykyaukaa. Aꞌeramũ ꞌgã ojomepyaweꞌem. ꞌGã oꞌmeramũ eꞌi akou. ꞌGã ojojeꞌẽwuꞌjaga. Janeruwarete ꞌga jeꞌega aꞌjea futat. Aꞌere ꞌgã ꞌga jeꞌeg imũ mamaꞌea nuapoi. Aipo ꞌgã nupe Janeruwarete ꞌga ojeꞌega kwasiarukari Moisesi ꞌga upe rakue, aipoa mamaꞌe tywer awi ꞌgã mosĩawamũ rakue."
54,1,11,"“Ekwap kwe pe je momeꞌwau ꞌgã nupe. Werowiaramũ Jejui ꞌga pẽ katuꞌogi, ere ki ewau ꞌgã nupe”, ꞌjau Janeruwarete ꞌga jee ikue. Aꞌeramũ je ꞌga jeꞌega etee imomeꞌwau. Janeruwarete ꞌga ꞌã esage aꞌjea futat. Nitywi amũ ꞌga ꞌjawe esage maꞌe ꞌgã."
54,1,12,"Jarejuwarete ꞌga muorypawetJanejararete ꞌga, Jejui Kristu ꞌga te ꞌã, opãjẽa amut jee ikue. Aꞌeramũ je aꞌeramũ tewau ꞌga jeꞌega momeꞌwau ꞌgã nupe tekou. Aꞌeramũ je ꞌjau ꞌga upe: “Auꞌjete epãjẽ eremut jee, je moporowykyaukaa ejeupe”, ꞌjau je ꞌga upe, ꞌga muorypa ee. ꞌGa ꞌã je kwaap katu katu futat. Je ꞌga remiesagetea. Aꞌeramũ ꞌga ojemogypyyka etee je ree, oporowyky apoukaa jee. “Paulo ꞌga jejeꞌeg are ꞌgã muꞌea esage jee. Tamono ꞌga tekotee ꞌgã nupe tejeꞌega momeꞌwaramũ ꞌjau kwy”, ꞌjau Janejararete ꞌga ojeupe jee. Ymã te je Jejui ꞌga rereko tyweretei ikue, ꞌga kurapa ikue. ꞌGa remiayuwa ꞌgã nanẽ je erekou tyweaete ikue nũ. Aꞌetea ꞌga ajemuaẽma je ree ikue. Nakwaawi je ꞌga ikue. Aꞌeramũ je ꞌga rerowiareꞌema tekou ikue. Aꞌeramũ je teꞌakwaaweꞌemamũ tekou ikue. Aꞌeramũ ꞌga aꞌeramũ ajemuaẽma je ree ikue."
54,1,14,Jetywerete agawewi je ikue. Aꞌetea ꞌga oporokatuꞌogiweramũ je ree ikue. Naapoi agawewi je mamaꞌe esagea ꞌga upe ikue. Aꞌetea ꞌga ajemuaẽma je ree. ꞌGa ꞌã ojerowiarukaa jee. ꞌGa ꞌã je mopotaꞌwaukaa ꞌgã nee. Jejui ꞌga ree je jemujari ꞌawamue. Aꞌere ꞌga naje upe etee rũi iapoi. Najuejue etee ꞌga iapoi ojee ojemujat maꞌe ꞌgã nupe.
54,1,15,"“Ymã te Jejui Kristu ꞌga ruri ywy pe aetywera katuꞌokawamũ rakue”, saꞌe ki jarekou. Aipo ꞌea aꞌjea futat. Aꞌeramũ ki jane aipo ꞌe rerowiaa. Aꞌjea futat ꞌga ruri aetywera katuꞌokawamũ ikue.Je ako jetywerete agawewi futat ꞌgã apyraapa ikue."
54,1,16,"Aꞌetea Janeruwarete ꞌga ajemuaẽma je ree ikue. Aꞌeramũ Jejui ꞌga je katuꞌoka je mogou wemiayuwamũ ikue. Je katuꞌog ire nipo je resakara ꞌgã ꞌjau: “Kuu. Paulo ꞌga katuꞌog ire nipo ꞌga jane nanẽ futat jane katuꞌogi ꞌawamũ”, ꞌjau nipo ꞌgã ajaupe. “Paulo ꞌga wi opoireꞌema nipo ꞌga jane wi nanẽ futat opoireꞌema nũ”, ꞌjau nipo je resakara ꞌgã. Aꞌeramũ nipo ꞌgã nanẽ Jejui ꞌga rerowiaa, ojekatuꞌogukaa ꞌga upe. Aꞌeramũ ꞌgã nanẽ awau jane rupi ywag ipe. Jejui ꞌga pyri jarejemogyau nakwaparimũ warãu rũi futat. Aꞌeramũ ki saꞌe Jarejuwarete ꞌga upe: “Ene te ꞌã eneresage oree. ꞌWyriararete esageramũ futat ꞌã ereko oree”, saꞌe ki ꞌga upe. “Ene te ꞌã okoeteete maꞌea. Neremanũi futari. Ore ꞌã naruesagi agawewi ene. Aꞌere ore eneremiapofera resagi. Aꞌeramũ ore enereko kwaapa futat”, saꞌe ki ꞌga upe. “Ene te ꞌã eneresage tekotee ꞌgã nesage apyraapa. Nitywi futari ꞌga amũ ene ꞌjawe. Namutamutat ene etee futat ereko”, saꞌe ki Jarejuwarete ꞌga upe."
54,1,18,"Ene ꞌã jeraꞌyra ꞌjawe jee, ki Timoteo. Enup katu katu ki jejeꞌega. Ymã te Janeruwarete ꞌga ꞌgã amũ mojeꞌegukari ene ree rakue. “Timoteo ꞌga nipo ako moromuꞌjaramũ. Je ree nipo ꞌga ꞌgã muꞌjau”, ꞌjau Janeruwarete ꞌga jee, ꞌjau ꞌgã enee ikue. Janeruwarete ꞌga ojeꞌega ꞌgã nupe raꞌne. Aꞌeramũ ꞌgã aipoa momeꞌwau enee. Aꞌeramũ je ꞌjau ene upe: ꞌGã ꞌeawer are ejeaꞌat ekou. ꞌGã ꞌeawer imũ etee futat ene ꞌgã muꞌjau morogyta esage are. Eporowyky esage ki Jarejuwarete ꞌga upe, ꞌjau je enee. Erepoit kasi ꞌga rerowiar awi ne. Mamaꞌe esagea etee ki eapo ekou. Mamaꞌe esage kwaapa ki mamaꞌe esagea etee eapo. ꞌGã amũ nipo mamaꞌe esage kwaapa futat numiamũ. Aꞌere nipo ꞌgã mamaꞌe tywera etee futat iapoi. Aꞌeramũ nipo ꞌgã ꞌjau: “Aipoa niaꞌwyri agawewi. Aꞌetea je aapo”, ꞌjau nipo ꞌgã ojeupe. Aꞌeramũ nipo ꞌgã opoia futat Jejui ꞌga ree ojemogypyyg awi. Sãꞌã ꞌga amũ yara rape kwaawa agawewi. Aꞌetea ꞌã imonou ekoete ita ꞌarimũ imamuka imoteꞌaa. Nan tee futat ae mamaꞌe esage apo kwaawi agawewi. Aꞌetea mamaꞌe tywera etee iapou. Aꞌeramũ ꞌgã ojemoteꞌaa."
54,1,20,"Aipo apoara ꞌgã amũ Imeneu ꞌga, Aresãri ꞌga retee. Mamaꞌe esage apo kwaapa agawewi. Aꞌetea ꞌgã ikwaapareꞌema ꞌjawe etee mamaꞌe tywera apouꞌjauꞌjapa. Aꞌeramũ je ꞌjau: Tene mamaꞌeukwaawa ꞌwyriara ꞌgã nereko tyweretei raꞌne. Aꞌeramũ nipo ꞌgã ojewya Jejui ꞌga rerowiaa nũ. Aꞌeramũ nipo ꞌgã opika Jejui ꞌga kuraw awi, ꞌjau je ꞌgã nupe."
54,2,1,"Pemono ki pejejeꞌega ꞌga upeꞌAwamũ je ꞌi enee, ki Timoteo: Peꞌje sajemogy jarejeꞌega monou Jarejuwarete ꞌga upe ꞌgã nee najuejue etee, aꞌe je enee. “Epoar iki ꞌgã, Kiapiꞌni. Ejejuka esage ꞌgã nee”, saꞌe ki ꞌga upe ꞌgã nee. Mamaꞌe esagea ꞌga wapo janee jepi. Aꞌeramũ jane ꞌjau ꞌga upe: “Auꞌjete mamaꞌe esagea ereapo oree”, ꞌjau ki jane ꞌga upe, ꞌga muorypa ee. “Ene ꞌã ejejukau esage ore ree. Ene ꞌã eneresage oree”, saꞌe ki ꞌga upe, ꞌga resage momeꞌwau ꞌga upe. Jareꞌwyriara ꞌgã nee nanẽ ki jarejeꞌega simono Jarejuwarete ꞌga upe nũ. Jareꞌwyriararetea ꞌga ree, jareꞌwyrianaꞌnĩa ꞌgã nee. Mĩmera ꞌgã nee ki jarejeꞌega simono ꞌga upe: “Epoar iki oreꞌwyriara ꞌgã, Kiapiꞌni. Emuꞌakwaap ꞌgã ꞌgã porowyky are”, ꞌjau ki jane Jarejuwarete ꞌga upe. Aipoa jane iapo re nipo ꞌgã ojejukau esage jane ree. Aꞌeramũ jane jarepotaꞌwaramũ jarejemogyau jarejuee, jarejemogyau esage."
54,2,3,"ꞌGa upe jarejeꞌega monou nipo jane ꞌga muorywi. Aipoa esage, ꞌjau nipo ꞌga, ojeupe jane jarejeꞌega monoramũ. ꞌGa ꞌã jane katuꞌokara. ꞌGa ꞌã iporokatuꞌogiwet ae ree najuejue etee. Aꞌjea futat ꞌga jeꞌega. Aꞌeramũ ꞌga najuejue etee ojeꞌega kwaawa futaa."
54,2,5,"5,6 Janeruwarete ꞌga ꞌã majepei etee. Nitywi ꞌga amũ ꞌga ꞌjawe. ꞌGa ꞌã esage futat. Aꞌeramũ ꞌga mamaꞌe tywera upe wuageꞌemamũ. Mamaꞌe tywera ꞌga mamaraꞌneukaa. Aꞌeramũ ꞌga mamaꞌe tywera apoara ꞌgã nerekou tyweaete, ꞌgã monoukaa mamaꞌeukwaawa rapyaw ipe. Aꞌere Jejui Kristu ꞌga ruri ꞌau ywy pe. Ae ꞌjawe futat ꞌga ruri. Aꞌeramũ ꞌga ojejukaukaa ꞌgã nupe, janetywera mepyawamũ. Aꞌeramũ ꞌga ꞌUwarete ꞌga motaꞌwau jane upe. Janetywera ꞌga omepypap. Oporogyta ꞌga ꞌUwarete ꞌga upe jane ree. Aꞌeramũ ꞌga ꞌawamũ najuejue etee ꞌgã katuꞌoga futaa. ꞌAwamũ iwaẽmi ꞌga kwaapawa upe."
54,2,7,"Aꞌeramũ Janeruwarete ꞌga je monou imomeꞌwaukaa ꞌgã nupe, amunawa moymoyka ikue. “Ere ewau morogyta esage momeꞌwau ꞌgã nupe najuejue etee. Janeruwarete ꞌga iporokatuꞌogiwet pẽ nee, ere ki ꞌgã nupe”, ꞌjau ꞌga jee ikue. “Jejui ꞌga ꞌã janetywera omepypap. Aꞌeramũ pẽẽ ꞌawamũ pejetywera moirukaa Jarejuwarete ꞌga upe. Aꞌeramũ ꞌga Uꞌagesage monou pẽ nupe ojeꞌjawe pẽ mogyau, ere ki ꞌgã nupe”, ꞌjau ꞌga jee ikue. Aꞌjea futat ꞌga je monou imomeꞌwaukaa judeueꞌema ꞌgã nupe, okwaapareꞌema ꞌgã nupe najuejue etee."
54,2,8,"ꞌAwamũ je pẽ muꞌei Jarejuwarete ꞌga upe pẽporogyta are. “Jejui ꞌga rerowiaara ꞌgã jatykaramũ ki pejejeꞌega pemono Jarejuwarete ꞌga upe, ajatyka maꞌe ꞌgã nowase”, ꞌjau ki ene kũimaꞌefera ꞌgã nupe. “Pejejuee pejemaraꞌneꞌemamũ pejeporogytau ꞌga upe. Pejejamueweꞌem nanẽ pejeporogytau ꞌga upe nũ”, ꞌjau ki ene ꞌgã nupe. “Esage maꞌeramũ pẽẽ pejepoa pemowywyt pejejeꞌega monou ꞌga upe”, ꞌjau ki ene ꞌgã nupe."
54,2,9,"9,10 Kũjãmera ꞌgã nupe nanẽ ki ere nũ: “Pejemokaturam kasi pejepira resaukaawamũ etee ne. Napejemokaturama rũi pẽnesagea wesaukat. Pẽ nesaka sipo ꞌgã maꞌja ꞌjau ajaupe? ‘Kyna raity kyna muesage’, eꞌi sipo ꞌgã ajaupe? Naani. Napẽnaitya rũi pẽ muesage Janeruwarete ꞌga upe. Pẽneko esagea te pẽ muesage ꞌga upe. Aipoa tee ꞌga amuoryp. Aipo ꞌjaramũ, ‘Je ꞌã Jejui kĩã remiayuwa’, peꞌje ekoete pejejemogyau. Aꞌeramũ ki pẽẽ pejejemogyau esage ꞌga upe”, ere ki kũjãmera ꞌgã nupe. “Pejemojewajewag ekoete kasi pejejemogyau ne. Ita kamaap, ita moꞌyt, ita fãyrũ, taity esage. Mĩmera nepẽ muesageaꞌuweri Janeruwarete ꞌga upe. Pẽneko esagea tee Janeruwarete ꞌga afutat”, ere ki kũjãmera ꞌgã nupe, aꞌe je enee."
54,2,11,Jejui ꞌga rerowiaara ꞌgã ajatykau ojemuꞌjau Jarejuwarete ꞌga jeꞌeg are te. Aꞌeramũ ki kũjãmera ꞌgã opika etee ajemogyau enupa. Ae jatykaaw ipe kũjãmera ꞌgã naae muꞌearũi kũimaꞌeramũ. Kũimaꞌeramũ etee te ae jamuꞌakwaawi. Naꞌwyriara rũi kũjãmera ꞌgã. Aꞌeramũ ki kũjãmera ꞌgã wapyakau etee ajemogyau.
54,2,13,"Aeypy ꞌgã apou ꞌã Janeruwarete ꞌga kũimaꞌe ꞌga raꞌne iapoi rakue, Atãu ꞌga raꞌne rakue. Aꞌere ꞌga kũjã ẽẽ apou rakue, Ewa ẽẽ rakue."
54,2,14,"NaAtãu ꞌga upe rũi mamaꞌeukwaawa ꞌwyriara ꞌmeramũ rakue. Ewa ẽẽ upe etee te iꞌmeramũ rakue. Ewa ẽẽ raꞌne te ꞌã mamaꞌe omoteꞌat rakue, Jarejuwarete ꞌga jeꞌega anupeꞌema rakue. Aꞌeramũ kũjãmera ꞌgã kũimaꞌeramũ ae muꞌjawarũeꞌem."
54,2,15,"Ewa ẽẽ raꞌne mamaꞌe omoteꞌat. Aꞌeramũ kunumĩa wayramũ kũjãmera ꞌgã nupe. Aꞌetea Janeruwarete ꞌga kũjãmera ꞌgã katuꞌoka, Jejui ꞌga rerowiar awi ꞌgã poireꞌemamũ. Ajuee ojejuka esage awi ꞌgã poireꞌemamũ, ajemogy esage awi ꞌgã poireꞌemamũ, Jarejuwarete ꞌga muoryw awi ꞌgã poireꞌemamũ. Mĩmer awi ꞌgã poireꞌemamũ Janeruwarete ꞌga kũjãmera ꞌgã katuꞌogi futari."
54,3,1,"Jejui ꞌga rerowiaara ꞌgã ꞌwyriatAꞌjea futat poa ae muꞌe esageawa te. ꞌAwamũ je ene muꞌei Jejui ꞌga rerowiaara ꞌgã nupe ꞌwyriara amũ mũꞌẽ are, pastor amũ mũꞌẽ are. ꞌGa amũ nipo wekoweramũ ꞌwyriaramũ Jejui ꞌga rerowiaara ꞌgã nupe. “Aꞌe ꞌga morowyky esagea afutat ojeupe oporowykyawamũ”, ꞌjau ore jepi. Aꞌjea futat aipoa."
54,3,2,"Aꞌeramũ ene ajueape ako esage maꞌe ꞌga etee futat imogou ꞌwyriaramũ ajaupe. Ekoarũeꞌema ꞌga kasi eremono ꞌwyriaramũ Jejui ꞌga rerowiaara ꞌgã nupe ne. Majepei tee ki ꞌga remirekoa. Iꞌakwaap maꞌeramũ ae poromũ. Ako esage maꞌeramũ ae poromũ. Ojeꞌwyr ipe ꞌgã moꞌwyꞌwyara ꞌga poromũ, mamaꞌea ꞌgã nupe imonoara ꞌga poromũ. Ojemuꞌakwaap ꞌga mamaꞌe tywera apoeꞌem are. Aꞌeramũ ꞌga Janeruwarete ꞌga jeꞌeg are oporomuꞌjau."
54,3,3,Kawĩajaiwa ꞌwara ꞌgã nokoaꞌuweri Jejui ꞌga rerowiaara ꞌgã ꞌwyriaramũ. Nojonupãaramũ rũi ae rekoi ꞌwyriaramũ ajaupe. Ajaupe itaꞌwa maꞌeramũ te ae rekoi ꞌwyriaramũ ajaupe. Nakaꞌaranũũ monoꞌog are etee eaꞌat maꞌeramũ rũi ae poromũ.
54,3,4,Opytun are ojejuka maꞌeramũ ae poromũ. Waꞌyr are ojejuka maꞌeramũ ae poromũ. Waꞌyra upe ojeꞌeg maꞌeramũ ae poromũ. Aꞌeramũ ꞌga raꞌyra ojeupe ꞌga jeꞌegamũ ꞌga jeꞌega renupa etee. Waꞌyra muꞌjaramũ ae poromũ. Waꞌyra muꞌeꞌem ire sipo ae maran Jejui ꞌga rerowiaara ꞌgã muꞌjau mamaꞌe are? Naani.
54,3,6,"Jejui ꞌga rerowiar yau ꞌgã nanẽ kasi eremono ꞌwyriaramũ ajaupe ne. Kasi aꞌe pe ꞌga omogo re, je jeresage ꞌgã nupe, tekotee ꞌgã nesage apyraapa, ꞌga ꞌi ne ojerowiaraipa ojee etee ne. Ojee ojerowiaraip maꞌe ꞌgã niaꞌwyri Janeruwarete ꞌga upe. Ymã te mamaꞌeukwaawa ꞌwyriara jerowiaraiwi ojee rakue. Aꞌeramũ ꞌã Janeruwarete ꞌga imuẽma imua ywag awi rakue. Ojee ojerowiaraip maꞌe ꞌgã nanẽ Janeruwarete ꞌga erekou tyweaete iꞌjawerimũ etee futat. Esage maꞌe ꞌgã etee ki emono imogou ꞌwyriaramũ ꞌgã nupe. ꞌWyriarama ꞌgã ki tuereko esage Jejui ꞌga rerowiareꞌema ꞌgã. “Kuu. ꞌGa esage”, teꞌi ꞌgã ajaupe ꞌjau. Aꞌere kasi “niaꞌwyri ꞌga”, ꞌga upe ꞌgã ꞌeramũ eremono ꞌga Jejui ꞌga rerowiaara ꞌgã nupe ꞌwyriaramũ ne. Kasi aꞌe pe ꞌga mono ꞌga mỹjamũ, mamaꞌeukwaawa ꞌwyriara ruri ꞌga porowyky moteꞌaa ꞌga wi ne. Aꞌeramũ ene esage maꞌe ꞌga etee imogou ꞌgã nupe. Nanuara ꞌgã etee ki emogo ꞌwyriaramũ ꞌgã nupe."
54,3,8,"ꞌWyriara ꞌga poaatꞌWyriara ꞌga poaara ꞌgã nanẽ ki tako esage nũ, diacano ꞌjawa nanẽ ki tako esage nũ. Oꞌwyriara ꞌga ꞌjawe futar iki ꞌgã tako esage. Tiꞌme kasi ꞌgã ne. Ojemuawapit maꞌeramũ te ae poromũ. Kawĩajaiwa ꞌwara ꞌga nokoaꞌuweri ꞌwyriara ꞌga poirũnamũ. Nakaꞌaranũũ monoꞌog are etee eaꞌat maꞌeramũ rũi ae poromũ nanẽ nũ."
54,3,9,Jarejuwarete ꞌga jeꞌega kwaaparamũ te ae poromũ. ꞌGa jeꞌeg are jarejemuꞌe re jane jarejemogy esagea kwaapa. Aꞌeramũ aipo ꞌga jeꞌeg are eapyo maꞌea etee futat akowarũmũ. ꞌGa jeꞌeg are eapyo katu maꞌeramũ nanẽ ae poromũ nũ. Mamaꞌe esage kwaapa ki ꞌga mamaꞌe esage etee futat tuapo.
54,3,10,"Pejejeupe ꞌga mono enune ki pejomajatyka raꞌne, pejeporogytau ꞌgã nee raꞌne. “Esage te ꞌgã pẽ nupe?” ꞌjau ki pẽẽ pejejaupe. Niaꞌwyri ꞌgã ꞌeramũ pẽẽ ꞌgã mogoweꞌem. Esage futat ꞌgã oree ꞌeramũ pẽẽ ꞌgã monou imogyau pejejeupe."
54,3,14,"Jeatawerayay je ene pyri numiamũ, ki Timoteo. Aꞌere je nakwaawi we tewawa. Aꞌeramũ je kaꞌarana kwasiaa imonou ene upe. Jeo poromukuran iki kaꞌarana pemogyta. Aꞌeramũ pẽẽ pejejemogy esage kwaapa. Jarejuwarete ꞌga remiayuwa futat jane. Okoeteete maꞌe ꞌga remiayuwa futat jane. Aꞌjea futat ꞌga jeꞌega. ꞌGa jeꞌega jane sikwaap. Jarejuwarete ꞌga remiayuwa futat jane. Sãꞌã tupaaꞌmywa ꞌoga ypykoga. Nan tee futat ꞌga jeꞌega rekoi jane pype. ꞌGa jeꞌega kwaapa nipo jane jarepoireꞌema ꞌga rerowiar awi mamaꞌe tesirũa jarejeupe ijesaukaramũ."
54,3,16,"Ymã te ꞌã janeypy ꞌgã naeapyoi Jarejuwarete ꞌga jeꞌeg are rakue. Nokwaawi janeypya, “Janeruwarete ꞌga raꞌyra ꞌga nipo ꞌut amanũmũ ae katuꞌokawamũ” ꞌea rakue. Aꞌere ꞌga ꞌawamũ jane mueapyoi ee.“Jejui ꞌga ꞌua ywy pe rakue, kũimaꞌeramũ rakue.Ywy pe ꞌga rekoramũ Janeruwarete ꞌga ꞌAgesagea ꞌjau: ‘Jejui ꞌga esage.Nuapoi futari ꞌga mamaꞌe tywera’, ꞌjau ꞌga ꞌAgesagea ꞌga upe.Ywagipewara ꞌgã nanẽ Jejui ꞌga resaka nũ, kũimaꞌeramũ ꞌga reko resaka nũ.ꞌGa rerowiaara ꞌgã amũ awau kwe pe ꞌga momeꞌwau.Aꞌeramũ ꞌgã ꞌga rerowiaa kwaiwete.Aꞌeramũ Janeruwarete ꞌga ꞌga mojewya ꞌga monou ꞌga mojeupia ojeꞌwyr ipe nũ.”"
54,4,1,"Iꞌme maꞌeꞌAwamũ je ene muꞌei iꞌme maꞌe ꞌgã nee nanẽ futat nũ. Aꞌeramũ ene ꞌgã jeꞌega rerowiareꞌema. Janeruwarete ꞌga ꞌAgesage eꞌi: “Anure nipo, Janeruwarete ꞌga wemiapofera mateepaweꞌemauwe ꞌgã amũ poiri Jejui ꞌga rerowiar awi. Mamaꞌeukwaawa ꞌwyriara nipo oꞌmeramũ ꞌgã nupe ojerowiarukaa ꞌgã nupe. Aꞌeramũ nipo amumera ꞌgã opoia futat Jejui ꞌga rerowiar awi”, ꞌjau ꞌga ꞌAgesagea janee. Mamaꞌeukwaawa remiayuwa ꞌgã ꞌã iꞌme ajemogyau janee."
54,4,2,"Iꞌme maꞌea futat ꞌgã. Nokwaawi futari ꞌgã mamaꞌe aꞌjea miamũ. Namutamutat ꞌgã mamaꞌe tywera apoi ajemogyau. Aꞌere ꞌgã ꞌawamũ mamaꞌe esagea ojeupe iapoa nokwaawi. Nojemuꞌakwaawaꞌuweri ꞌgã mamaꞌe esage apo are. Nokwaawi futari ꞌgã wemiapo tywera. “Kuꞌjywa ꞌga aeremirekoa nafutari”, ꞌjau futatee nipo ꞌgã ajaupe ajemogyau. Aꞌere ꞌgã ꞌme ate ꞌgã jemogyramũ. “ꞌAwa mamaꞌea peꞌu. Aꞌere kasi pea peꞌu ne”, ꞌjau ꞌgã ꞌme irũa ajamuꞌjau iꞌupyreꞌem are. Aꞌere naani. ꞌGã ꞌme ate. Ymã te ꞌã Janeruwarete ꞌga mamaꞌe apoi janeremiꞌuramamũ futat rakue. Aꞌere ae Jejui ꞌga kwaaw ire mamaꞌe ꞌu katu katu etee futat jarejemogyau. ꞌGa upe jarejeꞌega mono re jane mamaꞌe ꞌui katu katu etee futat. “Auꞌjete mamaꞌea eremut oree ꞌga upe” ꞌe re ae mamaꞌe ꞌui katu katu etee."
54,4,4,"Esage Janeruwarete ꞌga remiapofera. Mamaꞌea ꞌga wapo janeremiꞌuramamũ futat rakue. Aꞌeramũ jane, mamaꞌea kasi peꞌu ne, ꞌjaweꞌem ꞌgã nupe. Aꞌere ki “auꞌjete mamaꞌe esagea eremut oree”, saꞌe etee Jarejuwarete ꞌga upe mamaꞌe ꞌu enune. “Mamaꞌea je aapo pẽnemiꞌuramamũ”, eꞌi ꞌga ꞌã janee rakue. Aꞌeramũ ꞌã jane jarejemiꞌwar enune ꞌjau ꞌga upe jepi: “Auꞌjete mamaꞌea eremut oree. Oreremiꞌurama eremut oree”, ꞌjau jane ꞌã ꞌga upe jepi, jarejemiꞌwar enune jepi. Aꞌeramũ jane mamaꞌe ꞌwau katu katu etee futat. Nitywi mamaꞌea iꞌupyreꞌema janee."
54,4,6,"Jejui ꞌga remiayuw esageAipo are ki ꞌgã emuꞌe, ki Timoteo. Jejui ꞌga rerowiaara ꞌgã ki emuꞌe. ꞌGã nupe aipo momeꞌu esageramũ. Jejui Kristu ꞌga remiayuw esageramũ futat ereko. Aꞌeramũ ene aiꞌiwe, aiꞌiwe ꞌjau Jarejuwarete ꞌga jeꞌega mogytau ekou. ꞌGa jeꞌega aꞌjea futat. Aꞌeramũ ene imogytau ekou ejeaꞌaramũ ee. Aꞌeramũ ene ꞌga jeꞌeg imũ etee futat ekou. Aꞌeramũ ene eojereꞌemamũ futat mamaꞌe apou ekou ꞌga jeꞌeg imũ etee futat."
54,4,7,Aꞌere kasi morogyta ymaner are ereapyaka ne. ꞌGã amũ nipo janeypy ꞌgã jeꞌega momeꞌwara. Aꞌere kasi ereapyaka ꞌgã jeꞌeg are ne. Aipo momeꞌua najane mojemogypyygaꞌuweri jane mogyau Janeruwarete ꞌga ree. Jarejuwarete ꞌga jeꞌeg are etee ejemuꞌjau ekou. ꞌGa jeꞌeg are etee ejemuꞌjau nipo ꞌga remifutar imũ etee futat mamaꞌea ereapo.
54,4,8,"Janejemamuakara nanẽ esage ꞌga upe nũ. Aꞌere ꞌga jeꞌeg imũ jane jemogya te esageramũ ꞌga upe. “Janeruwarete ꞌga jeꞌega nipo jane mogy esageukaa ꞌau ywy pe. Aꞌeramũ jane jaremanũ re jarewau jarejemogyau ywag ipe ꞌga pyri”, ꞌjau ore jepi. Aipo ꞌea aꞌjea futat. Tuapyaka esage ki ꞌgã ajemogyau ee. Tuerowiar iki ꞌgã aipoa. Janeruwarete ꞌga ꞌã ywag ipe ꞌũi. ꞌGa ꞌã jane sirowiat. ꞌGa pyri jareoa ꞌã jane siapesak jarejemogyau. Aꞌeramũ jane aꞌeramũ jarewau ꞌga momeꞌwau tekotee ꞌgã nupe. ꞌGã amũ nipo ꞌga rerowiaa jane ꞌe renuw ire. ꞌGa ꞌã ae katuꞌokara. Najuejue etee ae katuꞌoga ꞌga afutat. Aꞌeramũ ꞌga werowiaara ꞌgã katuꞌoka aꞌjea futat."
54,4,11,"“Paulo ꞌga jeꞌega ki peenup katu katu”, ere ki Jejui ꞌga rerowiaara ꞌgã nupe. “Emuꞌe ki ꞌgã Jejui ꞌga porogyta are. ꞌGa jeꞌega ki peenup”, ere ki ꞌgã nupe. “ꞌGa jeꞌeg imũ pejejemogyau esage”, ere ki ꞌgã nupe."
54,4,12,"Ene ꞌã kunumĩũũa agawewi. Aꞌetea ꞌã Janeruwarete ꞌga ene mono peu ꞌgã muꞌjaukaa ojee. Aꞌeramũ ene ekou esage ꞌgã nowase. Aꞌeramũ nipo ꞌgã, ene resag ire, ene ꞌjawe ajemogyau, mamaꞌe esagea etee iapou. Ejeꞌega esageramũ ekou ꞌgã nupe. Ejejuka esage ki ekou ꞌgã nee. Erowiar iki Jarejuwarete ꞌga. Mamaꞌe tywera kasi ereapo ne. Eko esage ki. Aꞌeramũ ꞌgã ojemuꞌjau ene ree."
54,4,13,"Jeo poromukuran Jarejuwarete ꞌga jeꞌega rerekwara kaꞌarana mogytau ekou ꞌgã nupe, ajatyka maꞌe ꞌgã nupe. Emuꞌe ki ꞌgã morogyta esage are. Emuꞌakwaap ki ꞌgã ꞌgã neko esage are."
54,4,14,"Ymã te ako Jejui ꞌga rerowiaara ꞌgã ꞌwyriara ꞌgã amũ opo monoi eneapyteꞌrarimũ ikue, ene resaukaa ꞌgã nupe ikue, ene monou Jarejuwarete ꞌga momeꞌwaramũ ꞌgã nupe ikue. Aꞌe pe ako ꞌgã amũ ꞌjau ene upe ikue: “Je ꞌã tepãjẽ omono ꞌga upe ꞌga moporowykyaukaa tejeupe, eꞌi ꞌga enee, ere ki ꞌga upe, eꞌi Janeruwarete ꞌga jee”, ꞌjau ako ꞌgã amũ ene upe ikue. Aꞌeramũ je ꞌawamũ ꞌjau ene upe nũ: ꞌGa pãjẽ mũ etee futat eporowyky ekou, ꞌjau je ene upe. ꞌGa jeꞌeg are ejeaꞌaramũ ekou. Aꞌeramũ nipo ene resakara ꞌgã ꞌjau enee: “Jejui ꞌga jeꞌeg imũ etee futat ꞌga rekoi oporowykyau”, ꞌjau nipo ꞌgã enee, ene resag ire."
54,4,16,"Ejemuaẽm iki ekou ejee. ꞌGa jeꞌeg imũ etee futat eko eatau. Jarejuwarete ꞌga jeꞌeg are etee ki ꞌgã emuꞌe. Enup katu katu ki aipo ꞌea. ꞌGa jeꞌega etee ki emomeꞌu ꞌgã nupe. Aipo apo re nipo ereo ywag ipe ekou Jarejuwarete ꞌga pyri, emanũ re. Eneremimuꞌefera ꞌgã nanẽ futat nipo awau ꞌga pyri ene amuꞌe re nũ."
54,5,1,"Jejui ꞌga rerowiaara ꞌgã neko esageꞌAwamũ je ene muꞌei Jejui ꞌga rerowiaara ꞌgã muꞌakwaaw are. ꞌGã ꞌã Jejui ꞌga rerowiaar yaua. ꞌAwamũ etee ako ꞌgã Jejui ꞌga rerowiari aiꞌi. Aꞌeramũ ene ꞌgã muꞌjau Jarejuwarete ꞌga remifutar are.Sawaꞌe ꞌga amũ mamaꞌe tywera aporamũ kasi erejeꞌegay ꞌga upe ne. Eporogyta esage etee ki ꞌga upe, ꞌga muꞌjau ejuwa ꞌjawe futat. “Mamaꞌe tywera apoa niaꞌwyri Janeruwarete ꞌga upe. Mamaꞌe esagea etee eapo ꞌga upe”, ere esage etee ki ꞌga upe, ꞌga muꞌjau Jarejuwarete ꞌga remifutar are.Ipyau ꞌgã nipo mamaꞌe tywera mũ apou. Aꞌeramũ nanẽ ki ejeꞌega ꞌgã nupe ejewirera ꞌjawe futat, ꞌgã muꞌjau ee nũ. Kũjãmera ꞌgã nupe ejeꞌega kasi ere ejeupe ne: Kuu. Te ꞌã nooi teꞌapa amũ fueꞌi, ere kasi ejeupe ne. Wãiwĩ ẽẽ mũ upe ejeꞌega, ejeꞌeg esage etee futat ẽẽ upe, ey ꞌjawe. Kũjãmuku ꞌgã nupe nanẽ ejeꞌega ejenyra ꞌjawe etee futat nũ."
54,5,3,"ꞌAwamũ je ene muꞌei imen manũ maꞌefera ꞌgã nee nũ, ipytuneꞌema ꞌgã nee. Tojejuka esage ki Jejui ꞌga rerowiaara ꞌgã ꞌgã nee."
54,5,4,"Imen manũ maꞌe nipo waꞌyramũ amũ, wemiarirũnamũ nanẽ nipo nũ. Aꞌeramũ ki ꞌgã tojejuka oy are maranamũ ojarỹi are ꞌjau. Aipoa Janeruwarete ꞌga afutat. Pejepytun are pẽpotaꞌwa pãwẽa futat esage Janeruwarete ꞌga upe. Janewujaꞌi are ꞌã janey jejukai jane ree rakue. Mamaꞌea ꞌã ꞌgã imua janee rakue. Janeruwa nanẽ ꞌã mamaꞌe mua janee, mamaꞌe apou janee ꞌjau rakue, janewujaramũ rakue. Aꞌeramũ jane ꞌawamũ jarepojejukaramũ jarey are ipyꞌrau. Jane jarepojejukaramũ jarejuw are nanẽ nũ. Jarejamỹi are, jarejarỹi are, mĩmer are ki sajejuka ꞌgã nee ꞌgã pyꞌrau."
54,5,5,"Majawera ꞌgã amũ nipo waꞌyreꞌemamũ amũ wemiarirũeꞌemamũ nanẽ nipo nũ, opytuneꞌemamũ nanẽ nipo ꞌgã nũ. Aꞌeramũ nipo ꞌgã Jarejuwarete ꞌga ree tee ojemogypyyka ajemogyau. Auꞌjeteramũ nipo ꞌgã ojeꞌega monou akou ꞌga upe. “Mamaꞌea emut jee. Nitywi mamaꞌea jee”, ꞌjau nipo ꞌgã akou Jarejuwarete ꞌga upe. Aipo ꞌgã ki sipoat, mamaꞌe monou ꞌgã nupe. Sajejuka ki ꞌgã nee. Imen manũ maꞌefera ꞌgã amũ nipo awau akuꞌiramũ etee akou ojee. Ojee tee weaꞌaramũ awau. Jarejuwarete ꞌga ree jẽmĩ weaꞌareꞌemamũ akou. Aꞌe ꞌgã ako amanũ maꞌe ꞌjawe etee ꞌga upe. Aipo ꞌgã nee kasi pejejuka ne."
54,5,7,"Aꞌeramũ ki ene jeꞌeawer imũ etee ꞌgã muꞌjau. Kasi aꞌe pe majawera ꞌgã nee jane jejukaeꞌemamũ jane resakara ꞌgã ꞌi ne: “Kuu. Jejui ꞌga rerowiaara ꞌgã nojejukai opytun are”, eꞌi ꞌgã janee, jane agoꞌwau ne. Aꞌeramũ je ꞌjau pẽ nupe: Pejejuka ki majawera ꞌgã nee, aꞌe je enee. Aꞌeramũ jane resakara ꞌgã jane agoꞌwaweꞌem."
54,5,8,Jarepytuna ꞌgã mamaꞌe tyweꞌemamũ jarejejukau ꞌgã nee. ꞌGã nee jane jejukaeꞌemamũ iaꞌwyreꞌemamũ futat jane rekoi Jarejuwarete ꞌga upe Jejui ꞌga rerowiar awi opoit maꞌe ꞌjawe. ꞌGa rerowiareꞌema ꞌgã miamũ opytuna ꞌgã nee ojejuka. Jane taetu ꞌga rerowiaaramũ jarepytuna ꞌgã nee jarejejukaeꞌem ire ꞌga rerowiareꞌema ꞌgã tywera siapyraaw ine.
54,5,9,"Imen manũ maꞌe ꞌgã, wãiwĩ ꞌgã nera etee ene imonou ikwasiaa kaꞌaran are, Jarejuwarete ꞌga upe oporowyky maꞌea ꞌjawa kaꞌaran are inuga. Aipo ꞌgã oporowyky Jarejuwarete ꞌga upe. Wãiwĩ ꞌgã poromũ. Sesẽta kwara muꞌaarera ꞌgã nera etee futat ene inuga ee. Majepei tee imen maꞌefera ꞌgã. Waꞌyra muaranuw esageara ꞌgã poromũ. Ojeꞌwyr ipe ae moꞌwyꞌwyarera poromũ. Jarejuwarete ꞌga remiayuwa ꞌgã nee ojejuka maꞌefera poromũ, ꞌgã nupe mamaꞌe monoarera poromũ. Ojeroꞌwu maꞌefera ꞌgã nee ojejuka maꞌefera ẽẽ. Ajaupe mamaꞌe esage apoarera ẽẽ. Nanuara apoarera ꞌgã majawera ꞌgã nera etee ki ekwasiat inuga kaꞌaran are, Jarejuwarete ꞌga upe oporowyky maꞌea ꞌjawa kaꞌaran are. Kũjã pyau ꞌgã amũ mena nipo amanũmũ ẽẽ wi. Aꞌe ẽẽ rera kasi eremono Jarejuwarete ꞌga upe oporowyky maꞌea ꞌjawa kaꞌaran are inuga ne. Anurenureꞌi nipo ẽẽ oi kũimaꞌe mũ rekaa omenamũ nũ. Aꞌeramũ nipo ẽẽ Jejui ꞌga porowyky awi opoia etee ne."
54,5,13,Aꞌeramũ ene aipo ꞌgã nera monoweꞌem Jarejuwarete ꞌga upe oporowyky maꞌea ꞌjawa kaꞌaran are. Kasi aꞌe pe aipo ẽẽ mamaꞌe ojeupe imonoramũ ẽẽ wewueramũ akou ne. Awau kwe pe oporogytau akou ꞌoga moyka morogyta aꞌwyreꞌema pyu ne.
54,5,14,Aꞌeramũ ki nanuara ꞌgã tomenaruꞌjap tãmẽjẽ. Aꞌeramũ futat ꞌgã waꞌyramũ. Aꞌeramũ futat ꞌgã oporowykyau waꞌyra upe omena upe ꞌjau. Aꞌeramũ Jejui ꞌga rerowiareꞌema ꞌgã jane agoꞌwaweꞌem ajemogyau ꞌgã nee.
54,5,15,Amumera majawera ꞌgã te ajee opoit Jejui ꞌga rerowiar awi aiꞌi. Mamaꞌeukwaawa ꞌwyriara remifutar imũ etee ꞌgã mamaꞌe apou ajemogyau aiꞌi. Aipoa niaꞌwyri futari.
54,5,16,"“Pẽpytuna nipo amũ ako majaweramũ. Aꞌeramũ pẽẽ futat pejejejukau ẽẽ ree”, ere ki Jejui ꞌga rerowiaara ꞌgã kũjãmera ꞌgã nupe. Pejejuka kyna ree, teꞌi kasi ꞌgã Jejui ꞌga rerowiaara ꞌgã nupe ne. Ẽẽ futar iki tojejuka opytun are. Jejui ꞌga rerowiaara ꞌgã ki tojejuka ipytuneꞌema ꞌgã nee etee."
54,5,17,"ꞌAwamũ je ene muꞌei jareꞌwyriara ꞌgã nee nanẽ nũ, pastor ꞌjawa ꞌgã nee nũ. Jareꞌwyriara ꞌgã nee ki sajejuka esage. Toporowyky esage ki ꞌgã akou. Aꞌeramũ ki simepyuu ꞌgã. Mukũi ki ꞌgã nepya simono ꞌgã nupe. Jarejuwarete ꞌga jeꞌega momeꞌwara ꞌgã nupe, jaremuꞌjara ꞌgã nupe. Mĩmera ꞌgã nupe ki simonouu mukũi ꞌgã nepya ꞌgã nupe. Ymã te ꞌã Janeruwarete ꞌga ojeꞌega kwasiarukari ꞌgã nupe rakue: “Ejeupe ejeymawa iporowykyramũ kasi eresĩmat ejeymawa ne. Tene ki ijemiꞌwari akou oporowykyaw ipe”, ꞌjau ꞌga ikwasiarukaa inuga janee rakue. “Pejejeupe ꞌgã amũ porowykyramũ nanẽ ki ꞌgã pemepy”, ꞌjau nanẽ ꞌga ikwasiarukaa inuga rakue nũ. Aꞌeramũ ki pẽẽ, pejeꞌwyriara mepyau pejejeupe iporowykyawer are."
54,5,19,"Peenup kasi pejeꞌwyriara ꞌga agoꞌoa ne. ꞌGa amũ nipo ꞌua ꞌwyriara ꞌga momeꞌwau pẽ nupe: “Ekoay janeꞌwyriara ꞌga mamaꞌe tywera apou akou”, ꞌjau nipo ꞌgã pẽ nupe, Jejui ꞌga rerowiaaramũ pẽ nupe. Majepeja ꞌga etee imomeꞌuramũ kasi perowiar ine. Aꞌere ki ꞌgã amũ nuruꞌjawamũ perowiat."
54,5,20,"Mamaꞌe tywera ꞌwyriara ꞌga iaporamũ ki ejeꞌega emoywyrafen ꞌga upe pejejowase. Aꞌeramũ enupara ꞌgã, aipo renupa, okyjau mamaꞌe tywera apo awi. “Mamaꞌe tywera aporamũ nipo ꞌã ꞌgã ojeꞌega moywyrafeni janee ꞌgã nowase”, ꞌjau nipo ꞌgã ajaupe."
54,5,21,"Jejui ꞌga rerowiaara ꞌgã muꞌakwaaw are je ene muꞌei, ki Timoteo. Aꞌeramũ ene jejeꞌega renupa katu katu. Jejeꞌeg imũ etee ki mamaꞌea eapo, aꞌe je enee Jarejuwarete ꞌga remianuwamũ, Jejui Kristu ꞌga remianuwamũ, ywagipewara ꞌgã, mamaꞌe tywera apoareꞌema ꞌgã nemianuwamũ ꞌjau. Mĩmera ꞌgã nemianuwamũ je ꞌi enee. Aꞌeramũ ene jejeꞌega renupa katu katu. Ejejuka pãwẽ pãwẽ ki ꞌgã nee."
54,5,22,"Epoa kasi eremono ejemiesapytereꞌema ꞌgã apyteꞌrarimũ ne. Esapytet raꞌne ki ꞌgã. ꞌGã neko esage raꞌne ki esak. ꞌGã neko esage resag ire etee ene epo monou ꞌgã apyteꞌrarimũ ꞌgã mogyau Jarejuwarete ꞌga upe oporowyky maꞌeramũ. Ereko kasi mamaꞌe tywera apoara ꞌgã ꞌjawe etee ne. Mamaꞌe tywera apoara ꞌgã nui ki epojoꞌok. Eko esage futar iki. Ereapo kasi mamaꞌe tywera ne. ꞌGã amũ mamaꞌe tywera wapo najuejue etee ajueape. Aꞌeramũ jane ꞌgã tywera resaka. “Anure nipo Janeruwarete ꞌga ꞌgã nereko tyweretei”, ꞌjau nipo jane ꞌgã tywera resaka. Aꞌere nipo amumera ꞌgã mamaꞌe tywera nuapoi ajueape. Jarejowase mamaꞌea ꞌgã iaporamũ jane ꞌã ꞌgã nemiapofera kwaawi. Aꞌere jane jemime ꞌgã nemiapofera nikwaawi. Aꞌere nipo jane anure ꞌgã nemiapofera resagi katu katu. Aꞌeramũ ene ꞌgã nesaka katu katu raꞌne Jarejuwarete ꞌga porowyky pype ꞌgã munew enune.Timoteo, ꞌawamũ je ꞌi enee. Ejejuka esage ki ejee. Enerewega ꞌã niaꞌwyri. Aꞌeramũ ene yꞌway ajaiꞌwi ꞌwau ejewega upe. ꞌYa etee kasi eretykur ine. Series,  Series, "
54,6,1,"ꞌAwamũ je ene muꞌei ꞌgã nemifaja ꞌgã nee. Ymã te ꞌã ꞌgã amũ nitywi kaꞌaranũũ pyu rakue. Aꞌeramũ ꞌgã ojemeꞌegukaa ꞌgã nupe ꞌgã nemifajamũ rakue. Aꞌere ꞌgã ꞌawamũ Jejui ꞌga rerowiaaramũ ꞌgã jemogyi. “Peenup katu katu ki pejejara ꞌga jeꞌega”, ere ki ꞌgã nupe. “Peporowyky esageramũ tekotee ꞌgã jane agoꞌo eme ꞌjau”, ere ki ꞌgã nupe. Janejeꞌega nanẽ ꞌgã ikurapeꞌema nũ. Niaꞌwyri aipoa, ꞌjaweꞌem ꞌgã janejeꞌega upe."
54,6,2,"Pẽjara ꞌgã nipo ako amũ Jejui ꞌga rerowiaaramũ. “Jejara ꞌga Jejui ꞌga rerowiaara. Aꞌeramũ nipo ꞌga je nupãueꞌem. Aꞌeramũ je teporowykyauꞌiꞌi etee inãinãnĩꞌĩ etee, peꞌje kasi ne”, ere ki ꞌgã nupe. Naani. “Pejejara ꞌga Jejui ꞌga rerowiaara futat ꞌga rekoramũ taetu pẽporomutat ꞌga ree. Aꞌeramũ ki pẽẽ pejeporowykyau esage ꞌga upe”, ere ki ꞌgã nupe. Emuꞌe ki ꞌgã jeꞌeawer are, ki Timoteo. Jeꞌeawer imũ etee mamaꞌe apoukaa ꞌgã nupe."
54,6,3,"Jejui Kristu ꞌga jeꞌega aꞌjea futatJanejararete ꞌga, Jejui Kristu ꞌga jeꞌega aꞌjea futat. Aꞌeramũ jane ꞌga jeꞌega renuparamũ Jarejuwarete ꞌga remifutar imũ mamaꞌe apou. Aꞌere nipo ꞌgã amũ nafutari ꞌga jeꞌega. Aꞌeramũ nipo ꞌgã mamaꞌe amutee are te nipo ajamuꞌjau. “Je ꞌã jeꞌakwaap ꞌgã ꞌakwaawa apyraapa”, ꞌjau futatee nipo ꞌgã. Aꞌere naani. Ajamue ekoete te ꞌgã. Ajakurap te ꞌgã. Iporerekoaywet ꞌgã ajuee. Ojojeꞌẽwuꞌjaga ekoete. Najuerowiari ꞌgã. Aꞌeramũ ajamueu etee akou. Nokwaawi ꞌgã mamaꞌe aꞌje apoa. Iꞌakwaaweꞌemamũ ae poromũ. Mamaꞌe tywer are etee ꞌgã weaꞌaramũ akou. “Jejui ꞌga rerowiaara ꞌgã ikaꞌaranũũ kwai ajemogyau”, ꞌjau futatee ꞌgã ajaupe. “Je nanẽ nipo Jejui ꞌga rerowiaaramũ tekou jekaꞌaranũũ kwai nũ”, ꞌjau futatee ꞌgã numiamũ. Aꞌere nanarũi."
54,6,6,"Janeruwarete ꞌga remifutara apoara ꞌgã aꞌjea futat ikaꞌaranũũ kwai maꞌe ꞌjawe ikuꞌi akou. ꞌGa ꞌgã okwaap. ꞌGa esage futat. Janeruwarete ꞌga esage futat, tekotee ꞌgã nesage apyraapa. Aꞌeramũ ae ꞌga kwaaparamũ akuꞌiramũ ajemogyau awau ꞌga rape rupi. Jarey awi jareꞌaa ypy ꞌã jane niruri futari mamaꞌea jarepo pe. Aꞌeramũ jane jaremanũmũ nanẽ mamaꞌe rerawaweꞌem futat jarepo pe nũ. Aꞌeramũ jane jarejemiꞌurama tywamũ jarejekõẽãjamũ jarejemogyau. Jarejaity tywamũ jarekuꞌiramũ nanẽ nũ."
54,6,9,"Amumẽ kaꞌaranũũ monoꞌogara ꞌgã mamaꞌe tywera wapo kaꞌaranũũ monoꞌogawamũ ojeupe. Mamaꞌe yau resaka nipo ꞌgã ꞌi: “Kuu. Afutat je aipoa”, ꞌjau nipo ꞌgã. Aꞌeramũ nipo ꞌgã ipyyka jemime ojeupe. Sãꞌã ꞌmiara. Mamaꞌe resag ire ipigeꞌema ipyꞌaraypara imogeukaa ukaja pype. Aꞌeramũ ꞌã ojejukaukaa wyra ukaja jara ꞌga upe. Nan tee kaꞌaranũũ monoꞌogara ꞌgã. Uꞌakwaaweꞌemamũ awau mamaꞌe tywera apou kaꞌaranũũ are. Aꞌere nipo nanuara ꞌgã nayrũnamũ anure. Nooi futari ꞌgã Jarejuwarete ꞌga pyri. Kaꞌaranũũ futar are eaꞌat maꞌeramũ mamaꞌe tywera iypyrugawa futat. Aꞌeramũ kaꞌaranũũ monoꞌog are etee eaꞌat maꞌe ꞌgã Jejui ꞌga rerowiar are jẽmĩ weaꞌareꞌemamũ ajemogyau. ꞌGã amũ kaꞌaranũũa futaa kwaiwete, Jejui ꞌga futara apyraapa. Aꞌeramũ nipo ꞌgã amũ Jejui ꞌga rerowiar awi opoia futat. Kwaiwete agawewi ꞌgã kaꞌaranũũa. Aꞌetea nipo ꞌgã iꞌarasigamũ akou, ojeupi etee futat ojereko tywerukaa."
54,6,11,"Timoteo ꞌga muꞌakwaapawetAꞌeramũ ki ene Janeruwarete ꞌga remifutara apoaramũ mamaꞌe tywera apo awi ejeaꞌgwau, ki Timoteo. Mamaꞌe esage etee iapou. Jarejuwarete ꞌga remifutar imũ etee futat mamaꞌe apou ekou. Ejemogypyyg ete ki ekou ꞌga ree. Ejejuka esage ki Jejui ꞌga rerowiaara ꞌgã nee. Ejeupe mamaꞌeay ijesaukaramũ kasi erepoit ꞌga rerowiar awi ne. Epotaꞌwa esageramũ etee futat ekou ꞌgã nee."
54,6,12,"Sãꞌã afuakara resaukaara ꞌgã. Ajuowajaa ꞌgã ꞌã afuakara resaukaawamũ. Nojoman ekoete rũi nanẽ ꞌgã ajuetyka nũ. Ojoman esage te ꞌgã. Nan tee futat ejeko esagea resaukaa ꞌga upe. Aꞌeramũ nipo ene ewau ekou Jarejuwarete ꞌga rape rupi. Aꞌeramũ ꞌga ene mujaa ojee. Ymã te ako ꞌga ene muẽmi werowiareꞌema ꞌgã nui ene mogou wemiayuwamũ ikue. Kwaiwete ꞌgã nowase ako ere ikue: “Je ꞌã arowiat Jejui ꞌga. ꞌGa ꞌã jetywera omoit je wi aiꞌi”, ere ako ꞌgã nowase ikue. “ꞌGa rape rupi too ꞌjau”, ere ako ꞌgã nowase ikue. Aꞌeramũ ꞌga ene monou wemiayuwamũ. Aꞌeramũ ene ꞌawamũ ekou esage futat ꞌga upe."
54,6,13,"Janeruwarete ꞌga ete ꞌã jane mogy. ꞌGa raꞌyra ꞌga, Jejui Kristu ꞌga ꞌã ojeꞌeg aꞌje momeꞌwau Põsiu Piratu ꞌga upe, okyjaweꞌem rakue. Maꞌeramũ ꞌã je ꞌi ꞌawamũ ꞌgã nowase enee. Jarejuwarete ꞌga jeꞌega ki enup katu katu. ꞌGa jeꞌeg imũ etee futar iki mamaꞌe apo ekou. Aꞌeramũ tekotee ꞌgã ene agoꞌwaweꞌem. Aꞌeramũ ene etywereꞌemamũ ekou ꞌga upe ꞌga jewyramũ."
54,6,15,Janeruwarete ꞌga remifutara ꞌara upe iwaẽm ire Jejui ꞌga ruri ojewya nũ. Janeruwarete ꞌga esage maꞌea. Ikuꞌi maꞌea ꞌga. ꞌGa ꞌã ꞌwyriararetea futat. ꞌGa tee Janejararetea futat.
54,6,16,ꞌGa etee te namanũi. Okoeteete maꞌe ꞌga futat. Esage futat ꞌga. Nitywi futari mamaꞌe tywera ꞌga ree. Aꞌeramũ ꞌga wenyramũ akou. ꞌGa renya kwara reny apyraapa. Nitywi futari esage maꞌe ꞌgã ꞌga ꞌjawe. Aꞌeramũ itywet maꞌe ꞌgã ꞌga rerowykeꞌema. Tamuoryp ki ꞌgã ꞌga. ꞌGa te ꞌã pãjẽretea futat namutat.
54,6,17,"ꞌAwamũ je ene mojeꞌegukari ikaraemã kwai maꞌe ꞌgã nupe: “Je te ꞌã kũimaꞌeeteetea, peꞌje awi”, ere ki ꞌgã nupe. “Anure nipo pẽkaraemã teepawamũ. Aꞌeramũ pẽẽ pejemogypyykeꞌema pejekaraemã are. Jarejuwarete ꞌga ree te pejemogypyyk. ꞌGa te ꞌã mamaꞌe amut janee, jane muorypawamũ. Aꞌeramũ pẽẽ ꞌga ree te pejejemogypyyka”, ere ki ikaraemã kwai maꞌe ꞌgã nupe."
54,6,18,"“Peꞌje pejejejukau esage ꞌgã nee”, ere ki ꞌgã nupe. “Mamaꞌe esage peapo pejekou. Pẽnakateꞌem kasi pejejemogyau ne. Mamaꞌe mũ ki pemono imamaꞌeꞌema ꞌgã nupe”, ere ki ꞌgã nupe."
54,6,19,"“ꞌGã nupe mamaꞌe monoramũ, Janeruwarete ꞌga mamaꞌe esage muri pẽ nupe, peu ywag ipe. Mamaꞌe tywera sipo ꞌga amut pẽ nupe? Naani. Mamaꞌe eteetea te nipo ꞌga amut pẽ nupe. Teepap sipo kamẽsĩete ꞌga remimurera? Naani. ꞌGa remimurera te enemaꞌe namutamutat”, ere ki ꞌgã nupe. “Aꞌeramũ tepeo ꞌga pyri pejejemogyau nakwaparimũ ete rũi”, ere ki ikaraemã kwai maꞌe ꞌgã nupe. “Peu ꞌga pyri sipo pẽkuꞌiꞌiꞌi etee? Naani. Pẽkuꞌirete te peu”, ere ki ꞌgã nupe."
54,6,20,"Timoteo. Ymã te Janeruwarete ꞌga ene resagi ene muẽma aipo ꞌgã nui, ene moporowykyaukaa ojeupe. Aꞌeramũ ene ꞌga jeꞌeg imũ etee futat ekou. “Nan iki eapo jee”, ꞌjawerimũ etee futar iki ene iapou. Ejepeꞌa aipo ajamue maꞌe ꞌgã nui. Ajamue ekoete ꞌgã. Aipoa niaꞌwyri Janeruwarete ꞌga upe. Aipoa kasi ereapo ne. “Ore ꞌã oreꞌakwaap ꞌgã nemimuꞌe are”, eꞌi ekoete ꞌgã. Aꞌere naani. Iꞌme etee ꞌgã. Aipo ꞌjara ꞌgã opiau etee ywaga piar awi. Aꞌeramũ ꞌgã opoia Jejui ꞌga rerowiar awi.Jarejuwarete ꞌga resagea ene rerekoa je afutat.Kweramũ etee jeremimomeꞌua."
55,1,1,"2 TimoteoJe Pauloramũ kaꞌarana akwasiaruꞌjap imonou enee, ki Timoteo. Jejui Kristu ꞌga je mono kwe pe ojemomeꞌwaukaa ꞌgã nupe ikue. ꞌUwarete ꞌga remifutar imũ ꞌga je monoi ikue: “Werowiaramũ Jejui ꞌga jane mogyi wemiayuwamũ. Aꞌeramũ jane ꞌga rerowiaaramũ jarewau jarejemogyau ywag ipe ꞌga pyri jaremanũ re, ere ki ꞌgã nupe”, ꞌjau ꞌga jee ikue, je monou morogyta esage momeꞌwaukaa kwe pe ikue. Ene ꞌã jeraꞌyra ꞌjawe jee, ki Timoteo. Jeporomutat je ene ree. Aꞌeramũ je kaꞌarana monou ikwasiaa ene upe.Kuꞌjywa ꞌga ꞌã Janeruwaretea. Jejui Kristu ꞌga ꞌã Janejararetea. ꞌGã nesagea ene rerekoa je afutat, ki Timoteo. Ene ree ꞌgã jemuaẽma, ene mopyꞌataꞌwaa. Mĩmera je afutat. Jarejuwarete ꞌga muorypawet“Ene ꞌã eneresage, Kiapiꞌni”, ꞌjau je Jarejuwarete ꞌga upe tekou jepi. ꞌGa upe je porowykyi tekou. ꞌGa jeꞌeg imũ etee je mamaꞌe apoi tekou jepi. ꞌGa remifutara kwaapa je aipoa etee iapou jepi. Jepytuna ꞌgã ꞌã oporowykyau ꞌga upe rakue. Aꞌeramũ je nanẽ tejamỹja ꞌjawerimũ futat teporowykyau tekou ꞌga upe nũ. Aꞌeramũ je tejeꞌega monou Jarejuwarete ꞌga upe jepi. “Jekuꞌi je tekou Timoteo ꞌga ree jepi, Kiapiꞌni. ꞌGa ene rerowiat aꞌjea futat. Aꞌeramũ je tekuꞌiramũ tekou ꞌga ree”, ꞌjau je ꞌga upe tejeꞌega monou tekou jepi. Auꞌjeteramũ je tekou tejeꞌega monou ꞌga upe ene ree."
55,1,4,"Tejeaꞌaramũ tekou ene ree jepi. Ejewi je oramũ ako ene ejaaꞌwau je ree ikue. “Naesaguꞌjawi nipo je ꞌga reꞌã”, ꞌjau nipo ene rakue, ejaaꞌwau je ree rakue. Aꞌe are je tejeaꞌaramũ jepi, enejooꞌoawer are jepi. Ene pyri jeoweramũ numiamũ. Ene resaga amunipo ꞌã je muoryp kwaiwete ene ree. Aꞌere je nooarũi ene pyri. Je munep ꞌgã je mỹina ꞌau."
55,1,5,"“Timoteo ꞌga Jejui ꞌga rerowiaara futat”, aꞌe je teꞌỹina tejeupe tejeaꞌaramũ ene ree jepi. Ymã te ꞌã enejarỹi ẽẽ Jejui ꞌga rerowiaararetea ẽẽ rakue, Loide ẽẽ rakue. Aꞌere ꞌã eney ẽẽ nanẽ ꞌga rerowiari rakue nũ, Eunisi ẽẽ rakue nũ. Aꞌeramũ ene ꞌawamũ ꞌgã ꞌjawerimũ etee futat ꞌga rerowiaa."
55,1,6,"Aꞌeramũ je aꞌeramũ tejeꞌega monou ene upe ene muꞌakwaapa. Ymã te ako je tepo monoi eneapyteꞌrarimũ ikue, ene mogou Jarejuwarete ꞌga upe oporowyky maꞌeramũ ikue. Aꞌe pe ako ꞌga opãjẽ mua enee ikue. Aꞌeramũ ꞌawamũ je ꞌjau ene upe: ꞌGa pãjẽ mũ etee ki mamaꞌea eapo. ꞌGa pãjẽ mũ etee ki eko, aꞌe je enee."
55,1,7,"Janeruwarete ꞌga ako Uꞌagesage amut janee ikue, janererekwaramũ ikue. Aꞌeramũ ꞌga ꞌAgesagea jane rerekou. Aꞌeramũ ꞌga ꞌAgesagea jane mogyjaukareꞌema. ꞌGa ꞌAgesagea jane mopotaꞌwaukaa ꞌgã nee. ꞌGa ꞌAgesagea ꞌã jane muꞌakwaawukaa mamaꞌe tywera apoeꞌem are."
55,1,8,"Erejenosĩ kasi Jarejararete ꞌga jeꞌega momeꞌu awi ꞌgã nupe ne. Je wi nanẽ ejenosõueꞌem nũ. ꞌAu je reni moromunepawa pype. Kwe pe ako je oi morogyta esage momeꞌwau ꞌgã nupe aiꞌi. “Jejui ꞌga amanũ jane katuꞌokawamũ”, ꞌjau je ako tewau tekou ꞌgã nupe imomeꞌwau kwe pe aiꞌi. Aꞌeramũ ꞌgã aꞌeramũ je pyyka je mua je munepa je mỹina moromunepawa pype. Aꞌere kasi erejenosĩ je wi ne. Ene nanẽ nipo ꞌgã ene rereko tywerete je ꞌjawe futat nũ. Aꞌere nipo Janeruwarete ꞌga opãjẽ muri ene upe, ene momoirukareꞌema ojewi."
55,1,9,"Janeruwarete ꞌga ako janetywera omoit jane wi ikue. ꞌGa ako jane katuꞌoka ikue. ꞌGa te ꞌã jane mũꞌẽ werowiareꞌema ꞌgã nui jane mogyau wemiayuwamũ. Najaneremiapo esagefer are rũi ꞌga jane mũꞌẽi ꞌgã nui. Wemifutar imũ etee futat ꞌga iapoi. Ywy apoeꞌẽwe ꞌga jemuaẽmi jane ree rakue. “Jejui Kristu ꞌga rerowiaara ꞌgã tamũꞌẽ ꞌgã nui ꞌjau kwy, imogyau tejemiayuwamũ ꞌjau kwy. Tapoat ꞌgã ꞌgã neko esage are ꞌjau kwy”, ꞌjau ꞌga ojeupe mamaꞌe apoeꞌemawe rakue."
55,1,10,Ymã te ꞌã ae nokwaawi futari ꞌga remifutara rakue. Aꞌere jane ꞌawamũ ikwaawi. Jejui Kristu ꞌga ruri ꞌau ywy pe jane muꞌjaawamũ rakue. Aꞌeramũ ꞌga ꞌã Janekatuꞌokaramũ akou. Janeruwarete ꞌga ꞌã ae katuꞌoga afutat. Aꞌeramũ ꞌga Jejui ꞌga mua ꞌau jane katuꞌokawamũ. “Jejui ꞌga ako amanũ aiꞌi” ꞌea ꞌã jane sikwaap. “Amanũ re ꞌga ferawi etee nũ” ꞌea nanẽ ꞌã jane ikwaapa nũ. Aꞌeramũ jane aꞌe rerowiaa. Aꞌeramũ jane jaremanũ re jareferapa etee nũ. Aꞌeramũ jane jareferaw ire jarewau ꞌga pyri jarejemogyau nakwaparimũ rũi. Jejui ꞌga ferawa kwaaw ire jane jarekyjaweꞌem jaremanũ awi. Aꞌeramũ jane ꞌga ꞌjawe futat jareferapa etee jarewau jarejemogyau ꞌga pyri nakwaparimũ rũi.
55,1,11,"Janeruwarete ꞌga ꞌã je monoukat kwe pe Jejui ꞌga momeꞌwaukaa ꞌgã nupe ikue. ꞌGã muꞌjau je tewau kwe pe morogyta esage are ikue, Jejui ꞌga ree ikue."
55,1,12,"Maꞌeramũ ꞌã Jejui ꞌga rerowiareꞌema ꞌgã je rereko tyweretei. Aꞌetea je ꞌã nojeojeri futari teꞌỹina morogyta esage momeꞌwau tejepyri ꞌut maꞌe ꞌgã nupe. Jejui ꞌga ako je arowiat ikue. ꞌAwamũ je ꞌga kwaawi katu katu futat tekou. Ymã te ꞌga ꞌi jee ikue: “Ekwap je momeꞌwau kwe pewara ꞌgã nupe”, ꞌjau ꞌga jee ikue. “Eojereꞌemamũ futat ewau je momeꞌwau ekou”, ꞌjau ꞌga jee ikue. Aꞌeramũ je tewau ꞌga momeꞌwau ꞌgã nupe ikue. Aꞌere natepãjẽ mũ rũi je oi ꞌga momeꞌwau ꞌgã nupe ikue. ꞌGa te ꞌã pãjẽretea. Aꞌeramũ je ꞌga pãjẽ mũ etee futat ꞌga momeꞌwau ꞌga jewyra poromukuran."
55,1,13,Morogyta esage are ako je ene muꞌei ikue. Aꞌeramũ ene emuꞌeawer imũ etee ekou esage. Jereko esagea ako ereesak ikue. Aꞌeramũ ene je ꞌjawe etee futat ekou esage. Erowiar ete futar iki Jejui ꞌga ekou. Ejejuka esage ki ekou tekotee ꞌgã nee. Nan tee jane Jejui ꞌga ree ojemujat maꞌeramũ jane jemogyi.
55,1,14,Ymã te ako ore morogyta esage momeꞌui enee ikue. Aꞌe are etee ki ejeaꞌat ekou. ꞌGã ꞌmea kasi ererowiar ine. Janererekwara ꞌã Janeruwarete ꞌga ꞌAgesagea futat. Aꞌeramũ janererekwara jane mueaꞌaa ꞌga jeꞌeg esage are.
55,1,15,Aꞌere Asia ywy pewara ꞌgã opawi je wi raiꞌi. Kwaiwete ꞌgã awau je wi jerera renupawe raiꞌi. Ojenosĩ ꞌgã je munepawer awi raiꞌi. Aꞌeramũ ꞌgã awaupap je wi. Figeru ꞌga miamũ awau je wi Erogemes ꞌga retee.
55,1,16,"16,17 Aꞌere Onesifuru ꞌga nanarũi. Nojenosĩ ꞌga je wi moromunepawa pype je rekoramũ. Roma pe owaẽmawe ꞌga ꞌua je rekaa. Je resag ire etee nipo ꞌga poiri je rekar awi. ꞌGa je makuꞌiuꞌjauꞌjapa. Series,  Janejararete ꞌga nanẽ nipo ajemuaẽma ꞌga ree ywy pe ojewya ꞌur ire nũ. Efesu pe je rekoramũ ꞌga ako je poari kwaiwete ikue, mamaꞌe apou je pyri ikue. Aꞌea ꞌã erekwaap futat."
55,2,1,"Jejui Kristu ꞌga remiayupEne ꞌã jeraꞌyra ꞌjawe jee, ki Timoteo. Janeruwarete ꞌga ꞌã ojejuka jane ree jepi. Jane ꞌã Jejui Kristu ꞌga ree ojemujat maꞌeramũ futat. Aꞌeramũ ꞌga ruwa ꞌga ojejukau esage jane ree jepi. Aꞌeramũ ki ene ejeꞌega monou ꞌgã nupe ekyjaweꞌem."
55,2,2,"Je ako amuꞌe ene ikue, mytuna ꞌgã nemianuwamũ ikue. Aꞌeramũ ene ꞌawamũ ꞌgã muꞌjau je ꞌjawerimũ ekou. Ejerowiaawa ꞌgã etee ki emuꞌe. Aꞌeramũ ꞌgã ojemuꞌe re awau ꞌgã muꞌjau nanẽ kwe pe nũ."
55,2,3,Jejui Kristu ꞌga rerowiaaramũ jane jemouagi jarejereko tywera upe. Aꞌeramũ ene ejemouaga mamaꞌeay upe. Sãꞌã jefaruua mamaꞌe apoeꞌema wemifutar imũ. Oꞌwyriara ꞌga remifutar imũ etee mamaꞌe apoa ijemogya. Nan tee jane. Niapoi futari mamaꞌea jarejemifutar imũ. Jarejararete ꞌga remifutar imũ etee jane mamaꞌe apou jarejemogyau.
55,2,5,Ujãn maꞌeramũ nanẽ nũ. Ijãn esage maꞌe ꞌga upe etee futat ꞌã ꞌgã ꞌga jãnawera repy monou. Ijãn aꞌwyreꞌema ꞌgã nopyygaꞌuweri mamaꞌea. Nan tee futat ene. Enereko esageramũ Janeruwarete ꞌga enereko esageawera repy muri enee.
55,2,6,Sãꞌã ko pe oporowyky maꞌe ꞌgã oko pypiara ꞌua ajuenune. Nan te ꞌã ereporowyky esage Jejui Kristu ꞌga upe. Aꞌeramũ nipo ꞌga anure ojeupe eneporowykyawera mepyau enee.
55,2,7,Ejeaꞌar iki ekou jejeꞌeg are. Janejararete ꞌga nipo ene mueapyoukat ee.
55,2,8,"Jejui Kristu ꞌga ree ki ejeaꞌat. ꞌGa manũ re Janeruwarete ꞌga ꞌga moferawi etee nũ. Aꞌeramũ ꞌga amanũuꞌjapeꞌema futat awau ojewya ojeꞌwyr ipe nũ. ꞌGa ꞌã janeꞌwyriar ypy ꞌga juapyrera, Davi ꞌga juapyrera. Aꞌeramũ Janeruwarete ꞌga Davi ꞌga juapyrera moferapa nũ, imojeupia imonou ywag ipe nũ. Aipoa je amomeꞌu tekou mĩmer imũ ꞌgã nupe jepi."
55,2,9,"Aꞌeramũ ꞌgã Jejui ꞌga ree morogyta esage momeꞌu je rekoramũ, je pyyka, je pofaa itaju pyu munaꞌywa ꞌjawe je mỹina. Aꞌere je najeojeri futari teꞌỹina tejepyri ꞌut maꞌe ꞌgã nupe imomeꞌwau. Naje momigaꞌuweri futari ꞌga rerowiareꞌema ꞌgã morogyta esage momeꞌu awi."
55,2,10,Tejemouaga etee teꞌỹina tejereko tywera upe. Aꞌeramũ nipo ꞌga remimũꞌẽmera ꞌgã juejue morogyta esage renupa ajemogyau. Werowiar ire Jejui Kristu ꞌga ꞌgã katuꞌoka jane ꞌjawe futat. Aꞌeramũ ꞌgã anure awau ajemogyau Jejui ꞌga pyri jane ꞌjawe futat nakwaparimũ warãu rũi futat. Aꞌeramũ ꞌga pãjẽa ꞌgã nerekou namutamutat. ꞌGa resagea nanẽ nipo ꞌgã nerekou nũ namutamutat nũ.
55,2,11,ꞌAwamũ je ꞌi ene upe:“ꞌGa remifutar imũ jaremanũ awi jarekyjeꞌem ire jane oi jarejemogyau ꞌga pyri.
55,2,12,"Mamaꞌeay upe jane jemouagamũ nipo ꞌga jane mogyi opoaawamũ anure ꞌwyriaramũ akou.Je naJejui ꞌga remiayuwa rũi ꞌjara ꞌgã nupe nipo ꞌga najeremiayuwa rũi ꞌga, ꞌjau."
55,2,13,ꞌGa rerowiar awi nipo jane poiraiwi agawewi.Aꞌetea ꞌga uꞌeawer imũ etee futat nipo mamaꞌea wapo.”Aipoa jeremimomeꞌua. Aꞌjea futat je amomeꞌu.
55,2,14,"Aipoa ki jeremimomeꞌufera emomeꞌu ejemiayuwa ꞌgã nupe. Jarejuwarete ꞌga jeꞌeg imũ je ꞌi ene upe: “Pejamue kasi ꞌga jeꞌega momeꞌu are ne”, ere ki ꞌgã nupe, aꞌe je ene upe. Ee pejamue re nipo pejomomoirukat amũ Jejui ꞌga rerowiar awi."
55,2,15,"Eporowyky esage ki Jarejuwarete ꞌga upe. Eko esage nanẽ ki ꞌga upe nũ. Aꞌeramũ ꞌga wowase enewaw ipe ꞌjau ene upe: “Ene ꞌã jeremiayuw esagea futat. Ene aꞌjea futat jejeꞌega eremomeꞌu esage ekou. Ene aꞌjea futat ereporowyky esage jee”, ꞌjau nipo ꞌga ene upe, ojeupe ene eporowyky esageramũ. ꞌGa upe eporowykyau esage ꞌeramũ ene ejenosõueꞌem ꞌga rowase ewaw ipe. ꞌGa jeꞌeg are etee ki ꞌgã emuꞌe."
55,2,16,Aꞌeramũ ene ejepeꞌau ajamue maꞌe ꞌgã nui. Ojeꞌeg tee ꞌgã mamaꞌe are. NaJarejuwarete ꞌga jeꞌeg imũ rũi ꞌgã mamaꞌe momeꞌui ajemogyau. Ojeꞌeg ekoete te ꞌgã ajemogyau. Aipoa niaꞌwyri Janeruwarete ꞌga upe. Ajamue maꞌe ꞌgã jeꞌega renupara ꞌgã Jarejuwarete ꞌga rape awi opia maꞌe ꞌgã te poromũ.
55,2,17,Sãꞌã meruaꞌyra miaroꞌo mateepawa. Nan tee futat ajamueara ꞌgã Jejui ꞌga rerowiar awi ajamomoirukari futari. Ajamue maꞌe ꞌgã amũ nera Imeneu. Ajepeja ꞌga Firetu.
55,2,18,"ꞌGã ako opoit futat Jejui ꞌga rerowiar awi aiꞌi. Wemimuꞌefera ꞌgã nanẽ ꞌgã imomoirukaa jaꞌwyjaꞌwy jui nũ. “Kuꞌjywa ꞌga ako amanũ maꞌefera ꞌgã weroo ywag ipe aiꞌi. Aꞌeramũ ꞌga jane rejaa jane mogyau takyfet katy”, ꞌjau futatee ꞌgã ꞌupa oꞌmeramũ ajaupe. ꞌGã amũ ꞌgã nerowiaa. Aꞌeramũ ꞌgã ojemogypyyguꞌjapeꞌema Jarejuwarete ꞌga ree."
55,2,19,"Aꞌere ꞌã jane nanarũi. Jane ꞌã nipoiri futari Jejui ꞌga rerowiar awi. Sãꞌã ae ꞌoga mỹjeteetea. Aꞌeramũ ꞌã uꞌaraꞌneꞌema. Nan tee jane aꞌjea futat jane ꞌga rerowiari. Aꞌeramũ jane jarepoireꞌema ꞌga jeꞌeg awi. Jane ꞌã ꞌga remiayuwa. Ymã te Janeruwarete ꞌga ojeꞌega kwasiarukari kaꞌaran are ꞌgã amũ nupe rakue. “Janejararete ꞌga ꞌã wemiayuwa okwaap.” ꞌGa amũ nipo ꞌjau: “Je ꞌã Kuꞌjywa ꞌga remiayuwa ꞌjara ꞌgã ki topoit futat mamaꞌe tywera apo awi nanẽ nũ”, ꞌjau."
55,2,20,"Ikaraemã kwai maꞌe ꞌgã kwaiwete ꞌgã karaemã, ꞌgã jemiꞌwaawa ꞌjau. Amumera nipo wesageayramũ. Amumera nipo yty yrũnamũ. Aꞌeramũ ae kũimaꞌeeteete ꞌga amũ ojeupe iwaẽmamũ yꞌa esageay pype ojomojemiꞌwaa."
55,2,21,"Nan tee jane. Mamaꞌe tywera apo awi jarepoir ire janeresagesageramũ jarejemogyau Jarejuwarete ꞌga upe. Aꞌeramũ nipo ꞌga ꞌjau janee: “Pẽnesagesage pejejemogyau jee. Aꞌeramũ pẽẽ ꞌawamũ pejeporowykyarũmũ jee. Jekuꞌi je tekou pẽ nee”, ꞌjau nipo ꞌga janee, mamaꞌe tywera apo awi jane poiramũ."
55,2,22,"Nakunumĩũũ ꞌgã amũ ꞌjawe rũi ꞌã ereko, ki Timoteo. Ereapo kasi ꞌgã nemifutara ne. Mamaꞌe tywera etee ꞌgã ꞌã wapo ajemogyau. Aꞌere kasi ene nanarũi ne. Eko esage ki Jarejuwarete ꞌga upe. Jejui Kristu ꞌga erowiat ekou. Tekotee ꞌgã nee ejejukau esage ekou. Etaꞌwaramũ ekou ꞌgã nupe. Iywyter esage maꞌe ꞌgã nipo eꞌi ajemogyau: “Je poar ape nanuara apou”, ꞌjau nipo ꞌgã Jarejuwarete ꞌga upe jepi. Aꞌeramũ ene nanẽ nanuara apou ꞌgã ꞌjawe."
55,2,23,Ereko kasi ajamue maꞌe ꞌgã nee ne. Ajamue maꞌe ꞌgã iꞌakwaaweꞌema futat. Niꞌakwaawi futari ꞌgã. Aꞌeramũ ene ekoweꞌem ꞌgã nee. Ojeꞌegay maꞌe ꞌgã te mĩnamũ. Aꞌeramũ ene ekoweꞌem ꞌgã nee. Kasi aꞌe pe ꞌgã ene muei ojee ne. Jarejararete ꞌga remiayuwamũ jane nanarũi. Nijamuei jane. Janepotaꞌwa esage te jane jarejuee. Sajamuꞌe esage te jane meewei jarejamueapyou ꞌga jeꞌeg are.
55,2,25,"ꞌGã amũ nipo akou ꞌgã muꞌjau tywet mamaꞌe are. Aꞌeramũ ki ere ꞌgã nupe: NaJaneruwarete ꞌga jeꞌegarũi poa kũi. Eremuꞌe awi ꞌgã aipo are, ere ki ꞌgã nupe. Ejeꞌeg esage etee ꞌgã nupe. Aꞌeramũ Janeruwarete ꞌga ꞌgã momoirukaa ꞌgã tywer awi, ꞌgã mojewya, ae muꞌjaukaa ojeꞌeg are nũ. Mamaꞌeukwaawa ꞌwyriara nipo ꞌupa ꞌgã nee, mamaꞌe aꞌjeꞌema apoara ꞌgã nee, ꞌgã mogyaukaa wemifutar imũ etee. Sãꞌã wyraꞌi rena, isea wukaja pype. Aꞌeramũ ꞌã ae opoia jui. Aꞌeramũ ꞌã owewiau awau. Nan tee futat mamaꞌeukwaawa ꞌwyriara ꞌgã pyygi, wyraꞌi ꞌjawe. Aꞌeramũ ene ꞌawamũ ꞌgã pojekau jui nũ, ꞌgã muꞌakwaapa mamaꞌe aꞌje are etee nũ."
55,3,1,"Mamaꞌeay jesaukarawamAnure nipo mamaꞌe teepaw enune kwaiwete mamaꞌeay ijesaukari Jejui ꞌga rerowiaara ꞌgã nupe. Ejeaꞌar iki ekou aipo are. Aꞌea ꞌara rupi nipo ꞌgã tyweramũ. ꞌAuwara ꞌgã nipo ojee etee futat weaꞌaramũ ajemogyau. Naajuee rũi futat ꞌgã neaꞌaramũ ajemogyau. Kaꞌaranũũ monoꞌogara ꞌgã. Je te ꞌã kũimaꞌeeteetea ꞌjara ꞌgã mĩnamũ. “Je jeresage”, eꞌi ꞌgã numiamũ. Aꞌere ꞌgã niaꞌwyri ajemogyau, ajakurapara ꞌgã te ajemogy. ꞌUwa ꞌga jeꞌega miamũ ꞌgã nuenuwi futari. Oy ẽẽ jeꞌega miamũ futat ꞌgã nuenuwi. Aipo ꞌgã niapyakwafugi futari. Ojeupe mamaꞌe muramũ, “auꞌjete eremut jee”, ꞌjareꞌemamũ ae poromũ. Aꞌe ꞌgã nopojeuwi futari Jarejuwarete ꞌga. Nojejuka esagei ꞌgã ajuee. Najemuaẽmi futari ꞌgã ajuee. Otaꞌwaeꞌemamũ akou ajaupe. Ojojeꞌẽwuꞌjagara ꞌgã mĩnamũ. Nojemuꞌakwaawi ꞌgã mamaꞌe tywera apoeꞌem are. Kamẽsĩete futat ꞌgã amaraꞌne ekoeteramũ akou. Nafutari futari ꞌgã mamaꞌe esagea. Mamaꞌe tywera etee ꞌgã afutat. Opytuna ꞌgã miamũ futat ꞌgã omono ijukaukaa tekotee ꞌgã nupe. Aipo ꞌgã mamaꞌe tywera etee wapo. “Je jeresagesage”, eꞌi nipo ꞌgã numiamũ. Aꞌere ꞌgã niaꞌwyri ajemogyau. Aipo ꞌgã ojerowiaraip ojee etee. NaJarejuwarete ꞌga muorypawãu rũi ꞌgã iapoi. Ojemuorypawamũ etee te ꞌgã iapoi ajemogyau."
55,3,5,"“Je ꞌã Jarejuwarete ꞌga remiayuwa”, eꞌi ꞌgã ajemogyau numiamũ. Aꞌere ꞌgã oꞌmeramũ te ꞌgã ꞌi ajemogyau. Nuerowiari futari ꞌgã “Janeruwarete ꞌga pãjẽeteetea” ꞌea. Aꞌeramũ ꞌgã mamaꞌe apoweꞌem Jarejuwarete ꞌga pãjẽ mũ ajemogyau. Nanuara ꞌgã nui ki ejepeꞌa."
55,3,6,"6,7 Amumera ꞌgã nipo kũjã ꞌakwaaweꞌema ꞌgã nupe oꞌmeramũ akou. Aꞌeramũ nipo kũjãmera ꞌgã mamaꞌe tywera apou akou. “Jetywerete je”, ꞌjau ekoete nipo ꞌgã ojeupe. Aꞌeramũ nipo ꞌgã okyjau ꞌme Jarejuwarete ꞌga wi. “Kĩã nipo je rereko tywerete”, ꞌjau ekoete nipo ꞌgã ojeupe. Aꞌetea nipo ꞌgã nopoiri futari otywer awi. “Arowiat je kĩã jeꞌeg esagea”, ꞌjau nipo ꞌgã ojeupe numiamũ. Aꞌere nipo naani. Ojemuꞌe ꞌme te ꞌgã ajemogyau ꞌgã jeꞌeg are. Nuapoi ꞌgã mamaꞌea ꞌga jeꞌeg imũ. Aꞌeramũ nipo iꞌme maꞌe ꞌgã awau osou ꞌgã ꞌwyr ipe ꞌgã muꞌjau oꞌme are. “Jejeꞌeg imũ etee ekou mamaꞌe apou ꞌeramũ nipo nereoi mamaꞌeukwaawa rapyaw ipe”, ꞌjau nipo ꞌgã oꞌmeramũ awau akou kũjãmera ꞌgã nupe. Aꞌeramũ nipo kũjãmera ꞌgã aipo ꞌgã jeꞌega rerowiaa futat. Aꞌeramũ nipo ꞌgã mamaꞌe aꞌjea kwaapeꞌema futat. ꞌGã ꞌmea etee nipo ꞌgã erowiaa ajemogyau. Series, "
55,3,8,"8,9 Sãꞌã ymã Moisesi ꞌga jeꞌega Jarejuwarete ꞌga jeꞌeg imũ etee futat rakue, Egitu ywy pewara ꞌgã ꞌwyriara ꞌga upe rakue. Aꞌere ꞌã peuwara ꞌgã amũ nafutari Moisesi ꞌga remimomeꞌua rakue. Janesi ꞌga, Jãmisi ꞌga. Mĩmera ꞌgã ꞌã ifutareꞌema rakue. ꞌGã ꞌjawe futat aipoa iꞌme maꞌe ꞌgã nafutari mamaꞌe aꞌjea. Aꞌeramũ ꞌgã uꞌakwaaweꞌemamũ ajemogyau. Opoit futat ꞌgã Jejui ꞌga rerowiar awi. Aꞌeramũ nipo ꞌgã kamẽsĩete ꞌgã ꞌme kwaapa, ꞌgã ꞌakwaaweꞌema nanẽ nũ."
55,3,10,"Timoteo ꞌga muꞌakwaapawetAꞌere ꞌã ene nanarũi, ki Timoteo. Jejeꞌeg imũ ki eko esage. Jerekoa ako ereesak ikue. Aꞌeramũ ene je ꞌjawerimũ futat ekou. Erekwaap futat ꞌã jeꞌeawera. “Jejui Kristu ꞌga je arowiat” ꞌea ꞌã erekwaap. Ajejuka esage je ꞌã tekotee ꞌgã nee jepi. Jepotaꞌwa ꞌã je tekou ꞌgã nee jepi. “Tejereko tyweramũ miamũ ꞌã je nopoiri ꞌga rerowiar awi teꞌỹina” ꞌea ꞌã erekwaap futat. Jejui ꞌga rerowiareꞌema ꞌgã je rereko tywerete ikue. Ãtioki pe, Ikoniu pe, Listra pe. Mĩmera amunaw ipe je rekoramũ ꞌgã je rereko tyweretei ikue. Aꞌere Janejararete ꞌga naje jukaukari ꞌgã nupe ikue. Aipoa ꞌã erekwaap futat."
55,3,12,Jarejuwarete ꞌga remifutar imũ jane rekoramũ nipo Jejui ꞌga rerowiareꞌema ꞌgã jane rereko tyweri futari aꞌjea futat.
55,3,13,"Jejui ꞌga ꞌawa ywy pe ꞌga rut jaꞌwyjaꞌwyramũ taetu nipo iꞌme maꞌe ꞌgã tywereteramũ ajemogyau, mamaꞌe tywera apoara ꞌgã neewe. Aꞌeramũ taetu nipo ꞌgã oteꞌareteeteramũ ajemogyau mamaꞌe aꞌwyreꞌema apoaramũ. Ae muꞌjau tyweaete nipo ꞌgã awau ajemogyau kwe pe. Oꞌmeramũ ajemogyau ꞌgã nupe mĩmer imũ. Ojomoryteeu nipo ꞌgã ojomogyau. Imoryteepyrera ꞌgã nipo ojepyka etee ojeupe iꞌme maꞌefera ꞌgã nee."
55,3,14,"Aꞌere ꞌã ereko esage futat. Emuꞌjara ꞌgã jeꞌeg imũ etee futat ꞌã ereko. Aꞌea mamaꞌe aꞌje are etee futat ako ore ene muꞌei ikue. Aꞌeramũ ene ꞌawamũ aipoa mamaꞌe rerowiaa etee te ekou. Enewujawe ꞌã ojemuꞌe Jarejuwarete ꞌga jeꞌeg are rakue. Aꞌeramũ ꞌã ene ꞌga jeꞌega kwaapa katu katu futat. Jarejuwarete ꞌga jeꞌeg are jarejemuꞌe re jane ꞌga remifutara kwaawi, “aejekatuꞌoga Janeruwarete ꞌga afutat” ꞌea ꞌã erekwaap. “Jejui Kristu ꞌga werowiar ire, ae katuꞌok” ꞌea ꞌã erekwaap nanẽ nũ."
55,3,16,"Ymã te ꞌã Janeruwarete ꞌga ojeꞌega kwasiarukari ꞌgã nupe rakue. ꞌGa jeꞌeg are jarejemuꞌe re jane mamaꞌe aꞌje kwaawi. ꞌGa jeꞌeg are jarejemuꞌe re jane jarejeapyoramũ jaretywer are. Aꞌeramũ jane jaretywera reruꞌarasiga, jarepoia jui. ꞌGa jeꞌeg are jarejemuꞌe re jane ꞌga remifutara kwaawi."
55,3,17,Aipoa ꞌga jeꞌega kwaaw ire taetu ꞌga remiayuwa ꞌgã neko esagei ꞌga upe. Mamaꞌe esagea etee futat iapou ajemogyau ꞌga jeꞌeg imũ etee futat. Tekotee ꞌgã nanẽ imuꞌjau ee nũ.
55,4,1,"Morogyta esagea etee ki emomeꞌu ekou ꞌgã nupe najuejue etee, aꞌe je enee, ki Timoteo. Jarejuwarete ꞌga remianuwamũ je ꞌi enee, Jejui Kristu ꞌga remianuwamũ nanẽ je ꞌi enee nũ. Anurenureꞌi nipo Jejui ꞌga ruri ojewya nũ, ꞌwyriarareteramũ ae upe. Aipoa ꞌara rupi nipo ꞌga ae resaka ꞌũina. Amanũ maꞌefera ꞌgã nanẽ nũ nipo ꞌga imũꞌjãu tywy awi imowywya wowase. Najuejue etee futat nipo ꞌga jane resaka ꞌũina. Aꞌeramũ futat nipo ꞌga ae mepyau, ae rekwawera mepyau ae upe. ꞌGa rerowiaaramũ jane ꞌga jeꞌega renuwi jarejemogyau. Aꞌeramũ ꞌga jane monou jane mogyau ojepyri. Poromũ futat janerepya. ꞌGa rerowiareꞌema ꞌgã nuenuwi futari ꞌga jeꞌega ajemogyau. Aꞌeramũ nipo ꞌga ꞌgã monoukaa mamaꞌeukwaawa rapyaw ipe. Poromũ futat ꞌgã nepya. Aꞌeramũ je ꞌjau enee: Morogyta esagea ki emomeꞌu pãwẽ pãwẽ ꞌgã nupe, aꞌe je enee. “Werowiaramũ Jejui ꞌga ae katuꞌogi”, ere ki ewau ekou ꞌgã nupe. “Werowiaara ꞌgã ꞌga weroo ywag ipe ojepyri”, ere ki ꞌgã nupe. “Werowiareꞌema ꞌgã te ajee ꞌga omonoukat mamaꞌeukwaawa rapyaw ipe”, ꞌjau ki ene imomeꞌwau ꞌgã nupe. Aipoa ki emomeꞌu ꞌgã nupe najuejue etee futat. Ee iporenuwiwet maꞌe ꞌgã nupe, ee iporenuwiwereꞌema ꞌgã nupe nanẽ nũ ꞌjau. Mamaꞌe tywera apoara ꞌgã nupe ki ere: “Mamaꞌe tywera apoa niaꞌwyri Janeruwarete ꞌga upe”, ere ki ꞌgã nupe. “Auꞌje mamaꞌe tywera apo re”, ere ki ꞌgã nupe. “Pejemogy esage ki ꞌga upe”, ere ki ꞌgã nupe, efuakaramũ. Jarejuwarete ꞌga jeꞌeg are ꞌgã muꞌjau ekou. ꞌGã amũ nipo ikwaapeꞌema. Aꞌeramũ ene ꞌgã mueapyou esage ee. 3,4 Anure nipo ꞌgã porenuwiwereꞌemamũ ꞌga jeꞌeg aꞌje are. Aꞌeramũ nipo ꞌgã wemifutara etee iapou. Morogyta tee are te nipo ꞌgã ojemuꞌjau. Aꞌeramũ nipo ꞌgã morogyta ymaner are moromuꞌjara ꞌgã majatykau ojee. Niporenuwiweri ꞌgã morogyta aꞌje are. Series, "
55,4,5,"Aꞌere ꞌã ene nanarũi, ki Timoteo. Eꞌakwaaw imũ ki eata ekou kwe pe. Ejemouag iki ekou ejereko tywera upe, mamaꞌeay upe ꞌjau. Morogyta esage momeꞌwara ꞌã ene. Aꞌeramũ ki ene ewau kwe pe ekou morogyta esage momeꞌwau ꞌgã nupe. Ymã te ako Janeruwarete ꞌga ene muẽmi ene moporowykyaukaa ojeupe ikue. Aꞌeramũ ene ꞌawamũ ewau ꞌga porowykya etee futat iapou ekou ꞌga upe. ꞌGa remifutara apou katu katu futat ꞌga upe, imateepapa katu katu futat ꞌga upe."
55,4,6,Je naporowykyuꞌjawi ꞌawamũ. Anurenureꞌi nipo ꞌgã nuri je jukau. Owaẽm jaꞌwyjaꞌwy ꞌgã je jukaawa upe ꞌawamũ.
55,4,7,"Aapopap katu katu je, nan iki eapo, jee ꞌjawera. Naetygiꞌi futari je ape. Jarejuwarete ꞌga jeꞌeg imũ etee futat ako je oi kwe pe mamaꞌe apou ikue. Aꞌeramũ ꞌgã je rerekou tyweaete agawewi ikue. Aꞌetea je napoiri futari Jejui ꞌga rerowiar awi ikue. Aꞌeramũ nipo ꞌga ojepyri je waẽmamũ Janejararete ꞌga ꞌjau jee: “Je ꞌã amuesage ene imogou. Aꞌeramũ ene ꞌawamũ ejesagesageramũ jee”, ꞌjau nipo ꞌga jee ꞌgã nowase ywag ipe. Wowase ae majatykaaw ipe nipo ꞌgã aipo ꞌjau jee. Janejararete ꞌga ꞌã esagesage futat. Janereko esagea ꞌga wesak katu katu futat. ꞌGa ꞌã jane kwaap. Aꞌeramũ nipo ꞌga ꞌjau wemiayuwa ꞌgã nupe: “Je ꞌã akatuꞌok pẽẽ, pẽ muesageu pẽ mogyau. Aꞌeramũ pẽẽ ꞌawamũ pejejesagesageramũ pejejemogyau jee”, ꞌjau nipo ꞌga wemiayuwamũ janee. Naje upe etee rũi nipo ꞌga aipo ꞌga ꞌi. Ojewyra rapesakara ꞌgã nupe nanẽ futat ꞌga ꞌi nũ: “Ene ꞌã eneresagesage jee”, ꞌjau nipo ꞌga ꞌgã nupe. Ojee iporomutat maꞌe ꞌgã nupe juejue futat aipo ꞌjau."
55,4,9,"“Ejor iki kamẽsĩete”, ꞌga ꞌeawetEjor iki je resaka kamẽsĩete, ki Timoteo. Jeirũ ꞌgã oopap je wi aiꞌi."
55,4,10,"Demas ꞌga okaraemã monoꞌog are etee eaꞌat. Aꞌeramũ ꞌga weateeramũ je wi. Ajepeja amunaw ipe ꞌga oi je wi, Tesarũn ipe ꞌga oi je wi. Kresẽte ꞌga awau Garasi ywy pe. ꞌga awau Dalmacia ywy pe. 11,12 Tikiku ꞌga te aje je omono Efesu pe aiꞌi. Luka ꞌga etee akou ꞌau je pyri. Aꞌeramũ ene ewau Maku ꞌga rekaa. Aꞌeramũ ene ꞌga rekoaa ꞌga rerua jee ꞌau, je poaawamũ. Series, "
55,4,13,"Pejejua ki jeraity poakuwuua perut jee. Troate pe je ejari aiꞌi, Kapu ꞌga rog ipe aiꞌi. Aꞌeramũ pẽẽ erua jee. Tekaꞌarana je afutat teꞌỹina. Wyra pir are ikwasiaripyrera taetu je afutat teꞌỹina. Aꞌeramũ ki pẽẽ erua jee."
55,4,14,"Itaju are oporowyky maꞌe ꞌga je rereko tywerete ikue, Aresãri ꞌga ikue. Anure te nipo Janeruwarete ꞌga je repyari. Aꞌeramũ ki ene ejeaꞌgwau ꞌga wi. Kasi aꞌe pe ꞌga ene rereko tyweretei ne nũ. Nafutari ꞌga janeporogytaa."
55,4,16,"ꞌWyriara ꞌga upe ꞌgã amũ je rerur ypyrauwe futat ꞌgã jepeꞌapawi je wi aiꞌi. Nitywiꞌi futari ꞌga amũ “nuapoi ꞌga mamaꞌe tywera” ꞌgã nupe ꞌjara ꞌga amũ je pyri aiꞌi. Jejui ꞌga rerowiaara ꞌgã miamũ futat ojepeꞌaupap je wi. Aꞌere je nafutari Jarejuwarete ꞌga ꞌgã nereko tywera ee. “Erereko tywet kasi ꞌgã je rejaawer are ne, Kiapiꞌni”, aꞌe je ꞌga upe."
55,4,17,"Aꞌere ꞌã Janejararete ꞌga te ꞌga rekoi je pyri. Aꞌeramũ ꞌga je jukaukareꞌema ꞌgã nupe. Opãjẽa ꞌga amut jee. Aꞌeramũ je tewau morogyta esage momeꞌwaupap judeueꞌema ꞌgã nupe kwe pe ikue. Aꞌeramũ ꞌgã kwaiwete je rerekou tyweaete ikue. “Siesak ꞌga poira Jejui ꞌga momeꞌu awi ꞌjau”, ꞌjau ꞌgã ajaupe ikue numiamũ."
55,4,18,"Aꞌere nipo Janejararete ꞌga je aꞌgui ꞌgã nui. Anure nipo ꞌga je rerawau peu ojepyri, ywag ipe. Aꞌeramũ ꞌgã je pyykeꞌema futat. Maꞌeramũ ꞌã jane ꞌi ꞌga upe: “Ene ꞌã pãjẽreteretea. Ene ꞌã eneresagesage”, jane ꞌi Jarejararete ꞌga upe jepi. Namutamutar iki saꞌe ꞌga upe jarejemogyau."
55,4,19,"“Jaruete te pẽẽ? eꞌi Paulo ꞌga pẽ nupe aiꞌi”, ere ki jarepytuna ꞌgã nupe. Prisira ẽẽ, Akira ꞌga, Onesifuru ꞌga pytuna ꞌgã. Mĩmera ꞌgã nupe je tejeꞌega monoi ꞌgã futaa."
55,4,20,Erasto ꞌga opyta Korĩtu pe ikue. Trofimũ ꞌga ojeroꞌwu. Aꞌeramũ je ꞌga rejaa Miretu ꞌjaw ipe ikue.
55,4,21,"Kamẽsĩete ejoriweramũ ejua kamẽsĩete je resaka. ꞌAra roꞌysagũũ renunewe ki ejot je resaka.Janerewirera ꞌgã, Jejui ꞌga rerowiaara ꞌgã juejue ojeꞌega monou enee, ene futaa. Eupuru ꞌga, Prutẽti ꞌga, Lino ꞌga, Krautiu ꞌga, tekotee ꞌgã nanẽ nũ. Mĩmera ꞌgã ojeꞌega monou enee, ene futaa."
55,4,22,"Afutat je Jarejararete ꞌga rekoa ene pyri, ki Timoteo. ꞌGa resagea pẽ nerekoa nanẽ je ifutaa nũ.Kweramũ etee jeremimomeꞌua."
56,1,1,"TitoJe Pauloramũ kaꞌarana akwasiat imonou enee, ki Tito. Janeruwarete ꞌga remiayuwa je. Jejui Kristu ꞌga je mono kwe pe ojeꞌega momeꞌwaukaa ꞌgã nupe ikue. Ymã te ako ꞌga jemuẽmi werowiareꞌema ꞌgã nui ikue, je mogou omomeꞌwaramũ ꞌgã nupe ikue. Jarejuwarete ꞌga remimũꞌẽmera ꞌgã nupe omomeꞌwaramũ ako ꞌga je mogoi ikue. “Emuꞌe ꞌgã je ree, je rerowiar ywyapiukaa ꞌgã nupe”, ꞌjau Jejui ꞌga jee ikue. “Jejeꞌega aꞌjea futat. Aꞌeramũ ene jejeꞌeg aꞌje are etee ꞌgã muꞌjau”, ꞌjau ꞌga jee ikue. Aꞌjea futat Janeruwarete ꞌga jeꞌega. Niꞌmeaꞌuweri ꞌga. Aꞌeramũ jane aꞌjea futat ꞌga rerowiaa. Ymã te ꞌã Janeruwarete ꞌga ꞌi rakue, ywy apoeꞌemauwe rakue: “Tejaꞌyra ꞌga rerowiaaramũ je ꞌau futat ꞌgã muri ꞌgã mogyau tejepyri nakwaparimũ warãu rũi”, ꞌjau ꞌga ojeupe rakue. Aipo ꞌea jane ꞌã sirowiat jarejemogyau. Ymã te ꞌga aipo ꞌjau rakue. Aꞌere ꞌga ꞌawamũ je monoi wemifutara ꞌara rupi imomeꞌwaukaa jee: “Waꞌyra ꞌga rerowiaramũ ꞌga ae katuꞌogukari waꞌyra ꞌga upe. Aꞌeramũ nipo ꞌga ikatuꞌogipyrera ꞌgã nerawaukaa ojeꞌwyr ipe”, ꞌjau je ꞌã tekou imomeꞌwau. Janeruwarete ꞌga ae katuꞌokararetea. ꞌGa futat je monou aipo momeꞌwaukaa pãwẽ pãwẽ ꞌgã nupe. Aꞌeramũ je ꞌga jeꞌeg imũ etee futat tewau imomeꞌwau kwe pe ꞌgã nupe ikue. Ene upe je kaꞌarana kwasiari, ki Tito. Jejui Kristu ꞌga ꞌã jane sirowiat. Aꞌeramũ ene jeraꞌyra ꞌjawe ekou jee. Kuꞌjywa ꞌga ꞌã Janeruwaretea futat. ꞌGa raꞌyra ꞌga ꞌã, Jejui ꞌga ae katuꞌokara. ꞌGã nesagea ene rerekoa je afutat, ki Tito. Ene mopyꞌataꞌwaa nanẽ je afutat nũ. Series,  Series,  Series, "
56,1,5,"Kreta pype ꞌga rekoiPeu jarekou ako jane jareporowykya nimateepawi aiꞌi. Aꞌeramũ ako je ene momytau ꞌypõꞌõũũ pype aiꞌi, jareporowyky mateepaawamũ ako je ene momytau peu aiꞌi. “ꞌAu etee eko raꞌne. Nimateepawi we jane jareporowykya, ꞌau Kreta pe”, ꞌjau ako je enee aiꞌi. “Aꞌeramũ ene ewau kwe pe amunawa moyka ꞌga amũ ene imogou ꞌwyriaramũ Jejui ꞌga rerowiaara ꞌgã nupe”, ꞌjau je ako enee aiꞌi. Aꞌeramũ ki ene, ꞌga amũ mogo enune, ejeaꞌaramũ jejeꞌeg are. “Ako esage maꞌe ꞌga etee futat ene imogou ꞌwyriaramũ ꞌgã nupe”, ꞌjau ako je enee ikue. Aꞌeramũ je ꞌawamũ imonouꞌjapa ikwasiaa kaꞌaran are enee aipo ꞌjau etee futat nũ."
56,1,6,"“Niaꞌwyri ꞌga”, ꞌga upe ꞌgã ꞌeramũ kasi eremogo ꞌga ꞌwyriaramũ ꞌgã nupe ne. Ako esage maꞌe ꞌga etee futar iki emono imogou ꞌwyriaramũ ꞌgã nupe. Aipo ꞌga remirekoa ki majepeiꞌi etee futat. ꞌGa raꞌyra ꞌgã nanẽ ki Jejui ꞌga tuerowiat nũ. Aꞌeramũ ki ꞌga raꞌyra ꞌgã ojeupe ꞌga jeꞌegamũ ꞌga jeꞌega renupa etee. Aꞌe ꞌgã naerofeni futari. Nitywi futari nipo ꞌga amũ erofen maꞌeramũ: Erofen ꞌga raꞌyra ꞌgã ꞌjara ꞌga amũ nipo nitywi futari."
56,1,7,"Jejui ꞌga rerowiaara ꞌgã ꞌwyriara ꞌgã Janeruwarete ꞌga porowyky rerekwara futat. Aꞌeramũ ꞌgã aꞌeramũ namamaꞌe tywera apoara rũi futat. Ojee ojerowiaraip maꞌe ꞌgã kasi eremono ꞌgã nupe ne. Imaraꞌne maꞌe ꞌgã kasi eremogo ꞌgã nupe ne. Kawĩajaiwa ꞌwara ꞌgã nanẽ ene imogoweꞌem nũ. Ajanupãara ꞌgã, kaꞌaranũũ monoꞌog are etee eaꞌat maꞌe ꞌgã. Mĩmera ꞌgã nanẽ kasi eremogo ꞌgã nupe ꞌwyriaramũ ne."
56,1,8,"Ojeꞌwyr ipe ꞌgã moꞌwyꞌwyara ꞌgã, mamaꞌea ajaupe imonoara ꞌgã. Mamaꞌe esage apoara ꞌgã. Mamaꞌe tywera apo awi ojemuꞌakwaap maꞌe ꞌgã. Janeruwarete ꞌga remifutara apoara ꞌgã. Mĩmera ꞌgã etee ki emogo ꞌwyriaramũ ꞌgã nupe."
56,1,9,"Janeruwarete ꞌga jeꞌega aꞌjea futat. Aꞌeramũ ꞌgã ꞌwyriara ꞌgã Janeruwarete ꞌga jeꞌeg imũ etee futat ajemogyau mamaꞌe apou. Jejui ꞌga jeꞌega nanẽ aꞌjea futat nũ. Aꞌeramũ ki ꞌwyriara ꞌgã ꞌgã jeꞌeg imũ etee futat ꞌgã muꞌjau, Jejui ꞌga rerowiaara ꞌgã muꞌjau. Aꞌeramũ ꞌgã aꞌjea futat ojemogypyyka Jejui ꞌga ree, ꞌga jeꞌega kwaaw ire. Aꞌeramũ nipo ꞌgã akuꞌiramũ akou ꞌga ree. Aꞌeramũ ꞌgã ꞌga rerowiar awi opoireꞌema futat. ꞌGã amũ te nipo ajee ꞌut ꞌgã muꞌjau tywet morogyta are. Namuꞌei ꞌgã ꞌgã mamaꞌe aꞌje are. Aꞌeramũ ki ꞌwyriara ꞌga tojeꞌeg ꞌgã nupe: Neremuꞌearũi ꞌgã mamaꞌe aꞌje are. Aꞌeramũ ene ꞌgã muꞌjawarũeꞌem, teꞌi ki ꞌga ꞌga upe. Aꞌeramũ nipo ꞌga aipoa ojeupe ꞌga ꞌeramũ maran gatu opoireꞌema otywer awi."
56,1,10,"Kwaiwete ꞌgã Jejui ꞌga rerowiari rakue numiamũ. Aꞌere ꞌgã ꞌga rerowiaraiwi etee. ꞌAwamũ ꞌgã nuenuwi futari Jejui ꞌga jeꞌega. Nopoiri futari ꞌgã janeypy remimomeꞌufer awi. Morogyta ymaner are etee futat ꞌgã ꞌgã muꞌei ajemogyau. Ymã te janeypy jemogyi Moisesi ꞌga jeꞌeger imũ etee futat rakue. Aꞌere jane ꞌawamũ jane jemogyi Jejui ꞌga jeꞌeg imũ etee futat. Aꞌere ꞌgã amũ ꞌi ꞌgã nupe: “Naani. Peapo awi nanuara. Moisesi ꞌga jeꞌeg imũ etee futar iki peko”, ꞌjau futatee ꞌgã ꞌgã nupe ꞌgã moryteeu. Aꞌeramũ ene ꞌjau ꞌgã nupe: “Peapo awi nanuara”, ere ki ꞌgã nupe. “Auꞌje ꞌgã muꞌe re morogyta ymaner are”, ere ki ꞌgã nupe ꞌgã momika. Kasi aꞌe pe ꞌgã ꞌgã moryteei, ꞌgã pytuna ꞌgã neewe ne. Aꞌeramũ enuparera ꞌgã ꞌjau ajaupe ne: “Awỹja sipo morogyta aꞌje omomeꞌu janee?” ꞌjau ꞌgã ajaupe ne. “Iꞌme nipo ꞌã Paulo ꞌga akou janee”, ꞌjau ꞌgã ajaupe ne. Nokwaawi ꞌgã morogyta aꞌje momeꞌwara ꞌga. “Mõ ꞌga gatu nipo morogyta aꞌjea omomeꞌu akou janee?” ꞌjau ꞌgã ajaupe ne. Aꞌeramũ ꞌgã amũ opoia Jejui ꞌga rerowiar awi ne. Najemuaẽmi morogyta ꞌme momeꞌwara ꞌgã ajuee. Kaꞌaranũũ are etee te ꞌgã jemuaẽmi. Kaꞌaranũũ monoꞌog are etee te ꞌgã jamuꞌei. Aꞌeramũ ene ꞌgã momika esaka nanuar awi."
56,1,12,"Ymã te Kreta pewara ꞌga amũ, ipojeuwipyra ꞌga amũ, opytuna ꞌgã momeꞌwau rakue. “ꞌYpõꞌõũũ pypewara ꞌgã najuejue etee futat iꞌme maꞌea. Imaraꞌne maꞌe ꞌgã nanẽ nũ. Iwewue maꞌe ꞌgã nanẽ nũ. Nipyꞌaraypari agawewi ꞌgã. Aꞌetea ꞌgã ojemiꞌwaruuarete futat”, ꞌjau ꞌga opytuna ꞌgã momeꞌwau rakue."
56,1,13,"Aꞌjea futat ꞌga remimomeꞌufera. Peuwara ꞌgã niaꞌwyri futari. Aꞌeramũ ki ene ꞌjau ꞌgã nupe: “Auꞌje mamaꞌe tywera apo re. Pepoit pejetywer awi”, ere ki ꞌgã nupe ejeꞌega moywyrafenaꞌi futat. Aꞌeramũ nipo ꞌgã aipo ojeupe ꞌeramũ opoia otywer awi. Aꞌeramũ nipo ꞌgã Jejui ꞌga rerowiaa ete nũ. “Peapyaka kasi morogyta ymaner are”, ere ki ꞌgã nupe. “Peapyaka awi Jejui ꞌga rerowiar awi opoit maꞌe ꞌgã jeꞌeg are ne”, ere ki ꞌgã nupe. “Auꞌje pejeapyaka re ꞌgã ꞌme are”, ere ki ꞌgã nupe. Aꞌeramũ nipo ꞌgã ꞌgã ꞌme rerowiaruꞌjapeꞌema."
56,1,15,Esage maꞌe ꞌgã nipo eaꞌat mamaꞌe esage are etee futat. Aꞌere nipo iaꞌwyreꞌema ꞌgã mamaꞌe tywer are etee ꞌgã neaꞌaramũ. ꞌGã Janeruwarete ꞌga rerowiareꞌema. Aꞌeramũ ꞌgã mamaꞌe tywer are etee weaꞌaramũ ajemogyau. Ymã ꞌgã ꞌã mamaꞌe esage apo kwaawi futari rakue. Aꞌere ꞌgã mamaꞌe tywera etee iapoi. ꞌAwamũ ꞌgã nokwaawuꞌjawi futari mamaꞌe esage apoa. Apokwaap ꞌgã mamaꞌe tywera apoa.
56,1,16,"“Jarejuwarete ꞌga je akwaap”, ꞌjau futatee nipo ꞌgã. Aꞌere naani. Nuenuwi futari ꞌgã Jarejuwarete ꞌga jeꞌega. Aꞌeramũ ꞌgã naꞌga remiayuwa rũi. Imaraꞌne maꞌe ꞌgã. Aꞌeramũ ꞌgã mamaꞌe esage apowarũeꞌem futat. Aꞌeramũ ꞌgã aꞌeramũ aꞌjeꞌem are etee ajamuꞌjau."
56,2,1,"Jarejuwarete ꞌga remifutar are ki emuꞌe ꞌgãAꞌere ꞌã ene nanarũi, ki Tito. Jarejuwarete ꞌga jeꞌeg are etee futat ꞌã ene ꞌgã muꞌjau, Jejui ꞌga rerowiaara ꞌgã muꞌjau. Janeruwarete ꞌga jeꞌega aꞌjea futat. Aꞌeramũ ene aꞌe are etee futat ꞌã ꞌgã muꞌjau. “Janeruwarete ꞌga jeꞌega aꞌjea futat. Aꞌeramũ ki pẽẽ ꞌga jeꞌeg imũ etee futat pejejemogyau esage”, ꞌjau ki ene ꞌgã nupe."
56,2,2,"Ene ꞌã ꞌgã nupe ojeꞌeg maꞌeramũ. ꞌGã ꞌã Jejui ꞌga rerowiaar yaua. ꞌAwamue te ꞌã ꞌgã Jejui ꞌga rerowiari raiꞌi. Nokwaawi we ꞌã ꞌgã Jarejuwarete ꞌga jeꞌega. Aꞌeramũ ene ꞌgã muꞌjau Jarejuwarete ꞌga remifutar are. Sawaꞌefera ꞌgã we futar iki emuꞌakwaap aipo are. “Kawĩajaiwa kasi peꞌu ne”, ere ki ꞌgã nupe. “Pejemuarũ ki pejewau pejeporogytau ꞌgã nupe. Nakunumĩ arũi pẽẽ. Sawaꞌea pẽẽ. Aꞌeramũ pẽẽ pejejemuawapia futat pejeporogytau ꞌgã nupe”, ꞌjau ki ene ꞌgã nupe. “Pejemuꞌakwaaw iki pejejemogyau mamaꞌe tywera apo awi. Perowiar iki Jejui ꞌga”, ere ki ꞌgã nupe. “Pejejuka esage ki pejejemogyau Jejui ꞌga rerowiaara ꞌgã nee”, ere ki sawaꞌefera ꞌgã nupe. “Mamaꞌe tywera pejejeupe ijesaukaramũ kasi pepoit Jejui ꞌga rerowiar awi ne”, ere ki sawaꞌefera ꞌgã nupe."
56,2,3,"Wãiwĩmera ꞌgã nanẽ ki emuꞌakwaap ee nũ: “Peꞌje pejejemogyau esage Jarejuwarete ꞌga remifutar imũ etee. Pejuagoꞌo kasi ne. Pejekawĩajaiwa ꞌwaweꞌema nanẽ pejejemogyau. Mamaꞌe esagea etee ki peapo ꞌga upe. Aꞌeramũ ipyaufera kũjã ꞌgã ojemuꞌjau ajemogyau pẽ nee mamaꞌe esage pẽẽ iaporamũ”, ere ki wãiwĩmera ꞌgã nupe. “Pẽẽ futat ipyaufera ꞌgã pemuꞌe mamaꞌe are. Pejejuka esage ki pejemen are, pejejaꞌyr are nanẽ nũ, peꞌje ki ipyaufera ꞌgã nupe”, ere ki wãiwĩmera ꞌgã nupe."
56,2,5,"“Pejemuꞌakwaaw iki mamaꞌe tywera apo awi. Peko kasi pejejomena ne. Pejejeꞌwyra mogatyrũ are etee pejejemogyau pejeporowykyau. Pejemena jeꞌega renupa etee. Nan pejemogyramũ nipo wã ꞌi pẽ nupe: Janeruwarete kĩã jeꞌega esage futat raꞌe, teꞌi wã pẽneko esage resaka ꞌjau, peꞌje ki ipyaufera ꞌgã nupe”, ere ki wãiwĩmera ꞌgã nupe."
56,2,6,"Kunumĩũũ ꞌgã nanẽ ki emuꞌakwaap nũ. “Pejemuꞌakwaap pejejemogyau mamaꞌe tywera apoeꞌem are”, ere ki ꞌgã nupe."
56,2,7,"Ene futar iki ejeko esagea eesaukat ꞌgã nupe, ki Tito. Aꞌeramũ ꞌgã ene ree futat ojemuꞌjau. Ene resaka ꞌgã ene ꞌjawe etee futat tajemogy ꞌjau. Ejemuarũmũ ekou ꞌgã muꞌjau. Morogyta esage are ꞌgã muꞌjau ki eporogytau esage etee ekou. Ejemuawapia futat eporogytau ꞌgã nupe."
56,2,8,Morogyta aꞌje are etee futat ene ꞌgã muꞌjau. Aꞌjeteetewi ene imomeꞌuramũ tekotee ꞌgã najane agoꞌoaꞌuweri. Aꞌeramũ nipo jane agoꞌoarera ꞌgã ojenosõu ajemogyau ene wi mamaꞌe esage ojeupe ene imomeꞌuramũ.
56,2,9,"Ajaupe oporowyky maꞌe ꞌgã nupe nanẽ ki ere: “Peenuw etee ki pejejerekwara ꞌgã jeꞌega. Pejeporowykyau esage ꞌgã nupe, ꞌgã nemifutar imũ”, ere ki ꞌgã nupe. “Mamaꞌea eapo jee ejeupe ꞌgã ꞌeramũ ki najefueweri je ee nũꞌũ”, ere kasi ꞌga upe ne."
56,2,10,"“Pejeꞌwyriara ꞌgã karaemã rerawaweꞌem nanẽ pejejeupe nũ”, ere ki ꞌgã nupe. “Pejejuka esage etee ki pejejara ꞌgã karaemã are. Aꞌeramũ ꞌga, ‘esagesage je upe oporowyky maꞌe ꞌga’, ꞌjau pẽ nupe. ‘Namunaꞌywa rũi ꞌga. Jeremiayuw esage ꞌga te’, ꞌjau nipo ꞌgã ojerowiaa pẽ nee. Pẽporowyky esage resag ire, ‘Jejui ꞌga rerowiaara ꞌga. Aꞌeramũ ꞌga oporowykyau esage jee’, ꞌjau nipo ꞌgã ojerowiaa pẽ nee. ‘Aꞌjea futat Janeruwarete ꞌga jeꞌega. ꞌGa ꞌã ꞌgã katuꞌoka futat. Aꞌeramũ ꞌgã natekotee ꞌgã ꞌjawe rũi’, ꞌjau nipo ꞌga ojeupe, jane katuꞌokara ꞌga ree weaꞌaramũ”, ꞌjau ki ene ꞌgã nupe."
56,2,11,"Ymã te Janeruwarete ꞌga ꞌi ojeupe rakue: “Jeporomutamutat je ywy pewara ꞌgã nee. Aꞌeramũ je teporokatuꞌogiweramũ ꞌgã nee”, ꞌjau ꞌga ꞌã ojeupe rakue. “ꞌGã katuꞌog ire ꞌgã tarut imogyau ꞌau tejepyri ꞌjau kwy”, ꞌjau ꞌga ojeupe rakue. Aꞌeramũ ꞌga waꞌyra ꞌga mua ꞌau ywy pe jane katuꞌogukaa ꞌga upe."
56,2,12,"“Jeraꞌyra ꞌga amanũ pẽ katuꞌokawamũ. Aꞌeramũ pẽẽ ꞌawamũ ꞌga rerowiaa. ꞌGa rerowiar ire pejejemogyaweꞌem ꞌga rerowiareꞌema ꞌgã ꞌjawe. Aꞌeramũ pẽẽ ꞌga rerowiareꞌema ꞌgã nemifutara apoweꞌem. Pejemuꞌakwaap pejejemogyau pejejetee mamaꞌe tywera apoeꞌem are. Pejemogy esage etee. Jejeꞌeg imũ etee pejejemogyau mamaꞌe apou”, ꞌjau Janeruwarete ꞌga janee rakue, jane muꞌjau jane jemogy esage are rakue. Janeruwarete ꞌga pãjẽeteetea futat tekotee ꞌgã pãjẽ apyraapa. Anure nipo ꞌga Jejui Kristu ꞌga mojewya ꞌga mua ywy pe nũ, jane katuꞌokara ꞌga mojewya nũ. ꞌGa rura rapesaka jarejemogyau. Aꞌeramũ jane ꞌga jewyramũ nipo jarekuꞌiramũ ꞌga ree jarejemogyau. “Nitywi ꞌga amũ ꞌga resage ꞌjawe”, ꞌjau nipo jane ꞌga upe. “Nitywi pãjẽrete ꞌga amũ ꞌga ꞌjawewara”, ꞌjau nipo jane Jejui ꞌga resaka, ꞌga renyfuga ꞌga ruramũ."
56,2,14,Jejui Kristu ꞌga ꞌã poromũ ojejukaukat ꞌgã nupe ae katuꞌokawamũ rakue. Amanũ ꞌga janetywera mepyau rakue. Janetywera moiawamũ ꞌga manũi janee rakue. Amanũmũ ꞌga jane pireita janetywer awi rakue. Amanũ ꞌga wemiayuwamũ jane muawamũ ojeupe rakue. Mamaꞌe esage apoaramũ jane jemogya ꞌga afutat. Aꞌeramũ ꞌga amanũmũ jane mogyau mamaꞌe esage apoaramũ.
56,2,15,"Jejui ꞌga rerowiaara ꞌgã emuꞌe aipo are, ki Tito. Mamaꞌe esagea etee ki eapoukat ꞌgã nupe. Mamaꞌe tywera ꞌga amũ iaporamũ ki ere ꞌga upe: “Aipoa niaꞌwyri Janeruwarete ꞌga upe. Peapo awi nanuara”, ere ki ꞌga upe. Jarejuwarete ꞌga jeꞌeg imũ etee ene rekoramũ ꞌgã ene agoꞌwawarũeꞌem."
56,3,1,"Mamaꞌe esage apo are ki emuꞌe ꞌgãEmueaꞌar iki Jejui ꞌga rerowiaara ꞌgã jejeꞌeg are. “Peenuw iki ꞌwyriararete ꞌga jeꞌega”, ere ki ꞌgã nupe. “ꞌWyriaꞌri ꞌga jeꞌega nanẽ ki peenup nũ. Mamaꞌe esagea eapo jee ejeupe ꞌga ꞌeramũ iapou etee futat ꞌga upe”, ere ki ꞌgã nupe."
56,3,2,"“Peagoꞌo nanẽ kasi ꞌgã amũ pejejemogyau ne. Pejemaraꞌneꞌemamũ nanẽ pejejemogyau. Pejejejukau esage nanẽ pejejuee najuejue etee nũ. Pejetaꞌwaramũ pejejemogyau ꞌgã nupe najuejue etee”, ere ki ꞌgã nupe."
56,3,3,Ymã te ako jane Jejui ꞌga rerowiaareꞌema ꞌgã ꞌjawe etee futat jane jemogyi ikue. Jejui ꞌga rerowiareꞌema janetywereteramũ jarejemogyau. Jareꞌakwaaweꞌemamũ ako jarejemogyau ikue. Nianuwi futari ako jane ꞌgã amũ jeꞌega ikue. Jarejuwarete ꞌga jeꞌega miamũ ako jane ianupeꞌema ikue. Jarejemifutar imũ etee futat ako jarewau mamaꞌe apou ikue. Jarejee etee ako jarejeaꞌaramũ ikue. Jarejeupi etee futat ako jarewau jarejemakuꞌiu ikue. Jaremaraꞌneramũ ako jarejemogyau ꞌgã nee ikue. ꞌGã nanẽ ako amaraꞌneramũ jane ree ikue nũ. ꞌGa karaemã resakawe ako jane ꞌjau jarejeupe ikue: “Maran ajee je jẽmĩ najetywi nanuara pyu ꞌũ?” ꞌjau ako jane jarejemogyau jarejeupe ikue.
56,3,4,"Aꞌere ako Janeruwarete ꞌga ꞌawamũ ꞌga jekwaawukari janee aiꞌi. Janeruwarete ꞌga ꞌã jane katuꞌokararetea. Esagesage te ꞌga. Iporomutat te ꞌga jane ree najuejue etee. 5,6 Ajemuaẽm te ꞌga jane ree. Najaneremiapofer esage are rũi futat ꞌga jane katuꞌogi rakue. Ajemuaẽm te ꞌga ae ree. Aꞌeramũ ꞌga aꞌeramũ jane katuꞌoka. Werowiaramũ Jejui ꞌga jane katuꞌogi jane pireita janetywer awi. Sãꞌã ae uꞌar yau maꞌeramũ mamaꞌe tywera apoeꞌema. Nan tee futat jane jemogyi ꞌga rerowiar ire, ꞌga jarepirei re. Aꞌeramũ jane uꞌar yau maꞌe ꞌjawe jarejemogyau ꞌga rerowiar ire ꞌga upe. Jarey awi jareꞌaa ypy jane jarejuwa ꞌga raꞌyra futat. Aꞌere jane Jejui ꞌga rerowiar ire uꞌaruꞌjap maꞌe ꞌjawe nũ. Aꞌeramũ futat Jarejuwarete ꞌga raꞌyramũ jarejemogyau. Waꞌyrarete ꞌga rerowiaaramũ ꞌga jane mogyau waꞌyramũ. ꞌGa ꞌAgesagea jane mogyau ꞌga raꞌyramũ ꞌga upe. ꞌAwamũ ꞌga Uꞌagesage mua janee. Nakateꞌemi futari Janeruwarete ꞌga janee. Mamaꞌe esage te ꞌga amut janee. Uꞌagesagea miamũ futat ꞌga amut janee, Jejui Kristu ꞌga jane pirei re. Meewei aꞌeramũ miamũ ꞌga ꞌAgesagea jane monoi jane katuꞌoka jane rerekou. Series, "
56,3,7,"Janeruwarete ꞌga iporomutat nanimenime jane ree. Ipotaꞌwa ꞌga akou janee. Aꞌeramũ ꞌga jane katuꞌogukaa Jejui ꞌga upe. Jarekatuꞌog ire jarejemogyau ikyꞌaeꞌema ꞌjawe futat ꞌga upe. Aꞌeramũ nipo ꞌga ꞌjau janee: “Pẽẽ ꞌã pẽnesage jee. Aꞌeramũ nipo je anure pẽ mua ꞌau tejepyri pẽ mogyau nakwaparimũ warãu rũi futat”, ꞌjau nipo ꞌga janee. Aꞌeramũ jane ꞌga pyri jareo rapesaka jarejemogyau."
56,3,8,Aꞌjea futat jeremimomeꞌua.Aꞌeramũ ene Jejui ꞌga rerowiaara ꞌgã muꞌjau najuejue etee futat aipo are. Aꞌeramũ ꞌgã mamaꞌe esagea etee iapou ajemogyau. Mamaꞌe esagea etee iapo re nipo ꞌgã jopoari ajemogyau.
56,3,9,Amumera ꞌgã Jarejuwarete ꞌga jeꞌeg are ajamueara te. Aꞌere kasi ꞌgã erejeꞌegauwar ine. Opytunera ꞌgã jeꞌeger are ꞌgã jamuei. Moisesi ꞌga remikwasiarer are nanẽ ꞌgã ajamueu nũ. Ajamue ekoete futat ꞌgã ajemogyau. Aꞌeramũ ene ꞌga jeꞌeg are eapyakaweꞌem.
56,3,10,"Amumera ꞌgã nipo Jejui ꞌga rerowiaat ꞌmea te. ꞌGã nipo ajamuꞌjau mamaꞌe amutee are. “Simojoꞌok ꞌgã ajaui jarejee ꞌjau”, eꞌi te nipo aipo ꞌgã. Aꞌeramũ ki ene ejeꞌega moywyrafena nanuara ꞌgã nupe, ꞌgã momika nanuar awi: “Auꞌje ꞌgã muꞌe re mamaꞌe tywer are”, ere ki ꞌgã nupe. ꞌGã pigeꞌemamũ, ejeꞌega moywyrafenuꞌjapa ꞌgã nupe nũ. Mukũi etee ejeꞌega moywyrafena esaka ꞌgã nupe. Jui ꞌgã pigeꞌemamũ ekouꞌjapeꞌema ꞌgã nee."
56,3,11,"Aipo ꞌgã niaꞌwyri futari. Opoit futat ꞌgã mamaꞌe esage apo awi. ꞌGa nemiapofet tywera resag ire ene ꞌgã kwaapa. “Niaꞌwyri futari ꞌgã naꞌe”, ꞌjau ki ene ꞌgã jekatuꞌogeꞌemamũ."
56,3,12,"Anurenureꞌi te nipo aje je kũimaꞌe ꞌga amũ monoi peu ene pyꞌrau. Maranamũ nipo Artemas ꞌga. Maranamũ te nipo Tikiku ꞌga. Nakwaawi katu we je tejemimonorama ꞌga. Aꞌeramũ ki ene ejeupe ꞌga waẽm ire ekwapa kamẽsĩete ajepeja amunaw ipe, Nikopo ꞌjaw ipe je rekoaa. Peu futat nipo je oi amana magwapa aipo amunaw ipe. Janepytuna ꞌgã amũ nipo awau watau ene wi. Aꞌeramũ ene mamaꞌe mũ monou ꞌgã nupe ꞌgã nemirerooramũ. Ajepeja ꞌga rera Zena. Moisesi ꞌga remikwasiarer are moromuꞌjara ꞌga, Zena ꞌga. Ajepeja ꞌga rera Aporua."
56,3,14,"Jarepytuna ꞌgã ki emuꞌe jarejemogy esage are. “Mamaꞌe esagea peapo pejejemogyau”, ꞌjau ki ene ꞌgã nupe. “Pejekaraemã ki pemono amũ ikaraemãeꞌema ꞌgã nupe”, ere ki ꞌgã nupe. “Aꞌere kasi pemono amũ iwewue maꞌe ꞌgã nupe. Kasi aꞌe pe taetu ꞌgã wewue jerani etee ꞌgã nee ne”, ere ki ꞌgã nupe."
56,3,15,"ꞌAuwara ꞌgã, je pyriwara ꞌgã, ojeꞌega monou enee, ene futaa. Je nanẽ tejeꞌega monou enee nũ. Aꞌeramũ ki ene orejeꞌega momeꞌwau orejekotyꞌaawa ꞌgã nupe, Jejui ꞌga rerowiaara ꞌgã nupe.Jarejuwarete ꞌga resagea ene rerekoa je afutat.Kweramũ etee jeremimomeꞌua."
57,1,1,"Firemõ Je Pauloramũ kaꞌarana akwasiat imonou enee, ki Firemõ. Timoteo ꞌga ako je pyri. ꞌGa ꞌã janerewirera. Aꞌeramũ je kaꞌarana kwasiaa imonou ene upe. Ene ꞌã orejekotyꞌaawa futat. Ene nanẽ ꞌã ereporowyky ore ꞌjawe, Jejui ꞌga momeꞌwau ore pyri. Eneroga pype Jejui ꞌga rerowiaara ꞌgã ajatykau awau ꞌga muorypa. Aꞌeramũ ore ꞌgã nupe nanẽ kaꞌarana kwasiaa imonou nũ. Jarejenyra ẽẽ upe, Afia ẽẽ upe, nanẽ ore imonou nũ. Akipu ꞌga upe, jarejepyri oporowyky maꞌe ꞌga upe nanẽ ore imonou nũ. Akipu ꞌga nanẽ ꞌã jane ꞌjawe futat ako ojemouaga oporowykyau. Mĩmera ꞌgã nupe ore kaꞌarana monoi ikwasiaa.Je ꞌã aꞌỹi moromunepawa pype. Kwe pe ako je oi Jejui ꞌga momeꞌwau ikue amunawa moyka ikue. Aꞌeramũ ꞌwyriara ꞌga je pyygukaa ꞌgã nupe, je mỹina je munewukaa moromunepawa pype. Aꞌeramũ je kaꞌarana etee imonou ikwasiaa pẽ nupe. Series, "
57,1,3,Kuꞌjywa ꞌga Janeruwaretea. Janejararete ꞌga Jejui Kristua. ꞌGã nesagea pẽ nerekoa je afutat. ꞌGã pẽ mopyꞌataꞌwaa nanẽ je ifutaa nũ.
57,1,4,"Firemõ ꞌgaJarejuwarete ꞌga upe tejeꞌegawe je tejeꞌega monou ꞌga upe ene ree jepi. “Esage Firemõ ꞌga ene rerowiaara”, ꞌjau je ꞌga upe ene ree jepi. Tekotee ꞌgã ene momeꞌwau jee jepi. “Firemõ ꞌga iporomutat Jejui ꞌga rerowiaara ꞌgã nee. Ipotaꞌwa te ꞌga ꞌgã nee”, ꞌjau ꞌgã jee jepi. “ꞌGa ꞌã Jarejararete ꞌga, Jejui ꞌga werowiat aꞌjea futat” ꞌjau ꞌgã jee jepi, ene momeꞌwau jepi."
57,1,6,"Aꞌeramũ je ꞌjau Jarejuwarete ꞌga upe ene ree jepi: “Taeapyo ki ꞌga aꞌjea futat mamaꞌe esagea ojeupe ene iapo are. Kristu ꞌga ree ojemujat maꞌeramũ ene mamaꞌe esage etee iapou ekou oree. Aꞌeramũ ki ene ꞌga mueapyoukaa ee”, ꞌjau je tejeꞌega monou ꞌga upe ene ree jepi."
57,1,7,Jarejuwarete ꞌga ree eporomutaramũ nanimenime ekou. ꞌGa remiayuwa ꞌgã nee nanẽ eporomutaramũ nũ. Aipoa je makuꞌiu. Jarejuwarete ꞌga remiayuwamũ ore arakuꞌiramũ ene ree najuejue etee. Aꞌeramũ aꞌea taetu je mafuewerukaa jeporowyky are Jarejuwarete ꞌga upe.
57,1,8,"Onesimu ꞌga ꞌAwamũ je Onesimu ꞌga momeꞌui enee. Eneremifajamũ futat ꞌga. Eneremimurera futat ꞌga. Aꞌere ꞌga enejeꞌega nuenuwi tee rakue. Aꞌeramũ ꞌga ꞌã okaꞌjama ene wi rakue. Aꞌeramũ ꞌga ꞌua owaẽma jee ꞌau aiꞌi, Roma pe aiꞌi. Moromunepawa pype jerenaw ipe ꞌga ꞌua owaẽma jee. Aꞌeramũ je tejeupe ꞌga waẽmamũ Jejui ꞌga momeꞌwau ꞌga upe. Aꞌeramũ ꞌga ꞌga rerowiaa aiꞌi. Aꞌeramũ ꞌga ꞌawamũ akou ꞌga remiayuwamũ. Aꞌeramũ je Jejui ꞌga ree ꞌga muꞌe re ꞌga ruwa ꞌjawe teꞌỹina ꞌga upe. Aꞌere je ꞌawamũ ꞌga monoi imojewya ene upe nũ.Aꞌeramũ je ꞌawamũ ꞌjau ene upe: Je ꞌã Jejui ꞌga remimonofera futat. ꞌGa jeꞌeg imũ etee futat ako je tewau ꞌga momeꞌwau ikue. Aꞌeramũ je ꞌjau enee: “Ojejuka esage werewi paꞌã ꞌga ꞌga ree nũ”, ꞌjau je enee. Aꞌere je nomojejukaukari ene ꞌga ree. ꞌAu etee tajejuka ꞌga ree ꞌga upe, aꞌe je numiamũ. Tepoaawamũ tareko ꞌga, aꞌe je numiamũ. Aꞌere ꞌã ꞌga ene poaawa te. Aꞌeramũ amunipo ꞌã ene te ejeꞌega mỹina ꞌga ree jee. Aꞌeramũ je kweramũ ꞌga monou enee. Ejejuka esage ki ꞌga ree, aꞌe je enee ꞌawamũ. Je ꞌã jesawaꞌe futat. Je ꞌã Jejui ꞌga jeꞌega momeꞌwara. Aꞌeramũ ꞌga rerowiareꞌema ꞌgã je pyyka je mỹina ꞌau moromunepawa pype. Aꞌere ꞌã ene jejekotyꞌaawa. Janeporomutat jane jarejuee jepi. Aꞌeramũ je ꞌjau ene upe: Eneporomuorywiwet nipo je ree. Aꞌeramũ ene epojejuka esageramũ ꞌga ree, aꞌe je enee. Series,  Series, "
57,1,11,"11,12 ꞌAu teꞌỹina je Onesimu ꞌga resagi. Jejui ꞌga rerowiar ire ꞌga je poari futari. Mamaꞌe esagea ꞌga wapo kwaiwete jee, je poaawamũ futat. Aꞌetea je ꞌga omono enee. Jeporomutat je nanimenime ꞌga ree. ꞌGa oa je muꞌarasig futat numiamũ. Aꞌere ꞌga najeremimurera rũi futat. Enemaꞌea futat ꞌga. Ymã te ꞌã ꞌga eneremiayup tyweramũ ꞌga rekoi rakue. Aꞌere ꞌga ꞌawamũ eneremiayuw esagea futat."
57,1,13,"13,14 Afutat je ꞌga pytaa numiamũ, ꞌau moromunepawa pype tejepyri numiamũ. Aꞌere ꞌã ꞌga ene poaawa te. Mukuu ene rekoramũ amunipo ꞌã ꞌga je poaa akou. Aꞌere ꞌga najeremiayuwa rũi. Enemaꞌea te ꞌga ꞌã. Aꞌeramũ je ꞌga momytaweꞌem eneremifutareꞌem imũ. Peu ꞌga reko futareꞌema ki ꞌga emut etee imojewya jee nũ. Aꞌe pe ene peu ꞌga reko futaa peu etee futat ꞌga mogou ejepyri. Aꞌeramũ je kamẽsĩete ki ꞌga emut imojewya jee, ꞌjaweꞌem enee."
57,1,15,Ymã ꞌã Onesimu ꞌga kaꞌjami ene wi rakue. Inãinãnĩꞌĩ etee ꞌga rekoi mukuu ene wi. Aꞌere ꞌawamũ ꞌga oi ojewya ene pyri nũ. ꞌAwamũ nipo ꞌga rekoi ene pyri futat. ꞌAwamũ nipo ꞌga nokaꞌjamuꞌjawi ene wi.
57,1,16,Ymã ꞌã ꞌga eneremiayup teeramũ ꞌga rekoi rakue. Aꞌere ꞌã ꞌga ꞌawamũ Jejui ꞌga rerowiaaramũ. Aꞌeramũ ꞌga ꞌawamũ janerewirera futat akou. Jeporomutat je ꞌga ree. Aꞌere nipo ene te ꞌga ree jeporomutara ereapyraap. Ene upe oporowyky maꞌe ꞌga te ꞌã. Enerewirera nanẽ ꞌga ꞌawamũ nũ.
57,1,17,"Paulo ꞌga jejekotyꞌaawa futat, ere ꞌã jee jepi. Aꞌeramũ ꞌã ene, ejepyri je oramũ, je mua ejog ipe jepi. Aꞌeramũ ene nan tee futat Onesimu ꞌga monou ejog ipe."
57,1,18,Maran gatu nipo ꞌga enekaꞌaran epyeꞌema munugeꞌema enepo pe raiꞌi. Aꞌeramũ ki ene ꞌga amunug ire imonou inuga jekaꞌaran are. Aꞌeramũ je imepyau enee ꞌjau.
57,1,19,ꞌAwamũ je kaꞌarana kwasiaawa pyyka tepo pe ikwasiaa enee: Je ꞌã Pauloa. Je futat tamepy enee ꞌjau. Aipoa je futat akwasiat kaꞌaran are inuga enee. Ymã te je ako Jarejuwarete ꞌga jeꞌega momeꞌui enee ikue. Aꞌeramũ ene ako ꞌga rerowiaa ikue. Je ꞌga momeꞌueꞌem ire amunipo ꞌã nererowiari futari Jejui ꞌga. Werowiareꞌem ire amunipo ꞌã ꞌga nene katuꞌogi futari. Aipo are ejeaꞌaramũ ekou.
57,1,20,"Aꞌere jane juejue Jejui ꞌga rerowiari futari. Aꞌeramũ ene ejejukau esage Onesimu ꞌga ree, jarejewirera ꞌga ree. Aipo apo re je makuꞌi ape. Ajemogypyyk je ene ree, ki Firemõ. Ejejuka esage ki Onesimu ꞌga ree, aꞌe je enee. Aꞌere je tejeupe etee futat je ꞌi: “Firemõ ꞌga nipo ojejuka esage Onesimu ꞌga ree. Jeꞌeawera nipo ꞌga wapyraap”, ꞌjau je teꞌỹina tejeupe."
57,1,22,"Jarejuwarete ꞌga upe ꞌã pẽẽ ꞌjau jepi: “Emomoirukat ꞌgã Paulo ꞌga wi”, ꞌjau ꞌã pẽẽ ꞌga upe pejejeꞌega monou pejejemogyau je ree jepi. Aꞌeramũ nipo ꞌga anure je monoukaa pẽ nesaka. Aꞌeramũ pẽẽ jerupawa resaka jee."
57,1,23,"Epafrasi ꞌga ako ꞌau je pyri moromunepawa pype. ꞌGa nanẽ Jarejuwarete ꞌga momeꞌwara nũ. Aꞌeramũ ꞌgã ꞌga pyyka imua imỹina ꞌau moromunepawa pype je pyri. ꞌGa nanẽ ojeꞌega omono pẽ nupe pẽ futaa nũ. Jepytuna ꞌgã nanẽ ojeꞌega omono pẽ nupe pẽ futaa nũ. Maku, Aristaku, Demas, Luka. Mĩmera ꞌgã ojeꞌega monou pẽ nupe pẽ futaa."
58,1,1,"EpyreuJaneruwarete ꞌga raꞌyrarete ꞌgaYmã Janeruwarete ꞌga oporogytau ojeꞌega momeꞌwara ꞌgã nupe etee rakue. Mamaꞌea nanẽ ꞌga iapou opãjẽ mũ ojee ꞌgã mueapyoukaawamũ. Meewei futat ꞌga ꞌgã mueapyou oporogyta are rakue. Namueapyopawi ꞌga ꞌgã ywawuje tee wemifutar are rakue. Inãinãnĩꞌĩ etee raꞌne ꞌga imomeꞌwau ꞌgã amũ nupe. Aꞌere ꞌga anure inãinãnĩꞌĩ etee oporogyta mũ momeꞌwau ꞌgã amũ nupe nũ. Ojeupe ꞌga porogytaawer imũ etee futat ꞌga jeꞌega momeꞌwara ꞌgã ꞌga jeꞌega momeꞌwau ajemogyau janeypy ꞌgã nupe rakue. Aꞌere ako ꞌga ꞌawamũ ꞌga jeꞌegi waꞌyrarete ꞌga upe raiꞌi. Aꞌeramũ ako ꞌga raꞌyra ꞌga te jane mueapyou ꞌga jeꞌeg are aiꞌi. Nikwaawi futari jane Jarejuwarete ꞌga rakue. Aꞌere jane ꞌga raꞌyra ꞌga resakawe jane Jarejuwarete ꞌga kwaawi. Mamaꞌea ꞌga iapoukaa waꞌyra ꞌga upe rakue. Ywy, ywak, ipypewat. Mĩmera ꞌga wapoukat waꞌyrarete ꞌga upe rakue. ꞌGa futat ꞌjau waꞌyra ꞌga upe rakue: “Anure nipo je ene mỹi mamaꞌe jarareteramũ”, ꞌjau ꞌga waꞌyra ꞌga upe rakue. Aꞌeramũ nipo ꞌga waꞌyra ꞌga mogou mamaꞌe jarareteramũ futat. Janeruwarete ꞌga raꞌyra ꞌga esage ꞌUwarete ꞌga ꞌjawe etee futat. Aꞌeramũ jane Jarejuwarete ꞌga resage kwaapa ꞌga raꞌyrarete ꞌga resag ire. Ojeꞌeg imũ etee futat ꞌga mamaꞌe mogyaukararũmũ imomytau. Kwat, jay, jaytata, ywy. Mĩmera ꞌga imogyau imomytaaw ipe etee futat. Amanũmũ ꞌga ꞌjau rakue: “Amanũ je ꞌgã tywera mepyawamũ. Aꞌeramũ je tejerowiaaramũ ꞌgã tywera moia ꞌgã nui”, ꞌjau ꞌga ojeupe rakue. Janetywer are amanũ re ꞌga oferapa awau wapyka ꞌUwarete ꞌga pyri. ꞌUwarete ꞌga pãjẽrete ꞌjawe etee futat ꞌga. Ajuꞌjawe etee futat ꞌgã. Aꞌeramũ ꞌga awawarũmũ wapyka ꞌga pyri, ꞌga jakwatawa katy. Series, "
58,1,4,"“Ene jeraꞌyra. Je ꞌã ꞌawamũ ako eneruwamũ enee”,“Je ꞌã ako eneruwamũ.Ene futat je amogo tejaꞌyrareteramũ”,ꞌjau rakue. Waꞌyrarete ꞌga upe etee te ꞌga ꞌi aipo ꞌjau rakue."
58,1,6,"Ywy pe waꞌyrarete ꞌga mua Kuꞌjywa ꞌga ꞌjau rakue:“Ywagipewara ꞌgã jeraꞌyra ꞌga tamuoryp ꞌjau”,ꞌjau ꞌga ojeupe rakue."
58,1,7,"Ywagipewara ꞌgã nupe Janeruwarete ꞌga ꞌi:“Je upe oporowyky maꞌe ꞌgã. Ojeupe je jeꞌeg ypyrauwe ywagipewara ꞌgã too kamẽsĩete mamaꞌe apou jeꞌeawer imũ ꞌjau kwy”,“Sãꞌã tupã werawa. Iꞌjawe ꞌgã awau kamẽsĩete ꞌjau kwy”,ꞌjau ꞌga ojeupe."
58,1,8,"Aꞌere ꞌga waꞌyra ꞌga upe ꞌga ꞌi:“Ene je ꞌjawewara. Aꞌeramũ ene eꞌỹina ꞌwyriarareteramũ ejemiayuwa ꞌgã nupe.Nakwaparimũ rũi futat eꞌỹina ꞌwyriarareteramũ ꞌgã nupe.Mamaꞌe aꞌjea etee te eremomeꞌu ꞌgã nupe.Mamaꞌe tywera apoara ꞌgã etee ki ereko tywet ꞌgã nemiapo tywer are. Mamaꞌe esage etee te ꞌã erefutat.Aꞌeramũ ene mamaꞌe esage etee iapou.Mamaꞌe tywera ꞌã nerefutari. Aꞌeramũ ene mamaꞌe tywera apoweꞌem.Aꞌeramũ je Eneruwareteramũ ene pyyrũmũ ene mogou enepytuna ꞌgã ꞌwyriarareteramũ, ene makuꞌiukaa”,ꞌjau Janeruwarete ꞌga waꞌyra ꞌga upe."
58,1,10,"“Ene futat ako ywya ereapo ikue, ywaga reewe ikue”,ꞌjau ꞌga waꞌyra ꞌga upe."
58,1,11,"“Aꞌere nipo anure eneremiapofera teepawamũ.Aꞌere ene neneteepawaꞌuweri futari nipo.Aꞌefer ipe etee futat nipo ene ekou.Sãꞌã taity ymanera toropawa. Nan futat nipo eneremiapofera teepawamũ.Aꞌere ene neneteepawi futari nipo. Anure nipo ene ywy ymanera mojopyꞌrau ywy yau pyu.Sãꞌã ae taity ymana mojopyꞌrua taity yau pyu.Nan futat nipo ene ywy mojopyꞌrau ywaga reewe.Aꞌere ene neneteepawi futari.Nene mojopyꞌrawi futari.Neneymani futari nipo ene”,ꞌjau Janeruwarete ꞌga waꞌyra ꞌga upe rakue."
58,1,13,"Aꞌeramũ Janeruwarete ꞌga ꞌjau waꞌyrarete ꞌga upe nũ:“Eapyk ꞌau je pyri. Je ꞌjawe futat ene.“Ene ree iporomutareꞌema ꞌgã ꞌarimũ nipo je ene magwawukari.Aꞌere je iapoeꞌemauwe eapyk ꞌau je yse katy”,ꞌjau ꞌga waꞌyrarete ꞌga upe rakue. Naywagipewara ꞌgã amũ nupe rũi ꞌga ꞌi aipo ꞌjau rakue."
58,1,14,Maran sipo ywagipewara ꞌgã? ꞌWyriaramũ sipo ꞌgã ywy pewaramũ janee Janeruwarete ꞌga raꞌyrarete ꞌga pyri? Naani. Ojeupe Janeruwarete ꞌga ꞌeawer imũ etee te ꞌgã mamaꞌe apoi ꞌga upe. Janeruwarete ꞌga ꞌgã mua ojepyri oo maꞌeramamũ jane poaawamũ.
58,2,1,Pepoit kasi ꞌga rerowiar awi neJaneruwarete ꞌga raꞌyra ꞌga ywagipewara ꞌgã apyraapa. Aꞌeramũ ki jane ꞌga jeꞌega rerowiaa futat jarejemogyau. ꞌGa jeꞌeg imũ mamaꞌe apo re nipo jane jarepoireꞌema futat ꞌga rerowiar awi.
58,2,2,"Aꞌjea futat ymã ywagipewara ꞌgã Janeruwarete ꞌga jeꞌega reruri imomeꞌwau janeypy ꞌgã nupe rakue. Aꞌjea futat ꞌgã ꞌea. Aꞌeramũ Janeruwarete ꞌga ꞌgã ꞌeawera renupareꞌema ꞌgã nerekou tyweaete rakue. Aꞌere ako ꞌga ꞌawamũ waꞌyra ꞌga muri janee ikue. Aꞌeramũ ꞌga waꞌyra ꞌga jukaukaa kũimaꞌe tywera ꞌgã nupe rakue. Janetywera mepyawamũ ꞌga ruwa ꞌga ꞌga jukaukari ꞌgã nupe rakue. Aꞌeramũ nipo Janeruwarete ꞌga waꞌyra ꞌga rerowiareꞌem ire taetu jane rerekou tyweaete aꞌjea futat. “Tejerowiaramũ je pẽtywera moiri pẽ nui”, ꞌjau ꞌga janee amanũmũ rakue. Janejararete ꞌga, Jejui ꞌga raꞌne futat imomeꞌwau ojepyriwara ꞌgã nupe rakue. “Pẽkatuꞌokawamũ je manũi” ꞌe momeꞌwau ꞌgã nupe rakue. Aꞌeramũ ꞌga jeꞌega renupara ꞌgã imomeꞌwau janee. “Pẽtywera moiawamũ je ruri, eꞌi ꞌga oree ikue”, ꞌjau ꞌgã imomeꞌwau janee. “Tejerowiaara ꞌgã nui je ꞌgã tywera moia, ꞌgã katuꞌoka. Aꞌeramũ nipo je anure ꞌgã nerawau ywag ipe tejepyri, eꞌi ꞌga oree ikue”, ꞌjau ꞌgã imomeꞌwau janee, jane mueapyou ee. “Aꞌeramũ nipo Janeruwarete ꞌga waꞌyra ꞌga rerowiareꞌema ꞌgã nerekou tyweaete”, ꞌjau ꞌgã jane mueapyou ee."
58,2,4,"Janeruwarete ꞌga taetu aje ꞌã jane mueapyoukat waꞌyra ꞌga jeꞌeg are. “Mamaꞌe aꞌjea etee jeraꞌyra ꞌga omomeꞌu ꞌgã nupe”, ꞌjau ꞌga. Aꞌeramũ ꞌga Uꞌagesage mua waꞌyra ꞌga rerowiaaramũ janee. Aꞌe pyu jane jarejeapyoramũ ꞌga ꞌeawer are. Wemifutar imũ etee futat ꞌga Uꞌagesage muri janee, aeremiapoeꞌema apoukaa janee. Aꞌeramũ nipo esakara ꞌgã oporesagamũ ajemogyau jane ree. ꞌGa ꞌAgesagea nipo mamaꞌe apoukaa janee. Mamaꞌe aꞌjea waꞌyra ꞌga imomeꞌueꞌem ire amunipo ꞌã ꞌga Uꞌagesagea namuraꞌuweri janee waꞌyra ꞌga ꞌeawer imũ."
58,2,5,Jejui ꞌga rerowiaaramũ janeAnure nipo Janeruwarete ꞌga waꞌyra ꞌga mogoi ꞌwyriaramũ wemiapoferamũ janee. Aipoa je amomeꞌu pẽ nupe. Naywagipewara ꞌgã amũ rũi ꞌga omogo ꞌwyriaramũ. Waꞌyra ꞌga etee futat ꞌga omogo ꞌwyriaramũ wemiayuwamũ janee.
58,2,6,"Ymã te ꞌga amũ kaꞌarana kwasiari ee rakue:“Jeporesak tee je ꞌã ywy pewaramũ pẽ nee. Jarejuwarete ꞌga remiapofera tywera ꞌjawe etee agawewi ꞌã pẽẽ.Aꞌetea ꞌã ꞌga ajemuaẽm pẽ nee ywy pewaramũ”, ꞌjau ꞌga ikwasiaa rakue.“Maꞌja are sipo erejemuaẽm ywy pewaramũ ꞌgã nee, ki Kuꞌjyp? Niaꞌwyri agawewi ꞌgã.Aꞌetea ꞌã erejemuaẽm ꞌgã nee”,ꞌjau ꞌga ikwasiaa rakue."
58,2,7,“Naywagipewara ꞌgã pãjẽ apyraapa rũi agawewi ywy pewara ꞌgã.Aꞌetea nipo ene anure ꞌgã muesageu ꞌgã pãjẽruga ejepyriwara ꞌgã ꞌjawe.Aꞌeramũ nipo ꞌgã najuejue etee futat ywy pewara ꞌgã pojeupa.
58,2,8,"Ene ꞌã ꞌgã mogyau ꞌwyriaramũ mamaꞌe upe.Tejemiapofera upe nipo je ꞌgã mogyau ꞌwyriaramũ, ꞌjau ꞌã ene rakue”,ꞌjau ꞌga ikwasiaa Jarejuwarete ꞌga upe rakue.Anure nipo ꞌga jane mogyau ꞌwyriaramũ mamaꞌe upe waꞌyra ꞌga pyri. Kwat, jay, mamaꞌeukwaap, ywagipewat. Mĩmera wemiapofera upe nipo ꞌga jane mogyau ꞌwyriaramũ ꞌga pyri. Aꞌere naꞌawauwe rũi jane jemogyi ꞌwyriaramũ ꞌga remiapofera upe."
58,2,9,"Sikwaap futat ꞌã jane ꞌawamũ Jejui ꞌga rekwawera. Janeruwarete ꞌga Jejui ꞌga mua ꞌau ywy pewaramũ jane ꞌjawe rakue. Aꞌeramũ ꞌga nanẽ ajemogou ipojeuwipyreꞌemamũ rakue nũ. Ywagipewara ꞌgã pãjẽꞌwyriꞌi ako maꞌe ꞌjawe nanẽ ꞌga akou rakue nũ. Ywy pewaramũ jane ꞌjawe etee futat ꞌga akou rakue. Aꞌere Janeruwarete ꞌga poromutaramũ jane ree. Aꞌeramũ ꞌga waꞌyra ꞌga jukaukaa kũimaꞌe tywera upe janetywera mepyawamũ. Jane ꞌjawe akoeꞌem ire amunipo ꞌã ꞌga namanũarũi janetywer are rakue. Aꞌere ꞌga jemogoi jane ꞌjawe raꞌne futat janetywera mepyawamũ. Aꞌere Kuꞌjywa ꞌga ꞌawamũ jane ree ꞌga manũ re ꞌga rerooi ꞌga mogou ojepyri nũ, ꞌga mogou ywagipewara ꞌgã apyraapa nũ. Aꞌeramũ ꞌga pyriwara ꞌgã ꞌawamũ ꞌga muorypa ajemogyau nũ. Aꞌea jane ꞌã sikwaap."
58,2,10,"Ymã te Janeruwarete ꞌga mamaꞌe apoi rakue. ꞌGa futat mamaꞌe omogy. ꞌGa futat erekwara nanẽ nũ. Maꞌeramũ ꞌã ꞌga reaꞌaramũ jane ree. “Tamogy tejemiapofera ꞌgã tejaꞌyramũ ꞌjau”, ꞌjau ꞌga ojeupe rakue. “Anure nipo jeraꞌyra ꞌga rerowiaara ꞌgã jemomytuni kwaiwete. ꞌGã juejue nipo je imogyau tejaꞌyramũ. Anure je ꞌgã muri ꞌgã mogyau ꞌau tejepyri nakwaparimũ warãu rũi futat”, ꞌjau ꞌga ojeupe rakue. Aꞌeramũ ꞌã ꞌga waꞌyrarete ꞌga rerekou tywerukaa rakue, jane ree ꞌga jukaukaa janetywera mepyawamũ rakue. ꞌGa futat Jejui ꞌga wereko tywerukat ae aꞌwyreꞌema upe. ꞌUwarete ꞌga remifutar imũ etee futat Jejui ꞌga mamaꞌe apoi. Aꞌeramũ ꞌga, ꞌga remifutar imũ nanẽ ꞌga ojereko tywerukaa ꞌgã nupe nũ. Amanũ are ꞌga janetywera moia jane wi werowiaramũ. Jane wi janetywera moir ire ꞌga jane mogyau Kuꞌjywa ꞌga raꞌyramũ. Aꞌeramũ Jejui ꞌga anure werowiaaramũ jane rerawau jane mogyau ꞌUwarete ꞌga pyri."
58,2,11,"Jejui ꞌga jane katuꞌoka janetywer awi. Aꞌeramũ ꞌga wemikatuꞌogeramũ jane mogyau ꞌUwarete ꞌga raꞌyramũ. Aꞌeramũ ꞌga Ruwarete ꞌga Janeruwareteramũ nanẽ futat nũ. Aꞌeramũ nipo Jejui ꞌga akuꞌiramũ jane ree. “ꞌAgamũ jerewirera ꞌgã. ꞌAgamũ jerenyra ꞌgã”, ꞌjau nipo ꞌga jane ree akuꞌiramũ."
58,2,12,"Aꞌeramũ nipo ꞌga ꞌjau ꞌUwarete ꞌga upe:“Eneremiapofera tamomeꞌu tejewirera ꞌgã nupe ꞌjau.ꞌGã pype tekou tamuoryp ene eneremiapofer are ꞌjau”, ꞌjau ꞌga ꞌga upe."
58,2,13,"“Ajemogypyyk je ene ree”, ꞌjau ꞌga ꞌUwarete ꞌga upe.“ꞌAu je rekoi Tejuwarete ꞌga raꞌyra ꞌgã pyri.Je pyri Jeruwarete ꞌga ꞌgã murukari, ꞌgã nee tejejukaawamũ”, ꞌjau ꞌga akou."
58,2,14,Jarejuwarete ꞌga raꞌyramũ jane ywy pewaramũ etee futat. Oꞌo maꞌeramũ jarejemogyau wy maꞌeramũ nanẽ jarejemogyau nũ. Aꞌeramũ Jejui ꞌga ajemogou ywy pewaramũ jane ꞌjawe etee futat rakue. Ywy pewaramũ jane ꞌjawe ajemogou ꞌga amanũmũ jane ꞌjawe. Ywy pewaramũ jane ꞌjawe akoeꞌem ire amunipo ꞌã ꞌga namanũi futari. Janeruwarete ꞌga namanũi futari. Aꞌere Jejui ꞌga jemogoi ywy pewaramũ jane ꞌjawe. Aꞌeramũ ꞌga amanũmũ rẽwẽjẽmĩ raiꞌi. Aꞌere ꞌga manũi mamaꞌeukwaawa ꞌwyriara mateepaawamũ. Mamaꞌeukwaawa ꞌwyriara pãjẽꞌokawamũ te ꞌga manũi raiꞌi. Mamaꞌeukwaawa ꞌwyriara ywy pewaramũ jane momawukaa. Aꞌea futat ꞌagamũ jane momap. Aꞌea futat ako jane ree iporomutareꞌemamũ. Aꞌere Jejui ꞌga ipãjẽꞌogi amanũmũ rakue.
58,2,15,"Ywy pewaramũ jane jarekyjau jaremanũ awi jarejemogyau. Aꞌere Jejui ꞌga jane momapara pãjẽꞌogi. Aꞌeramũ jane jarekyjauꞌjapeꞌema jaremanũ awi, jaremomapara pãjẽꞌokara ꞌga rerowiaaramũ."
58,2,16,Naywagipewara ꞌgã poaawamũ rũi Jejui ꞌga ruri ꞌau ywy pe rakue. Abraão ꞌga juapyreramũ jane poaawamũ te ꞌga ruri rakue.
58,2,17,"Ajemogou ꞌga ꞌã wewireramũ jane ꞌjawe futat rakue. Maꞌeramũ ꞌã ꞌga janejemogy kwaawi aꞌjea futat. Aꞌeramũ ꞌã ꞌga aꞌjea futat ajemuaẽma jane ree. Jarejuwarete ꞌga remifutar imũ ꞌga mamaꞌe apou. Aꞌeramũ ꞌga akou Jarejuwarete ꞌga upe oporogyta maꞌeramũ jane ree. Ymã te mainana ꞌgã etee mamaꞌe rerooi iapyau Kuꞌjywa ꞌga upe rakue, opytuna ꞌgã tywera mepyau rakue. Mainana ꞌwyriararete ꞌga etee te wyra ry rerawawarũmũ erosou Jarejuwarete ꞌga mogytaawa myꞌjaꞌwi pype ꞌga upe, opytuna ꞌgã tywera mepyawamũ rakue. Aꞌere ako ꞌawamũ Jejui ꞌga jemogoi mainana ꞌwyriara remiapofera rekwaw ipe janee ikue. Najukai futari ꞌga wyra janetywera mepyawamũ. ꞌGa futat ojejukaukaa ꞌgã nupe janetywera mepyawamũ."
58,2,18,Ywy pe ꞌga rekoramũ mamaꞌeukwaawa ꞌwyriara Jejui ꞌga porowyky are oporomoteꞌariweramũ rakue numiamũ. Aꞌere Jejui ꞌga nuapoi futari emifutar imũ mamaꞌe tywera rakue. ꞌGa maruukareꞌema agawewi futat akou rakue. Aꞌere ꞌga jemouagi etee futat jupe rakue. Maꞌeramũ ꞌã ꞌga nanuara kwaawi katu katu tãmẽjẽ. Aꞌeramũ ꞌga ajemuaẽma jane ree. Aꞌeramũ ꞌga jane poararũmũ aꞌjea futat mamaꞌeukwaawa ꞌwyriara jane rereko tyweramũ.
58,3,1,Jejui ꞌga Moisesi ꞌga reteeJejui ꞌga rerowiaaramũ pẽẽ jejaap katu katu ꞌjawe jee. Kũimaꞌeramũ pẽẽ jerewirera ꞌjawe jee. Kũjãmeramũ pẽẽ jerenyra ꞌjawe jee. Pẽẽ nanẽ Janeruwarete ꞌga pẽ pyyrũmũ pẽ mogyau wemiayuwamũ rakue. Aꞌeramũ ki pẽẽ pejejeateeꞌemamũ Jejui Kristu ꞌga wi pejejemogyau. Janeruwarete ꞌga ꞌga amut ywy pe ojee jane muꞌjawamũ rakue. Mainana ꞌwyriararete ꞌjawewaramũ ꞌga ruri jane muꞌjau ꞌUwarete ꞌga ree. Aꞌeramũ jane Jejui ꞌga rerowiaa jarejemogyau. ꞌGa Ruwarete ꞌga nanẽ jane erowiaa nũ.
58,3,2,Ymã te Janeruwarete ꞌga Moisesi ꞌga pyyrũi ojeupe oporowyky maꞌeramũ rakue. Moisesi ꞌga mamaꞌe apou Jarejuwarete ꞌga remifutar imũ etee futat rakue. Jarejuwarete ꞌga remiayuwa ꞌgã nerawau erekou jũ myter imũ rakue. ꞌAwamũ Janeruwarete ꞌga waꞌyra ꞌga pyyrũi ojeupe mamaꞌe apoawamũ. Moisesi ꞌga ꞌjawe futat Jejui ꞌga mamaꞌe apoi ꞌUwarete ꞌga remifutar imũ etee futat.
58,3,3,Ymã Moisesi ꞌga rekoi kũimaꞌeeteeteramũ rakue. Aꞌeramũ janeypy ꞌgã opojejuka esageramũ ꞌga ree rakue. Aꞌere Jejui ꞌga te kũimaꞌeeteetea Moisesi ꞌga apyraapa. Aꞌeramũ ki jane ꞌga muorypa jarejemogyau. Sãꞌã ꞌoga apoararete ꞌga resagea ꞌoga resage apyraawa. Nan tee futat Jejui ꞌga resagea Moisesi ꞌga resage apyraawi.
58,3,4,ꞌOga apoara tyweꞌem ire amunipo ꞌã ꞌoga nanẽ nitywi nũ. Nawyri ꞌoga ojetee. Nan tee futat Janeruwarete ꞌga mamaꞌe apoi rakue. Iapoeꞌem ire amunipo ꞌã nitywi futari mamaꞌea.
58,3,5,"Moisesi ꞌga Jarejuwarete ꞌga remiayuwa aꞌjea futat rakue. Oporowyky ꞌga aꞌjea futat Jarejuwarete ꞌga upe rakue. Jarejuwarete ꞌga jeꞌega ꞌga enupa aꞌjea futat rakue. Jarejuwarete ꞌga remiayuwa ꞌgã nee ꞌga ojejukau esage rakue, ꞌga jeꞌega momeꞌwau nanẽ ꞌga ꞌgã nupe rakue. Ymã Moisesi ꞌga akou Jarejuwarete ꞌga upe oporowyky maꞌeramũ rakue. Aꞌeramũ ꞌga Kuꞌjywa ꞌga remiaporama momeꞌwau ꞌgã nupe rakue, ꞌgã mueapyou Jarejuwarete ꞌga remiaporam are rakue."
58,3,6,Aꞌere Kristu ꞌga Jarejuwarete ꞌga raꞌyraretea. Aꞌeramũ Janeruwarete ꞌga ꞌga mogou ꞌwyriaramũ wemiayuwa ꞌgã nupe. Aꞌeramũ ꞌga ꞌUwarete ꞌga remiayuwa ꞌgã nee ojejukau esage. ꞌUwarete ꞌga remifutar imũ etee futat Kristu ꞌga ojejukau ꞌga remiayuwa ꞌgã nee. Jane nanẽ jarejemogyau ꞌga remiayuwamũ. ꞌGa ree jarejemogypyyg awi jarepoireꞌem ire jane jarejemogyau ꞌga remiayuwamũ futat. “Anure nipo je pẽ nerooi pẽ mogyau Tejuwarete ꞌga pyri nakwaparimũ warãu rũi futat” ꞌe rerowiar awi jarepoireꞌem ire jane jarejemogyau ꞌga remiayuwamũ.
58,3,7,"“Pejejeupe Kuꞌjywa ꞌga jeꞌegamũ ki peenup katu katu ꞌga ꞌeawera. Iapyajeawopytym maꞌe ꞌjawe etee kasi peenup ne.Janeypy ꞌgã ojeꞌeganuweꞌemamũ ꞌga upe rakue.Aꞌeramũ pẽẽ pejejemogyaweꞌem ꞌgã ꞌjawe pejejeꞌeganuweꞌemamũ.Amunaweꞌem ipe weroo werekoramũ ꞌã janeypy ꞌgã Jarejuwarete ꞌga jeꞌega renupeꞌema rakue.Siesak Jarejuwarete ꞌga remiapoa ꞌjau.Aꞌjea futat sipo ꞌga jejukai jane ree uꞌeawer imũ etee futat, ꞌjau ꞌga rerowiareꞌema ꞌgã ojeupe rakue.Aꞌeramũ ki pẽẽ pejejemogyaweꞌem jareypy ꞌgã ꞌjawe”,ꞌjau ꞌga ꞌAgesagea ikwasiarukaa ꞌga amũ upe rakue."
58,3,9,"Aꞌere Janeruwarete ꞌga ikwasiarukaa ꞌga upe rakue nũ:“Kwarẽta kwara magwapa agawewi ꞌgã ojeupe jeremiapofera resaka.Aꞌetea ꞌgã naje rerowiari futari ajemogyau.Aꞌjea futat sipo ꞌga jejukai jane ree, ꞌjau etee ꞌgã ajaupe”,ꞌjau Kuꞌjywa ꞌga ikwasiarukaa ꞌga upe rakue nũ. “Aꞌeramũ je temaraꞌneramũ ꞌgã nee. Nuenuwi futari ꞌgã jejeꞌega.Nojemogypyygi futari ꞌga je ree."
58,3,11,"Aꞌeramũ je temaraꞌneramũ ꞌgã nee.Aꞌeramũ je ꞌgã monoukareꞌema ꞌgã nupawa upe, ꞌgã nupe tejemimonorama ywy pe.‘Peu tepeo pejepytuꞌwau maruowajar awi ꞌjau, maraꞌne awi ꞌjau’ jeꞌeawer ipe ꞌgã awaweꞌem.Aꞌere ꞌã ꞌgã naje rerowiari etee.Aꞌeramũ jejeꞌega rerowiareꞌema ꞌgã awaweꞌem futat jeꞌeawera ywy pe.Mamaꞌea nanẽ je imonoweꞌem ꞌgã nupe teꞌeawer imũ”,ꞌjau ꞌga ꞌAgesagea kaꞌarana kwasiarukaa ee ꞌga upe rakue."
58,3,12,Aꞌeramũ ki pẽẽ Jejui ꞌga rerowiaaramũ pejejeaꞌgwau Jarejuwarete ꞌga rerowiar awi pejepoireꞌema. Janeruwarete ꞌga ꞌã Okoeteete maꞌea.
58,3,13,"Pejejomojemogypyygukaa ꞌga ree pejeojereꞌemamũ futat. “Sako esage ꞌga upe ꞌjau. Sajemogypyyk ꞌga ree ꞌjau”, ꞌjau pejeojereꞌemamũ futat pejejemogyau pejejaupe. Aipo apo re nipo nepejomoryteeukari mamaꞌe tywera upe, pejejopyꞌa moywyrafenukareꞌema jupe."
58,3,14,Jejui ꞌga rerowiaa ypy we jane jarejemogypyyka aꞌjea futat ꞌga ree. ꞌGa ree jarejemogypyyg awi jarepoireꞌem ire jane jarejemujaa Kristu ꞌga ree. Aꞌeramũ ki jane jarepoireꞌema ꞌga ree jarejemogypyyg awi jarejemogyauwe futat.
58,3,15,"Ymã ꞌga wẽjẽmĩ futat kaꞌarana kwasiaa ee rakue:“Pejejeupe Kuꞌjywa ꞌga jeꞌegamũ ki peenup katu katu ꞌga ꞌeawera.Iapyajeawopytym maꞌe ꞌjawe te kasi peenup ꞌga jeꞌega ne.Janeypy ꞌgã ojeꞌeganuweꞌemamũ ꞌga upe rakue.Aꞌeramũ pẽẽ pejejemogyaweꞌem ꞌgã ꞌjawe pejejeꞌeganuweꞌemamũ”,ꞌjau ꞌga ikwasiaa ee rakue."
58,3,16,"Ymã te janeypy ꞌgã wapyakau futat Jarejuwarete ꞌga jeꞌeg are rakue numiamũ, Egitu ywy awi Moisesi ꞌga reminũꞌẽmera ꞌgã nakue numiamũ. Aꞌere ꞌgã anure Jarejuwarete ꞌga jeꞌeg are oporenuwiwereꞌemamũ rakue."
58,3,17,"17,18 Aꞌe are Janeruwarete ꞌga amaraꞌneramũ ꞌgã nee rakue. Aꞌeramũ ꞌga ꞌgã mogyaukaa ꞌgã mojewarau jũ myter imũ kwarẽta kwara magwapa rakue. Ojeꞌeganuweꞌemawer ipe etee futat ꞌgã opapa rakue. Ojeꞌeganuweꞌemamũ ꞌga ꞌgã monoukareꞌema ꞌgã nupe esaukaripyrera ywy pe. “Naje rerowiari futari ꞌgã. Aꞌeramũ ꞌgã awaweꞌem ojeupe jeꞌeawera ywy pe”, ꞌjau ꞌga rakue."
58,3,19,Aꞌeferupi tee aipo ꞌgã nosei futari Jarejuwarete ꞌga ojeupe imomeꞌupyrera ywy pe rakue. Nuerowiari futari ꞌgã Jarejuwarete ꞌga. Aꞌeramũ ꞌgã awawarũmeꞌem ojeupe ꞌga ꞌeawera ywy pe.
58,4,1,"ꞌAwamũ nanẽ Janeruwarete ꞌga ꞌi janee nũ: “Tejee ojemogypyyk maꞌeramũ je pẽ muri tejupaw ipe. Aꞌeramũ je mamaꞌe monou pẽ nupe teꞌeawer imũ etee futat”, ꞌjau ꞌga janee. Aꞌeramũ ki jane jarejemogypyyka aꞌjea futat ꞌga ree. Kasi aꞌe pe ꞌga najane monoukari wupaw ipe ne."
58,4,2,"ꞌAwamũ ꞌã jane nanẽ Jarejuwarete ꞌga jeꞌega momeꞌu renupa nũ, jareypy ꞌgã ꞌjawe raiꞌi nũ, “Janeruwarete ꞌga iporopoariwet pẽ nee” ꞌe renupa raiꞌi nũ. Janeypy ꞌgã ꞌga jeꞌega renupa tee rakue. Aꞌere ꞌgã nuerowiari ꞌga rakue. Aꞌe are Janeruwarete ꞌga ꞌgã monoukareꞌema ꞌgã nupe uꞌeawera pype rakue."
58,4,3,"Aꞌere jane ꞌga rerowiaaramũ jane jemogypyygi Kristu ꞌga ree. Aꞌeramũ jane jaremanũ re jarewau jarejemogyau Jarejuwarete ꞌga pyri. Aꞌeramũ jane jarepyꞌataꞌwaramũ jarejemogyau. Aꞌere ꞌga werowiaareꞌema ꞌgã nupe ꞌga ꞌi:“Naje rerowiari pejepe pejejemogyau.Aꞌeramũ je temaraꞌneramũ pẽ nee.Aꞌeramũ je ꞌjau pẽ nupe:Nepesei futari pejejeupe imomeꞌupyrera ywy pe, ꞌjau je pẽ nupe”,ꞌjau ꞌga werowiareꞌema ꞌgã nupe rakue.Ymã Janeruwarete ꞌga ywy apoi ywaga reewe rakue. Seis etee ꞌga mamaꞌe rerosea iapoupap rakue. Aꞌere ꞌga iapopaw ire oporowykyuꞌjapeꞌema futat aiꞌiwe ee rakue nũ. Worywamũ ꞌga wemiapofer are rakue."
58,4,4,"Ymã ꞌga amũ kaꞌarana kwasiari inuga janee ee rakue:“Seis ꞌara rupi Janeruwarete ꞌga mamaꞌe apoi rakue.Iapopaw ire ꞌga noporowykyi aiꞌiwe rakue nũ.Aꞌeramũ ꞌga worywamũ wemiapofer are rakue”,ꞌjau ꞌga ikwasiaa inuga janee rakue."
58,4,5,"Anure aipo ꞌga wẽjẽmĩ futat kaꞌarana kwasiaruꞌjapa ee nũ:“Naje rerowiari ꞌgã ajemogyau.Aꞌeramũ je ꞌgã monoukareꞌema ꞌgã nupe imomeꞌupyrera ywy pe, ꞌjau Janeruwarete ꞌga”,ꞌjau ꞌga ikwasiaa kaꞌaran are inuga janee rakue."
58,4,6,"Ymã ꞌga jeꞌega renuw ypyarera ꞌgã nuerowiari ꞌga rakue. Aꞌeramũ ꞌgã awaweꞌem ojeupe ꞌga remimomeꞌufera ywy pe rakue. Werowiar ire amunipo ꞌã ꞌga wemimomeꞌufera ywy monoi ꞌgã nupe rakue. Aꞌeramũ amunipo ꞌã ꞌgã worywamũ ee rakue. Aꞌere ꞌgã nuerowiari ꞌga rakue. Aꞌeramũ ꞌga ꞌgã monoukareꞌema aipo pe rakue. Aꞌeramũ ꞌga ꞌjau ꞌgã naꞌyrera ꞌgã nupe etee rakue nũ: “Pẽẽ je rerowiat pejepe raꞌe. Aꞌeramũ je pẽ monoukaa pẽ nupe jeꞌeawer ipe, pẽ muorypa ee”, ꞌjau ꞌga werowiaara ꞌgã nupe rakue."
58,4,7,"Anure Janeruwarete ꞌga ojeꞌega kwasiarukari kaꞌaran are Davi ꞌga upe rakue nũ. Uꞌeawer imũ etee futat ꞌga ꞌjauꞌjapa Davi ꞌga upe rakue:“Pejejeupe Kuꞌjywa ꞌga jeꞌegamũ ki peenup katu katu.Iapyajeawopytym maꞌe ꞌjawe kasi peenup jejeꞌega ne”,ꞌjau ꞌga ikwasiaa ee rakue. Aꞌeramũ jane jarejeapyoramũ ꞌga ꞌeawer are. ꞌGa jeꞌega renuparamũ jane upe juejue futat ꞌga jeꞌegi. Naymãwarera ꞌgã nupe etee rũi futat ꞌga aipo ꞌjau. ꞌAwauwaramũ jane upe nanẽ futat ꞌga ꞌi nũ."
58,4,8,"Moisesi ꞌga rekwawer ipe Josue ꞌga etee futat opytuna ꞌgã nerawau erosou ojeupe Jarejuwarete ꞌga remimomeꞌufera ywy pe rakue, Kanaã ywy pe rakue. Aꞌere naKanaã ywy upe etee rũi Janeruwarete ꞌga ꞌi rakue. Kanaã ywy upe etee ꞌe re amunipo ꞌã ꞌga neꞌiuꞌjawi Davi ꞌga upe rakue nũ."
58,4,9,"9,10 Aꞌeramũ jane jarejeapyoramũ ꞌga ꞌeawer are. Jane upe nanẽ ꞌga ꞌi aipo ꞌjau rakue nũ. “Anure nipo ꞌga werowiaaramũ jane rerawau ywag ipe ojepyri. Aꞌeramũ jane nanẽ jarepytuꞌwau jareporowyky awi”, ꞌjau ki jane jarejaupe. Wemiapofera apopaw ire Janeruwarete ꞌga oporowykyaweꞌem aiꞌiwe rakue nũ. Ywawuje futat ꞌga pytuꞌui wemiapo awi rakue. Nan tee futat ꞌga jane mopytuꞌwaukaa janeporowyky awi ojepyri jane jemogyramũ."
58,4,11,"Aꞌeramũ ki jane jarejemogypyyka ꞌga ree. Kasi aꞌe pe jane jemogyi ymãwarera ꞌgã ꞌjawe ne. Nuerowiari ꞌgã Kuꞌjywa ꞌga rakue. Aꞌeramũ ꞌgã awaweꞌem ojeupe ꞌga remimomeꞌufera ywy pe rakue. Kuꞌjywa ꞌga ꞌeawera eko maꞌe ꞌjawe futat. ꞌGa ꞌeawer imũ etee futat mamaꞌea jeapoi. Ipãjẽ maꞌe ꞌjawe futat ꞌga ꞌeawera. Jyuu aime juowajuu ꞌjawe nanẽ Janeruwarete ꞌga ꞌeawera nũ. Sãꞌã ae jyuu aime juowajuu pyu wyroꞌo ikysi pãwẽ tãmẽjẽ imonoa iywyterimũ. Aꞌeramũ ꞌã ae iywyter ipewara oꞌo resaka. Ikaga miamũ ꞌã ae imowoka. Aꞌeramũ ꞌã ae ikagyawa resaka. Nan tee futat Janeruwarete ꞌga ꞌeawera. Janeapya pype ose re ꞌga jeꞌega jane mueapyoukaa janeremifutar are. Mamaꞌe esage are janeparuapower are, mamaꞌe tywer are janeparuapower are, jarejeaꞌaresage are, jarejeaꞌatywer are. Mĩmer are ꞌga jeꞌega jane mueapyoukaa. Nimimarũi jane mamaꞌea Jarejuwarete ꞌga wi. Wesak katu katu ꞌga mamaꞌea. Okwaap katu katu ꞌga mamaꞌea. Janereaꞌara miamũ ꞌga okwaap. Nimimarũi jane mamaꞌea ꞌga wi. ꞌGa reape jane jemogyi. Anure nipo jane jarejemiapofera momeꞌui ꞌga upe. Aꞌere ꞌga jane kwaawi katu katui. Aꞌeramũ jane ꞌga moryteearũmeꞌem jarejee, ꞌga upe jarejemomeꞌuramũ."
58,4,14,"Mainana ꞌwyriararete ꞌjawewatAꞌeramũ ki jane Jejui ꞌga rerowiar ywyapiau jarejemogyau. Jejui ꞌga ꞌã Jarejuwarete ꞌga raꞌyraretea. Aꞌeramũ ꞌga awau ꞌUwarete ꞌga pyri janee. Ymã ꞌã mainana ꞌwyriararetea wyra jukai, wy rerawau erosou Jarejuwarete ꞌga mogytaaw ipe opytuna ꞌgã tywera mepyawamũ rakue. Aꞌere ꞌã Jejui ꞌga jejukaukari ꞌgã nupe janetywera mepyawamũ rakue. Mainana ꞌwyriararete remiapofer ipe ꞌga ajemogou janee."
58,4,15,"Jejui ꞌga ꞌã jane kwaapap. Jane ꞌjawewaramũ ꞌga ajemogou ywy pe ꞌuawamũ. Aꞌeramũ ꞌga jane kwaapa. Aꞌeramũ ꞌga ajemuaẽma jane ree. “Ywy pewara ꞌgã nifuakari mamaꞌe tywera apoeꞌem awi”, ꞌjau ꞌga ojeupe. Aꞌeramũ ꞌga ajemogou ifuakareꞌema ꞌjawe, jane ꞌjawe rakue. Aꞌeramũ mamaꞌeukwaawa ꞌwyriara ꞌjau Jejui ꞌga upe rakue: “ꞌGa fuakara pa je amateepap ꞌga wi kwy. Tejeꞌega pa je aenuwukat ꞌga upe kwy. Mamaꞌe tywera taapoukat ꞌga upe ꞌjau kwy”, ꞌjau mamaꞌeukwaawa ꞌwyriara ojeupe rakue numiamũ. Aꞌere ꞌga nuenuwi futari ijeꞌega. Nuapoi futari ꞌga mamaꞌe tywera. Aꞌeramũ ꞌga ajemuaẽma jane ree, mamaꞌeukwaawa ꞌwyriara janefuakar are iporomateepawiweramũ. Aꞌeramũ ꞌga oporogytau ꞌUwarete ꞌga upe jane ree, ꞌga motaꞌwaukaa janee."
58,4,16,Aꞌeramũ ki jane jareporogytau Jarejuwarete ꞌga upe jarekyjaweꞌem. ꞌGa ꞌã ajemuaẽma jane ree. Ipotaꞌwa ꞌga jane ree. Aꞌeramũ ꞌga mamaꞌe esagea etee iapou janee. Ojeupe jane enũjamũ ꞌga jane poari mamaꞌe apo are.
58,5,1,"Ymã Janeruwarete ꞌga Israeu juapyrera ꞌga amũ pyyrũi ꞌga pytuna ꞌgã nupe rakue. Aꞌeramũ ꞌga ꞌjau ꞌga upe: “Apyyrũ je ene ꞌgã nupe ene mogou mainana ꞌwyriarareteramũ. Aꞌeramũ ene eporowykyau jee epytuna ꞌgã nee. Mamaꞌe tywera ꞌgã iaporamũ ene eporogytau ꞌgã nee jee, wyra jukau iapyau jee ꞌgã tywer are. Naꞌgã nũi oporogytau jee otywer are. Ene tee eporogyta jee ꞌgã nee, ꞌgã tywer are. Je upe mamaꞌe are oporomuriweramũ ꞌgã imonou ene upe. Aꞌeramũ ene ete imua jee ꞌgã nupe”, ꞌjau Kuꞌjywa ꞌga ꞌga upe rakue. Opytuna ꞌgã ꞌjawe futat mainana ꞌwyriararete ꞌga. Aꞌeramũ ꞌga ajemuaẽma opytuna ꞌgã nee mamaꞌe tywera ꞌgã iaporamũ. Amumẽ nipo ꞌgã mamaꞌearũeꞌema apou ikwaapeꞌema. Aipo ꞌgã nee nanẽ ꞌga ajemuaẽma akou. Opytuna ꞌgã ꞌjawe futat ꞌga. Aꞌeramũ ꞌga nanẽ mamaꞌearũeꞌem apou akou nũ. Aꞌeramũ ꞌga nanẽ otywer are wyra jukau iapyau Jarejuwarete ꞌga upe. Naopytuna ꞌgã tywer are etee rũi ꞌga iapyi. Otywer are nanẽ futat ꞌga iapyau ꞌga upe rakue nũ."
58,5,4,"Naꞌga rũi ojepyyrũmũ ajemogou mainana ꞌwyriarareteramũ. “Je ako mainana ꞌwyriarareteramũ”, ꞌjaweꞌem nanẽ ꞌga nũ. Janeruwarete ꞌga te ꞌgã pyyrũmũ ꞌgã mogyau mainana ꞌwyriarareteramũ. Ymã Janeruwarete ꞌga Arão ꞌga pyyrũi ꞌga mogou mainana ꞌwyriar ypyramũ rakue. Arão ꞌga ꞌjawerimũ etee futat ꞌga ꞌgã amũ pyyrũmũ ꞌgã mogyau mainana ꞌwyriarareteramũ."
58,5,5,"Nan tee futat Kristu ꞌga najepyyrũi ajemogou mainana ꞌwyriararete ꞌjawe raiꞌi. Janeruwarete ꞌga futat ꞌga pyyrũmũ ꞌga monou raiꞌi. Aꞌeramũ ꞌga te ꞌã ꞌjau ꞌga upe raiꞌi:“Ene ꞌã Jeraꞌyra. Je ꞌã ꞌawamũ ako eneruwamũ”,ꞌjau ꞌga ikwasiarukaa kaꞌaran are ꞌga amũ upe rakue."
58,5,6,"Anure ꞌga ꞌjau ꞌga upe nũ:“Sãꞌã Mekiseteki ꞌga rekoa mainanamũ rakue.Nan tee futat je ene mogoi mainana ꞌga rekwawer ipe ꞌgã nupe.Aꞌere ene nakwaparimũ warãu rũi ereko ꞌgã nupe”,ꞌjau ꞌga kaꞌarana kwasiarukaa ꞌga amũ upe Jejui ꞌga ree rakue."
58,5,7,"Ywy pe akou Jejui ꞌga ojeꞌega monou ꞌUwarete ꞌga upe. Wafukaja monou ꞌga upe. “Je poar ape, Kiapiꞌni. Ojeupe ene iapoukareꞌem ire amunipo ꞌã ꞌgã nojejukaaꞌuweri. Aꞌere najeremifutar imũ rũi ereapo. Ejemifutar imũ etee te ꞌã ereapoukat ꞌgã nupe je ree”, ꞌjau ꞌga ojeꞌega monou ꞌUwarete ꞌga upe. Ojooꞌo pype ꞌga ojeꞌega monou ꞌga upe. “Ejemifutar imũ etee te ꞌã ereapoukat ꞌgã nupe je ree”, ꞌjau ꞌga ꞌUwarete ꞌga upe. Aꞌeramũ Janeruwarete ꞌga ꞌga jeꞌega renupa."
58,5,8,"Janeruwarete ꞌga raꞌyrarete ꞌga agawewi. Aꞌetea ꞌga ojemuꞌe ꞌUwarete ꞌga remifutara apo are. Wereko tywera pype ꞌga ojemuꞌjau ꞌga remifutara apo are. Nimanũweri futari ꞌga numiamũ. Nafutari futari ꞌga wereko tywera numiamũ. Aꞌere ꞌga jejukaukari ꞌgã nupe, ꞌUwarete ꞌga remifutar imũ etee raiꞌi. Wenup katu katu ꞌga ojeupe ꞌUwarete ꞌga ꞌeawera. Wapopap ꞌga ꞌUwarete ꞌga remifutara. Maꞌeramũ ꞌã ꞌga jemogoi ꞌga jeꞌega renuparamũ jane katuꞌokaramũ."
58,5,10,"Maꞌeramũ ꞌã Janeruwarete ꞌga ꞌga mogoi mainana ꞌwyriarareteramũ, Mekiseteki ꞌga ꞌjawe."
58,5,11,Pepoit kasi ꞌga rerowiar awi neKwaiwete mamaꞌe are pẽ muꞌjawa numiamũ. Aꞌere ꞌã nepẽneapyoaꞌnei jeremimomeꞌu are. Pejeapya mỹineꞌema ꞌã jejeꞌeg are. Aꞌeramũ ꞌã pejejeapyoaꞌneꞌemamũ ee.
58,5,12,Ymã agawewi ꞌã pẽẽ Jejui ꞌga rerowiaa raiꞌi. Aꞌeramũ amunipo ꞌã pẽẽ kwe pewara ꞌgã muꞌjau ee. Aꞌere ꞌã pẽẽ ꞌawamue enupara ꞌjawe etee pejemogy. Pejejeapyoaꞌneꞌemamũ ꞌã ꞌga jeꞌeg are. “Ore muꞌjara emut amũ oree. Aꞌeramũ miamũ ꞌga mamaꞌeay are ore muꞌjaweꞌem” ꞌjara ꞌjawe etee ꞌã pẽẽ pejejemogyau. Mamaꞌeayeꞌem are etee ꞌã pẽẽ pejejemuꞌeweramũ. ꞌGa rerowiaar yau ꞌgã te aꞌjea futat ojemuꞌe mamaꞌeayeꞌem are etee raꞌne. Sãꞌã kunumĩakyꞌri ikaꞌmua etee raꞌne. Naꞌui futari wyroꞌo eyra. Nan tee futat Jejui ꞌga rerowiaar yau ꞌgã. Mamaꞌeayeꞌem are etee raꞌne ore ꞌgã muꞌjau. Naeapyoi we ꞌgã ako esage are. Waranuw ire ꞌã kunumĩakyꞌrifera ꞌgã wyroꞌo ꞌu are weapyoramũ. Nan tee futat Jejui ꞌga rerowiaar ymanera ꞌgã. Weapyo katuramũ Jarejuwarete ꞌga jeꞌeg are. ꞌGa remifutar imũ etee futat ꞌgã mamaꞌe apou. Otywer awi ꞌgã opoiapap. Mamaꞌe esage are ꞌgã weapyoramũ. Mamaꞌearũeꞌem are nanẽ ꞌgã weapyoramũ ajemogyau.
58,6,1,"Aꞌeramũ ki jane jarejamuꞌakwaapa Jarejuwarete ꞌga remifutar imũ mamaꞌe apo are. Jejui ꞌga jane erowiar ypyrauwe ꞌgã amũ jane muꞌjau ꞌga ree ikue. Aꞌere ꞌgã najane muꞌei mamaꞌeay are. Aꞌere jane ꞌawamũ Kristu ꞌga kwaawi katu katui. Aꞌeramũ jane jarejamuꞌjau katu Jarejuwarete ꞌga ree. Mamaꞌeay are miamũ jane jarejamuꞌjau. Jejui ꞌga rerowiaar yau ꞌgã jane imuꞌjau ꞌga rerowiar are. “Werowiaramũ etee Jejui ꞌga pẽtywera moiri pẽ nui. Naꞌga upe pẽnemiapofer are rũi ꞌga pẽtywera moiri. Werowiaramũ te ꞌga imoiri pẽ nui”, ꞌjau jane ꞌã ꞌgã nupe jepi. “ꞌGa rerowiar ire pejepymĩukat ꞌy pe ꞌga rerowiaar ymana mũ upe. ꞌY pe jarejepymĩãukaa jane Jejui ꞌga rerowiara resaukaawamũ” ꞌe are jane ꞌga rerowiaara ꞌgã muꞌjau jepi. “Oropo monou ore pẽapyteꞌrarimũ pẽ nupe Jarejuwarete ꞌga ꞌAgesage muawamũ” ꞌe are jane ꞌgã muꞌjau jepi. “Anure nipo Janeruwarete ꞌga amanũ maꞌefera ꞌgã mũꞌjãu tywy awi najuejue etee futat. Aꞌeramũ ꞌga werowiareꞌema ꞌgã monou mamaꞌeukwaawa rapyaw ipe. Nakwaparimũ ete rũi ꞌgã oi ajemogyau mamaꞌeukwaawa rapyaw ipe. Werowiaaramũ ꞌga jane mua jane mogyau ojepyri nakwaparimũ rũi” ꞌe are jane ꞌga rerowiaar yau ꞌgã muꞌjau jepi. Series,  Aꞌere pẽẽ mĩmera kwaawi. Aꞌeramũ ore ꞌawamũ pẽ muꞌjau mamaꞌe yau are, Kuꞌjywa ꞌga remifutar imũ."
58,6,4,Jejui ꞌga rerowiar awi ꞌgã amũ poir ire maran sipo ꞌgã jewyri ꞌga rerowiaa nũ? ꞌGã amũ Jejui ꞌga rerowiaa numiamũ. Janeruwarete ꞌga ꞌgã tywera moia ꞌgã nui raiꞌi numiamũ. Uꞌagesagea miamũ futat ꞌga imua ꞌgã nupe raiꞌi numiamũ.
58,6,7,"7,8 Sãꞌã koa. Ko jara ꞌga amũ ko apou mamaꞌe tyma. Aꞌere amana okya ee imuakỹma. Aꞌeramũ itymipyrera opopoa oꞌywukuramũ. Aꞌeramũ ko jara ꞌga iꞌa ꞌwau jui. Janeruwarete ꞌga itymipyrera mopoporukaa imuꞌaukaa ko apoarera ꞌga upe. Aꞌere nipo anure kofera ijawaiwamũ etee. Imoteu etee itymipyrera. Aꞌeramũ nipo ꞌgã amũ kofera rapyau etee. Nan tee futat jane mũ Jarejuwarete ꞌga rerowiaaramũ. Jane mũ nipo ꞌga rerowiar ywyapiau. Aꞌeramũ jane mamaꞌe esage etee iapou ꞌga remifutar imũ. Ko esage ꞌjawe jarejemogyau ꞌga upe. Aꞌere ꞌga rerowiaara ꞌgã amũ nipo nuapoi mamaꞌea ꞌga remifutar imũ. Nuenuwi ꞌgã ꞌga jeꞌega. Kofera ꞌjawe etee ꞌgã jemogyi ꞌga upe. Aꞌeramũ nipo Janeruwarete ꞌga anure werowiar awi opoit maꞌe ꞌgã monoukaa mamaꞌeukwaawa rapyaw ipe. Aiporamũ futat ꞌgã nereko tyweawa."
58,6,9,"ꞌGa rerowiar awi opoit maꞌe ꞌgã nupe je tejeꞌegayau tekou. Aꞌere orejekotyꞌaawamũ pẽẽ nanarũi. Perowiat ꞌga aꞌjea futat. Pejemogy esage ꞌga upe. Aꞌeramũ ore orojerowiaa pẽ nee jepi. Aꞌeramũ ore ꞌjau: “Jarejuwarete ꞌga rape rupi ꞌgã oi. Aꞌeramũ ꞌgã anure owaẽma ꞌga pyri”, ꞌjau ore pẽ nupe."
58,6,10,"Aꞌjeteetewi futat Janeruwarete ꞌga mamaꞌe apoi. Aꞌeramũ nipo ꞌga anure pẽ mepyau ojeupe pẽnemiapofer are. Pejejejukau esage pejeirũ ꞌgã nee, ꞌga rerowiaara ꞌgã nee pejejemogyau. Werowiaara ꞌgã nee pejejuka esageramũ nipo ꞌga ꞌjau ojeupe: “Aꞌjea futat ꞌga poromutaramũ je ree raꞌe. Sãꞌã ꞌgã jejuka esagea je rerowiaara ꞌgã nee”, ꞌjau nipo ꞌga ojeupe. Aꞌeramũ nipo ꞌga anure pẽ mepyau ee."
58,6,11,Pejemanũmeꞌẽwe futat pejemogy esage ꞌga upe. ꞌGa ree pejejemogypyyka aꞌjea futat. Mĩmera je afutat. Aꞌeramũ anure Janeruwarete ꞌga pẽ nerawau pẽ mogyau ojepyri. Aꞌea jane iapesaka jarejemogyau.
58,6,12,Jejui ꞌga rerowiar are pẽnorypawa je nafutari. ꞌGã amũ Jejui ꞌga werowiat aꞌjea futat ajemogyau. Ojemogypyyka ꞌgã ꞌga ree aꞌjea futat. Nopoiri futari ꞌgã ꞌga rerowiar awi. Aꞌeramũ Janeruwarete ꞌga mamaꞌe esage monou ꞌgã nupe. Aꞌeramũ ki pẽẽ pejejemogyau ꞌgã ꞌjawe etee futat. ꞌGã ꞌjawe pejemogyramũ Janeruwarete ꞌga mamaꞌe esage monou pẽ nupe nanẽ nũ. Uꞌeawer imũ etee futat ꞌga mamaꞌe esage monoi pẽ nupe.
58,6,13,"13,14 Ymã Janeruwarete ꞌga ꞌi Abraão ꞌga upe rakue: “Tareko esage ene ꞌjau. Mamaꞌe esagea je imonou enee kwaiwete. Anure je enejuapyra ꞌgã momytuni enee”, ꞌjau ꞌga Abraão ꞌga upe rakue. “Aꞌjea futat jeꞌea. Teꞌeawer imũ etee futat je mamaꞌe apoi tekou. Aꞌeramũ je teꞌeawer imũ etee futat iapou enee”, ꞌjau ꞌga Abraão ꞌga upe rakue. Series,  Abraão ꞌga werowiat aꞌjea futat Janeruwarete ꞌga ojeupe ꞌeawera rakue. Aꞌeramũ ꞌga akou omaenuna etee futat Jarejuwarete ꞌga iapo are uꞌeawer imũ etee futat. Aꞌeramũ Janeruwarete ꞌga anure iapou uꞌeawer imũ etee futat rakue."
58,6,17,"Nan tee futat Janeruwarete ꞌga iapoi rakue. “Tarowiarukat tejeꞌega ꞌgã nupe ꞌjau”, ꞌjau ꞌga ojeupe rakue. “Nomojopyꞌruaꞌuweri futari ꞌga ore upe uꞌeawera, ꞌjau nipo ꞌgã je rerowiaa”, ꞌjau ꞌga ojeupe rakue. Aꞌeramũ ꞌga ꞌjau: “Teꞌeawer imũ etee futat je mamaꞌe apoi pẽ nupe. Aꞌjea futat je ꞌi. Aꞌeramũ je aipo ꞌjau tejeꞌegawer imũ etee futat pẽ nupe”, ꞌjau ꞌga rakue. Nitywi futari ipojeuwipyra ꞌga amũ ꞌga apyraapara. Aꞌeramũ ꞌga ojeꞌega pyu etee futat ꞌjau ꞌgã nupe rakue."
58,6,18,"Janeruwarete ꞌga niꞌmei futari. Mamaꞌe aꞌjea etee futat ꞌga omomeꞌu. Uꞌeawer imũ etee futat ꞌga mamaꞌe apoi. Nomojopyꞌrui ꞌga uꞌeawera. Aꞌeramũ jane ꞌga rerowiaa jarejemogyau. “Anure nipo je tejerowiaara ꞌgã neruri ꞌau tejepyri” ꞌea jane erowiaa jarejemogyau. Aꞌeramũ jane iapesaka jarejemogyau, ojepyri ꞌga jarejeroo rapesaka jarejemogyau."
58,6,19,"19,20 Jarejeapeneꞌemamũ futat Jejui ꞌga ꞌeawer are. ꞌGa rerowiar ywyapiramũ jane jarepoireꞌema ꞌga wi. “Tejerowiaramũ je pẽ nerawau ywag ipe Tejuwarete ꞌga pyri”, ꞌjau ꞌga janee rakue. ꞌGa raꞌne awau ywag ipe Jarejuwarete ꞌga pyri. Aꞌeramũ jane “Je aroo pẽẽ ywag ipe”, ꞌga ꞌe rerowiaa jarejemogyau. Ywag ipe awau ꞌga rekoi mainana ꞌwyriararete ꞌjawewara janee. Ymã mainana ꞌwyriararete ꞌga etee awawarũ osou Jarejuwarete ꞌga rupawarete pype, ꞌga mogytaawa myꞌjawa pype rakue. Opytuna ꞌgã nee ꞌga oi osou oporogytau Jarejuwarete ꞌga upe. Nan tee futat Jejui ꞌga raꞌne awau ywag ipe ꞌUwarete ꞌga pyri. Wemiayuwamũ jane ree ꞌga oi oporogytau ꞌUwarete ꞌga upe. Janeruwarete ꞌga ꞌga mogou mainana ꞌwyriararete ꞌjawewaramũ nakwaparimũ ete rũi futat Mekiseteki ꞌga ꞌjawe. Series, "
58,7,1,"Mekiseteki ꞌgaYmã Mekiseteki ꞌga ꞌũina ꞌwyriaramũ Salem ipewara ꞌgã nupe rakue. Mainana nanẽ ꞌga nũ. Oporowyky ꞌga Jarejuwarete ꞌga upe rakue, Okoeteete maꞌe ꞌga upe rakue. Ymã Abraão ꞌga Mekiseteki ꞌga resaka rakue. Ojee iporomutareꞌema ꞌgã ꞌwyriara ꞌgã apisi re Abraão ꞌga ꞌua ojewya ojeꞌwyra katy. Aiporamũ futat Mekiseteki ꞌga Abraão ꞌga rekoaa rakue. ꞌGa resakawe Mekiseteki ꞌga ꞌjau Abraão ꞌga upe: “Janeruwarete ꞌga tuapo mamaꞌe esage ene upe ꞌjau”, ꞌjau ꞌga Abraão ꞌga upe rakue. Aꞌeramũ Abraão ꞌga ojee iporomutareꞌema ꞌgã nui wemipojekafera pe monou imojoꞌoka Mekiseteki ꞌga upe rakue. Mekiseteki ꞌea mamaꞌe esage apoara ꞌgã ꞌwyriara ꞌga ꞌea futat. Salem ipewara ꞌgã nupe ꞌga ꞌũina ꞌwyriaramũ. Salem ꞌea ipyꞌataꞌwa maꞌe ꞌgã ꞌwyra ꞌea poromũ. Aꞌeramũ jane ꞌjau: “Mekiseteki ꞌga ipyꞌataꞌwa maꞌe ꞌgã ꞌwyriara”, ꞌjau jane ꞌga upe. Nikwaawi jane Mekiseteki ꞌga ꞌywa rera. ꞌGa ryrufera rera nanẽ jane nikwaawi nũ. ꞌGa juapyrera nanẽ jane ikwaapeꞌema. ꞌGa ꞌaawera ꞌara nanẽ jane ikwaapeꞌema. ꞌGa manũawera ꞌat. Mĩmera jane nikwaawi futari. Janeruwarete ꞌga raꞌyra ꞌga ꞌjawe etee futat ꞌga ajemogou mainanamũ nakwaparimũ ete rũi. Series,  Series, "
58,7,4,"Pẽneaꞌar iki Mekiseteki ꞌga ree raꞌne. Janeypy ꞌga, Abraão ꞌga kũimaꞌeeteramũ agawewi rakue. Aꞌetea ꞌga mamaꞌe omono Mekiseteki ꞌga upe rakue. Mekiseteki ꞌga nanẽ kũimaꞌeeteeteramũ rakue. Ojee iporomutareꞌema ꞌgã ꞌarimũ okwaw ire Abraão ꞌga ꞌgã karaemã pojekau ꞌgã nui rakue. Aꞌea wemipojekafera ꞌga imojoꞌoka teis, imonou amũ Mekiseteki ꞌga upe rakue."
58,7,5,"Anure Janeruwarete ꞌga ꞌjau Moisesi ꞌga upe rakue: “Teis ki pemojoꞌok pejekaraemã. Aꞌeramũ pẽẽ pejejemimojoꞌogera mũ monou Levi ꞌga juapyrera ꞌgã nupe, mainana ꞌgã nupe, eꞌi Janeruwarete ꞌga pẽ nupe, ere ki epytuna ꞌgã nupe, Abraão ꞌga juapyrera ꞌgã nupe te aꞌeramũ miamũ”, ꞌjau Janeruwarete ꞌga Moisesi ꞌga upe rakue."
58,7,6,"Aꞌere naLevi ꞌga juapyrera rũi agawewi Mekiseteki ꞌga. Aꞌetea Abraão ꞌga wemipojekafera mũ omono ꞌga upe rakue. Aꞌeramũ Mekiseteki ꞌga ꞌjau ꞌga upe rakue: “Janeruwarete ꞌga tuapo mamaꞌe esagea enee ꞌjau”, ꞌjau ꞌga ꞌga upe rakue. Mekiseteki ꞌga resag enune Janeruwarete ꞌga ꞌjau Abraão ꞌga upe rakue: “Tamomytun enejuapyrera ꞌgã enee ꞌjau”, ꞌjau ꞌga Abraão ꞌga upe rakue. Aꞌe are poromũ Mekiseteki ꞌga ꞌjau: “Janeruwarete ꞌga tuapo mamaꞌe esagea enee ꞌjau”, ꞌjau ꞌga ꞌga upe rakue."
58,7,7,“Janeruwarete ꞌga tuapo mamaꞌe esagea enee ꞌjau” ꞌjara ꞌga kũimaꞌeeteetea ꞌea ꞌã jane ikwaapa. Aꞌeramũ jane “Mekiseteki ꞌga kũimaꞌeeteetea Abraão ꞌga apyraapa” ꞌe kwaapa.
58,7,8,"Aꞌeramũ jane Israeu juapyreramũ jarekaraemã mũ monou Levi ꞌga juapyrera ꞌgã nupe. Amanũ maꞌerama ꞌgã agawewi nipo. Aꞌetea jane mamaꞌea simono ꞌgã nupe. Aꞌeramũ ꞌgã manũ re ꞌgã pyꞌruarera ꞌgã etee imujaa nũ. Aꞌere Mekiseteki ꞌga nanarũi rakue. Nopyꞌrui ꞌgã ꞌga. “Abraão ꞌga okaraemã mũ monou ako maꞌe ꞌga upe te rakue”, ꞌjau Janeruwarete ꞌga ikwasiarukaa ꞌga amũ upe rakue."
58,7,9,"9,10 Levi ꞌga Abraão ꞌga juapyrera. Aꞌere Levi ꞌga ꞌar enunewe Abraão ꞌga Mekiseteki ꞌga rekoari rakue. Aꞌeramũ ꞌga okaraemã mũ monou ꞌga upe rakue. Aꞌeramũ Levi ꞌga ꞌga reewe ꞌga rekoarera ꞌjawe nanẽ futat akou. ꞌGa reewe Mekiseteki ꞌga upe mamaꞌe monoarera ꞌjawe nanẽ ꞌga akou nũ. Anure Israeu juapyrera ꞌgã okaraemã mũ monoi aipo Levi ꞌga juapyrera ꞌgã nupe. Series, "
58,7,11,"Anure Janeruwarete ꞌga ojeꞌega kwasiarukaa Moisesi ꞌga upe rakue. Nanuar are ꞌga ꞌjau Moisesi ꞌga upe rakue: “Tejeꞌega je akwasiarukat enee. Aꞌe are ene epytuna ꞌgã muꞌjau. Levi ꞌga juapyrera ꞌgã etee je apyyrũ temogytaaw ipe mamaꞌe apoaramũ. Arão ꞌga Levi ꞌga juapyrera mũ. Aꞌeramũ ene ꞌga mogou mainanamũ ꞌga raꞌyra ꞌgã neewe. ꞌGã etee futat oporowykyau mainanamũ jee”, ꞌjau Janeruwarete ꞌga Moisesi ꞌga upe rakue. Janeruwarete ꞌga remifutar imũ agawewi Levi ꞌga juapyrera mainana mamaꞌe apoi. Aꞌetea ꞌgã nomoirarũi futari opytuna ꞌgã tywera. Nokatuꞌogi futari ꞌga ꞌgã ꞌgã tywer awi. Maꞌeramũ ꞌã Janeruwarete ꞌga Kristu ꞌga muri. Mekiseteki ꞌga ꞌjawewaramũ ꞌga mogou mainana ꞌjawewaramũ ojee nakwaparimũ ete rũi."
58,7,12,"Mekiseteki ꞌga ꞌjawewara ꞌga mogoramũ Janeruwarete ꞌga ꞌi: “NaArão ꞌga juapyrera ꞌgã nũi mainana ꞌawamũ”, ꞌjau ꞌga ojeupe. Aꞌeramũ jane mamaꞌe apoweꞌem Moisesi ꞌga remikwasiarer imũ. Mainana ꞌgã porowyky are Moisesi ꞌga kaꞌarana kwasiari rakue. Aꞌeramũ jane mamaꞌe apoweꞌem ꞌga remikwasiarer imũ. Jejui ꞌga jeꞌeg imũ etee futat jane ꞌawamũ mamaꞌe apoi. Mainana juejue futat Levi ꞌga juapyrera rakue. Naajepeja ꞌga amũ juapyrera rũi."
58,7,13,"13,14 Jejui ꞌga upe tee Janeruwarete ꞌga ꞌi: “Ene ꞌã mainana ꞌjawewara jee nakwaparimũ ete rũi”, ꞌjau ꞌga ꞌga upe rakue. Aꞌere Jejui ꞌga naLevi ꞌga juapyrera rũi. Juda ꞌga juapyrera te Jejui ꞌga. Aꞌere naJuda ꞌga juapyrera ꞌgã nũi Moisesi ꞌga imogyi mainanamũ ꞌgã nupe. NaJuda ꞌga juapyrera ꞌgã nũi wyra rapyau Jarejuwarete ꞌga upe rakue. Levi ꞌga juapyrera ꞌgã etee futat ꞌga imogyau mainanamũ. Aꞌere Janejararete ꞌga Juda ꞌga juapyreramũ futat. Aꞌeramũ jane jarejeapyoramũ ee. Series, "
58,7,15,"“Ymã te Mekiseteki ꞌga rekoi mainanamũ jee ikue.Nakwaparimũ ete rũi ene ekou mainana pyꞌrau jee”,ꞌjau ꞌga ikwasiarukaa inuga Jejui ꞌga ree rakue. Ymã ꞌã janeypy ꞌgã mamaꞌe apoi Moisesi ꞌga remikwasiarer imũ etee futat rakue. Aꞌere ꞌawamũ nanarũi. ꞌGa remikwasiarer imũ janeypy ꞌgã mamaꞌe apou agawewi rakue. Aꞌetea ꞌgã nojekatuꞌogi Jarejuwarete ꞌga upe rakue. Moisesi ꞌga remikwasiarera ꞌgã nokatuꞌogaꞌuweri. Aꞌere ako ꞌawamũ Janeruwarete ꞌga waꞌyra ꞌga jukaukari ꞌgã nupe aiꞌi, janetywera moiawamũ aiꞌi. Aꞌeramũ jane ꞌga rerowiaramũ jarejemogyau esage maꞌeramũ Jarejuwarete ꞌga upe. Aꞌeramũ jane futat ꞌawamũ jarejeꞌega monoarũmũ Jarejuwarete ꞌga upe."
58,7,20,"“Ene je amogo mainana ꞌjawewaramũ tejemiayuwa ꞌgã nupe.Neneteepawi futari eꞌỹina mainana ꞌgã pyꞌru re.Najeꞌmei futari je. Mamaꞌe aꞌjea etee te je amomeꞌu ene upe.Aꞌeramũ je ene mogou mainana ꞌjawewaramũ ꞌgã nupe teꞌeawer imũ etee futat, ꞌjau Janeruwarete ꞌga Kristu ꞌga upe rakue”,ꞌjau ꞌga amũ ikwasiaa kaꞌaran are inuga janee rakue. Series, "
58,7,22,Ymã te Janeruwarete ꞌga ojeꞌega monoi Moisesi ꞌga upe rakue. Peuwara ꞌgã nupe etee raꞌne ꞌga ꞌi rakue. Aꞌere Jejui ꞌga ree ꞌga ꞌeawera nateepawaꞌuweri. Mainana ꞌga upe uꞌeawera pyꞌrau futat Janeruwarete ꞌga Jejui ꞌga mogoi.
58,7,23,Ymã ꞌgã kwaiwete ajemogyau mainanamũ Israeu juapyrera ꞌgã nupe rakue. Amanũ futat ꞌgã. Aꞌeramũ ꞌga amũ ꞌga pyꞌrau Jarejuwarete ꞌga upe oporowyky maꞌeramũ.
58,7,24,Aꞌere Jejui ꞌga namanũuꞌjawi futari. Aꞌeramũ ꞌga opyꞌruaweꞌemamũ futat. Namutat ꞌga rekoi amanũuꞌjapeꞌema.
58,7,25,"Maꞌeramũ ꞌã ꞌga jane katuꞌokaramũ ꞌga rekoi. Werowiaramũ ꞌga jane muesageu jane mogyau ojeupe. ꞌUwarete ꞌga pyri futat ꞌga reni oporogytau ꞌga upe jane ree. “Epoat je rerowiaara ꞌgã mamaꞌe apo are. Jarejee emojemogypyyg ywyapi ꞌgã”, ꞌjau ꞌga ꞌũina auꞌjeteramũ ꞌUwarete ꞌga upe."
58,7,26,"Aꞌeramũ Jejui ꞌga ꞌũina mainana ꞌwyriararete ꞌjawewaramũ janee. ꞌGa futat jane poat. Esage ete ꞌga. Nitywi futari mamaꞌe tywera ꞌga pype. Janeruwarete ꞌga worywamũ ꞌga ree. Aꞌeramũ ꞌga manũ re ꞌga Ruwarete ꞌga ꞌga moferapa etee raiꞌi nũ, ꞌga monou ꞌga mojeupia ojepyri raiꞌi nũ."
58,7,27,Ymã mainana ꞌwyriararete ꞌgã mamaꞌe tywera apoi rakue. Aꞌeramũ ꞌgã wyra rapy ojereꞌema futat rakue. Otywera mepyawamũ raꞌne ꞌgã wyra rapyau rakue. Otywera mepy re etee ꞌgã wyra rapyi opytuna ꞌgã tywera mepyawamũ rakue. Aꞌere Jejui ꞌga nanarũi. Nuapoi futari ꞌga mamaꞌe tywera. Janetywer are te ꞌga manũi rakue. Majepei tee futat ꞌgã ꞌga jukau rakue. Najukauꞌjawi futari ꞌgã ꞌga rakue.
58,7,28,"Moisesi ꞌga remikwasiarer imũ etee futat Levi ꞌga juapyrera ꞌgã ojemỹina mainana ꞌwyriaramũ. Amumẽ aipo mainana ꞌwyriara ꞌgã mamaꞌe tywera apou. Nifuakari ꞌgã mamaꞌe tywera apoeꞌema upe. Aꞌetea ꞌgã ꞌũina mainana ꞌwyriaramũ opytuna ꞌgã nupe.Aꞌere ako ꞌawamue Janeruwarete ꞌga waꞌyra ꞌga mỹi mainana ꞌwyriara ꞌjawewaramũ janee aiꞌi. “Ene te ꞌã esageay maꞌea. Nereapoi futari ꞌã mamaꞌe tywera. Jeremifutar imũ etee ꞌã ene mamaꞌe apou”, ꞌjau Janeruwarete ꞌga waꞌyra ꞌga upe. “Aꞌeramũ je ene mỹina mainana ꞌwyriara ꞌjawewaramũ tejemiayuwa ꞌgã nupe. Eẽmeꞌema futat mainana ꞌwyriar awi ꞌgã ꞌjawe”, ꞌjau ꞌga Kristu ꞌga upe rakue. Uꞌeawer imũ etee futat ꞌga ꞌga mỹina mainana ꞌwyriara ꞌjawewaramũ janee."
58,8,1,Mainana ꞌwyriararete ꞌjawewatJejui Kristu ꞌga je amomeꞌu pẽ nupe. Jejui ꞌga futat ako mainana ꞌwyriararete ꞌjawewaramũ janee. Janetywera mepypaw ire ꞌga awau wapyka ywag ipe ꞌUwarete ꞌga pyri. Pãjẽrete ꞌga jakwatawa katy ꞌga wapyka ꞌũina. ꞌUwarete ꞌga ꞌjawe ꞌga. Aꞌeramũ ꞌga wapyka ꞌUwarete ꞌga jakwatawa katy ꞌũina. Ymã te mainana ꞌwyriara ꞌgã oi osou taityoga pype ojeꞌega Jarejuwarete ꞌga upe opytuna ꞌgã nee rakue. ꞌGã futat taityoga mỹina Jarejuwarete ꞌga mogytaawamũ rakue. Aꞌere Jejui ꞌga nokoi kũimaꞌefera ꞌgã nemiapofera pype. Jarejuwarete ꞌga rupaw ipe te ꞌga rekoi. ꞌGa yse katy futat ꞌga ꞌũina oporogytau ꞌga upe jane ree.
58,8,3,ꞌGã amũ ꞌũina mainana ꞌwyriarareteramũ Jarejuwarete ꞌga upe mamaꞌe monoaramũ rakue. ꞌGa upe wyra rapyaramũ nanẽ ꞌgã ꞌũina mainana ꞌwyriaramũ rakue. Mainana ꞌwyriara ꞌjawewaramũ ꞌũi re Jejui ꞌga nanẽ mamaꞌe monoi ꞌUwarete ꞌga upe nũ.
58,8,4,Ywag ipe Jejui ꞌga ꞌũina mainana ꞌwyriara ꞌjawewaramũ janee. Ywy pe akou amunipo ꞌã ꞌga ꞌũineꞌema mainana ꞌwyriara ꞌjawewaramũ janee. Levi ꞌga juapyrera ꞌgã etee ꞌã ajemogyarũ mainanamũ ꞌau. Moisesi ꞌga remikwasiarer imũ Levi ꞌga juapyrera ꞌgã mamaꞌe monoi Jarejuwarete ꞌga upe opytuna ꞌgã nee rakue.
58,8,5,"Ymã te taityoga apoeꞌemauwe Janeruwarete ꞌga ꞌi Moisesi ꞌga upe rakue: “Ywytyra apyteꞌrarimũ jarejekwaw ipe je ako temogytaawa raꞌagawa resaukaa enee aiꞌi, ywagipewara raꞌagawa resaukari enee aiꞌi. Aꞌeu etee futat ene iapoukaa ꞌgã nupe”, ꞌjau ꞌga ꞌga upe rakue. Aꞌeramũ Moisesi ꞌga iapoukaa ꞌgã nupe ojeupe ꞌga remiesaukarer imũ etee futat rakue. Aꞌeramũ ꞌgã nemiapofera pype mainana ꞌgã oporowykyau. ꞌGã porowyky resag ire jane jarejeapyoramũ ywag ipewara Jejui ꞌga porowyky are."
58,8,6,"Aꞌere Jejui ꞌga porowyky esageay mainana ꞌgã porowyky apyraapa. Ymã Janeruwarete ꞌga ojeꞌega monoi Moisesi ꞌga upe rakue. Esage futat aipo ꞌga jeꞌeg ymanera. Aꞌere anure ꞌga ojeꞌega monoi waꞌyrarete ꞌga upe. Aipoa ꞌga jeꞌeg yaua esageay ꞌga jeꞌeg ymanera apyraapa. Aꞌeramũ ꞌga ojeꞌeg ymanera mojopyꞌrau ojeꞌeg yau pyu. Aꞌeramũ ꞌga waꞌyra ꞌga upe uꞌeawera jane erowiaramũ ꞌga jane katuꞌoka. “Anure nipo je tejeꞌega rerowiaara ꞌgã murukari ywag ipe tejepyri”, ꞌjau ꞌga ꞌũina. Aꞌeramũ jane jarekuꞌiramũ jarejemogyau ee."
58,8,7,Ojeꞌeg ymanera ꞌgã enuwarũ re amunipo ꞌã ꞌga namuri ojeꞌeg yaua oree.
58,8,8,"Aꞌere janeypy ꞌgã nuenuwi Jarejuwarete ꞌga jeꞌega rakue. Aꞌeramũ Janeruwarete ꞌga ꞌjau:“Anure nipo je tejeꞌeg yau monoi Israeu juapyrera ꞌgã nupe, Juda juapyrera ꞌgã nupe nanẽ nũ."
58,8,9,"Ymã te je tejeꞌega monoi ꞌgã ypy ꞌgã nupe ikue.Egitu ywy awi ꞌgã neruaw ipe je tejeꞌega monoi ꞌgã nupe.Aꞌere ꞌgã nuenuwi etee jejeꞌeg ymanera.Aꞌeramũ je tepoia ꞌgã nui”,ꞌjau Janeruwarete ꞌga ikwasiarukaa Jeremi ꞌga upe rakue."
58,8,10,"“Anure nipo je tejeꞌeg yau monoi Israeu juapyrera ꞌgã nupe, aꞌe je pẽ nupe.Aꞌere je tejeꞌega mogeukari ꞌgã akaga pype.Aꞌeramũ nipo ꞌgã wapya mỹina jejeꞌeg yau are.Aꞌeramũ nipo ꞌgã oporenuwiweramũ jejeꞌeg are.Aꞌeramũ nipo ꞌgã je muorypa. ‘Kuꞌjywa ꞌga ꞌã Janeruwaretea aꞌjea futat’, ꞌjau nipo ꞌgã jee.Aꞌeramũ nipo je futat ꞌgã Nuwaretea.Aꞌeramũ nipo ꞌgã nanẽ jeremiayuwareteramũ ajemogyau jee nũ”,ꞌjau Janeruwarete ꞌga ikwasiarukaa ꞌga upe rakue."
58,8,11,"“Anure nipo ꞌgã je kwaapa katu katu najuejue etee futat.Aꞌeramũ te nipo ꞌgã ajamuꞌjaweꞌem je ree.Je kwaapa nipo ꞌgã pãwẽũjẽ etee futat ajemogyau.ꞌGã ꞌwyriara ꞌgã, akotee maꞌe ꞌgã.Mĩmera ꞌgã nipo je kwaapa anure."
58,8,12,"Aꞌeramũ nipo je ꞌgã tywera moia ꞌgã nui.Najereaꞌaruꞌjawi futari nipo je ꞌgã tywer are”,ꞌjau Janeruwarete ꞌga ikwasiarukaa Jeremi ꞌga upe rakue."
58,8,13,“Tejeꞌeg yau je omono ꞌgã nupe” ꞌe upe Janeruwarete ꞌga ojeꞌeg ymanera jane upe imojopyꞌru upe te ꞌga ꞌi. Aꞌeramũ jane ꞌawamũ mamaꞌe apou ꞌga jeꞌeg yauu. Anurenureꞌi nipo ꞌga jeꞌeg ymanera teepawamũ.
58,9,1,"Janeruwarete ꞌga rupawareteMoisesi ꞌga upe ojeꞌega monou nanẽ Janeruwarete ꞌga ꞌgã muꞌjau amuoryw are. “Taityoga peapo jemogytaawamũ. Aꞌeramũ pẽẽ aꞌe pype futat pejewau je muorypa”, ꞌjau ꞌga ꞌgã nupe ꞌgã muꞌjau ee rakue."
58,9,2,"Aꞌeramũ ꞌgã iapou ojeupe ꞌga ꞌeawer imũ etee. Iapopaw ire ꞌgã imomyꞌjapa taity poanamũũ pyu. Wesaw ypya upe ꞌgã ꞌjau “Janeruwarete ꞌga rupap”, ꞌjau ꞌgã jupe. Aꞌe pype futat arãparĩna ꞌũina wenawa ꞌarimũ. Maniꞌokoꞌoꞌi piruꞌi rupawa nanẽ ꞌupa peu. Aꞌe ꞌarimũ ꞌgã maniꞌokoꞌoꞌi piruꞌi rerawau inuga. “Janeruwarete ꞌga maꞌea”, ꞌjau ꞌgã jupe jepi."
58,9,3,"3,4 Mamaꞌe kasiga rapyawa ꞌũina imyꞌjawa rowopype pyri. Ouru ꞌgã imonou ipir are ipiwoymawamũ rakue. Imyꞌjawa raipy upe ꞌgã ꞌjau “Janeruwarete ꞌga rupawaretea” ꞌjau ꞌgã jupe. Janeruwarete ꞌga jeꞌega rerekwara ryrũa etee te ꞌũina imyꞌjawa waipy pe rakue. Ipiwoyma ꞌgã ouru pyu nanẽ rakue nũ. Ipype ꞌgã mamaꞌe nuga. Janeruwarete ꞌga jeꞌega rerekwara itapep, ita kanafũꞌĩ, Arão ꞌga ywyra. Mĩmera ꞌgã imỹina ipype. Aipo ita kanafũꞌĩa ouru apopyrera. Ipype ꞌgã maniꞌokoꞌoꞌi mỹina, mana ꞌjawa mỹina. Aꞌe Arão ꞌga ywyra opopoa rakue. Mukũi itapew are Janeruwarete ꞌga jeꞌega jekwasiari rakue. Aꞌeramũ ꞌgã mĩmera monou imỹina Jarejuwarete ꞌga jeꞌega rerekwara ryrũ pype rakue. Series, "
58,9,5,"Jarejuwarete ꞌga jeꞌega rerekwara ryrũ auꞌjawa ꞌarimũ ꞌgã mukũi ywagipewara raꞌagawa mỹina, kerupĩ ꞌjawa mỹina. Ouru apopyrera poromũ. Ijywa ꞌga imonou ipypekau yrũ auꞌjawa ꞌarimũ. Ywagipewara raꞌagawa resaka ae weaꞌaramũ Jarejuwarete ꞌga ree. “Janeruwarete ꞌga ako jane pype” ꞌjau ꞌgã ajaupe esakawe. Janeruwarete ꞌga jeꞌega rerekwara ryrũ auꞌjawa are mainana ꞌwyriara ꞌga wyra ry monoi imonykya. Wyra ry resag ire Janeruwarete ꞌga weaꞌaruꞌjaweꞌemamũ Israeu juapyrera ꞌgã tywer are rakue. Aꞌere naꞌawauwe rũi aipo momeꞌupaawa pẽ nupe."
58,9,6,"Taityoga ꞌgã iapopaw ire mainana ꞌgã awau osou Jarejuwarete ꞌga rupaw ipe mamaꞌe apou Jarejuwarete ꞌga ꞌeawer imũ. Aiꞌiwe, aiꞌiwe ꞌjau ꞌgã awau osou mamaꞌe apou ꞌga upe rakue."
58,9,7,"Aꞌere mainana ꞌwyriararete ꞌga etee ꞌga oi osou Jarejuwarete ꞌga rupawarete pype. Kwara muꞌar ire mainana ꞌwyriara ꞌga osou majepei tee futat ꞌga rupawarete pype. Wyra rya ꞌga erawau erosou imonykya Jarejuwarete ꞌga jeꞌega rerekwara ryrũ auꞌjawa ꞌarimũ. Otywer are raꞌne ꞌga imonykya. Aꞌere ꞌga opytuna ꞌgã tywer are nanẽ imonykya nũ. “Amumẽ ore mamaꞌe tywera apoi ikwaapeꞌema jepi”, ꞌjau ꞌga erawau erosou. “Aꞌeramũ ene ejeaꞌaruꞌjaweꞌemamũ oretywer are”, ꞌjau ꞌga Jarejuwarete ꞌga upe, wyra ry monykya yrũ auꞌjaw are."
58,9,8,"Aꞌere tekotee ꞌgã noseaꞌuweri Jarejuwarete ꞌga rupawarete pype. Aꞌere Janeruwarete ꞌga ꞌAgesagea jane muꞌei mamaꞌe are. “Taityoga teepaw ire pẽẽ pejesou pejeporogytau Pejejuwarete ꞌga upe najuejue etee. Taityoga renamũ te ako mainana ꞌwyriararete ꞌga etee osou imyꞌjawa pype Pejejuwarete ꞌga pyri jepi. Aꞌere teepaw ire pẽẽ najuejue etee pese ꞌga pyri pejeporogytau ꞌga upe” ꞌe are ꞌga ꞌAgesage jane muꞌei. Kristu ꞌga manũeꞌemauwe janepytunera ꞌgã mamaꞌe rerawau mainana ꞌgã nupe: “Koa mamaꞌea emomeꞌu Jarejuwarete ꞌga upe jee”, ꞌjau ꞌgã mainana ꞌgã nupe mamaꞌe rerua jepi. Mamaꞌe tywera apo re ꞌgã weymawa mũ rerua mainana ꞌgã nupe jepi: “Mamaꞌe tywera je aapo Jarejuwarete ꞌga upe. Aꞌeramũ je tejeymawa rerua tetywera mepyawamũ. Aꞌeramũ ene iapyau Jarejuwarete ꞌga upe je ree”, ꞌjau ꞌgã ꞌã weymawa rerawau mainana ꞌgã nupe. Otywera mepyawamũ ꞌgã weymawa monou iapyaukaa mainana ꞌgã nupe Jarejuwarete ꞌga upe. Aꞌere aipoa namueateeukari ꞌgã ꞌgã tywer awi. Nokatuꞌogaꞌuweri ꞌgã ꞌgã tywer awi."
58,9,10,"Moisesi ꞌga remikwasiarer imũ nipo ꞌgã mamaꞌe monoi Jarejuwarete ꞌga upe. ꞌGa remikwasiarer imũ nipo ꞌgã ojekwakupa mamaꞌe are. “ꞌAga iꞌupyreꞌema pẽ nupe”, Moisesi ꞌga ꞌeawera nipo ꞌgã naꞌui agawewi. “Nan ki peapo pejejekatuꞌokawamũ Jarejuwarete ꞌga upe”, ꞌjau Moisesi ꞌga ꞌgã muꞌjau ꞌgã jekatuꞌog are rakue. Aꞌeramũ ꞌgã mamaꞌe apou ꞌga jeꞌeg imũ etee. Aꞌere ꞌgã nemiapofera namuesageaꞌuweri ꞌgã Jarejuwarete ꞌga upe. Kristu ꞌga jane katuꞌokarama resaukaawamũ etee te ꞌgã aipo apoi rakue. Kristu ꞌga rureꞌemauwe te jane mamaꞌe apoi Moisesi ꞌga remikwasiarer imũ rakue."
58,9,11,"Aꞌere ꞌawamũ Kristu ꞌga ruri raiꞌi. Aꞌeramũ ꞌga akou mainana ꞌwyriararete ꞌjawewaramũ janee. “Mamaꞌe esagea taapo pẽ nupe ꞌjau”, ꞌjau ꞌga akou mainana ꞌwyriara ꞌjawewaramũ janee. Nataityoga pype rũi ꞌga rekoi mainana ꞌwyriara ꞌjawe. Ywag ipe te ꞌga rekoi. ꞌUwarete ꞌga pyri futat ꞌga rekoi. Kristu ꞌga rekwawa esageay taityoga apyraapa."
58,9,12,"Ymã te ꞌgã karupanaꞌnĩ jukai wy rekoꞌwoka rakue. Kwatauaꞌyra nanẽ ꞌgã ijukau wy rekoꞌwoka jui rakue. Wyra jukauwe mainana ꞌwyriara ꞌga wy rerawau erosou taityoga myꞌjaw ipe, Jarejuwarete ꞌga rupawarete pype opytuna ꞌgã tywera mepyawamũ rakue. Aꞌere ikokwara rupi nãnẽwẽjẽmĩ ꞌga wyra mũ jukau wy rerawau erosou rakue nũ. Aꞌere nanarũi Kristu ꞌga. Kristu ꞌga ojejukaukat iaꞌwyreꞌema ꞌgã nupe majepei tee futat rakue. Awau ꞌga ꞌã ꞌũina ywag ipe. Aꞌeramũ ꞌga owy pyu janetywera mepyaupap ꞌuwa ꞌga upe. Aꞌeramũ ꞌga werowiaramũ janetywera moia jane wi ywawuje futat."
58,9,13,"Ymã Israeu juapyrera ꞌgã jekatuꞌogi Jarejuwarete ꞌga ꞌeawer imũ etee rakue. Ijekwakuweꞌema ꞌgã ojemoteꞌat maꞌe ꞌjawe Jarejuwarete ꞌga upe. Aꞌeramũ ꞌgã ojekatuꞌokeꞌem ire osoweꞌem Jarejuwarete ꞌga mogytaaw ipe ꞌga muorypa. Aꞌeramũ mainana ꞌgã karupanaꞌnĩ ry monykya ꞌgã nee. Kwatau ry ꞌjau ꞌgã imonykya ijekatuꞌogeꞌema ꞌgã nee. Kwatauaꞌyra nanẽ ꞌgã iapyaukaa nũ. Aꞌeramũ ꞌgã ukuwera kosõu ꞌy are. Aꞌere ꞌgã imonykya ꞌgã nee ꞌgã katuꞌokawamũ Jarejuwarete ꞌga upe. Aipo apo re te ki ꞌgã too osou Jarejuwarete ꞌga mogytaaw ipe ꞌga muorypa. Peapyaka esaka jeꞌe are. Teumera tymara ꞌgã Janeruwarete ꞌga nomogeukari wog ipe. Aꞌeramũ ꞌgã teumera tym ire weymawa rerawau mainana ꞌga upe. Aꞌeramũ mainana wy monykya ꞌgã nee ꞌgã nesawamũ. Aꞌere karupanaꞌnĩ rya nokatuꞌogi futari ꞌgã. Nopirei futari ꞌgã ꞌgã tywer awi. Karupaꞌmĩ rapya nanẽ nũ. Karupaꞌmĩa ꞌgã ijukau iapyau otywera mepyawamũ. Aꞌere nomoiraꞌuweri ꞌgã nui. Aꞌeramũ ꞌgã mamaꞌe tywera apouꞌjaw ire ꞌgã nãnẽwẽjẽmĩ weymawa mũ jukau nũ, otywera mepyawamũ nũ. Aꞌere Kristu ꞌga jane katuꞌogi ywawuje futat. Werowiaramũ ꞌga janetywera moia jane wi. Amanũmũ ꞌga janetywera mepyaupap ywawuje futat rakue. Esage ete Kristu ꞌga. Nuapoi futari ꞌga mamaꞌe tywera. ꞌUwarete ꞌga ꞌAgesagea ꞌga wereko, okoeteete maꞌea ꞌga wereko. Aꞌeramũ ꞌga ꞌga ꞌAgesage pãjẽ mũ ojejukaukaa ꞌgã nupe, owy rekoꞌwogukaa ꞌgã nupe, janetywera mepyawamũ ꞌUwarete ꞌga upe. “Ajejukaukat je ꞌgã nupe ꞌgã tywera mepyawamũ enee, Kiapiꞌni. Aꞌeramũ je tejerowiaaramũ ꞌgã tywera moia ꞌgã nui, ꞌgã katuꞌoka katu”, ꞌjau Kristu ꞌga ꞌUwarete ꞌga upe. Aꞌeramũ ꞌga werowiaramũ janetywera moia jane wi, jane katuꞌoka katu ꞌUwarete ꞌga upe. Aꞌeramũ jane ꞌawamũ jarejeymawa rapyauꞌjapeꞌema jaretywera mepyawamũ. Jejui Kristu ꞌga manũa janetywera mepyaupap ywawuje futat. Werowiaaramũ ꞌga janetywera moia jane wi, jane mogyau ojeꞌjawewaramũ, jane mueaꞌarukaa mamaꞌe are ojeꞌjawe futat. Aꞌeramũ jane mamaꞌe apou ꞌga remifutar imũ etee futat."
58,9,15,"Janeruwarete ꞌga jeꞌeg yauMoisesi ꞌga upe Jarejuwarete ꞌga ꞌeawer imũ etee Israeu juapyrera ꞌgã mamaꞌe apou rakue numiamũ. Aꞌere ꞌgã mamaꞌe tywera apouꞌjauꞌjawi etee futat. Aꞌere Kristu ꞌga te eteetea. Janetywera moiawareteramũ ꞌga manũi janee. Janetywer awi jane mueateeukaawamũ te ꞌga iapoi janee. Werowiaaramũ ꞌga janetywera moia jane wi. Aꞌeramũ ꞌga ꞌjau werowiaaramũ janee: “Jeruwarete ꞌga pẽ mũꞌẽ ꞌgã nui je rerowiarukaa pẽ nupe. Aꞌeramũ nipo pẽẽ anure pejejua ꞌau ore pyri nakwaparimũ warãu rũi futat”, ꞌjau ꞌga werowiaaramũ janee. “Orojepyri pẽ nuramũ nipo Jeruwarete ꞌga mamaꞌe esage monou pẽ nupe uꞌeawer imũ etee futat. Pẽ nupe ꞌga remimonofera nateepawaꞌuweri”, ꞌjau ꞌga werowiaaramũ janee."
58,9,16,"16,17 Sãꞌã ae kaꞌarana kwasiara okaraemã are. “Je manũ re ki jekaraemãmera pemono jepytunera ꞌgã nupe” ꞌe kwasiaa inuga kaꞌaran are. ꞌGa manũ re etee ꞌgã kaꞌarana kwasiararera ꞌga karaemã monoi ꞌgã nupe. ꞌGa manũeꞌemauwe ꞌgã ꞌga karaemã nomonoaꞌuweri ꞌgã nupe. Muku ꞌga manũ re miamũ ꞌga manũ resakarera ꞌgã ꞌjau: “Aꞌjea futat ꞌga manũi aiꞌi. Aesak je ꞌga manũa aiꞌi”, ꞌjau ꞌgã ajaupe. Aꞌeramũ ꞌgã “amanũ ꞌga” ꞌe kwaaw ire etee ꞌga karaemã monou ꞌgã nupe. Series, "
58,9,18,"18,19 Nan tee futat Janeruwarete ꞌga jeꞌeg ymanera. Ojeupe Janeruwarete ꞌga jeꞌeg ire etee Moisesi ꞌga ꞌga jeꞌega momeꞌui opytuna ꞌgã nupe rakue. Aꞌere ꞌga karupanaꞌnĩ ry kwatau ry reewe ikosõu ꞌy pype. Aꞌere ꞌga ꞌyw akãꞌi amũ pyyka ifaa inimo piraga pyu. Isipu ꞌjawa ꞌyw akãꞌi faa karupaꞌmĩawa apopyrera pyu. Karupaꞌmĩawa ꞌgã ipowãna rakue. Aꞌere ꞌgã imomiraga. Aꞌe pyu ꞌgã ꞌyw akãꞌi fari. Aꞌere ꞌga ipymĩãu wy pype. Aꞌere ꞌga wy monykya Janeruwarete ꞌga jeꞌega rerekwara kaꞌaran are. Israeu juapyrera ꞌgã nee nanẽ imonykya nũ."
58,9,23,"Janetywera mepyawamũ ꞌga manũawetEe wyra ry monykyr ire Moisesi ꞌga taityoga katuꞌogi Jarejuwarete ꞌga upe rakue, taityoga pypewara reewe rakue. Ywag ipe futat Janeruwarete ꞌga muorypawarete reni. Aꞌeramũ nipo ikatuꞌokawa wesageramũ wyra ry apyraapa."
58,9,24,"Naꞌgã nemiapofera taityoga pype rũi Kristu ꞌga awau osou amanũ re. Ywag ipe tee ꞌga oi, ꞌUwarete ꞌga muorypawarete pe. Peu futat ꞌga reni ꞌUwarete ꞌga pyri, mamaꞌe renũina jane ree ꞌga upe."
58,9,25,"25,26 Ymã judeu ꞌgã nupe mainana ꞌwyriararete ꞌga wyra ry rerawau erosou taityoga myꞌjaw ipe, Janeruwarete ꞌga rupawarete pype rakue. Majepei tee futat ꞌga erawau erosou kwara mũ rupi rakue. Ikokwara rupi tãmẽjẽ ꞌga wyra ry rerawau erosou ꞌga rupawarete pype rakue nũ. Aꞌere nanarũi Kristu ꞌga. Nan Kristu ꞌga reko re amunipo ꞌã ꞌga amanũuꞌjauꞌjapa ywy apo ypy we. Aꞌere nanarũi Kristu ꞌga. Namanũuꞌjauꞌjawi ꞌga janetywer are. Sawaẽm jane mamaꞌe teepap jaꞌwyjaꞌwy upe. Aꞌeramũ ako ꞌga ꞌawamue te ojesaukaa janee amanũmũ janetywera mepyaupap ywawuje tee raiꞌi. Series, "
58,9,27,"Ywy pewaramũ jane jaremanũmũ najuejue etee futat. Majepei tee futat jane manũi. Nimanũuꞌjauꞌjawi jane. Jaremanũ re nipo jane jarewau jarejesaukaa Jarejuwarete ꞌga rowase. Aꞌeramũ nipo Janeruwarete ꞌga waꞌyra ꞌga rerowiaaramũ jane monou jane mogyau ojepyri. Waꞌyra ꞌga rerowiareꞌema ꞌgã nipo ꞌga imonou muku ojewi. Nan tee futat majepei tee Kristu ꞌga jejukaukari ꞌgã nupe, janetywera mepyawamũ. Nojejukaukaruꞌjauꞌjawi ꞌga. Anure nipo ꞌga ruri nũ. Aꞌere ꞌga najanetywera mepyawamũ rũi ꞌga ruri. ꞌUa nipo ꞌga wapesakaramũ jane katuꞌokapap janetywer awi. Aꞌeramũ te nipo jane mamaꞌe tywera niapouꞌjawi."
58,10,1,Moisesi ꞌga remikwasiarera mogytaramũ Israeu juapyrera ꞌgã weapyoꞌiramũ etee Jarejuwarete ꞌga remiaporam are. Anure ꞌga remiaporama aꞌagawa futat poromũ wyra rapya rakue. Aꞌere ꞌgã naeapyo katui ee rakue. Weymawa ꞌgã ijukau iapyau otywera mepyawamũ. Ikokwar are ꞌgã nãnẽwẽjẽmĩ wyra mũ jukau iapyau nũ. Aꞌere wyra wya nokatuꞌogi futari Janeruwarete ꞌga rerowiaara ꞌgã nakue. Aꞌeramũ ꞌgã ꞌga muoryparũmeꞌem ꞌga remifutar imũ.
58,10,2,Okatuꞌokatu re amunipo ꞌã ꞌgã nueruꞌarasigi te mamaꞌe tywera ojeupe iapoawera erekou. Aꞌeramũ amunipo ꞌã ꞌgã weymawa rerawauꞌjapeꞌema ijukaukareꞌema otywera mepyawamũ rakue. Aꞌere wyra wya nokatuꞌogi futari ꞌgã ꞌgã tywer awi.
58,10,3,Maꞌeramũ ꞌã ꞌgã auꞌjeteramũ weymawa mũ rerooi ijukaukaa otywera mepyawamũ rakue. Weymawa jukaramũ ꞌgã weaꞌaramũ otywer are nũ. Kwatau rya nomoiraꞌuweri janetywera. Karupanaꞌnĩ rya nanẽ nomoiraꞌuweri nũ.
58,10,5,"“Nerefutaruꞌjawi wyra rapya ꞌawamũ.Aꞌeramũ ene je mogou ywy pewara ꞌgã ꞌjawe futat raꞌne.ꞌGã noꞌoa ꞌã ene imua jee jeroꞌoramũ.Aꞌeramũ je tekou ꞌgã ꞌjawe futat. Series,  Eneremifutara apoawamũ je ruri.Ymã te ꞌã kaꞌarana erekwasiarukat ꞌgã nupe je ree rakue.Aꞌeramũ je ꞌawamũ mamaꞌe apou eneremifutar imũ etee futat, ꞌgã nemikwasiarer imũ etee futat”,ꞌjau ꞌga ꞌua ywy pe rakue. Jarejuwarete ꞌga jeꞌeg ymaner imũ ꞌgã wyra jukau iapyau otywera mepyawamũ rakue. Aꞌere Jejui ꞌga ꞌi ꞌUwarete ꞌga upe rakue: “Nerefutaruꞌjawi wyra jukaa ꞌawamũ”, ꞌjau ꞌga ꞌga upe. “Wyra jukaa nene muorywuꞌjawi ꞌawamũ”, ꞌjau ꞌga ꞌga upe rakue."
58,10,9,"“ꞌAu je rekoi. Eneremifutar imũ mamaꞌe apou te je ruri”, ꞌjau ꞌga ꞌUwarete ꞌga upe rakue. Aꞌeramũ Janeruwarete ꞌga ꞌawamũ ꞌjau janee: “Kristu ꞌga ꞌjawe pejemogy. Jeremifutar imũ etee ki mamaꞌea peapo Kristu ꞌga ꞌjawe jee”, ꞌjau ꞌga janee. “Nepeapyuꞌjawi wyraa ꞌawamũ pejetywer are”, eꞌi ꞌga janee ꞌawamũ."
58,10,10,ꞌUwarete ꞌga remifutar imũ etee futat Jejui Kristu ꞌga mamaꞌe apoi rakue. Aꞌeramũ ꞌga ojejukaukaa ae aꞌwyreꞌema ꞌgã nupe rakue. Aꞌeramũ futat ꞌga amanũmũ janetywera mepyaupap ywawuje tee ꞌUwarete ꞌga upe rakue. Werowiaramũ ꞌga jane katuꞌoka janetywer awi.
58,10,11,"Mainana ꞌgã wojereꞌemamũ futat akou mamaꞌe apou Jarejuwarete ꞌga upe rakue. Wyra rapya ꞌgã imuojereꞌema futat rakue. Aiꞌiwe, aiꞌiwe, aiꞌiwe ꞌjau ꞌgã iapou rakue. Aꞌere wyra rapya nomoiraꞌuweri janetywera jane wi."
58,10,12,Aꞌere Kristu ꞌga jejukaukari ꞌgã nupe janetywera mepyawamũ. Aꞌere ꞌã ꞌga awau wapyka ꞌUwarete ꞌga jakwatawa katy ꞌũina. Namanũuꞌjauꞌjawi ꞌga janetywer are. Majepei tee futat ꞌga manũi janetywera mepyawamũ. Janetywera mepy re ꞌga awau wapyka ꞌũina ꞌUwarete ꞌga yse katy. ꞌUwarete ꞌga ꞌjawe futat ꞌga. Aꞌeramũ ꞌga wapyka ꞌga jakwatawa katy.
58,10,13,Anure nipo Janeruwarete ꞌga Kristu ꞌga magwawukaa ꞌga ree iporomutareꞌema ꞌgã ꞌarimũ. Aꞌeramũ ꞌga iapesaka ꞌũina.
58,10,14,"Majepei tee futat ꞌga manũi janetywer are rakue. Aꞌeramũ ꞌga werowiaramũ janetywera moia jane wi, jane katuꞌoka tãmẽjẽ futat."
58,10,15,"Uꞌagesageu nanẽ ꞌga jane muꞌjau ee nũ, ꞌgã nupe kaꞌarana kwasiarukaripyrer are nũ: “Aꞌere nipo je tejeꞌeg yau monoi ꞌgã nupe.Aꞌeramũ nipo ꞌgã oporenuwiweramũ jejeꞌeg are.Tejeꞌega nipo je imogeukaa ꞌgã akaga pype.Aꞌeramũ nipo ꞌgã wapyakau ee”,ꞌjau ꞌga ikwasiarukaa ꞌgã nupe rakue."
58,10,17,"Aꞌjea futat ꞌga ꞌi: “Najereaꞌaruꞌjawi futari nipo je ꞌgã tywer are”, ꞌjau Janeruwarete ꞌga ikwasiarukaa Jeremi ꞌga upe rakue."
58,10,18,Jejui Kristu ꞌga manũ are Janeruwarete ꞌga janetywera moiri jane wi. Aꞌeramũ ꞌga weaꞌaruꞌjaweꞌemamũ futat janetywer are. Maꞌeramũ ꞌã jane niapouꞌjawi futari ꞌawamũ mamaꞌea jaretywera mepyawamũ. Kristu ꞌga futat janetywera omepy amanũmũ rakue.
58,10,19,"Jarejeꞌega simono ꞌga upe ꞌawamũPẽẽ jerewirera ꞌjawe jee. Kũjãmeramũ pẽẽ jerenyra ꞌjawe jee. Aꞌeramũ je ꞌjau pẽ nupe: Jejui ꞌga amanũ janetywera mepyawamũ rakue. Werowiaramũ ꞌga janetywera moiri jane wi. Aꞌeramũ jane nanẽ jarejeꞌega monoarũmũ Jarejuwarete ꞌga upe. Namainana ꞌgã nũi ojeꞌega omono Jarejuwarete ꞌga upe janee ꞌawamũ. Ymã ꞌã Israeu juapyrera ꞌgã Jarejuwarete ꞌga mogytaawa taityoga momyꞌjawi taity pyu rakue. Aꞌeramũ ꞌã mainana ꞌwyriara ꞌga etee awau osou imyꞌjaw ipe Jarejuwarete ꞌga upe oporogytau rakue. Aꞌere jane ꞌawamũ Jejui ꞌga manũ are, jane porogytaarũi Jarejuwarete ꞌga upe. Amanũ re Jejui ꞌga ferawi raiꞌi nũ. Namanũuꞌjawi futari ꞌga ꞌawamũ. Aꞌeramũ jane jarejeꞌega monou Jarejuwarete ꞌga upe auꞌjeteramũ futat jarejee."
58,10,21,Jejui ꞌga futat mainana ꞌwyriararete ꞌjawewaramũ janee. ꞌGa ꞌã Janeruwarete ꞌga omỹi ꞌwyriaramũ wemiayuwamũ janee. Ojejuka esage ꞌga jane ree.
58,10,22,Aꞌeramũ ki jane Jarejuwarete ꞌga muorypa aꞌjea futat. Kristu ꞌga ree jarejemogypyyka jarejemogyau. Aꞌeramũ jane Jarejuwarete ꞌga muorypa aꞌjea futat. Kristu ꞌga ꞌã janetywera amoit jane wi werowiaramũ. Aꞌeramũ jane jarejekwaweꞌem ꞌga upe. Jarejewi ꞌga jaretywera moir ire jane jarejepymĩãukaa ꞌy pe ꞌgã amũ nupe. Sãꞌã mamaꞌea opirei re esagea. Ikyꞌaeꞌema futat. Nan tee futat jane. Jarejewi janetywera moir ire jane jarejesageramũ ꞌga upe.
58,10,23,"Uꞌeawer imũ etee futat Janeruwarete ꞌga mamaꞌe apoi. Aꞌeramũ jane jarejemogypyyka ꞌga ꞌeawer are, “Anure nipo je pẽ muri ywag ipe tejepyri” ꞌga ꞌeawer are. Aꞌeramũ te jane ꞌga pyri jareo rapesaka. ꞌGã amũ nanẽ ki jane imuꞌjau ee nũ. “Anure nipo Janeruwarete ꞌga werowiaaramũ jane monoi ywag ipe ojepyri”, ꞌjau ki jane jarejepyriwara ꞌgã nupe."
58,10,24,"Aꞌeramũ ki jane jarejeaꞌaramũ jarejuee. “Janepotaꞌwa ki jarejuee. Sajopoar iki mamaꞌe esage apo are”, ꞌjau ki jane jarejaupe."
58,10,25,ꞌGã amũ nipo opoia ajuee ajatyka awi. Nijatykaweri nipo ꞌgã ajuee Jarejuwarete ꞌga muorypa. Aꞌere kasi sajemuꞌe ꞌgã nee ne. Sajatyka etee futar iki jarejuee ꞌga muorypa. Anurenureꞌi nipo Jejui ꞌga ruri nũ. Aꞌeramũ ki jane Jarejuwarete ꞌga rerowiar ywyapiukaa jarejaupe.
58,10,26,“Kristu ꞌga amanũ janetywera mepyau raiꞌi. Aꞌeramũ ki pẽẽ mamaꞌe apou ꞌga remifutar imũ etee” ꞌea jane sikwaap. Aꞌjea futat aipo ꞌea. Aꞌeramũ ki jane mamaꞌe tywera apoweꞌem Kristu ꞌga ree jarejemuꞌe re. Jarejemifutar imũ etee mamaꞌe tywera apou jane jewyruꞌjawi jaretywera upe nũ awỹja sipo janetywera omepy janee nanuaramũ? Nitywi futari ꞌga amũ. Kristu ꞌga etee futat amanũmũ janetywera mepyawamũ rakue. ꞌGa rerowiareꞌemamũ nitywi futari janetywera moiara ꞌga amũ.
58,10,27,Aꞌeramũ ki mamaꞌe tywera apo upe ojewyt maꞌe ꞌgã okyjau Jarejuwarete ꞌga wi. Anure nipo ꞌga wowase jane majatykaaw ipe ojee iporomutareꞌema ꞌgã monoi mamaꞌeukwaawa rapyaw ipe.
58,10,28,Pekwaap ꞌã jareypy ꞌgã Moisesi ꞌga remikwasiarer imũ etee iapoareꞌema ꞌgã apisiukara rakue. Maranuara ꞌgã sipo poromũ iapisipyramũ rakue? “Peko kasi tesirũgatu ne” ꞌe renupareꞌema ꞌgã janeypy ꞌgã iapisau tãmẽjẽ rakue. Mukũja ꞌgã tesirũgatu ꞌga amũ reko resag ire ꞌgã ꞌga jukau tãmẽjẽ aporiaeꞌemamũ futat ꞌgã nee rakue.
58,10,29,"Sãꞌã ꞌgã Moisesi ꞌga jeꞌegera renupareꞌema ꞌgã ijuka tãmẽjẽ rakue. Nanarũi sipo Janeruwarete ꞌga waꞌyrarete ꞌga jeꞌega renupareꞌema ꞌgã nerekoi? ꞌGa taetu nipo ꞌga waꞌyra ꞌga jeꞌega renuweꞌemamũ ꞌgã wereko tywerete aꞌjea futat. Kristu ꞌga rerowiar ire nipo ꞌgã amũ opoia ꞌga rerowiar awi. Ojewi Kristu ꞌga otywera moir ire nipo ꞌga amũ ojewya mamaꞌe tywera apo upe nũ. Aꞌe ꞌgã: “Niaꞌwyri Kristu ꞌga. Maꞌeramũ ꞌã ꞌgã ꞌga jukai auꞌje katu rakue” ꞌjara ꞌjawe Kristu ꞌga rerowiar awi opoit maꞌe ꞌgã. Janeruwarete ꞌga ꞌAgesagea opotaꞌwaramũ agawewi ꞌgã nee, Kristu ꞌga rerowiarukaa agawewi ꞌgã nupe. Aꞌetea ꞌgã ꞌga ꞌAgesage kurapara ꞌjawe etee, Kristu ꞌga rerowiar awi opoir ire. Aꞌeramũ nipo Janeruwarete ꞌga aipo ꞌgã nerekou tyweaete."
58,10,30,"“Nanuara ꞌgã nui nipo je jepyari ꞌgã nemiapo tywer awi”, ꞌjau Janeruwarete ꞌga ojeꞌega kwasiarukaa Moisesi ꞌga upe rakue. “Ojeꞌeganuweꞌemawer ipe etee te nipo ꞌga jereko tywerukari jee”, ꞌjau Janeruwarete ꞌga ikwasiarukaa kaꞌaran are Moisesi ꞌga upe rakue. Aipoa Janeruwarete ꞌga ꞌeawera futat. Aꞌea jane ikwaapa."
58,10,31,Janeruwarete ꞌga okoeteete maꞌea futat. Maꞌeramũ ki jane jarekyjau ꞌga jarejereko tywer awi mamaꞌe tywera apoweꞌem futat.
58,10,32,Pẽneaꞌar iki pejejerekwawer are. Jejui ꞌga pẽẽ erowiar ypyrauwe ꞌã ꞌga rerowiareꞌema ꞌgã pẽ nerekou tyweaete ꞌga ree. Aꞌere ꞌã nepepoiri futari ꞌga rerowiar awi raiꞌi.
58,10,33,Amumẽ ꞌã ꞌga rerowiareꞌema ꞌgã pẽ kurapa kypyreꞌemete agawewi raiꞌi. Aꞌetea ꞌã pẽnuag etee futat ꞌgã pejereko tywera upe raiꞌi. Amumẽ ꞌgã ꞌã pẽjekotyꞌaawa ꞌgã nerekou kypyreꞌemete agawewi raiꞌi. ꞌGã nereko tywera resakawe ꞌã pẽẽ pejejatykau pejejekotyꞌaawamũ ꞌgã nee raiꞌi. Aꞌeramũ ꞌã ꞌgã pẽ nerekou kypyreꞌemete ꞌgã neewe futat raiꞌi.
58,10,34,"Amumera ꞌgã ꞌgã imonou imunepa moromunepawa pype raiꞌi. Aꞌe ꞌgã nee ꞌã pẽẽ pejejemuaẽma raiꞌi. Amumẽ ꞌgã pẽkaraemã pojekau agawewi pẽ nui. Aꞌetea nepẽkuꞌipawi ee. “Janeruwarete ꞌga poroywera te nipo nateepawi jane wi”, peꞌje etee nipo pejekuꞌiramũ nan pejejerekoramũ."
58,10,35,Werowiar awi pepoireꞌemamũ aꞌjea futat Janeruwarete ꞌga mamaꞌe esage monoi pẽ nupe. Aꞌeramũ ki pejepoireꞌema futat Jarejuwarete ꞌga rerowiar awi.
58,10,36,ꞌGa rerowiar awi pejepoireꞌem ire nipo mamaꞌea peapo ꞌga remifutar imũ. Aꞌeramũ pẽẽ pejepoireꞌema ꞌga rerowiar awi. Mamaꞌe apou ꞌga remifutar imũ etee futat pejejemogyau ꞌga rerowiaa aꞌjea futat. Aꞌeramũ ꞌga anure mamaꞌe monou pẽ nupe uꞌeawer imũ etee futat.
58,10,37,Ymã Janeruwarete ꞌga ojeꞌega kwasiarukari ꞌgã nupe rakue:“Naanure rũi futat nipo ꞌut maꞌe ꞌga ruri.Kamẽsĩete futat nipo ꞌga ruri.
58,10,38,"Jeremifutar imũ mamaꞌe apoara ꞌgã nipo ojemogypyyka ajemogyau je ree.Aꞌeramũ nipo ꞌgã ajemogyau je pyri nakwaparimũ ete rũi futat.Aꞌere je tejerowiar awi ꞌgã amũ poir ire je najekuꞌi ꞌgã nee”,ꞌjau Janeruwarete ꞌga ojeꞌega kwasiarukaa ꞌga amũ nupe rakue."
58,10,39,Naꞌga rerowiar awi opoit maꞌeramũ rũi futat jane. Nipoiri futari jane ꞌga rerowiar awi. Aꞌeramũ ꞌga jane monoweꞌem mamaꞌeukwaawa rapyaw ipe. Jane ꞌã sirowiat ꞌga jarejemogyau. Aꞌeramũ nipo ꞌga jane mogyau ojepyri nakwaparimũ rũi futat.
58,11,1,"Janeruwarete ꞌga rerowiaararete ꞌgãWerowiaaramũ Janeruwarete ꞌga mamaꞌe esage muri janee. Aꞌeramũ ki jane ꞌjau jarejeupe: “Arowiat je Jarejuwarete ꞌga ꞌjau. Aꞌeramũ ꞌga anure mamaꞌe mua jee ꞌjau kwy”, ꞌjau ki jane. “Naesagi agawewi je tejeupe ꞌga remimurama. Aꞌetea je ajemogypyyk ꞌga ree”, ꞌjau ki jane jarejeupe, ꞌga rerowiaa."
58,11,2,"ꞌGa ree ojemogypyykaw imũ etee futat janeypy ꞌgã jepoarukari Jarejuwarete ꞌga upe rakue. Aꞌeramũ Janeruwarete ꞌga akuꞌiramũ ꞌgã nee rakue. Aꞌeramũ ꞌga ꞌjau rakue: “Je rerowiat ꞌgã ajemogyau. Aꞌeramũ ꞌgã wesageramũ jee”, ꞌjau ꞌga ꞌgã nupe werowiaramũ rakue."
58,11,3,"Jarejuwarete ꞌga rerowiaaramũ jane jarejeapyoramũ ꞌga remiapofer are. “Ymã te Janeruwarete ꞌga mamaꞌe apoi rakue. Ywy, ywak, kwat, jay, jaytata. Mĩmera ꞌga iapou rakue. Ojeꞌeg imũ etee futat ꞌga iapou. Esagipyreꞌema futat ꞌga wapo. ꞌAgamũ ꞌã jane esaka ꞌga remiapofera. Ojeꞌeg imũ etee futat ꞌga iapou rakue” ꞌea ꞌã jane erowiaa jarejemogyau."
58,11,4,"Apeu ꞌga nanẽ ꞌã rakue nũ, Jarejuwarete ꞌga rerowiaa rakue. Aꞌeramũ ꞌã Janeruwarete ꞌga akuꞌiramũ ojeupe Apeu ꞌga remimurer are rakue. Aꞌere Apeu ꞌga rekiꞌyra ꞌga, Kaĩ ꞌga nuerowiari Jarejuwarete ꞌga. Aꞌeramũ Janeruwarete ꞌga akuꞌieꞌemamũ ojeupe Kaĩ ꞌga remimurer are. Ojee Apeu ꞌga jemogypyygamũ Janeruwarete ꞌga ꞌjau ojeupe: “Apeu ꞌga pa je rerowiat raꞌe. Aꞌeramũ ꞌga wesageramũ jee”, ꞌjau ꞌga ojeupe. Ymã agawewi ꞌã Apeu ꞌga manũi rakue. Aꞌetea jane ꞌã ꞌga rekwawera sikwaap. Apeu ꞌga werowiat Jarejuwarete ꞌga rakue. Aꞌeramũ ki jane ꞌga ꞌjawerimũ etee futat jarejemogyau."
58,11,5,"Enoki ꞌga nanẽ ꞌã rakue nũ, Jarejuwarete ꞌga rerowiaa rakue nũ. Namanũi futari Enoki ꞌga rakue. Werowiaramũ Janeruwarete ꞌga ꞌga rerawau erojeupia rakue. ꞌGa pyriwarera ꞌgã Enoki ꞌga rekaa numiamũ. Aꞌere ꞌgã nuesagi ꞌga. Janeruwarete ꞌga ꞌga omojeupit imonou ojepyri. Ywag ipe ojeupireꞌẽwe Enoki ꞌga Jarejuwarete ꞌga rerowiaa rakue. Aꞌeramũ Janeruwarete ꞌga akuꞌiramũ ꞌga ree rakue. Aꞌe are Janeruwarete ꞌga kaꞌarana kwasiarukari ꞌgã nupe rakue."
58,11,6,"Nikuꞌiaꞌuweri Janeruwarete ꞌga werowiareꞌema ꞌgã nee. Maran sipo ajee jane ꞌga muorywi, “Janeruwarete ꞌga ako” ꞌe rerowiareꞌem ire? Nimuorywaꞌuweri jane ꞌga “ako ꞌga” ꞌe rerowiareꞌem ire. “Janeruwarete ꞌga ako” ꞌe rerowiaramũ janeporokwaawiweramũ ꞌga ree. “Ojee iporokwaawiwet maꞌe ꞌgã nupe Janeruwarete ꞌga mamaꞌe esage monoi” ꞌe rerowiaramũ jane jareporokwaawiweramũ ꞌga ree."
58,11,7,"Nue ꞌga nanẽ ꞌã Jarejuwarete ꞌga jeꞌega renupara rakue nũ. “Anure nipo je amana monoi ywy pe tejerowiareꞌema ꞌgã momapa. Aꞌeramũ pẽẽ yaruu apou ꞌy awi pejejejagawamũ”, ojeupe Jarejuwarete ꞌga ꞌeramũ Nue ꞌga ꞌga rerowiaa rakue, yara apou ꞌga jeꞌeg imũ etee futat rakue. Amana kyreꞌemauwe Nue ꞌga yara apou erekou. Aꞌeramũ ꞌga, waꞌyra ꞌgã netee futat amanũmeꞌem rakue. Nue ꞌga raꞌyra ꞌgã etee Jarejuwarete ꞌga jeꞌega renupa ꞌuwa ꞌga pyri rakue. Aꞌeramũ ꞌgã etee futat ojejaga yara pype. ꞌGã nesea Jarejuwarete ꞌga rerowiara resaukaa amumera ꞌgã nupe. Amumera ꞌgã nuerowiari Nue ꞌga jeꞌega, ojeupe Nue ꞌga Jarejuwarete ꞌga jeꞌega momeꞌuramũ. Aꞌeramũ ꞌya ꞌgã apisau. Werowiaramũ Janeruwarete ꞌga ꞌjau Nue ꞌga upe: “Je rerowiar ape. Aꞌeramũ ene ejesageramũ jee”, ꞌjau Janeruwarete ꞌga Nue ꞌga upe rakue."
58,11,8,"Abraão ꞌga nanẽ rakue nũ, Jarejuwarete ꞌga rerowiaa rakue. Aꞌeramũ ꞌga ꞌga jeꞌega renupa ojeupe ꞌga jeꞌegamũ rakue, “Ekwap ꞌaw awi. Taesaukat ywy pe enee ꞌjau”, ojeupe ꞌeramũ rakue. “Anure nipo je ene upe tejemiesaukarera monopawi katu katu ene upe enejuapyrera ꞌgã neewe futat. Enemaꞌe katu katua futat nipo poa”, ꞌjau ꞌga ꞌga upe rakue. Nokwaawi agawewi futat Abraão ꞌga awawa. Aꞌetea ꞌga oo ojeupe Jarejuwarete ꞌga ꞌeawer imũ etee futat."
58,11,9,"Jarejuwarete ꞌga rerowiaaw imũ etee futat Abraão ꞌga awau owaẽma “tamono ꞌawa ywya ene upe” ꞌjawa upe rakue. Tekotee ꞌgã ywy pe ꞌga rekoi. Nuapoi ꞌga ꞌogaretea. Taityoga pype etee ꞌgã nekoi rakue. Wata ꞌgã ajemogyau. Aꞌeramũ ꞌgã akou taityoga pype etee futat. ꞌGa juapyrera ꞌgã, Isaki ꞌga, Jako ꞌga. Mĩmera ꞌgã nanẽ ajemogy taityoga pype etee. ꞌGã nupe nanẽ Janeruwarete ꞌga ꞌi nũ: “Tamono ꞌawa ywya pẽ nupe ꞌjau, pẽnekwawamũ ꞌjau”, ꞌjau ꞌga ꞌgã nupe rakue. Aꞌetea ꞌgã nanẽ taityoga pype etee ako."
58,11,10,"Abraão ꞌga ꞌogarete apoweꞌem rakue. “Amunawaretea Janeruwarete ꞌga wapo ywag ipe. Wemifutar imũ etee futat ꞌga iapoi. Nateepawaꞌuweri ꞌga ꞌwyraretea. Aꞌeramũ je tejekoweramũ ꞌga ꞌwyrarete pype”, ꞌjau Abraão ꞌga ojeupe rakue."
58,11,11,"Abraão ꞌga remireko ẽẽ, Sara ẽẽ waꞌyreꞌemamũ rakue. Abraão ꞌga oymanamũ akou. Aꞌere ꞌga Jarejuwarete ꞌga rerowiari, “Anure nipo je kunumĩ mũ muri pẽ nupe” ꞌe rerowiaa ꞌga akou. Aꞌeramũ Janeruwarete ꞌga ꞌga raꞌyra pyygukaa ꞌga remireko ẽẽ upe. Owãiwĩ pype futat ẽẽ omena ꞌga raꞌyra pyyka. Abraão ꞌga nanẽ oymanamũ nũ. Aꞌetea ꞌga ajaꞌyrapy ẽẽ pype. Majepei tee agawewi Abraão ꞌga rakue. Aꞌetea kwaiwete ꞌga juapyrera ꞌgã. Jaytata pytuna ꞌjawe ꞌga juapyrera pytuna. ꞌYisigeau pytuna ꞌjawe nanẽ ꞌga juapyrera pytuna nũ."
58,11,13,"Aipo ꞌgã jemogyawera Jarejuwarete ꞌga rerowiara wesaukat janee. Werowiat agawewi futat ꞌgã Jarejuwarete ꞌga rakue. Aꞌetea ꞌga nomonoi mamaꞌea ꞌgã nupe uꞌeawer imũ rakue. “Anure nipo ꞌga imonoi janejuapyrera ꞌgã nupe”, ꞌjau etee futat ꞌgã worywamũ ee rakue. “ꞌAwa ywy pe jane rekoi kamẽsĩ te. Najanerupawarete rũi ꞌawa ywya”, ꞌjau ꞌgã nakue."
58,11,14,"Aꞌeramũ jane ꞌjau “aipo ꞌjara ꞌgã oo wupawarete pe futat”, ꞌjau jane ꞌgã nupe. Nijewyriweri ꞌgã wupawera upe. Ojewyriwer ire amunipo ꞌã ꞌgã jewyri wupaw ymanera upe."
58,11,16,"Aꞌere ꞌgã nijewyriweri jupe. “Anure nipo jane oi jarejupaw esage pe, ywagipewara pype. Nakwaparimũ ete rũi peu jarejemogyau”, ꞌjau ꞌgã nakue. Nijewyriweri ꞌgã wupawer ipe. Aꞌeramũ Janeruwarete ꞌga ojerowiaa ꞌgã nee. ꞌGa futat ꞌgã nupawa wapo ywag ipe ꞌgã nupe rakue. Aꞌeramũ jane “ojerowiat ꞌga ꞌgã nee rakue” ꞌe kwaapa."
58,11,17,"17,18 Abraão ꞌga werowiat aꞌjea futat Jarejuwarete ꞌga rakue. Aꞌeramũ ꞌga ojemogypyyka ꞌga ree rakue. Aꞌeramũ ꞌga ꞌga jeꞌega renupa, “Ejaꞌyra ꞌga eroo iapyau jee” ojeupe ꞌga ꞌeramũ rakue. Ymã te Janeruwarete ꞌga ꞌi Abraão ꞌga upe rakue: “Tamomytun enejuapyrera ꞌgã enee ꞌjau. Isaki ꞌga ꞌã eneraꞌyra. Aꞌeramũ je ꞌga juapyrera ꞌgã momytuna enee”, ꞌjau ꞌga Abraão ꞌga upe rakue. Aꞌeramũ Abraão ꞌga ꞌga rerowiaa. Naeapyoi agawewi ꞌga Jarejuwarete ꞌga remiaporam are. Aꞌetea ꞌga ꞌga jeꞌega wenup, waꞌyra ꞌga rerawau iapyauramet ꞌga upe numiamũ. Series, "
58,11,19,"Ikwaapara ꞌjawe ꞌga weaꞌaramũ: “ꞌGa rapy re nipo Janeruwarete ꞌga ꞌga moferawi nũ”, ꞌjau nipo ꞌga rakue. Aꞌeramũ ꞌga weawyrũeꞌemamũ futat waꞌyra ꞌga rerawau iapyauramet rakue. Aꞌeramũ Janeruwarete ꞌga ꞌjau ꞌga upe rakue nũ: “Erejuka awi ejaꞌyra ꞌga. Aꞌjea futat je rerowiar ape raꞌe”, ꞌjau ꞌga ꞌga upe rakue. Aꞌeramũ ꞌga karupaꞌmĩ resaukaa ꞌga upe rakue. Aꞌeramũ ꞌga karupaꞌmĩ jukau iapyau ꞌga upe rakue. Aꞌeramũ Isaki ꞌga akou imoferawipyrera ꞌjawewaramũ Abraão ꞌga upe rakue."
58,11,20,"Isaki ꞌga nanẽ Jarejuwarete ꞌga rerowiaa nũ. Aꞌeramũ ꞌga ꞌjau waꞌyra ꞌgã nupe: “Anure nipo Janeruwarete ꞌga mamaꞌe esage apoi pẽ nupe”, ꞌjau ꞌga waꞌyra ꞌgã nupe rakue. Jako ꞌga upe, Esau ꞌga upe. Mĩmera ꞌgã nupe ꞌga imomeꞌwau rakue."
58,11,21,"Jako ꞌga nanẽ Jarejuwarete ꞌga rerowiaa rakue nũ. Aꞌeramũ ꞌga, amanũ jaꞌwyjaꞌwywe, ꞌjau Jose ꞌga raꞌyra ꞌgã nupe: “Anure nipo Janeruwarete ꞌga mamaꞌe esage apoi pẽ nupe jue etee futat”, ꞌjau ꞌga Jose ꞌga raꞌyra ꞌgã nupe rakue. Jako ꞌga iyman gatu gatu. Aꞌeramũ ꞌga opokokaw are etee futat owya. Aꞌeramũ Jako ꞌga, ꞌgã nupe aipo ꞌe re, oywyra koka wããpyramũ Jarejuwarete ꞌga muorypa. “Ene te ꞌã eneresageay oree, ki Kuꞌjyp. Erejejuka esage ꞌã ore ree jepi”, ꞌjau ꞌga ꞌga upe ꞌga muorypa."
58,11,22,"Jako ꞌga raꞌyra ꞌga, Jose ꞌga, nanẽ Jarejuwarete ꞌga rerowiaa nũ. Aꞌeramũ ꞌga amanũmeꞌẽwe ꞌjau: “Anure nipo janepytuna ꞌgã oi ojewya jarejeꞌwyr ipe nũ, Israeu juapyrera ꞌgã oi ũꞌjãu Egitu ywy awi, awau ojewya jarejeꞌwyr ipe nũ, Kanaã ywy pe nũ. Aꞌeramũ ki jekagera peroo ityma peu”, ꞌjau ꞌga opytuna ꞌgã nupe amanũmeꞌẽwe rakue."
58,11,23,"Anure Moisesi ꞌga uꞌaa rakue. ꞌGa jara ꞌgã Jarejuwarete ꞌga rerowiaa rakue. Aꞌeramũ ꞌgã ꞌga mima ꞌga rerekou muapyra jay magwapa. “Esage janeraꞌyra ꞌga”, ꞌjau ꞌgã ajaupe. Aꞌeramũ ꞌgã oꞌwyriara ꞌga jeꞌega renupeꞌema, “Pejuka pejejaꞌyra kũimaꞌea”, ꞌga ꞌe renupeꞌema. Okyjaweꞌem futat ꞌgã ꞌga jeꞌega renupeꞌema."
58,11,24,"Moisesi ꞌga nanẽ Jarejuwarete ꞌga rerowiaa rakue. Egitu ywy pewara ꞌgã ꞌwyriara ꞌga raꞌjyra ẽẽ Moisesi ꞌga muaranupa rakue. Aꞌere ꞌga aranuw ire nafutari “ꞌWyriara ꞌga raꞌjyra ẽẽ remimuaranuwera ꞌga, Moisesi ꞌga” ꞌgã ꞌea. “ꞌWyriara ꞌga raꞌjyra ẽẽ raꞌyra ꞌjawe ꞌga, peꞌje awi jee”, ꞌjau ete ꞌga ꞌgã nupe rakue."
58,11,25,"Ojeꞌariweramũ ꞌga Jarejuwarete ꞌga remiayuwa ꞌgã nee etee futat rakue. “Israeu juapyreramũ futat je”, ꞌjau ete ꞌga ꞌgã nupe rakue. “Ene Jarejuwarete ꞌga remiayuwamũ futat ene”, peꞌje etee ki jee, ꞌjau ete ꞌga ꞌgã nupe rakue. “Egitu ywy pewara ꞌgã jepytuna ꞌgã wereko tywet. Aꞌeramũ je ꞌgã ꞌjawe etee futat tejereko tywera futaa”, ꞌjau ꞌga ojeupe rakue. “Najeparuapoweri je mamaꞌe tywer are. Mamaꞌe tywera apoara ꞌgã ikuꞌi ee. Aꞌere ꞌgã kamẽsĩete ꞌgã eruꞌarasigi. Aꞌeramũ je teparuapowereꞌemamũ mamaꞌe tywer are”, ꞌjau ꞌga ojeupe."
58,11,26,"“Anure nipo Janeruwarete ꞌga ꞌga amũ muri wemiayuwa ꞌgã poaawamũ. Aꞌeramũ je tekou ꞌga remiayuwa ꞌgã pype etee futat. Tene Egitu ywy pewara ꞌgã je rereko tyweri ꞌgã pyri kwy”, ꞌjau ꞌga ojeupe rakue. Sãꞌã ꞌga rerowiareꞌema ꞌgã anure Kristu ꞌga rereko tyweretea rakue. Nan futat ꞌgã Moisesi ꞌga rereko tyweretei rakue. “Anure nipo Janeruwarete ꞌga mamaꞌe esage muri jee, je rerawau ywag ipe ojepyri. Aipoa je afutat. Nafutari je Egitu ywy pewara ꞌgã karaemã. Kwaparimũwara te ꞌgã karaemã. Aꞌere Janeruwarete ꞌga remimurama te nakwaparimũ warãu rũi”, ꞌjau ꞌga ojeupe rakue."
58,11,27,Jarejuwarete ꞌga Moisesi ꞌga erowiar ywyapiau akou. Aꞌeramũ ꞌga okyjaweꞌem Egitu ywy pewara ꞌgã ꞌwyriara ꞌga wi rakue. Amaraꞌneramũ agawewi ꞌwyriara ꞌga ꞌga ree. Aꞌetea ꞌga nokyjei ꞌga wi. Aꞌeramũ ꞌga awau Egitu ywy awi. Moisesi ꞌga ojemogypyyka Jarejuwarete ꞌga ree. Nuesagi agawewi ae ꞌga. Aꞌere Moisesi ꞌga rekoi ꞌga resakara ꞌjawe. Jarejuwarete ꞌga ree ꞌga ojemogypyyg ywyapiau. Aꞌeramũ ꞌga awau Egitu ywy awi.
58,11,28,"Moisesi ꞌga Jarejuwarete ꞌga rerowiaa akou. Aꞌeramũ ꞌga karupaꞌmĩ apisaukaa Israeu juapyrera ꞌgã nupe, ꞌokwaryta mojewaka karupaꞌmĩ wy pyu. Aꞌeramũ ae momapara Israeu juapyrera ꞌgã naꞌyr ypy apisaweꞌem ꞌgã nui, Egitu ywy pewara ꞌgã naꞌyr ypya apisiramũ. Wy pyu ꞌokwaryta mojewag ire ꞌgã karupaꞌmĩ roꞌo reya iꞌwau. Aꞌere Moisesi ꞌga ꞌjau ꞌgã nupe: “Naꞌawamũ etee rũi futat jane iapoi. Namutat nipo jane jarejeymawa apisi jarejenũꞌẽawer are jarejeaꞌaawamũ”, ꞌjau ꞌga ꞌgã nupe."
58,11,29,"Israeu juapyrera ꞌgã nanẽ Jarejuwarete ꞌga rerowiaa rakue. Maꞌeramũ ꞌã Janeruwarete ꞌga ꞌy pytaga mowogi ꞌgã nupe rakue. Aꞌere ꞌga ywytu mua imowokawera rupi imukaga ꞌgã nupe rakue. Aꞌe rupi ꞌgã awau oyaapa rakue. Aꞌe rupi Egitu ywy pewara ꞌgã awau ꞌgã nakyfera rupi rakue numiamũ. Aꞌere Janeruwarete ꞌga ꞌgã wawera pea motei ꞌgã nui ꞌy pyu rakue. Aꞌeramũ ꞌya Egitu ywy pewara ꞌgã aꞌmyaa, ꞌgã apisaupap rakue."
58,11,30,"Israeu juapyrera ꞌgã werowiat Jarejuwarete ꞌga rakue. Aꞌeramũ ꞌga Jerikoa ꞌjawa osoma monou imuapopena ꞌgã nupe. Sete ꞌara rupi ꞌgã imaman ire Janeruwarete ꞌga imonou imuapopena ꞌgã nupe rakue. Raape ẽẽ nanẽ werowiat Jarejuwarete ꞌga rakue. Kũjãmeneꞌema agawewi ẽẽ. Aꞌetea ẽẽ werowiat Jarejuwarete ꞌga, ꞌga rera renupa ypy we. Aꞌeramũ ẽẽ ojejukau ywy momyrũara ꞌgã nee, ꞌgã mima oꞌwyriara ꞌga wi. Opotaꞌwaramũ ẽẽ ꞌgã nee. Aꞌeramũ Israeu juapyrera ꞌgã ẽẽ jukaweꞌem ẽẽ pytuna ꞌgã apisaw ipe. Series, "
58,11,32,"Gitiãu ꞌga nanẽ rakue nũ, Jarejuwarete ꞌga rerowiaa rakue. Gitiãu ꞌga, Paraki ꞌga, Sãsãu ꞌga, Jefite ꞌga, Davi ꞌga, Samueu ꞌga, Jarejuwarete ꞌga jeꞌega momeꞌwara ꞌgã nanẽ nũ. Mĩmera ꞌgã werowiat Jarejuwarete ꞌga rakue. Aꞌere je namomeꞌupawaꞌuweri ꞌgã pẽ nupe."
58,11,33,"Jarejuwarete ꞌga rerowiaa ꞌgã ajemogyau rakue. Aꞌeramũ Janeruwarete ꞌga ꞌgã poaa mamaꞌe apou wemifutar imũ rakue. ꞌGã ywy pojekau tekotee ꞌgã nuramũ Janeruwarete ꞌga ꞌgã amũ poaa ꞌgã mujãnukaa ꞌgã ywy awi, ꞌgã apisau. Janeruwarete ꞌga ꞌgã amũ mogou ꞌwyriaramũ. Aꞌeramũ ꞌgã mamaꞌe esage apoara ꞌgã nerekou esage. Aꞌere ꞌgã mamaꞌe tywera apoara ꞌgã nereko tyweretei. Aꞌeramũ Janeruwarete ꞌga mamaꞌe esage monou ꞌgã amũ nupe uꞌeawer imũ etee futat. Jarejuwarete ꞌga ꞌgã erowiaa ajemogyau. Aꞌeramũ ꞌga ꞌgã amũ apisaukareꞌema ꞌmiara upe."
58,11,34,Tata upe nanẽ ꞌga ꞌgã amũ apisaukareꞌema nũ. Amumera ꞌgã ꞌga iapisaukareꞌema jyuu rerekwara ꞌgã nupe. Niywyrafeni agawewi futat ꞌgã ajemogyau. Aꞌere Janeruwarete ꞌga te ꞌgã mamuakari rẽwẽjẽmĩ rakue. Aꞌeramũ ꞌga ꞌgã poaa ꞌgã magwawukaa ꞌgã nee iporomutareꞌema ꞌgã ꞌarimũ. Aꞌeramũ ꞌgã ꞌgã mokaꞌjamukaa ꞌgã ywy awi.
58,11,35,"Amumera kũjãnamũ ꞌgã Jarejuwarete ꞌga rerowiaa ajemogyau. Aꞌeramũ ꞌga, ꞌgã pytuna ꞌgã amũ manũnamũ, ꞌgã moferapa ꞌgã nupe rakue.Kwaiwete wejue te ꞌgã Jarejuwarete ꞌga rerowiari ajemogyau rakue. Amumera ꞌgã ꞌga rerowiareꞌema ꞌgã inupãnupãu ꞌgã nerekou tyweaete, ꞌgã apisau. “ꞌGa rerowiar awi pepoir ire ore naruapisi pẽẽ”, ꞌjau ꞌgã ꞌgã nupe. Aꞌere ꞌgã nopoiri futari Jarejuwarete ꞌga rerowiar awi. “Noropoiri futari ore Jarejuwarete ꞌga rerowiar awi. Ojewi ore poireꞌemamũ ꞌga ore rerooi ojepyri pẽẽ ore apisi re”, ꞌjau etee futat ꞌgã ꞌgã nupe. “ꞌGa pyri oroo re te nipo ore reko esagei”, ꞌjau etee futat ꞌgã ꞌgã nupe, wapisieꞌemauwe."
58,11,36,Amumera ꞌgã ꞌgã erekoemãu. Aꞌeramũ ꞌgã ꞌgã mopimopika ae mopikawa tupaama ꞌjawewara pyu. Amumera ꞌgã ꞌgã erawau ꞌgã kupyfaa itaju pyu ꞌgã munepa moromunepawa pype.
58,11,37,"Amumera ꞌgã ꞌgã iapisau ita pyu. Amumera ꞌgã ꞌgã iapisau ꞌgã mowoka ꞌyjepana mowowokawa pyu. Amumera ꞌgã ꞌgã iapisau jyuu pyu. Amumera ꞌgã ꞌgã erekou tyweaete ꞌgã murukareꞌema ꞌgã ꞌwyr ipe. Aꞌeramũ ꞌgã ajemogyau ikaraemãeꞌema ꞌjawe. Iꞌwyreꞌema ꞌjawe ꞌgã ajemogyau watau. Taityeꞌema ꞌjawe ꞌgã ajemogyau. Karupaꞌmĩ pirera etee erajemogyau imunepa, karupanaꞌnĩ pirera. Mĩmera etee ꞌgã erekou imunepa waityramũ. ꞌGã pyriwara ꞌgã ꞌgã nerekou tyweaete. “Pejejuwaretea ꞌjawa ꞌga ree te ꞌã pejemogypyyk pejejemogyau. Aꞌeramũ ore pẽ nerekou tyweaete”, ꞌjau ꞌgã ꞌgã nupe. Aipo ꞌgã ajemogyau watau amunaweꞌem ipe etee futat. Jũmireꞌeme, ywytyra rupi. Mĩmer ipe ꞌgã ajemogyau. Ita kwara pype, ywy kwara pype. Mĩmera pype ꞌgã ajemogyau. “Nepẽaꞌwyri pẽẽ”, ꞌjau futatee ꞌgã ꞌgã nupe. Aꞌere Janeruwarete ꞌga upe aipo ꞌgã esage maꞌea. Aꞌeramũ Janeruwarete ꞌga ꞌjau ꞌgã nupe: “Nepepoiri futari je rerowiar awi. Aꞌeramũ pẽẽ pejejesageramũ je upe. Aꞌeramũ je pẽ mua pẽ mogyau ꞌau tejepyri”, ꞌjau ꞌga ꞌgã nupe."
58,11,39,"ꞌGã juejue futat Jarejuwarete ꞌga rerowiaa ajemogyau. Aꞌeramũ Janeruwarete ꞌga ꞌjau: “Je rerowiaara ꞌgã esage maꞌea futat. Nopoiri ꞌgã je rerowiar awi je ree iporomutareꞌema ꞌgã wereko tywereteramũ miamũ”, ꞌjau Janeruwarete ꞌga ꞌgã nupe.ꞌGã papaweꞌemauwe Janeruwarete ꞌga ꞌjau ꞌgã nupe rakue: “Anure nipo je pẽ katuꞌokara ꞌga monoi pẽ nupe”, ꞌjau ꞌga ꞌgã nupe rakue. Aꞌere ꞌgã papawi ꞌga ꞌga mureꞌemauwe rakue. Aꞌeramũ ꞌgã okatuꞌokara ꞌga resakeꞌema rakue. Aꞌere ꞌgã jemogypyygi Jarejuwarete ꞌga ree. ꞌGa ꞌeawera ꞌgã erowiaa rakue. Anure nipo ꞌga jane rerawau jane mogyau ojepyri werowiaar ymanera ꞌgã neewe. Peu ojepyri jane rerawau ꞌga jane katuꞌoka ywawuje futat janetywer awi."
58,12,1,"Kuꞌjywa ꞌga ꞌã JaneruwareteaKwaiwete ymãwarera ꞌgã Jarejuwarete ꞌga rerowiar ywyapiau rakue. Aꞌeramũ ki jane ꞌga rerowiar ywyapiau ꞌgã ꞌjawe etee futat. Sapoit futar iki ꞌga ree jarejemogypyygukareꞌem awi. Sãꞌã ujãn maꞌe ꞌgã fuewepaweꞌema ujãn awi. Taity poanaꞌmĩꞌĩa etee ꞌgã ꞌã erekou. Taity poyjuu rereko re amunipo ꞌã ꞌgã nujãnarũi. Nan tee futat jane jarepoia jaremoteꞌarukaaw awi. Jaremoteꞌaawa mamaꞌe tywer awi jarepoireꞌem ire nipo jane jarejemogyaweꞌem Jarejuwarete ꞌga remifutar imũ. Aꞌeramũ ki jane jarejorypaweꞌemamũ futat jarejemogyau, jarejea mỹina Jejui ꞌga ree etee futat. ꞌGa futat ꞌUwarete ꞌga rerowiarukaa jane upe rakue. ꞌGa futat nipo jane rerawau ꞌUwarete ꞌga pyri anure. Aꞌeramũ ki jane jarejemogypyyg ywyapiau ꞌga ree. Sãꞌã pe apoara ꞌga oa tenune pe resaukara. Nan tee futat Jejui ꞌga ruri ywy pe ꞌUwarete ꞌga rape resaukaa janee rakue. ꞌYpeywar are amanũaw ipe ꞌga awawakeꞌema ojepyriwara ꞌgã ꞌe are rakue. “Morokaꞌmiga ꞌga futat raꞌe. Sãꞌã ꞌgã ꞌga juka ꞌypeywar are” ꞌe are ꞌga awawakeꞌema rakue. “ꞌGã tywera mepyawamũ te je manũi ꞌypeywar are. Aꞌere temanũ re je oi tejewya Tejuwarete ꞌga pyri nũ”, ꞌjau etee ꞌga akuꞌiramũ ee. Aꞌeramũ ꞌga, amanũ re, oferapa raiꞌi nũ. Aꞌeramũ ꞌga awau ojeupia ꞌUwarete ꞌga pyri. Peu futat ꞌga wapyka ꞌũina ꞌUwarete ꞌga yse katy. “Aapopap je eneremifutara”, ꞌjau ꞌga ꞌũina ꞌUwarete ꞌga upe. Aꞌeramũ ꞌga ꞌga muapygukaa ajakwatawa katy, ꞌga mỹina ꞌwyriaramũ ojeꞌjawe."
58,12,3,Pẽneaꞌar iki ꞌga ree. ꞌGa rerowiareꞌema ꞌgã ꞌã wereko tywerete agawewi Jejui ꞌga rakue. Aꞌetea ꞌã ꞌga nopoiri futari ꞌUwarete ꞌga remifutara apo awi rakue. Aꞌeramũ ki pẽẽ pejejeaꞌaramũ ꞌga ree. ꞌGa ree pejejeaꞌar ire nipo pẽẽ pejejorypaweꞌemamũ ꞌga rerowiareꞌema ꞌgã pejereko tyweramũ. Aꞌeramũ nipo pejepoireꞌema ꞌga rerowiar awi.
58,12,4,"Jejui ꞌga ꞌã iaꞌwyreꞌema ꞌgã ijukau rakue. ꞌGa rerowiaara ꞌgã amũ nanẽ nipo ꞌgã iapisau nũ. Aꞌere ꞌgã nepẽ apisi we, “pepoit pejetywer awi” ojeupe pẽẽ ꞌeramũ."
58,12,5,Pemokaꞌjam sipo pejejeupe Jarejuwarete ꞌga ꞌeawera? Pẽ makuꞌiawamũ ꞌga ꞌjau waꞌyramũ pẽ nupe:“Pejeꞌeganuw iki Jarejuwarete ꞌga pejejeupe ꞌga jeꞌeg ywyrafeꞌnĩnamũ.Pẽkuꞌipap kasi pejejeupe ꞌga jeꞌeg are ne.
58,12,7,"Aꞌeramũ ki pejejemouaga etee futat. Ojeꞌega pẽẽ enuweꞌemamũ nipo ꞌga mamaꞌeay resaukari pẽ nupe, pẽjemogy esage are pẽ muꞌjawamũ. Aꞌeramũ ki pẽẽ pejejuagamũ jupe. Namuꞌakwaawi ꞌga waꞌyreꞌema ꞌgã ꞌgã jemogy esage are. Sãꞌã ae waꞌyra etee imuꞌakwaawa ꞌgã jemogy esage are. Nan tee futat Janeruwarete ꞌga waꞌyramũ etee jane muꞌakwaapa janejemogy esage are."
58,12,8,Jarejaꞌyreꞌema ꞌgã jane nimuꞌakwaawi ꞌgã jemogy esage are. Nan tee futat Janeruwarete ꞌga namuꞌakwaawi waꞌyreꞌema ꞌgã. Pejemogy esage are ꞌga pejemuꞌakwaaweꞌem ire amunipo ꞌã pẽẽ naꞌga raꞌyra rũi. Waꞌyra ꞌgã etee te ꞌga amuꞌakwaap wemifutar are.
58,12,9,Jaremuꞌakwaaw ire jane ꞌã jarejuwa ꞌgã jeꞌega renupa jarejemogyau. Jarejuwarete ꞌga jeꞌega taetu ki sienup. Ojeꞌega renuw ire ꞌga jane rerooi ojepyri anure.
58,12,10,"Sãꞌã janewujaꞌia we futat janeruwa ꞌgã jane muꞌakwaawa janejemogy esage are wemifutar imũ etee futat. Nan tee futat Janeruwarete ꞌga jane muꞌakwaawi janejemogy esage are. “Tejeꞌjawe je ꞌgã mogyi”, ꞌjau ꞌga ojeupe. Aꞌeramũ nipo jane jarejemogyau ꞌga ꞌjawe futat."
58,12,11,Janeremiapo tywer are ꞌga jaremuꞌakwaaw ire jareꞌarasigamũ jarejemogyau ee. Jarekuꞌieꞌemamũ niaꞌwyri rẽwẽjẽmĩ janee. Aꞌere ꞌgã neapyoramũ ee Jarejuwarete ꞌga remimuꞌakwaawera ꞌgã ajemogyau esage. Opyꞌataꞌwaramũ nanẽ nipo ꞌga ajemogyau.
58,12,12,"ꞌGã muꞌakwaapawetAꞌeramũ ki pẽẽ pejejemogypyyg ywyapiau Jarejuwarete ꞌga ree, pejekuꞌiramũ ꞌga ree. Pejemogy esage ki Jarejuwarete ꞌga upe. Aꞌeramũ ꞌga rerowiaraipara ꞌgã amũ pẽ nesaka, ojemuꞌakwaapa ꞌga rerowiar are pẽẽ ꞌjawe."
58,12,14,Pẽpyꞌataꞌwa pẽẽ pejejemogyau pejejaupe. Pejemogy esage ki pejejopype. Jarejuwarete ꞌga remifutar imũ pejejemogy esageꞌem ire nipo pẽẽ pejewaweꞌem ꞌga pyri anure. Aꞌeramũ ki pẽẽ pejejemogyau esage ꞌga remifutar imũ.
58,12,15,Pejomomoirukat kasi Jarejuwarete ꞌga rerowiar awi ne. Pejejuka esage ki pejejuee. Kaꞌa rowa ꞌjawe kasi pejemogy ne. Sãꞌã kaꞌa rowa kumi moteꞌara etee ipype ae imono re. Nan kasi pejemogy ne. Jarejuwarete ꞌga pẽẽ mũ erowiar ywyapieꞌem ire nipo pẽẽ ꞌga rerowiarukareꞌema ꞌgã amũ nupe.
58,12,16,"Pejopoar iki mamaꞌe tywera apoeꞌem are. Kũimaꞌe ꞌga nipo akou kũjã mũ ree. Aꞌeramũ ki pẽẽ ꞌga muꞌakwaapa ee. Kũjã ẽẽ mũ nipo akou omeneꞌem are. Aꞌeramũ pẽẽ ẽẽ muꞌakwaapa ee. Mamaꞌe tywera kasi peapoukat pejejaupe ne. Esau ꞌga ꞌjawerimũ nanẽ kasi pejemogy ne. Uꞌar ypy maꞌe ꞌga poromũ rakue. Aꞌeramũ ꞌga ꞌuwa ꞌga manũ re akouramet ꞌuwa ꞌga rekwawer ipe rakue. Aꞌere ꞌga kumana pyu ꞌga jemojopyꞌrui wewirera ꞌga upe. Aꞌeramũ ꞌga rewirera ꞌga akou uꞌar ypy maꞌe ꞌjawe ꞌga pyꞌrau rakue. Jarejuwarete ꞌga Esau ꞌga ipojeupeꞌema rakue. Ojeupe Jarejuwarete ꞌga remimuramer are ꞌga ojemogypyykeꞌema. Aꞌeramũ ꞌga ojemojopyꞌrau kumana are. Anure Esau ꞌga uꞌarasigamũ omojopyꞌruawer are numiamũ. Aꞌere ꞌga ruwa ꞌga ꞌga maꞌeramera monoi ꞌga rewirera ꞌga upe rakue. “Jarejuwarete ꞌga upe ejeꞌega emono je ree”, ꞌjau ꞌga ꞌuwa ꞌga upe numiamũ. Aꞌere ꞌga ruwa ꞌga nomonoi ojeꞌega Jarejuwarete ꞌga upe ꞌga ree. Aꞌeramũ Esau ꞌga ajaaꞌwau ee. Kumana are omojopyꞌruawera ꞌga ꞌuwa ꞌga imojopyꞌrawarũmeꞌem ꞌga upe."
58,12,18,"Jareypy ꞌgã ꞌjawe kasi pẽẽ ne. Ymã janeypy ꞌgã, Israeu juapyrera ꞌgã owaẽma wemiesaga upe rakue, Sinai ꞌjawa ywytyra upe rakue. Aꞌere ꞌgã kyjei etee jui rakue. Tata ꞌua ꞌupa ywytyra ꞌarimũ. ꞌAra oypytunaiwamũ ꞌgã nupe. Ywyruua ꞌua ꞌgã nupe."
58,12,19,"Jumiꞌauu py ꞌjawewara ꞌgã enupa. Aꞌe pype Janeruwarete ꞌga ojeꞌega ꞌgã nupe rakue. Aꞌeramũ ꞌgã ꞌjau rakue: “Erejeꞌeg awi oree, ki Kuꞌjyp”, ꞌjau ꞌgã ꞌga upe rakue. Nafutari ꞌgã ꞌga ꞌeawera, “Pewyk kasi ywytyr are ne. Ee ꞌgã amũ wygamũ ki pejuka tãmẽjẽ ꞌga ita pyu. Wyra ee iwyg ire miamũ pẽẽ ijukau ita pyu” ꞌga ꞌe are ꞌgã oporenuwiwereꞌemamũ. Aꞌeramũ ꞌgã ꞌjau Jarejuwarete ꞌga upe: “Erejeꞌeg awi oree, ki Kuꞌjyp”, ꞌjau ꞌgã ꞌga upe. Mamaꞌe pojya Janeruwarete ꞌga esaukaa ꞌgã nupe rakue. Esakawe Israeu juapyrera ꞌgã okyjau ajemogyau. Ywytyt, tata, ypytunaip, ywyruu, jumiꞌa py ꞌjawewat, Janeruwarete ꞌga jeꞌeg. Mĩmera ꞌgã moyyita ꞌgã mogyau rakue. Moisesi ꞌga miamũ futat oyyita jui rakue. Nan ymã Janeruwarete ꞌga jeꞌegi ꞌgã nupe rakue, Sinai ꞌjawa upe ꞌgã waẽmamũ rakue. Series, "
58,12,22,"Aꞌere jane Jejui ꞌga rerowiaaramũ Jarejuwarete ꞌga rupawa pype oseayay maꞌe ꞌjawe tãmẽjẽ jane porogytai ꞌga upe. Jarejuwarete ꞌga rupawa upe jane ꞌjau Sião ꞌjau. Aꞌeramũ jane Sião ꞌjawa ywytyra upe owaẽmayay maꞌe ꞌjawe tãmẽjẽ. Jarejuwarete ꞌga ꞌwyrarete pe jarewau, Okoeteete maꞌe ꞌga ꞌwyrarete pe. Jerusarega ꞌjawewar ipe jarewau, ywag ipe ꞌup maꞌe pe. Peu futat kwaiwete ywagipewara ꞌgã jemogyi. Akuꞌiramũ ꞌgã ajemogyau. Peu futat Janeruwarete ꞌga remiayuw ymanera ꞌgã ajemogyau. Jejui ꞌga rerowiaaramũ janerera ꞌupa ojekwasiaa Jarejuwarete ꞌga kaꞌaran are, ywag ipe ꞌup maꞌe are. Aꞌeramũ nipo jane jarejeꞌaa pãwẽ etee futat ꞌga rerowiaar ymanera ꞌgã nee. Jarejuwarete ꞌga pyri jarejemogyau jareporogytau ꞌga upe. Anure nipo ꞌga jane majatykau wowase najuejue etee futat. Aꞌeramũ nipo ꞌga jane mepyau janeremiapofer are. Mamaꞌe esage apoara ꞌgã ꞌga imepyau ꞌgã nemiapo esage are. Mamaꞌe tywera apoara ꞌgã nanẽ nipo ꞌga imepyau ꞌgã nemiapo tywer are, ꞌgã nipo ꞌga imonou mamaꞌeukwaawa rapyaw ipe. Ymãwarera ꞌgã amũ nipo mamaꞌe apou Jarejuwarete ꞌga remifutar imũ etee futat rakue. Aꞌeramũ Janeruwarete ꞌga ꞌgã katuꞌokapap ꞌgã manũnamũ. ꞌGã nee nanẽ nipo jarejejatykau nũ."
58,12,24,"Jejui ꞌga ree taetu nipo jarejeꞌaa pãwẽũjẽ etee futat. ꞌGa ree Janeruwarete ꞌga ojeꞌeg yau mua janee. Ymãwarera ꞌgã nupe Janeruwarete ꞌga ꞌjau rakue: “Tejeꞌega renupara ꞌgã etee je amogy tejemiayuwamũ”, ꞌjau ꞌga rakue. “Jejeꞌega renupareꞌema ꞌgã ki wyra tueroo mainana ꞌga upe. Aꞌeramũ ꞌga ijukau wy monykya wyra rapyaw are. Aꞌeramũ ꞌga iapyau ꞌgã tywera mepyau jee”, ꞌjau ꞌga ꞌgã nupe rakue. Aꞌere ꞌga ꞌawamũ ojeꞌeg yau muri janee. “Jeraꞌyra ꞌga amanũ pẽtywera mepyau jee. Aꞌeramũ je pẽ mogyau tejemiayuwamũ, tejaꞌyra ꞌga pẽẽ erowiaramũ”, ꞌjau ꞌga janee. Jejui ꞌga jukaaw ipe ꞌgã ꞌga ry rekoꞌwoka janee. Aꞌe are Janeruwarete ꞌga janetywera moia jane wi, waꞌyra ꞌga rerowiaaramũ.Ymã Kaĩ ꞌga wewirera ꞌga jukau rakue, Apeu ꞌga jukau rakue. Aꞌeramũ ꞌga ry jekoꞌwoka ywyu rakue. Aꞌe resaka Janeruwarete ꞌga ꞌjau ojeupe: “Wewirera ꞌga Kaĩ ꞌga ajuka. Aꞌeramũ je Kaĩ ꞌga rerekou tywea ꞌga ree ꞌawamũ”, ꞌjau ꞌga ojeupe rakue. Aꞌere ꞌga waꞌyra ꞌga rereko tywerukari ꞌgã nupe jane ree. Aꞌeramũ ꞌga ꞌga jukaukaa ꞌgã nupe janetywera mepyawamũ. “Tejaꞌyra ꞌga je amono ywy pe ꞌgã tywera mepyawamũ. Aꞌeramũ je ꞌga rerowiaara ꞌgã nerekou tywereꞌem ꞌgã tywer are”, ꞌjau ꞌga rakue. Aꞌeramũ jane ꞌjau jupe: “Esage futat Jarejuwarete ꞌga remiapoa”, ꞌjau jane jupe."
58,12,25,Aꞌeramũ ki pẽẽ Jarejuwarete ꞌga jeꞌega renupa. Iapyaeꞌema ꞌjawe kasi pejemogy ne. Ymã Moisesi ꞌga Jarejuwarete ꞌga jeꞌega momeꞌui agawewi janeypy ꞌgã nupe rakue. Aꞌetea ꞌgã ꞌga jeꞌega renupareꞌema ꞌjawe etee ajemogy rakue. Aꞌeramũ Janeruwarete ꞌga ꞌgã nerekou tyweaete ojeꞌega renuweꞌemamũ rakue. ꞌAwamũ ꞌã Janeruwarete ꞌga ojeꞌega mua ywag awi janee nũ. Aꞌeramũ nipo ꞌga ojeꞌega jane enuweꞌemamũ jane rerekou tyweaete ymãwarera ꞌgã apyraapa.
58,12,26,"Moisesi ꞌga upe ojeꞌegaw ipe Janeruwarete ꞌga ywy moyyita rakue. Aꞌere ꞌga ꞌawamũ ꞌga ꞌi janee: “Anure nipo je ywy moyyjuꞌjawi nũ. Aꞌea te nipo ywaga reewe oyyi”, ꞌjau ꞌga janee."
58,12,27,"Aꞌeramũ “oyyi maꞌea teepap maꞌerama futat”, ꞌjau ꞌga janee. Aꞌeramũ jane jarejeapyoramũ ꞌga remiaporam are. Aꞌere ꞌga remiapofera oyyi maꞌea teepap maꞌerama futat. Aꞌeramũ iyyjeꞌema nateepap maꞌerama rũi futat."
58,12,28,Aꞌeramũ ki jane Jarejuwarete ꞌga muorypa. Anure ꞌga reni ꞌwyriarareteramũ janee. Nateepawi futari ꞌga ꞌwyriarareteramũ jane upe ꞌũi re. Jane nanẽ nipo ꞌga jane mogyau ꞌwyriaramũ ojepyri. Aꞌeramũ ki jane ꞌga muorypa ee. ꞌGa pojeupa jarejemogyau. Aꞌeramũ ꞌga wemifutar imũ jane mamaꞌe apo re akuꞌiramũ akou jane ree. Aꞌeramũ ki jane ꞌga mamaraꞌneukareꞌema jarejee. Tata ꞌjawe Janeruwarete ꞌga. Sãꞌã tata mamaꞌe mateepawa. Nan tee futat Janeruwarete ꞌga ojeꞌega renupareꞌema ꞌgã momawi. Aꞌeramũ ki pejekyjau mamaꞌe tywera apo awi.
58,13,1,Simakuꞌi Jarejuwarete ꞌga jarejeePẽporomutat ki pejejuee pejejemogyau. Kristu ꞌga ꞌã pẽẽ erowiaa najuejue etee futat. Aꞌeramũ pẽẽ pejejemogyau pejejopytuna ꞌjawewaramũ futat. Aꞌeramũ ki pẽẽ pejepotaꞌwa esageramũ pejejuee.
58,13,2,Pejejemiesageꞌema ꞌgã miamũ pẽẽ imua pejejeꞌwyr ipe. Pejejejukau esage ꞌgã nee. Maranamũ nipo pẽnemiesageꞌema ꞌga nakũimaꞌe arũi. Ywagipewara ꞌgã nipo. Sãꞌã ymã ꞌgã amũ ywagipewara ꞌgã amũ mura ojeꞌwyr ipe rakue. Nokwaawi agawewi ꞌgã ꞌgã nakue. Aꞌeramũ ki pẽẽ nanẽ pejejemiesageꞌema ꞌgã mua pejejeꞌwyr ipe pejejeupe ꞌgã waẽmamũ.
58,13,3,Moromunepawa pypewara ꞌgã nee nanẽ pejejeaꞌaramũ nũ. Pẽẽ nanẽ amunipo ꞌã moromunepawa pype pejeꞌama. Pẽneaꞌat mamaꞌe esagea pejejeupe ꞌgã iapo are. Aꞌeramũ ki pẽẽ mamaꞌe esage apou ꞌgã nupe.Ereko tyweripyra ꞌgã nee nanẽ pejejeaꞌaramũ pejejemogyau nũ. Mamaꞌe esagea ki peapo ꞌgã nupe. Pejereko tyweramũ nipo pẽẽ nanẽ ꞌgã nemiapo esagea pefutat nũ. Aꞌeramũ ki pẽẽ mamaꞌe esage apou ꞌgã nupe.
58,13,4,Pẽnemirekoa esage futat. Kũjãnamũ pẽmenara nanẽ esage futat nũ. Aꞌeramũ pẽẽ pejejemireko re pejekou pejejemireko are etee futat. Kũjãnamũ pejemenar ire nanẽ pejekou pejemen are etee futat. Ojeteewaramũ nanẽ pẽẽ pejekoweꞌem ꞌgã amũ nee nũ. Kasi aꞌe pe anure Janeruwarete ꞌga pẽ nereko tywer ine.
58,13,5,"Pejekaꞌaranũũ kwaja upe nanẽ pejejemoteꞌarukareꞌema nũ. Pejejekõẽãjamũ pejejemirereko mamaꞌe are etee futat. “Napoiri futari je pẽ nui. Najepeꞌai nanẽ je pẽ nui nũ”, ꞌjau Janeruwarete ꞌga janee. Aꞌeramũ ki jane jarekyjaweꞌem.“Jarejararete ꞌga je poat.Aꞌeramũ je tekyjaweꞌem tejereko tyweara ꞌgã nui.Je ree ꞌga jejuka re maran ꞌga amũ je rereko tyweretei nũ”,ꞌjau je tejee. Aꞌeramũ je tekyjaweꞌem."
58,13,7,Pejejeaꞌaramũ pejeꞌwyriar ypy ꞌgã nee. Jarejuwarete ꞌga jeꞌega ꞌgã ꞌã omomeꞌu pẽ nupe raiꞌi. Aꞌeramũ ki pejejeaꞌaramũ ꞌgã nee. ꞌGã neko esageawer are pejejeaꞌaramũ pejejemogyau. Amanũmeꞌẽwe ꞌgã ojemogypyyg ywyapiau Jarejuwarete ꞌga ree raiꞌi. Aꞌeramũ ki pẽẽ pejejemogypyyka ꞌga ree ꞌgã ꞌjawerimũ.
58,13,8,Jejui Kristu ꞌga ojesowoꞌgõkeꞌema futat. Aꞌefer ipe etee futat ꞌga rekoi. Nojesowoꞌgõgi futari ꞌga.
58,13,9,"Perowiat kasi mamaꞌe amuteea ne. ꞌGã amũ nipo ꞌgã muꞌjau mamaꞌe sigaty are, iꞌupyreꞌem are. “Pejeaꞌgu ki iꞌupyreꞌem awi”, ꞌjau nipo ꞌgã ꞌgã nupe. Aꞌere ꞌgã nemimuꞌefera napẽ muesagei Jarejuwarete ꞌga upe. Kristu ꞌga momeꞌua etee futar iki perowiat. ꞌGa momeꞌua te jane muesage Jarejuwarete ꞌga upe, ꞌga rerowiaaramũ."
58,13,10,"Ymãwareramũ ojeupe judeuramũ jane jarejeymawa rerooramũ mainana ꞌgã miaroꞌo ape ꞌui futari rakue. Aꞌere nanarũi ꞌawamũ. Jejui ꞌga ako amanũmũ janetywera mepypawamũ aiꞌi. Aꞌeramũ ae Jejui ꞌga rerowiaaramũ weymawa rerawauꞌjapeꞌema mainana ꞌgã nupe. Jejui ꞌga rerowiaaramũ ae ꞌga muorywi otywera moiawer are. Aꞌeramũ ki jane jarejeateeramũ ymãwarer awi. Ymãwarer awi jarejeateeꞌemamũ jane poiri futari Jejui ꞌga rerowiar awi. Mainana ꞌwyriararete ꞌga wyra wy rerawau Jarejuwarete ꞌga mogytaaw ipe, ꞌga rupawarete pype imonykya ꞌga upe ꞌgã tywera mepyau. Aꞌere ꞌgã wyra reumera rerawau enuẽma amunaw awi. Amunawa atykupe katy ꞌgã erawau iapyau rakue."
58,13,12,Nan tee futat Jejui ꞌga nanẽ amanũmeꞌem amunawa pype rakue. ꞌGa juka enune ꞌgã ꞌga rerooi enuẽma amunaw awi. Peu futat ꞌgã ꞌga kutuka ꞌga monou imuꞌama ꞌypeywar are. Peu futat ꞌga amanũmũ janetywera mepyawamũ rakue. ꞌGa kutugamũ ꞌga ry ojekoꞌwoka ꞌga wi rakue. Aiporamũ futat ꞌga owy rekoꞌwogukaa janetywer awi jane pireitawamũ.
58,13,13,"Jejui ꞌga jukaara ꞌgã nopoiri futari ymãwarer awi. “Jarejuwarete ꞌga jeꞌeg ymaner imũ etee futat jane mamaꞌe apoi”, ꞌjau ꞌgã ajaupe. Aꞌeramũ ꞌgã Jejui ꞌga rerawau enuẽma amunaw awi, ꞌga rerekou tyweaete ꞌga rerekoemã pype ꞌgã ꞌga jukau. Aꞌeramũ ki jane jarepoia ymãwarer awi. Jejui ꞌga rerowiar awi kasi sapoir ine. ꞌGa ꞌjawe futat nipo ꞌgã jane rereko tyweretei ꞌga rerowiar are. ꞌGa ꞌjawe futat nipo ꞌgã jane peꞌau ojewi. Tene ki ꞌgã jane rereko tyweri. Tene ꞌgã jane peꞌai ojewi. Aꞌere kasi pepoit futat ꞌga rerowiar awi ne. ꞌGa ree ꞌgã jarejereko tyweramũ jane jarejuagamũ ꞌga ꞌjawerimũ etee futat. Anure nipo ꞌauwara janerupawa ateepawamũ. Aꞌeramũ jane jareoweramũ ywag ipe Jarejuwarete ꞌga pyri. Peu jane oi nakwaparimũ ete rũi jarejemogyau. Peuwara janerupawa nateepawi futari."
58,13,15,"Aꞌeramũ ki jane Jarejuwarete ꞌga muorypa ee. Jejui Kristu ꞌga jane erowiaa jarejemogyau. Aꞌeramũ ꞌga jane katuꞌoka jane mogyau wemiayuwamũ. Aꞌeramũ jane Jarejuwarete ꞌga muorypa ee. Judeu ꞌgã ꞌã weymawa jukau iapyau Jarejuwarete ꞌga muorypawamũ rakue. Aꞌere jane nanarũi ꞌga muorywi. Jarejeꞌeg imũ te jane ꞌga muorywi. “Ene ꞌã oreꞌwyriararetea. Ejaꞌyra ꞌga erejukaukat ꞌgã nupe, oretywera mepyawamũ. Aꞌeramũ ore ene muorypa ee”, ꞌjau ki jane ꞌga upe, ꞌga muorypa ee."
58,13,16,Jarejuee jarejejuka esage re nanẽ jane ꞌga muorypa jarejemogyau nũ. Jarejopoaramũ nanẽ jane ꞌga muorypa ee nũ. Aꞌeramũ ki pejepoireꞌema pejejuee pejeporomutar awi.
58,13,17,"Pẽꞌwyriara ꞌgã ꞌã ojejuka esage pẽ nee, pẽ muꞌjau Jarejuwarete ꞌga remifutar are. Aꞌeramũ ki pẽẽ ꞌgã jeꞌega renupa te. Mamaꞌea pẽẽ iapou pejejeupe ꞌga ꞌeawer imũ etee. Anure nipo ꞌgã pẽ nee opotaꞌwaawera momeꞌui Jarejuwarete ꞌga upe. Aꞌe are ꞌgã opotaꞌwa esageramũ pẽ nee. Aꞌeramũ ki pẽẽ ꞌgã jeꞌega renupa. Ojeꞌega pẽẽ enuw ire ꞌgã mamaꞌe apoi wekõẽãjamũ. Kasi ꞌgã ojeꞌega renuweꞌemamũ ꞌgã ꞌarasigamũ akou pẽ nee ne. Aꞌeramũ nipo pẽẽ nanẽ pejeꞌarasigamũ pejejemogyau nũ. Janeruwarete ꞌga nipo pẽ nerekou tyweaete ee. Aꞌeramũ nipo pẽẽ pejeꞌarasigamũ pejejemogyau."
58,13,18,Pejejeꞌega ki pemono Jarejuwarete ꞌga upe je ree pejeojereꞌemamũ. ꞌGa remifutar imũ etee futat ꞌã jeparuapoweramũ mamaꞌe are. Aꞌeramũ je tepyꞌaꞌwyreꞌemamũ tekou tejemiapofer are.
58,13,19,"ꞌAwamũ je ꞌi pẽ nupe: Pejejeꞌega ki pemono Jarejuwarete ꞌga upe je ree. “Emurukat ꞌga oree”, ꞌjau ki pẽẽ ꞌga upe je ree. Aꞌeramũ nipo ꞌga je monou pẽ pyri kamẽsĩete."
58,13,20,"Sãꞌã karupaꞌmĩ are omaenun maꞌe ꞌgã maenun esagea karupaꞌmĩ are. Nan tee futat Janejararete ꞌga, Jejui ꞌga maenun esagei wemiayuw are. Jane ree ꞌga jejukaukari ꞌgã nupe, owy rekoꞌwogukari ꞌgã nupe. Aꞌere ꞌã Janeruwarete ꞌga ꞌga moferawi raiꞌi nũ. Aꞌeramũ Janeruwarete ꞌga Jejui ꞌga jane erowiaramũ janetywera moia jane wi. “Tejaꞌyra ꞌga manũ re je ꞌga rerowiaara ꞌgã katuꞌogi, ꞌgã tywera moia ꞌgã nui, ꞌgã mogyau tejemiayuwamũ”, ꞌjau Janeruwarete ꞌga rakue. Aipoa ꞌga jeꞌeg yaua futat. Jejui ꞌga moferapara ꞌga jane mopyꞌataꞌwara. ꞌGa upe je tejeꞌega monoi pẽ nee. “Mamaꞌe esage apoara ꞌgã nupe emono ꞌgã nemifutara. Aꞌeramũ ꞌgã mamaꞌe esage etee iapou eneremifutar imũ. ꞌGã poarukaa Jejui Kristu ꞌga upe. Jejui ꞌga opoaramũ nipo ꞌgã mamaꞌe apoi eneremifutar imũ etee futat. Aꞌeramũ nipo ene ekuꞌiramũ ꞌgã nee”, ꞌjau je ꞌga upe pẽ nee. Aꞌeramũ ki jane Jejui Kristu ꞌga muorypa jareojereꞌemamũ, ꞌjau je pẽ nupe."
58,13,22,Pẽẽ jerewirera ꞌjawe jee. Kũjãmeramũ pẽẽ pejejemogyau jerenyra ꞌjawe jee. Aꞌeramũ je tejeꞌega kwasiaa kaꞌaran are pẽ makuꞌiawamũ. Natuwiuu rũi je ikwasiari pẽ nupe. Kaꞌaran kwasiaꞌria te je aapo imonou pẽ nupe. Aꞌeramũ ki pẽẽ jejeꞌega renupa.
58,13,23,Timoteo ꞌga Jejui ꞌga werowiat jane ꞌjawe. Aꞌeramũ ꞌga akou janerewirera ꞌjawe janee. Aꞌeramũ je ꞌga momeꞌwau pẽ nupe. ꞌAwamue ꞌgã ꞌga renuẽma moromunepaw awi raiꞌi. Teoeꞌemauwe ꞌga rur ire nipo je ꞌga rerooi tejeupi pẽ pyri.
58,13,24,"Tejeꞌega je amono Jejui ꞌga rerowiaara ꞌgã ꞌwyriara ꞌgã nupe, ꞌgã futaa. Jarejuwarete ꞌga remiayuwa ꞌgã nupe najuejue etee futat je tejeꞌega monoi ꞌgã futaa. Itari ywy awi janerewirera ꞌgã amũ nuri rakue. ꞌGã nanẽ ojeꞌega monou pẽ nupe, pẽ futaa nũ."
58,13,25,Jarejuwarete ꞌga resagea pẽ nerekoa je afutat.Kweramũ etee jejeꞌega.
59,1,1,"TiagoJe Tiagoramũ kaꞌaran akwasiat pẽ nupe. Je ꞌã Jarejuwarete ꞌga upe oporowyky maꞌea. Jarejararete ꞌga, Jejui Kristu ꞌga porowyky apoaramũ nanẽ je ꞌã nũ. Aꞌeramũ je kaꞌarana monou ikwasiaa pẽ nupe Jarejuwarete ꞌga rerowiaaramũ. Kwe pe okwasiꞌo maꞌeramũ pẽ nupe je kaꞌarana kwasiari imonou. Jaruete te pejemogy? aꞌe je pẽ nupe. Jerewirera ꞌjawe pejemogy jee, kũjãmeramũ pẽẽ jerenyra ꞌjawe ꞌjau."
59,1,2,"Sirowiat Jarejuwarete ꞌgaPejejeupe mamaꞌeay jesaukaramũ kasi pẽꞌarasig pejejemogyau ne. Janeruwarete ꞌga mamaꞌeaya pẽ nupe ijeapoa okwaap. Aꞌeramũ pẽẽ pejekuꞌiramũ etee pejejemogyau pejejemogypyyka etee Jarejuwarete ꞌga ree. “Aꞌjea futat sipo ꞌgã jemogypyygi je ree?” eꞌi te ꞌga, mĩnamũ mamaꞌeay resaukaa ae upe. Aꞌeramũ pẽẽ pejejemogypyyka etee futat ꞌga ree. Ojee pẽ mojemogypyygukaawamũ te ꞌga mamaꞌeay resaukari pẽ nupe."
59,1,4,Aꞌeramũ pẽẽ pejejemogypyyka etee futat pejejemogyau ꞌga ree pejeojereꞌemamũ futat. Nanuara tee Janeruwarete ꞌga afutat. Ojee pejemogypyyg awi peojereꞌema te ꞌga afutat. Ojee ae ojemogypyygamũ ꞌga ae muꞌakwaawi mamaꞌe are. Aꞌeramũ ae ajemogyau esage Jarejuwarete ꞌga upe. Aꞌeramũ mamaꞌe tywera otyweꞌemamũ ae pype. Nanuara tee Janeruwarete ꞌga afutat.
59,1,5,"Jarejuwarete ꞌga remifutar are pejejeapyoeꞌemamũ pejejeꞌega ꞌga upe: “Kuꞌjyp. Nakwaawi ete je. Najereapyoi ete je eneremifutar are. Aꞌeramũ ene je mueapyou jereko esage are”, ꞌjau ki pẽẽ ꞌga upe. Aꞌeramũ ꞌga pẽ muꞌakwaapa ee. Nijeꞌeg ywyrafenaꞌuweri ꞌga janee. Naojeꞌeg ywyrafen imũ rũi ꞌga jane muꞌei ojeupe ae jeꞌegamũ."
59,1,6," Aꞌeramũ pẽẽ “je muꞌakwaaw ape” ꞌga upe ꞌe re pejejemogypyyka etee ꞌga ree. “Maran sipo ꞌga je muꞌakwaawi ꞌwei”, peꞌje kasi ne. Aipo ꞌjaramũ ae ꞌy ꞌjawe. Sãꞌã ywytua ꞌy pya ko katy. Aꞌeramũ ꞌã ꞌy ryjuapi rerawau kwe katy. Aꞌere ꞌã ipyau kwe katy nũ. Aꞌeramũ ꞌã erua ko katy nũ. Nan ae Jarejuwarete ꞌga rerowiaraiparamũ. Werowiareꞌemamũ ꞌga, “mamaꞌe mũ emut jee”, ojeupe pẽẽ ꞌeramũ, ꞌga namuraꞌuweri pẽ nupe ojeupe pẽnemienũjã. Aꞌeramũ pẽẽ, “mamaꞌe mũ emut jee”, ꞌga upe ꞌjau, ꞌga ree etee futat pejejemogypyyka pejejemogyau. Aꞌeramũ te ꞌga iapoi pẽ nupe, aꞌjea futat ojee pejemogypyygamũ. Series,  Series, "
59,1,9,"Janekuꞌi jane Jarejuwarete ꞌga reeJarejuwarete ꞌga ree ojemogypyyk maꞌe ꞌgã akuꞌiramũ ajemogyau. Nitywi agawewi futat ꞌgã mamaꞌea. Aꞌetea ꞌgã ikuꞌiete futat ajemogyau. “Kuꞌjywa ꞌga te nãꞌã Jeruwaretea reꞌã”, ꞌjau ete ꞌgã ajemogyau. Okaraemã kwai re taetu amusipo ꞌã ꞌgã kuꞌiramũ okaraemã are etee? Naani. Jarejuwarete ꞌga ree etee ꞌgã kuꞌireteramũ."
59,1,12,"Mamaꞌeaya ojesaukat janeeMamaꞌeay upe aeruagamũ aꞌjea futat werowiar awi ae poireꞌemamũ nipo Janeruwarete ꞌga ꞌjau janee: “Aꞌjea futat je rerowiat pejepe raꞌe. Aꞌeramũ pẽẽ pejejua ꞌau je pyri ywag ipe. Nakwaparimũ warãu rũi futat pejejemogyau ꞌau je pyri”, ꞌjau nipo ꞌga janee. Aipo eꞌi futat ꞌga janee afutaaramũ najuejue etee futat. Aipo are jarejeaꞌaramũ jane jarekuꞌiramũ jarejemogyau ꞌawamũ."
59,1,13,"Aꞌere kasi mamaꞌe tywer are pejeparuapoweramũ pekwa ekoete Jarejuwarete ꞌga ne. “Janeruwarete ꞌga mamaꞌeay wesaukat jee. Aꞌeramũ ꞌga mamaꞌe tywera apoukaa jee”, peꞌje kasi ne. Niparuapoweraꞌuweri ꞌga mamaꞌe tywer are. Mamaꞌe tywera peapo, neꞌiaꞌuweri ꞌga janee."
59,1,14,"Ae tee futat mamaꞌe tywera wapo ekoete. Mamaꞌe tywera peapo, naaꞌerãu rũi ae iapoi. Ae tee futat eaꞌat ekoete mamaꞌe tywera apo are. Aꞌeramũ ae nanuaramũ “ꞌga te mamaꞌe tywera wapoukat jee”, ꞌjaweꞌem. ꞌGã tee futat wapo mamaꞌe tywera. Aꞌeramũ ꞌga wemifutar imũ etee futat mamaꞌe tywera apou. Aꞌere ae mamaꞌe tywera apoaramũ ako re nooaꞌuweri Jarejuwarete ꞌga pyri. Mamaꞌe tywera apoara ꞌgã nupe Janeruwarete ꞌga “ꞌau pejot je pyri”, neꞌiaꞌuweri. “Muku pekwap pejejemogyau je wi nakamẽsĩ rũi futat. Ywawuje futat peo muku je wi”, ꞌjau nipo Janeruwarete ꞌga mamaꞌe tywera apoara ꞌgã nupe."
59,1,16,"Kunumĩmet, kũjãmet. Jepytuna ꞌjawe pejemogy jee. Jeporomutat je pẽ nee. Aꞌeramũ je ꞌjau pẽ nupe: “Pejemorytee kasi ne. Janeruwarete ꞌga mamaꞌeay wesaukat jee. Aꞌeramũ ꞌga mamaꞌe tywera apoukaa jee aiꞌi” ꞌjara ꞌga iꞌme te ajemogyau. Naꞌga rũi mamaꞌe tywera wapoukat pẽ nupe."
59,1,17,"Aꞌjea futar iki pẽnoryp Jarejuwarete ꞌga ree. ꞌGa ꞌã mamaꞌe esagea juejue amut janee. ꞌGa futat ꞌã ꞌara wapo rakue. Kwat, jay, jaytata. ꞌAra ꞌã ꞌga iapou janee rakue. Kuꞌemamũ ꞌã kwara opoa janee. Aꞌere ꞌã okaaruwamũ kwara osou nũ. Aꞌere ꞌã Janeruwarete ꞌga nanarũi. Nateepawaꞌuweri ꞌga ꞌũina jane wi. Nooaꞌuweri ꞌga jane wi. Janeruwarete ꞌga esage esage futat. Nitywi futari mamaꞌe tywera ꞌga ree."
59,1,18,Wemifutar imũ futat ꞌga ꞌã ae apou rakue. Aꞌeramũ ꞌga aꞌjea futat ojeꞌega rerowiaaramũ jane mogyau waꞌyramũ. Jane ree ꞌga jemuaẽmi. Aꞌeramũ ꞌga aꞌeramũ ojeꞌega rerowiaaramũ jane mogyau waꞌyramũ.
59,1,19,"Janeruwarete ꞌga remiayuwareteKunumĩmet, kũjãmet. Peapyaka ki je ree. Pejejeupe ꞌgã amũ porogytaramũ ki peenuw etee raꞌne ꞌgã pejejupa. Kamẽsĩete kasi ꞌga pejeꞌegawar ine. Pejemaraꞌneꞌemamũ kamẽsĩete ꞌgã nee ne. Ae maraꞌnea naJaneruwarete ꞌga remifutara rũi. Aꞌeramũ pẽẽ pejekoweꞌem tesirũgatu ꞌga upe. Ae maraꞌnea nuapoarũi Jarejuwarete ꞌga remifutara."
59,1,21,Aꞌeramũ ki pẽẽ mamaꞌe tesirũ apoweꞌem. Mamaꞌe tesirũ apo awi pejepoia. Nanuara te Janeruwarete ꞌga afutat. Aꞌeramũ pẽẽ Jarejuwarete ꞌga remifutar imũ etee futat mamaꞌe apou. ꞌGa jeꞌeg are tee ki peapyaka pejejemogyau. Aꞌe are pejejeaꞌaramũ. Aꞌeramũ futat pejejeapyoramũ ee. ꞌGa rerowiaa nanẽ pejejemogyau nũ. ꞌGa jeꞌeg are eapyo maꞌeramũ jane ꞌga remifutara kwaawi. Oporogyta jane erowiaramũ ꞌga jane katuꞌogi jane mogyau wemiayuwamũ. Aꞌeramũ nipo ꞌga anure jane rerawau ywag ipe jane mogyau ojepyri futat.
59,1,22,ꞌGa jeꞌega renuparamũ pẽẽ pejejemoryteeweꞌem. Aꞌjea futat pẽẽ pejejea mỹina ꞌga jeꞌeg are. Aꞌjea futat pejejeapyoramũ ꞌga jeꞌeg are. Amumeramũ te nipo ajee ꞌga jeꞌega pekwaap futat tee. Aꞌere nipo nepeapoi mamaꞌea ꞌga jeꞌeg imũ etee. Aꞌeramũ nipo pẽẽ pejejemoryteeu pejejemogyau. Jarejuwarete ꞌga porogyta renupar ekoeteara ꞌgã nuapoi mamaꞌea Jarejuwarete ꞌga jeꞌeg imũ.
59,1,23,"23,24 Sãꞌã ae uꞌaga resaga weraweraw are. Aꞌere ꞌã ae ojesag ire awau ojepeꞌau jui. Aꞌeramũ futat ꞌã ae ojemokaꞌjama nũ. Nan ae Jarejuwarete ꞌga porogyta renuwaiparamũ. Enuwi futari numiamũ. Aꞌere ꞌgã nuerowiari te. Nuapoi ꞌgã mamaꞌea ꞌga jeꞌeg imũ. Naeaꞌaruꞌjawi ꞌgã ꞌga porogytafer are. Series, "
59,1,25,"Aꞌere nipo amumera ꞌgã Jarejuwarete ꞌga porogyta renuwi katu katu futat. Oporogyta renupara ꞌgã Janeruwarete ꞌga ikatuꞌoka. Aꞌeramũ ikatuꞌogipyrera ꞌgã weaꞌaramũ ajemogyau ꞌga jeꞌeg are auꞌjeteramũ. Eapyo ꞌgã ajemogyau ꞌga porogytafer are. Aꞌeramũ ꞌgã mamaꞌe apou Jarejuwarete ꞌga ꞌeawer imũ etee futat, ꞌga remifutar imũ etee futat. ꞌGa jeꞌeg imũ mamaꞌe apo re jane poiri mamaꞌe tywera apo awi. Aꞌeramũ Janeruwarete ꞌga uꞌeawera rupi etee mamaꞌea jane iaporamũ ojejukau esage jane ree. Ae poaa ꞌga mamaꞌe apou wemifutar imũ."
59,1,26,"Amumera ꞌgã ojemoryteeu ojee ajemogyau. Ajuagoꞌwau ekoete, ojojeꞌẽwuꞌjaga ajaupe. Ojojeꞌẽwuꞌjag ire ꞌgã ꞌjau, “Je Jarejuwarete ꞌga rerowiaara. Je Jarejuwarete ꞌga muorypara”, ꞌjau futatee ꞌgã ajemogyau. Aipo eꞌi nipo ꞌgã numiamũ. Ojeupi tee futat ꞌgã jemoryteei. Nanarũi jane Jarejuwarete ꞌga muorywi."
59,1,27,"Kuꞌjywa ꞌga, Janeruwarete ꞌga ꞌã jane muꞌe wemifutar are. “Pejuereko esage ki. Kũjã imen manũ maꞌe are ki pejejuka esage. Kunumĩjareꞌema ꞌgã nee nanẽ pejejejukau esage nũ. Mamaꞌe tywera kasi peapo ne, Je rerowiareꞌema ꞌgã ꞌjawe ne”, ꞌjau ꞌga ꞌã rakue. Nanuara pyu te jane Kuꞌjywa ꞌga muorywi."
59,2,1,"Sajejuka pãwẽ ete futat ꞌgã neeKunumĩmet. Kũjãmet ꞌjau. Peapyaka ki jejeꞌeg are. Janejararete ꞌga Jejui Kristu ꞌga ꞌã esagesage maꞌea. ꞌGa ꞌã perowiat pejejemogyau. Aꞌeramũ pẽẽ ꞌga ꞌjawe etee futat pejejejukau pãwẽ pãwẽ pejejuee. 2,3 ꞌGã amũ nipo ꞌua owaẽma pẽjatykaaw ipe, Jarejuwarete ꞌga mogytaaw ipe. Waity esage munepa erua ofãyrũ esage reewe. Aꞌeramũ nipo pẽẽ mũ ꞌjau pejejaupe: “Kuu. Kũimaꞌeeteete ꞌga nipo kwe”, ꞌjau nipo pẽẽ pejejaupe. Aꞌeramũ nipo pẽẽ aipo ꞌga ree pejejejukau esage ꞌga rerawau apykaw esage ꞌarimũ ꞌga muapyka. Aꞌeramũ nipo ajepeja ꞌga ꞌua osou pẽ nupe nũ. Aꞌeramũ nipo pẽẽ aipo ꞌga raity are pejemãꞌjãu nũ. “Kuu. Niaꞌwyruui ꞌga raitya raꞌe nũꞌũ”, ꞌjau nipo pẽẽ ꞌga upe. “Efuꞌam etee futat eꞌama kũi. Eapygiweramũ ywyu etee eapyk ekoete futat kũi”, ꞌjau nipo pẽẽ aipo ꞌga upe. Series, "
59,2,4,"Aipo ꞌga upe ꞌjaramũ nepereko esagei ꞌgã ajuꞌjawe. Aipo pẽꞌea, “Ikaraemã maꞌe ꞌgã etee esage”, peꞌje. “Ikaraemãeꞌema ꞌgã niaꞌwyri”, peꞌje te pejejaupe poromũ. Aꞌere naani. Aipoa niaꞌwyri Janeruwarete ꞌga upe. Najuꞌjawe rũi ꞌgã pereko. Ikaraemã kwai maꞌe ꞌgã nee etee pẽpotaꞌwaa niaꞌwyri Janeruwarete ꞌga upe."
59,2,5,"Peapyaka jejeꞌeg are. Janeruwarete ꞌga ikaraemãeꞌema ꞌgã amũꞌẽ waꞌyra ꞌga, Jejui ꞌga rerowiaaramũ. Aꞌeramũ ae aꞌjea futat ꞌga rerowiarareteramũ ꞌga futaa. Aꞌe ꞌgã etee Janeruwarete ꞌga omogy wemiayuwamũ ꞌgã nerawau ywag ipe ojepyri ꞌgã manũ re."
59,2,6,"6,7 Aꞌere ꞌã nepereko esagei ikaraemãeꞌema ꞌgã. “Ywyu etee eapyk ekoete futat”, ꞌjau ete nipo pẽẽ ꞌga nupe pejejejukaweꞌem ꞌgã nee. Naikaraemãeꞌema ꞌgã nũi agawewi ꞌã pẽ nereko tywet. Ikaraemã kwai maꞌe ꞌgã agawewi ꞌã pẽ nereko tywerete. ꞌGã futat ꞌã pẽ nerawau ꞌwyriara ꞌgã nowase, pẽ jeꞌẽwuꞌjaga ekoete ꞌã Jejui ꞌga rerowiaramũ ajaupe. Aꞌeramũ ꞌã ikaraemã kwai maꞌe ꞌgã pẽ nerekou tyweaete, Jejui ꞌga kurapa pẽ nupe jepi. Maꞌeramũ sipo ajee ikaraemã kwai maꞌe ꞌgã nee tee pejejuka? pejejejukau pãwẽ eteꞌem ꞌgã nee? Pejejuka esage pãwẽ ete futat ꞌgã nee."
59,2,8,"Ymã te ꞌã Janeruwarete ꞌga ojeꞌega kwasiarukari kaꞌaran are rakue. “Sãꞌã pejejuka esagea pejejee. Nan tee futar iki pejejuka pejejuee”, ꞌjau ꞌga ojeꞌega kwasiarukaa kaꞌaran are rakue. Aipoa ꞌga jeꞌega rupi pejejemogyau esage ꞌga upe."
59,2,9,Ikaraemã kwai maꞌe ꞌgã nee etee pẽporomutara sipo esage Janeruwarete ꞌga upe? Naani. Aipoa niaꞌwyri ꞌga upe. Naꞌga jeꞌeg imũ rũi aipoa peapo pejejemogyau ꞌga upe.
59,2,10,"ꞌGa amũ nipo ꞌjau: “Jarejuwarete ꞌga porogyta je aenupap jaꞌwyjaꞌwy”, ꞌjau nipo ꞌga akou. “Amumeꞌri are ete te aje je najeparuapoweri. Aꞌeramũ je iapoweꞌem”, ꞌjau nipo aipo ꞌga akou. Aipo ꞌga niaꞌwyri Jarejuwarete ꞌga upe. Nuenupawi katu katu ꞌga ꞌga porogyta. Inãinãnĩꞌĩ etee ꞌga enuwi. Aipoa niaꞌwyri Janeruwarete ꞌga upe. Aꞌeramũ ꞌga ojekwau Kuꞌjywa ꞌga upe."
59,2,11,"Janeruwarete ꞌga ꞌã ꞌjau janee rakue: “Peko awi pejejemirekoeꞌema kũjã are”, ꞌjau ꞌga janee rakue. “Peporojuka awi”, nanẽ nũ ꞌjau ꞌga janee rakue. Aꞌeramũ nipo amumera ꞌga okoweꞌem futat wemirekoeꞌema kũjã are numiamũ. Aꞌere nipo ꞌga ꞌga amũ jukai. Aꞌe ꞌga ojemotywet Jarejuwarete ꞌga upe ꞌga amũ juka re. ꞌGa nuenupawi katu Jarejuwarete ꞌga porogyta."
59,2,12,"12,13 Aꞌeramũ ki pẽẽ ꞌga jeꞌega renupa katu katu. ꞌGa ꞌeawer imũ etee futat pejejemogyau ꞌga upe. Oporogyta renuw ire ꞌga pẽ katuꞌogi. Aꞌeramũ futat ꞌga pẽ mueapyou ojeꞌeg are, mamaꞌe tesirũ apoukareꞌema pẽ nupe. Aꞌeramũ ꞌga ꞌjau pẽ nupe: “Jeporogyta peenup katu katu raꞌe. Aꞌeramũ pẽẽ pejejesageramũ jee”, ꞌjau nipo ꞌga pẽ nupe. Aꞌeramũ ki pẽẽ ꞌga jeꞌeg imũ etee futat mamaꞌe momeꞌwau ꞌgã nupe. Pejeporogytau esage pejejemogyau ꞌgã nupe ꞌga jeꞌeg imũ etee futat. Anure nipo Janeruwarete ꞌga ae majatykai wowase tapyꞌỹi tesirũmera reewe futat. Aipoa ꞌara rupi nipo ꞌga jane momeꞌwau ꞌgã nupe ꞌgã nowase. Ajuee ae jemuaẽmeꞌemawera rerapoa ꞌgã nupe. Aipo ꞌgã nee Janeruwarete ꞌga ajemuaẽmeꞌema. Ajuee ajemuaẽm maꞌefera ꞌgã nee etee te nipo ꞌga jemuaẽmi. Aꞌeramũ nipo ꞌga ajuee ajemuaẽm maꞌefera ꞌgã nerekou tywereꞌema, wowase ae majatykaawa ꞌara rupi. Series, "
59,2,14,"Jejui ꞌga rerowiaararete ꞌgã ojopoaaKunumĩmet. Pẽẽ ꞌã jerewirera ꞌjawe. Kũjãmeramũ ꞌã pẽẽ jerenyra ꞌjawe. Aꞌeramũ ki pẽẽ jejeꞌega renupa katu. ꞌGã amũ nipo, “Je Jejui ꞌga rerowiaaramũ ako”, ꞌjau nipo ꞌgã ajaupe. Aꞌere nipo ꞌgã nako esagei Jarejuwarete ꞌga jeꞌeg imũ. Aꞌjea sipo poromũ futat ꞌga ꞌeawera? Naani. Eꞌi ekoete ꞌga akou. Jejui ꞌga rerowiaararete ꞌgã ajemogy esage ete ꞌga jeꞌeg imũ. Aꞌeramũ nipo ꞌga werowiaararete ꞌgã etee imonou imogyau ojepyri ꞌgã manũ re."
59,2,15,Jejui ꞌga rerowiaara ꞌga amũ nipo ꞌua owaẽma pẽ nupe waity torotoroꞌgi rerekou. Wemiꞌurameꞌemamũ nanẽ nipo ꞌga ꞌua owaẽma pẽ nupe ꞌeramũ sipo pẽẽ ꞌga mamaꞌe tyweꞌema resakawe maran ꞌga rerekou? Maꞌja sipo peapo ꞌga upe?
59,2,17,"Aꞌeramũ pẽẽ Jejui ꞌga rerowiaaramũ pejejopoaa esage pejejejukau esage pejejuee. Nan te ae ꞌga porogyta renuparamũ iapoi. Nanuara te Janeruwarete ꞌga afutat. Jarejuwarete ꞌga porogyta renupareꞌemamũ pẽẽ pejeꞌeg ekoete, “Je ꞌga rerowiaara”, peꞌje ekoete te."
59,2,18,"Jejui ꞌga rerowiaaramũ nipo pẽẽ mũ ꞌjau, “Je nanẽ Jejui ꞌga rerowiaara”, ꞌjau nipo pẽẽ. Aꞌere nipo nepeenuwi katu katu ꞌga porogyta. Aꞌere nipo aipo ꞌe reewi nepejopoari, pejejemuaẽmeꞌema pejejuee. Aꞌeramũ nipo aꞌjea futat Jejui ꞌga rerowiaararete ꞌga ꞌjau aipo ꞌjara ꞌga upe: “Jejui ꞌga rerowiaara je, ere ꞌã. Aꞌere ꞌã nerepoari ꞌgã ekou. Je te ꞌã aꞌjea futat ꞌga rerowiararetea. Esak je ꞌga jeꞌeg imũ etee ꞌgã poara”, ꞌjau nipo ꞌga ꞌga upe. Aꞌeramũ je aꞌeramũ ꞌjau pẽ nupe: Jarejuwarete ꞌga rerowiarareteramũ ae ꞌga porogyta renuwi. Opotaꞌwa esageramũ ajuee. ꞌGa jeꞌeg imũ mamaꞌe apoareꞌemamũ ae ꞌga rerowiareꞌema ꞌgã ꞌjawe etee futat ae rekoi. Aꞌeramũ pẽẽ Jejui ꞌga rerowiarareteramũ mamaꞌe apou ꞌga jeꞌeg imũ etee futat. Aꞌeramũ ꞌgã pẽ nesaka, ꞌga jeꞌeg imũ mamaꞌe aporamũ. “Kuu. Nan te ae Jejui ꞌga rerowiaaramũ raꞌe”, teꞌi ꞌgã pẽ nesaka ꞌjau."
59,2,19,"“Kuꞌjywa ꞌga etee futat Janeruwaretea. Nirũi futari ꞌga”, teꞌi ꞌga pẽ nesaka ꞌjau. Aꞌjea futat aipoa morogytaa. Aꞌere ꞌã pẽẽ ꞌga porogyta renupareꞌemamũ mamaꞌeukwaawa ꞌwyriara remiayuwãuwe pejemogy. Mamaꞌeukwaawa nanẽ ꞌã Janeruwarete ꞌga okwaap futat numiamũ. “Oporogyta renupareꞌema ꞌgã ꞌga omono tata rakuwa upe ꞌgã nerekou tyweaete” ꞌe ꞌã ikwaapa futat numiamũ. Aꞌetea ꞌã nuerowiari ꞌga porogyta. Mamaꞌe tywera apo are etee futat ꞌã weaꞌaramũ. Oyyita futat tee Janeruwarete ꞌga wi. Ikyjea erekou imoyyita futat tee. Aꞌetea ꞌã nuerowiari ꞌga porogyta."
59,2,20,"Pejeagairanamũ etee ꞌã pejejemogyau. “Jarejuwarete ꞌga rerowiaara je”, ꞌjau nipo pẽẽ numiamũ. Aꞌere nipo pẽꞌme ate. Peenuw ete agawewi futat ꞌga porogyta numiamũ. Aꞌetea pẽẽ enupareꞌema ꞌjawe ete peko, ꞌga jeꞌega rupi etee pejejemogyaweꞌem. Aꞌeramũ pẽẽ aꞌeramũ pejejemoryteeu pejejemogyau."
59,2,21,"Pẽneaꞌar iki Abraão ꞌga ree. Abraão ꞌga ꞌã janeypya. ꞌGa ꞌã ako Jarejuwarete ꞌga porogyta renuparareteramũ rakue. Maꞌja ajee ꞌga wapo ojefutarukaawamũ Jarejuwarete ꞌga upe rakue? Majepei tee ꞌã Abraão ꞌga raꞌyra ꞌga rakue. Aꞌeramũ ꞌã ꞌga oporomutaramũ nanimenime waꞌyra ꞌga ree rakue. Aꞌeramũ ꞌã Janeruwarete ꞌga ꞌjau ojeupe rakue: “Ejaꞌyra ꞌga ejuka iapyau jee, aꞌe pa je ꞌga upe kwy. Taesak ꞌga aꞌjea futat tejerowiara ꞌjau kwy”, ꞌjau ꞌã Janeruwarete ꞌga ojeupe rakue. Aꞌeramũ ꞌã ꞌga ꞌjau Abraão ꞌga upe rakue: “Ejaꞌyra ꞌga eroo ywytyra apyteꞌrarimũ. Peu ꞌga terejuka iapyau jee ꞌjau”, ꞌjau ꞌã ꞌga ꞌga upe rakue. Aꞌeramũ ꞌã Abraão ꞌga waꞌyra ꞌga rerawau ꞌga ꞌeawer ipe rakue. Aꞌere ꞌã Janeruwarete ꞌga jeꞌegi erujewi ꞌga upe rakue nũ. Aꞌeramũ ꞌã ꞌga ꞌga raꞌyra ꞌga jukaukareꞌema ꞌga upe rakue. “Aꞌjea futat je rerowiar ape raꞌe. Je muoryw ape ipyu, jeporogyta renuwa pyu. Ene ꞌã eneresagesage jee”, ꞌjau Janeruwarete ꞌga Abraão ꞌga upe rakue."
59,2,22,"Abraão ꞌga werowiat ꞌga porogyta rakue. Aꞌeramũ ꞌga ꞌga ꞌeawer imũ etee futat mamaꞌe apou akou Jarejuwarete ꞌga upe. Aꞌeramũ Janeruwarete ꞌga ꞌjawarũ Abraão ꞌga upe. “Ene ꞌã aꞌjea futat je rerowiar ape”, ꞌjau ꞌga ꞌga upe rakue."
59,2,23,"Ymã te ꞌã Janeruwarete ꞌga Abraão ꞌga remiapofera kwasiarukari kaꞌaran are ꞌgã nupe rakue. Aꞌjea futat aipo ꞌea. “Abraão ꞌga aꞌjea futat je rerowiaararetea. Jejekotyꞌaawaretea nanẽ ꞌga nũ. Aꞌeramũ ꞌga aꞌjea futat wesageramũ jee”, ꞌjau Janeruwarete ꞌga ojeꞌega kwasiarukaa kaꞌaran are ꞌgã nupe rakue."
59,2,24,"Jane nanẽ nũ, “Jarejuwarete ꞌga je arowiat” ꞌe re mamaꞌea siapo ꞌga jeꞌeg imũ etee. Ojeꞌega rupi etee mamaꞌe apoareꞌema ꞌgã nupe ꞌga, “esagesage ꞌga jee”, neꞌiaꞌuweri. Oporogyta renupara ꞌgã nupe etee ꞌga ꞌi, “esage ꞌga jee”, ꞌjau."
59,2,25,"Nan tee Raape ẽẽ rakue. Kũjãmeneꞌema agawewi ẽẽ rakue. Aꞌetea ẽẽ Janeruwarete ꞌga rera renupawe werowiat akou rakue. Aꞌeramũ ẽẽ ꞌga remiayuwa ꞌgã mima ojeꞌwyr ipe ꞌgã aꞌgwau ꞌgã nee ifuewet maꞌe ꞌgã nui rakue. Kaaruwamũ ẽẽ ꞌjau ꞌgã nupe: “Ajepeja pe rupi pekwap pejekaꞌjama wã nui”, ꞌjau ẽẽ ꞌgã nupe rakue. Aꞌeramũ Janeruwarete ꞌga ꞌjau ẽẽ upe: “Je rerowiar ape ekou raꞌe. Jeremiayuwa ꞌgã nee erejejuka esage raꞌe. Aꞌeramũ ene ejesageramũ jee. Aꞌeramũ je ene rerekou tywereꞌem eneremiapofer are”, ꞌjau ꞌga ẽẽ upe, wemiayuwa ꞌgã ẽẽ iapisiukareꞌemamũ rakue."
59,2,26,"Sãꞌã ywyrapara aꞌwyreꞌema uꞌyweꞌeme. Nan tee futat jane. “Jarejuwarete ꞌga je arowiat”, ꞌjarekoetearamũ ꞌga jeꞌega rupi etee mamaꞌea niapoi. Iaꞌwyreꞌemamũ ae rekoi. Aꞌeramũ ki pẽẽ, “Jarejuwarete ꞌga je arowiat” ꞌjaramũ mamaꞌe apou ꞌga jeꞌega rupi ete nanẽ nũ."
59,3,1,"Auꞌje pejejeꞌegaiw ireKunumĩmet. Kũjãmet. Pẽẽ mũ nipo pẽnekowet Jarejuwarete ꞌga porogytafer are pejejamuꞌjaramũ. Aꞌere ki pẽneapyo raꞌne ꞌga jeꞌeg are pejejamuꞌe are. Kasi aꞌe pe ꞌga pẽ nereko tyweretei pejejamuꞌe tyweramũ ne. Moromuꞌjaramũ tee ꞌgã ꞌjawe kasi pẽẽ ne, pejejamuꞌe re peo pejejemogyau mamaꞌe tywera apou ꞌgã nupe ne. Nanuaramũ pejamuꞌe futat numiamũ. Aꞌere pejejamuꞌe reewi mamaꞌe tywera apou nũ ꞌea niaꞌwyri. Kasi aꞌe pe nanuaramũ pẽnemimuꞌefera ꞌgã ꞌi ajaupe ne: “ꞌGa ꞌjawe tee futat jane iapoi”, ꞌjau ꞌga remimuꞌefera ꞌgã ajaupe ne. Aꞌeramũ nipo Janeruwarete ꞌga ajamuꞌe tywearera ꞌga rerekou tyweaete, ojeꞌeg are ꞌgã muꞌe tyweramũ. Moromuꞌjatyweara ꞌgã akotee maꞌe ꞌgã tywera wapyraap Jarejuwarete ꞌga upe."
59,3,2,Aꞌje futat ꞌã ae mamaꞌe tywera apoareꞌemamũ nokoi amũ. Jejui ꞌga rerowiaaramũ miamũ ꞌã jane jareꞌakaꞌjãmaiwamũ mamaꞌe tywera apou. ꞌGa amũ iypy we ajaupe ojeꞌegaiweꞌem ire amunipo ꞌã ꞌga amũ rekoi wesageramũ. Aꞌere ꞌã ae nitywi futari amũ iypy we ajaupe ijeꞌegaiweꞌemamũ rakue. Iypy we ꞌga amũ ajaupe ojeꞌegaiweꞌem ire amunipo ꞌã ꞌgã wesageramũ futat ajemogyau. Nuapoi futari amunipo ꞌã ꞌga mamaꞌe tywera. Aꞌere ꞌã ae nitywi te nanuaramũ rakue.
59,3,3,Sãꞌã ae kawaruu ꞌarimũ wapyg enune imoryꞌweawa monoa ijuru pe. Aꞌeramũ ꞌã ae imoryꞌweawa iãma koka opo pe. Aꞌeramũ ꞌã ae kwe katy ikwawiweramũ kwe katywara iãma matãu jupe. Ko katy ikwawiweramũ ꞌã ae ko katywara iãma matãu jupe nũ. Inugagatu pe rupi. Ee oporomoryꞌweweramũ ꞌã ae imoryꞌweawa iãma matãu pãwẽ jupe. Aꞌeramũ futat ꞌã opytau. Niapoiꞌi agawewi futat ꞌã imoryꞌweawa. Aꞌetea ꞌã wereko.
59,3,4,"Sãꞌã yaruu kuꞌookawa nanẽ nũ ꞌã niapoiꞌi agawewi. Aꞌetea ꞌã ikuꞌookara ꞌga anugatu ikuꞌookaꞌwi pyu, ꞌy rypojuga rupi inuga esage."
59,3,5,"Nan tee futat ꞌã janekũa. Niapoiꞌi agawewi futat. Aꞌetea ꞌã ae morogytauu momeꞌwau ipyu.Tata ꞌywa nanẽ ꞌã niapoiꞌi agawewi nũ. Aꞌetea ꞌã kouu pype amuꞌaramũ enyu ko pype ojepojeꞌogukareꞌema weny re. Nan tee futat ꞌã janekũa nanẽ nũ. Morogyta momeꞌu re opikeꞌema futat nũ okwasiꞌwau ꞌã. Jarejemoteꞌarukaa ꞌã jarejeꞌegaiwa pyu, jarejemogyau ipyu futat ꞌã jarejojeꞌẽwuꞌjaga. Niapoiꞌi agawewi ꞌã janekũa ꞌupa janejuru pe. Aꞌetea ꞌã jane ipyu futat jarejemoteꞌaa. Ipyu futat jane ꞌã jarejeꞌegaiwamũ jarejemogyau. NaJarejuwarete ꞌga jeꞌeg imũ rũi jane ꞌã jarejojeꞌẽwuꞌjaga jarejemogyau. Mamaꞌeukwaawa ꞌwyriara jeꞌeg imũ te jane jojeꞌẽwuꞌjagi."
59,3,7,Sãꞌã ae wyraꞌyra pyyga imotaꞌwaa weymawamũ. Wyraꞌyra ꞌã ae ipyyka. Owewe maꞌea ꞌã ae wyraꞌiaꞌyra pyyka. Jowosipewaꞌyra ꞌã ae ipyyka. Piraaꞌyra ꞌã ae ipyyka. Mĩmera ꞌã ae ipyyka weymawamũ imotaꞌwau. Otaꞌwa re ꞌã ojerekoukaa esage ae upe.
59,3,8,Aꞌere janekũa nanarũi. Nimotaꞌwaarũi futari jane jarekũa. Nitywi ae amũ akũ motaꞌwaaramũ. Sãꞌã moja afuaga rerekoa ajuru pe ae apisawa. Nan tee futat jane jarejomoteꞌaawa rerekoi jarejuru pe. Jarekũ mũ futat jane jarejojeꞌẽwuꞌjaga.
59,3,9,Majepei tee agawewi futat ꞌã janekũa. Ipyu etee futat ꞌã jareporogytau esage Jarejuwarete ꞌga upe. Aꞌere ꞌã jane anurenureꞌi ipyu futat jarepytuna ꞌgã agoꞌwau nũ ꞌjau. Janeruwarete ꞌga ꞌã jane apo ojeꞌjawe futat rakue. Maꞌeramũ sipo ajee jane juagoꞌoi? ꞌga ꞌjawewaramũ jane juagoꞌoi?
59,3,13,"Iꞌakwaap maꞌePẽẽ mũ te nipo ajee iꞌakwaap maꞌeramũ peko. Eapyo maꞌe ꞌgã mamaꞌe esagea tee wapo. Ojeꞌega esage etee ajemogyau. Eapyo maꞌe ꞌgã ajemuaẽma ajuee. Esagesage ꞌgã. Eapyo maꞌe ꞌgã nojerowiaraiwi ojee etee. Nan te ae Jarejuwarete ꞌga remimueapyoferamũ. Aꞌeramũ nipo aipo ꞌga resakara ꞌgã ꞌjau: “ꞌGa ꞌã eapyo maꞌea”, ꞌjau nipo ꞌgã ꞌga resaka."
59,3,14,"Aꞌere nipo pẽẽ mũ iporerekoaywet maꞌeramũ peko. Pẽẽ mũ nipo imaraꞌne maꞌeramũ. Pẽẽ mũ nipo pejejeupe tee mamaꞌe apou. Aꞌere poromũ pẽꞌme ate, “je te ꞌã jeꞌakwaap katu katu” pẽẽ ꞌjawamũ. Nanarũi ae Jarejuwarete ꞌga remimuꞌakwaaweramũ. Naojee te rũi ae jerowiaraiwi. Ojee tee ojerowiaraip maꞌeramũ pẽẽ naJarejuwarete ꞌga ꞌAgesage arũi pẽ mueapyoi. Pejemueapyo ekoete te. Mamaꞌeukwaawa ꞌwyriara te pẽ muꞌakwaaw ekoete mamaꞌe tesirũmer are. Aꞌeramũ nipo iporerekoaywet maꞌe ꞌgã ajamueu. Ojee etee eaꞌat maꞌe ꞌgã netee nipo ꞌgã ajamueu ojojeꞌeg are. Aꞌeramũ futat nipo ꞌgã ojomotywea Jarejuwarete ꞌga upe."
59,3,17,Aꞌere jane Jarejuwarete ꞌga remimueapyoferamũ jane nanarũi. ꞌGa porogyta kwaaparamũ jane niapoi futari mamaꞌe tywera. Jane ꞌã jarejamueukareꞌema. ꞌGa porogyta kwaawa ꞌã jane mojejukaukar esage etee te jarejuee. Sãꞌã yꞌwa ꞌyw esagea. Yꞌwa esagea etee ꞌã iꞌaa yꞌwa ꞌyw esage are. Nan tee futat jane ꞌga porogyta renuparamũ. Mamaꞌe esagea etee iapoi. Jarepotaꞌwa pãwẽ pãwẽnamũ ete futat jarejemogyau jarejuee. ꞌGã amũ te nipo ajee ako esage janeremiesagamũ etee. Aꞌere janereatywi akowarũeꞌem. Ojomoryteeu akou. Aꞌere jane nanarũi ꞌga porogyta renuparamũ. Jane aꞌjea futat jane reko esagei. Jarejueatywi miamũ futat jane reko esagei.
59,3,18,"Jejui ꞌga rerowiaara ꞌgã amũ nipo ojeꞌega ajaupe, “auꞌje pejemaraꞌne re pejejuee”, ꞌjau nipo ꞌgã ajaupe. “Pẽpotaꞌwa esage etee pejejuee”, ꞌjau nipo ꞌgã ajaupe. Aꞌeramũ nipo ajuee imaraꞌne awi ojomosĩara ꞌga wesageramũ akou Jarejuwarete ꞌga upe."
59,4,1,Jarejuwarete ꞌga remiayuwareteMaꞌeramũ sipo pẽẽ mũ auꞌjeteramũ pejejamueu? Pejejee etee te pẽneaꞌat. Pejejemuaẽma mamaꞌe are etee pejejemogyau. Aꞌeramũ pẽẽ aꞌeramũ auꞌjeteramũ pejejamueu pejejemogyau.
59,4,2,Mamaꞌe mũ nipo pefutat pejejemogyau. Aꞌere nipo nepẽtywi pejejemifutara pyu. Aꞌeramũ nipo pẽẽ pejefueweramũ pejejemifutara rerekwara ꞌgã juka are. “Maran ajee jane nanẽ janetywi ipyu ꞌũ?” ꞌjau nipo pẽẽ pejejuerekoayau pejejomamaꞌe are. Aꞌeramũ nipo pẽẽ pejejamueu pejejemifutar are. Maꞌeramũ sipo pẽẽ nanẽ nepẽtywi pejejemifutara pyu nũ? Nepeenũi te Jarejuwarete ꞌga upe. Aꞌeramũ pẽẽ aꞌeramũ pejetyweꞌemamũ pejejemifutara pyu.
59,4,3,Maꞌeramũ sipo ꞌga imureꞌema pẽ nupe ojeupe pẽẽ enũjamũ? Pejemakuꞌi eteeawamũ te peenũi ꞌga upe. Aꞌeramũ ꞌga aꞌeramũ imureꞌema pẽ nupe.
59,4,4,Maꞌeramũ sipo pepoit Jarejuwarete ꞌga rerowiar awi? Omen awi opoit maꞌe ꞌjawe pẽẽ. Nepekwaawi nipo “ywy pewara mamaꞌe are etee eaꞌat maꞌeramũ ae rekoi Jarejuwarete ꞌga ree iporomutareꞌemamũ” ꞌea? ꞌGa rerowiareꞌema ꞌgã nemifutar imũ mamaꞌe apoara ꞌgã nanẽ ajemogy Jarejuwarete ꞌga ree iporomutareꞌemamũ nũ.
59,4,5,"Ymã te Janeruwarete ꞌga ojeꞌega kwasiarukari Uꞌagesage are rakue. Nakwasiarukari tee ꞌga ee. Uꞌagesagea ꞌã ꞌga amut werowiaaramũ janee. Aꞌjea futat ꞌga ꞌAgesagea iro ꞌjau ae ree, ꞌga wi ae poira futareꞌema. Sãꞌã ae kũjã are iro ae ꞌea. Nan tee futat ꞌga ꞌAgesagea iroꞌi ae ree."
59,4,6,"Aꞌere ꞌga ꞌAgesagea te jane mogyi jane mamuakaa ꞌagamũ mamaꞌe tywera apoukareꞌema ae upe. Ymã te Janeruwarete ꞌga kaꞌarana kwasiarukari aipo ꞌgã nupe rakue:“Je poar ape ꞌjara ꞌgã je apoat tejemifutar imũ mamaꞌe apoukaa ꞌgã nupe.Je nafutari ꞌga tepoara ꞌjara ꞌgã te ajee je napoari.Aipo ꞌjara ꞌgã ajemogy je ree iporomutareꞌemamũ”,ꞌjau ꞌga inugukaa kaꞌaran are rakue."
59,4,7,"Aꞌeramũ ki pẽẽ Jarejuwarete ꞌga rerowiaaramũ “ore muꞌe ape ejemifutar are. Taruenup enejeꞌega ꞌjau”, ꞌjau ki pẽẽ Jarejuwarete ꞌga upe pejejeꞌega. Mamaꞌeukwaawa ꞌwyriara pejejeupe ijeꞌegamũ ki peꞌje jupe “Naenejeꞌega rũi je aenup. Aꞌeramũ ene ejepeꞌau je wi”, ꞌjau ki pẽẽ jupe. Aꞌeramũ ojepeꞌau pẽ nui."
59,4,8,"Ojee te pẽneaꞌaramũ Janeruwarete ꞌga jekwaawukari pẽ nupe. Pejetywer awi pepoit. Pejemogy esage ꞌga upe. “Je Jarejuwarete ꞌga jeꞌega aenup”, ꞌjau nipo pẽẽ mũ pejejeaꞌaramũ. Aꞌere nipo pẽẽ aipo ꞌe re mamaꞌe tywera apou ꞌga remifutareꞌem imũ nũ. Aꞌeramũ ꞌga jeꞌega renupareꞌema ꞌgã ꞌjawe te pejemogy ne. Auꞌje nanuara apo re. ꞌGa remifutar imũ aꞌjea futat pẽẽ iapoa te esage ꞌga upe."
59,4,9,"Pejetywera peruꞌarasig erajemogyau. Pejooꞌo pejetywera upe. Pejekuꞌiawera perojooꞌo erajemogyau, eruꞌarasiga."
59,4,10,Ajemotywet je enee ojeupe pẽẽ ꞌeramũ Janeruwarete ꞌga pẽtywera tomoit pẽ nui ꞌjau. Pejetywera pejejewi imoir ire pẽnesage pejejemogyau ꞌga upe nũ.
59,4,11,"Auꞌje pejejuagoꞌo re“ꞌGa ꞌã niaꞌwyri akou Jarejuwarete ꞌga upe”, peꞌje awi pejejaupe. Auꞌje pejuagoꞌo re. Janeruwarete ꞌga ꞌã “pejuereko esage ki”, eꞌi ꞌga ꞌã janee rakue. Aꞌeramũ pẽẽ pejejuagoꞌoramũ ꞌga porogyta renupeꞌema. ꞌGa porogyta renupa katuareꞌema ꞌgã ꞌga kurapara ꞌjawe ajemogy ꞌga upe. ꞌGa porogyta renupareꞌemamũ nanẽ pẽẽ ꞌga kurapara ꞌjawe pejemogy ꞌga upe. ꞌGa porogyta kuraparamũ nanẽ nepeenuwi ꞌga porogyta. “Je te ꞌã jeꞌakwaap Jarejuwarete ꞌga apyraap”, ꞌjau nipo pẽẽ ꞌga porogyta kuraparamũ."
59,4,12,"Janeruwarete ꞌga te jane kwaap. ꞌGa te ojeꞌega amut janee. Ojeꞌega renupareꞌema ꞌgã ꞌga ikwaapa futat. Aeremiapofera nanẽ ꞌga ikwaapa futat. ꞌGa te ae katuꞌok aetywer awi. ꞌGa te eꞌiarũ janee, “tata pe ekwap”, eꞌiarũ janee. Aerefeteea aipo neꞌi arũi ajaupe. Nijokwaawi jane. Nikwaawi jane jarejotywera. Aꞌeramũ ki pẽẽ, “ꞌga nipo ꞌã niaꞌwyri akou Jarejuwarete ꞌga upe”, ꞌjaweꞌem pejejaupe."
59,4,13,"Peapyaka ki jejeꞌeg are. Pẽẽ mũ nipo pejeporogytau pejejaupe. “Aiꞌiwe je oi kwe pe ajepeja amunaw ipe teporowykyau, tejekaꞌaranũũ ruga tekou. Tekaꞌaranũũ re nipo tejua ikokwar are nũ”, ꞌjau nipo pẽẽ pejejaupe. Aꞌere kasi aipo peꞌje ne. Nikwaawi jane jarejemiaporama aiꞌiwe. Nikwaawi jane aiꞌiwe jaruete jarejekoa. Nikwaawi jane jaremanũa. Ywysiga ꞌjawe jane. Sãꞌã ywysiga jywa aiꞌiwetetewe. Aꞌere ꞌã kamẽsĩete ojeupiapap nũ. Nan tee futat jane. ꞌAwamũ jaruete jane jemogyi numiamũ. Aiꞌiwe nipo jane maran gatu jarueteꞌem jarejemogyau. Nikwaawi jane."
59,4,15,"Aꞌeramũ ki pẽẽ aipo ꞌjau te pejejeꞌega: “Jarejuwarete ꞌga ifutar ire nipo je oi peu teporowykyau”, ꞌjau ki pẽẽ pejejeꞌega."
59,4,16,"Aꞌere ꞌã pẽẽ aipo nepeꞌjei. Pejeꞌẽran ekoete te ꞌã pejejemogyau. Pejejemiaporam are ete ꞌã pejerowiaraip. Mamaꞌe are pejejeaꞌawamũ ete ꞌã pẽparuapowet mamaꞌe are. “Je te futat mamaꞌe aapo tejee. Najepoarukari je Jarejuwarete ꞌga upe”, ꞌjau nipo pẽẽ pejejemogyau numiamũ. Aꞌere aipo ꞌea niaꞌwyri."
59,4,17,Jarejuwarete ꞌga remifutara ꞌã pekwaap. Aꞌeramũ pẽẽ ꞌga remifutar imũ mamaꞌe apoeꞌem ire pejejemotywea Jarejuwarete ꞌga upe.
59,5,1,Ikaꞌaranũũ kwai maꞌe ꞌgã neko tyweawamIkaꞌaranũũ kwai maꞌeramũ ki peapyaka jejeꞌeg are. Pẽẽ mũ ꞌawamũ ikaꞌaranũũ kwai maꞌeramũ futat numiamũ. Aꞌere nepeenuwi Jarejuwarete ꞌga porogyta. Aꞌeramũ nipo pẽẽ anure pejekou tywet. Pẽꞌarasiga nipo pẽ nerekou. Pejeꞌarasiga nipo pẽẽ erajaaꞌwau erajemogyau.
59,5,2,Pẽkaraemã nipo iꞌmuꞌmuga etee iꞌwau. Pẽnaitya nipo kupiꞌia tee iꞌwaupap.
59,5,3,"Pẽkaꞌaranũũ ywopeꞌia nipo weposipopopawamũ etee ꞌupa. Aꞌeramũ nipo Janeruwarete ꞌga wowase ae majatykaaw ipe, tekotee ꞌgã ꞌjau pẽ nupe: “Esak ikaꞌaranũũ kwai maꞌe ꞌgã. Ikaꞌaranũũ kwai agawewi ꞌgã ꞌã jepi. Aꞌetea ꞌgã ꞌã akateꞌem ajaupe jepi. Nomonoiꞌi futari ꞌgã ape ꞌgã nupe. Weposipopopawamũ etee futat ꞌupa. Aꞌeramũ iꞌmuꞌmuga etee futat iꞌwaupap tuwamũ”, ꞌjau nipo ꞌgã pẽ nupe. Sãꞌã mirurua aeroꞌo motoꞌoma ae mojeroꞌwua. Nan tee futat nipo pẽẽ ikaꞌaranũũ kwai maꞌeferamũ. Pẽkaꞌaranũũ ꞌmuꞌmugera pẽnakateꞌemawera resaukari. Aꞌeramũ nipo Janeruwarete ꞌga pẽ nerekou tywet ee."
59,5,4,"Kaꞌaranũũa ꞌã pemonoꞌog ekoete jepi. Aꞌere ꞌã nepemepyi pejejemiayuwa ꞌgã jepi. Aꞌeramũ nipo ꞌgã pẽ momeꞌwau Jarejuwarete ꞌga upe. “Kwaiwete agawewi ꞌgã kaꞌaranũũa. Aꞌetea ꞌgã nomepyi ojeupe ore porowykyramũ ikue”, ꞌjau nipo ꞌgã pẽ momeꞌwau Jarejuwarete ꞌga upe, Pãjẽeteete ꞌga upe."
59,5,5,ꞌAwa ywy pe pejejemogyau kwaiwete futat pẽkaꞌaranũũa. Aꞌeramũ ꞌã pẽẽ pejeporowykyaweꞌem. Pejejemifutara etee ꞌã pẽẽ iapou. Sãꞌã pẽẽ pejejeymawa mũ mokyꞌra iꞌupyramũ. Aꞌeramũ ꞌã pẽẽ imoporowykyukareꞌema. Aꞌeramũ ꞌã pẽẽ ikyꞌra re ijukau. Nan tee futat pẽẽ. Nepeporowykyi. Pejejemifutara etee ꞌã iapou. Aꞌeramũ nipo anure Janeruwarete ꞌga pẽ monoukaa mamaꞌeukwaawa rapyaw ipe pẽ nerekou tyweaete.
59,5,6,"Ikaꞌaranũũ kwai maꞌeramũ pẽẽ mũ pejejajukaukaa ekoete pejejaupe. ꞌWyriara upe nipo pẽẽ ꞌgã amũ nerawau ekoete ꞌgã jeꞌẽwuꞌjaga. “Ekoay ꞌgã mamaꞌe tywera apou jee. Ejukaukat ꞌgã”, ꞌjau nipo pẽẽ ꞌwyriara upe. Aꞌeramũ nipo pẽẽ ꞌgã jukaukaa ekoete. Nuapoi agawewi nipo ꞌgã mamaꞌe tywera. Aꞌetea nipo ꞌgã ꞌgã jukaukaa ekoete. Nuerowiari tãmẽjẽ ꞌgã, “naapoi je mamaꞌe tywera” ꞌgã ꞌeramũ. Nikaꞌaranũũi wejue ꞌga. Aꞌeramũ ꞌga ojepyareꞌema."
59,5,7,Peapesak Jarejararete ꞌga ruraPẽẽ ꞌã jepytuna ꞌjawe jee. Pejejereko tyweramũ kasi pejepyat ne. Janeruwarete ꞌga te nipo pẽ nepyat anure. Jarejararete ꞌga jewyra ete ki peapesak pejejemogyau pejejemogekoweꞌem futat. Sãꞌã aeko jaramũ ae jemogya ko pypiara tyarũ rapesaga. Najemaꞌnẽmaꞌnẽi ꞌã ae ityarũ are.
59,5,8,Nan tee futat pejemogy Jarejararete ꞌga rura rapesakaramũ. Pejejorypaweꞌemamũ futat pejejemogyau. Anurenureꞌi nipo ꞌga ruri nũ. Ko futat nipo iwaẽmi jaꞌwyjaꞌwy ꞌga ruawa upe. Aꞌeramũ pẽẽ pejejemogypyyka etee futat pejejemogyau ꞌga rura rapesaka.
59,5,9,"Pejuagoꞌo awi tesirũgatu Jejui ꞌga rerowiaara ꞌgã amũ nekoramũ. Najane rũi sajuereko jarejeape. Jejui ꞌga te jane rereko weape. Anurenureꞌi futat nipo ꞌga ruri. Aꞌeramũ ꞌga te “nepẽaꞌwyri pẽẽ Jarejuwarete ꞌga upe”, ꞌjawarũ janee. Jane, nepẽaꞌwyri pẽẽ Jarejuwarete ꞌga upe jarejaupe jane ꞌe re nipo Janeruwarete ꞌga jane rereko tyweretei aipo jarejaupe ꞌeawer are."
59,5,10,"Kunumĩmet. Kũjãmet ꞌjau. Pẽneaꞌar iki Jarejuwarete ꞌga porogyta momeꞌwarera ꞌgã nee. Ymã ꞌã ꞌgã jemogyi Janeruwarete ꞌga porogyta momeꞌwaramũ ꞌgã nupe rakue. Aꞌere ꞌã Janeruwarete ꞌga porogytafer are iporenuwiwereꞌema ꞌgã ꞌgã nereko tyweretei rakue. Aꞌere ꞌã ꞌgã wereko tywereteramũ miamũ ꞌgã nopoiri futari Jarejuwarete ꞌga momeꞌu awi rakue. Uag maꞌe ꞌgã te ajemogy wereko tywera upe. Ojemouaga etee futat wereko tyweramũ. Aꞌere ꞌgã jeroꞌwuroꞌwui etee futat Jarejuwarete ꞌga porogyta momeꞌu are. “Jarejuwarete ꞌga porogyta momeꞌwarypyara ꞌgã ikuꞌi ajemogyau rakue”, saꞌe ꞌã jane ꞌgã momeꞌwau jepi. “Nopoiri futari ꞌã ꞌgã Jarejuwarete ꞌga porogyta momeꞌu awi rakue”, ꞌjau jane ꞌã jepi. Sãꞌã Jo ꞌga rakue. Jo ꞌga rerekwawer are pẽneaꞌat. Jo ꞌga ꞌã ojemouaga etee futat akou wereko tywera upe rakue. Opoireꞌema futat Jarejuwarete ꞌga rerowiar awi rakue. Aꞌeramũ Janeruwarete ꞌga ꞌjau ojeupe: “Esagesage Jo ꞌga jee. Wereko tywerete agawewi ꞌgã ꞌga je ree. Aꞌetea ꞌga nopoiri futari je rerowiar awi”, ꞌjau Janeruwarete ꞌga Jo ꞌga upe, ojerowiaa Jo ꞌga ree rakue. Aꞌeramũ Janeruwarete ꞌga mamaꞌe esage monou Jo ꞌga upe. Janeruwarete ꞌga ꞌã aꞌjea futat ajemuaẽm jane ree. Opotaꞌwaramũ futat ꞌga jane ree. Aꞌeramũ ꞌga mamaꞌe esage mua janee."
59,5,12,"ꞌAwamũ je mamaꞌe mũ ree pẽ muꞌei. Pejejaupe pejeporogytau ki peporogyta esage etee futat. Mamaꞌe aꞌjea etee futat ki pemomeꞌu pejejaupe. “Mamaꞌea je aapo”, ꞌjau ki aꞌea peapo pejeꞌeawer imũ etee. Amumera ꞌgã nipo oꞌme ekoeteramũ, “ywagipewara ꞌgã neape je mamaꞌe apoi. Ywy apoarera ꞌga reape nanẽ je iapoi nũ. Je kwaap ꞌgã. Okwaap ꞌgã jeremimomeꞌua aꞌjea futat”, ꞌjau futatee nipo ꞌgã ajemogyau. Aꞌere kasi pẽẽ aipo peꞌje ne. “Je renũi ekoete kasi pejepe ne”, ꞌjau ꞌã Janeruwarete ꞌga janee rakue. Aipo pẽ ꞌe ekoeteramũ nipo Janeruwarete ꞌga ꞌi pẽ nupe: “Nepẽaꞌwyretei jee”, ꞌjau nipo ꞌga pẽ nupe, pẽ monou muku ojewi."
59,5,13,"Pemono ki pejejeꞌega ꞌga upeIꞌarasig maꞌeramũ pejejeꞌega monou Jarejuwarete ꞌga upe. Ikuꞌi maꞌeramũ maraka raꞌaga ꞌga muorypa. “Ene te ꞌã eneresagesage oree”, ꞌjau ki pẽẽ pejemarakaꞌaga Jarejuwarete ꞌga upe."
59,5,14,"Pejekaruaramũ ki Jejui ꞌga rerowiaara ꞌgã ꞌwyriara ꞌgã peenũi amũ. “Pejot pejejeꞌega monou Kuꞌjywa ꞌga upe je ree”, ꞌjau ki pẽẽ ꞌgã nupe. Aꞌeramũ ꞌgã ꞌua Jejui ꞌga rer imũ miarakawenana monou pẽapyteꞌrarimũ oporogytau Jarejuwarete ꞌga upe pẽ nee."
59,5,15,Ojeupe werowiaara ꞌgã porogyta re Janeruwarete ꞌga pẽkaruara peꞌai pẽ nui. Pẽtywera reewe ipeꞌau pẽ nui.
59,5,16,"Pẽẽ mũ nipo mamaꞌe tywera apo awi pejejeateeaꞌneꞌemamũ. Aꞌeramũ ki pejemomeꞌu pejejaupe. Aꞌeramũ pẽẽ pejejeꞌega pejejotywer are Jarejuwarete ꞌga upe. Aipo ꞌjau: “Kiapiꞌni. Mamaꞌe tywera ꞌga wapo akou. Aꞌeramũ ꞌga ꞌawamũ otywera reruꞌarasiga erekou. Aꞌeramũ ene ꞌga katuꞌoka ꞌga tywer awi. Emoit ꞌga tywera ꞌga wi”, ꞌjau ki pẽẽ pejejeꞌega Jarejuwarete ꞌga upe pejejuee. Aꞌeramũ Janeruwarete ꞌga ꞌga katuꞌoka nũ, ꞌga mueateeu mamaꞌe tywera apo awi. Ojeupe ako esage maꞌe ꞌga jeꞌegamũ Janeruwarete ꞌga ꞌga porogyta renuwi futari. Mamaꞌea ꞌga wapo aꞌjea futat ꞌga jeꞌeg imũ. Aeremiapoeꞌema miamũ ꞌga wapoukat ae upe ojeupe enũi re."
59,5,17,"17,18 Pẽneaꞌat Eliasi ꞌga ree. Esage maꞌe ꞌga. Ymã ꞌã ꞌga jeꞌegi Jarejuwarete ꞌga upe rakue. “Amana kyreꞌema je afutat”, ꞌjau ꞌga ꞌã ojeꞌega Jarejuwarete ꞌga upe rakue. Aꞌeramũ ꞌã Janeruwarete ꞌga ꞌga ꞌeawera rupi ete futat muapyra kwara magwapa amana mogyrukareꞌema rakue. Aꞌeramũ ꞌã Eliasi ꞌga muapyra kwara kwaw ire ojeꞌega Jarejuwarete ꞌga upe rakue nũ. “Ere amana mogyrukaa nũ”, ꞌjau ꞌga ꞌã ojeꞌega Jarejuwarete ꞌga upe rakue nũ. Aꞌerauwe ꞌã Janeruwarete ꞌga amana mogyrukaa rakue nũ. Aꞌeramũ futat ꞌã temiꞌua ojeupa rakue nũ. Maira te Eliasi ꞌga rakue? Naani. Aea futat ꞌga, jane ꞌjawe futat ꞌga."
59,5,19,"19,20 Kunumĩmet, kũjãmet. Janeruwarete ꞌga porogyta ꞌã aꞌjea futat agawewi. Aꞌetea nipo pẽẽ mũ Jarejuwarete ꞌga porogyta rerowiaraipa pejepoia ꞌga wi. Aꞌere ki Jarejuwarete ꞌga porogytafer awi ipoireꞌemamũ pejeꞌeg ꞌga wi opoit maꞌe ꞌgã nupe. Maran gatu nipo ꞌgã ꞌã ojewyreꞌema ꞌga rerowiara upe nũ. Aꞌeramũ nipo werowiaruꞌjawamũ Jejui ꞌga ꞌgã tywera peꞌau ꞌgã nui nũ, ꞌgã katuꞌoka ꞌgã mogyau nũ. Aꞌeramũ ꞌgã awaweꞌem mamaꞌeukwaawa rapyaw ipe. Jejui ꞌga ꞌgã monoukareꞌema peu. Werowiaruꞌjawamũ wejue ꞌga ꞌgã nomonoukari ꞌgã mamaꞌeukwaawa rapyaw ipe.Pẽnoryw iki pejejemogyau morogyta esage are, kunumĩmet, kũjãmeramũ nanẽ nũ je ꞌi pẽ nupe.Kweramũ etee jeremimomeꞌua. Series, "
60,1,1,"1 PedroJe Pedroramũ kaꞌarana akwasiat imonou pẽ nupe. Je Jejui Kristu ꞌga remimonoferamũ. Ymã ꞌga je monoi kwe pe ojemomeꞌwaukaa jee ikue. Aꞌeramũ je kaꞌarana kwasiaa imonou pẽ nupe. Pẽẽ ꞌã Jarejuwarete ꞌga remiayuwa. Pẽꞌwyr awi ꞌã ꞌgã amũ pẽ mokwasiꞌwau rakue. ꞌAwamũ aje ꞌã pejemogy pejekwasiꞌwau tekotee ꞌgã ywy pe. Põtu ywy pe, Garasi ywy pe, Kapatosi ywy pe. Asia ywy pe, Pitini ywy pe. Mĩmer imũ ꞌã pejekwasiꞌwau pejejemogyau rakue. Aꞌeramũ je kaꞌarana kwasiaa imonou pẽ nupe. Ymã Janeruwarete ꞌga pẽ pyyrũi ojeupe rakue. Wemifutar imũ etee futat ꞌga pẽ mũꞌjãu mamaꞌeukwaawa ꞌwyriara remiayuw awi. Aꞌeramũ ꞌga ꞌAgesagea pẽ mogyau Janeruwarete ꞌga remiayuwamũ, pẽ muesageu ꞌga upe. “ꞌAgera ꞌgã je amũꞌẽ tejaꞌyra ꞌga jeꞌega renuparamũ”, ꞌjau Janeruwarete ꞌga pẽ nupe rakue. “Jeraꞌyra ꞌga amanũ ꞌgã tywer are ako ikue”, ꞌjau ꞌga ꞌã rakue. “Aꞌeramũ je Jejui Kristu ꞌga ree je jemogypyygi tekou ꞌgã ꞌeramũ je ꞌgã tywera moia ꞌgã nui”, ꞌjau ꞌga ꞌã pẽ nupe rakue.Aꞌeramũ je ꞌjau ꞌga upe pẽ nee: “Eneresagea ꞌgã nerekoa je afutat, ki Kuꞌjyp. Emopyꞌataꞌwa nanẽ ki ꞌgã imogyau”, ꞌjau je Jarejuwarete ꞌga upe pẽ nee."
60,1,3,"Pẽkuꞌi ki Jejui ꞌga ree“Ene te ꞌã eneresage oree, saꞌe ki Jejui Kristu ꞌga Ruwarete ꞌga upe, Jarejararete ꞌga Ruwarete ꞌga upe”, ꞌjau je pẽ nupe. ꞌGa manũ re ꞌã Janeruwarete ꞌga Jejui Kristu ꞌga moferapa rakue nũ. Aꞌeramũ nipo Janeruwarete ꞌga waꞌyrarete ꞌga rerowiaaramũ jane mogyau waꞌyramũ. Jane ree ꞌga poriaa te nipo ꞌga rerekou. Aꞌeramũ nipo ꞌga jane mogyau waꞌyramũ, waꞌyrarete ꞌga rerowiaaramũ. Aꞌeramũ jane aꞌeramũ Jarejuwarete ꞌga pyri jarejemogy rapesaka jarejemogyau. Jejui Kristu ꞌga ꞌga imoferapa. Jejui ꞌga moferaweꞌem ire amunipo ꞌã jane nanẽ niferawaꞌuweri nũ. Aꞌere ꞌã ꞌga ferawi rakue. Aꞌeramũ jane “Jejui ꞌga ꞌjawerimũ etee futat jareferapa nũ, ꞌga jane moferapa jane rerawau ojepyri nũ” ꞌe are jarejemogypyyka jarejemogyau. Aꞌeramũ jane jarejeupe mamaꞌe esagea ꞌga imura rapesaka. Ojepyri jane oramũ ꞌga mamaꞌe esage mua wemiayuwamũ janee. ꞌAwamũ futat ꞌga janee wemimurama mỹina gatu ojepyri. Peu jane upe ꞌga remimurama nateepawi. Peu nitywi futari jypemeruua, mamaꞌe ꞌwara. Nitywi futari mamaꞌe moteꞌara. Maꞌeramũ ꞌã ꞌga imỹi gatui peu futat janee."
60,1,5,"Werowiaaramũ ꞌga ojejukau jane ree. Wemifutar imũ etee futat ꞌga mamaꞌeay resaukaa janee, ojee janejemogypyyga resaukaawamũ. ꞌGa opãjẽ mũ jane momoirukareꞌema ojewi. Aꞌeramũ nipo ꞌur ire Jejui ꞌga jane rerawau ywag ipe jane mogyau ojepyri nakwaparimũ warãu rũi futat. Aꞌeramũ nipo Janeruwarete ꞌga jane upe wemimỹi gatufera mua janee. Aꞌeramũ nipo ꞌga jane mueapyou jarejeupe wemiapofer are."
60,1,6,"ꞌAwamũ nipo mamaꞌeaya jesaukari pẽ nupe kwaiwete. Aꞌeramũ nipo pejeꞌarasigamũ pejejemogyau. Aꞌere ꞌga pyri pejeo are pẽneaꞌat pejekuꞌiramũ pejejemogyau. Mamaꞌeay upe pẽnuagamũ pẽ nesakara ꞌgã ꞌjau: “Na pa je raꞌe. Werowiat ꞌgã Jejui ꞌga aꞌjea futat. Nopoiri futari ꞌgã ꞌga wi ojeupe mamaꞌeay jesaukaramũ miamũ”, ꞌjau nipo pẽ nesakara ꞌgã. Sãꞌã ourua. Itarewara ꞌga ꞌã ita rapyau ouru resakawamũ. Nan tee futat Janeruwarete ꞌga mamaꞌeay resaukari pẽ nupe ojee pejemogypyyga resaukaawamũ. “Taesak tejerowiaararete ꞌgã amũ ꞌjau kwy”, ꞌjau ꞌga ojeupe, mamaꞌeay resaukaa janee. Ojeupe mamaꞌeay jesaukaramũ ꞌga rerowiaraipara ꞌgã poiri ꞌga rerowiar awi. Aꞌere ꞌga rerowiaararete ꞌgã nopoiri futari ꞌga wi. Wuagamũ etee futat jupe. Mamaꞌeay upe pejejuagamũ pẽẽ pejejemogypyyka etee te Kristu ꞌga ree. Aꞌeramũ ꞌgã amũ pẽ momoirukareꞌema ꞌga rerowiar awi. Ouru ꞌã epy ete numiamũ. Aꞌere anure ourua miamũ teepawamũ. Aꞌere Jejui ꞌga rerowiaaramũ jane nanarũi. ꞌGa etee te erowiaramũ nitywi futari ꞌga rerowiar awi pẽ momoirukaara ꞌga amũ. Aꞌeramũ nipo Janeruwarete ꞌga, Jejui ꞌga ruaw ipe, ꞌjau pẽ nupe: “Jeraꞌyrarete ꞌga perowiat nanimenime. Nepepoiri futari ꞌga rerowiar awi pejejeupe mamaꞌeay jesaukaramũ miamũ. Aꞌeramũ pẽẽ pejejesageramũ jee”, ꞌjau nipo ꞌga pẽ nupe. Aꞌeramũ ꞌga pẽ monou ojepyri nakwaparimũ warãu rũi futat, pẽ pojeuwukaa ojeꞌjawe ꞌgã nupe."
60,1,8,Nepeesagi agawewi Jejui ꞌga rakue. Aꞌetea pẽporomutat ꞌga ree. ꞌAwamũ nanẽ ꞌã pẽẽ ꞌga resakeꞌema nũ. Aꞌetea perowiarete ꞌga. Aꞌeramũ pejekuꞌiramũ pejejemogyau ꞌga ree. Saaꞌe ywagipewara ꞌgã kuꞌia ꞌga ree. Nan tee futat pẽkuꞌi ꞌga ree. Maꞌeramũ sipo pẽkuꞌi pejejemogyau ꞌga ree? Jejui ꞌga perowiat nanimenime pejejemogyau. Aꞌeramũ ꞌga pẽ katuꞌoka. Anure nipo ꞌga pẽ mogyau ojepyri nakwaparimũ rũi. Aꞌeramũ ki pẽkuꞌi pejejemogyau.
60,1,10,"10,11 Ymã, Jejui ꞌga rureꞌemauwe, Janeruwarete ꞌga jeꞌega momeꞌwara ꞌgã Jejui Kristu ꞌga rura momeꞌui ojepyriwara ꞌgã nupe rakue. Janeruwarete ꞌga ꞌAgesagea ꞌgã muꞌakwaawukaaꞌi ꞌga rur are. Aꞌere ꞌgã naeapyoi katui ee. Aꞌeramũ ꞌgã ꞌjau: “Anure nipo Janeruwarete ꞌga ꞌga amũ muri ae katuꞌokawamũ. Aꞌeramũ nipo ꞌga rerowiareꞌema ꞌgã ꞌga rerekou tyweaete, ꞌga jukau. Aꞌere nipo ꞌga manũ re Janeruwarete ꞌga mamaꞌe esage apoi ꞌga upe”, ꞌjau ꞌgã nakue. Aꞌere ꞌgã naeapyoi katui ee. Nokwaawi nanẽ ꞌgã Kristu ꞌga ruawa nũ. Aꞌeramũ ꞌgã oporokwaawiweramũ ee. “Maranime sipo Janeruwarete ꞌga ꞌga muri?” ꞌjau ꞌgã ojeupe. “Maran sipo ꞌga ruri?” ꞌjau ꞌgã ajemogyau. Aꞌere ꞌgã naeapyoi katui ꞌga ree."
60,1,12,"“Pejejeupe jeremimomeꞌufera pemomeꞌu ꞌgã nupe”, ꞌjau Janeruwarete ꞌga ojeꞌega momeꞌwara ꞌgã nupe rakue. “Naꞌawamũ ako maꞌeramũ pẽ nupe rũi je ꞌi aipo ꞌjau. Anure ojeup maꞌeramũ ꞌgã nupe ijeaporama te je amomeꞌu pẽ nupe. Aꞌeramũ ojeapoweꞌem pẽ nekoramũ”, ꞌjau ꞌga ꞌgã nupe rakue. ꞌAwamũ ꞌã ꞌgã amũ awau Jejui ꞌga momeꞌwau pẽ nupe raiꞌi. Ymã Janeruwarete ꞌga Uꞌagesage muri ywag awi janee ikue. Aꞌeramũ ꞌga ꞌAgesagea ꞌawamũ Jejui ꞌga momeꞌwaukaa ꞌgã nupe pẽ nupe. Ywagipewara ꞌgã ꞌã weapyoweramũ Jejui ꞌga momeꞌu are numiamũ. Aꞌere ꞌgã ꞌã naeapyoi futari ee. “Najereapyoi je Jejui ꞌga remiapofer are”, ꞌjau ꞌgã ꞌã ojeupe."
60,1,13,"Pepoir iki mamaꞌe ekoete apo awiJaneruwarete ꞌga pẽ katuꞌoka waꞌyra ꞌga pẽẽ erowiaramũ. Aꞌeramũ ki pẽẽ pejepoia mamaꞌe ekoete apo awi. ꞌGa remifutar imũ etee futat pẽẽ mamaꞌe apou. Pẽneaꞌat kasi mamaꞌe ekoete apo are ne. Pejejea mỹina ꞌga ree. Pejejemogypyyka etee ki pejejemogyau ꞌga rur are. Anure nipo, Jejui Kristu ꞌga ruaw ipe nipo Janeruwarete ꞌga mamaꞌe esage monoi pẽ nupe. Aipoa ki peapesak pejejemogyau."
60,1,14,Jarejuwarete ꞌga raꞌyramũ pejemogy. Aꞌeramũ ki pẽẽ ꞌga jeꞌega renupa katu katu pejejemogyau. ꞌGa rerowiareꞌema ako pẽẽ mamaꞌe apou pejejemogyau pejejemifutar imũ etee ikue. Aꞌere kasi ꞌawamũ peapo mamaꞌea pejejemifutar imũ etee pejejemogyau ne.
60,1,15,"Jarejuwarete ꞌga remifutar imũ etee ki ꞌawamũ mamaꞌea peapo. Ymã te ꞌã ꞌga pẽ mũꞌẽi mamaꞌe tywera apoara ꞌgã nui, pẽ mogyau wemiayuwamũ rakue. Nuapoi futari ꞌga mamaꞌe tywera. Niparuapoweri nanẽ ꞌga mamaꞌe tywer are nũ. Mamaꞌe esagea etee ꞌga iapou. Aꞌeramũ ki pẽẽ pejejemogyau esage ꞌga ꞌjawe."
60,1,16,"Ymã te ꞌã Janeruwarete ꞌga kaꞌarana kwasiarukari Moisesi ꞌga upe rakue: “Naapoi futari je mamaꞌe tywera. Aꞌeramũ ki pẽẽ pejejemogyau esage je ꞌjawe. Pẽẽ nanẽ mamaꞌe tywera apoweꞌem nũ, je ꞌjawe nũ”, ꞌjau ꞌga ikwasiarukaa ꞌga upe rakue."
60,1,17,"Jarejuwarete ꞌga jane enũina, Kiapiꞌni, ꞌjau jane ꞌga upe. ꞌGa ꞌã ojejuka pãwẽ pãwẽ jane ree. Aꞌeramũ ꞌga anure jane mepyau janeremiapofer are. Mamaꞌe tywera apoara ꞌgã ꞌga erekou tyweaete. Mamaꞌe esage apoaramũ ꞌga jane rerekou esage. Aꞌeramũ ki pẽẽ pejejemogyau esage etee, ꞌga pojeupa, ꞌga pyri pejewaweꞌẽwe futat."
60,1,18,"18,19 Ymã te ꞌã jane jemogy ekoetei tee rakue, ymãwarera jareypy ꞌeawer imũ etee rakue. Aꞌere jane ꞌawamũ “Jejui ꞌga janetywera omepy, jane mũꞌjãu mamaꞌe tywera apoara ꞌgã nui” ꞌe kwaawi. Maꞌja pyu sipo ꞌga janetywera mepyi? Ouru pyu sipo ꞌga imepyi? Naani. Prata pyu sipo ꞌga imepyi? Naani. Jejui ꞌga ꞌã amanũ janetywera mepyau rakue. Anure ouru, prata, mĩmera miamũ teepawamũ etee futat. Aꞌere Jejui ꞌga te ꞌga manũi janetywera mepyau ꞌUwarete ꞌga upe janee. Sãꞌã ore judeuramũ karupaꞌmĩ jukaa wy rekoꞌwoga orotywera mepyawamũ ikue. Karupaꞌmĩ esagea etee ore ijukau ꞌga upe. Karupaꞌmĩ teua ore narajukaaꞌuweri iapyaweꞌem Jarejuwarete ꞌga upe. Nan tee futat Jejui ꞌga ojejukaukaa ꞌgã nupe, owy rekoꞌwogukaa ꞌgã nupe janetywera mepyawamũ rakue. ꞌGa etee te ꞌã esageay maꞌea. Aꞌeramũ ꞌga etee futat janetywera mepyarũmũ. Epy ete te ꞌã janetywera repya, karupaꞌmĩ repy apyraapa."
60,1,20,"Ymã te ꞌã Janeruwarete ꞌga ywy apoeꞌemauwe, Jejui ꞌga pyyrũi janetywera mepyawamũ rakue. ꞌAwamũ futat aje ꞌã ꞌga ꞌga muri ywy pe pẽ poaawamũ raiꞌi. Aꞌeramũ ꞌga ꞌga kwaawukaa pẽ nupe raiꞌi."
60,1,21,"Janeruwarete ꞌga ꞌã ꞌga moferapa, ꞌga mogou ꞌga mỹina ꞌwyriaramũ janee. Aꞌeramũ ꞌã pẽẽ Kristu ꞌga ree Jarejuwarete ꞌga rerowiaa pejejemogyau. Kristu ꞌga ree pejejeupe Jarejuwarete ꞌga remiaporama rapesaka pejejemogyau."
60,1,22,"Jejui ꞌga jeꞌega peenup katu katu pejejemogyau. Aꞌeramũ pẽẽ pejepoia mamaꞌe tywera apo awi, pejejekatuꞌoka ꞌga upe. Aꞌeramũ pẽẽ pejeporomutaramũ Jejui ꞌga rerowiaaramũ pejejuee. Aꞌeramũ ki pẽẽ ꞌawamũ taetu pejeporomutaramũ pejejuee."
60,1,23,Sãꞌã ae kũimaꞌeramũ ae jaꞌyrapya. Aꞌeramũ ꞌã uꞌar ire kunumĩa ajemogyau taꞌyriara ꞌga raꞌyramũ. Aꞌere ꞌã anure tuwa amanũmũ etee jui. Aꞌere nanarũi Janeruwarete ꞌga rekoi janeruwamũ. Namanũi futari ꞌga. ꞌGa jeꞌega nanẽ ateepaweꞌemamũ nũ. Aꞌeramũ ꞌga ojeꞌega pẽẽ erowiaramũ Janeruwarete ꞌga pẽ mogyau waꞌyramũ ojeꞌjawe.
60,1,24,Ymã Janeruwarete ꞌga kaꞌarana kwasiarukari Isai ꞌga upe rakue:“Sãꞌã ꞌywotyra.Aꞌeramũ ꞌã ipotyra kamẽsĩete te futat opỹijagamũ.Kamẽsĩete te futat ꞌã ipotyra uꞌaa oꞌyw awi.Nan tee futat aea.Kamẽsĩete te ae pawi.
60,1,25,"Aꞌere Janeruwarete ꞌga jeꞌega nateepawi futari”,ꞌjau ꞌga ikwasiarukaa ꞌga upe rakue.Aipoa ꞌga jeꞌega aꞌjea futat. Pẽ nupe Jejui ꞌga ree morogyta esage momeꞌuramũ ꞌgã aipoa ꞌga jeꞌega futat ꞌgã imomeꞌwau pẽ nupe."
60,2,1,Pejemuꞌe ki Jejui ꞌga reeꞌGa jeꞌega renuparamũ pẽẽ pejejekatuꞌoka pejejemogyau ꞌga upe. Aꞌeramũ ki pẽẽ aꞌeramũ pejepoia mamaꞌe tywera apo awi. Pẽꞌme kasi ne. Pejuerekoay kasi mamaꞌe are ne. Pejakurap kasi ne. Peapo kasi mamaꞌe tywera ne.
60,2,2,"Kunumĩakyra ꞌjawe ki pejemogy. Sãꞌã kunumĩakyra ꞌgã oy kamy uwejuweja. Nan tee futat ki pẽẽ. Pejemuꞌe ki ꞌga jeꞌeg are auꞌjeteramũ. Oy kamy are kunumĩakyra ꞌgã opifuakaramũ ajemogyau. Nan tee futat pẽẽ ꞌga jeꞌega renuw ire pejejemogyau ꞌga rerowiaarareteramũ. ꞌGa jeꞌega wesageramũ etee futat pẽ nupe. Nitywi futari mamaꞌe tywera ipype. Aꞌeramũ ki pẽẽ ꞌga jeꞌeg are pejejemuꞌeweramũ pejejemogyau. ꞌGa jeꞌeg are etee pejejemuꞌe re ꞌga remifutara kwaapa pejejemogyau. Ymã Janeruwarete ꞌga kaꞌarana kwasiarukari ꞌga amũ upe rakue. “Janejararete ꞌga esage”, ꞌjau ꞌga ikwasiarukaa ꞌga amũ upe rakue. Janeruwarete ꞌga pẽ katuꞌoka rakue. Aꞌeramũ pẽẽ “Janejararete ꞌga esage” ꞌe kwaapa. Series,  Jarejuwarete ꞌga perowiat rakue. Aꞌeramũ ki ꞌawamũ taetu pẽẽ ꞌga rerowiaa pejejemogyau. ꞌOga apoara ꞌjawe Janeruwarete ꞌga. Sãꞌã ꞌoga apoara ꞌgã ꞌyw esagea etee imũꞌẽa tupaaꞌmywareteramũ. ꞌYw esagea etee nanẽ ꞌgã erawau inuga tupaaꞌmywamũ. Itaoga apoara ꞌgã nanẽ ita esagea etee imũꞌjãu nũ. Aꞌeramũ ꞌã itaoga apoara ꞌga ita amũ monou imomoa ojewi. Aipoa ita niaꞌwyri ꞌgã nupe. Nan tee futat judeuramũ oreꞌwyriara ꞌgã Jejui ꞌga reroyrũmũ. Aꞌeramũ ꞌgã ꞌga jukaukaa jefaruu ꞌgã nupe ikue. Aꞌere Janeruwarete ꞌga ꞌgã nemiroyrũmera ꞌga mogoi ꞌwyriaramũ wemiayuwamũ janee. “Esage ꞌga. Aꞌeramũ je ꞌga mogou ꞌwyriarareteramũ orojemiayuwa ꞌgã nupe”, ꞌjau ꞌga rakue. Itaoga apoara ita esage etee imũꞌjãu wog are. Aꞌeramũ ꞌga imỹina tenaw ipe te tee. Nan tee futat Janeruwarete ꞌga pẽ mũꞌjãu wemiayuwamũ. Aꞌeramũ ki pẽẽ pejejemogyaukaa ꞌga upe ꞌga remifutar imũ etee futat. Ymã judeuramũ ore mamaꞌe rerooi mainana ꞌgã nupe ikue: “Emono Jarejuwarete ꞌga upe jee”, ꞌjau ore erawau ꞌgã amũ nupe ikue. Mainana ꞌgã etee te oporowyky ꞌga upe ikue. Aꞌere jane ꞌawamũ jane jemogyi mainana ꞌjawe ꞌga upe. Kristu ꞌga rerowiaaramũ jane juejue etee futat saporowyky ꞌga upe. Ymã ꞌã judeuramũ ore orojeymawa monou ꞌga upe rakue. Aꞌere jane ꞌawamũ jane jemogyi ꞌga upe oporowyky maꞌeramũ. “ꞌGa ꞌAgesage pãjẽ mũ je mamaꞌe apoi ꞌga upe, ꞌga muorypa”, ꞌjau pẽẽ ꞌã ꞌawamũ. Jejui Kristu ꞌga ꞌã pẽẽ erowiaa pejejemogyau. Aꞌeramũ nipo Janeruwarete ꞌga ꞌjau pẽ nupe: “Esage ꞌgã porowykya jee”, ꞌjau nipo ꞌga pẽ nupe."
60,2,6,"Ymã te ꞌã Janeruwarete ꞌga ojeꞌega kwasiarukari kaꞌaran are Isai ꞌga upe rakue:“Sãꞌã itaoga apoara ꞌgã.Itapewuu renuẽma jui.Aꞌeramũ ꞌã ꞌga aipoa ita monou imojypa iypy pe.Aꞌeramũ ꞌã aipoa ajepeja ita koka imotypa.Aꞌeramũ futat ꞌã akuꞌjaweꞌem. Nan tee futat je tejemimono ꞌga monoi Sião ꞌjaw ipe,Siãoa Jerusarega rer irũ. ꞌga rerowiaara ꞌgã nupe aꞌeramũ futat nipo.Aꞌeramũ futat nipo ꞌga rerowiaara ꞌgã akuꞌipaweꞌemamũ futat ꞌga ree”,ꞌjau ꞌga ikwasiarukaa ꞌga upe rakue."
60,2,7,"Jejui ꞌga rerowiaaramũ pẽẽ ꞌjau: “Ita esage ꞌjawe ꞌga”, ꞌjau pẽẽ ꞌga upe. Aꞌere nipo ꞌga rerowiareꞌema ꞌgã niporomutari ꞌga ree. Ymã te ꞌga amũ kaꞌarana kwasiari ꞌga ree rakue:“Itaoga apoara ꞌgã weroyrũ amũ itaa numiamũ.Niaꞌwyri aipoa itaa ꞌgã nupe. Aꞌere ajepeja ꞌga ruri ꞌgã nemiroyrũmera ita pyyka imonou ꞌoga ypykokaramũ”,ꞌjau ꞌga ikwasiaa rakue."
60,2,8,"Anure Isai ꞌga ikwasiaa ee nũ:“Aipo ita are nipo kwaiwete ꞌgã ꞌari.Aipo ita ꞌgã netygukaa”,ꞌjau Isai ꞌga ikwasiaa rakue.Nan tee futat nipo Jejui ꞌga rerowiareꞌema ꞌgã jemogyi ita are uꞌat maꞌe ꞌjawe. Niporenuwiweri ꞌgã ꞌga momeꞌu are. Niparuerowiariweri ꞌgã Jejui ꞌga ree. Aꞌeramũ ꞌgã ojereko tywerukaa Janeruwarete ꞌga upe. Nan Janeruwarete ꞌga jane rerekoi Jejui ꞌga momeꞌu are janeporenuwiwereꞌemamũ. Ymã we futat ꞌã Janeruwarete ꞌga ꞌi rakue: “Tejaꞌyra ꞌga rerowiareꞌema ꞌgã je areko tywet”, ꞌjau ꞌga ꞌã ojeupe rakue. Aꞌeramũ ꞌga wemifutar imũ etee futat ꞌgã nerekou tyweaete."
60,2,9,"Aꞌere nanarũi Kristu ꞌga rerowiaaramũ jane. Ymã we Janeruwarete ꞌga jane mũꞌjãu ꞌgã nui, jane mogyau wemiayuwamũ. Janeruwarete ꞌga futat ꞌã jane ꞌwyriararetereteramũ. Ojeupe oporowyky maꞌeramũ ꞌga jane mogyau. Wemiayuwamũ futat ꞌga jane mogyau. Janeruwarete ꞌga kwaapareꞌema ꞌgã ypytunimũ wata maꞌe ꞌjawe. ꞌGã nui futat ꞌã ꞌga jane mũꞌjãu jane mogyau okwaaparamũ. Aꞌeramũ ꞌã jane jarejemogyau ꞌarimũ wata maꞌe ꞌjawe mamaꞌe apou ꞌga remifutar imũ. ꞌGa jane mũꞌjãu ꞌgã nui wemiapofera momeꞌwaramũ. Janeruwarete ꞌga esage. “Mamaꞌe esagea etee ꞌga wapo” ꞌe momeꞌwaramũ ꞌga jane mũꞌjãu mamaꞌe tywera apoara ꞌgã nui."
60,2,10,Ymã te ꞌã pẽẽ naꞌga remiayuwa rũi rakue. Aꞌere ꞌawamũ pejemogy ꞌga remiayuwamũ. Ymã te ꞌã pẽẽ “Janeruwarete ꞌga ajemuaẽm jane ree” ꞌea nepekwaawi pejejemogyau raiꞌi. Aꞌere pẽẽ ꞌawamũ pejemogy ꞌga remiayuwamũ. Aꞌeramũ pẽẽ “Janeruwarete ꞌga ajemuaẽm jane ree” ꞌe are pejejeapyoramũ pejejemogyau.
60,2,11,Janeruwarete ꞌga remiayupPẽẽ ꞌã jejekotyꞌaawaretea. Aꞌeramũ je pẽ muꞌakwaapa mamaꞌe are. Napejejeꞌwyr ipe rũi pejemogy. Tekotee ꞌgã ꞌwyr ipe te pejemogy raꞌne. ꞌAu ꞌã jane jemogyi kwaparimũ warãu etee futat. Ywag ipe oo maꞌeretea te jane. Aipoa te janeꞌwyraretea. Aꞌeramũ ki pẽẽ mamaꞌe tywera apoweꞌem pejejemifutar imũ etee ne. Pejejemifutar imũ etee mamaꞌe apo re pẽẽ mamaꞌe tywera peapo pejejemogyau ne.
60,2,12,"Aꞌere ki pejemogy esage Jarejuwarete ꞌga rerowiareꞌema ꞌgã pype. “Mamaꞌe tywera ꞌgã wapo”, eꞌi futatee agawewi nipo ꞌgã pẽ nupe. Aꞌetea ki pejemogy esage ꞌgã pype, mamaꞌe esagea etee iapou pejejemogyau ꞌgã pype. Aꞌeramũ ꞌgã pejemogy esage resaka. Aꞌeramũ nipo ꞌgã ꞌjau: “Na pa je raꞌe. Ajemogy esage ꞌgã”, ꞌjau nipo ꞌgã ojeupe. Aꞌeramũ nipo ꞌgã anure Jarejuwarete ꞌga muorypa pẽ nee. ꞌGa rowase jarejatykaaw ipe nipo ꞌgã ꞌjau: “Ene te ꞌã eneresage. Ejerowiaara ꞌgã eremogy esage jepi”, ꞌjau nipo pẽ nee iꞌme maꞌefera ꞌgã Jarejuwarete ꞌga upe."
60,2,13,"13,14 Pẽẽ ꞌã Jarejararete ꞌga rerowiaara. Aꞌeramũ ki pẽẽ pejeꞌwyriara ꞌgã jeꞌega nanẽ enupa pejejemogyau nũ. Aipoa Janejararete ꞌga amuekõẽãi. Pẽꞌwyriara ꞌga nipo ꞌgã amũ mỹina ꞌwyriaꞌriramũ pẽ nupe opoaawamũ. “Mamaꞌe tywera apoara ꞌgã nupe terejeꞌeg jee ꞌjau”, ꞌjau ꞌga ꞌgã amũ nupe. “Mamaꞌe esage apoara ꞌgã nupe nanẽ ene ejeꞌega nũ. ‘Mamaꞌe esagea peapo’, peꞌje ki mamaꞌe esage apoara ꞌgã nupe jee”, ꞌjau nipo ꞌga ꞌga upe. Aꞌeramũ ki pẽẽ ꞌwyriaꞌri ꞌga jeꞌega nanẽ enupa nũ. Series, "
60,2,15,Jareꞌwyriara ꞌgã jeꞌega renupa nanẽ jane Jarejuwarete ꞌga remifutararete apou. ꞌGa remifutar imũ etee janejemogy resag ire jane resakara ꞌgã iꞌme maꞌe ꞌgã jeꞌega rerowiareꞌema ajemogyau. Aꞌeramũ futat nipo iꞌme maꞌe ꞌgã oꞌmeuꞌjaweꞌemamũ janee.
60,2,16,Nitywi futari mamaꞌea pẽ nupe iapoukaara ꞌgã amũ. Pẽẽ tee futat mamaꞌea peapo pejejemifutar imũ etee futat. Aꞌere Janeruwarete ꞌga janejararetea. Aꞌeramũ ꞌga pẽ mũꞌjãu mamaꞌe tywera apoara ꞌgã nui. Aꞌeramũ ki pẽẽ pejejewyreꞌema mamaꞌe tywera apo upe. Jarejuwarete ꞌga remifutar imũ etee futat ki pẽẽ mamaꞌe apou pejejemogyau.
60,2,17,Pejejuka esage pãwẽ pãwẽ ki pejejuee. Pejeporomutaramũ Jejui ꞌga rerowiaaramũ pejejuee. Pejeꞌwyriara ꞌgã ki pepojeup. Jarejuwarete ꞌga taetu pẽẽ ipojeupa.
60,2,18,ꞌGa amũ upe pejeporowykyau ki pejejerekwara ꞌga jeꞌega peenup. Pẽnerekwara ꞌgã amũ nipo opotaꞌwaramũ pẽ nee. Aꞌeramũ pẽẽ ꞌgã jeꞌega taetu enupa etee. Pẽnerekwaramũ nipo pẽ nerekou tyweaete agawewi. Aꞌetea pejeporowykyau esage ete futat pejejemogyau ꞌgã nupe.
60,2,19,"19,20 Pejejereko tyweara ꞌgã jeꞌega pẽẽ enuwete re Janeruwarete ꞌga mamaꞌe esage apoi pẽ nupe ee. “Je rereko tywerete agawewi nipo ꞌgã amũ. Aꞌetea je ꞌga jeꞌega aenuw ete futat tekou”, peꞌje ki. Aipoa Janeruwarete ꞌga afutat. Aꞌeramũ ki pẽẽ pejejuagamũ jupe. Jupe pẽnuag ire Janeruwarete ꞌga mamaꞌe esage apou pẽ nupe ee. Mamaꞌe tywera apo are pejejereko tywera upe pẽnuagamũ Janeruwarete ꞌga nuapoi mamaꞌe esagea pẽ nupe. Pẽẽ tee futat pejejereko tywerukaa pejerekwara ꞌga upe. Mamaꞌe esage pẽẽ iaporamũ nipo ꞌgã pẽ nerekou tyweaete ꞌeramũ te Janeruwarete ꞌga jejukai pẽ nee, mamaꞌe esage apou pẽ nupe ee."
60,2,21,Pejereko tywer ekoete upe pẽnuaga Janeruwarete ꞌga ifutaa.Jejui Kristu ꞌga ꞌã mamaꞌe esage etee agawewi wapo. Aꞌetea ꞌgã ꞌã wereko tywerete ꞌga. Janetywera mepyawamũ ꞌga ꞌã ojereko tywerukaa ꞌgã nupe. Aꞌeramũ ki pẽẽ ꞌga ꞌjawe futat pejejemogyau.
60,2,22,Nuapoi agawewi futat ꞌga ꞌã mamaꞌe tywera. Niꞌmei ꞌga nanẽ nũ.
60,2,23,"Okurawamũ miamũ ꞌga ꞌgã kurapeꞌema. Wereko tywereteramũ miamũ ꞌga ojepykeꞌema ꞌgã nee: “Je rereko tywet pejepe. Aꞌeramũ je pẽ nerekou tyweaete”, ꞌjaweꞌem ꞌga ꞌgã nupe. ꞌUwarete ꞌga ree etee ꞌga jemogypyygi. “Jeruwarete ꞌga te nipo ꞌgã wereko ꞌgã nemiapofer are”, ꞌjau etee ꞌga ojeupe ꞌUwarete ꞌga ree ojemogypyyka. Aꞌeramũ ki pẽẽ pejejemogyau ꞌga ꞌjawe futat."
60,2,24,ꞌYpeywar are omafuꞌamamũ Jejui Kristu ꞌga janetywera mepyau. Naꞌga tywer are rũi ꞌgã ꞌga rerekou tywet. Janetywer are te ꞌgã ꞌga rereko tyweri. Aipoa ꞌga iapou janetywer awi jane mueateeawamũ. Jane katuꞌokawamũ ꞌga manũi janetywera mepyau. ꞌGa manũ enune ꞌgã ꞌga mopimopika. Omopig are ꞌga jane katuꞌoka janejeroꞌwu awi.
60,2,25,Ymã ꞌã neperowiari Jejui ꞌga rakue. Jejui ꞌga rerowiareꞌema ꞌgã karupaꞌmĩ kaꞌjama ꞌjawe. Sãꞌã karupaꞌmĩ kaꞌjama. Aꞌeramũ ꞌã okaꞌjam ire karupaꞌmĩa ojewyreꞌema ojetee. Aꞌeramũ ꞌã ijara ꞌga awau weymawa rekaa. Wesag ire ꞌã awau ꞌga rewiri nũ. Nan tee futat ꞌã pẽẽ nakue. Okaꞌjam maꞌe ꞌjawe pejemogy. Aꞌere ꞌawamũ Jejui ꞌga pẽ nekari pẽ nerawau ojeupi ꞌUwarete ꞌga rape rupi.
60,3,1,"1,2 ꞌAwamũ je imen maꞌeramũ pẽ muꞌakwaawi pejemogy are. Pejemena ꞌgã jeꞌega ki peenuw ete. Amumeramũ nipo pẽmena Jejui ꞌga rerowiareꞌema. Aꞌere ki pejemogy esage. Aꞌeramũ nipo ꞌgã pejemogy esage resaka ꞌgã nanẽ Jejui ꞌga rerowiaa nũ. Jejui ꞌga nipo pẽẽ imomeꞌwaweꞌem agawewi ꞌgã nupe. Aꞌetea nipo ꞌgã Jarejuwarete ꞌga rerowiaa pejemogy esage resag ire. Series, "
60,3,3,"“Tajemokaturam wã nupe ꞌjau kwy”, ꞌjau nipo pẽẽ pejejeupe. Maran sipo Jejui ꞌga rerowiaaramũ kũjãnamũ pejejekatuꞌoka ꞌgã nupe? Taity esage munewa sipo pẽ katuꞌok? Pejewaga munewa sipo pẽ katuꞌok? Pejeakagawirywa sipo pẽ katuꞌok? Naani. Pejejewaga pyu pejekatuꞌoka sipo pẽ katuꞌok? Naani."
60,3,5,"Ymã kũjã ꞌgã amũ Jarejuwarete ꞌga rerowiari nanimenime rakue. “Anure nipo Janeruwarete kĩã je rerooi ojepyri”, eꞌi ꞌgã ojeupe rakue. Poromũ ꞌgã omena ꞌgã jeꞌega renuwi etee rakue. Nan ꞌgã jekatuꞌogi Jarejuwarete ꞌga upe rakue."
60,3,6,"Sãꞌã Sara ẽẽ rakue. Omena ꞌga jeꞌega ẽẽ enupa ete, Abraão ꞌga jeꞌega ẽẽ enupa ete rakue. “Je Kuꞌjyp”, ꞌjau ẽẽ ꞌga upe rakue, ꞌga pojeupa rakue. Aꞌeramũ ki pẽẽ ẽẽ ꞌjawe pejejemogyweramũ pejejemogyau esage. Mamaꞌe awi nanẽ pejekyjaweꞌem nũ. Aꞌeramũ nipo pejejemogyau Sara ẽẽ raꞌyra ꞌjawe."
60,3,7,Emireko maꞌeꞌAwamũ je emireko maꞌeramũ pẽ muꞌakwaawi pejemogy are. Pẽnemireko ꞌgã nifuakari pẽ ꞌjawe. Aꞌeramũ ki pẽẽ pejejemireko ꞌgã nerekou esage. Pejejejukau esage ꞌgã nee. Anure nipo Jejui ꞌga pẽ nerooi pẽ mogyau ojepyri. Pẽnemireko ꞌgã nanẽ ꞌga rerowiaa nũ. Aꞌeramũ ꞌga pẽnemireko ꞌgã nanẽ erawau imogyau ojepyri nakwaparimũ rũi nũ. Aꞌeramũ ki pẽẽ ꞌgã nerekou esage etee futat. Kasi aꞌe pe Janeruwarete ꞌga nuenuwi pẽjeꞌega ojeupe pejeꞌegamũ ne.
60,3,8,"Pejepyk kasi ꞌgã nee neKaꞌarana kwasiapaweꞌemauwe je pẽ muꞌakwaawi pãwẽ pãwẽ, kũimaꞌeferamũ, kũjãmeramũ ꞌjau. Majepei ꞌyweteewara ꞌjawe ki pejemogy. Pejepotaꞌwaramũ pejejuee. Jejui Kristu ꞌga ree pejejemogypyyka pejejemogyau. Aꞌeramũ pẽẽ pejejemogyau pejejopytuna ꞌjawe. Aꞌeramũ ki pẽẽ pejeporomutaramũ pejejuee. Jejui ꞌga rerowiaaramũ ae ojopytuna tee te ꞌjawe futat. Aꞌeramũ ki pejepotaꞌwaramũ pejejuee. Pejejopoaa mamaꞌe are. Pejerowiaraip kasi pejejee ne."
60,3,9,"Pejepyk kasi ꞌgã nee ne. Pejejeupe mamaꞌe tywera ꞌga amũ iaporamũ kasi mamaꞌe tywera peapo ꞌgã nupe ne, pejejepykeꞌema ꞌgã nee. Mamaꞌe esagea etee ki peapo ꞌgã nupe. ꞌGã amũ nipo pẽ kurapa. Aꞌere kasi pekurap ꞌgã ne. Pejekuraw ire pejeporogytau esage etee ꞌgã nupe, pejemaraꞌneꞌemamũ ꞌgã nee. Mamaꞌe tywera apoara ꞌgã nui pẽ mũꞌẽ re nipo Janeruwarete ꞌga ꞌjau pẽ nupe: “Mamaꞌe esagea taapo pẽ nupe ꞌjau”, ꞌjau ꞌga pẽ nupe wemiayuwamũ pẽ mogyau. Aꞌeramũ ki pẽẽ mamaꞌe esagea etee iapou pejejaupe."
60,3,10,Ymã te Janeruwarete ꞌga kaꞌarana kwasiarukari aipo are ꞌga amũ upe rakue:“Pejejekõẽãiweramũ ki peojet pejejuagoꞌo awi.Pejeꞌeg tywet kasi pejejaupe ne.Auꞌje ki pẽꞌme re.
60,3,11,Auꞌje ki mamaꞌe tywera peapo re.Mamaꞌe esagea etee ki peapo.Pejepotaꞌwaramũ etee pejejemogyau pejejuee.
60,3,12,"Janejararete ꞌga ojejuka esage mamaꞌe esage apoara ꞌgã nee.Ojeupe ꞌgã jeꞌegamũ ꞌga mamaꞌe esage apoara ꞌgã jeꞌega renupa.Aꞌere ꞌga mamaꞌe tywera apoara ꞌgã nopoari”,ꞌjau ꞌga ikwasiarukaa ꞌga amũ upe rakue."
60,3,13,Mamaꞌe esagea pẽẽ iapo re sipo ꞌgã pẽ nereko tyweri ee? Naani. Pẽ nereko tywerete ekoete te ꞌgã. Napẽnemiapo esage are rũi ꞌgã pẽ nereko tyweri.
60,3,14,Aꞌere ki pẽkuꞌi etee pejejemogyau ee ꞌgã amũ pejejereko tyweramũ mamaꞌe esage apo are. Janeruwarete ꞌga mamaꞌe esagea wapo ee pẽ nupe. Aꞌeramũ ki pejekyjaweꞌem pejejereko tyweara ꞌgã nui. Pẽpyꞌaꞌwyt kasi ꞌgã nee ne.
60,3,15,"Pejemogypyyk ꞌã Kristu ꞌga ree. ꞌGa ꞌã pẽjararetea. Aꞌeramũ ki pẽẽ ꞌga muorypa, ꞌga jeꞌega renupa. ꞌGa amũ nipo oporonupa ee: “Maꞌeramũ pẽẽ pejejemogypyyka Jejui ꞌga ree?” ꞌjau nipo ꞌgã pẽ nupe. Aꞌeramũ ki pẽẽ ꞌgã mueapyou ee."
60,3,16,Pejeporogytau esage etee ꞌgã nupe. ꞌGã nupe imomeꞌuramũ kasi pemue ꞌgã ne. Aꞌeramũ pẽẽ mamaꞌe esagea etee iapo re pẽẽ pejejenosõueꞌem pejejemiapofera renosõueꞌem. Pejemogy esage. Aꞌeramũ nipo “Kristu ꞌga rerowiaara ꞌgã mamaꞌe tywera etee wapo” pẽ nupe ꞌjara ꞌgã ojenosõu uꞌeawer are.
60,3,17,Amumẽ Janeruwarete ꞌga pẽ nereko tywerukat ꞌgã nupe mamaꞌe esage etee pẽẽ iapo re. “Taesak ꞌgã tejerowiara ꞌjau kwy” ꞌjau ꞌga ojeupe. Aꞌeramũ pẽ nereko tywera wesageramũ ꞌga upe. Maranuara ajee esage ꞌga upe? Pẽnemiapo tywer are ꞌgã pẽ nereko tywera? Pẽnemiapo esage are te raꞌu nũ? Pẽnemiapo esage are ꞌgã pẽ nereko tywera esage ꞌga upe.
60,3,18,Sãꞌã Kristu ꞌga. Nuapoi ꞌga mamaꞌe tywera. Aꞌetea ꞌgã ꞌga wereko tywet ꞌga jukau. Nan tee futat ꞌga rerowiareꞌema ꞌgã pẽ nereko tyweretei. Jejui Kristu ꞌga esage maꞌea. Naotywer are rũi ꞌga manũi ikue. Nitywi futari mamaꞌe tywera ꞌga pype. Janetywer are te ꞌga manũi janetywera mepyawamũ ꞌUwarete ꞌga upe ikue. Namanũuꞌjauꞌjawi ꞌga. Majepei tee futat ꞌga amanũmũ mamaꞌe tywera apoaramũ jane katuꞌokawamũ. Amanũmũ ꞌga janetywera mepyaupap. Esage maꞌe ꞌga amanũ itywet maꞌeramũ jane ree. ꞌUwarete ꞌga pyri werowiaaramũ jane rerooawamũ te ꞌga manũi. ꞌGa rerowiareꞌema ꞌgã ꞌga jukau ikue. ꞌGa manũ re ꞌga remiayuwa ꞌgã amũ Jejui ꞌga rerawau inuga ita kwara pype. Aꞌere Janeruwarete ꞌga ꞌAgesage ꞌga moferawi nũ.
60,3,19,"Ita kwara pype ꞌga ruwamũ futat ꞌga ꞌaga uẽma ꞌga wi. Aꞌeramũ ꞌga ꞌaga ojeꞌega aeꞌagera upe. Aeꞌagera rupaw ipe awau. Aꞌere aeꞌagera nũꞌẽaꞌuweri pe awi. Aꞌeramũ Jejui ꞌga awau ojeꞌega jupe. “Nepeenuwi Jeruwarete ꞌga jeꞌega rakue. Aꞌeramũ nipo ꞌga anure pẽ monou mamaꞌeukwaawa rapyaw ipe”, ꞌjau ꞌga ojeꞌega jupe. Ymã te Janeruwarete ꞌga ruagamũ aeypy ꞌgã tywera upe rakue. Nue ꞌga yaruu apo ꞌga poromukuramũ ꞌga wuagamũ ꞌgã tywera upe. Aꞌere ꞌgã nuerowiari futari ꞌga. Aꞌeramũ ꞌgã osoweꞌem futat yaruu pype. Aꞌeramũ ꞌgã opapa ꞌy pyu rakue. Nue ꞌga etee, opytuna ꞌgã netee awau osou jui. Ose maꞌe ꞌgã pytuna oito etee. Oito ꞌgã etee osou ꞌy awi. Aꞌeramũ ꞌgã amanũmeꞌem ꞌy pe."
60,3,21,"Yara pype ꞌgã sea Jejui ꞌga rerowiaara ꞌgã pymĩawama resaukaawamũ rakue. Sãꞌã yara pype ose maꞌe ꞌgã manũeꞌema. Nan tee futat Jejui Kristu ꞌga Ruwarete ꞌga ꞌga moferawi jane katuꞌokawamũ. Werowiaramũ Jejui Kristu ꞌga jane katuꞌoka. Aꞌeramũ jane jarejepymĩãukaa ꞌy pe ꞌga amũ upe, Jejui ꞌga rerowiara resaukaawamũ. Najarepikyꞌa awi jarepireitawamũ rũi jane jarejepymĩãukaa ꞌy pe ꞌgã amũ nupe. Jejui ꞌga rerowiara resaukaawamũ te jane jepymĩukari ꞌy pe ꞌga amũ upe. ꞌY pe jarejepymĩ enune jarejeꞌega Jarejuwarete ꞌga upe: “Jetywera emoit je wi. Taenup enejeꞌega ꞌjau” ꞌga upe ꞌe re te jarejepymĩãukaa ꞌy pe ꞌgã amũ nupe. Amanũ re ꞌã Jejui ꞌga oferapa nũ, awau ojewya ꞌUwarete ꞌga pyri. Peu owaẽm ire ꞌga reni ꞌUwarete ꞌga pyri, ꞌUwarete ꞌga jakwatawa katy. Aꞌeramũ ꞌgã ꞌũina ꞌwyriaramũ ywagipewara ꞌgã nupe. Ywagipewara ꞌgã nupe, ꞌgã ꞌwyriara ꞌgã nupe. Mĩmera ꞌgã nupe Jejui ꞌga ꞌũina ꞌwyriaramũ. ꞌGa jeꞌega ꞌgã wenup pãwẽ pãwẽ ajemogyau."
60,4,1,"Kristu ꞌga ꞌjawe ki pejemogyKristu ꞌga ako wayrũnamũ jane ree ikue. Amanũmũ nanẽ nũ ako ꞌga janetywera mepyawamũ ikue. “Najerayrũweri je ꞌgã nee”, ꞌjaweꞌem futat ꞌga rakue. Aꞌeramũ ki pẽẽ pejejemogyau ꞌga ꞌjawe. ꞌGa momeꞌu are nipo ꞌgã amũ pẽ nerekou tyweaete. Aꞌere ki pẽnuag pejejereko tywera upe. Wereko tywera upe uag maꞌe ꞌgã opoit nanẽ mamaꞌe tywera apo awi nũ. Nuapouꞌjawi futari ꞌgã mamaꞌe tywera."
60,4,2,"Aꞌeramũ ki pẽẽ mamaꞌe apou Jarejuwarete ꞌga remifutar imũ etee futat, ywy pe pejejemogyau. Pejejemifutar imũ pẽẽ mamaꞌe apouꞌjapeꞌema."
60,4,3,Ymã te ꞌã mamaꞌea peapo pejejemifutar imũ etee pejejemogyau rakue. Neperowiari wejue Jejui Kristu ꞌga rakue. Aꞌeramũ pẽẽ mamaꞌe tywera apou pejejemogyau rakue. Aꞌeramũ pẽẽ pejejemirekoeꞌem are pejekou rakue. Kũjãnamũ pẽẽ pejemeneꞌem are pejekou. Kawĩajaiwa rykua pejejemogyau. Maraka pẽẽ iapou kawĩajaiwa rykua pejejemogyau rakue. Mamaꞌe tyweretea pẽẽ iapou mairaꞌme aꞌagaw are pejejorypawamũ rakue. Aꞌere ꞌawamũ nepeapouꞌjawi aipoa.
60,4,4,"Aꞌeramũ ꞌawamũ Jejui ꞌga rerowiareꞌema ꞌgã oporesagamũ etee pẽ nee, mamaꞌe tywera pẽẽ iapouꞌjaweꞌemamũ. Aꞌeramũ ꞌgã pẽ naykau ojepyri mamaꞌe tywera pẽẽ iapoeꞌemamũ. Aꞌeramũ ꞌgã pẽ jeꞌẽwuꞌjaga ekoete, pẽ kurapa."
60,4,5,Aꞌere nipo ꞌgã anure werekwawera momeꞌui Jarejuwarete ꞌga upe. ꞌGã nerekwawera ꞌgã imomeꞌu re nipo Janeruwarete ꞌga ꞌgã mepyau ee. Wowase ae majatykaaw ipe nipo ꞌga najuejue etee jane mepyau janerekwawer are. Amanũ maꞌefera ꞌgã ꞌga imepyau. Imanũeꞌemamũ nanẽ ꞌga jane mepyau nũ. Ojeꞌega renupara ꞌgã ꞌga erawau imogyau ojepyri. Ojeꞌega renupareꞌema ꞌgã ꞌga imonou mamaꞌeukwaawa rapyaw ipe.
60,4,6,Maꞌeramũ ꞌã ꞌgã amũ ruri Jejui ꞌga momeꞌwau pẽ nupe rakue. Pẽpytuna ꞌgã amũ ꞌã amanũ rakue. Jejui Kristu ꞌga rureꞌemauwe ywy pewaramũ ꞌã jane manũi. Aꞌeramũ pẽpytuna ꞌgã amũ amanũmũ rakue. Aꞌere ꞌã ꞌgã amanũmeꞌẽwe Kristu ꞌga rerowiari rakue. Aꞌeramũ ꞌgã awau ajemogyau Jarejuwarete ꞌga pyri nakwaparimũ warãu rũi futat.
60,4,7,"Mamaꞌea ki peapo pejejopoaawamũNiporomukui futari nipo Kristu ꞌga ꞌua. Aꞌeramũ nipo ꞌga remiapofera mamaꞌea ateepawamũ. ꞌGa rerowiaaramũ jane jarewau ꞌga pyri. ꞌGa rerowiareꞌema ꞌgã awau mamaꞌeukwaawa rapyaw ipe ajemogyau. Maꞌeramũ ꞌã je ꞌi pẽ nupe: Pemỹi kasi mamaꞌe tywera apo are pejejea ne. Pejemogypyyk pejejemogyau Jarejuwarete ꞌga ree, je ꞌi pẽ nupe. Pejejeꞌega monou auꞌjeteramũ ꞌga upe mamaꞌe are."
60,4,8,Pejeporomutaramũ pejejuee. Pejejuee pẽporomutara esage futat Kuꞌjywa ꞌga upe. Pejejuee pejeporomutaramũ pẽẽ pejejeaꞌareꞌemamũ auꞌjeteramũ pejejotywer are.
60,4,9,"Pejejeupe Jejui ꞌga rerowiaara ꞌga amũ ruramũ pẽẽ ꞌga mua pejejog ipe, pejejejukau esage ꞌga ree, pejekuꞌiramũ ꞌga ree."
60,4,10,"Janeruwarete ꞌga ꞌã mamaꞌea wapoukat janee. Najarejuꞌjawe etee rũi jane ꞌã mamaꞌe apoi. Amumeramũ ꞌga ꞌã jane mogyau moromuꞌjaramũ jarejaupe, mamaꞌe are jarejamuꞌjaramũ. Amumera ꞌgã ꞌga imogyau ꞌwyriaramũ ꞌgã nupe. Aꞌeramũ ki jane mamaꞌe apou jarejopoaawamũ Jarejuwarete ꞌga muorypawamũ etee futat. Jarejuwarete ꞌga jeꞌega momeꞌwaramũ pẽẽ ꞌga jeꞌega etee futat imomeꞌwau aꞌjea futat. ꞌGã nupe mamaꞌe esage apoaramũ pẽẽ mamaꞌe apou Jarejuwarete ꞌga pãjẽ mũ etee futat. Aꞌeramũ pẽ nesakara ꞌgã Jarejuwarete ꞌga muorypa pẽ nee, pẽneko esage are. Jejui Kristu ꞌga remiayuwamũ jane jemogyi. Aꞌeramũ jane ꞌjau Jarejuwarete ꞌga upe: “Ene te ꞌã eneresage. Ene te ꞌã pãjẽretea. Neneteepawi futari ꞌã eꞌỹina”, ꞌjau jane ꞌga upe. Aꞌjea futat janeꞌea."
60,4,12,"Pẽnuag iki mamaꞌeay upePẽẽ ꞌã jejekotyꞌaawaretea. Aꞌeramũ je pẽ mueapyou pejemogy are. ꞌAwamũ pẽtywerete pejejemogyau. Mamaꞌeaya ojesaukaa pẽ nupe, pẽ nerekou tyweaete. Jejui Kristu ꞌga ree pejejemogypyyka pejejemogyau. Aꞌeramũ pẽẽ ꞌga ree pejejemogypyyg are mamaꞌeaya pejejeupe ijesaukaramũ ki pejejemogypyyka etee te pejejemogyau ꞌga ree. Aꞌeramũ pẽẽ pejepyꞌaꞌwyreꞌemamũ pejejemogyau ee. “Maꞌeramũ je tejereko tywerukaa ꞌga ree ꞌũ”, ꞌjaweꞌem pẽẽ pejejeupe."
60,4,13,"Ymã ꞌã Kristu ꞌga jereko tywerukari pẽ nee rakue. Aꞌeramũ pẽẽ pejekuꞌiramũ etee ꞌga ree pejejereko tyweramũ. ꞌGa ree pejejereko tywerukar ire nipo pejekuꞌiramũ anure ꞌga ruramũ. Najuejue etee futat jane ꞌga resage resaka ꞌga pãjẽ reewe. Aꞌeramũ jane jarekuꞌiramũ ꞌga ree, ꞌga ruramũ."
60,4,14,Pẽẽ ꞌã Kristu ꞌga remiayuwa. Janeruwarete ꞌga ꞌAgesagea ꞌã pẽ nerekou. ꞌGa ꞌAgesagea esage ete maꞌea. Poromũ pẽ nerekou. Aꞌeramũ nipo ꞌgã amũ pẽ kurapa ꞌga ree. ꞌGa ꞌAgesagea pẽ nerekoeꞌem ire amunipo ꞌã ꞌgã nepẽ kurawaꞌuweri. Aꞌere ꞌã ꞌga ꞌAgesagea pẽ nerekoi. Aꞌeramũ ꞌgã pẽ kurapa. Aꞌere ki pẽkuꞌi etee pejekurawamũ.
60,4,15,"Mamaꞌe tywera pẽẽ iapo re ꞌgã pẽ nerekou tyweaete aꞌjea futat pẽnemiapofer are. ꞌGa amũ pẽẽ ijuka re te amunipo ꞌã ꞌgã pẽ nereko tyweretei ee. Mamaꞌe are pemunarũ re te amunipo ꞌã ꞌgã pẽ nereko tyweretei ee. Mamaꞌe tywera pẽẽ iapo re te amunipo ꞌã ꞌgã pẽ nereko tyweretei. Pejejamuawapirukareꞌem are. Mĩmer are amunipo ꞌã ꞌgã pẽ nereko tyweretei aꞌjea futat. Aꞌere kasi peapo mamaꞌe tywera ne. Mamaꞌe tywera apo are ꞌgã pejejereko tyweramũ nipo pejepoyjeꞌemamũ pejejemogyau. Aꞌere kasi Kristu ꞌga ree ꞌgã pejejereko tyweramũ pejenosĩ ne. Naani. Pejerowiat Kristu ꞌga remiayuwamũ pejejemogy are. “Auꞌjete je mogo ape Kristu ꞌga remiayuwamũ”, peꞌje ki Jarejuwarete ꞌga upe, ꞌga muorypa ee."
60,4,17,"Owaẽm futat ꞌã jarejaui Janeruwarete ꞌga jane mojoꞌoga upe. ꞌAwamũ miamũ futat ꞌga werowiaraiparamũ jane rereko tyweriꞌi janeremiapofera tywer are, mamaꞌe tywera apo awi jane momoirukaawamũ. Anure taetu nipo ꞌga werowiareꞌema ꞌgã nereko tyweretei ꞌgã werowiareꞌem are, ꞌgã mojoꞌoka werowiaaramũ jane wi, ꞌgã monou mamaꞌeukwaawa rapyaw ipe."
60,4,18,"Ymã te ꞌã Janeruwarete ꞌga kaꞌarana kwasiarukari Sarumãu ꞌga upe rakue:“Janeruwarete ꞌga remiayuwa ꞌgã ojereko tywerukaꞌri ywag ipe o enune.Aꞌere ꞌga remiayuweꞌema ꞌgã anure ꞌgã jereko tywerukari.Nooi futari ꞌgã ywag ipe.Aꞌeramũ taetu ꞌgã ojerekou tyweaete ojereꞌemamũ futat nipo”,ꞌjau ꞌga ikwasiarukaa ꞌga upe rakue."
60,4,19,"Wemifutar imũ jane jereko tywerukar ire Janeruwarete ꞌga ojejukau esage jane ree. ꞌGã amũ jarejereko tywerauwe kasi sapoit ꞌga wi ne. Aꞌeramũ jane jarejemogypyyka ꞌga ree, jareapoarera ꞌga ree. Uꞌeawer imũ etee futat ꞌga mamaꞌe apoi. Aꞌeramũ ki jane mamaꞌe apou ꞌga remifutar imũ etee futat, jarejemogypyyka ꞌga ree."
60,5,1,"Jejui ꞌga rerowiaatꞌAwamũ je Jejui ꞌga rerowiaara ꞌgã ꞌwyriaramũ pẽ muꞌakwaapa mamaꞌe are. Je nanẽ ꞌga rerowiaara ꞌgã ꞌwyriara nũ. Ymã te je Kristu ꞌga rayrũ resagi ikue. ꞌYpeywar are ꞌga manũnamũ je ꞌga resaka ikue. Anure nipo je Kristu ꞌga ruaw esage enyfuga rupi je oi tekou ꞌga pyri. Aꞌeramũ je ꞌjau pẽ nupe: Janeruwarete ꞌga pẽ mũꞌẽ, pẽ mogyau werowiaara ꞌgã ꞌwyriaramũ raiꞌi."
60,5,2,Aꞌeramũ ki pẽẽ pejejejukau esage ꞌga rerowiaara ꞌgã nee. Sãꞌã karupaꞌmĩ are omaenun maꞌe ꞌgã jejuka esagea weymaw are. Nan tee futat pejejuka esage Jarejuwarete ꞌga remiayuwa ꞌgã nee. Pejekuꞌiramũ pejejemogyau ꞌgã nee pejejuka esage are. Ojeupe pejeporowyky are pẽkuꞌia Janeruwarete ꞌga ifutaa. ꞌGã nee pejeporowyky repy are etee kasi pẽneaꞌar ine. ꞌGã poaawamũ te ki pejejuka esage ꞌgã nee. Pẽẽ ꞌã ꞌgã ꞌwyriara. Aꞌere kasi pemoywyrafen pejejeꞌega ꞌgã nupe ne. Peko esage etee ꞌgã pype. Aꞌeramũ nipo ꞌgã ojemuꞌjau pẽ nee.
60,5,4,"Kristu ꞌga ꞌũi ꞌwyriarareteramũ werowiaaramũ janeꞌwyriaramũ. ꞌGa ꞌã jane rerekou weape namutat. Aꞌeramũ ꞌga werowiaara ꞌgã nee pejejuka esageramũ pẽ mepyau ꞌgã nereko esage are, pẽ nerawau pẽ mogyau ojepyri."
60,5,5,"ꞌAwamũ je pẽ muꞌakwaawi mamaꞌe are kunumĩmeramũ, kũjãmukuferamũ ꞌjau. Peenup katu katu ki iymanera ꞌgã jeꞌega. Nepekwaapawi we mamaꞌea. Aꞌeramũ ki pẽẽ ꞌgã jeꞌega renupa.“Janeruwarete ꞌga imaraꞌne ojee tee ojerowiaraip maꞌe ꞌgã nee.Nopoari futari ꞌga ꞌgã mamaꞌe apo are.Ojee tee ijerowiaraiweꞌema ꞌgã etee te ꞌga opoat mamaꞌe apo are”,ꞌjau ꞌga ikwasiarukaa kaꞌaran are rakue."
60,5,6,Aꞌeramũ ki pẽẽ pejejerowiaraipeꞌema pejejee. Peenup katu katu Jarejuwarete ꞌga jeꞌega. Pãjẽretea ꞌga. Aꞌeramũ ꞌga ojeꞌega renupara ꞌgã poaa. Aꞌeramũ nipo ꞌga anure pẽ mogyau ꞌwyriaramũ wemifutara ꞌara rupi.
60,5,7,Pejemuaẽm kasi mamaꞌe are pejejemogyau ne. Janeruwarete ꞌga pẽ nereko weape. Aꞌeramũ pẽẽ pejepyꞌataꞌwaramũ pejejemogyau.
60,5,8,Pejeaꞌgu ki mamaꞌeukwaawa ꞌwyriar awi. Sãꞌã ꞌmiara ioa ijemiꞌuekara. Nan tee mamaꞌeukwaawa ꞌwyriara rekoi jane rewiri jane muꞌakwaawukareꞌema jane rekoramũ. Aꞌeramũ Jarejuwarete ꞌga jeꞌega renuwukareꞌema janee.
60,5,9,"Aꞌeramũ ki pẽẽ Jejui ꞌga ree te futat pejejemogypyyka pejejemogyau. Perowiat kasi mamaꞌeukwaawa ꞌwyriara jeꞌega ne. Pẽfuakar iki jupe. Pẽneaꞌar iki pejejewirera ꞌjawewara ꞌgã nee, Jejui ꞌga rerowiaara ꞌgã nee. ꞌGã nanẽ ꞌã ojereko tywerukaa ajemogyau nũ. ꞌGa rerowiareꞌema ꞌgã ꞌgã nerekou tyweaete. Aꞌeramũ ꞌgã ajemogyau tyweaete pẽ ꞌjawe futat. Amunawa moyka ꞌga rerowiareꞌema ꞌgã ꞌga rerowiaaramũ jane rerekou tyweaete."
60,5,10,"Aꞌere nipo ꞌgã inãinãnĩꞌĩ etee pẽ nereko tyweri pejemogyramũ. Aꞌere nipo anure nepeko tyweruꞌjawi. Janeruwarete ꞌga esage maꞌea. Waꞌyra ꞌga jane erowiaramũ ꞌga jane mũꞌjãu mamaꞌe tywera apoara ꞌgã nui, jane mujaa Kristu ꞌga ree jane mogyau. Aꞌeramũ nipo ꞌga anure jane rerawau jane mogyau ojepyri nakwaparimũ rũi. Janeruwarete ꞌga te ꞌã pẽ mouagukaa mamaꞌeay upe. Aꞌeramũ ꞌã pẽẽ pejepoireꞌema Jejui ꞌga rerowiar awi, pejejeupe mamaꞌeay jesaukaawamũ. Janeruwarete ꞌga etee futat pẽ mojemogypyygukaa etee te Kristu ꞌga ree. Janeruwarete ꞌga ꞌwyriarareteramũ ꞌũi janee najuejue etee. Uẽmeꞌema futat ꞌwyriaramũ ꞌũi awi. Aꞌjea futat aipo ꞌea."
60,5,12,"Tejeꞌega je akwasiarukat Silasi ꞌga upe kaꞌaran are. Natuwiuu rũi je ikwasiarukari ꞌga upe. Kaꞌaran kwasiaꞌria te je aapoukat ꞌga upe. Silasi ꞌga Jejui ꞌga rerowiaararetea. Aꞌeramũ ꞌga akou janerewirera ꞌjawewaramũ. Ajemogypyyk je ꞌga ree tekou. Aꞌeramũ je tejeꞌega kwasiarukaa kaꞌaran are ꞌga upe tejee. “Tamojemogypyyk tãmẽjẽ ꞌgã Kristu ꞌga ree ꞌjau kwy”, ꞌjau je tejeupe. Aꞌeramũ je kaꞌarana kwasiarukaa imonou pẽ nupe, Kristu ꞌga ree pẽ mojemogypyygukaawamũ. Janeruwarete ꞌga ojejuka esage jane ree aꞌjea futat. Aꞌeramũ je aꞌe are kaꞌarana kwasiarukaa Silasi ꞌga upe. Aꞌeramũ taetu ki pẽẽ pejejemogypyyka Kristu ꞌga ree."
60,5,13,"Pẽnewirera ꞌjawewara ꞌgã, Papironi pewara ꞌgã ojeꞌega omono pẽ nupe, pẽ futaa. ꞌGã nanẽ Janeruwarete ꞌga imũꞌjãu imogyau wemiayuwamũ nũ. Jeraꞌyra ꞌjawewara ꞌga, Maku ꞌga, nanẽ ojeꞌega monou pẽ nupe, pẽ futaa nũ."
60,5,14,Kristu ꞌga remiayuwamũ pẽẽ pejejomana pejeporomutaramũ pejejuee.Afutat je Jarejuwarete ꞌga Kristu ꞌga remiayuwamũ pẽ mopyꞌataꞌwaa.Kweramũ jejeꞌega pẽ nupe.
61,1,1,"2 PedroJe Simão Pedroramũ kaꞌarana akwasiat imonou pẽ nupe. Jejui Kristu ꞌga Jejararetea. ꞌGa upe futat je teporowykyau tekou. ꞌGa remimonoferamũ futat je tekou. Ymã ꞌga je monoi kwe pe omomeꞌwaramũ ikue. Aꞌeramũ je kaꞌarana kwasiaa imonou Jejui Kristu ꞌga rerowiaaramũ pẽ nupe. Ore ꞌjawe futat perowiat ꞌga. Jejui Kristu ꞌga jane katuꞌokararetea. ꞌGa futat ꞌã Maireteetea, ꞌUwa ꞌga ꞌjawe. ꞌGa futat mamaꞌe tywera apoweꞌem. Mamaꞌe esage etee futat ꞌga iapou akou. ꞌAgamũ ꞌã ojerowiarukaa janee."
61,1,2,"Jarejuwarete ꞌga pekwaap. Jarejararete ꞌga, Jejui ꞌga nanẽ ꞌã pẽẽ ikwaapa nũ. Aꞌeramũ je ꞌgã pẽ mopyꞌataꞌwaa taetu ifutaa. Pẽ nee ꞌgã jejuka esagea nanẽ je ifutaa nũ."
61,1,3,"Wemiayuwamũ ꞌga jane pyyrũawetOkwaaparamũ janee Kristu ꞌga opãjẽ mua, wemifutar imũ mamaꞌea jane iapoawamũ. ꞌGa ꞌã jane mũꞌjãu ꞌgã nui jane mogyau okwaaparamũ. “Tamũꞌẽ ꞌgã ꞌgã nui ꞌjau, tejepyri mamaꞌe esage apoawamũ ꞌjau”, ꞌjau ꞌga ojeupe rakue. “Anure ꞌgã tamut ꞌau tejepyri ꞌjau”, ꞌjau ꞌga ojeupe rakue."
61,1,4,"Opãjẽ mũ futat Kristu ꞌga mamaꞌe esage apou janee, ojeꞌjawe jane mogyau. Uꞌeawer imũ etee futat ꞌga iapou janee. “Je rerowiat pejepe pejejemogyau. Aꞌeramũ je pẽ mogyau tejemiayuwamũ, pẽ katuꞌoka tejeupe, pẽ nupe teꞌeawer imũ etee futat. Aꞌeramũ nipo je pẽ mogyau tejeꞌjawe etee futat, mamaꞌe esage etee futat iapoukaa pẽ nupe”, ꞌjau ꞌga janee. Aꞌeramũ ꞌga uꞌeawer imũ etee futat jane mogyau ojeꞌjawe futat. ꞌGa rerowiareꞌema ꞌgã te nipo ajee wea omỹi mamaꞌe tywera apo are etee futat. Aꞌeramũ nipo ꞌgã mamaꞌe tywera etee futat iapou ajemogyau. Aꞌere pẽẽ naꞌgã ꞌjawe rũi. Kristu ꞌga opãjẽ omono pẽ nupe ojeꞌjawe pẽ mogyawamũ, mamaꞌe esagea pẽ nupe iapoukaawamũ."
61,1,5,"Mamaꞌe esagea Kristu ꞌga wapo pẽ nupe ikue. Aꞌeramũ ki pejejemogypyyka ꞌga ree pejejemogyau. Aꞌeramũ ki pẽẽ pejejemogyau esage ꞌga upe nũ. Mamaꞌe esagea etee iapou pejejemogyau. Jarejuwarete ꞌga remifutar are te pejejemuꞌjau pejejemogyau. Mamaꞌe tywera apo are pejejeaꞌaramũ ki pẽẽ kamẽsĩete pejejemuꞌakwaapa mamaꞌe tywera apoeꞌem are. Pejejemouaga mamaꞌeay upe. Kristu ꞌga jeꞌeg imũ etee futat pẽẽ mamaꞌe apou pejejemogyau. Pejepotaꞌwa esageramũ pejejuee, pejeporomutaramũ pejejuee."
61,1,8,"Nanuara pẽẽ iapo pejemogya tepẽ nesowoꞌgõk pẽ mogyau kamẽsĩete pejejeapyoramũ ꞌga remifutar are. Jejui Kristu ꞌga ꞌjawerimũ pejejemogy re, pẽẽ ꞌga kwaapa katu katu pejejemogyau."
61,1,9,Nanuara apoareꞌema ꞌgã ajemogy eaeꞌema ꞌgã ꞌjawe futat. Naeapyoi ꞌgã ojeupe Kristu ꞌga remiapofer are. Aipo ꞌga Kristu ꞌga otywera ojewi imoiawer are weaꞌaruꞌjaweꞌemamũ.
61,1,10,"Maꞌeramũ ꞌã je ꞌi pẽ nupe: “jerewirera ꞌjawewaramũ ki pẽneaꞌat pejejeupe Jarejuwarete ꞌga remiapofer are”, je ꞌi pẽ nupe. Jerenyra ꞌjawewaramũ nanẽ pẽẽ pejejeaꞌaramũ ee nũ. Ymã te ꞌã Janeruwarete ꞌga jane mũꞌẽi ꞌgã nui ojeupe rakue. Aꞌeramũ ki jane jarejemogyau esage ꞌga jeꞌeg imũ etee futat mamaꞌe apou. Jaremũꞌẽawer are jarejeapyo re jarepoireꞌema futat ꞌga rerowiar awi. Aꞌeramũ nipo anure Janejararete ꞌga, Jejui Kristu ꞌga, ojewi jane poireꞌemamũ jane rerawau jane mogyau ojepyri ywag ipe nakwaparimũ warãu rũi. Anure nipo jane katuꞌokarera ꞌga ꞌũina ꞌwyriararetereteramũ janee. Aꞌeramũ ꞌga jane rerawau jane mogyau ojepyri ywag ipe."
61,1,12,Ymã we futat ꞌã pẽẽ Jejui ꞌga momeꞌu renupa rakue. Aꞌeramũ ꞌã pẽẽ enupa ypy we pejejemogypyyka ꞌga ree pejejemogyau rakue. Aꞌetea je amueaꞌat pẽẽ ee nũ.
61,1,13,"“Temanũmeꞌẽwe tamueaꞌat ꞌgã Kristu ꞌga porogytafer are ꞌjau nũ”, ꞌjau je tejeupe. Aꞌeramũ je pẽ mueaꞌaa ee tekou. Anurenureꞌi nipo je manũi. Jarejararete ꞌga, Jejui Kristu ꞌga, je mueapyou je manũ are aiꞌi. Aꞌeramũ je “Anurenureꞌi nipo je manũi reꞌã”, ꞌjau tekou."
61,1,15,"Aꞌeramũ je, temanũmeꞌẽwe, pẽ mueaꞌaa ꞌga jeꞌeg are tekou. Aꞌeramũ nipo pẽẽ je manũ re pejejeaꞌaramũ pejejemogyau ꞌga jeꞌeg are."
61,1,16,"Orojemiesagera momeꞌuawetNatekotee ꞌgã ꞌme are rũi ako ore pẽ muꞌei aiꞌi. Jejui Kristu ꞌga rur are te ako ore pẽ muꞌei aiꞌi. “Anure nipo Janejararete ꞌga, Jejui Kristu ꞌga ruri ojewya nũ”, ꞌjau ako ore pẽ nupe, pẽ muꞌjau ꞌga ree aiꞌi. “ꞌUa nipo ꞌga opãjẽ resaukaa janee”, ꞌjau ore pẽ nupe, pẽ mueapyou ꞌga rur are. Namorogyta teea rũi ore oromomeꞌu pẽ nupe. Aruesak te ako ore orojeau ꞌga resagea ikue. Aꞌeramũ ore ikwaapa."
61,1,17,"17,18 Ymã ore oi ywytyꞌrarimũ Kristu ꞌga rupi ikue. Peu ore rekoramũ ꞌga Ruwarete ꞌga ꞌga muesagamuteeu ꞌga raity muenyfugaiwayau ꞌga ree. ꞌGa reakwara nanẽ wenyfugamũ nũ. Ywag awi Janeruwarete ꞌga ojeꞌega mua ꞌga upe ikue. “Koromũ jeraꞌyrarete ꞌga. ꞌGa ete je muekõẽãjay ojee”, ꞌjau Janeruwarete ꞌga ojeꞌega mua ywag awi ꞌga upe oree ikue. Ojeꞌwyr awi ꞌga ojeꞌega mua oree ikue. Series, "
61,1,19,"Aꞌeramũ jane Jarejuwarete ꞌga jeꞌega momeꞌwara ꞌgã jeꞌega rerowiaa jarejemogyau, Jejui Kristu ꞌga ree ꞌgã kaꞌarana kwasiari rakue. Aꞌeramũ ki pẽẽ nanẽ pejejejukau ꞌgã nemikwasiarer are. Sãꞌã ae tata monyga ypytunimũ mamaꞌe resakawamũ. Aꞌere ꞌã ae tata mowepa kwara por ire. Nan Jejui ꞌga rureꞌemauwe jane Jarejuwarete ꞌga jeꞌega momeꞌwara ꞌgã nemikwasiarera mogytau etee. Aꞌeramũ jane ꞌga remifutara kwaapa. Kristu ꞌga rura jaytataua kuꞌema reruara ꞌjawe. Sãꞌã kuꞌemamũ ae mamaꞌe resak katu katu. Nan tee futat Jejui ꞌga ꞌur ire jane mueapyo katu katui ꞌUwarete ꞌga ree."
61,1,20,"20,21 Naojetee rũi Janeruwarete ꞌga jeꞌega momeꞌwara ꞌgã kaꞌarana kwasiari rakue. Janeruwarete ꞌga ꞌAgesagea te ꞌga jeꞌega omomeꞌu ꞌgã nupe rakue. Aꞌeramũ ꞌgã ikwasiaa kaꞌaran are. Aꞌeramũ jane nanẽ jarejeapyoeꞌemamũ jarejetee ꞌga jeꞌeg are. ꞌGa ꞌAgesagea etee jane mueapyo ꞌga jeꞌeg are. Series, "
61,2,1,"Moromuꞌjar aꞌwyreꞌemYmã te ꞌã ꞌgã amũ oi janeypy ꞌgã muꞌjau tywet rakue. “Jarejuwarete ꞌga jeꞌeg are je pẽ muꞌei”, ꞌjau futatee ꞌgã ꞌgã nupe rakue. Aꞌere oꞌmeramũ te ꞌgã ꞌi rakue. Nan tee futat nipo ꞌgã amũ nuri pẽ muꞌjau tywet. Oporogytau ekoete pẽ nupe pẽ muꞌjau ꞌua. “Simorytee ꞌgã ꞌjau”, ꞌjau nipo ꞌgã pẽ nupe. Jejui ꞌga rerowiar awi pẽ momoirukaawamũ te nipo ꞌgã nuri pẽ muꞌjau tywet. Aiporamũ Jarekatuꞌokara ꞌga rerowiar awi opoit maꞌefera ꞌgã. Weaꞌaruꞌjaweꞌemamũ futat Kristu ꞌga otywera mepyawamũ ꞌga manũawer are. Opoia ꞌga rerowiar awi. ꞌGã tywera mepyawamũ agawewi Jejui ꞌga amanũmũ rakue. Aꞌetea ꞌgã ojemoteꞌat Jarejararete ꞌga upe. Opoia ꞌgã ꞌga rerowiar awi. Aꞌeramũ nipo anure ꞌgã te futat ojemonoukaa mamaꞌeukwaawa rapyaw ipe."
61,2,2,"Aꞌeramũ nipo ꞌgã amũ ojemuꞌjau ꞌgã nee kwaiwete. Aꞌeramũ nipo ꞌgã nesakara ꞌgã ꞌjau: “Niaꞌwyri Jejui ꞌga rerowiaara ꞌgã naꞌe. Mamaꞌe tywera etee te ꞌã ꞌgã wapo ajemogyau”, ꞌjau nipo ꞌgã. Aꞌeramũ nipo ꞌgã ꞌjau: “Jejui ꞌga nanẽ nipo niaꞌwyri futari”, ꞌjau nipo ꞌgã nesakara ꞌgã, mamaꞌe tywera ꞌgã iapo resag ire."
61,2,3,"Mamaꞌe tywer are moromuꞌjara ꞌgã nanẽ nipo ꞌjau ojeupe: “Mamaꞌe are je ꞌgã muꞌei. Aꞌeramũ nipo ꞌgã je mepyau kaꞌaranũũ pyu”, ꞌjau nipo ꞌgã ojeupe. Aꞌeramũ ꞌgã ajamuꞌjau weaꞌar are etee. Aꞌere Janeruwarete ꞌga ꞌgã kwaawi. Ymã we futat ꞌã Janeruwarete ꞌga ꞌi rakue: “Mamaꞌe tywer are moromuꞌjara ꞌgã nipo je areko tywerete, ꞌgã monou mamaꞌeukwaawa rapyaw ipe”, ꞌjau ꞌga rakue. Anure nipo Janeruwarete ꞌga aipo ꞌgã nerekou tyweaete uꞌeawer imũ etee futat. Aꞌeramũ ꞌga ꞌawamũ ꞌgã nemiapo tywera resaka ꞌũina."
61,2,4,"Ymã nanẽ ꞌã ywagipewara ꞌgã amũ nuenuwi etee Janeruwarete ꞌga jeꞌega rakue. Aꞌeramũ ꞌã Janeruwarete ꞌga ꞌgã mũꞌjãu ywag awi rakue, ꞌgã monou ꞌã ꞌgã mogyau ypytunainaiwa pype. Peu futat ꞌgã ajemogyau ꞌawamũ miamũ futat Jejui ꞌga wowase ae majatykaawa ꞌara upe iwaẽma rapesaka. Aipoa ꞌara rupi tãmẽjẽ nipo Jejui ꞌga ꞌgã nesaka nũ. Aꞌeramũ futat nipo ꞌga ꞌgã monou ꞌgã napyaw ipe."
61,2,5,"Pẽneaꞌar iki Nue ꞌga rekwawer are: Ymã Nue ꞌga rekoramũ ꞌã Janeruwarete ꞌga mamaꞌe tywera apoara ꞌgã momapa ꞌy pyu rakue. Nue ꞌga ꞌã ꞌjau agawewi ꞌgã nupe rakue numiamũ: “Auꞌje mamaꞌe tywera apo re. Pejemogy esage Jarejuwarete ꞌga upe”, ꞌjau agawewi ꞌga ꞌã ꞌgã nupe rakue numiamũ. Aꞌere ꞌã ꞌgã nuenuwi ꞌga jeꞌega rakue. Aꞌeramũ ꞌã Janeruwarete ꞌga Nue ꞌga etee iaꞌgwau ꞌy awi ꞌga pytuna ꞌgã neewe rakue. Aꞌeramũ ꞌga yaruu apoukaa ꞌgã nupe ꞌy awi ꞌgã aꞌgwawamũ rakue. Aꞌeramũ ꞌã sete ꞌgã etee awau osou ꞌy awi Nue ꞌga retee rakue. Aipo ꞌgã etee futat amanũmeꞌem ꞌy pyu rakue."
61,2,6,"Pẽneaꞌar iki nanẽ Sodoma pewarera ꞌgã nee, Gomora pewarera ꞌgã nee nanẽ nũ. Mamaꞌe tywera etee ꞌã aipoa amunaw ipewara ꞌgã iapou ꞌupa rakue. Aꞌeramũ ꞌã Janeruwarete ꞌga aipoa amunawa mateepapa, ipypewara ꞌgã neewe futat. Tata pyu ꞌã Janeruwarete ꞌga ꞌgã momapa rakue. Aꞌeramũ ꞌã ꞌga Lo ꞌga etee ꞌga muẽma pe awi rakue. Mĩmera ꞌã mamaꞌe tywera apoarera ꞌgã nereko tyweawera wesaukat janee. Aꞌeramũ nipo ꞌga mamaꞌe tywera apoarera ꞌgã monou ꞌgã mogyau mamaꞌeukwaawa rapyaw ipe ꞌea nanẽ jane ikwaapa nũ."
61,2,7,"Lo ꞌga ꞌga ꞌã imuẽmukaa Sodoma ꞌjaw awi tata monoweꞌẽwe futat rakue. Namamaꞌe tywera apoara rũi Lo ꞌga. Aꞌeramũ ꞌgã nemiapo tywera ꞌga mogekogekou etee ꞌga muꞌarasĩrasiga rakue. Lo ꞌga ꞌã esage maꞌea rakue. Aꞌere ꞌga mamaꞌe tywera apoara ꞌgã pype ꞌga rekoi rakue. ꞌGã nemiapo tywera resaga ꞌga muꞌarasiga ete ꞌga mogou ꞌgã nee rakue. Aꞌeramũ Janeruwarete ꞌga ꞌga muẽmukaa ꞌgã nui, ꞌgã momapeꞌemawe rakue."
61,2,9,"Maꞌeramũ ꞌã jane ꞌi jarejaupe: “Aꞌjea futat. Janeruwarete ꞌga jejuka esagei mamaꞌe esage apoaramũ jane ree, jane aꞌgwau mamaꞌe tywer awi”, ꞌjau ꞌã jane jarejaupe. Mamaꞌe tywera apoara ꞌgã ꞌga wereko tywerete, wowase ae majatykaawa ꞌara upe iwaẽmeꞌemauwe miamũ futat."
61,2,10,"Wemifutar imũ mamaꞌe tywera apoara ꞌgã, ojeꞌega renupareꞌema ꞌgã. Mĩmera ꞌgã taetu nipo ꞌga erekou tyweaete.Mamaꞌe ekoete are moromuꞌjara ꞌgã nojenosĩ mamaꞌe tywera apo awi. Ojerowiaraipa etee wemiapo tywer are. Nokyjei ꞌgã ywagipewara ꞌgã kuraw awi. Akurap futat ꞌgã ywagipewara ꞌgã."
61,2,11,Ywagipewara ꞌgã te ipãjẽ moromuꞌjar aꞌwyreꞌema ꞌgã pãjẽ apyraapa. Aꞌetea ꞌgã nakurawi ꞌgã Jarejuwarete ꞌga upe.
61,2,12,"Aꞌere ꞌagera moromuꞌjar aꞌwyreꞌema ꞌgã niꞌakwaawi ajemogyau. Sãꞌã ꞌmiara ꞌã naeaꞌari mamaꞌe are. Opajai ekoeteramũ etee. Aꞌeramũ ꞌã awau ojejukaukaa ae upe. Nan tee futat moromuꞌjar aꞌwyreꞌema ꞌgã. Naeapyoi mamaꞌe are. Wemikwaaweꞌema mamaꞌea ꞌgã ikurapa etee. Aꞌeramũ nipo anure Janeruwarete ꞌga ꞌgã momapa. Aꞌeramũ nipo ꞌgã awaweꞌem futat Jarejuwarete ꞌga pyri amanũ re. Awau muku ꞌga wi. Moromuꞌjar aꞌwyreꞌema ꞌgã nipo wemimuꞌe ꞌgã nerekou tyweaete. Aꞌeramũ nipo Janeruwarete ꞌga ꞌgã nerekou tyweaete ꞌgã mepyau ꞌgã nemiapofer are. Koꞌaramuku te ꞌã ꞌgã mamaꞌe tywera apoi ajemogyau ajueape ojenosõueꞌem. Wemiapo tywera renosõueꞌem. Aipo ꞌgã nipo ajatykau pẽ nee ojemiꞌwaa numiamũ. “Ore ꞌã Jejui ꞌga rerowiaaramũ pẽ ꞌjawe”, ꞌjau futatee nipo ꞌgã pẽ nupe. Aꞌere ꞌgã mamaꞌe tywera etee iapoi pẽjatykaawa pype. Ojenosõueꞌem futat ꞌgã mamaꞌe tywera apou ajuowase. Amumera ꞌgã nanẽ weawyrywamũ ajemogyau nũ. Ojemoteꞌat ae nanuaramũ ajemogyau ojopype."
61,2,14,"Kũjã resakaipeꞌema. Kũjã ẽẽ mũ resakawe owyꞌaa tãmẽjẽ ẽẽ ree. “Tako ẽẽ ree ꞌjau kwy”, ꞌjau ꞌgã ojeupe. Wojereꞌemamũ ꞌgã mamaꞌe tywera apo awi. Iꞌakwaaweꞌema ꞌgã ꞌgã imoryteeu. Aꞌeramũ ꞌgã ojemotywea Jarejuwarete ꞌga upe. Okaꞌaranũũ kwai are etee ꞌgã weaꞌaramũ ajemogyau. Aꞌeramũ nipo anure Janeruwarete ꞌga ꞌgã nerekou tyweaete ꞌgã monou mamaꞌeukwaawa rapyaw ipe."
61,2,15,"Jarejuwarete ꞌga rape awi opia maꞌe ꞌgã poromũ. Aꞌeramũ futat ꞌgã okaꞌjama. Nuesaguꞌjawi futari ꞌgã ꞌga rapea. Parãu ꞌga ree ꞌgã jemuꞌei. Ymã ꞌã Parãu ꞌga, Peo ꞌga raꞌyra ꞌga, Jarejuwarete ꞌga jeꞌega momeꞌwaramũ rakue numiamũ. Aꞌere ꞌã ꞌga noporomuꞌearũi rakue. ꞌGa amũ wejue eꞌi ꞌga upe: “Tamono kaꞌaranũũa enee ꞌjau. Aꞌeramũ ene ewau Israeu juapyrera ꞌgã muꞌjau mamaꞌe tywera apo are ꞌjau”, ꞌjau ꞌgã ꞌga upe rakue. Aꞌeramũ ꞌga awau. Aꞌeramũ ꞌga waw ipe Janeruwarete ꞌga ꞌga reymawa mojeꞌegukaa ꞌga upe rakue. Ae ꞌjawe futat ꞌga reymawa ojeꞌega, kawaruꞌia ojeꞌega ꞌga upe. Ojeꞌegayau ꞌga upe: “Maꞌeramũ te ereapo mamaꞌe tywera?” ꞌjau ꞌga reymawa ꞌga upe. Aꞌeramũ futat Parãu ꞌga opoia wemiaporamer awi."
61,2,17,"ꞌY kyꞌa ꞌjawe moromuꞌjar aꞌwyreꞌema ꞌgã jemogyi. Sãꞌã ae ꞌy resakawe jane ꞌea jarejeupe: “Ayꞌu pa je kwy” ꞌjau ꞌã ae ojeupe. Aꞌere ꞌã ae natykuraꞌuweri ꞌy kyꞌaa. Nan tee moromuꞌjar aꞌwyreꞌema ꞌgã. Naaꞌjea rũi futat ꞌgã jeꞌega. Amana rowokyꞌa ꞌjawe nanẽ ꞌgã jeꞌega nũ. Sãꞌã ae amana rowokyꞌa tee resakawe jane ꞌea jarejeupe: “Okyt nipo kwe amana”, ꞌjau jane ꞌã. Aꞌere ꞌã ywytuu ruri etee ipyau imonou kwe katy. Aꞌeramũ ꞌã amana okwapa etee okyreꞌema. Nan tee futat ae. Moromuꞌjar aꞌwyreꞌema ꞌgã nesakawe ae ꞌi: “Mamaꞌe aꞌje are jane muꞌjawamũ nipo ꞌgã nuri”, ꞌjau nipo jane jarejaupe. Aꞌere naani. Oꞌmeramũ te ꞌgã ꞌi. Aꞌe ꞌgã nipo Janeruwarete ꞌga omono muku ojewi, ypytunaiwa pype ꞌgã mogyau. Nakwaparimũ warãu rũi futat ꞌgã oi ajemogyau."
61,2,18,"Ojerowiaraipa ꞌgã ojee etee futat. Iꞌakwaaweꞌema ꞌjawe nipo ꞌgã ꞌjau ꞌgã nupe: “Peꞌje pejejua pejejemuꞌjau ore ree. Esage futat jarejamuesage pãwẽ gatu etea”, ꞌjau futatee nipo ꞌga mamaꞌe tywer awi opoir yau maꞌe ꞌgã nupe. Aꞌere ꞌgã ꞌgã moryteei etee ojee. Wemifutat tywer are etee ꞌgã ꞌgã muꞌei."
61,2,19,"“Nitywi futari nepeapoi nanuara ꞌjara ꞌgã amũ”, ꞌjau futatee ꞌgã ꞌgã nupe. “Aꞌeramũ pẽẽ mamaꞌe apou pejejemifutar imũ etee futat”, ꞌjau nipo ꞌgã ꞌgã nupe. ꞌGã tywera ꞌgã nerekou. Aipo ꞌgã muꞌjaukaa. Nopoiraꞌuweri ꞌgã mamaꞌe tywera apo awi. Mamaꞌe tywera apoa etee ꞌgã nemiapoa. Mamaꞌe tywera siapouꞌjauꞌjap ꞌeramũ janeremiapo tywera rekoi janejara ꞌjawe janee. Aꞌeramũ jane aꞌeramũ taetu iapouꞌjauꞌjapa jareojereꞌemamũ. Nan tee futat ꞌgã."
61,2,20,"Amumera ꞌgã nipo Jarejararete ꞌga, Jejui Kristu ꞌga rerowiaa ajemogyau numiamũ. Aipo ꞌgã nipo ꞌga okatuꞌok futat ꞌgã tywer awi numiamũ. Aꞌere nipo ꞌgã jewyri tee otywera upe nũ. Otywera upe ojewyt maꞌe ꞌgã ojemoteꞌat futat Jarejuwarete ꞌga upe. Jejui ꞌga rerowiareꞌemawe futat ꞌã ꞌgã niaꞌwyri Jarejuwarete ꞌga upe rakue. Aꞌeramũ ꞌgã Jejui ꞌga rerowiar awi opoir ire taetu ꞌgã waꞌwyreꞌemamũ futat ꞌga rerowiareꞌemarete ꞌgã apyraapa."
61,2,21,Jarejuwarete ꞌga raꞌyra ꞌga ꞌgã erowiaa futat numiamũ. Aꞌere ꞌgã poiri ete ꞌga rerowiar awi. Jejui ꞌga rerowiar enune ꞌgã waꞌwyreꞌemamũ Jarejuwarete ꞌga upe rakue. Aꞌeramũ ꞌgã ꞌga rerowiar awi opoir ire taetu waꞌwyreꞌemareteramũ ꞌga rerowiareꞌema ꞌgã apyraapa ꞌga upe. Maꞌeramũ gatu nipo ꞌã ꞌgã ꞌga rerowiari rakue?
61,2,22,"Aꞌeramũ jane mamaꞌe tywera apo upe ojewyt maꞌe ꞌgã nesag ire ꞌjau jarejaupe: “Aꞌjea futat aipo janeꞌea. Sãꞌã kasurua. Opyꞌapojy re ijewyra opyꞌapojy upe iꞌua. Nan tee otywera upe ojewyt maꞌe ꞌgã. Tajaurana nanẽ ꞌã amuug ire ojewya awau tujururu upe ojerejerepa ipype nũ. Nan tee futat mamaꞌe tywera apo upe ojewyt maꞌe ꞌgã”, ꞌjau jane ꞌgã nesag ire."
61,3,1,"1,2 Kaꞌarana ako je akwasiat imonou pẽ nupe aiꞌi. Aꞌeramũ je ꞌawamũ je kaꞌarana kwasiaruꞌjapa pẽ nupe nũ. Pẽẽ ꞌã jejekotyꞌaawaretea. Aꞌeramũ je ꞌjau tejeupe: “Kaꞌarana pa je akwasiaruꞌjap imonou ꞌgã nupe nũ kwy”, ꞌjau je tejeupe. “Tamueaꞌat ꞌgã Jarejuwarete ꞌga jeꞌega momeꞌwara ꞌgã nemikwasiarer are ꞌjau kwy”, ꞌjau je tejeupe. Janejararete ꞌga, jane katuꞌokara ꞌga futat ꞌã ore muꞌjau wemifutar are ikue. Aꞌeramũ ako ore ꞌga remimonoferamũ imomeꞌwau ako pẽ nupe ikue. Aipo are nanẽ je pẽ mueaꞌaa nũ. Series, "
61,3,3,"Pẽneaꞌar iki jeꞌeawer are. “Anure nipo Jejui ꞌga rureꞌemauwe ꞌga rerowiareꞌema ꞌgã nuri pẽ nerekoemãu pẽ jaita ete Jejui ꞌga pẽẽ erowiaramũ. Wemifutar imũ te nipo aipo ꞌgã mamaꞌe tywera apoi”, ꞌjau je pẽ nupe. “Anure je ruri nũ”, eꞌi Jejui ꞌga oree ikue, ꞌjau pẽẽ pejejemogyau. Aꞌeramũ nipo ꞌgã aipo pẽẽ ꞌeramũ “Manamũ ajee ꞌga ruri”, ꞌjau nipo ꞌgã pẽ nerekoemãu etee pẽ jaita. “Ymã te ꞌã ꞌga aipo ꞌga ꞌi rakue aꞌi kũi. Aꞌetea ꞌga ꞌã ꞌureꞌemawe. ꞌGa jeꞌega renuparera ꞌgã ꞌã opapapa rakue. Aꞌetea ꞌga ꞌã ꞌureꞌemawe”, ꞌjau nipo ꞌgã pẽ nupe pẽ jaita etee. “Ywya jeapo ypyrauwe futat ꞌã mamaꞌea nan etee futat rakue. Te maranaꞌape mamaꞌe jesowoꞌgõgi nũ”, ꞌjau nipo ꞌgã pẽ jaita etee. “Aipo ꞌjau amunipo ꞌã ꞌga ruri ymã we mamaꞌe mojopyꞌraupap rakue”, ꞌjau ete nipo ꞌgã pẽ jaita etee."
61,3,5,"Aꞌere nipo aipo ꞌjara ꞌgã oꞌmeramũ te ꞌgã ꞌi. Naeaꞌari ꞌgã Janeruwarete ꞌga remiapofera mamaꞌe are. Ymã Janeruwarete ꞌga ywy apoi ojeꞌeg imũ etee futat rakue. Ywaga nanẽ ꞌga iapou ojeꞌeg imũ etee futat nũ. Nuapoi ꞌga mamaꞌea opou rakue. Najane ꞌjawe rũi ꞌga. Ojeꞌeg etee te ꞌga jupe. ꞌY upe ꞌga ꞌjau: “Ejepeꞌa ywy awi”, ꞌjau ꞌga ꞌy upe. Aꞌeramũ futat ywy ojesaukaa ꞌya ojepeꞌau jui. Anure ꞌga ꞌy pyu wemiapofer ymanera momapa rakue."
61,3,7,"Ojeꞌeg imũ te ꞌã ꞌga ywy apou rakue. Ywaga reewe ꞌga ꞌã iapoi rakue. Ojeꞌeg imũ etee futat ꞌga ꞌauwara ꞌgã mogyau nũ. Aꞌeramũ nipo ꞌga aꞌjetete pa “ꞌgã naje rerowiari raꞌe pa”, ꞌjau ꞌgã momapa tata pyu nũ. Aꞌere ꞌga ae majatykai raꞌne nipo wowase. Aꞌeramũ nipo ꞌga werowiareꞌema ꞌgã mũꞌjãu imonou mamaꞌeukwaawa rapyaw ipe. Aipoa ꞌara rupi ꞌã ꞌga ywy aꞌwyreꞌema mateepapa tata pyu ywag aꞌwyreꞌema reewe."
61,3,8,"Najane ꞌjawe rũi Janeruwarete ꞌga. Jane upe te ꞌã ꞌarakwawa ipytunũũ maꞌe ꞌjawe rẽwẽjẽmĩ. Kwara ꞌara we ꞌã opytunamũ rẽwẽjẽmĩ janee nũ. Aꞌere Janeruwarete ꞌga upe nanarũi. Ajuꞌjajuꞌjawe etee ꞌara ꞌga upe. Miu anu majepei ꞌara ꞌjawe ete ꞌga upe. Majepei ꞌara nanẽ miu anu ꞌjawe ete ꞌga upe nũ. Majepei ꞌyweteewara ꞌjawe mĩmera mamaꞌea ꞌga upe. Aꞌeramũ ꞌgã “Maꞌeramũ sipo ꞌga poromukuramũ? Maꞌeramũ sipo ꞌga ꞌureꞌema? Nuri futari nipo ꞌga nũꞌũ”, ꞌjau nipo ꞌgã pẽ nupe. Aꞌere ꞌga ruri futari. Uꞌeawer imũ etee futat ꞌga ruri. Ajemuaẽm wejue ꞌga werowiareꞌema ꞌgã nee. Aꞌeramũ ꞌga ꞌgã werowiaara rapesaka ꞌũina. Kwaiwete wejue ꞌga rerowiareꞌema ꞌgã jemogyi. Aꞌeramũ ꞌga aꞌeramũ oporomukuramũ. Nafutari ꞌga jane mũ oa muku ojewi numiamũ. Aꞌeramũ ꞌã ꞌga waꞌyra ꞌga murukaraꞌneꞌema."
61,3,10,"ꞌUa Janejararete ꞌga ruri munaꞌywa ꞌjawe. Sãꞌã ae munaꞌywa rura kwaaweꞌema. Nan tee futat jane ꞌga rura nikwaawi. Munaꞌywa rura ꞌjawe futat nipo Kristu ꞌga ruri janee. Nikwaawi jane ꞌga ruawa. ꞌGa ruramũ nipo ywag aunuga. Ipojy te nipo iunuga. Mamaꞌea nipo opapa. Iunuga renupawe nipo ꞌga rerowiareꞌema ꞌgã opiryyjamũ ajemogyau. Ipojy te nipo ywag aunuga. Kwat, jay, jaytata. Mĩmera ukaitapap. Ywya nanẽ opypiara reewe ukaitapap Kristu ꞌga ruramũ."
61,3,11,"“Anure nipo mamaꞌe tywera kaipawi” ꞌea pẽẽ ꞌã ikwaapa. Aꞌeramũ ki pẽẽ ꞌga rerowiaramũ pejejemogyau esage ꞌga upe, mamaꞌe apou ꞌga jeꞌeg imũ etee futat. Anure nipo Janeruwarete ꞌga waꞌyrarete ꞌga murukari futari. Aꞌeramũ pẽẽ pejejemogyau esage ꞌga upe ꞌga rura rapesaka. ꞌGa momeꞌwau peꞌje pejewau ꞌga rerowiarukaa ꞌga rerowiareꞌema ꞌgã nupe. Jejui ꞌga ruawa rupi Janeruwarete ꞌga jane majatykai wowase Jejui ꞌga rerowiaaramũ jane mopojoꞌoka ꞌga rerowiareꞌema ꞌgã nui. Aꞌeramũ futat ꞌga mamaꞌe tesirũmera rapyau. Kwat, jay, jaytata. Mĩmera ꞌga wapypap."
61,3,13,"Ymã we futat ꞌã Janeruwarete ꞌga ꞌi rakue: “Mamaꞌe tywera rapy re je ywy yau apou ywag yau reewe nũ. Aipoa jeremiapo yau pype nitywi futari mamaꞌe tywera. Mamaꞌe tywera apoara ꞌgã nanẽ otyweꞌemamũ futat nũ”, ꞌjau ꞌga ꞌã ikwasiarukaa inuga janee rakue. Aꞌeramũ jane ꞌga remiaporama rapesaka jarejemogyau."
61,3,14,"Pẽẽ ꞌã jejekotyꞌaawaretea futat. Aꞌeramũ je ꞌjau pẽ nupe: “ꞌGa ruawa rapesakaramũ pẽẽ pejejemogyau esage Jarejuwarete ꞌga upe. Mamaꞌe tywera kasi peapo ne. ꞌGa jeꞌeg imũ etee ki mamaꞌea peapo pejejemogyau ꞌga upe, ꞌga rapesakaramũ. Aꞌeramũ pẽẽ pejejesageramũ pejejemogyau ꞌga upe, ꞌga rowase pejeꞌamaw ipe”, ꞌjau je pẽ nupe."
61,3,15,"Pejekuꞌiramũ nanẽ ki pejejemogyau Jarejuwarete ꞌga poromuku are. Aꞌeramũ ꞌga nanẽ ajemogekoweꞌem ꞌũina nũ. “Jeporomukuramũ nipo ꞌgã jemogypyygeteetei je ree reꞌã”, ꞌjau ꞌga ojeupe. Janerewirera ꞌga, Paulo ꞌga ꞌã nanẽ kaꞌarana kwasiaa ee nũ, imonou pẽ nupe raiꞌi. Paulo ꞌga ꞌã janejekotyꞌaawaretea. Janeporomutat jane ꞌga ree. ꞌGa nanẽ Janeruwarete ꞌga amuꞌakwaap wemiaporam are. Aꞌeramũ ꞌga kaꞌarana kwasiaa ee pẽ nupe."
61,3,16,"Kwe pewara ꞌgã nupe ikwasiaa Paulo ꞌga ꞌgã mueapyou katu Kristu ꞌga rur are. Aꞌere ꞌga namueapyo katui ꞌgã ajepeja wemikwasiarer are. Mamaꞌeay are nanẽ ꞌga kaꞌarana kwasiari nũ. Aipo ꞌga remikwasiarer are jane jarejeapyoaꞌneꞌemamũ. Aꞌeramũ iꞌakwaaweꞌema ꞌgã amũ ajamuꞌjau tywet Paulo ꞌga remikwasiarer are. Jejui ꞌga rerowiaaꞌri ꞌgã nanẽ ajamuꞌjau tywet ee. Jarejuwarete ꞌga jeꞌega momeꞌwara ꞌgã nemikwasiarer are nanẽ ꞌgã ajamuꞌjau tywet nũ. Aꞌeramũ ꞌgã ojereko tywerukaa ꞌga upe, ojemonoukaa mamaꞌeukwaawa rapyaw ipe ꞌga upe."
61,3,17,Aꞌeramũ ki pẽẽ pejejeaꞌgwau Jarejuwarete ꞌga jeꞌeg are moromuꞌjat tywera ꞌgã nui. Perowiat kasi ꞌgã jeꞌega ne. Kasi aꞌe pe pepoit Kristu ꞌga rerowiar awi ne.
61,3,18,"Jejui Kristu ꞌga ree taetu pejejemogypyyka pejejemogyau. ꞌGa jeꞌeg imũ taetu pejejemogyau esage. Aꞌeramũ nipo pẽẽ Jarejararete ꞌga kwaapa katu katu. Aꞌeramũ taetu jane katuꞌokarera ꞌga opotaꞌwaramũ pẽ nee. Aꞌeramũ ki jane ꞌga muorypa jarejemogyau. ꞌAwauwe futat, anure miamũ futat jane ꞌga muorypa jarejemogyau, jareojereꞌemamũ. Nan iki sajemogy, aꞌe je pẽ nupe.Kweramũ etee jejeꞌega pẽ nupe."
62,1,1,"1 JuãJaneruwarete ꞌga kwaawukaatKaꞌarana je akwasiat imonou pẽ nupe. Jarejeupe Jarejuwarete ꞌga kwaawukaara ꞌga ree je ikwasiari. Kristu ꞌga ree je ikwasiari. Ojeꞌega rerowiaaramũ ꞌga jane mogyi ojepyri nakwaparimũ rũi. Okoeteete maꞌea Kristu ꞌga. Ymã te ꞌã ꞌga rekoi, ywy apoeꞌemauwe Kristu ꞌga rekoi rakue. Aꞌere ore ꞌawa ywy pe ꞌga rekoramũ ore ꞌga resagi orojeau ikue. Orowyka ꞌga pir are ikue. ꞌGa jeꞌega ore enupa ikue. Aipoa ore oromomeꞌu pẽ nupe. Ymã we te ꞌã ꞌga rekoi rakue. ꞌAwamũ aje ꞌã ꞌga ruri ꞌawa ywy pe ojesaukaa oree ikue. Aꞌea ore oromomeꞌu pẽ nupe. Ymã we futat te ꞌã ꞌga rekoi Jarejuwarete ꞌga pyri aetyweꞌemauwe rakue. Aꞌere ꞌga ꞌawamũ ꞌga jesaukari oree ikue."
62,1,3,"Aꞌe resakawera ore oromomeꞌu pẽ nupe. Orojemienuwera nanẽ ore imomeꞌwau pẽ nupe nũ. ꞌGa rerowiarukaawamũ ore imomeꞌwau pẽ nupe. Aꞌeramũ pẽẽ pejejemujaa Jarejuwarete ꞌga ree ore pyri, ꞌga raꞌyrarete ꞌga Jejui Kristu ꞌga ree ꞌjau. Aꞌeramũ jane jarejemogyau ꞌga ree etee futat jarejea mỹina. Aꞌeramũ je ꞌagamũ ikwasiaa kaꞌaran are jarejemuorypawamũ."
62,1,5,"ꞌAra renyfuga ꞌjawewatJejui ꞌga jeꞌega ore enupa ikue. Maꞌeramũ ꞌã ore orojeupe ꞌga ꞌeawera momeꞌui pẽ nupe. Aipo ꞌjau ꞌga imomeꞌwau oree ikue. “Janeruwarete ꞌga esagesage. Nitywi futari ꞌga mamaꞌe tywera pyu. ꞌAra renyfuga ꞌjawe te ꞌga. Nitywi futari ypytuna ꞌga pyri”, ꞌjau ꞌga imomeꞌwau oree ikue."
62,1,6,"ꞌGã amũ te nipo “Je Jarejuwarete ꞌga remiayuwa”, ꞌjau futatee. Aꞌere nipo aipo ꞌjara ꞌgã nekoi ypytunimũ wata maꞌe ꞌjawe. ꞌGã nuetygi mamaꞌe tywera apoa. Aꞌe ꞌgã oꞌmeramũ te ꞌgã ꞌi. Naꞌga remiayuwa rũi aipo ꞌgã. Nuenuwi ꞌgã mamaꞌe aꞌjea. Nuapoi ꞌgã Jarejuwarete ꞌga remifutar imũ mamaꞌea."
62,1,7,"Kuꞌjywa ꞌga ꞌara renyfuga ꞌjawe futat. Nuapoi ꞌga mamaꞌe tywera. Mamaꞌe esagea etee te ꞌga wapo. ꞌGa ꞌjawe jarejemogy re jarejekotyꞌaa esage ete jarejuee. Ojeꞌjawe jane jemogy re ꞌga waꞌyra ꞌga, Jejui Kristu ꞌga ry pyu jane pireita akou, janetywera moia akou jane wi."
62,1,8,“Je najetywi tetywera pyu” ꞌjaramũ jane jareꞌmeramũ Jarejuwarete ꞌga upe. Jarejemoryteeu jane tee futat. Aipo ꞌe re mamaꞌe aꞌjea apoweꞌem.
62,1,9,"Aꞌere ojeupe jaretywera jane imomeꞌuramũ, Janeruwarete ꞌga imoiri jane wi, jane katuꞌoka. Uꞌeawer imũ etee futat ꞌga janetywera moia jane wi. Namamaꞌe tywera apoara rũi te ꞌga. Mamaꞌe esagea etee futat ꞌga ree. Aꞌeramũ ꞌga janetywera moia jane wi. “Epeꞌa jetywera je wi”, ojeupe jane ꞌeramũ ꞌga imoiri jane wi."
62,1,10,"Najuejue etee futat aetyweramũ. Nokoi futari ae mũ itywereꞌemamũ. “Je najetyweri” ꞌjaramũ ae Jarejuwarete ꞌga ꞌme are ako maꞌeramũ te ae poromũ. ꞌGa futat ꞌã eꞌi rakue: “Nepẽtywi futari pẽẽ mũ pejetywereꞌema pyu”, ꞌjau ꞌga ꞌã rakue. Aꞌeramũ ae “je najetyweri” ꞌjaramũ Jarejuwarete ꞌga ꞌme are jarejemogyau. ꞌGa jeꞌega rerowiareꞌemamũ te ae poromũ ae ꞌi."
62,2,1,"Kristu ꞌga jane poaaPẽẽ ꞌã jejeuwa ꞌjawe jee. Aꞌeramũ je kaꞌarana kwasiaa pẽ nupe mamaꞌe tywera apo awi pẽ momoiawamũ. “Auꞌje mamaꞌe tywera apo re” ꞌea je ikwasiaa kaꞌaran are imonou pẽ nupe. Aꞌere jane mamaꞌe tywera jane iaporamũ Jejui Kristu ꞌga jeꞌegi ꞌUwarete ꞌga upe jane ree. “Aipo ꞌga je rerowiaara ꞌga. Mamaꞌe tywera ꞌga wapo. Aꞌere ꞌga nopoiri futari jane rerowiar awi. Aꞌeramũ ki etaꞌwaramũ etee eꞌỹina ꞌga upe”, ꞌjau ꞌga ꞌUwarete ꞌga upe ojeꞌega rerowiaaramũ jane ree. Jejui ꞌga ꞌã naitywet maꞌea rũi. Esage maꞌe ꞌga te. ꞌGa futat ꞌã janetywera mepyau ꞌUwarete ꞌga upe janee. Amanũmũ janetywera ꞌUwarete ꞌga upe jane wi imoiawamũ. Aꞌere ꞌga najanemaꞌe etee rũi janetywera mepyi. Ywy pewaramũ janetywera juejue futat ꞌga omepy."
62,2,3,Jarejuwarete ꞌga jeꞌega renuw ire jane aꞌjea futat ꞌga remiayuwa. ꞌGa remiayuwaretea ꞌã jane ꞌga jeꞌega renuparamũ.
62,2,4,"ꞌGã amũ nipo ꞌjau, “Akwaap je Jarejuwarete ꞌga”, ꞌjau. Aꞌere aipo ꞌjara ꞌga oꞌmeramũ te ꞌga ꞌi Jarejuwarete ꞌga jeꞌega renuweꞌem ire. Iꞌme maꞌeramũ te ae poromũ ae ꞌi akou."
62,2,5,"ꞌGa jeꞌega renuparamũ jane ꞌga futaa aꞌjea futat. Aꞌeramũ te ae aꞌjea futat ae ꞌi. “Je Jarejuwarete ꞌga remiayuwa futat”, ꞌjau jane. Aipo ꞌjaramũ ki mamaꞌe esage etee peapo, Jejui Kristu ꞌga ꞌjawerimũ etee futat."
62,2,7,"Pẽporomutar iki pejejueeTejekotyꞌaawamũ pẽ nupe je kaꞌarana kwasiari Jarejuwarete ꞌga jeꞌeg are. “Pẽporomutar iki pẽẽ pejejuee. Pejejuka esage ki pejejuee”, ꞌjau ꞌga rakue. Naꞌawamue rũi te ꞌga ꞌã aipo ꞌga ꞌi janee rakue. Jejui ꞌga rerowia ypy we futat te ꞌã pejemuꞌe aipo are rakue. Aꞌeramũ pẽẽ aipo ꞌga ꞌeawera kwaapa pejejemogyau."
62,2,8,"Aipoa morogyta are je kaꞌarana kwasiari pẽ nupe. Aꞌere aipoa morogyta ymanera jemuꞌjagi morogyta yau ꞌjawe. Jejui ꞌga aipoa morogyta are jane muꞌeramũ morogyta yau ꞌjawe futat janee. Jejui ꞌga aꞌjea futat iporomutat jane ree. Aꞌeramũ ki jane ꞌga ꞌjawe futat jareporomutaramũ jarejuee. Aꞌeramũ nipo jane resakara ꞌgã ꞌjau, “Aꞌjea futat Kristu ꞌga ꞌea raꞌe”, ꞌjau nipo ꞌgã. ꞌGa rureꞌemamũ ꞌã janeypy ꞌgã weapyoeꞌemamũ ꞌga ree rakue. Aꞌere ako ꞌga ruri jane mueapyou ojee ikue. Janereapyoeꞌem awi jane mueapyou ikue. Sãꞌã jay renya ypytuna mojesaꞌgia numiamũ. Aꞌere ꞌã nomojesagi katu. Nan tee futat ako janeypy ꞌgã neapyoꞌiramũ etee Jarejuwarete ꞌga jeꞌeg are rakue. Jejui ꞌga te ajee ꞌã ꞌut ꞌara renyfuga ꞌjawe mamaꞌe kwaawukaa katu katu janee, Jarejuwarete ꞌga kwaawukaa janee. Jay reny ꞌjawewar awi jane mũꞌjãu ꞌara renyfuga pype jane monoara ꞌjawe."
62,2,9,"ꞌGã amũ nipo ꞌjau, “je ꞌara renyfuga pypewara futat”, ꞌjau nipo ꞌgã. Aꞌe reewi nipo ꞌgã niporomutari opytuna ꞌgã nee. Aꞌeramũ jane aipo ꞌgã kwaapa. Aipo ꞌgã ypytunaiwa pypewara futat. Poromũ oꞌmeramũ. Opytun are iporomutat maꞌeramũ te ae ꞌarimũ wata maꞌea. Nitywi futari mamaꞌe tywera pyu, jarejomoteꞌaawa pyu Jarejuwarete ꞌga upe. Aꞌere ae opytuna ꞌgã nee iporomutareꞌemamũ ae ypytunaiwa ꞌjawewara pype wata maꞌea. Ypytunaiwa pype wata maꞌeramũ ae awawa kwaapeꞌema. Ypytunaiwa esaukareꞌema ae upe. Eaeꞌema ꞌjawe ae mogyaukaa."
62,2,12," Pẽẽ ꞌã jejeuwa futat. Peenuw esage ki jejeꞌega. Jejui Kristu ꞌga ree ꞌã ꞌga Ruwarete ꞌga pẽtywera moia pẽ nui pẽ katuꞌoka pẽ mogyau ꞌawamũ. Jarejuwarete ꞌga ꞌã pẽẽ ikwaapa. Aꞌeramũ je kaꞌarana kwasiaa pẽ nupe.Sawaꞌeramũ pẽ nupe nanẽ je kaꞌarana kwasiari nũ. Ywy apoeꞌemauwe Ako maꞌe ꞌga pekwaap pejejemogyau rakue. Aꞌeramũ je pẽ nupe nanẽ kaꞌarana kwasiaa nũ.Kunumĩmet. Kũjãmet. Jejui ꞌga perowiat pejejemogyau. Aꞌeramũ ꞌã pẽẽ mamaꞌe apoweꞌem mamaꞌeukwaawa ꞌwyriara remifutar imũ. Jejui ꞌga pãjẽ mũ pejejepojekau mamaꞌeukwaawa ꞌwyriara remiayuw awi. Jarejuwarete ꞌga jeꞌega renupa pejejemogyau. Aꞌeramũ pẽẽ mamaꞌe apouꞌjapeꞌema mamaꞌeukwaawa ꞌwyriara jeꞌeg imũ. Aꞌeramũ je kaꞌarana kwasiaa imonou pẽ nupe. Series,  Series, "
62,2,15,Jarejuwarete ꞌga ree iporomutareꞌema ꞌgã ꞌjaꞌjawe ete kasi pẽẽ pejemogy ne. ꞌGã nemifutara kasi pefutar ine. ꞌGã nemifutar are pejejea mỹineꞌema. Jarejuwarete ꞌga ree iporomutareꞌema ꞌgã ꞌjawe tee mamaꞌe apo re pẽẽ nanẽ nepẽporomutari Jarejuwarete ꞌga ree ne. Jarejuwarete ꞌga ree iporomutareꞌema ꞌgã mamaꞌe tywera apo are etee ifuewet ajemogyau. Mamaꞌe tywera resag ire ꞌgã aipo futaa. Aꞌeramũ futat ojerowiaraipa ajemogyau wemiapo aꞌwyreꞌem are etee futat. Aꞌere naJaneruwarete ꞌga remifutara rũi aipoa. ꞌGa ree iporomutareꞌema ꞌgã nemiapoa te poromũ.
62,2,17,Aꞌere nipo anure Janeruwarete ꞌga werowiareꞌema ꞌgã nemiapofera mateepapa etee. ꞌGã nemifutara nanẽ nipo ꞌga imateepapa etee ꞌgã nui nũ. Aꞌere jane Jarejuwarete ꞌga remifutar imũ etee mamaꞌe apoaramũ nipapawi. ꞌGa pyri te jane oi jarejemogyau jarekuꞌiramũ nakwaparimũ rũi futat.
62,2,18,"Jejui ꞌga ree iporomutareꞌemareteKunumĩmet. Kũjãmet ꞌjau. Jejeꞌega ki peenup. Anurenureꞌi nipo mamaꞌe teepap katu katuramũ. Peenup futat ꞌã Jejui ꞌga ree iporomutareꞌemarete ꞌga rera raiꞌi. “Anurenureꞌi nipo Jejui ꞌga ree iporomutareꞌemarete ꞌga ruri”, ꞌjau ꞌgã imomeꞌwau pẽ nupe. Aꞌjea futat ꞌgã ꞌea. ꞌAwamũ miamũ kwaiwete Jejui ꞌga ree iporomutareꞌema ꞌgã jemogyi. Aꞌeramũ ꞌã jane aꞌe are ikwaapa “owaẽm jaꞌwyjaꞌwy ywy mateepaawa upe raꞌe” ꞌe kwaapa."
62,2,19,"Jejui ꞌga ree iporomutareꞌema ꞌgã awau ojepeꞌau muku jane wi. Najane pyri ꞌga ree iporomutat maꞌe ꞌgã nũi tãmẽjẽ futat. Jane pyri ꞌga ree oporomutar ire amunipo ꞌã ꞌgã nojepeꞌai jane wi. Jane wi ꞌgã ooa ꞌgã jepeꞌaa ꞌgã okwaawukat janee. Aꞌeramũ jane ꞌjau jarejaupe: “Najane pyri ꞌga ree iporomutat maꞌe ꞌgã nũi tãmẽjẽ futat ꞌgã”, ꞌjau jane jarejaupe."
62,2,20,"Jejui Kristu ꞌga ꞌUwarete ꞌga ꞌAgesage mua pẽ nupe rakue, pẽ muꞌjawamũ rakue. Aꞌeramũ pẽẽ mamaꞌe aꞌje kwaapa, Jejui ꞌga momeꞌu aꞌjea futat."
62,2,21,"Pẽẽ ꞌã Jejui ꞌga ree mamaꞌe aꞌjea porogyta pekwaap. Aꞌeramũ je kaꞌarana kwasiaa pẽ nupe. “Nepekwaawi”, ꞌjaweꞌem je ikwasiaa pẽ nupe. Jejui ꞌga momeꞌua aꞌjea futat pẽẽ ikwaapa. Mamaꞌe aꞌje kwaaparamũ ae mamaꞌe aꞌjea etee futat imomeꞌui ajaupe. Naiꞌme maꞌeramũ rũi ae morogyta esage momeꞌui."
62,2,22,"Awỹja te iꞌme maꞌea? “NaJejui ꞌga rũi Janeruwarete ꞌga remimurera” ꞌjara ꞌgã te poromũ eꞌi iꞌme maꞌeramũ. Jejui ꞌga ree iporomutareꞌema ꞌgã futat poromũ. ꞌGã nuerowiari futari Jarejuwarete ꞌga jeꞌega, ꞌga raꞌyra ꞌga jeꞌega nanẽ nũ."
62,2,23,“NaKuꞌjywa ꞌga rũi Jejui ꞌga Ruwaretea” ꞌe rerowiaara ꞌgã naJarejuwarete ꞌga remiayuwa rũi ajemogy. Aꞌere “Jejui ꞌga Jarejuwarete ꞌga raꞌyraretea” ꞌe rerowiaara ꞌgã aꞌjea futat Jarejuwarete ꞌga remiayuwa.
62,2,24,"Jejui ꞌga jeꞌega renupa ypy we futat ꞌã pẽẽ ꞌga rerowiaa raiꞌi. Aipoa morogyta ki aꞌjea futat perowiat pejejemogyau. Aipoa morogyta aꞌjea futat perowiat pejemogyramũ, Janeruwarete ꞌga ree pejejemujaa aꞌjea futat. ꞌGa raꞌyra ꞌga ree nanẽ pejejemujaa nũ."
62,2,25,"Ymã we futat ꞌã Kristu ꞌga ꞌi oree ikue: “Tomogy pẽẽ orojepyri nakwaparimũ warãu rũi”, ꞌjau ꞌga oree ikue."
62,2,26,"ꞌGã amũ nipo awau pẽ pyri oꞌmeramũ pẽ nupe. “Tamomoirukat ꞌgã Jejui ꞌga rerowiar awi ꞌjau kwy”, ꞌjau ꞌgã ojeupe. Aipoa ꞌgã nee je kaꞌarana kwasiari imonou pẽ nupe."
62,2,27,Aꞌere Jejui ꞌga ꞌUwarete ꞌga ꞌAgesage muri pẽ nupe. Aꞌeramũ ꞌga ꞌAgesagea pẽ muꞌjara. Aꞌeramũ ki pẽẽ mũ moromuꞌjara futaruꞌjapeꞌema. ꞌGa ꞌAgesagea aꞌjea futat pẽ muꞌe mamaꞌe aꞌje are. Niꞌmei futari ꞌga ꞌAgesagea. Aꞌeramũ ki pẽẽ ꞌga ꞌAgesagea pejemuꞌe renupa katu katu. Aꞌe renupa pẽẽ pejejemujaa Jejui ꞌga ree.
62,2,28,"Kunumĩmet, kũjãmet ꞌjau. Jejui ꞌga ree etee ki pejemujat. Aꞌeramũ pẽẽ anure ꞌga ruramũ pejejenosõueꞌem pejewau ꞌga repejãna. Mamaꞌe tywera apo re pejenosĩ ꞌga rowase pejewaw ipe ne."
62,2,29,Sikwaap jane ꞌga jarejemogyau. “Jejui Kristu ꞌga esagesage. Nuapoi ꞌga mamaꞌe tywera” ꞌea jane ikwaapa. Aꞌeramũ “ae mamaꞌe tywera apoareꞌemamũ Janeruwarete ꞌga raꞌyramũ futat ajemogyau” ꞌea nanẽ jane ikwaapa nũ.
62,3,1,"Jejui ꞌga rerowiaatPẽneaꞌar iki “Janeruwarete ꞌga iporomutat jane ree” ꞌe are. Aꞌeramũ ꞌga waꞌyra ꞌga Kristu ꞌga rerowiaaramũ ꞌjau janee: “Jeraꞌyra pẽẽ”, ꞌjau. Aꞌere Janeruwarete ꞌga rerowiareꞌema ꞌgã nokwaawi ꞌga. Aꞌeramũ ꞌgã “Jejui ꞌga rerowiaara ꞌgã Janeruwarete ꞌga raꞌyra futat” ꞌe are weapyoeꞌemamũ."
62,3,2,"Aꞌere ꞌã pẽẽ jejekotyꞌaawa. Jejeꞌeg are ki peapyaka. Aꞌjea futat aꞌe je pẽ nupe. ꞌAwamũ futat ꞌã jane jemogyi Jarejuwarete ꞌga raꞌyramũ. Maran sipo ꞌga jane rerekoi, saꞌe te aje ꞌã jane. Nikwaawi we jane aipoa. Esage te nipo ꞌea etee aje ꞌã jane sikwaap. Anure te nipo jane Jejui ꞌga ruramũ jane ꞌga resagi. “Nan tãmẽjẽ pa ꞌga raꞌe”, ꞌjau nipo jane ꞌga resaka. Aꞌeramũ te nipo “jane jemogyi ꞌga ꞌjawe katu katu” ꞌea jane sikwaap."
62,3,3,Aꞌeramũ nipo jane ꞌga rapesakaramũ juejue jarepoia jaretywer awi jarejekatuꞌoka. Jejui ꞌga reꞌã mamaꞌe tywera pyu otyweꞌemamũ futat. Aꞌeramũ jane ꞌga rapesakaramũ jarepoia mamaꞌe tywera apo awi.
62,3,4,Mamaꞌe tywera apoara ꞌgã Jarejuwarete ꞌga jeꞌega rerowiareꞌema futat ajemogyau. Aipo ꞌgã futat itywet Jarejuwarete ꞌga upe. ꞌGa jeꞌega renupareꞌema ꞌgã itywetywet ꞌga upe.
62,3,5,“ꞌAu ywy pe ako Jejui ꞌga ꞌua aetywera moiawamũ ikue” ꞌea jane ikwaapa. Nitywi futari mamaꞌe tywera ꞌga ree.
62,3,6,Aꞌeramũ jane ꞌga ree ojemujat maꞌeramũ jarepoia mamaꞌe tywera apo awi. Mamaꞌe tywera apo awi ipoireꞌema ꞌgã naꞌga remiayuwa rũi. Nokwaawi ꞌgã ꞌga.
62,3,7,Kunumĩmet. Kũjãmet ꞌjau. Perowiat kasi iꞌme maꞌe ꞌgã ne. “Jejui Kristu ꞌga esagesage” ꞌjaramũ ae ꞌga rerowiaramũ futat. Mamaꞌe esagea etee futat iapou. Aipo ꞌgã wesageramũ Jejui ꞌga ꞌjawe.
62,3,8,"Mamaꞌe tywera apoara ꞌgã te aje ꞌã niaꞌwyri futari ꞌga upe. Mamaꞌeukwaawa ꞌwyriara remiayuwa futat ꞌgã. Iypy we futat ꞌã mamaꞌeukwaawa ꞌwyriara mamaꞌe tywera etee futat iapoi akou rakue, ywya Janeruwarete ꞌga iapo ypyrauwe rakue. Aꞌere ꞌã Janeruwarete ꞌga raꞌyrarete ꞌga ruri mamaꞌeukwaawa ꞌwyriara pãjẽ pojekau jui. Aꞌeramũ ꞌga ifuakara muapap jui. Mamaꞌeukwaawa ꞌwyriara remiapoa mateepapa nanẽ ꞌga ruri nũ."
62,3,9,Aꞌeramũ waꞌyramũ ae rekoramũ Janeruwarete ꞌga Uꞌagesage mua ae upe. Aꞌeramũ jane jarepoia mamaꞌe tywera apo awi. Waꞌyramũ ꞌga jane mogyi. Aꞌeramũ jane aꞌeramũ mamaꞌe tywera apouꞌjapeꞌema jarejemogyau.
62,3,10,"Jarejuwarete ꞌga raꞌyramũ jarejemogya jane sikwaap. Mamaꞌeukwaawa ꞌwyriara remiayuwa ꞌgã jemogya nanẽ jane ikwaapa. Mamaꞌe tywera apoara ꞌgã, ajuee iporomutareꞌema ꞌgã. Mĩmera ꞌgã mamaꞌeukwaawa ꞌwyriara remiayuwa futat. NaJaneruwarete ꞌga raꞌyra rũi ꞌgã."
62,3,11,"Pẽporomutar iki pejejueePeenup futat ꞌã Jejui ꞌga ꞌeawera, “pẽporomutar iki pejejuee” ꞌea ꞌã pẽẽ enupa futat. ꞌGa rerowia ypy we futat ꞌã pẽẽ aipo ꞌeawera renupa rakue. Kaĩ ꞌga ꞌjawe kasi sajemogy ne. Mamaꞌeukwaawa remiayuwa futat aipoa kũimaꞌe ꞌga, Kaĩ ꞌga rakue. Aꞌeramũ ꞌga wewirera ꞌga, Apeu ꞌga jukau ekoete rakue. Maꞌeramũ sipo ꞌga wewirera ꞌga jukau ekoete rakue? ꞌGa rewirera ꞌga, Apeu ꞌga, mamaꞌe esagea etee wapo. Jarejuwarete ꞌga remifutar imũ etee ꞌga mamaꞌe apoi. Aꞌere Kaĩ ꞌga mamaꞌe tywera etee iapoi. Aꞌeramũ ꞌga wewirera ꞌga rerekoayau ee. Aꞌeramũ ꞌga ꞌga jukau rakue."
62,3,13,Pẽẽ ꞌã jerewirera ꞌjawe jee. Kũjãmeramũ ꞌã pẽẽ jerenyra ꞌjawe ꞌjau. Jejui ꞌga rerowiaaramũ pejejemogyau. Aꞌeramũ nipo Jejui ꞌga rerowiareꞌema ꞌgã oporomutareꞌemamũ pẽ nee. Aꞌere kasi pẽneaꞌat aipo ꞌgã nee pejejemogyau ne.
62,3,14,"Jejui ꞌga rerowiaramũ ꞌã aeporomutaramũ ajuee. Aꞌeramũ jane namamaꞌeukwaawa rapyaw ipe oo maꞌe arũi. Jarewawa jane ikwaapa, “Ywag ipe jane oi Jarejuwarete ꞌga pyri” ꞌea jane ikwaapa. ꞌGa rerowiareꞌema ꞌgã te ajee ꞌã mamaꞌeukwaawa rapyaw ipe oo maꞌea futat. Nojejuka esagei ꞌgã ajuee. Oporomutareꞌemamũ nanẽ ꞌgã ajuee nũ. Aꞌeramũ aipo ꞌgã awaweꞌem futat Jarejuwarete ꞌga pyri. Muku te ꞌgã oi ꞌga wi."
62,3,15,“Oporojuka maꞌe ꞌgã nooi Jarejuwarete ꞌga pyri ywag ipe” ꞌea jane sikwaap. Aꞌere ajuee iporomutareꞌemamũ ae oporojuka maꞌe ꞌjawe Jarejuwarete ꞌga upe. Aꞌeramũ “ajuee iporomutareꞌemamũ ae awaweꞌem ꞌga pyri” ꞌea nanẽ jane ikwaapa nũ.
62,3,16,"Jejui Kristu ꞌga ako amanũmũ janee ikue, jane ree ꞌUwarete ꞌga poromutara resaukaawamũ janee ikue. “Aꞌjea futat ꞌga poromutaramũ jane ree” ꞌea jane ꞌã ikwaapa. Aꞌeramũ ki jane jareporomutaramũ jarejuee ꞌga ꞌjawerimũ etee futat. “Je najemanũweri ꞌgã nee tejemuaẽmaw ipe”, peꞌje kasi ne. Pẽpotaꞌwa ki pejejuee. Amumeramũ nipo jane jaremamaꞌe tyweꞌemamũ. Aꞌeramũ ki imamaꞌe maꞌeramũ pemono amũ pejejaupe. Nan ae Jejui ꞌga rerowiaaramũ mamaꞌe apoi. Mamaꞌea ajaupe imonoareꞌemamũ sipo ae “Je Jarejuwarete ꞌga arowiat”, ꞌjau? Naani. Oꞌmeramũ te ae ꞌi poromũ. Aꞌeramũ ki pẽẽ pejeapyakau jeꞌe are. Ajuee iporomutat maꞌeramũ ae jopoari mamaꞌe apou, mamaꞌe monou ajaupe. Nanuara aporamũ janeporomutaramũ aꞌjea futat jarejuee. Mamaꞌea pejejaupe imonoareꞌemamũ kasi “Jeporomutat je ene ree”, peꞌje ekoete pejejaupe ne."
62,3,19,"Jarejuee iporomutat maꞌeramũ jane Jarejuwarete ꞌga jeꞌeg imũ etee futat iapou. ꞌGa ꞌeawer imũ etee mamaꞌe apo re “ae ꞌga raꞌyramũ futat ae jemogyi” ꞌea jane ikwaapa. Aꞌeramũ ae ꞌga ꞌeawer imũ etee mamaꞌe apou ajemogyau ojenosõueꞌem ꞌga rowase awaw ipe. Jarejuwarete ꞌga rerowiar ire nipo pẽẽ mũ mamaꞌe tywera apou. Aꞌeramũ nipo pẽẽ pejepoyjeꞌemamũ Jarejuwarete ꞌga upe. “ꞌAwamũ Janeruwarete ꞌga niporomutari je ree”, ꞌjau nipo pẽẽ. Aꞌere ꞌga ꞌã mamaꞌe kwaapararetea. Aꞌeramũ ꞌga jarejeupe jane ꞌe kwaapa. Aꞌea ꞌga okwaap agawewi futat. Aꞌetea ꞌga niporomutapawi pẽ nee, mamaꞌe tywera pẽẽ iapo re."
62,3,21,"Aꞌeramũ jane ꞌga jarefutara kwaaw ire jarejenosõueꞌem jarejeꞌega ꞌga upe. Ojeꞌega jane enuwamũ ꞌga mamaꞌe mua janee. Ojeupe jane enũjamũ ꞌga imua jane upe. Janeremienũiwera mua janee, wemifutar imũ etee jane mamaꞌe apo re."
62,3,23,"“Perowiar iki jeraꞌyraretea, Jejui Kristu ꞌga”, ꞌjau ꞌga janee ikue. “Pẽporomutar iki pejejuee Kristu ꞌga ꞌeawer imũ etee futat”, ꞌjau ꞌga janee ikue."
62,3,24,Jarejuwarete ꞌga jeꞌega renuparamũ jane jarejemujaa ꞌga ree. ꞌGa nanẽ akou jane pype futat nũ. Uꞌagesagea ꞌga imua janee ikue. Aꞌeramũ ꞌga ꞌAgesagea jane mueapyou jane pyri ꞌga reko are.
62,4,1,"Janeruwarete ꞌga ꞌAgesageKunumĩmet, kũjãmet ꞌjau. Pẽẽ ꞌã jejekotyꞌaawa. Aꞌeramũ je ꞌjau pẽ nupe: Perowiat kasi kamẽsĩete tekotee ꞌgã porogytaa ne. Kwaiwete ꞌã ꞌgã jemogyi okwasiꞌwau oporogytau tesirũmeruu. “Jarejuwarete ꞌga ꞌAgesagea je mut pẽ muꞌjaukaa jee”, ꞌjau futatee nipo ꞌgã pẽ nupe. Aꞌere kasi ꞌgã porogytaa perowiaraiw ine. ꞌGã amũ Jarejuwarete ꞌga jeꞌega momeꞌu teeara. Peenup katu katu raꞌne ki ꞌgã jeꞌega. “Aꞌjea futat sipo ꞌgã Jarejuwarete ꞌga jeꞌeg imũ ꞌgã ꞌi akou”, ꞌjau etee ki pẽẽ pejejaupe. “Maranuara sipo Janeruwarete ꞌga ꞌAgesagea wereko?” ꞌjau nipo pẽẽ pejejeupe. Tamuꞌe pẽẽ ee ꞌjau. ꞌGã jeꞌega peenup katu katu. “Jejui ꞌga futat Jarejuwarete ꞌga remimurera. Ae ꞌjawe futat ꞌã ꞌga waꞌyra ꞌga muri janee rakue. Sãꞌã ae ꞌara kunumĩakyramũ raꞌne. Aꞌere ꞌã ae waranupa. Nan tee futat ꞌga waꞌyra ꞌga muri kunumĩakyramũ janee rakue, ꞌawa ywy pe rakue” ꞌjara ꞌgã tee ꞌga ꞌAgesagea wereko. “Naaeramũ rũi nipo Jejui Kristu ꞌga ruri. Inãinãꞌnĩ te nipo ꞌga ruri” ꞌjara ꞌgã ꞌga ꞌAgesage rerekwareꞌema futat. Aipo ꞌjara ꞌgã ꞌga ree iporomutareꞌema ꞌgã te poromũ. “Anure nipo Jejui ꞌga ree iporomutareꞌemarete ꞌga ruri” ꞌea ꞌã pẽẽ enupa. Aꞌere ꞌã ꞌawamũ futat ꞌga ꞌjawewara ꞌgã amũ nuri akou oꞌmeramũ janee."
62,4,4,"Kunumĩmet, kũjãmet ꞌjau. Pẽẽ ꞌã Jarejuwarete ꞌga raꞌyra. Aꞌeramũ ꞌga ꞌã Uꞌagesage mua pẽ nupe, pẽnerekwaramũ rakue. ꞌGa pãjẽa te ꞌã aꞌjea futat ifuakat, ꞌau ywy pewara ꞌgã pãjẽ apyraapa. Aꞌeramũ pẽẽ ꞌã aꞌeramũ wejue iꞌme maꞌe ꞌgã porogyta rerowiareꞌema. Iꞌme maꞌe ꞌgã ꞌã mamaꞌeukwaawa ꞌwyriara remiayuwa. Aꞌere pẽnerekwara pãjẽa ꞌã mamaꞌeukwaawa ꞌwyriara pãjẽ apyraawi ꞌã aꞌjea futat."
62,4,5,Janeruwarete ꞌga ꞌAgesage rerekwareꞌema ꞌgã ꞌawa ywy pewara etee omomeꞌu ajemogyau. Aꞌeramũ Janeruwarete ꞌga rerowiareꞌema ꞌgã etee futat ꞌgã jeꞌega rerowiaa ajemogyau.
62,4,6,Jane ꞌã Jarejuwarete ꞌga remiayuwa futat. Aꞌeramũ ꞌga kwaapara ꞌgã wapyakau janejeꞌeg are. Aꞌere ꞌã ꞌga remiayuweꞌema ꞌgã nuapyakai janejeꞌeg are. Aꞌeramũ jane ꞌgã kwaapa. Janejeꞌega renupara ꞌgã Jarejuwarete ꞌga ꞌAgesagea wereko. ꞌGa ꞌAgesagea jane muꞌjau mamaꞌe aꞌje are tee. Aꞌeramũ ꞌga ꞌAgesage rerekwara ꞌgã wapyakau janejeꞌeg are. Aꞌere iꞌme maꞌe rerowiaara ꞌgã mamaꞌeukwaawa ꞌwyriara remiayuwa futat. Aꞌeramũ ꞌgã wapyakaweꞌem janejeꞌeg are.
62,4,7,"Jarejuwarete ꞌga ree iporomutat maꞌeKunumĩmet, kũjãmet ꞌjau. Janeruwarete ꞌga aꞌjea futat iporomutat jane ree. Aꞌeramũ ꞌga ojeꞌjawe futat jane moporomutarukaa jarejuee. Jarejuee iporomutat maꞌeramũ jane Jarejuwarete ꞌga raꞌyramũ futat. ꞌGa kwaapa nanẽ nũ jane. Ywawuje etee ꞌã Janeruwarete ꞌga poromutaramũ ae ree pãwẽ pãwẽ etee futat. ꞌGa futat te ꞌã ae ree ipotaꞌwa maꞌea ako. Aꞌeramũ ajuee iporomutareꞌema ꞌgã ꞌga kwaapeꞌema futat."
62,4,9,"Waꞌyrarete ꞌga ako ꞌga imua jane katuꞌokawamũ ikue. Majepei tee agawewi ꞌga raꞌyrarete ꞌga. Aꞌetea ako ꞌga ꞌga amut wemiarameꞌema ꞌjawe ikue. Jane ree jemuaẽmaw ipe te ꞌga waꞌyra ꞌga murukari ijukaukaa ꞌau ywy pe janee, jane katuꞌokawamũ. Maꞌeramũ ꞌã jane aꞌjea futat Jejui ꞌga rerowiaaramũ nipo ꞌã jane jemogyi jarekuꞌiramũ. Nakwaparimũ rũi futat nipo ꞌã jane jarewau jarejemogyau jarekuꞌiramũ ꞌga pyri. Aꞌeramũ ꞌã jane “ꞌGa ꞌã iporomutat jane ree” ꞌe kwaawi. Najane raꞌne rũi te ꞌã Jarejuwarete ꞌga ree janeporomutat rakue. ꞌGa raꞌne tãmẽjẽ futat te ꞌã iporomutat jane ree rakue. Aꞌeramũ ako ꞌga waꞌyra ꞌga muri janetywera jane wi imoiawamũ ikue. Aꞌe are jane ꞌã Janeruwarete ꞌga iporomutat jane ree ꞌe kwaapa. Jarejeapyoramũ ꞌã jarejemogyau jarejee ꞌga poromutar are."
62,4,11,Janeruwarete ꞌga iporomutat jane ree. Aꞌeramũ ki jane nanẽ jareporomutaramũ jarejemogyau jarejuee.
62,4,12,Nitywi futari ae mũ Jarejuwarete ꞌga resakaramũ. Aꞌere jarejuee janeporomutaramũ Janeruwarete ꞌga rekoi futari jane pyri. Maꞌeramũ ꞌã jane poromutaramũ aꞌjea futat ꞌga ree.
62,4,13,Janeruwarete ꞌga ꞌã Uꞌagesage mua imogeu jane pype. Aꞌeramũ ꞌã ꞌga ꞌawamũ ajemogyau jane pyri. Jane nanẽ jarejemujaa ꞌga ree. Aipoa jane sikwaap.
62,4,14,Orojemiesagera ete ore imomeꞌwau: “Janeruwarete ꞌga ako waꞌyrarete ꞌga amut ꞌawa ywy pewaramũ ae katuꞌokawamũ ikue” ꞌea ore imomeꞌwau. Ore ꞌã ꞌga raꞌyra ꞌga Jejui ꞌga resakarera futat. Maꞌeramũ ꞌã ore imomeꞌui pẽ nupe.
62,4,15,“Jejui ꞌga Janeruwarete ꞌga raꞌyra ꞌga futat” ꞌjara ꞌgã pyri etee Janeruwarete ꞌga rekoi. Aipo ꞌjara ꞌgã ꞌga jekotyꞌaawa futat.
62,4,16,“Janeruwarete ꞌga iporomutat jane ree” ꞌea nanẽ ꞌã jane ikwaapa erowiaa ꞌjau ꞌã jane. Aꞌjea futat aipo ꞌea.Janeruwarete ꞌga iporomutat ae ree. Aꞌeramũ jane jarejuee iporomutat maꞌeramũ jarejemujaa ꞌga ree. Jane pyri futat ꞌã ꞌga rekoi.
62,4,17,ꞌGa ree ojemogypyyk maꞌeramũ jane jareporomutaramũ ꞌga ree. Jareporomutaramũ jarejuee nanẽ nũ. Aꞌeramũ jane wowase ꞌga jaremajatykaaw ipe jarejenosõueꞌem jarejatykau ꞌga upe. Jejui ꞌga rekwawera ꞌjawerimũ jareko re jane nikyjei futari ꞌga pyri jareo awi.
62,4,18,Janeporomutat jane ꞌga ree. Aꞌeramũ jane jarekyjaweꞌem futat ꞌga wi. Weaꞌareꞌemamũ ae wereko tywer are. Naerereko tyweraꞌuweri ꞌga ojee iporomutat maꞌeramũ. ꞌGa jeꞌega rerowiareꞌema ꞌgã tee aꞌjea futat okyje ajemogyau ꞌga wi.
62,4,19,Janeruwarete ꞌga raꞌne futat oporomutaramũ jane ree rakue. Aꞌeramũ jane ꞌawamũ jarejemogyau ꞌga ree iporomutat maꞌeramũ. Jarejuee nanẽ jareporomutaramũ nũ.
62,4,20,"ꞌGa amũ nipo ꞌjau “Jeporomutat je Jarejuwarete ꞌga ree”, ꞌjau nipo ꞌga. Aꞌere nipo ꞌga aipo ꞌe reewi niporomutari Jejui ꞌga rerowiaara ꞌgã amũ nee. Maran sipo ꞌga aꞌeramũ Jejui ꞌga rerowiaara ꞌgã nee oporomutareꞌem ire “Jarejuwarete ꞌga ree jeporomutaramũ”, ꞌjau akou. Wesak agawewi te ꞌã ꞌga Jejui ꞌga rerowiaara ꞌgã. Aꞌetea oporomutareꞌemamũ ꞌgã nee. Nuesagi futari ꞌga Jarejuwarete ꞌga. Aꞌjea sipo aipo ꞌga Jarejuwarete ꞌga ree iporomutat maꞌea? Naani."
62,4,21,"Ymã te Jejui Kristu ꞌga ꞌi ikue: “Jarejuwarete ꞌga ree iporomutat maꞌeramũ ki pẽporomutat pejejuee”, ꞌjau ꞌga janee ikue."
62,5,1,Mamaꞌe tywera apo awi opoit maꞌe“Jejui ꞌga Janeruwarete ꞌga remimurera futat” ꞌe rerowiaara ꞌgã juejue Janeruwarete ꞌga raꞌyra. Jarejuwarete ꞌga ree iporomutat maꞌe ꞌgã nanẽ oporomutaramũ ꞌga raꞌyramũ ajuee nũ.
62,5,2,"Aꞌjea futat jareporomutaramũ Jarejuwarete ꞌga ree, ꞌga remimuꞌefer imũ etee futat jane mamaꞌe apou jarejemogyau. Aꞌeramũ te ae “aꞌjea futat jeporomutaramũ ꞌga raꞌyra ꞌgã nee” ꞌe kwaawi nanẽ nũ."
62,5,3,"3,4 Jarejuwarete ꞌga ree jareporomutaramũ jane ꞌga jeꞌega renupa katu katu. ꞌGa jeꞌega renuw ire jane jarejemogyau ꞌga raꞌyramũ futat. Opãjẽa ꞌga imua janee. Aꞌeramũ ꞌga jeꞌega renuwa wayeꞌemamũ janee. Werowiaaramũ Jejui ꞌga jane mamuakaa mamaꞌe tywera apo awi."
62,5,6,Jejui ꞌga Janeruwarete ꞌga raꞌyrareteaJejui Kristu ꞌga ako ojepymĩukaaw ipe ojesaukaa katu katu janee ikue. Pykau ꞌjawe futat Janeruwarete ꞌga ꞌAgesagea ꞌua ojypa ꞌga ree ikue. Aꞌe are ꞌga ojekwaawukaa katu janee. “Janeruwarete ꞌga raꞌyra futat ꞌga raꞌe” ꞌe kwaawukaa katu janee ikue. Aꞌere jane naꞌga pymĩawer are etee rũi ꞌga kwaawi. ꞌYpeywar are ꞌga omuꞌamaw ipe owy rekoꞌwokawer are nanẽ futat ꞌga jekwaawukari janee. Janeruwarete ꞌga ꞌAgesagea Jejui ꞌga kwaawukaa janee. Aꞌjea futat aipoa. Niꞌmei futari ꞌga ꞌAgesagea. Aipo resakawera Jejui ꞌga kwaawukaa janee. Janeruwarete ꞌga ꞌAgesagea Jejui ꞌga pymĩ are ꞌga kwaawukaa janee. ꞌGa ry rekoꞌwokawer are nanẽ nũ. Mĩmera mamaꞌe resakawer are jane “Jejui ꞌga Janeruwarete ꞌga raꞌyraretea futat” ꞌe kwaapa ꞌagamũ.
62,5,9,"Jarejoꞌeawera ꞌã jane erowiaa jepi. Aꞌere Janeruwarete ꞌga ꞌea ae mũ ꞌeawera apyraawi. Jejui ꞌga upe ꞌga ꞌjau: “Koromũ jeraꞌyrarete ꞌga”, ꞌjau ꞌga Jejui ꞌga momeꞌwau oree. Uꞌeawer imũ etee ꞌga waꞌyra ꞌga rerowiarukaa janee."
62,5,10,"Jarejuwarete ꞌga raꞌyra ꞌga rerowiaramũ ae ꞌjau ojeupe. “Aꞌjea futat Janeruwarete ꞌga ꞌi”, ꞌjau ae akou ojeupe. Aꞌere Janeruwarete ꞌga rerowiareꞌema ꞌgã ꞌi “oꞌmeramũ te ꞌga ꞌi”, ꞌjau etee ꞌgã ꞌga upe, ꞌga jeꞌega rerowiareꞌemamũ. Nuerowiari futari ꞌgã ꞌga raꞌyra ꞌga momeꞌua. “Koromũ futat jeraꞌyrarete ꞌga” ꞌea ꞌgã nuerowiari ajemogyau. “Jeraꞌyrarete ꞌga amanũ pẽ katuꞌokawamũ. Aꞌeramũ ꞌga werowiaaramũ pẽ mogyau namutat ojeꞌjawe. Aꞌeramũ nipo pẽẽ pejemanũ re pejejua ꞌau pejejemogyau ore pyri jeraꞌyra ꞌga rerowiaaramũ pẽẽ nakwaparimũ warãu rũi futat”, ꞌjau Janeruwarete ꞌga janee rakue. ꞌGa raꞌyra ꞌga rerowiaara ꞌgã ajemogyau namutat ꞌga ꞌjawe. Amanũ re awau ajemogyau Jarejuwarete ꞌga pyri nakwaparimũ warãu rũi futat. Aꞌere ꞌga raꞌyra ꞌga rerowiareꞌema ꞌgã nooaꞌuweri ꞌga pyri amanũ re. Muku te ꞌgã oi ꞌga wi."
62,5,13,"Jejui ꞌga ree ki pejemogypyykJejui ꞌga ree pejemogypyyk pejejemogyau. Aꞌeramũ je kaꞌarana kwasiaa pẽ nupe, pẽ muꞌjau Jarejuwarete ꞌga pyri jarejemogy are. “Ojeupe mamaꞌea jane enũjamũ ꞌga apyakai janejeꞌeg are, wemifutara mamaꞌea ojeupe jane enũjamũ” ꞌea ꞌã jane ikwaapa. Aꞌeramũ jane ꞌga remifutar imũ mamaꞌe renũi awi jarekyjaweꞌem futat."
62,5,15,“Janejeꞌega renuw ire ꞌga janeremienũiwera mamaꞌe mua janee” ꞌea jane ikwaapa futat.
62,5,16,"Jejui ꞌga rerowiaara ꞌga amũ nipo mamaꞌe tywera apou akou. Aꞌea nipo pẽẽ esaka. Aꞌere aipoa namamaꞌeukwaawa rapyaw ipe ae monoukara rũi nipo aipo ꞌga remiapofera mamaꞌe tywera. Aꞌeramũ pẽẽ pejejeꞌega monou Jarejuwarete ꞌga upe, aipo mamaꞌe tywera apoarera ꞌga ree. Aꞌeramũ Janeruwarete ꞌga ꞌga tywera moia ꞌga wi ꞌga momyauu nũ. Aꞌere mamaꞌe tywera mũ mamaꞌeukwaawa rapyaw ipe ae monoawa futat. Aipoa mamaꞌe tywera apoara ꞌga ree te kasi ajee peporogyta Jarejuwarete ꞌga upe ne, aꞌe je pẽ nupe. Mamaꞌe tywera juejue iapoa niaꞌwyri Janeruwarete ꞌga upe. Aꞌere ꞌga ajepeja mamaꞌe tywera moiri jane wi ojeupe jane jeꞌegamũ. Series, "
62,5,18,Jarejuwarete ꞌga raꞌyramũ jane mamaꞌe tywera niapoi futari jarejemogyau auꞌjeteramũ. Janeruwarete ꞌga raꞌyrarete ꞌga te ꞌã jane aꞌgu mamaꞌeukwaawa ꞌwyriar awi. Aꞌeramũ jane pojekawarũmeꞌem Jejui ꞌga wi.
62,5,19,Jarejuwarete ꞌga rerowiaaramũ jane ꞌga remiayuwa futat. Aꞌere Janeruwarete ꞌga rerowiareꞌema ꞌgã mamaꞌeukwaawa ꞌwyriara remiayuwamũ futat ꞌgã jemogyi najuejue etee.
62,5,20,"Janeruwarete ꞌga raꞌyra ꞌga, Jejui ꞌga ꞌã, ꞌua ꞌawa ywy pe ꞌUwarete ꞌga kwaawukaa janee. ꞌGa Ruwarete ꞌga Maireteetea futat. Aꞌeramũ ꞌã jane ꞌawamũ jarejemujaa ꞌga ree. ꞌGa raꞌyra ꞌga, Jejui Kristu ꞌga ree nanẽ jane jarejemujaa nũ. Janeruwarete ꞌga ꞌã aꞌjea futat ae mogyararetea. Aꞌeramũ “je rerowiaara ꞌgã amanũ re ꞌua je pyri ajemogyau nakwaparimũ warãu rũi futat”, ꞌjau ꞌã ꞌga rakue. Aꞌjea futat aipo ꞌga ꞌea."
62,5,21,"Aꞌeramũ je ꞌjau pẽ nupe: “Pẽnoryp kasi mairaꞌme aꞌagaw are ne. Jarejuwarete ꞌga te ki pemuoryp, ꞌga raꞌyra ꞌga reewe”, ꞌjau je pẽ nupe.Kweramũ etee jeremimomeꞌua."
63,1,1,"2 JuãKaꞌarana je akwasiat enee, Waip. Je ꞌã Jejui ꞌga rerowiaara ꞌgã ꞌwyriaramũ. Ene ꞌã Jarejuwarete ꞌga remipyyrũmeramũ. Aꞌeramũ je kaꞌarana kwasiaa enee. Eneraꞌyra ꞌgã nupe nanẽ je ikwasiari ene reewe nũ. Jejekotyꞌaawa ꞌã pẽẽ. Aꞌere ꞌã najejekotyꞌaawa etee rũi pejemogy. Morogyta aꞌje rerowiarareteramũ ore najuejue etee ore oroporomutaramũ pẽ nee."
63,1,2,Morogyta aꞌjea te ꞌã jane sirowiat. Aꞌeramũ ꞌã jane ꞌagamũ jareporomutaramũ jarejemogyau jarejuee. Morogyta aꞌje renuparamũ ꞌã jane ee etee futat jarejeaꞌaramũ jarejemogyau. Nateepawi aipoa.
63,1,3,Kuꞌjywa ꞌga ꞌã Janeruwaretea. Jejui Kristu ꞌga ꞌã ꞌga raꞌyraretea futat. Afutat je ꞌgã nesagea jarejerekoa. Jarejee ꞌgã jemuaẽma nanẽ je ifutaa nũ. Jaremopyꞌataꞌwaa nanẽ je ifutaa nũ. Morogyta aꞌje kwaaparamũ jane jareporomutaramũ jarejuee.
63,1,4,"Janeporomutar iki jarejueeYmã te ꞌã Janeruwarete ꞌga ꞌi janee rakue: “Jejeꞌega morogyta aꞌjea futat. Aꞌeramũ ki pẽẽ enuparamũ enupa katu. Jeꞌeawer imũ etee mamaꞌe apou pejejemogyau”, ꞌjau ꞌga rakue. Maꞌeramũ ꞌã eneraꞌyra ꞌgã amũ Jarejuwarete ꞌga jeꞌega renuwi ajemogyau. Morogyta aꞌjeu etee ꞌgã mamaꞌe apoi ajemogyau ꞌe renupa tekuꞌiramũ."
63,1,5,"Aꞌeramũ je ꞌawamũ ꞌjau enee ĩ: Janeporomutar iki jarejuee, jarejejukau esage jarejuee, ꞌjau je enee ĩ. Nomorogyta yau arũi te ꞌã aipoa. Jejui ꞌga rerowia ypy we futat te ꞌã aipo ꞌea ereenup raiꞌi. ꞌGa ree jareporomutaramũ Jarejuwarete ꞌga jeꞌega renupa jarejemogyau. ꞌGa kwaapa ypy we ꞌã “ꞌGa jeꞌega peenup” ꞌea pẽẽ ikwaapa."
63,1,7,"Kwaiwete ꞌã ꞌga jeꞌega renupareꞌema ꞌgã jemogyi. Ae moryteeara ꞌgã. Aꞌeramũ je ꞌjau pẽ nupe: Pejeaꞌgu ki pejejemogyau ꞌgã nui. Iꞌme maꞌea ꞌgã. “Naae ꞌjawe rũi Janeruwarete ꞌga waꞌyra ꞌga muri ikue. Inãinãꞌnĩ te ꞌga ꞌga muri”, ꞌjau futatee ꞌgã awau kwe pewara ꞌgã muꞌjau. Aꞌere aipo ꞌjara ꞌgã iꞌme maꞌea te. Aipo ꞌjara ꞌgã niporomutari Jejui Kristu ꞌga ree."
63,1,8,Aꞌeramũ ki pẽẽ aipo ꞌgã nui pejejeaꞌgwau. Perowiat kasi ꞌgã ꞌmea ne. ꞌGã ꞌmea pẽẽ erowiaramũ pejepoia Jarejuwarete ꞌga rerowiar awi. Aꞌeramũ ꞌga ojeupe pẽporowyky repya namuri pẽ nupe ne. Ojewi pepoireꞌem ire te nipo Janeruwarete ꞌga pẽ mepyau ojeupe pẽporowyky are.
63,1,9,"Kristu ꞌga jeꞌeg awi opoit maꞌe ꞌgã naJaneruwarete ꞌga remiayuwa rũi. Aꞌere Kristu ꞌga jeꞌega rerowiaara ꞌgã jemogyi Jarejuwarete ꞌga remiayuwareteramũ. Kristu ꞌga remiayuwamũ nanẽ ꞌã aipo ꞌgã nũ. Aipo ꞌgã pyri Janeruwarete ꞌga rekoi, waꞌyrarete ꞌga retee futat."
63,1,10,"Aꞌeramũ ki pẽẽ pejejeꞌwyr ipe pejemuꞌjat tywera ꞌgã amũ waẽmamũ, ꞌgã mogeukareꞌema pejejog ipe. Peapejeꞌeg nanẽ kasi ꞌgã ne."
63,1,11,Kasi aꞌe pe pejejog ipe ꞌgã moge re pẽẽ ꞌgã ꞌjawe ete pejemogy ne. Pejejog ipe iꞌme maꞌe ꞌgã moge re nipo pẽẽ ꞌgã ꞌjawe futat pejemogy. Aꞌeramũ pẽẽ pejejeaꞌgwau iꞌme maꞌe ꞌgã nui.
63,1,12,"Kwaiwete jeporogytaweramũ enee. Aꞌere je kaꞌaran are najeporomomeꞌuweri enee. Je retea tãmẽjẽ tamomeꞌu enee ꞌjau, peu ene pyri teo re ꞌjau. Aꞌeramũ te nipo jane porogyta esagei jarejaupe kwaiwete. Aꞌeramũ nipo jane jarekuꞌiramũ jarejemogyau ee. Enerykiera ẽẽ nanẽ Jarejuwarete ꞌga remipyyrũmera nũ. Aꞌeramũ ẽẽ raꞌyra ꞌgã ojeꞌega monou pẽ nupe, pẽ futaa.Kweramũ etee jeremimomeꞌua."
64,1,1,"3 JuãKaꞌarana je akwasiat imonou enee, ki Gaio. Jejui ꞌga rerowiaara mũ ꞌgã nupe ꞌwyriaramũ je ꞌã. Ene ꞌã nanẽ ꞌga rerowiaaramũ. Aꞌeramũ ene jejekotyꞌaawareteramũ ekou."
64,1,2,"Afutat je enerekoa jaruete. Aꞌeramũ je tejeꞌega monou Jarejuwarete ꞌga upe ene ree: “Gaio ꞌga ojemujat ene ree raiꞌi. Enejeꞌega ꞌga werowiat nanimenime akou. Aꞌeramũ ꞌga akou esage ene upe. Aꞌeramũ je jaruete ꞌga reko futaa. ꞌGa jeroꞌwueꞌema je ifutaa. ꞌGa upe mamaꞌe mura nanẽ je ifutaa nũ”, ꞌjau je ꞌga upe ene ree teꞌỹina. Janerewirera ꞌjawewara ꞌgã ꞌuramũ ene momeꞌwau jee. “Morogyta esageu ete futat Gaio ꞌga rekoi mamaꞌe apou”, ꞌjau ꞌgã jee, ene momeꞌwau. Aꞌea je makuꞌiu kwaiwete ene ree."
64,1,4,"“Eneraꞌyra ꞌjawewara ꞌgã ajemogy Jarejuwarete ꞌga jeꞌega renupa. Morogyta aꞌjeu etee ꞌgã jemogyi mamaꞌe apou” ꞌea je makuꞌiu kwaiwete, mamaꞌe mũ ree jekuꞌi apyraapa."
64,1,5,Jarejuwarete ꞌga ꞌeawer imũ etee futat ꞌã ene jarejewirera ꞌjawewara ꞌgã nerekou esage. Epojejuka esageramũ ꞌgã nee. Eneremiesageꞌema ꞌgã agawewi ꞌã. Aꞌetea ꞌã ene epojejuka esageramũ ꞌgã nee. Nanuara futat te ꞌã Janeruwarete ꞌga amuoryp.
64,1,6,"ꞌAu ore pyri ꞌgã ꞌua ene momeꞌwau oree jepi. “Esage te Gaio ꞌga oree. Ore poaa esage”, ꞌjau ꞌgã ꞌua ene momeꞌwau oree jepi. Jarejuwarete ꞌga muorypaw ipe ore jatyka ore ruwamũ ꞌgã imomeꞌwau oree aiꞌi. Ejewi ꞌgã amũ ataramũ ki ene ꞌgã poaa mamaꞌe monou ꞌgã nupe ꞌgã nemirerooramũ. Jarejuwarete ꞌga upe te ꞌã ꞌgã porowykyi ajemogyau. Aꞌeramũ ene ꞌgã poaa. Jarejuwarete ꞌga rereko ꞌjawe ene ꞌgã nerekou esage. Kwe pe awau Jejui ꞌga momeꞌwara ꞌgã nuenũi mamaꞌea ꞌga rerowiareꞌema ꞌgã nupe."
64,1,8,Aꞌeramũ jane te ki mamaꞌe monou ꞌgã nupe ꞌgã poaa. Jane ꞌgã poaa ꞌeramũ jane ꞌgã pyri oporowyky maꞌe ꞌjawe jarekou ꞌgã nupe.
64,1,9,"Kaꞌarana je omono ikwasiaa peu ene pyriwara ꞌgã nupe aiꞌi, Jejui ꞌga rerowiaara ꞌgã nupe aiꞌi. Aꞌere Tiotrifi ꞌga nuerowiari etee jejeꞌega aiꞌi. “Je te toko ꞌwyriaramũ ꞌgã nupe ꞌjau kwy”, ꞌjau etee ꞌga ojeupe. Aꞌeramũ ꞌga wapyakaweꞌem jejeꞌeg are."
64,1,10,Maꞌeramũ nipo je ene pyri teo re ꞌga tywera momeꞌui pẽ nupe. Ojeꞌegaiwamũ ꞌga jee aiꞌi. Aꞌere ꞌga ꞌmea te ꞌga rerekoi. Aꞌere naporomũ etee rũi futat ꞌga tywera. Ojeupe janerewirera ꞌjawewara ꞌgã Jejui ꞌga momeꞌwara ꞌgã waẽmamũ ꞌga ꞌgã mogerukareꞌema wog ipe. Tekotee ꞌgã nog ipe ꞌgã nekoa miamũ futat ꞌga ifutareꞌema. Jejui ꞌga rerowiaara ꞌgã jatykaaw awi ꞌga ꞌgã mogearama ꞌgã mũꞌjãu.
64,1,11,Mamaꞌe esage apoar are etee ki ejemuꞌe ekou. Mamaꞌe tywera apoara ꞌgã nee kasi erejemuꞌe ne. Mamaꞌe esage apoaramũ ae Jarejuwarete ꞌga remiayuwamũ futat. Mamaꞌe tywera apoara ꞌgã nokwaawi futari Jarejuwarete ꞌga.
64,1,12,"“Demetriu ꞌga te ajee esage maꞌeramũ ako”, ꞌjau janerewirera ꞌjawewara ꞌgã jee aiꞌi. Nanuara te aꞌjea esage imomeꞌua. Aꞌeramũ Janeruwarete ꞌga ꞌAgesagea nanuara ꞌgã poaa aipo momeꞌwaukaa ꞌgã nupe. Je ꞌã aꞌjea futat ꞌga momeꞌwararetea. Aꞌjea futat ꞌã jeꞌea je rekoramũ. Aipoa ꞌã erekwaap futat."
64,1,13,Kwaiwete je remimomeꞌua numiamũ. Aꞌere je kaꞌaran are najeporomonoweri ee enee.
64,1,14," Je retea tãmẽjẽ taporogyta enee ꞌjau. Jeowet je ene pyri. Anurenureꞌi nipo je oi. Aꞌeramũ tãmẽjẽ saporogyta jarejupa ꞌjau.Epyꞌataꞌwa ki ekou. “Janejekotyꞌaawa ꞌga ojeꞌega amut janee raiꞌi”, ere ki jarejekotyꞌaawa ꞌgã nupe najuejue etee futat. Enejekotyꞌaawa ꞌgã nanẽ ojeꞌega monou enee, ene futaa nũ.Kweramũ etee jeremimomeꞌua. Series, "
65,1,1,"JudasJe te ꞌã Judas. Jejui Kristu ꞌga upe mamaꞌe apoara je. ꞌga rewireramũ je ꞌã. Aꞌeramũ je kaꞌarana kwasiaa pẽ nupe, Jarejuwarete ꞌga remimũꞌẽmeramũ. Ymã te ꞌã Janeruwarete ꞌga pẽ mũꞌẽi pẽ mogyau waꞌyramũ rakue. Kuꞌjywa ꞌga ꞌã Janeruwaretea futat. Oporomutaramũ ꞌga pẽ nee. Aꞌeramũ Jejui Kristu ꞌga pẽ aꞌgwau mamaꞌe tywer awi. Aꞌeramũ je pẽ nupe kaꞌarana kwasiaa inuga."
65,1,2,"Afutat je Jarejuwarete ꞌga jemuaẽma kwaiwete pẽ nee. Pẽ mopyꞌataꞌwa, pẽ nee ꞌga poromutat. Mĩmera nanẽ je ifutaa nũ."
65,1,3,"3,4 Pẽẽ ꞌã jejekotyꞌaawamũ. Aꞌeramũ je kaꞌarana kwasiaa imonou pẽ nupe. “Janeruwarete ꞌga jane katuꞌok jane mogyau wemiayuwamũ” ꞌea takwasiat imonou ꞌgã nupe ꞌjau kwy, ꞌjau je tejeupe teꞌỹina numiamũ. Janeruwarete ꞌga ojeꞌega mua janee, jane erowiaramũ. Aꞌe are je teporokwasiariweramũ teꞌỹina. Aꞌere ꞌã Janeruwarete ꞌga ree iporomutareꞌema ꞌgã amũ oi oꞌmeramũ pẽ nupe raiꞌi. Jemime ꞌgã oi morogyta ꞌme momeꞌwau pẽ nupe raiꞌi. Jejui Kristu ꞌga etee te ꞌã Janejararetea. Aꞌere ꞌã iꞌme maꞌe ꞌgã ꞌga momeꞌu kwakuwi etee. “Najanejara rũi Jejui Kristu ꞌga. Jarejemifutar imũ etee te jane mamaꞌe apoi”, ꞌjau futatee ꞌã iꞌme maꞌe ꞌgã pẽ nupe raiꞌi. Aꞌere ꞌã nanuara ꞌgã nee Janeruwarete ꞌga kaꞌarana kwasiarukari inuga ymã we rakue. “Mamaꞌe ekoete are ete ajamuꞌjara ꞌgã mamaꞌeukwaawa rapyaw ipe oo maꞌea futat”, ꞌjau ꞌga kaꞌarana kwasiarukaa inuga rakue. Aꞌeramũ je kaꞌarana kwasiaa pẽ nupe, iꞌme maꞌe ꞌgã jeꞌega rerowiar awi pẽ mosĩawamũ. Pepoit kasi morogyta aꞌje awi ne, ꞌjau je pẽ nupe. Jejui ꞌga ree etee futar iki pejemogypyyk. Series, "
65,1,5,Aꞌeramũ je pẽ mueaꞌaa pẽnemikwaawer are. Ymã te ꞌã Janeruwarete ꞌga Israeu juapyrera ꞌgã nenũꞌẽi Egitu ywy awi rakue. Aꞌetea ꞌga ꞌã anure werowiareꞌemamũ omomap wemienũꞌẽmera ꞌgã amũ rakue. Nuerowiari ꞌgã ꞌga. Aꞌeramũ ꞌga ꞌgã momapa rakue.
65,1,6,"Ywagipewara ꞌgã amũ nanẽ ꞌã rakue nũ. “Tejemifutar imũ etee te je mamaꞌe apoi tekou”, ꞌjau ꞌgã ꞌã ojeupe rakue. Nuenuwi ete ꞌgã Janeruwarete ꞌga jeꞌega. Aꞌeramũ ꞌgã ũꞌjãu ywag awi rakue. Aꞌeramũ Janeruwarete ꞌga ꞌgã monou ypytunaiwa pype ꞌgã pofaa ꞌgã mogyau. Namutamutat ꞌga ꞌgã muꞌama peu. Peu futat ꞌgã uꞌama Jejui ꞌga rowase ae jatykaawa ꞌara upe iwaẽma rapesaka. Aipo ꞌara rupi tãmẽjẽ nipo ꞌga ꞌgã nesaka nũ. Aꞌeramũ futat nipo ꞌga ꞌgã monou mamaꞌeukwaawa rapyaw ipe."
65,1,7,"Sodom ipewara ꞌgã nee nanẽ je pẽ mueaꞌaa nũ. Gomora pewara ꞌgã nee, ipyriuꞌi ajemogy maꞌe ꞌgã nee nanẽ nũ. Ywagipewara ꞌgã ꞌjawe ꞌgã Kuꞌjywa ꞌga jeꞌega nuenuwi. Aꞌeramũ ꞌgã kũimaꞌerauwe ojoꞌwau. Aꞌeramũ Janeruwarete ꞌga tata monou imojypa ꞌgã nee, ꞌgã apisaupap rakue. Aꞌeramũ jane “Janeruwarete ꞌga mamaꞌe tywera apoara ꞌgã wereko tywerete” ꞌe kwaapa. Anure nipo Janeruwarete ꞌga mamaꞌe tywera apoara ꞌgã monoukari mamaꞌeukwaawa rapyaw ipe. Aipoa tataa owepeꞌema futat."
65,1,8,"Nan nipo pẽ muꞌjar aꞌwyreꞌema ꞌgã mamaꞌe tywera apoi ymã ako maꞌefera ꞌjawerimũ. Aꞌeramũ nipo ꞌgã nanẽ ojemoteꞌaa Jarejuwarete ꞌga upe nũ. Kuꞌjywa ꞌga jeꞌeg are jẽmĩ nipo ꞌgã weaꞌareꞌemamũ. Mamaꞌe tywera apo are etee nipo weapyoramũ. Ywagipewara ꞌgã we nipo ꞌgã ikurapa ekoete ajemogyau. Aꞌere ywagipewara ꞌgã ꞌwyriara ꞌga miamũ te ꞌã, Migeu ꞌga nakurawi mamaꞌeukwaawa ꞌwyriara rakue. Moisesi ꞌga manũnamũ Migeu ꞌga mamaꞌeukwaawa ꞌwyriara muei Moisesi ꞌga reumer are rakue. Aꞌetea ꞌga nakurawi mamaꞌeukwaawa ꞌwyriara “Je taroo Moisesi ꞌga reumera”, ꞌjau ojeupe mamaꞌeukwaawa ꞌwyriara ꞌeramũ rakue. “Janeruwarete ꞌga te nipo ene rereko tywerete”, ꞌjau ete Migeu ꞌga, ojeꞌega moywyrafeneꞌema jupe rakue."
65,1,10,Aꞌere ꞌã pẽ nupe ꞌut maꞌe ꞌgã nanarũi. Ajamue ekoete ꞌã wemikwaaweꞌema mamaꞌe are. Wemiapoapoa etee futat ae mamaꞌe wapo. Sãꞌã kasurua ꞌã weaꞌareꞌema mamaꞌe are. Mamaꞌe upe ꞌã opajai ekoeteramũ etee. Nan tee futat moromuꞌjar aꞌwyreꞌema ꞌgã. Naeaꞌari mamaꞌe esage are. Anure nipo Janeruwarete ꞌga ꞌgã nerekou tyweaete ꞌgã tywer are. Ymã ꞌã Kaĩ ꞌga oporerekoaywereteramũ wewirera ꞌga ree rakue. Nan pẽ muꞌjar aꞌwyreꞌema ꞌgã Kaĩ ꞌga ꞌjawe ꞌga jemogyi. Parãu ꞌga ꞌã mamaꞌe aꞌjeꞌema ete iapou kaꞌaranũũ are rakue. Kore ꞌga nanẽ ꞌã Janeruwarete ꞌga jeꞌega renupeꞌema rakue. Mĩmera ꞌga ꞌã ojeꞌeganuweꞌemamũ Jarejuwarete ꞌga upe rakue. Aipo ꞌgã ꞌjawe ajee ꞌã pẽ muꞌjar aꞌwyreꞌema ꞌgã jemogyi pẽ pype. Aꞌeramũ nipo Janeruwarete ꞌga ꞌgã ꞌjawerimũ etee futat ꞌgã monou mamaꞌeukwaawa rapyaw ipe anure.
65,1,12,"Pejejomajatykau pejejomojemiꞌwaa pejejuee pejeporomutara resaukaawamũ. Aꞌere nipo ꞌgã amũ poyjeteeteramũ ꞌũina ojetee ojemiꞌwaa mamaꞌe ꞌwaupap ajaui. Weawyrywamũ nanẽ nipo ꞌgã amũ ajemogyau nũ. Ojemoteꞌaa ae nanuaramũ ajemogyau ojopype. Amana rowokyꞌa tee ꞌjawe ꞌgã. Sãꞌã amana rowokyꞌa tee resakawe ae “Kwe amana ruri janee”, ꞌjau ꞌã jane. Aꞌere ꞌã nokyri. Nan tee futat moromuꞌjar aꞌwyreꞌema ꞌgã jemogyi pẽ pype. Moromuꞌjara futat ꞌgã numiamũ. Aꞌere ꞌgã mamaꞌe aꞌje are nepẽ muꞌei. Sãꞌã yꞌwa ꞌywa ꞌaeꞌema iypiwera ꞌjawe iꞌaeꞌema. Aꞌeramũ ꞌã ijaramũ etyka, apo mososoka ywy awi. Aꞌeramũ taetu ꞌã uꞌaeꞌemamũ. Oypiwamũ taetu. Nan pẽ muꞌjar aꞌwyreꞌema ꞌgã nuapoi mamaꞌe esagea."
65,1,13,Sãꞌã ꞌy ryjuapia mamaꞌe tywera rerooa ejara ywyꞌaꞌmarimũ. Nan pẽ muꞌjar aꞌwyreꞌema ꞌgã mamaꞌe tywera apoi pẽ neape. Jaytatajãna ꞌã ae esaka. ꞌYẽꞌẽ raapara ꞌgã ꞌã jaytata are amãꞌjãu wape kwaapawamũ. Aꞌere jaytatajãn are amãꞌẽ re amunipo ꞌã ꞌgã kaꞌjami etee. Nan pẽ muꞌjar aꞌwyreꞌema ꞌgã. Nepẽ muꞌe esagei ꞌgã Jarejuwarete ꞌga ree. Aꞌe ꞌgã Janeruwarete ꞌga omono muku ojewi anure. Ypytunaiwuu pype imomytau nakwaparimũ warãu rũi futat.
65,1,14,"14,15 Enoki ꞌga ꞌã ymã we Jarejuwarete ꞌga ree iporomutareꞌema ꞌgã momeꞌwau tãmẽjẽ rakue, pẽ muꞌjar aꞌwyreꞌema ꞌgã momeꞌwau tãmẽjẽ rakue. “Anure nipo Janejararete ꞌga ruri ae resaka. Kwaiwete nipo ꞌga ywagipewara ꞌgã nerua ojeupi. Aꞌeramũ nipo ꞌga ojee iporomutareꞌema ꞌgã nupe ꞌjau: ‘Mamaꞌe tywera etee peapo jepi. Je kuraw etee pejepe jepi’, ꞌjau nipo ꞌga ojee iporomutareꞌema ꞌgã nupe. Aꞌe ꞌgã nipo ꞌga omono mamaꞌeukwaawa rapyaw ipe ojewi”, ꞌjau Enoki ꞌga rakue.Ymã ae ypyfera ꞌga Atãu ꞌga juapyrera ꞌga te poromũ Enokiramũ rakue. Pẽ nupe owaẽm maꞌe ꞌgã ꞌga omomeꞌu pẽ nupe rakue. Series, "
65,1,16,"Iꞌme maꞌe ꞌgã ojeꞌegaiwamũ mamaꞌe are. ꞌGã maraꞌnea ꞌgã nerekou. Naekõẽãi futari ꞌgã. Tekotee ꞌgã ꞌgã iagoꞌwau. Wemifutar imũ te ꞌgã jemogyi mamaꞌe tywera apou. “Ore te ꞌã oreresage”, ꞌjau futatee ꞌgã ojerowiaraipa ojee. “Pẽẽ nanẽ ꞌã pẽnesage nũ”, ꞌjau futatee ꞌgã ajaupe. Ojee ojoporomutaawamũ te ꞌgã ꞌi poromũ “pẽnesage pẽẽ”, ꞌjau futatee. Mamaꞌe ojeupe imurukaawamũ te ꞌgã ꞌmeramũ ajaupe."
65,1,17,"Aꞌere ki pẽneaꞌat Jarejararete ꞌga remimonofera ꞌgã ꞌeawer are. “Anure nipo Jejui ꞌga rureꞌemauwe Jejui ꞌga rerowiareꞌema ꞌgã nuri pẽ jaita ekoete Jejui ꞌga pẽẽ erowiaramũ. Wemifutar imũ te aipo ꞌgã mamaꞌe tywera apoi”, ꞌjau Jejui Kristu ꞌga remimonofera ꞌgã janee ikue. Aipo ꞌgã futat owaẽma pẽ nupe raiꞌi."
65,1,19,"“Simoteꞌat ꞌgã ꞌjau, ꞌgã mopojoꞌoka ajaui ꞌjau”, eꞌi te nipo nanuara ꞌgã pẽ nupe. NaJarejuwarete ꞌga ꞌAgesage pãjẽ mũ rũi ꞌgã nekoi. NaJarejuwarete ꞌga remifutar imũ rũi ꞌgã nekoi mamaꞌe apou. Wemifutar imũ te ꞌgã mamaꞌe apo ekoetei."
65,1,20,Aꞌere kasi pẽẽ nanarũi ne. Jejui Kristu ꞌga rerowiaara pẽẽ. Aꞌeramũ pẽẽ ꞌawamũ taetu ꞌga rerowiaa aꞌjea futat. ꞌGa jeꞌeg imũ etee futat mamaꞌe apou. Jarejuwarete ꞌga ꞌAgesage pãjẽ mũ etee futat pejejeꞌega monou Jarejuwarete ꞌga upe.
65,1,21,"Janeruwarete ꞌga pẽ futaa aꞌjea futat. Aꞌeramũ pẽẽ pejejemogypyyka katu katu ꞌga ree pejejemogyau. Pejepoireꞌema futat ꞌga rerowiar awi. ꞌGa jeꞌega pẽẽ enupa katu pejejemogyau. Jejui Kristu ꞌga ajemuaẽma jane ree. Aꞌeramũ ꞌga anure jane rerawau ywag ipe jane mogyau ojepyri, nakwaparimũ warãu rũi futat jane mogyau. Aꞌeramũ ki pẽẽ aipo ꞌga ꞌeawera rapesaka pejejemogyau."
65,1,22,ꞌGã amũ nipo Jejui ꞌga rerowiaaꞌi etee. Aꞌere kasi pejejeꞌega pemoywyrafen ꞌgã nupe ne. Pepoar ete ki nanuara ꞌgã Jejui ꞌga rerowiararete are.
65,1,23,"ꞌGã amũ nipo mamaꞌeukwaawa rape are etee weaꞌaramũ. Aꞌeramũ ki pẽẽ Jejui ꞌga rerowiarukaa ꞌgã nupe. Sãꞌã tata pe ꞌga amũ ꞌara jaꞌwyjaꞌwy. Nan tee ꞌgã. Pepyyk ꞌgã tata awi. Pejemuaẽm iki tekotee ꞌgã nee. Aꞌeramũ ki pẽẽ itywet maꞌe ꞌgã nee pejejemuaẽma. ꞌGã tywer awi ꞌgã momoirukaa. “ꞌGã te ajemogy otyweramũ”, peꞌje ete kasi ꞌgã nupe ne. ꞌGã tywera kasi pefutar ete ne. Kasi aꞌe pe pẽẽ nanẽ peapo mamaꞌe tywera ꞌgã ꞌjawe ne."
65,1,24,"Janeruwarete ꞌga opãjẽ mua janee. Opãjẽ mũ mamaꞌe tywera apoukareꞌema janee. Jane muesageu opãjẽ mũ futat. Aꞌeramũ nipo ꞌga anure jane rerawau jane mogyau wowase. Aipo ꞌara rupi nipo jarejesageramũ. Aipo ꞌara rupi futat nipo jane jarekuꞌiramũ jarejemogyau ꞌga rowase. “Ene tee te ꞌã Oreruwaretea”, ꞌjau ki jane ꞌga upe. “Orojararete ꞌga, Jejui Kristu ꞌga ore erowiaa. Ene ꞌã ore katuꞌoka ete, Jejui ꞌga manũ are. Eneresagea tekotee ꞌgã nesagea apyraapa”, ꞌjau ki jane. “Ene ꞌã aꞌjea futat ipojeuwipyretea. Aꞌjea futat ꞌã enepãjẽretea pãjẽnana ꞌgã pãjẽ apyraapa. Maꞌeramũ ꞌã ene aꞌjea futat Orejararetea. Oreꞌwyriarareteramũ ꞌã ekou oree aꞌjea futat. Naꞌawamue rũi te ꞌã ereko. Nakwaparimũ rũi futat oree. ‘Okoeteete maꞌea je’, ꞌjau ako ene oree ikue. Ywy tyweꞌemauwe ꞌã ene ekou rakue. Aꞌea morogyta aꞌjea futat rakue”, ꞌjau ki jane Jarejuwarete ꞌga upe.Aꞌea je anug ikwasiaa."
66,1,1,"ApocalipseꞌAwamue je kaꞌarana kwasiari mamaꞌe jeapowam are. Janeruwarete ꞌga Jejui Kristu ꞌga upe raꞌne esaukaa rakue. Aꞌeramũ ꞌga ꞌjau waꞌyra ꞌga upe rakue:—Anurenureꞌi jeremiesaukara jeapoi. Aꞌeramũ ene ejemiesagera resaukaa ejemiayuwa ꞌgã nupe— ꞌjau ꞌga waꞌyra ꞌga upe rakue.Aꞌeramũ ꞌga aipoa ꞌuwa ꞌga ojeupe esaukaripyrera resaukaa jee aiꞌi.Je Juãnamũ. Jejui Kristu ꞌga upe mamaꞌe apoaramũ je rekoi. Aꞌeramũ ꞌga ywagipewara ꞌga amũ mua imojypa ijeapoawama resaukaawamũ jee, ijeapoawama je upe ikwaawukaawamũ. Aꞌeramũ je tejemiesager are kaꞌarana kwasiaa inuga. Jarejuwarete ꞌga remimomeꞌufer are, Jejui Kristu ꞌga remimomeꞌufer are. Mĩmer are je kaꞌarana kwasiari inuga."
66,1,3,ꞌAga morogytaa Janeruwarete ꞌga maꞌea te. Aꞌea ojopyter ipe imogytaara ꞌgã ikuꞌi te ajemogyau. Janeruwarete ꞌga muorypaw ipe ajatyka maꞌe ꞌgã pyter ipe imogytaara ꞌgã jaruete ajemogyau. Enupara ꞌgã nipo akuꞌiramũ ajemogyau enupawe. Jee ꞌga remiesaukara nipo ojeapou kamẽsĩete futat.
66,1,4,"Juã ꞌga kaꞌarana kwasiaawetJe ꞌã Juãnamũ Jejui ꞌga rerowiaaramũ pẽ nupe je kaꞌarana kwasiari imonou. Asia ywy pe pejejemogyau pejejomajatykau ꞌga jeꞌega renuwamũ. Sete pẽꞌwyrarete pytuna. Aꞌeramũ je pẽꞌwyriara ꞌgã nupe kaꞌarana monou ikwasiaa pẽ moymoyka.Jarejuwarete ꞌga resagea pẽ nerekoa je afutat, pẽ mopyꞌataꞌwa pẽ mogya nanẽ nũ. Janeruwarete ꞌga Okoeteete maꞌea. Ywy apoeꞌẽwe ꞌga rekoi rakue. ꞌAwamũ futat ꞌga rekoi. Anure miamũ futat ꞌga akou. ꞌGa upe je ꞌi: “Mamaꞌe esage emut ꞌgã nupe. Nuapoi agawewi ꞌgã mamaꞌe esagea enee. Aꞌetea ki mamaꞌe katurama emut ꞌgã nupe”, ꞌjau je ꞌga upe pẽ nee. ꞌGa ꞌAgesagea nanẽ mamaꞌe esage amut pẽ nupe nũ, Jarejuwarete ꞌga renawa rowase ajemogo maꞌea nũ. Jejui Kristu ꞌga taetu mamaꞌe esage amut pẽ nupe nũ. Jejui ꞌga morogyta aꞌjea futat omomeꞌu janee ꞌUwarete ꞌga ree. Jejui ꞌga Jarejuwarete ꞌga remimoferaw ypy ypyfera. ꞌGa ꞌũina ꞌwyriarareteramũ ywy pewaramũ janee najuejue etee. Akotee maꞌeramũ jane upe, ꞌwyriara ꞌgã nupe. Mĩmera upe ꞌga ꞌũina ꞌwyriarareteramũ.Jejui ꞌga oporomutaramũ jane ree. Amanũ ꞌga owy rekoꞌwogukaa janetywera moiawamũ jane wi, mamaꞌe tywera apoukaruꞌjapeꞌema janee. ꞌGa werowiaaramũ jane mogyau ꞌUwarete ꞌga upe oporowyky maꞌeramũ. Jarejuwarete ꞌga upe jareporogytau jarejepyriwara ꞌgã nee. Jarejepyriwara ꞌgã nupe nanẽ Jarejuwarete ꞌga momeꞌwau nũ. Aꞌeramũ je ꞌjau pẽ nupe: Simuoryp Jejui ꞌga jarejemogyau ꞌjau, ꞌjau je pẽ nupe. ꞌGa pãjẽretea. Nateepawi ꞌga pãjẽa. Aꞌeramũ ki jane ꞌga muorypa jarejemogyau. Aꞌeramũ ki jane ꞌga momeꞌwau nanẽ ꞌgã nupe nũ."
66,1,7,Pẽneaꞌar iki ꞌga ree. Anurenureꞌi nipo Jejui ꞌga ruri ojypa ywasiga rupi. Najuejue etee futat nipo jane ꞌga resaka. ꞌGa kutukarera ꞌgã miamũ nipo ꞌga resaka nũ. Nikoiꞌi futari nipo jane mũ ywy pewaramũ ꞌga resakareꞌemamũ. ꞌGa resakawe nipo ꞌgã ajaaꞌwau ꞌga ree. Wereko tyweram awi nipo ꞌgã okyjau ajaaꞌwau ꞌga ree. Uꞌeawer imũ etee futat nipo ꞌga iapoi. Aꞌjea futat jeꞌea.
66,1,8,—Je Okoeteete maꞌea. Ywy apoeꞌemauwe je rekoi. ꞌAwamũ miamũ ꞌã je rekoi. Anure taetu nipo je rekoi temanũmeꞌem futat. Je pãjẽretea te ꞌgã pãjẽ apyraapa— ꞌjau Janejararete ꞌga.
66,1,9,"Jejui Kristu ꞌga jesaukaawetJe futat ako Juãnamũ. Pẽẽ ꞌjawe je jemogypyygi Jejui ꞌga ree. Aꞌeramũ je pẽnekiꞌyramũ tekou. Pẽẽ ꞌjawe futat je rekoi, tejerekou tywerukaa ꞌga rerowiareꞌema ꞌgã nupe. Je rereko tywerete futat ꞌgã. Pẽẽ ꞌã Jarejuwarete ꞌga jeꞌega perowiat. Je nanẽ ꞌga jeꞌega arowiat nũ. ꞌGa jejararetea. Pẽẽ ꞌjawe jeruagamũ tejereko tywera upe. Napoiri futari je Jejui ꞌga rerowiar awi. ꞌGa jane rereko. Aꞌeramũ ꞌga jane mamuakarukaa mamaꞌe tywera upe.ꞌYpõꞌõ pype je rekoi ikue. Jejui ꞌga porogyta aꞌjea je imomeꞌwau kwe pewara ꞌgã nupe. Jarejuwarete ꞌga jeꞌega nanẽ je imomeꞌwau kwe pewara ꞌgã nupe tekou ikue. Aꞌeramũ ꞌga rerowiareꞌema ꞌgã je rerawau je rejaa ꞌypõꞌõ me ikue, Patimu ꞌjaw ipe ikue. Moromunepawa pypewara ꞌjawe tekou ꞌypõꞌõ pype ikue."
66,1,10,Janeruwarete ꞌga ꞌAgesagea je rereko je pojekau ojeupe morowykyeꞌema rupi. Aꞌeramũ je teatykupe katy ꞌga amũ jeꞌega renupa. Jeatykupe katy ojeꞌeg maꞌe ꞌga jumiꞌaranũũ fu ꞌjawe wafukaita jee:
66,1,11,"—Ejemiesaga ekwasiat kaꞌaran are. Ikwasiapaw ire ene imonou je rerowiaara ꞌgã nupe. Sete amunawa pype ajatyka maꞌe ꞌgã nupe. Efesu, Esmirna, Pergamũ, Tiatira, Sardes, Filadelfia, Laodiceja. Mĩmera amunawa pype je rerowiaara ꞌgã jatykai wapyakau jejeꞌeg are. Aꞌeramũ ene ꞌgã nupe kaꞌarana monou ejemiesaga kwasiar ire— ꞌjau ꞌga jee, jeatykupe katy uꞌama."
66,1,12,"Aipo renupawe je tejerowaka tejakyfet katy tejeupe ojeꞌeg maꞌe ꞌga resaka. Tejerowakawe je sete tatarana renawa resaka. Tatarana renawa ouru apopyrera. Tatarana renawa pyter imũ ꞌga amũ akou, kũimaꞌe ꞌjawewara ꞌga akou. Weteyrũ fukua ꞌga erekou imunepa. ꞌGa raitya ꞌga ree imotypawa ouru apopyrera. ꞌGa pasiꞌa ꞌarimũ imotypawa ꞌupa ꞌga ree."
66,1,14,ꞌGa ꞌawa waparasigamũ amyneju ꞌjawe. Karupaꞌmĩ rawa ꞌjawe waparasigamũ. ꞌGa rea wenyfugamũ tata reny ꞌjawe.
66,1,15,"Itaju ꞌjawe, prõsi ꞌjawa ꞌjawe, ꞌga pya wenyfugamũ. Sãꞌã wapy re prõsi ꞌjawa renyfuga. Nan tee ꞌga pya. Ojeꞌẽporogũũnamũ ytuu pyamu ꞌjawe etee."
66,1,16,"Opo pe ꞌga jaytataa rerekou. Sete ꞌga jaytata rerekoi opo pe, ojakwatawa katy. Jyuua ꞌua uẽma ꞌga juru awi. Aꞌere nuꞌari futari ꞌga juru awi. Waime juowajamũ ꞌua uẽma ꞌga juru awi. Aꞌere nuꞌari ꞌga juru awi. ꞌGa reakwara wenyfugamũ, aje kwara kwawa ꞌjawe wenyfugamũ."
66,1,17,"ꞌGa resakawe je teꞌaa ꞌga rowase, amanũ maꞌe ꞌjawe. Aꞌerauwe ꞌga opo monou, ojakwatawa katywara monou, jeapyteꞌrarimũ.—Erekyje awi je wi. Ymã we ako maꞌeferamũ je. Ywy apoeꞌemauwe je rekoi ikue. Mamaꞌe teepaw ire miamũ nipo je etee futat je rekoi ꞌau— ꞌjau ꞌga jee."
66,1,18,—Okoeteete maꞌea ꞌã je. Amanũ je ako ikue. Aꞌere ako je ferawi etee ikue nũ. Namanũuꞌjawaꞌuweri je. ꞌAwamũ je ywy pewara ꞌgã manũawa kwaapawi. Je futat nipo ꞌgã moferapa nũ— ꞌjau ꞌga jee.
66,1,19,—ꞌAwamũ ejemiesager are kaꞌarana ekwasiat. ꞌAwamũ ꞌã je ojeapo maꞌe resaukari enee. Anure ojeapo maꞌea nanẽ nipo ene esaka nũ. Aipoa ejemiesager are juejue kaꞌarana ekwasiat— ꞌjau ꞌga jee.
66,1,20,"—Nenereapyoi ejemiesager are. Aꞌeramũ je ꞌawamũ ene mueapyou ee. Sete jaytataa je areko tepo pe, tejakwatawa katy. Sete tatarana renawa nanẽ ꞌã ene esaka. Sete tatarana renawa ꞌjawe futat je rerowiaara ꞌgã. Sete amunaw ipe ꞌgã jemogyi ajatykau ajamuꞌjau je ree. Jarejuwarete ꞌga ree ꞌjau ꞌgã ajamuꞌjau akou. Aꞌeramũ ꞌgã tatarana ꞌjawe ajemogyau. Sãꞌã tatarana mamaꞌe resaukara ae upe. Nan tee futat je rerowiaara ꞌgã jamuꞌei je ree, Jeruwarete ꞌga ree ꞌjau. Je rerowiaara ꞌgã ꞌwyriaraPastor ꞌjawa poromũ. ꞌgã ajemogy jaytata ꞌjawe— ꞌjau Jejui ꞌga jee."
66,2,1,Efesu pewara ꞌgã nupe Jejui ꞌga ꞌeawetAꞌeramũ Jejui ꞌga ꞌjau jee:—Jejeꞌega ekwasiat inuga Efesu pewara je rerowiaara ꞌgã ꞌwyriara ꞌga upe— ꞌjau ꞌga jee.—Sete je jaytata areko tejakwatawa katy tepo pe. Sete tatarana renawa pyterimũ je teatau tekou. Ouru apopyrera pyterimũ tekou teatau. Je ꞌã amuꞌakwaap pẽẽ mamaꞌe are.
66,2,2,"Pẽnemiapofera je akwaap. Kwaiwete ꞌã pejeporowykyau jee. Je rerowiareꞌema ꞌgã ꞌã pẽ nerekou tyweaete je rerowiaramũ. Aꞌere ꞌã pejejereko tywera upe pẽnuag pejejemogyau pejepoireꞌema je rerowiar awi. Mamaꞌe tywera apoara ꞌgã nee ꞌã pejeporomutareꞌemamũ. ꞌGã amũ ꞌã ꞌua owaẽma pẽ nupe aiꞌi. “Jejui ꞌga ꞌã ore mut pẽ muꞌjau ojeꞌeg are”, ꞌjau futatee ꞌã ꞌgã ꞌua pẽ nupe raiꞌi. Aꞌere ꞌã neperowiaraꞌnei ꞌgã naiꞌi. “Aꞌjea sipo Janeruwarete ꞌga ꞌgã muri?” ꞌjau ete ꞌã pẽẽ pejejaupe raiꞌi. ꞌGã jeꞌega renup katu re ꞌã pẽẽ ꞌgã kwaapa raiꞌi, ꞌgã ꞌme kwaapa raiꞌi."
66,2,3,Mamaꞌeay upe ꞌã pẽnuag je ree. Nepepoiri ꞌã jeporowyky awi raiꞌi— ꞌjau ꞌga ikwasiarukaa jee.
66,2,4,—Aꞌere je mamaꞌe mũ re je jeꞌegayi pẽ nupe. Je rerowiaa ypy ypy we ꞌã pejeporomutaramũ je ree nanimenime rakue. Aꞌere ꞌã pẽẽ ꞌawamũ inãinãnĩꞌĩ etee pejeporomutaramũ je ree.
66,2,5,Pẽneaꞌaruꞌjaw iki je rerowiar ypy ypyawer are. Je rerowiaa ypy ypy ꞌã pẽẽ pejeporomutaramũ nanimenime je ree rakue. Mamaꞌea ꞌã pẽẽ iapou jeremifutar imũ etee rakue. Aꞌere ꞌã pẽẽ ꞌawamũ naiꞌjawe rũi pejemogy. Aꞌeramũ ki pẽẽ pejepoia pejetywer awi. Je rerowiar ypy ypyawera upe ki pejejewya nũ. Kasi aꞌe pe je tatarana apykawa peꞌai pẽ nui ne. Aꞌeramũ nipo pẽẽ jejeꞌega momeꞌwauꞌjapeꞌema pejejaupe.
66,2,6,"Aꞌere pẽẽ, je ꞌjawe futat, Nikurai ꞌga remiayuwa ꞌgã nemiapo are nepẽporomutari. Aipoa esage jee. Nikurai ꞌga remiayuwa ꞌgã oꞌme are ajamuꞌjau. Aꞌeramũ je ꞌgã nemiapofer are teporomutareꞌemamũ tekou— ꞌjau Jejui ꞌga ikwasiarukaa jee."
66,2,7,—Ee pejejeapyoweramũ ki Jarejuwarete ꞌga ꞌAgesage jeꞌega peenuw esage je rerowiaara ꞌgã nupe ꞌga jeꞌegamũ. Jarejuwarete ꞌga jeꞌega renupara ꞌgã nipo awau amanũ re ꞌga pyri. Peu futat je yꞌwa mũ monou ꞌgã nupe. Aipo yꞌwa ꞌwau ꞌgã ajemogyau nakwaparimũ ete rũi ꞌga pyri. Aipoa yꞌwa ꞌywa uꞌam Jarejuwarete ꞌga rupaw ipe— ꞌjau ꞌga jee.Aipoa ꞌga ꞌeawera je ikwasiaa inuga Efesu pewara ꞌgã nupe ꞌga jeꞌeg imũ etee futat.
66,2,8,"Esmirna pewara ꞌgã nupe Jejui ꞌga ꞌeawetAipo ꞌe re ꞌga ꞌjau jee nũ:—ꞌAwamũ jejeꞌega ekwasiat inuga Esmirna pewara je rerowiaara ꞌgã ꞌwyriara ꞌga upe, aꞌe je enee— ꞌjau ꞌga jee.—Je ako ypy maꞌea. Maapawera nanẽ je nũ. Je amanũ ikue. Aꞌere je ferawi etee ako ikue nũ. Je tejeꞌega kwasiarukaa ꞌga upe imonou pẽ nupe."
66,2,9,"Akwaap katu katu futat je pẽẽ. Mamaꞌeay upe pẽnuag pejejemogyau je ree. Nepẽtywi pẽẽ mamaꞌe pyu ꞌau. Aꞌere pẽẽ imamaꞌe kwai maꞌerama futat pejemogy. Jeremiayuwa pẽẽ. Aꞌeramũ pẽẽ iporiaeꞌema futat. ꞌGã amũ nipo pẽ agoꞌwau je ree. Aipo ꞌgã nipo ꞌjau: “Judeuretea futat ore. Aꞌeramũ ore Jarejuwarete ꞌga remiayuwaretea futat. Ore te futat ꞌga remiayuwaretea. Pẽẽ naani”, ꞌjau nipo ꞌgã pẽ nupe. Oꞌmeramũ te ꞌgã ꞌi. NaJaneruwarete ꞌga remiayuwa rũi agawewi ꞌgã. Mamaꞌeukwaawa remiayuwa te ꞌgã. Mamaꞌeukwaawa ꞌwyriara tee ꞌgã amuoryp ajemogyau."
66,2,10,"Pekyje awi pejejereko tyweram awi. Anurenureꞌi nipo mamaꞌeukwaawa ꞌwyriara pẽẽ mũ munewukaa pẽ muꞌama moromunepawa pype. “Taesak ꞌgã ꞌga rerowiar awi ꞌgã poira ꞌjau”, ꞌjau nipo mamaꞌeukwaawa ꞌwyriara pẽ nupe. Aꞌere nipo teis etee peset ꞌgã pẽ nereko tyweretei. Aꞌere kasi pepoit Jarejuwarete ꞌga rerowiar awi ne. Pẽ apisi agawewi nipo ꞌgã. Aꞌere kasi pepoit futat Jarejuwarete ꞌga rerowiar awi ne. ꞌGa rerowiar awi pepoireꞌemamũ je pẽ mogyi nakwaparimũ ete rũi Jarejuwarete ꞌga pyri— ꞌjau ꞌga ikwasiarukaa jee."
66,2,11,"—Ee pejejeapyoweramũ ki Jarejuwarete ꞌga ꞌAgesage jeꞌega renupa esage, je rerowiaara ꞌgã nupe ꞌga jeꞌegamũ. Jarejuwarete ꞌga jeꞌega renupara ꞌgã nipo awau ꞌga pyri amanũ re. Ojeꞌega renupara ꞌgã ꞌga nomonoukari mamaꞌeukwaawa rapyaw ipe— ꞌjau ꞌga jee.Aipoa ꞌga ꞌeawera je ikwasiaa inuga Esmirna pewara ꞌgã nupe ꞌga jeꞌeg imũ etee futat."
66,2,12,"Pergamũ pewara ꞌgã nupe Jejui ꞌga ꞌeawetAꞌeramũ Jejui ꞌga ꞌjau jee nũ:—ꞌAwamũ jejeꞌega ekwasiat inuga Pergamũ pewara, je rerowiaara ꞌgã ꞌwyriara ꞌga upe— ꞌjau ꞌga jee.—Je jyuua areko, ajuowai aime maꞌea rerekou tejuru pe."
66,2,13,Akwaap je pẽꞌwyra. Mamaꞌeukwaawa ꞌwyriara futat ꞌũi ꞌwyriaramũ aipo ꞌwyr ipewara ꞌgã nupe. Aꞌetea nepepoiri je rerowiar awi. Naje kwakuwi pejepe ꞌgã nui. Ãtipasi ꞌga je momeꞌwau akou ꞌgã nupe rakue. Aꞌeramũ ꞌgã ꞌga jukau peu futat je momeꞌuramũ rakue. Aꞌetea nepepoiri je wi rakue. Aipoa esage jee.
66,2,14,"Aꞌere je mamaꞌea pẽẽ mũ iapoa nafutari. Pẽẽ mũ Parãu ꞌga jeꞌegera rerowiaa. Ymã te Parãu ꞌga Paraki ꞌga muꞌei mairaꞌme aꞌagawa muoryw are rakue. “Amuꞌe je ene ee. Aꞌeramũ ene Israeu ꞌga juapyrera ꞌgã muꞌjau mairaꞌme aꞌagawa muoryw are”, ꞌjau ꞌga ꞌga upe rakue. Kwe pewara ꞌgã wyra monou ijukau inuga mairaꞌme aꞌagawa rowase, imuorypawamũ. “Peꞌu kasi aipo wyroꞌo ne”, ꞌjau Janeruwarete ꞌga Israeu ꞌga juapyrera ꞌgã nupe rakue. Aꞌere Parãu ꞌga ꞌi ꞌga upe: “Mairaꞌme aꞌagawa rowase imonopyrera peꞌu, ere ki ꞌgã nupe”, ꞌjau ꞌga Paraki ꞌga upe. “Peko ki pejejemirekoeꞌem are, ere ki kũimaꞌefera ꞌgã nupe”, ꞌjau ꞌga Paraki ꞌga upe rakue. “Pejemeneꞌem are ki peko, ꞌjau ki ene kũjãmera ꞌgã nupe”, ꞌjau ꞌga Paraki ꞌga upe rakue. Aꞌeramũ Paraki ꞌga ꞌjau ꞌgã nupe rakue. Aꞌere ꞌã pẽẽ mũ ꞌawamũ miamũ mamaꞌea peapo pejejemogyau ꞌga ꞌeawerimũ etee futat."
66,2,15,Pẽẽ mũ Nikurai ꞌga jeꞌegera rerowiaa pejejemogyau. Aipo nanẽ niaꞌwyri jee nũ.
66,2,16,Pepoit pejetywer awi. Kasi aꞌe pe je oi mamaꞌe tywera apoara ꞌgã nowajaa tejuru pewara tejyuu pyu ne— ꞌjau ꞌga ikwasiarukaa jee.
66,2,17,"—Ee pejejeapyoweramũ ki Jarejuwarete ꞌga ꞌAgesage jeꞌega peenup, je rerowiaara ꞌgã nupe ꞌga ꞌAgesage jeꞌegamũ. ꞌGa jeꞌega renupara ꞌgã nupe tamono mana ꞌjawa ꞌjau, ꞌgã nemiꞌurama ꞌjau. Imimipyrera tamono ꞌgã nupe ꞌjau. Ita siga nanẽ tamono ꞌgã nupe ꞌjau. Ita sig are ꞌgã ner yaua tamono ikwasiaa ꞌgã nupe ꞌjau. Tekotee ꞌgã nipo nokwaawi futari ꞌgã ner yaua. Jeremieꞌrogera ꞌgã tee te nipo wer yaua okwaap— ꞌjau ꞌga jee.Aipoa ꞌga ꞌeawera je ikwasiaa inuga Pergamũ pewara ꞌgã nupe ꞌga jeꞌeg imũ etee futat."
66,2,18,"Tiatira pewara ꞌgã nupe Jejui ꞌga ꞌeawetAipo ꞌe re Jejui ꞌga ꞌjau jee nũ:—Tiatira pewara, je rerowiaara ꞌgã ꞌwyriara ꞌga upe aipo are ekwasiat inuga— ꞌjau ꞌga jee.—Je te ꞌã Jarejuwarete ꞌga raꞌyraretea. Jerea enyfuk noko jee tata ꞌjawe. Itaju enyfuga ꞌjawe ꞌã jepya wenyfugamũ."
66,2,19,Je ajeꞌeg pẽ nupe. Akwaap je pẽẽ. Pẽnekoa je akwaap. Jarejuwarete ꞌga ree ꞌã pejeporomutaramũ ꞌga rerowiaa nanẽ nũ. Pẽẽ pejejopoaa ꞌã mamaꞌe apo are. Mamaꞌeay upe ꞌã pẽẽ pejejuagamũ pejejemogyau. Je rerowiar ypy we te ꞌã mamaꞌe esagea peapo jee. Maꞌeramũ ꞌã ꞌawamũ taetu mamaꞌe esagea peapo pejejemogyau jee kwaiwete. Aipoa esage jee.
66,2,20,"Aꞌere mamaꞌe mũ niaꞌwyri jee. Jesepeu ẽẽ jeremiayuwa ꞌgã muꞌjau tywet mamaꞌe tywer are. “Je Jarejuwarete kĩã jeꞌega momeꞌwara”, ꞌjau futatee ẽẽ ꞌgã nupe. Aꞌere ẽẽ ꞌmea te ẽẽ rerekoi. Mamaꞌe tywera apo are ẽẽ jeremiayuwa ꞌgã muꞌjau. “Pejejemirekoeꞌem are pẽnekoa esage”, ꞌjau futatee ẽẽ ꞌgã nupe. “Pejemeneꞌem are pẽnekoa esage”, ꞌjau futatee ꞌgã nupe, ꞌgã muꞌjau tywet. “Mairaꞌme aꞌagawa upe imonopyrera esageay pẽnemiꞌuramamũ”, ꞌjau futatee ẽẽ ꞌgã nupe. Aꞌetea ꞌã ẽẽ nepemuẽmi pejejewi. Aꞌeramũ je teꞌarasigamũ tekou pẽ nee."
66,2,21,Nareko tyweraꞌnei je ẽẽ ẽẽ tywer are. Otywer awi ẽẽ poira rapesaka teꞌỹina. Aꞌere ẽẽ nopoiri futari otywer awi.
66,2,22,"Otywer awi ẽẽ rerowiaarera ꞌgã poireꞌemamũ nipo je ꞌgã nereko tyweaete ꞌgã tywer are. Ẽẽ nipo je imomoa ẽẽ seawa reewe futat. Ẽẽ jeꞌega rerowiaara ꞌgã nanẽ nipo je iapisau ẽẽ reewe futat. Aꞌeramũ nipo je rerowiaara ꞌgã ꞌjau: “ꞌga aꞌjea futat ae kwaap”, ꞌjau nipo ꞌgã ajaupe. “Janereaꞌawa ꞌga okwaap. Janeremifutara nanẽ ꞌga ikwaapa nũ. Aꞌeramũ nipo ꞌga ꞌgã nekoawera repy monou ꞌgã nupe najuejue etee”, ꞌjau nipo ꞌgã ajaupe. Mamaꞌe tywera apoara ꞌgã je areko tywerete. Aꞌere je tejerowiaara ꞌgã nupe mamaꞌe esage monoi— ꞌjau ꞌga ikwasiarukaa jee."
66,2,24,"24,25 —Jesepeu ẽẽ rerowiaara ꞌgã ꞌjau: “Mamaꞌeukwaawa ꞌwyriara remimuꞌefera ayay ikwaapa oree. Aꞌeramũ ore orojeapyoaꞌneꞌemamũ ee”, ꞌjau ꞌgã. Aꞌetea ꞌã pẽẽ mũ neperowiari ẽẽ jeꞌega. Nepeenuwi mamaꞌeukwaawa ꞌwyriara jeꞌega pejejemogyau. Aꞌeramũ je pẽ nupe ꞌjau: Pepoir awi Jarejuwarete ꞌga jeꞌega rerowiar awi je ruraꞌneꞌemamũ. Mamaꞌe mũ ree je namuꞌei pẽẽ. Aꞌere kasi pepoit iymaner awi ne— ꞌjau ꞌga ikwasiarukaa jee. Series, "
66,2,26," —Pejemanũmeꞌẽwe pejejemogyau mamaꞌe apou Jarejuwarete ꞌga ꞌeawer imũ ete ꞌeramũ je anure pẽ mogyau iꞌwyriaramũ tejeꞌjawe tejepyri pejemogyramũ. Sãꞌã Jeruwarete ꞌga je mogoa ꞌwyriaramũ je rerowiareꞌema ꞌgã nupe. Nan tee futat je pẽ mogyau ꞌwyriaramũ tejeꞌjawe. “Pejejeꞌega renuweꞌemamũ ki pereko tywerete ꞌgã”, ꞌjau nipo je pẽ nupe. Sãꞌã japepoa. Japepo jara ꞌã iaꞌwyreꞌemamũ imonoa ikaikaa. Aꞌeramũ futat imateepapa. Nan tee futar iki pejejerowiareꞌemamũ ꞌgã pereko, ꞌjau nipo je pẽ nupe. Jaytataua tamut pẽ nupe ꞌjau— ꞌjau ꞌga ikwasiarukaa jee. Series,  Series, "
66,2,29,"—Ee pejejeapyoweramũ ki Jarejuwarete ꞌga ꞌAgesage jeꞌega renupa, je rerowiaara ꞌgã nupe ꞌga ꞌAgesage jeꞌegamũ. Aipo ki peanup— ꞌjau ꞌga ikwasiarukaa jee.Aipoa ꞌga ꞌeawera je ikwasiaa inuga Tiatira pewara ꞌgã nupe ꞌga jeꞌeg imũ etee futat."
66,3,1,"Sardes pewara ꞌgã nupe Jejui ꞌga ꞌeawetAipo ꞌe re Jejui ꞌga ꞌjau jee nũ:—Sardes pewara, je rerowiaara ꞌgã ꞌwyriara ꞌga upe aipo are ekwasiat inuga— ꞌjau ꞌga jee.—Je Jarejuwarete ꞌga ꞌAgesagea areko. Jaytata nanẽ je tepo pe erekou sete. Akwaap je pẽẽ. Pẽnemiapofera je akwaap. “ꞌGã ꞌã Jarejuwarete ꞌga jeꞌega renupara. Ajemogy maꞌe ꞌjawe ꞌgã”, eꞌi pẽ nesakara ꞌgã pẽ nupe. Aꞌere pemorytee te ꞌgã pejejee. Amanũ maꞌe ꞌjawe futat pejemogy. Nepeenuwi futari Jarejuwarete ꞌga jeꞌega."
66,3,2,Peꞌje pejepaka. Oset maꞌe ꞌjawe etee pẽẽ. Auꞌje Jarejuwarete ꞌga jeꞌega renuwaiw ire. Peenup katu katu ꞌga jeꞌega.
66,3,3,"Pẽneaꞌat pejejemienuwer are. Je rerowiar ypy we ako jejeꞌega peenup ikue. Aꞌeramũ pẽẽ ꞌawamũ pejejeaꞌaruꞌjawamũ ee nũ. Aipoa ki perowiat. Peꞌje pejepoia pejetywer awi. Oset maꞌe ꞌjawe pejemogy. Pejepakeꞌema nipo je rura nepekwaawi. Sãꞌã ae munaꞌywa rura kwaaweꞌema. Nan tee je rura nepekwaawi ne, pejetywer awi pejepoireꞌema ne. Pejejekatuꞌokeꞌema pejejemogyau ꞌeramũ nipo je ruruꞌjawa nepeesagi."
66,3,4,Aꞌere nipo pẽẽ mũ nepejemotyweri. Mamaꞌe tywera apoareꞌemamũ te nipo aje anure pejot pejejemogyau je pyri. Taity aparasiga rerekwara ꞌjawe pẽẽ. Nepejemokyꞌai Jarejuwarete ꞌga upe.
66,3,5,"Jarejuwarete ꞌga jeꞌega renuparamũ je pẽtywera moiri. Taity aparasiga nanẽ je imonou pẽ nupe nũ. Naywi futari je pẽnera Jarejuwarete ꞌga kaꞌaran awi. Orojepyri pẽẽ mũ oramũ nipo je pẽ nesaukari Jarejuwarete ꞌga upe. “ꞌAgamũ jeremiayuwa ꞌgã”, ꞌjau nipo je ꞌga upe. Ywagipewara ꞌgã nupe we futat nipo je pẽ nesaukaa— ꞌjau ꞌga ikwasiarukaa jee."
66,3,6,"—Ee pejejeapyoweramũ pẽẽ Jarejuwarete ꞌga ꞌAgesage jeꞌega renupa katu, je rerowiaara ꞌgã nupe ꞌga jeꞌegamũ— ꞌjau Jejui ꞌga ikwasiarukaa jee.Aipoa ꞌga ꞌeawera je inuga ikwasiaa Sardes pewara ꞌgã nupe ꞌga jeꞌeg imũ etee futat."
66,3,7,"Filadelfia pewara ꞌgã nupe Jejui ꞌga ꞌeawetAipo ꞌe re Jejui ꞌga ꞌjau jee nũ:—Filadelfia pewara, je rerowiaara ꞌgã ꞌwyriara ꞌga upe aipo are ekwasiat inuga— ꞌjau ꞌga jee.—Je Jarejuwarete ꞌga remiayuwaretea. Nitywi futari mamaꞌe tywera je pype. Mamaꞌe aꞌjea etee te je amomeꞌu. Saawia je areko. Ymã ꞌwyriararete ꞌga maꞌea rakue, Davi ꞌga maꞌea rakue. Aꞌere ꞌawamũ jemaꞌea. ꞌOkwara je iawopytymoꞌwog ire, nitywi ꞌga amũ iawopytymawa pyu. Je iawopytym ire ꞌgã nuawopytymoꞌwogaꞌuweri aipo ꞌokwara."
66,3,8,Akwaap je pẽnemiapofera. Akwaap je inãinãnĩꞌĩ etee pẽpãjẽa. Aꞌetea pẽywyrafen jejeꞌega rerowiaa. Jeꞌeawer imũ etee futat ꞌã pẽẽ mamaꞌe apou pejejemogyau. Aꞌeramũ je ꞌã teporowykya apoukaa pẽ nupe. Nitywi futari pẽmomoiara ꞌgã amũ.
66,3,9,"Mamaꞌeukwaawa ꞌwyriara remiayuwa ꞌgã amũ te nipo aje ajesaukat futat amũ pẽ nupe. “Ore judeuretea. Aꞌeramũ ore Jarejuwarete ꞌga remiayuwareteramũ arakou”, ꞌjau futatee nipo ꞌgã. Aꞌere ki pẽywyrafen aipo upe. Aipo upe pẽywyrafenamũ nipo mamaꞌeukwaawa ꞌwyriara remiayuwa ꞌgã amũ ꞌjau: “Aꞌjea futat Jejui ꞌga pẽ futari raꞌe”, ꞌjau nipo ꞌgã pẽ nupe. “Judeueꞌema agawewi futat pẽẽ. Aꞌetea ꞌga iporomutat pẽ nee pẽ mogyau wemiayuwamũ” ꞌjau nipo ꞌgã pẽ nupe."
66,3,10,"“Pejejeupe mamaꞌeay ijesaukaramũ pejepoireꞌema jejeꞌeg awi”, ꞌjau ako je pẽ nupe ikue. Aipo jeꞌea ꞌã pẽẽ enupa pejejemogyau. Aꞌeramũ je aꞌeramũ pẽ aꞌgwau mamaꞌe tywer awi. Anure nipo mamaꞌe tywera apoara ꞌgã nuri je rerowiaara ꞌgã nerekou tyweaete. “Toromomoirukat ꞌgã Jejui ꞌga rerowiar awi ꞌjau kwy”, ꞌjau nipo ꞌgã ꞌua. Aꞌere nipo je pẽ aꞌgui ꞌgã nui."
66,3,11,Anure te nipo je oi nũ. Aꞌere kasi pepoit je rerowiar awi ne. Je rerowiar awi pepoir ire nipo Jeruwarete ꞌga oporoywera monoi tekotee ꞌgã nupe etee. Je wi ipoireꞌema ꞌgã nupe etee ꞌga oporoywera monoi— ꞌjau ꞌga ikwasiarukaa jee.
66,3,12,"—Jarejuwarete ꞌga jeꞌega renupara ꞌgã nipo je imogyau ꞌga remiayuwareteramũ. Sãꞌã ꞌoga rupaaꞌmywaretea. Nitywi ꞌga amũ ꞌoga rupaaꞌmywarete makuꞌjara. Nan tee futat je rerowiareꞌema ꞌgã nomomoirukari je rerowiararete ꞌgã je rerowiar awi. Aꞌeramũ nipo je Jarejuwarete ꞌga rera kwasiaa ꞌgã nee. Aꞌeramũ ꞌgã Jarejuwarete ꞌga remiayuwa futat ajemogyau. Sãꞌã ae mamaꞌe jaramũ wera kwasiara imogya okaraemã are. Aꞌeramũ ꞌã tekotee ꞌgã ijara kwaapa. Nan tee ꞌgã Jarejuwarete ꞌga rera rerekwara ꞌgã kwaapa, ꞌga remiayuwa ꞌgã kwaapa. Jarejuwarete ꞌga ꞌwyrarete rera nanẽ nipo je ikwasiaa ꞌgã nee nũ. Anure nipo Jerusareg yau ruri ojypa ywag awi. Aipoa Janeruwarete ꞌga ꞌwyraretea. Tejer yaua nanẽ nipo je ikwasiaa ꞌgã nee— ꞌjau ꞌga ikwasiarukaa jee."
66,3,13,"—Ee pejejeapyoweramũ pẽẽ Jarejuwarete ꞌga ꞌAgesage jeꞌega renupa esage, je rerowiaara ꞌgã nupe ꞌgã jeꞌegamũ— ꞌjau ꞌga jee.Aipo ꞌga ꞌeawera je akwasiat inuga Filadelfia pewara ꞌgã nupe, ꞌga jeꞌeg imũ etee futat."
66,3,14,"Laodiceja pewara ꞌgã nupe Jejui ꞌga ꞌeawet—ꞌAwamũ aipo are jejeꞌega kwasiari Laodiceja pewara, je rerowiaara ꞌgã ꞌwyriara ꞌga upe— ꞌjau Jejui ꞌga jee.—Tejuwarete ꞌga jeꞌeg are je ꞌjau, “Nan etee futat nanẽ jeꞌea nũ”, ꞌjau. Mamaꞌe aꞌje momeꞌwara te ꞌã je. Ojeꞌjawe etee futat Jeruwarete ꞌga mamaꞌe apoukari jee ikue."
66,3,15,Akwaap je pẽẽ. Pẽnemiapofera nanẽ je akwaap nũ. Naje futaruui ꞌã pejepe. Aꞌere pẽẽ naje ree iporomutareꞌema rũi. Inãinãnĩꞌĩ etee je futara niaꞌwyri jee. Kwaiwete jefutara te esage jee. Je futareꞌema ywawuje tãmẽjẽ pepoit je wi. Sãꞌã ꞌy takuꞌwia. ꞌY takuꞌwia otykuramũ ae mopyꞌapojy etee. Nan tee futat je pẽ monoi tejewi. ꞌY takuꞌwi ꞌjawe etee pẽẽ.
66,3,17,"“Ikaꞌaranũũ kwai maꞌea ore. Aꞌeramũ ore orotyweꞌemamũ futat mamaꞌe tyweꞌema pyu”, ꞌjau futatee pẽẽ. Aꞌere je ꞌi pẽ nupe: Pẽꞌme ate pejemogyramũ nepẽaꞌwyri futari Jarejuwarete ꞌga upe. Aꞌeramũ pẽẽ mamaꞌe tyweꞌema ꞌjawewara futat. Neperowiari Jarejuwarete ꞌga. Aꞌeramũ pẽẽ pejejemogyau taityeꞌema ꞌjawewaramũ futat. Nepẽneapyoi Jarejuwarete ꞌga ree. Eaeꞌema ꞌjawe nanẽ pejejemogyau."
66,3,18,"Aꞌeramũ je ꞌjau pẽ nupe: Ourua pemut je wi. Je wi imuripyrera nateepawi futari. Aiporamũ tee pẽẽ ikaꞌaranũũ kwai maꞌe ꞌjawe futat peko. Taity aparasiga pemut pejejemimunewamũ, pejejenosĩ mateepawukaawamũ. Muaga nanẽ pemut je wi pejejeape imonopyramũ. Pejetywera pemoirukat jee. Aipoa ouru je wi imuripyrera ꞌjawe. Pejemuesageukat jee. Aipoa taity aparasiga munewa ꞌjawe jee. Pejemueapyoukat jee. Aipoa aerea fuaga ꞌjawe jee."
66,3,19,"Mamaꞌe tywera ꞌgã iapo re je tejemifutara ꞌgã muꞌakwaawi ee, ꞌgã nerekou tyweꞌria ꞌgã mueapyoukaa ee. ꞌGã futareꞌem ire amunipo ꞌã je ꞌgã mueapyoweꞌem futat mamaꞌe are. Aꞌeramũ ki pẽẽ pejepoia futat pejetywer awi. Pepoit ꞌme kasi pejetywer awi ne."
66,3,20,"Sãꞌã ae oa ojoꞌwyr ipe. Aꞌeramũ ꞌã aeoga jaramũ ‘Ere ejua esou’, ꞌjau ajaupe. Aꞌeramũ ꞌã ae ‘ere ejua esou’ ꞌeramũ etee osou ojoꞌwyr ipe. Nan tee futat je ‘Ere ejua esou’ tejeupe ꞌe rapesagi tekou. ‘Ere ejua esou’ tejeupe pẽẽ ꞌeramũ je resei futari tewau pẽ pype tekou— ꞌjau Jejui ꞌga ikwasiarukaa jee."
66,3,21,"—Jarejuwarete ꞌga jeꞌega je aenup katu katu— ꞌjau ꞌga jee. —Aꞌeramũ ꞌga je muapyka ojepyri, je mogou ꞌwyriaramũ ojeꞌjawe. Aꞌeramũ je orojeꞌega renupara ꞌgã muapyka orojepyri, ꞌgã mogyau ꞌwyriaramũ orojeꞌjawe— ꞌjau ꞌga ikwasiarukaa jee."
66,3,22,"—Ee pejejeapyoweramũ ki Jarejuwarete ꞌga ꞌAgesage jeꞌega peenup katu, je rerowiaara ꞌgã nupe ꞌga jeꞌegamũ— ꞌjau Jejui ꞌga ikwasiarukaa jee.Aipoa ꞌga ꞌeawera je ikwasiaa inuga Laodiceja pewara ꞌgã nupe ꞌga jeꞌeg imũ etee futat."
66,4,1,Janeruwarete ꞌga muorypapTejeupe aipo ꞌepaw ire je amuteea ete esaka nũ. ꞌOkwara rawopytymoꞌwoga je esaka ywag ipe. Pe awi ꞌga amũ ojeꞌega jee:—Ere ejua ꞌau ejeupia je pyri. Anure mamaꞌea ijeaporama taesaukat enee ꞌjau— ꞌjau ꞌga jee.Jumiꞌaranũũ fu ꞌjawe ꞌga wafukaita jee. Je upe ojeꞌeg ypy maꞌefera ꞌga futat ojeꞌeguꞌjapa jee nũ.
66,4,2,"Aꞌerauwe Janeruwarete ꞌga ꞌAgesagea je pojekau je rerawau ojeupi aiꞌi. Peu futat je ꞌwyriararete renawa resaka aiꞌi. Peu futat ꞌga amũ ꞌũina wapyka iꞌarimũ aiꞌi. Iꞌarimũ wapyk maꞌe ꞌga wenyfugamũ futat ꞌũina ita esage ꞌjawe. Ita owy ꞌjawe, jasipi ꞌjawa ꞌjawe. Ita piraga ꞌjawe nanẽ nũ, saritonia ꞌjawa ꞌjawe. ꞌGa renawa ywyri jeꞌywa okwapa imamana. Aipoa jeꞌywa okawuramũ esimerauta ꞌjawa ꞌjawe. Esimerauta ꞌjawa ita esagea futat."
66,4,4,"Wĩti kwaturu ꞌwyriaꞌri renawa ꞌwyriararete renawa mamana. Aipo ꞌarimũ wĩti kwaturu ꞌgã wapyka ajemogyau, ꞌwyriaꞌri ꞌgã. Aipo ꞌgã Jarejuwarete ꞌga jeꞌega wenup katu katu futat. Taity aparasiga nanẽ ꞌgã erekou nũ. ꞌWyriara akagyrũa nanẽ ꞌgã erekou wakaꞌgarimũ. Aipo akagyrũa ouru apopyrera te."
66,4,5,"Ipyter ipewara, ꞌwyriararete renawa wenyfugamũ ꞌũina tupã werawa ꞌjawe. Aunuga nanẽ ꞌũina nũ. Aman aunuga ꞌjawe futat ꞌũina aunuga. Tupã ꞌjawe nanẽ afuramũ ꞌũina. ꞌWyriararete renawa rowase sete tata yyga ꞌjawewara wenyramũ ꞌupa. Aipo tata yyga ꞌjawewara ꞌga ꞌAgesagea futat. ꞌWyriararete renawa rowase je ypiauu resaka. ꞌY rypy esagea te poromũ. Werawerawuu ꞌjawe typya ojesaka katu katu futat. ꞌWyriararete renawa pyri katu katu maꞌja katu je esaka, eaeꞌyi maꞌea. Ea ipira moyka. Irũpãwẽ ꞌgã. ꞌWyriararete renawa rowase eaeꞌyi maꞌe mũ akou, iyse katy amũ akou, iyse owajara katy amũ akou, ikupe katy ꞌjau eaeꞌyi maꞌe mũ akou. Irũpãwẽ eaeꞌyi maꞌe pytuna."
66,4,7,"Ajepei tee eaeꞌyi maꞌea ꞌmiara ꞌjawewara. Ajepeja eaeꞌyi maꞌea kwatau ꞌjawewara. Ajepeja aereakwara ꞌjawewara rerekou. Maapawera kwanũwewe ꞌjawewara. Aipoa eaeꞌyi maꞌea kwaiwete ipepokaga ipir are, seis ipepokaga. Aipo jywa nanẽ ea moyka nũ. Jarejuwarete ꞌga upe amarakaꞌaga. Wojereꞌemamũ futat ꞌgã ꞌupa amarakaꞌaga.“Esage te ꞌã Janeruwarete ꞌga.Pãjẽretea te ꞌã ꞌga.Mamaꞌe jararetea te ꞌã ꞌga.Ymã we te ꞌã ꞌga rekoi rakue.ꞌAwamũ ꞌã ꞌga rekoi.Anure nanẽ nipo ꞌga rekoi je.Okoeteete maꞌe ꞌga futat”,ꞌjau ꞌupa amarakaꞌaga Jarejuwarete ꞌga upe."
66,4,9,"Nan futat eaeꞌyi maꞌea ꞌwyriararete renawa ꞌarimũ wapyk maꞌe ꞌga muorypa, amarakaꞌaga ꞌga upe. ꞌGa remiapofer are ꞌgã ꞌga muorypa. “Okoeteete maꞌe ꞌga” ꞌjau ꞌgã ꞌga muorypa.“Ene te ꞌã eneresage oree.Ene te ꞌã pãjẽretea.Aꞌeramũ ore ene etee imuorypa.Ene te ꞌã mamaꞌea ereapo rakue.Nitywi futari eneremiapoeꞌema.Ejemifutar imũ etee ꞌã ene mamaꞌe apou.Aꞌeramũ ꞌã ore ene etee ene muorywi”,ꞌjau ꞌgã wããpyramũ ojeꞌega ꞌga upe. Wakagyrũa ꞌgã imososoka imonou inuga ꞌga rowase, ꞌga muorypawamũ."
66,5,1,"Kaꞌarana jemamanAꞌere je kaꞌarana jemamana resaka ꞌga po pe, ꞌwyriararete renawa ꞌarimũ wapyk maꞌe ꞌga po pe, ꞌga jakwatawa katy. Aipoa ojekwasiaa ajuowai. Ikupe katy, waipy katy ꞌjau ojekwasiaa. Ikwasiapaw ire ꞌga imoga mairarata ꞌjawewara pyu. Aipoa kaꞌarana moguꞌjauꞌjapa, sete imogawera."
66,5,2,"Aꞌeramũ je ywagipewara ꞌga amũ resaka, ifuakat maꞌe ꞌga amũ resaka. wafukajayau ojeꞌega mua:—Esage maꞌea tee nipo kaꞌarana omopojoꞌogarũ ajaui oree. Awỹja te wapo oree?— ꞌjau ꞌga wafukaita."
66,5,3,Aꞌere nitywi futari imopojoꞌokara ꞌga amũ. Ywag ipe nanẽ nũ nitywi futari. Ywy pe nanẽ otyweꞌemamũ nũ. Amanũ maꞌe rupaw ipe nanẽ otyweꞌemamũ futat nũ.
66,5,4,Aꞌeramũ je tejeꞌarasigamũ tejaaꞌwau teꞌỹina ee.
66,5,5,"Aꞌeramũ ꞌwyriaꞌri ꞌga amũ ꞌjau jee:—Erejooꞌo awi ee. Emãꞌẽ ꞌga ree, Juda ꞌga juapyrera ꞌga ree. Nokyjei ꞌga mamaꞌe awi. Aꞌeramũ ore ꞌjau ꞌga upe ꞌmiara ꞌjawewara ꞌga, ꞌjau ore. Davi ꞌga juapyrera ꞌga te ꞌã. Ojee iporomutareꞌema ꞌga ꞌarimũ ꞌga kwawi. Aꞌeramũ ꞌga imopojoꞌokarũmũ— ꞌjau ꞌga jee."
66,5,6,"Aꞌeramũ je temãꞌjãu ee nũ. Peu ꞌwyriararete renawa pyri ꞌga amũ ꞌami. Eaeꞌyi maꞌe ꞌgã, ꞌwyriaꞌri ꞌgã netee ꞌga renawa mamana. Karupaꞌmĩ ꞌjawewara ꞌga. Sãꞌã ꞌgã karupaꞌmĩ juka otywera mepyawamũ. Nan tee ꞌga. Karupaꞌmĩ pikutukawera ꞌjawe ꞌga iporera rerekou. Aipo ꞌga sete ꞌga rasĩa. Sete ꞌga rea ꞌjau. ꞌGa rea upe je ꞌjau, Janeruwarete ꞌga ꞌAgesagea futat, ꞌjau. Janeruwarete ꞌga Uꞌagesagea ywy pe imuãina futat."
66,5,7,Aꞌeramũ aipo ꞌga awau kaꞌarana rekyita ꞌwyriarete renawa ꞌarimũ wapyk maꞌe ꞌga po awi.
66,5,8,"Kaꞌarana ꞌga ipyyg ire irũpãwẽ eaeꞌyi maꞌe ꞌgã awau wapyka wenupyꞌãu ꞌga rowase, ꞌga muorypa. ꞌWyriaꞌri ꞌgã, wĩti kwaturu ꞌgã nanẽ awau wapyka wenupyꞌãu ꞌga rowase nũ. Maraka apoawa ꞌgã erekou opo pe. Harpa ꞌjawa ꞌgã erekou opo pe. Yꞌa nanẽ ꞌgã erekou opo pe nũ. Aipo yꞌa ouru apopyrera. Aipoa yꞌa pype ꞌgã jany kasiga ꞌjawewara rerekou. Aipo jany kasiga ꞌjawewara Janeruwarete ꞌga upe ꞌga remiayuwa ꞌgã jeꞌega. Karupaꞌmĩ ꞌjawewara ꞌga rowase wapyg ire ꞌgã amarakaꞌaga ꞌga upe. Maraka yaua ꞌgã iapou ꞌga upe:“Ene te ꞌã eneresage.Maꞌeramũ ꞌã kaꞌarana eremopojoꞌok ajaui.Ene te ꞌã erejejukaukat ꞌgã nupe.Emanũmũ ꞌã ywy pewara ꞌgã tywera mepyau, ꞌgã mua ejeupe.Namajepeja ꞌga etee rũi ꞌã ene imua ejemiayuwamũ.Najuejue te ꞌã ene ꞌgã mua ꞌgã mojuawyawyau ꞌgã mua.Tapyꞌỹi, towajat, ꞌwyrarete pewat, kaꞌa pewat.Mĩmera ꞌgã ꞌã ene imua ejeupe.Maꞌeramũ ꞌã kaꞌarana eremopojoꞌogukat ajaui. Ene te ꞌã ejemiayuwa ꞌgã eremoporowykyukat Jarejuwarete ꞌga upe, ꞌgã ꞌwyriararete ꞌga upe ꞌjau.Ene ꞌã ꞌgã mogyau ꞌwyriaramũ ywy pewara ꞌgã nupe”,ꞌjau ꞌgã amarakaꞌaga karupaꞌmĩ ꞌjawewara ꞌga upe."
66,5,11,Aꞌere je mãꞌẽi ee. Ywagipewara ꞌgã jeꞌega je enupa. Kwaiwete ywagipewara ꞌgã je esaka. Aꞌeramũ je ꞌgã mojopyrũmeꞌem. Kwaiwete te ꞌgã. Aꞌeramũ je ꞌgã mojopyrũmeꞌem futat. ꞌWyriaꞌri ꞌgã nipo peu ajemogyau ꞌgã wyteripe. Irũpãwẽ eaeꞌyi maꞌea nanẽ ajemogyau ꞌgã wyteripe nũ. Nikwaapawi ꞌgã. Kwaiwete te ꞌgã. Aꞌeramũ je ꞌgã mojopyrũmeꞌem.
66,5,12,"Aꞌeramũ ywagipewara ꞌgã amarakaꞌaga:“Esage te ꞌã karupaꞌmĩ ꞌjawewara ꞌga, karupaꞌmĩ jukapyrera ꞌjawewara ꞌga.“Iꞌakwaap te ꞌga.Ifuakat nanimenime ꞌga nanẽ nũ.ꞌGa ꞌã eteete maꞌea. Esage maꞌea te ꞌga.Aꞌeramũ jane ꞌga muorypa”,ꞌjau ꞌgã amarakaꞌaga ꞌga upe."
66,5,13,"Aꞌerauwe je tekotee ꞌgã jeꞌega renuwi. Ywag ipewat, ywy pewat, amanũ maꞌefera rupaw ipewat, ꞌyẽꞌẽ mewat, ꞌy pewat. Mĩmera ꞌgã jeꞌega je enupa.“Pẽẽ ꞌã eteete maꞌea.Pẽẽ ꞌã ore aramuoryp.Pẽẽ ꞌã ore nanẽ ipojeupa nũ.Pẽẽ ꞌã pãjẽretea.Aꞌeramũ ore, pẽnemiapofer are juejue pẽ muorypa, aruojereꞌemamũ”,ꞌjau ꞌgã amarakaꞌaga ꞌgã nupe, ꞌwyriararete renawa ꞌarimũ wapyk maꞌe ꞌga upe, karupaꞌmĩ ꞌjawewara ꞌga upe ꞌgã ꞌjau."
66,5,14,Irũpãwẽ eaeꞌyi maꞌe ꞌgã ꞌjau:—Nan tee ore ꞌjau nũ. Simuoryp ꞌgã ꞌjau— ꞌjau ꞌgã ꞌgã nupe.Aꞌeramũ ꞌwyriaꞌri ꞌgã awau wapyka wenupyꞌãu ꞌgã nowase ꞌgã muorypa.
66,6,1,Kaꞌarana mogawa mopojoꞌokawamJe reape karupaꞌmĩ ꞌjawewara ꞌga kaꞌarana mogawa mopojoꞌoka. Ajepeja etee raꞌne ꞌga imopojoꞌoka. Imogawypya ꞌga imopojoꞌogauwe je eaeꞌyi maꞌe ꞌga amũ jeꞌega renupa.—Ere ejua— ꞌjau ꞌga.Aman aunuga ꞌjawe ꞌga jeꞌega.
66,6,2,"Aꞌerauwe ꞌga amũ ꞌua, kawaruu siga ꞌarimũ ꞌga ꞌua. Iꞌarimũ wapyk maꞌe ꞌga ywyrapara rerekou opo pe. ꞌGa amũ ꞌwyriara akagyrũ monou ꞌga upe.—Ere ewau ekou amunap tesirũmer ipewara ꞌgã nowajaa ꞌgã fuakara mateepapa ꞌgã nui. Ekwap ꞌgã ꞌarimũ— ꞌjau ꞌga ꞌga upe.Aꞌeramũ kawaruu siga ꞌarimũ wapyk maꞌe ꞌga awau."
66,6,3,Aꞌeramũ karupaꞌmĩ ꞌjawewara ꞌga kaꞌarana mogawa mopojoꞌoka ajaui nũ. Aꞌerauwe eaeꞌyi maꞌe ꞌga amũ ojeꞌega nũ:—Ere ejua.
66,6,4,"Aꞌerauwe ꞌga amũ ꞌua kawaruu piragay ꞌarimũ ꞌua nũ. Aꞌeramũ eaeꞌyi maꞌe ꞌga ꞌjau iꞌarimũ wapyk maꞌe ꞌga upe:—Ere ewau kwe pe ꞌgã nowajarukaa ekou ajaupe, ꞌgã juapisaukaa— ꞌjau ꞌga ꞌga upe.Aꞌeramũ ꞌga jyuu monou ꞌga upe. Aꞌeramũ ꞌga awau. Ojeupe jy mur ire kawaruu piragay ꞌarimũ wapyk maꞌe ꞌga awau."
66,6,5,"Aipo apo re karupaꞌmĩ ꞌjawewara ꞌga kaꞌarana mogawa mũ mopojoꞌoka jui nũ. Imuapyra mopojoꞌoka jui nũ. Aꞌeramũ eaeꞌyi maꞌe ꞌga amũ ojeꞌega nũ:—Ere ejua.Aꞌerauwe ꞌga amũ ꞌua, kawaruu ũna ꞌarimũ ꞌua nũ. Iꞌarimũ wapyk maꞌe ꞌga wereko mamaꞌe momoyitawa resakawa opo pe."
66,6,6,"ꞌGa resakawe je ꞌga amũ jeꞌega renupa, eaeꞌyi maꞌe ꞌgã pyter ipewara ꞌga jeꞌega renupa:—Epy ete temiꞌurama. Majepei ꞌara rupi etee aeporowykyawera repya teepawamũ temiꞌuram are. Epy te temiꞌurama. Eremojopype kasi ꞌmiara kawera ꞌy are tuwiuu maꞌe ꞌjawe ne. Yꞌwaya nanẽ kasi eremojopype ꞌy are tuwiuu maꞌe ꞌjawe ne."
66,6,7,Aꞌere karupaꞌmĩ ꞌjawewara ꞌga ajepeja kaꞌarana mogawa mopojoꞌoka jui nũ. Aꞌeramũ maapawera eaeꞌyi maꞌe ꞌga ꞌjau:—Ere ejua.
66,6,8,"Aꞌerauwe ꞌga amũ ꞌua, kawaruu jukyryuu ꞌarimũ ꞌua. Iꞌarimũ wapyk maꞌe ꞌga rera Teumet. Aipo ꞌga rewiri ajepeja ꞌga ꞌua nũ. Aipo ꞌga rera amanũ maꞌefera rupap ꞌjau. Aꞌeramũ eaeꞌyi maꞌe ꞌga amũ ojeꞌega Teumera ꞌga upe:—Ere ewau kwe pe ꞌgã apisau, ꞌgã pytuna myterajeuu etee iapisau— ꞌjau ꞌga ꞌga upe. —Ere ꞌgã amũ apisaukaa maruowajara ꞌgã nupe, ꞌgã amũ apisaukaa tyꞌara upe, amumera apisaukaa jeroꞌwu pyu, ꞌgã amũ apisaukaa ꞌmiara upe— ꞌjau ꞌga ꞌga upe. —Eroo ꞌgã ejeupi amanũ maꞌefera rupaw ipe ejewya."
66,6,9,Aipo re karupaꞌmĩ ꞌjawewara ꞌga kaꞌarana mogawa mũ mopojoꞌoka jui nũ. Aꞌerauwe je Jarejuwarete ꞌga rerowiaara ꞌgã ꞌagera resaka. Wyra rapyawa ꞌwyrimũ ꞌgã ꞌupa. Jarejuwarete ꞌga jeꞌega ꞌgã imomeꞌwau kwe pewara ꞌgã nupe rakue. Jejui ꞌga nanẽ ꞌgã imomeꞌwau kwe pewara ꞌgã nupe rakue nũ. Aꞌeramũ iaꞌwyreꞌema ꞌgã ꞌgã apisau.
66,6,10,Aꞌeramũ ꞌgã ꞌagera wafukaita Jarejuwarete ꞌga upe:—Ene te ꞌã pãjẽretea. Ene ꞌã orejararetea. Ene ꞌã eneresage. Mamaꞌe aꞌjea etee ꞌã eremomeꞌu oree. Aꞌeramũ ene eꞌeawer imũ etee futat mamaꞌe apou— ꞌjau ꞌgã wafukaita ꞌupa ꞌga upe. —Maranime te ore repyar ape? Maranime te ore apisiarera ꞌgã erereko tywerete ore ree?— ꞌjau ꞌgã ꞌupa Jarejuwarete ꞌga upe.
66,6,11,"Aꞌeramũ ꞌga amũ taity aparasiga monou ꞌgã nupe najuejue etee. Taity fukua poromũ. Otywer awi ꞌgã opoia rakue. Aꞌeramũ ꞌgã taity aparasiga monou ꞌgã nupe, ꞌgã tywereꞌema resaukaawamũ.—Peꞌje pejepytuꞌwau pejejemogyau raꞌne— ꞌjau ꞌga ꞌgã nupe. —Tene ꞌgã iapisipawi raꞌne. Anure nipo iaꞌwyreꞌema ꞌgã pẽpytuna ꞌgã amũ apisi, Jejui ꞌga rerowiaara ꞌgã apisi. Pẽ apisipaw ire te Janeruwarete ꞌga pẽ nepyari— ꞌjau ꞌga ꞌgã nupe."
66,6,12,Aipo ꞌe re karupaꞌmĩ ꞌjawewara ꞌga kaꞌarana mogawa mũ mopojoꞌoka jui nũ. Aꞌerauwe ywya oyyita. Kwaiwete oyyita. Kwara ojemoypytunaipa. Taity ũna ꞌjawe akou. Jaya ojemomiraga wy ꞌjawe.
66,6,13,Jaytataa ototoka ywyu ꞌua. Sãꞌã yꞌwa kyra ywyruu ruramũ itotoga oꞌyw awi. Nan ototoka ꞌua.
66,6,14,"Aꞌeramũ ywaga owoka ojemamana kaꞌarana jemamana ꞌjawe. Ywytyt, ꞌypõꞌõ. Mĩmera wapopenamũ awau ojepeꞌau wenaw awi."
66,6,15,"Aꞌeramũ ywy pewara ꞌgã juejue awau ajemima ita kwara pype, itauu pyter ipe ꞌjau awau ajemima. ꞌWyriat, ꞌwyrianaꞌnĩ, jefaruu ꞌwyriat, ikaraemã kwai maꞌe, ifuakat maꞌe, akotee maꞌe. Mĩmera ꞌgã juejue awau ajemima. ꞌGã kyjea ꞌgã nerekou."
66,6,16,Aꞌeramũ ꞌgã wafukaita itauu upe:—Peꞌje pejejua pejejemonoꞌoga ore ꞌarimũ ore mima ꞌwyriararete renawa ꞌarimũ wapyk maꞌe ꞌga wi. Karupaꞌmĩ ꞌjawewara ꞌga imaraꞌne ore ree. Aꞌeramũ pẽẽ ore auꞌjau ore aꞌgwau ꞌga wi— ꞌjau nipo ꞌgã wafukaita itauu upe numiamũ.Ywytyra upe nanẽ nipo ꞌgã aipo ꞌjau nũ. Aꞌere nuꞌari futari ꞌgã ꞌarimũ. —ꞌAwamũ iwaẽmi ꞌgã jane rereko tyweawa upe. Imaraꞌne ꞌgã jane ree. ꞌAwamũ futat ꞌgã jane rereko tyweretei. Awỹja sipo uag jupe?— ꞌjau ꞌgã wafukaita ajaupe.
66,7,1,"Israeu ꞌga juapyretAꞌere je irũpãwẽ ywagipewara ꞌgã nesaka. Ywyu ꞌgã uꞌama. Kwara poawa katy ꞌga amũ, kwara resaawa katy ꞌga amũ, iyse katy ꞌga amũ, iyse owajara katy ajepeja ꞌga uꞌama. ꞌGã futat ywytu pyykara ajemogyau. Ywy pyaukareꞌema jupe, ꞌy pyaukareꞌema jupe, kaꞌa nanẽ ipyaukareꞌema jupe nũ."
66,7,2,"Aꞌeramũ je ajepeja ywagipewara ꞌga resaka. Kwara poawa katy awi ꞌga ruri ojeupia. Janeruwarete ꞌga remiayuwa ꞌgã mojewakawa ꞌga erekou opo pe. Okoeteete maꞌe ꞌga remiayuwa ꞌgã ꞌga imojewaka aipo pyu. Aꞌeramũ imojewakawa rerekwara ꞌga wafukaita opytuna ꞌgã nupe, irũpãwẽ ywagipewara ꞌgã nupe. “Peꞌje pejewau ywy moteꞌaa. ꞌYẽꞌẽa nanẽ ki pẽẽ imoteꞌaa nũ”, ꞌjau ꞌga ꞌgã nupe. Aꞌeramũ majepeja ꞌga ywagipewara ꞌga wafukaita ꞌgã nupe:—Tene raꞌne. Pemoteꞌaraꞌne awi ywya. ꞌYẽꞌẽ, ꞌyp. Mĩmera pemoteꞌaraꞌne awi— ꞌjau ꞌga ꞌgã nupe. —Tene ki ore Jarejuwarete ꞌga remiayuwa ꞌgã mojewapawi raꞌne. ꞌGã neapykaga toromojewapap raꞌne ꞌjau. Aꞌeramũ ꞌgã nesakawe, tekotee ꞌgã ꞌgã kwaapa: Kweramũ Jarejuwarete ꞌga remiayuwa ꞌgã naꞌe, teꞌi ꞌgã ꞌgã nupe ꞌjau— ꞌjau ꞌga ꞌgã nupe."
66,7,4,Aipo ꞌe re ꞌga ꞌgã pytuna momeꞌwau jee:—Tusi miu Juda ꞌga juapyrera ꞌgã.Tusi miu Rupẽ ꞌga juapyrera ꞌgã.Tusi miu Gade ꞌga juapyrera ꞌgã. Tusi miu Ase ꞌga juapyrera ꞌgã.Tusi miu Nafitari ꞌga juapyrera ꞌgã.Tusi miu Manase ꞌga juapyrera ꞌgã. Tusi miu Simeão ꞌga juapyrera ꞌgã.Tusi miu Levi ꞌga juapyrera ꞌgã.Tusi miu Isaka ꞌga juapyrera ꞌgã. Tusi miu Sepurõ ꞌga juapyrera ꞌgã.Tusi miu Jose ꞌga juapyrera ꞌgã.Tusi miu Pẽjamĩ ꞌga juapyrera ꞌgã—ꞌjau ꞌga imomeꞌwau jee.
66,7,9,—Kuꞌjywa ꞌga ꞌã Janeruwaretea.ꞌGa ꞌã wapyk ꞌũina ꞌwyriararete renawa ꞌarimũ.Karupaꞌmĩ ꞌjawewara ꞌga retee ore katuꞌoka ꞌũina.Aꞌeramũ ore ꞌgã muorypa—ꞌjau ꞌgã.
66,7,11,"Aꞌe pype tekotee ꞌgã ajemogyau ꞌwyriararete renawa ywyri imamana. Ywagipewat, eaeꞌyi maꞌe, ꞌwyriaꞌri. Mĩmera ꞌgã ajemogyau iywyri imamana. Jarejuwarete ꞌga renawa rowase ajatyka maꞌe ꞌgã jeꞌega renupawe iywyriwara ꞌgã juejue anuruka ywyu Jarejuwarete ꞌga rowase. Aꞌeramũ ꞌgã ꞌga muorypa.—Janeruwarete ꞌga ꞌã orejararetea. Aꞌjea futat ki Jarejuwarete ꞌga etee simuoryp.ꞌGa te ꞌã eteete maꞌea. ꞌGa ꞌã iꞌakwaap maꞌea.ꞌGa ꞌã mamaꞌe amut janee. Aꞌeramũ jane ꞌjau ꞌga upe:“Ene te ꞌã eneresage oree”, ꞌjau jane ꞌga upe mamaꞌe are.ꞌGa ꞌã oreꞌwyriararetea. ꞌGa ꞌã pãjẽretea.Namutat ꞌga rekoi nakwaparimũ ete rũi—ꞌjau ꞌgã, Jarejuwarete ꞌga momeꞌwau."
66,7,13,Aipo re ꞌwyriaꞌri ꞌga amũ ꞌjau jee:—Awỹja te taity aparasiga rerekwara? Mõ awi ajee ꞌgã nuri?— ꞌjau ꞌga jee.
66,7,14,"—Tee nũꞌũ. Ene te ꞌã erekwaap— ꞌjau je ꞌga upe.Aꞌeramũ ꞌga ꞌjau jee nũ:—ꞌGã ꞌgã wereko tywerete agawewi. Aꞌetea ꞌgã nopoiri Jarejuwarete ꞌga rerowiar awi. Ojekatuꞌogukaa Jarejuwarete ꞌga upe, ojepirejukaa. Sãꞌã kũjã taity poeja. Nan tee ꞌgã jepirejukari otywer awi karupaꞌmĩ ꞌjawewara ꞌga ry pyu."
66,7,15,Maꞌeramũ ꞌã ꞌgã nuwi Jarejuwarete ꞌga rowase wapykawarete ꞌarimũ ꞌga renamũ. Wojereꞌemamũ futat ꞌgã ꞌupa ꞌga muorypa. Aꞌeramũ ꞌwyriararete renawa ꞌarimũ wapyk maꞌe ꞌga ꞌgã aꞌgwau mamaꞌe tywer awi. ꞌGa ꞌgã wereko— ꞌjau ꞌga jee.
66,7,16,"16,17 —Karupaꞌmĩ ꞌjawewara ꞌga ako ꞌwyriararete renawa pyri. Aꞌeramũ nipo ꞌga ojejukau esage ꞌgã nee. Sãꞌã wyra jara ꞌga jejuka esagea weymaw are. Nan tee nipo ꞌga jejuka esagei wemiayuwa ꞌgã nee. Aꞌeramũ nipo tyꞌara otywuꞌjaweꞌemamũ. Niꞌyuwejuꞌjawi ꞌgã. ꞌGa ꞌgã weroo ꞌywuꞌywur ipe. Aipoa ꞌya ꞌgã omogy namutamutat. Nitywi kwaraya ꞌgã nupe. Nipirakuwi ꞌgã peu— ꞌjau ꞌga jee. —Janeruwarete ꞌga nipo ꞌgã neaya amukag ꞌgã nea awi. Aꞌeramũ ꞌga ajaaꞌwauꞌjapeꞌema peu— ꞌjau ꞌga jee. Series, "
66,8,1,"Imogawa maapawera mopojoꞌokawamAipo apo re karupaꞌmĩ ꞌjawewara ꞌga imoga maapawa mopojoꞌoka jui. Aiporamũ ꞌarapiguua te futat ojeupa ywag ipe. Inãinãn etee te aꞌeramũ miamũ ꞌgã opika. Aꞌeramũ je sete ywagipewara ꞌgã nesaka, Jarejuwarete ꞌga rowasewara ꞌgã nesaka. Aꞌeramũ ꞌga amũ jumiꞌaranũũ monou ꞌgã nupe najuejue etee."
66,8,3,"Aꞌere ajepeja ywagipewara ꞌga jany kasiga rapyaꞌwia rerua enafuꞌama opo pe. Jany kasiga rapyawuua pyri ꞌga enafuꞌama. ꞌWyriararete renawa rowase aipo jany kasiga rapyawuua reni. Jany kasiga rapyaꞌwia ouru apopyrera. ꞌGa amũ jany kasiga monou ꞌga upe, kwaiwete. Aꞌeramũ ꞌga ꞌjau ꞌga upe:—Janeruwarete ꞌga remiayuwa ꞌgã oporogytau ꞌupa ꞌga upe auꞌjeteramũ. Sãꞌã ae jany kasiga rapyramũ watasimora. Aꞌeramũ ꞌã ikasiga okwasiꞌwasiꞌwau ꞌoga pype. Ikasiga ꞌã awau ojeupia Janeruwarete ꞌga upe. Nan tee futat ꞌga remiayuwa ꞌgã porogyta oi ojeupia ꞌga upe. Aꞌeramũ ene jany kasiga rapyau. Aꞌeramũ ikasiga ojeupia ojopypeu awau ꞌgã porogyta are ꞌga upe— ꞌjau ꞌga ꞌga upe. Aꞌeramũ ꞌga imonou jany kasiga rapyawuu ꞌarimũ iapyau. Aꞌeramũ ikasiga awau ojeupia ojopypeu awau ꞌgã porogyta are ꞌga upe."
66,8,5,"Aꞌeramũ ywagipewara ꞌga tata pyyka iapyawuu ꞌar awi. Aꞌeramũ ꞌga imonou imỹina iapyaꞌwiꞌi pype. Aꞌeramũ ꞌga imonou imomoa ywy are. Aipo aporamũ tupã awau uꞌaa, owerapa tupã werawa ꞌjawe ee. Ywya oyyita nanẽ nũ."
66,8,6,Aꞌeramũ jumiꞌaranũũ rerekwara ꞌgã jumiꞌaranũũ pyyka erajemogyau eromaenuna tenunewara ꞌga omaꞌe py rapesaka.
66,8,7,"Aꞌeramũ tenunewara ꞌga omaꞌe pyau. Ipy ypyrauwe amaꞌna ꞌua uꞌaa tataa reewe. Wy reewe ꞌjau ꞌua uꞌaa ywy are. Aꞌeramũ ywy ape awau ukaita myterajeuꞌiu etee. ꞌYp, juop, woryworywamũ. Mĩmera futat ukaitapap."
66,8,8,"Aꞌerauwe ajepeja ꞌga jumiꞌaranũũ pyau nũ. Ipyrauwe je ywytyra ꞌjawewara ikajamũ resaka nũ. Aꞌeramũ ꞌga amũ ipyyka imonou imomoa ꞌyẽꞌẽ pype. Aꞌeramũ ꞌyẽꞌẽ ara awau ojemuꞌjaga wyramũ. Tyajeuꞌiu etee ojemuꞌjaga wyramũ, ꞌy ojemuꞌjaga wyramũ. Wyramũ ojemuꞌjag maꞌe katywara ꞌgã opapapap wyra reewe futat. Yaruua we futat ateepawamũ. Wyra tesirũmera opapap. Nitywiꞌi futari ako maꞌe amũ."
66,8,10,"10,11 Aipo re ajepeja ꞌga jumiꞌaranũũ pyau. Ipyrauwe jaytatauua mũ ꞌua uꞌaa ywag awi. Yyga reny ꞌjawe ꞌua uꞌaa. Aipoa jaytatauua uꞌaa ꞌua ꞌyrete pype, ꞌywuꞌywura pype ꞌjau uꞌaa ꞌua. Aꞌe ry pyterimũ futat irowa kwasiꞌoi. Nitykuawi futari. Aipo jaytatauu rera irop maꞌea ꞌjau jupe. Aꞌeramũ ꞌy moropa ojeꞌjawe etee futat. Aipo ꞌy rykur ire itykuarera ꞌgã opapa kwaiwete."
66,8,12,"Aipo re ajepeja ꞌga omaꞌea jumiꞌaranũũ pyau. Aꞌerauwe kwara renya oorareferamũ. Oypytunaiwuuramũ etee. Jay reny, jaytata reny ꞌjau. Kwara jerewypyrauwe kwara owepa. Aiꞌiwe tãmẽjẽ opoa nũ. Ypytunimũ nanẽ nũ. Ypyajeuꞌi jay reny owepa nũ, jaytata reny ꞌjau. Awau kuꞌem enuneu weny jesagamũ jaya nũ, jaytata reewe futat weny jesagamũ nũ."
66,8,13,Aꞌeramũ je kwanũ ꞌjawewara resaka iwewe ekoramũ. Ywatewate owewiau akou. Aꞌeramũ pe awi futat wafukaja mua:—Muapyra ꞌgã ywagipewara ꞌgã nopyi we jumiꞌaranũũa. ꞌGã ipy rauwe ywy pewara ꞌgã mamaꞌe tywerete resaka. Aꞌeramũ muapyt wẽjẽmĩ futat mamaꞌeay ijesaukareꞌemawe nũ. Aipoa te iaꞌwyreꞌemetea— ꞌjau kwanũ ꞌjawewara wafukaja mua.
66,9,1,Aipo kwanũ ꞌjawewara ꞌe re ajepeja ꞌga jumiꞌaranũũ pyi. Aꞌeramũ je jaytata ꞌjawewara ꞌga resaka. Ywag awi ꞌua uꞌaa ywy pe. Aꞌeramũ ꞌga amũ saawi monou ꞌga upe. Aipoa saawia ywy kwawukuu rawopytymoꞌwokawa maꞌea. Ywy ywy pe te aipo ywy kwawukuua oi.
66,9,2,Aꞌeramũ ꞌga ywy kwawuku rawopytymawa mopoka jui. Aꞌerauwe tatasiga ꞌua ũꞌjãu jui. Tatasigawiũwiũna te ꞌut ũꞌjãu ꞌara moypytunaipa. Aꞌeramũ tatasiga kwara reny mowepa ywasiga ꞌjawe.
66,9,3,"Tatasigawiũna rupi futat tukuruu ꞌjawewara ꞌua ũꞌjãu. Tukuruua futat numiamũ. Aꞌere Janeruwarete ꞌga te ifuaga monoi jupe, jawaꞌjyra ꞌjawe. Aꞌere ꞌga ꞌjau tukuruu ꞌjawewara upe:—Peꞌje pejewau kwe pe. Jeremimojewageꞌema ꞌgã etee ki pekutuk— ꞌjau ꞌga jupe. —ꞌYwa kasi pekutug ine, pemomaw ine. Juoꞌwia ꞌjau kasi pẽẽ iꞌwau ne— ꞌjau ꞌga jupe. Aꞌeramũ awau Janeruwarete ꞌga remimojewageꞌema ꞌgã kutuka ꞌgã mayrũmũ ꞌgã mogyau. Sãꞌã jawaꞌjyra raya. Nan tee tukuruu ꞌjawewara ꞌgã mayrũmũ ꞌgã mogyau. Aꞌere ꞌgã nopawi futari ay upe. Sĩku jaya mokaꞌjama ꞌgã mayrũmũ ꞌgã mogyau. Ay upe ꞌgã manũweramũ ajemogyau numiamũ. Aꞌere ꞌgã namanũaꞌuweri. Aipoa tukuruu ꞌjawewara kawaruu ꞌjawe. Sãꞌã kawaruu jara ꞌgã maruowajaaw ipe oo enune itajuaity pyu kawaruu roowa. Nan tee aipo tukuruu ꞌjawewara. Aꞌere aipoa tukuruu ꞌjawewara ꞌwyriara akagyrũ rerekoi. Ouru apopyrera aipoa akagyrũa. Tukuruu reakwara aereakwara ꞌjawe. Iꞌawa kũjã ꞌawa ꞌjawe. ꞌÃja ꞌmiara rãja ꞌjawe. Itajuaity rerekou opasiꞌa are. Owewiau. ꞌYwaꞌyata ꞌjawe futat opyamuramũ owewiau. Sãꞌã kawaruua ꞌywaꞌyata renujãna maruowajaaw ipe. Nan ipyamua. Jawaꞌjyra raja ꞌjawe waja. Ipopiawa wai are futat. Aipoa opopiawa pyu ae mayrũmũ, Kuꞌjywa ꞌga remimojewageꞌema ꞌgã mayrũmũ. Sĩku jay magwapa ꞌgã mayrũmũ ꞌgã mogyau. Tukuruu ꞌjawewara ꞌwyriara ywy kwawukuu pypewara ꞌwyriara nanẽ futat nũ. Judeu ꞌgã jeꞌeg imũ era Apatõ. Grego ꞌgã jeꞌeg imũ era Aporiãu ꞌjau. Aejeꞌeg imũ era mamaꞌe mateepaara ꞌjau."
66,9,12,"Aiporamũ futat mamaꞌeaya ojesaukaa ꞌgã nupe, kwanũ ꞌjawewara ꞌeawer imũ etee. Aꞌere mukũja nojesaukari we."
66,9,13,"13,14 Aipoa re ajepeja ꞌga ojumiꞌaranũũ pyau nũ. Aꞌerauwe ꞌga amũ ꞌjau ꞌga upe:—Ere ewau epytuna ꞌgã faaroꞌwoka. Peu futat irũpãwẽ ꞌgã nuwi ajekupyfaa Eufrates ꞌyrete pyri— ꞌjau ꞌga ꞌga upe, jumiꞌaranũũ rerekwara ꞌga upe.Aipoa ojeꞌeg maꞌe ꞌga uꞌama jany kasiga rapyawa rapefã me. Aipoa ouru apopyrera te. Aꞌea ꞌupa Janeruwarete ꞌga rowase. Series, "
66,9,16,"16,17 Aꞌerauwe je kawaruu resaka, jefaruu ꞌgã je esaka kawaruu ꞌarimũ ꞌgã nekoa. Kwaiwete ꞌgã. Tusẽtu mijõis ꞌgã pytuna. Aꞌeramũ je ꞌgã pyamu renupa. Jefaruu ꞌgã naitya itajuaitya etee te. ꞌGã wereko opasiꞌa ꞌarimũ. ꞌGã amũ maꞌea opiragayayramũ. ꞌGã amũ maꞌea wowyayramũ, safira ꞌjawa ꞌjawe. ꞌGã amũ maꞌea ojukyryayramũ, aipoa ẽsõfyria ꞌjawa ꞌjawe. Kawaruua akaga ꞌmiara akaga ꞌjawe. Ijuru awi tataa ꞌua ũꞌjãu. Tata sig, itatata. Mĩmera ꞌua ũꞌjãu ijuru rupi."
66,9,18,Kwaiwete ywy pewara ꞌgã opapa kawaruu juru rupi ꞌut maꞌe pyu. Aꞌeramũ kawaruua ꞌgã apisau kwaiwete ojuru awi ꞌut maꞌe pyu. Owaja pyu nanẽ ꞌgã apisau nũ. Kawaruu raja moja akaga ꞌjawe. Aꞌeramũ ꞌgã kutuka owaja pyu ꞌgã apisau.
66,9,20,"Aipoa iapisipyrera ꞌgã opytunera ꞌgã nesaka agawewi. Aꞌetea ꞌgã nopoiri futari otywer awi. Niꞌarasigi ꞌgã ajemogyau otywer are. Aꞌeramũ ꞌgã mamaꞌeukwaawa etee imuorypa ajemogyau. Mairaꞌme aꞌagawa nanẽ nũ ꞌgã imuorypa nũ. Ouru, prõsi, prata, ita tee, ꞌyp. Mĩmera ꞌgã iapou omairamũ. Aꞌea te ꞌgã imuorypa ajemogyau. Aipoa ꞌgã maira nuesagaꞌuweri amũ. Nuataaꞌuweri ajemogyau. Nuenuwi agawewi mamaꞌea. Aꞌetea ꞌgã amuoryp ekoete ajemogyau. Nopoiri futari ꞌgã mamaꞌe tywera apo awi. Nopoiri futari ꞌgã aparuapisi awi. Nopoiri ꞌgã ajuee opãjãgaiw awi ajemogyau. Nopoiri ꞌgã wemirekoeꞌem are oko awi, omeneꞌem are oko awi. Mĩmer awi ꞌgã nopoiri. Amunarũ awi nanẽ opoireꞌema nũ. Kwaiwete agawewi ꞌgã ꞌgã apisi resagi. Aꞌetea ꞌgã nopoiri futari mamaꞌe tywera apo awi."
66,10,1,Aꞌeramũ je ywagipewara ꞌga amũ resaka nũ. Ifuakat te aipo ꞌga. Ywasiga pype ꞌga ꞌua ojypa. ꞌGa akaꞌgarimũ jeꞌywa mũ ꞌupa. ꞌGa reakwara wenyramũ kwara ꞌjawe futat. ꞌGa retymakaga tupaaꞌmywa ꞌjawe. ꞌGa retymakaga ojopyꞌwau werekoramũ. Sãꞌã ꞌyw ypiwera kaja tena. Nan futat ꞌga retymakaga.
66,10,2,Opo pe ꞌga kaꞌaraꞌnĩꞌĩ jepypeka rerekou enafuꞌama. Ojakwatawa katywara ꞌga opy monou ꞌyẽꞌẽ pype imojypa. Ojau katywara ꞌga opy nuga ywy ꞌarimũ.
66,10,3,"Aꞌeramũ ꞌga waemamũ uꞌama. ꞌMiara ꞌjawe ꞌga waemamũ. ꞌGa raemauwe, tupã afuramũ ꞌga upe, sete tupã afuramũ."
66,10,4,"Ifurauwe je ꞌjau tejeupe: “Akwasiat pa je kaꞌaran are kwy”, ꞌjau je tejeupe numiamũ. Aꞌere ꞌga amũ ojeꞌega muri ywag awi jee:—Erekwasiat kasi ee ne. Eremomeꞌu kasi ne— ꞌjau ꞌga jee."
66,10,5,"Aꞌerauwe ꞌyẽꞌẽ pype opyrug maꞌe ꞌga opo mowya, ojakwatawa katywara. Aꞌeramũ ꞌga ojeꞌega Kuꞌjywa ꞌga remianuwamũ. Kuꞌjywa ꞌga Okoeteete maꞌea. ꞌGa te ꞌã mamaꞌea wapo etee rakue. Ywak, ywy, ꞌyẽꞌẽ. Mĩmera ꞌga ꞌã iapou ipypewara reewe rakue. Aꞌeramũ ꞌga remianuwamũ ywagipewara ꞌga ꞌjau: —Ymã te Kuꞌjywa ꞌga ꞌi ojeꞌega momeꞌwara ꞌgã nupe rakue: “Jeremifutara ꞌara rupi mamaꞌea jeapoi, jeꞌeawer imũ etee”, ꞌjau ꞌga wemiayuwa ꞌgã nupe rakue. ꞌGa jeꞌega renupara ꞌgã weapyoeꞌemamũ ee rakue. Nomojeapoukaraꞌnei Kuꞌjywa ꞌga. Aꞌere, ꞌawamũ maapawa ꞌga jumiꞌaranũũ pyramũ mamaꞌea jeypyrugi Janeruwarete ꞌga ꞌeawer imũ— ꞌjau ꞌga jee. Series, "
66,10,8,Aꞌerauwe ywag awi ojeꞌeg maꞌe ꞌga ojeꞌeguꞌjapa jee nũ:—Ere ewau kaꞌaraꞌnĩꞌĩ pypeka rekyita ywagipewara ꞌga po awi— ꞌjau ꞌga jee.
66,10,9,"Aꞌeramũ je tewau ꞌga pyri:—Kaꞌaraꞌnĩꞌĩa emut jee— ꞌjau je ꞌga upe.Aꞌeramũ ꞌga imua jee.—Kweramũ— ꞌjau ꞌga jee. —Ere ipyyka iꞌwau. Enejuru pe akou nipo ẽꞌẽnamũ futat, eira ꞌjawe. Aꞌere nipo omokon ire, irowamũ ene upe— ꞌjau ꞌga jee."
66,10,10,Aꞌeramũ je kaꞌaraꞌnĩꞌĩ pyyka ꞌga po awi. Ipyykawe je iꞌwau. Jejuru pe akou wẽꞌẽnamũ eira ꞌjawe futat. Aꞌere je omokon ire je mopyꞌamukai etee.
66,10,11,Aꞌerauwe Janeruwarete ꞌga ꞌjau jee:—Jejeꞌega emomeꞌuuꞌjap ꞌgã nupe. Ywy pewar are je jeꞌegi. ꞌGã ꞌwyriar are nanẽ je jeꞌegi nũ. Aipoa emomeꞌuuꞌjap ꞌgã nupe— ꞌjau ꞌga jee.
66,11,1,"Mukũja ꞌga jeꞌega momeꞌwara ꞌgãAꞌere ꞌga amũ mamaꞌe raꞌagawyawa mua jee. Ywyra ꞌjawe aipoa. Aꞌeramũ Janeruwarete ꞌga ꞌjau jee:—Ekwap jemogytaawa raꞌagawyau. Jany kasiga rapyawa nanẽ ki iaꞌagawyau nũ. Je muorypara ꞌgã emojopyrũ, ꞌgã pytuna kwaapa— ꞌjau ꞌga jee."
66,11,2,"—Jemogytaawa osoma te kasi ajee ereaꞌagawy ne. Jemogytaawa osoma je rerowiareꞌema ꞌgã maꞌea futat. Kwarẽtai tois je rerowiareꞌema ꞌgã jemogyi peu jay magwapa, jeꞌwyrarete pe futat, imoteꞌaa— ꞌjau ꞌga jee.Aꞌeramũ Janeruwarete ꞌga ꞌjau jee nũ:"
66,11,3,"—Tejeꞌega momeꞌwara ꞌgã, mukũja ꞌgã tomono kwe pe tejeꞌega momeꞌwaukaa ꞌgã nupe ꞌjau. Saku tywera etee ꞌgã tuereko waityramũ uꞌarasiga resaukaawamũ ꞌjau. Kuꞌjywa ꞌga rerowiareꞌema ꞌgã tywer are mukũja ꞌgã ꞌarasigamũ akou. Kwarẽtai tois jaya magwapa ꞌgã awau akou jejeꞌega momeꞌwau— ꞌjau ꞌga jee. Aipo ꞌgã, ꞌga jeꞌega momeꞌwara ꞌgã, oriweira ꞌywa ꞌjawe. Tatarana renawa ꞌjawe ꞌgã nanẽ nũ. Ywy jara ꞌga rowase ꞌgã ꞌami. Tatarana reny ꞌjawe ꞌgã mamaꞌe resaukaa ajaupe."
66,11,5,Kwaiwete ꞌgã ꞌjau:—Sireko tywet ꞌgã ꞌjau— ꞌjau ꞌga ajaupe.Aꞌere ꞌgã juru awi tata ruri wereko tywearera ꞌgã apisau.
66,11,6,"Jarejuwarete ꞌga pãjẽa ꞌgã wereko. Aꞌeramũ amunipo ꞌã ꞌgã Jarejuwarete ꞌga jeꞌega momeꞌu pype ifutar ire amana mogyrukareꞌema. ꞌY muꞌjaga amunipo ꞌã wyramũ. Mamaꞌe tyweramũ mojeapoukaruꞌjauꞌjapa, amunipo ꞌã ꞌgã ywy pewara ꞌgã nereko tyweruꞌjauꞌjapa."
66,11,7,Kuꞌjywa ꞌga jeꞌega momeꞌupaw ire nipo jaꞌwaraiwa ruri. Ywy kwawukuu awi nipo ũꞌjãu ꞌgã nowajaa ꞌgã apisau.
66,11,8,"Aꞌeramũ nipo ꞌgã neumera ꞌupa ꞌgã ꞌwyrarete rukawõꞌõ me. Ymã te peuwara ꞌgã mukũja ꞌgã jararete ꞌga pokutugi ꞌga monou ꞌga muꞌama ꞌypeywar are rakue. Aipoa ojeꞌwyrarete pewara ꞌgã nupe ꞌgã ꞌjau: “Mamaꞌe tywera ꞌgã wapo Sodom ipewara ꞌgã ꞌjawe. Egitu ywy pewara ꞌgã ꞌjawe ꞌgã ꞌgã nereko tyweri”, ꞌjau ꞌgã aipo ꞌwyrarete pewara upe. Aipo ꞌgã ꞌwyrarete pe Janeruwarete ꞌga jeꞌega momeꞌwara ꞌgã jukau."
66,11,9,Imuapyra ꞌara rupi ꞌgã amãꞌjãu ꞌgã neumer are. Tapyꞌỹja ꞌwyrarete tesirũmer awi tee ꞌgã nuri. Kaꞌa tesirũmer ipewara ꞌgã nanẽ ꞌua ojopypepypeu nũ. Tesirũmerete ꞌgã ꞌua amãꞌjãu ꞌgã nee.—Peroo kasi inuga ita kwar ipe ne— ꞌjau ꞌgã ajaupe.
66,11,10,Aꞌeramũ ywy pewara ꞌgã worywamũ ꞌgã neumer are. Oporoywera ꞌgã imonou ajaupe ꞌgã neumer are akuꞌiramũ.—Jane rereko tywerete ako ꞌgã aiꞌi. Aꞌere ꞌã ꞌgã manũi. ꞌGã manũa esage janee— ꞌjau ꞌgã ajaupe.
66,11,11,Aꞌere muapyt ꞌgã ser ire Janeruwarete ꞌga ꞌgã moferapa opytuu nũ. Aꞌeramũ ꞌgã afuꞌama. ꞌGã fuꞌamauwe ꞌgã fuꞌama resakara ꞌgã okyjau kwaiwete ꞌgã nui.
66,11,12,"Aꞌerauwe ꞌga amũ ojeꞌega mua ywag awi oferap maꞌe ꞌgã nupe:—Peꞌje pejejua pejejeupia— ꞌjau ꞌga ojeꞌega mua ꞌgã nupe, imoferawipyrera ꞌgã nupe.Aꞌeramũ ꞌgã awau ojeupia ywasiga rupi. Ojee iporomutareꞌema ꞌgã neape ꞌgã awau ojeupia ꞌgã nui."
66,11,13,"ꞌGã jeupirauwe ywya oyyita kwaiwete. Aꞌeramũ kwaiwete ꞌoga uꞌaa.Kwaiwete ꞌgã amanũmũ. Sete miu ꞌgã amanũmũ. Aꞌere sesẽta miu ꞌgã namanũi. Aꞌeramũ ꞌgã ꞌjau Jarejuwarete ꞌga upe:—Ene te ꞌã pãjẽretea— ꞌjau ꞌgã ꞌga upe, ꞌgã kyjea ꞌgã nerekou."
66,11,14,"Poromũ futat mamaꞌeaya irũa ojesaukaa, kwanũ ꞌjawewara ꞌeawer imũ. Aꞌere nipo imuapyra niporomukui futari ojesaukaa nũ."
66,11,15,Jumiꞌaranũũ maapawetAipo re ywagipewara maapawa ꞌga jumiꞌaranũũ pyau nũ. Aꞌerauwe je ywagipewara ꞌgã jeꞌega renupa. Wafukajayau ojeꞌega mua:—Janeruwarete ꞌga ꞌã ꞌũina ywy pewara ꞌgã ꞌwyriarareteramũ. Wemimonofera ꞌga nanẽ imogou ꞌwyriaramũ ojepyri nũ. Nitywi futari ꞌgã jeꞌega renupareꞌema ꞌga amũ. Ywy pewara ꞌgã juejue futat ꞌgã jeꞌega renupa. Ateepaweꞌemamũ futat ꞌgã ꞌũina ꞌwyriarareteramũ— ꞌjau ꞌgã wafukaita.
66,11,16,"Aꞌerauwe ꞌwyriaꞌri ꞌgã wapyka wenupyꞌãu wããpyramũ Kuꞌjywa ꞌga rowase, ꞌga muorypawamũ. Wĩti kwaturu ꞌgã, ꞌwyriaꞌria renawa ꞌarimũ wapyk maꞌe ꞌgã ajemogyau wããpyramũ ꞌga muorypa."
66,11,17,"“Ene ꞌã pãjẽretea, Kiapiꞌni.Ene ꞌã Okoeteete maꞌea. Nitywi ꞌga amũ ene ꞌjawe.ꞌAwamũ ꞌã ene ꞌwyriarareteramũ eꞌỹja ypyruga oree.Aꞌeramũ ore ene muorypa ee."
66,11,18,"ꞌAwamũ iwaẽmi ene rerowiareꞌema ꞌgã nereko tyweawa upe.ꞌAwamũ futat ꞌgã nee emaraꞌnea ereesaukat ꞌgã nupe.Aꞌeramũ ꞌgã ajemogyau amaraꞌneramũ ene ree.Amanũ maꞌefera ꞌgã nanẽ ene imoferapa imua ejowase.Ejemiayuwa ꞌgã juejue nipo ene erua imogyau ejepyri.‘Ene ꞌã jejeꞌega renupara. Aipoa esage jee.Aꞌeramũ ene ejua ꞌau je pyri’, ꞌjau nipo ene ꞌgã nupe.Ejeꞌega momeꞌwarera ꞌgã nupe, emuoryparera ꞌgã nupe.Ejeꞌega renupareꞌema ꞌgã nipo ene imonou muku ejewi.Wereko tywera ojereꞌema pype nipo ꞌgã awau aꞌeramũ futat.‘Pẽẽ ꞌã jejeꞌega nepeanuwi. Aꞌeramũ pẽẽ pejewau muku je wi’, ꞌjau nipo ene ꞌgã nupe”,ꞌjau ꞌgã ꞌga upe."
66,11,19,"Aꞌe pype Janeruwarete ꞌga mogytaawa rokwara ojeawopytymoꞌwoka, ywaga pype ꞌũi maꞌea rokwara ojeawopytymoꞌwoka. Aꞌeramũ futat Janeruwarete ꞌga jeꞌega rerekwara ita kwasiara ryrũa ojesaka. ꞌOkwara jeawopytymoꞌwogauwe tupã uꞌaa, aman aunuga, amana werawa, ywy moyyita, amaꞌna ototoka nanẽ kwaiwete nũ. Mĩmera ojeapou ꞌokwara ijeawopytymoꞌwogamũ ꞌgã nupe."
66,12,1,"Kũjã ẽẽ tejuuranũũ reteeAꞌeramũ je temopiryyitawa mũ resaka. Kũjã ẽẽ mũ ojesaukaa jee ywag ipe. Kũjãeteete ẽẽ te. Ẽẽ resakawe je teporesagamũ ẽẽ ree teꞌỹina. Ẽẽreteyrũa kwara futat. Wapyka ẽẽ ꞌũina. Opya ẽẽ imonou jay ꞌarimũ inuga. Jaytataa mamana enũina wakag are, akãmaawa ꞌjawe. Tusi jaytata renũina wakaꞌgarimũ. Waꞌyrayramũ ẽẽ ꞌũina. Aꞌeramũ ẽẽ ꞌũina waꞌyray upe waemamũ."
66,12,3,"Aꞌerauwe mamaꞌe mũ ojesaukaa ywag ipe jee nũ. Tejuuranũũa ojesaukaa jee. Piragũũ maꞌea. Aꞌeramũ je teporesagamũ ee. Kwaiwete iakaga. Sete tee iakaga. ꞌWyriara akagyrũꞌĩꞌĩ mogyau wakag are, najuejue etee. Teis asĩa."
66,12,4,"Owaja pyu jaytataa peꞌau ywag awi. Jaytata myterajeuꞌi etee ipeꞌaupap owaja pyu. Ywy pe imonou imomopoa. Aꞌeramũ awau ꞌupa kũjã ẽẽ rowase. Ẽẽ raꞌyra ꞌar are omaenuna ꞌupa. “Iꞌarauwe taꞌu ẽẽ raꞌyra ꞌjau kwy”, ꞌjau tejuuranũũa ꞌupa ojeupe."
66,12,5,"Aꞌere ẽẽ raꞌyra ꞌari ẽẽ wi. Anure nipo ẽẽ raꞌyra ꞌga ꞌũina ꞌwyriaramũ ywy pewara ꞌgã nupe. Aꞌeramũ ywy pewara ꞌgã juejue ꞌga jeꞌega renupa. Ojeꞌega renupareꞌema ꞌgã nipo ꞌga erekou tyweaete. Aꞌeramũ aipo ẽẽ raꞌyra ꞌga ꞌarauwe ꞌga amũ ẽẽ raꞌyra ꞌga pyyka erawau Jarejuwarete ꞌga upe, ꞌwyriararete renawa ꞌarimũ ꞌga renamũ."
66,12,6,"Aꞌeramũ kũjã ẽẽ awau ujãna okaꞌjama jui. Amunaweꞌem ipe ẽẽ awau ojeupe Jarejuwarete ꞌga reminuger ipe. Peu futat ꞌgã ojejukau ẽẽ ree, kwarẽtai tois jay magwapa."
66,12,7,"Aꞌeramũ ywagipewara ꞌgã tejuuranũũ rowajaa. Migeu ꞌga ywagipewara ꞌgã ꞌwyriara. Aꞌeramũ Migeu ꞌga wemiayuwa ꞌgã nerawau tejuuranũũ rowajaa, emiayuwa reewe. Ywag ipe futat ꞌgã juowajari. 8,9 Aꞌeramũ Migeu ꞌga wemiayuwa ꞌgã netee tejuuranũũ fuakara apyraapa emiayuwa reewe. Aꞌeramũ Janeruwarete ꞌga tejuuranũũ mũꞌjãukaa ywag awi, emiayuwa reewe. Nopytaaꞌuweri ywag ipe. Ymã te tejuuranũũ jesaukari mojamũ rakue. Aipo mamaꞌeukwaawa ꞌwyriara futat. Eraretea Satanasi. Aꞌea ae moryteeara futat. Ywy pe Migeu ꞌga imonou imũꞌjãu ywag awi.—Pejewyt kasi ne— ꞌjau ꞌga jupe. Series, "
66,12,10,Aꞌerauwe ꞌga amũ ojeꞌega mua ywag awi:—Uẽm futat tejuuranũũ ywag awi. Wojereꞌemamũ janerewirera ꞌjawewara kwaukaa akou Janeruwarete ꞌga upe raiꞌi. Aꞌere ꞌawamũ Janeruwarete ꞌga imonoi imuẽma ywag awi. Aꞌeramũ nipo Janeruwarete ꞌga wemiayuwa ꞌgã katuꞌokapap mamaꞌe tywer awi. Opãjẽa resaukaa janee. Aꞌeramũ ꞌga ꞌã ajemogou ꞌwyriarareteramũ wemimonofera ꞌga reewe janee. ꞌGa ꞌã werowiaara ꞌgã kwaukaara muẽmukaa ywag awi. Janerewirera ꞌjawewara ꞌgã kwau Janeruwarete ꞌga upe akou. Wojereꞌemamũ ꞌgã kwau Janeruwarete ꞌga upe. Aꞌere ꞌawamũ Janeruwarete ꞌga imuẽmukari ywag awi— ꞌjau ꞌga ojeꞌega mua ywag awi.
66,12,11,—Janerewirera ꞌgã okyjaweꞌem amanũ awi. Aꞌeramũ ꞌgã Jejui ꞌga rerowiar awi opoireꞌema. “Karupaꞌmĩ ꞌjawewara ꞌga owya wekoꞌwogukat janetywera moiawamũ jane wi” ꞌe renupawe ꞌgã erowiaa ajemogyau. Aꞌeramũ ꞌgã nanẽ mamaꞌeukwaawa ꞌwyriara pãjẽ mateepapa nũ.
66,12,12,"Aꞌeramũ ywaga akuꞌiramũ, ywagipewara ꞌgã neewe. Janeruwarete ꞌga mamaꞌeukwaawa ꞌwyriara amuẽmukat ywag awi. Aꞌeramũ ki pẽẽ pejekuꞌiramũ ee. Aꞌere ywy poriayꞌiramũ, ꞌyẽꞌẽ reewe. Jupe mamaꞌeukwaawa ꞌwyriara oi ojypa. Amaraꞌneramũ akou. “Anurenureꞌi nipo Janeruwarete ꞌga je monoi tata pe” ꞌe kwaapa akou numiamũ. “Aꞌeramũ je inãinãn etee te je ae rereko tyweri” ꞌe kwaapa akou."
66,12,13,"Ywag awi ojypa ypy we tejuuranũũa kũjã ẽẽ rerekou tyweaete, taꞌyꞌra maꞌefera ẽẽ rerekou tyweaete. “Areko tywet pa je ẽẽ kwy”, ꞌjau ojeupe numiamũ."
66,12,14,"Aꞌeramũ Janeruwarete ꞌga kwanũũ jywafera monou ẽẽ upe, amunaweꞌem ipe ẽẽ wewiawamũ, ẽẽ ree jejukaaw ipe. “Peu futat nipo wã je aꞌgui tejuuranũũ awi reꞌã”, ꞌjau ẽẽ ojeupe. Kwarẽtai tois jay magwapa ẽẽ opytau peu akou. Aꞌeramũ tejuuranũũa ꞌy mua imuna ojuru awi. “Taupit ẽẽ ꞌy pyu ꞌjau kwy”, ꞌjau ojeupe numiamũ. ꞌYrete ꞌjawe imua imuna ojuru awi ẽẽ rupiawamũ numiamũ. Aꞌere Janeruwarete ꞌga ẽẽ poari. Aꞌeramũ Janeruwarete ꞌga ywy mowoka tejuuranũũ juru awi ꞌut maꞌefera upe. Aꞌeramũ ꞌya awau ojejagamap iwoga rupi etee ẽẽ wi."
66,12,17," Aꞌeramũ tejuuranũũa amaraꞌneramũ akou kũjã ẽẽ ree. Aꞌeramũ awau ẽẽ pytuna ꞌgã nowajaa. Ẽẽ pytuna ꞌgã Kuꞌjywa ꞌga jeꞌega renupara ꞌgã, Jejui Kristu ꞌga jeꞌega rerowiaara ꞌgã nanẽ nũ. Aꞌeramũ ꞌgã nowajaa awau. Aꞌeramũ tejuuranũũa awau opytau uꞌama ꞌyisiga pype. Series, "
66,13,1,"Mukũja jaꞌwaraipAꞌere je jaꞌwaraiwa resaka nũ. ꞌYẽꞌẽ awi iẽma resaka. Sete iakaga. Teis asĩa. ꞌWyriara akagyrũꞌĩꞌĩ erekou asĩ are, najuejue etee. Teis ꞌwyriara akagyrũꞌĩꞌĩa. Iakaga jewaga Janeruwarete ꞌga kurawa rerekou wakag are."
66,13,2,Jaꞌwapinima ꞌjawe aipo jaꞌwaraiwa. Ipya ursu ꞌjawa py ꞌjawe futat. Leão ꞌjawe ijurua. Aꞌere tejuuranũũa imogoi ꞌwyriaramũ ojepyri. Opãjẽ mua jupe. Aꞌeramũ ywy pewara ꞌgã najuejue etee ijeꞌega renupa.
66,13,3,Aipo jaꞌwaraiwa akaga mũ waiwamũ. Aꞌeramũ amanũmũ werewi jupe. Aꞌere ikãꞌẽi jui nũ. Aꞌeramũ wapikutukawera porera etee erekou. Aꞌeramũ ywy pewara ꞌgã juejue amãꞌjãu iporer are.—Kuu. Namanũi jupe raꞌe nũ— ꞌjau ꞌgã jaꞌwaraiwa apikutukawera porera resag ire.Aꞌeramũ ꞌgã jaꞌwaraiwa rerowiaa ijeꞌega renupa.
66,13,4,"Tejuuranũũa jaꞌwaraiwa mogou ajuru irũnamũ. Aꞌeramũ ywy pewara ꞌgã juejue tejuuranũũ muorypa nanẽ nũ. Jaꞌwaraiwa nanẽ ꞌgã imuorypa nũ.—Nitywi ꞌgã amũ jaꞌwaraiwa ꞌjawe, ipãjẽ apyraapa— ꞌjau ꞌgã ajaupe. —Nitywi futari iowajara ꞌga amũ. Nitywi futari imomapara ꞌgã amũ— ꞌjau ꞌgã amũ ajaupe."
66,13,5,"Janeruwarete ꞌga ojekurawukaa jaꞌwaraiwa upe. Kwarẽtai tois jaya magwapa imỹjukaa ꞌwyriaramũ ywy pewara ꞌgã nupe.Aꞌeramũ jaꞌwaraiwa ojeꞌega:—Je pãjẽretea. Je Pẽnuwarete ꞌga aapyraap— ꞌjau futatee ꞌũina, ojerowiaa ojee.Aꞌere oꞌmeramũ te ꞌi. Aꞌeramũ Janeruwarete ꞌga kurapa ꞌũina. Mamaꞌe tywera ꞌjau ꞌũina ꞌga kurapa. Mamaꞌe tywera te ꞌjau ꞌũina Jarejuwarete ꞌga rupawa upe. Ywag ipe ako maꞌe ꞌgã nupe juejue nanẽ ꞌjau ꞌũina nũ. Mĩmera upe mamaꞌe tywera ꞌjau ꞌũina."
66,13,7,"Kuꞌjywa ꞌga wemiayuwa ꞌgã nereko tywerukaa jaꞌwaraiwa upe. Aꞌeramũ ꞌgã nowajaa, ꞌgã nerekou tyweaete okwapa ꞌgã ꞌarimũ. Aꞌeramũ ywy pewara ꞌgã nupe juejue jaꞌwaraiwa ꞌũina ꞌwyriaramũ. Tapyꞌỹja ꞌwyrarete tesirũmer ipewat, kaꞌa tesirũmer ipewat. Mĩmera ꞌgã nupe jaꞌwaraiwa ꞌũina ꞌwyriaramũ."
66,13,8,"Ywy pewara ꞌgã jaꞌwaraiwa muorypa. Aꞌere ꞌgã amũ namuorywi jaꞌwaraiwa. Ywy apoeꞌẽwe Kuꞌjywa ꞌga ꞌgã amũ nera kwasiaa kaꞌaran are rakue, karupaꞌmĩ ꞌjawewara ꞌga kaꞌaran are rakue. Karupaꞌmĩ ꞌjawewara ꞌga ojejukaukaa werowiareꞌema ꞌgã nupe ikue. Aꞌeramũ ꞌga werowiaara ꞌgã mogyau ojepyri nakwaparimũ ete rũi. Aipo ꞌgã nera ojekwasiaa ꞌga kaꞌaran are rakue. Aꞌeramũ aipo ꞌgã jaꞌwaraiwa muorypeꞌema. ꞌGa kaꞌaran are ijekwasiareꞌema ꞌgã etee jaꞌwaraiwa amuoryp."
66,13,9,Mamaꞌea tomomeꞌu pẽ nupe ꞌjau. Ee iporokwaawiwet maꞌeramũ pẽẽ pejeapyakau ee.
66,13,10,Ifaripyrama ꞌgã nipo ojefaa futat. Jyuu pyu iapisipyrama ꞌgã nipo ꞌgã iapisau futat jyuu pyu. Aꞌeramũ Janeruwarete ꞌga remiayuwa ꞌgã ꞌga ree etee ojemogypyyka ajemogyau. ꞌGã ꞌgã nerekou tyweaete agawewi. Aꞌetea ꞌgã ꞌga ree etee futat ojemogypyyk.
66,13,11,"Poje je jaꞌwaraiwa mũ resaka nũ. Ywy awi ꞌua uẽma. Mukũja wasĩ rerekou, karupaꞌmĩ rasĩ ꞌjawe futat. Ijeꞌega wapefuramũ tejuuranũũ jeꞌega ꞌjawe."
66,13,12,"Aꞌeramũ ꞌyẽꞌẽ awi ꞌut maꞌefera imogou opoirũnamũ. Aꞌeramũ ꞌyẽꞌẽ awi ꞌut maꞌefera reape ywy awi ꞌut maꞌefera ꞌũina ꞌwyriaramũ ywy pewara ꞌgã nupe. Aꞌeramũ ywy awi ꞌut maꞌea ꞌyẽꞌẽ awi ꞌut maꞌe muorywukaa ywy pewara ꞌgã nupe najuejue etee. “ꞌYẽꞌẽ awi ꞌut maꞌea amanũ werewi. Aꞌere iferawi etee nũ. Aꞌeramũ pẽẽ imuorypa najuejue etee”, ꞌjau ywy awi ꞌut maꞌefera ꞌgã nupe. Aꞌeramũ ywy awi ꞌut maꞌefera aeremiapoeꞌema apou. Tataa miamũ imua etyka ywag awi ywy pe. Ywy pewara ꞌgã neape futat imurukaa. Wemiapofera apou ꞌyẽꞌẽ awi ꞌut maꞌefera reape. Aꞌeramũ ywy pewara ꞌgã moryteeu. Wemiapofer are ꞌgã moryteeu ꞌgã mogyau.—Peꞌje ita apou ꞌyẽꞌẽ awi ꞌut maꞌefera raꞌagawamũ. Jyuu pyu ijukau werewi. Aꞌere iferawi. Aꞌeramũ pẽẽ iaꞌagawa apou ipojeupawamũ— ꞌjau ywy pewara ꞌgã nupe. Iaꞌagawa apopawauwe Kuꞌjywa ꞌga imogoukaa ywy awi ꞌut maꞌefera upe. Opytu mujãna iaꞌagawa rupi. Aꞌeramũ ojepytuekyita ojeꞌega. Aꞌeramũ omuorypareꞌema ꞌgã apisau. 16,17 “Ywy pewara ꞌgã juejue ꞌyẽꞌẽ awi ꞌut maꞌefera remiayuwa. Tomojewak ꞌgã ꞌjau kwy”, ꞌjau ywy awi ꞌut maꞌefera ojeupe. Aꞌeramũ ꞌyẽꞌẽ awi ꞌut maꞌefera rera kwasiarukaa ywy pewara ꞌgã po are, ꞌgã jakwatawa katywar are ikwasiarukaa. ꞌGã neapykag are ꞌjau era kwasiarukaa. Ikaraemã kwai maꞌe ꞌgã nee, ikaraemãeꞌema ꞌgã nee, kũimaꞌeeteete ꞌgã nee, akotee maꞌe ꞌgã nee. Mĩmera ꞌgã nee era kwasiarukaa. Era kwasiareꞌema numeru etee inuga ꞌgã nee. Ijewageꞌema ꞌgã namuri mamaꞌea. Nomeꞌegaꞌuweri mamaꞌea ꞌjau. Series,  Peꞌje pejejeaꞌaramũ aipo are. Ee pejejeaꞌaramũ nipo numeru are pẽneapyo. ꞌYẽꞌẽ awi ꞌut maꞌefera numerua aemaꞌea futat, 666."
66,14,1,"Jarejuwarete ꞌga upe ꞌgã marakaꞌagAipo resag ire je temãꞌjãu ee nũ. Poje karupaꞌmĩ ꞌjawewara ꞌga uꞌama ywytyra apyteꞌrarimũ, Sião ꞌjawa apyteꞌrarimũ. ꞌGa pyri kwaiwete ꞌgã ajemogyau. Sẽtu kwarẽtai kwaturu miu ꞌgã ajemogyau Sião ꞌjawa apyteꞌrarimũ ꞌga pyri. Karupaꞌmĩ ꞌjawewara rera ojekwasiaa ꞌgã neapykag are rakue, ꞌga ruwa ꞌga rera nanẽ ojekwasiaa ee rakue nũ."
66,14,2,"Aꞌerauwe je ꞌga amũ jeꞌega renupa nũ. Ywag awi ꞌga ojeꞌega mua jee. Sãꞌã ytuu pyamua. Nan ꞌga ojeꞌega mua jee. Tupã ꞌjawe ꞌga imua jee. Aꞌere esageramũ futat ꞌga jeꞌega. Maraka ꞌjawe futat, harpa ꞌjawa ꞌjawe futat esageramũ."
66,14,3,"Aꞌeramũ ꞌga rera rerekwara ꞌgã amarakaꞌaga ꞌupa ꞌga upe. ꞌWyriararete renawa rowase ꞌgã ꞌupa maraka yau raꞌaga. Irũpãwẽ eaeꞌyi maꞌe, ꞌwyriaꞌri. Mĩmera ꞌgã nowase sẽtu kwarẽtai kwaturu miu ꞌgã nuwi amarakaꞌaga ꞌga upe. Jarejuwarete ꞌga remikatuꞌogera ꞌgã etee te amarakaꞌaga ꞌupa ꞌga upe. Jejui ꞌga ꞌã owy wekoꞌwogukat ꞌgã tywera mepyawamũ rakue, ꞌgã mogyau wemiayuwamũ rakue. Aipo are ꞌgã amarakaꞌaga ꞌupa. Okatuꞌokawer are ꞌgã ꞌga muorypa. Aꞌeramũ ikatuꞌogipyrera ꞌgã etee te ojemuꞌjau ee, aipo maraka raꞌaga ꞌga upe."
66,14,4,"Aipoa maraka raꞌagara ꞌgã nuapoi futari mamaꞌe tywera. Namuorywi ꞌgã mairaꞌme aꞌagawa. Jarejuwarete ꞌga etee te ꞌgã amuoryp. Nokoi futari ꞌgã wemirekoeꞌem are ꞌjau. Karupaꞌmĩ ꞌjawewara ꞌga jeꞌega ꞌgã wenup katu katu ajemogyau. Ojemujat ꞌgã ꞌga ree. Janeruwarete ꞌga ꞌgã mũꞌjãu mamaꞌe tywera apoara ꞌgã nui rakue.—Tamogy ꞌgã tejemiayuwamũ ꞌjau, karupaꞌmĩ ꞌjawewara ꞌga remiayuwamũ ꞌjau kwy— ꞌjau Janeruwarete ꞌga, ꞌgã mũꞌjãu ojee rakue. ꞌGã niꞌmei futari. Nuapoi futari ꞌgã mamaꞌe tywera."
66,14,6,"Muapyra ywagipewara ꞌgãPoje je ywagipewara ꞌga amũ resaka. Ywate katu ꞌga owewiau akou. Morogyta esage momeꞌwau ꞌga awau. Aipoa morogyta esagea nateepawi futari. Ywy pewara ꞌgã nupe ꞌga oi imomeꞌwau ꞌgã moymoyka. Tapyꞌỹja ꞌwyrarete tesirũmer ipewat, kaꞌa tesirũmer ipewat. Mĩmera ꞌgã nupe ꞌga awau imomeꞌwau."
66,14,7,"Aꞌeramũ ꞌga wafukaita ojeꞌega mua ywy pewara ꞌgã nupe:—Pejejuwarete ꞌga ki pepojeup. Ene te ꞌã eneresage oree ekou, peꞌje ki ꞌga upe. ꞌAwamũ iwaẽmi wemiayuwa ꞌgã nui ae mojoꞌokawa upe. ꞌAwamũ futat ꞌga ojeꞌega renupareꞌema ꞌgã mojoꞌogi ojeꞌega renupara ꞌgã nui. “Nepeenuwi futari jejeꞌega. Aꞌeramũ pẽẽ pejejoreꞌema je pyri. Tata pe pekwap”, eꞌi ꞌga ꞌawamũ futat ojeꞌega renupareꞌemamũ ꞌgã nupe. Ojeꞌega renuparera ꞌgã nupe etee te ꞌga ꞌi: Peꞌje pejejua pejejemogyau je pyri. Jejeꞌega peenup katu katu. Mamaꞌe apoarera ꞌga etee te ꞌã pemuoryp. ꞌGa te ꞌã ywaga wapo rakue. Ywy, ꞌyẽꞌẽ, ꞌywuꞌywut. Mĩmera ꞌga ꞌã iapou rakue. Aꞌeramũ ꞌã pẽẽ ꞌga etee imuorypa— ꞌjau ꞌga wafukaita ywy pewara ꞌgã nupe."
66,14,8,"Aꞌere ajepeja ywagipewara awau owewiau ꞌga rewiri nũ. Aipo ꞌga ꞌjau:—ꞌGã ꞌwyraretea nipo ꞌgã wetyk futat, Papironi ꞌjawa. Aipoa amunaw ipewara ꞌgã oporomotyweriweramũ ajuee. “Peꞌje pejejua mamaꞌe tywera apou ore pyri”, ꞌjau ꞌgã ajaupe. Sãꞌã kawĩajaiwa ꞌwara ꞌgã juenũja kawĩajaiwa ꞌuukara ajaupe. Nan futat aipo amunaw ipewara ꞌgã. Aꞌeramũ Janeruwarete ꞌga ꞌgã ꞌwyrarete mateepapa ꞌgã neewe futat— ꞌjau ꞌga owewiau awau ojeꞌega."
66,14,9,"9,10 Poje ajepeja ywagipewara ꞌga awau ꞌgã newiri wafukaita nũ:—ꞌYẽꞌẽ awi ꞌut maꞌefera muoryparera ꞌgã, iaꞌagawera muoryparera ꞌgã neewe ojemoteꞌaa Kuꞌjywa ꞌga upe. ꞌYẽꞌẽ awi ꞌut maꞌefera rera ꞌga okwasiarukat ojee. Opo are ikwasiarukareꞌema weapykag are ikwasiarukaa. Weapykag are ikwasiarukareꞌema opo are ikwasiarukaa. Aipo ꞌgã iteꞌat futat Kuꞌjywa ꞌga upe. Aꞌeramũ Kuꞌjywa ꞌga amaraꞌneramũ ꞌgã nee. Aꞌeramũ ꞌga ꞌgã monou ꞌgã nereko tyweawa tata pype, itatata pype, ẽsõfyri ꞌjawa pype. Aipo ẽsõfyri ꞌjawa jutayyga ꞌjawe. Nowewi futari aipoa tata. Ateepaweꞌemamũ futat ae wi. Aꞌeramũ ꞌga ꞌgã monou peu futat ꞌgã nereko tyweawa pype. Ywagipewara ꞌgã nowase nipo ꞌgã mayrũmũ. Karupaꞌmĩ ꞌjawewara ꞌga rowase nanẽ nipo ꞌgã mayrũmũ nũ. Series, "
66,14,12,Aꞌeramũ ki pẽẽ Jarejuwarete ꞌga remiayuwamũ ꞌga jeꞌega renupa katu katu. Jejui ꞌga nanẽ erowiaa nũ.
66,14,13,Aꞌere je ꞌga amũ jeꞌega renuwi. Ywag awi ꞌga ojeꞌega muri jee.—Jejeꞌega ekwasiat ekou kaꞌaran are— ꞌjau ꞌga jee. —Jarejuwarete ꞌga rerowiaara ꞌgã amũ nipo ojejukaukat ꞌga rerowiareꞌema ꞌgã nupe. Nopoiri futari ꞌgã ꞌga rerowiar awi. Aꞌeramũ ꞌga rerowiareꞌema ꞌgã ꞌgã apisau futat. Aꞌere aipo ꞌgã nekõẽãjamũ ajemogyau— ꞌjau ꞌga jee. —Aꞌea ekwasiat kaꞌaran are— ꞌjau ꞌga jee.Aꞌerauwe Janeruwarete ꞌga ꞌAgesagea ꞌjau jee:—Aꞌjea futat aipoa. Oporowyky te ꞌgã ꞌã ajemogyau Kuꞌjywa ꞌga upe. Aꞌere ꞌawamũ ꞌgã pytuꞌui oporowyky awi. Anure nipo Kuꞌjywa ꞌga ꞌgã mepyi ojeupe ꞌgã porowykyawer are— ꞌjau ꞌga ꞌAgesagea jee.
66,14,14,Werowiaareꞌema ꞌgã nereko tyweawamAꞌeramũ je temãꞌjãu ee nũ. Poje je ꞌga amũ resaka. Kũimaꞌe ꞌjawewara ꞌga je esaka. Ywasiga ꞌarimũ ꞌga apygi ꞌũina. ꞌWyriara akagyrũa ꞌga erekou wakaꞌgarimũ. Aipoa ouru apopyrera te. Jyaparuu aimea ꞌga enũina opo pe.
66,14,15,Aꞌerauwe majepeja ꞌga ywagipewara ꞌga ꞌua uẽma Janeruwarete ꞌga mogytaaw awi. Wafukaita ꞌua uẽma.—Ekwap ywy pewara ꞌgã nesaka. Sãꞌã ae ko pypiara isinigamũ imonooga. Nan tee futat ekwap Kuꞌjywa ꞌga jeꞌega renupareꞌema ꞌgã momapa. Kuꞌjywa ꞌga jeꞌega renupareꞌema ꞌgã apisawa upe iwaẽmi. Aꞌeramũ ene ewau ꞌgã momapa— ꞌjau ꞌga ꞌga upe.—Naiꞌi— ꞌjau ꞌga ꞌga upe.
66,14,16,Aꞌeramũ ꞌga awau ꞌga jeꞌega renupareꞌema ꞌgã momapa. Ywasiga ꞌarimũ wapyk maꞌe ꞌga awau ꞌgã momapa.
66,14,17,Aꞌerauwe majepeja ꞌga ywagipewara ꞌga ꞌua uẽma Janeruwarete ꞌga mogytaaw awi. Jyaparuu aimea ꞌga nanẽ erua nũ.
66,14,18,Aꞌerauwe majepeja ꞌga ywagipewara ꞌga ꞌua jany kasiga rapyaw awi nũ. Aipo ꞌga tata rerekwara ꞌga wafukaita jyaparuu aime rerekwara ꞌga upe:—Ekwap ywy pewara ꞌgã nesaka. Sãꞌã ae yꞌwaꞌaa monooga imomoa yꞌwa pykawa pype. Aꞌeramũ ꞌã ae yꞌwa pikau. Nan tee futat ekwap Kuꞌjywa ꞌga jeꞌega renupareꞌema ꞌgã nerekou tyweaete. Kuꞌjywa ꞌga imaraꞌne ꞌgã nee— ꞌjau ꞌga ꞌga upe. Aꞌeramũ ꞌga awau ꞌgã apisau.
66,14,20,Yꞌwa pikara ꞌjawe te ꞌgã nya. Iapisipyrera ꞌgã ny awau kwe pe ꞌyatawuu ꞌjawe. ꞌY ꞌjawe futat awau wypojugamũ tresẽtu kilometro ꞌgã ny oi aepasiꞌa ajeu te ikwawi ꞌgã ny rypya.
66,15,1,"Aeaꞌwyreꞌema ꞌgã nereko tyweatPoje je mamaꞌe mũ resaka nũ. Aipoa je mopiryyita. Irããꞌã sete ywagipewara ꞌgã nuwamũ Janeruwarete ꞌga jeꞌega renupareꞌema ꞌgã nereko tyweara ꞌgã. Anurenureꞌi nipo ꞌgã ꞌgã nerekoi tywerete. Aipo teepaw ire ꞌgã ꞌgã nerekou tyweruꞌjapeꞌema nũ. Teepap futat. ꞌGã nerekoa resag ire nipo esakara ꞌgã teꞌi ꞌjau: Aꞌjea futat. Imaraꞌne futat Janeruwarete ꞌga ojeꞌega renupareꞌema ꞌgã nee, teꞌi ꞌgã ꞌgã nesag ire ꞌjau."
66,15,2,"Aꞌeramũ je temãꞌjãu nũ. Ypiauua je esaka. Werawerawuu ꞌjawe. Ojesagete maꞌea. Tata are ojopype maꞌea. Aipo ypiauu ꞌarimũ ꞌgã kwaiwete ꞌupa, ꞌyẽꞌẽ awi ꞌut maꞌe renupareꞌema ꞌgã ꞌupa. Iaꞌagawa nanẽ ꞌgã imuorypeꞌema nũ. Era nanẽ ꞌgã ikwasiarukareꞌema weapykag are. Aipo ꞌgã ꞌupa ypiauu ꞌarimũ. Janeruwarete ꞌga maraka apoawa monou ꞌgã nupe raiꞌi, harpa ꞌjawa monou ꞌgã nupe raiꞌi. Aꞌeramũ ꞌgã aipo renafuꞌama, maraka apou ipyu."
66,15,3,"Amarakaꞌaga ꞌgã ꞌupa. Ymã te Janeruwarete ꞌga wemiayuwa ꞌgã nenũꞌẽukari Egitu ywy awi Moisesi ꞌga upe rakue. Aipo are ꞌgã amarakaꞌaga ꞌupa. Aꞌere karupaꞌmĩ ꞌjawewara ꞌga jejukaukari ꞌgã nupe rakue. Aetywera moiawamũ ꞌga jejukaukari ꞌgã nupe rakue. Aipo are nanẽ ꞌgã amarakaꞌaga ꞌupa.“Ene te ꞌã Orejararetea, Kiapiꞌni.Ene te ꞌã pãjẽretea tekotee ꞌgã apyraapa.Ene te ꞌã Oreruwaretea.Ene te ꞌã aeremiapoeꞌema ereapo ekou.Erejejuka esage ꞌã ore ree.Nereapoi ꞌã mamaꞌe tywera.Ene ꞌã ywy pewaramũ oreꞌwyriararetea."
66,15,4,"Nitywi ꞌga amũ ene muorypareꞌema ꞌgã.Ore te ꞌã najuejue etee ene muorypara.Ene te ꞌã eneresage oree, ꞌjau ꞌã ore enee jepi.Ene etee te ꞌã eneresage. Nitywi ꞌga amũ ene ꞌjawe.Amunawa tesirũmerete awi nipo ꞌgã nuri ajatykau ene muorypa, eneremiapofera momeꞌwau ajaupe.Ejemiapofera ereapo ae reape futat.Aꞌeramũ ꞌgã imomeꞌwau ajaupe”,ꞌjau ꞌgã amarakaꞌaga ꞌga upe."
66,15,5,ꞌGã marakaꞌãmaw ire je temãꞌjãu ywag are nũ. Janeruwarete ꞌga mogytaawa je aesak. Imyꞌjamyꞌjap te Janeruwarete ꞌga rupawa. Ojeawopytymoꞌwoka ꞌũina jee.
66,15,6,Pe awi Janeruwarete ꞌga jeꞌega renupareꞌema ꞌgã nereko tyweara ꞌgã ꞌua uẽma. ꞌGã naitya waparasigamũ. Wenyfugamũ ꞌgã naitya. ꞌGã pasiꞌa ꞌarimũ imotypawa okwapa. Ouru apopyrera ꞌgã naity motypawa.
66,15,7,Aꞌeramũ eaeꞌyi maꞌe ꞌga amũ yꞌa monou Janeruwarete ꞌga jeꞌega renupareꞌema ꞌgã nereko tyweara ꞌgã nupe juejue ꞌgã moyka. Yꞌa ouru apopyrera. Aipoa itayꞌa pype ꞌgã Janeruwarete ꞌga maraꞌne monou imatyneema ywagipewara ꞌgã nupe. Okoeteete maꞌe ꞌga maraꞌnea ꞌgã imonou ꞌgã nupe.
66,15,8,"Poje tatasiga ꞌjawewara ꞌua Janeruwarete ꞌga wi, ꞌga renyfug awi ꞌua. Pãjẽrete ꞌga wi ꞌua. Aꞌeramũ aipo tatasiga ꞌjawewara Janeruwarete ꞌga mogytaawa matyneema. Noseaꞌuweri ꞌgã amũ ꞌga mogytaawa pype. Ae aꞌwyreꞌema ꞌgã nereko tywera teepaw ire etee ꞌgã osouꞌjapa ꞌga mogytaaw ipe."
66,16,1,Janeruwarete ꞌga maraꞌneaAꞌerauwe ꞌga amũ ojeꞌega sete ywagipewara ꞌgã nupe. Janeruwarete ꞌga mogytaaw awi ꞌga ojeꞌega mua ꞌgã nupe:—Peꞌje pejewau Jarejuwarete ꞌga maraꞌne rekoꞌwoka itayꞌa awi ywy are— ꞌjau ꞌga ꞌgã nupe.
66,16,2,"Aꞌerauwe majepeja ꞌga awau ekoꞌwoka ywy are. Aꞌerauwe mirurua opopoa ꞌyẽꞌẽ awi ꞌut maꞌefera rera rerekwara ꞌgã nee, iaꞌagawa muoryparera ꞌgã nee ꞌjau opopoa. Aipoa mirurua ayay te."
66,16,3,"Aipo rekoꞌwog ypyrauwe ajepeja ꞌga omaꞌe mojerepa imonou ꞌyẽꞌẽ me nũ. Aꞌerauwe ꞌyẽꞌẽa ojemuꞌjaga wyramũ, teumera wy ꞌjawe ojemuꞌjaga. Aꞌeramũ ꞌyẽꞌẽ pypewara juejue opapa."
66,16,4,"Aipo ꞌga omaꞌe rekoꞌwog ypyrauwe ajepeja ꞌga omaꞌe rekoꞌwoka nũ. ꞌYrete pype nũ, ꞌywuꞌywura pype ꞌjau ꞌga omaꞌe monou ekoꞌwoka. Aꞌerauwe ꞌya ojemuꞌjaga wyramũ."
66,16,5,"Aꞌerauwe ꞌga oyꞌa mojerew ire ꞌjau Jarejuwarete ꞌga upe:—Ene te ꞌã eneresage oree— ꞌjau ꞌga ꞌga upe. —Mamaꞌe tywera nereapo ekoetei. Mamaꞌe tywera apoara ꞌgã etee ꞌã erereko tywerete. Ene te ꞌã ereko ete rakue. ꞌAwamũ nanẽ ꞌã ekou nũ— ꞌjau ꞌga Jarejuwarete ꞌga upe. —Ywy pewara ꞌgã ꞌã eneremiayuwa ꞌgã wapisi, ꞌgã ny rekoꞌwoka, enejeꞌega momeꞌwara ꞌgã nanẽ iapisau rakue nũ. Maꞌeramũ ꞌã ꞌya wyramũ eremuꞌjag ꞌgã nemitykuramũ ejeꞌega momeꞌwara ꞌgã nepyaa— ꞌjau ꞌga Jarejuwarete ꞌga upe."
66,16,7,"Aꞌerauwe wyra rapyawa pyri afuꞌam maꞌe ꞌga jeꞌegi nũ:—Ene te ꞌã Oreruwaretea, Kiapiꞌni— ꞌjau ꞌga ꞌga upe. —Ene te ꞌã pãjẽretea. Mamaꞌe aꞌjea etee ꞌã ene iapou. Aꞌeramũ ene ejeꞌega renupareꞌema ꞌgã nereko tyweretea wesageramũ futat— ꞌjau ꞌga ꞌga upe."
66,16,8,"Aꞌerauwe ajepeja ywagipewara ꞌga itayꞌa mojerepa kwar are. Ae rapyaukaa kwara upe. Tata pyu kwara ae rapyau. Aꞌeramũ kwara tata monou ae rapyau. Aꞌeramũ kwara remiapyfera ꞌgã Janeruwarete ꞌga kurapa.—Ene sare te ꞌã mamaꞌe tywera eremut oree— ꞌjau tata remiapyfera ꞌgã Janeruwarete ꞌga upe, ꞌga kurapa.Aꞌere ꞌgã nopoiri futari otywer awi. Niꞌarasigi futari ꞌgã otywer are. Aꞌeramũ ꞌgã akuꞌiramũ etee ajemogyau. “Ene te ꞌã pãjẽretea. Je katuꞌog ape”, ꞌjaweꞌem ꞌgã Janeruwarete ꞌga upe."
66,16,10,"Aꞌerauwe ajepeja ꞌga itayꞌa mojerepa ꞌyẽꞌẽ awi ꞌut maꞌe renaw are nũ. Aꞌerauwe oypytunaiwamũ jupe, emiayuwa ꞌgã nupe ꞌjau. Ay upe waemamũ ajemogyau. Aꞌeramũ ꞌgã Janeruwarete ꞌga kurapa ay rerekou, opirakuwa ray rerekou, opiruru raya nanẽ ꞌgã erekou nũ. Ywaga jara ꞌga ꞌgã ikurapa wereko tyweramũ. Aꞌetea ꞌgã nopoiri futari mamaꞌe tywera apo awi."
66,16,12,"Aꞌeramũ ajepeja ywagipewara ꞌga itayꞌa mojerepa nũ, ajepeja ꞌyrete mũ ree nũ, Eufrates ty are ꞌga ekoꞌwoka. Aꞌeramũ otypawamũ ꞌgã naperamũ. Aipo pe rupi ꞌwyriara ꞌgã amũ nuri kwara poawa katy awi."
66,16,13,Aꞌeramũ je mamaꞌeukwaawa ꞌwyriara remiayuwa resaka. Muapyra je esaka. Majepeja ꞌua uẽma tejuuranũũ juru awi. Ajepeja ꞌua uẽma ꞌyẽꞌẽ awi ꞌut maꞌefera juru awi. Ajepeja ꞌua uẽma ꞌyẽꞌẽ awi ꞌut maꞌefera jeꞌega momeꞌwara juru awi. Juꞌi ꞌjawewara ꞌua ũꞌjãu jui. Aipo juꞌi ꞌjawewara ũꞌẽ re awau aeremiapoeꞌema apou ae rowase. Awau oporogytau ywy pewara ꞌgã ꞌwyriara ꞌgã nupe:—Peꞌje pejejua Kuꞌjywa ꞌga rowajaa. Pejejemiayuwa ꞌgã nerua ꞌga rowajaa— ꞌjau awau ꞌgã nupe.Aꞌeramũ Janeruwarete ꞌga ojee iporomutareꞌema ꞌgã majatykaukaa ojeowajarukaa ꞌgã nupe.
66,16,15,"Poje Jejui ꞌga ꞌjau:—Anurenureꞌi nipo je oi, munaꞌywa ꞌjawe. Nepekwaawi munaꞌywa rura. Nan tee futat nepekwaawi jeruawa. Akuꞌiramũ futat je rapesakara ꞌgã ajemogyau. Sãꞌã ꞌga amũ rapesakara ꞌgã sereꞌema futat. Nomosogi waitya. Nan tee je rapesakaramũ pẽẽ nepejenosĩ pejejueape aityeꞌema ꞌjawe— ꞌjau Jejui ꞌga ꞌgã nupe."
66,16,16,Aꞌeramũ juꞌi ꞌjawewara ywy pewara ꞌgã ꞌwyriara majatykau ꞌgã nemiayuwa ꞌgã neewe. Jũ me ꞌgã majatykau. Epyreu ꞌgã jeꞌeg imũ ꞌgã ꞌjau Arimagetõ ꞌjau ꞌgã aipo jũ upe.
66,16,17,"Aꞌerauwe ywagipewara ꞌga maapawera ꞌga oyꞌa mojerepa ywytu are. Aꞌerauwe ꞌga amũ ojeꞌega afukaja mua Janeruwarete ꞌga mogytaaw awi:—ꞌAwamũ futat Kuꞌjywa ꞌga amaraꞌne resaukapawi— ꞌjau ꞌga wafukaja mua, ꞌwyriararete renaw awi ojeꞌega mua."
66,16,18,Aꞌerauwe tupã uꞌaa ywy pe. Aman aunuga ꞌjawe ꞌjau. Ywya oyyita kwaiwete. Wapoypyramũ ako ywya noyyi iꞌjawe rakue.
66,16,19,"Janeruwarete ꞌga weaꞌaramũ ꞌgã nemiapofer are, ꞌgã ꞌwyrarete pypewara ꞌgã nemiapofer are, Papironia ꞌjawa pypewara remiapofer are. Mamaꞌe tywera ꞌgã wapo kwaiwete. Aꞌeramũ ꞌga aipo ꞌgã ꞌwyrarete mowowowowoka mytera rupi. Amaraꞌneramũ ꞌga ꞌgã nee ꞌgã tywer are. Aꞌeramũ ꞌga ꞌgã nerekou tyweaete. ꞌGã ꞌwyraretea juejue ꞌgã etykapap ꞌgã nui."
66,16,20,ꞌYpõꞌõa okaꞌjamamap najuejue etee. Ywytyra nanẽ okaꞌjama nũ. Nuesaguꞌjawi ꞌga amũ.
66,16,21,Amaꞌnauu uꞌaa ywy are. Tuwi tuwi te aipo amaꞌnauua. Ipoyi te. Kwarẽta kirua te ipoyja. Aꞌeramũ ywy pewara ꞌgã amaraꞌneramũ Janeruwarete ꞌga ree amaꞌna are. Janeruwarete ꞌga kurakurapa mamaꞌe tywer are.—Niaꞌwyri futari Kuꞌjywa ꞌga. Amaꞌnauua ꞌga omototogukat janee. Aꞌeramũ ꞌga waꞌwyreꞌemamũ futat— ꞌjau ꞌga ꞌga kurapa.
66,17,1,"Kũjãmeneꞌema ẽẽAꞌeramũ itayꞌa rerekwarera ꞌga amũ ꞌua ojeꞌega jee:—Ere ejua. Taesaukat ꞌgã ꞌwyrarete pewara rereko tywera enee ꞌjau— ꞌjau ꞌga jee.ꞌGã ꞌwyrarete mũ upe ꞌgã ꞌjau kũjãmeneꞌem, ꞌjau ꞌgã jupe. Aipo pewara ꞌgã iaꞌwyreꞌema futat. Aꞌeramũ ꞌgã ꞌjau kũjãmeneꞌem ꞌjau jupe, Papironia ꞌjawa upe. Aipoa ꞌgã ꞌwyraretea ꞌup ꞌyrete joꞌojoꞌoga pyri. Ywy pewara ꞌgã ꞌwyriara ꞌua mamaꞌe tywera apou aipo ꞌgã ꞌwyrarete pewara ꞌgã pyri. Sãꞌã eawyryp maꞌe ꞌgã. Nan tee ywy pewara ꞌgã nekoi mamaꞌe tywera apo are uꞌakwaaweꞌemamũ."
66,17,3,"Poje Janeruwarete ꞌga ꞌAgesagea je pojekau. Ywagipewara ꞌga je rerawau amunaweꞌem ipe. Peu futat je kũjã ẽẽ mũ resaka. Wapyka ẽẽ ꞌũina jaꞌwaraiwa kupe ꞌarimũ. Piragay maꞌe ꞌarimũ ẽẽ ꞌũina wapyka. Kuꞌjywa ꞌga kurapawa ojekwasiaa jaꞌwaraiw are. Kwaiwete ꞌga kurapawa ojekwasiaa ee. Aipoa jaꞌwaraiwa sete iakaga, teis asĩa. Taity piraga aipoa kũjã ẽẽ erekou. Taity umyꞌgia nanẽ ẽẽ erekou imunepa nũ. Ouru apopyrera ẽẽ wereko, ita esage, itafuꞌaꞌi, perua ꞌjawa ꞌjau ẽẽ erua ojemuesageawamũ. Opo pe ẽẽ itayꞌaꞌi renũina. Itayꞌaꞌia ouru apopyrera. Itayꞌa wyneegatugaturamũ mamaꞌe tywetywera pyu. Mamaꞌe tywer are etee weaꞌaramũ. Aꞌeramũ aipoa pyu nanẽ ojematyneema nũ."
66,17,5,"Ẽẽ reapykag are ꞌga amũ era kwasiaa inuga. Naeapyoi ae aipo er are.Je ꞌã aipo ꞌwyra, papironia ꞌjawa ꞌjawewara.Je ꞌã kũjãmeneꞌema jararetea.Je ꞌã mamaꞌe tywera apoara wã ya,ꞌjau ojekwasiaa ẽẽ reapykag are ꞌupa."
66,17,6,Eawyryp maꞌe ꞌjawe ẽẽ uꞌakwaaweꞌemamũ. Jejui ꞌga rerowiaara ꞌgã apisi are akuꞌiramũ. Aipo ꞌgã nopoiri Jejui ꞌga rerowiar awi. Aꞌeramũ ꞌga rerowiareꞌema ꞌgã ꞌgã apisau. Aꞌe are ẽẽ akuꞌiramũ eawyryp maꞌe ꞌjawe.Ẽẽ resaga je mopiryyita etee.
66,17,7,"Aꞌeramũ ywagipewara ꞌga ꞌjau jee:—Maꞌeramũ te enepiryyi eꞌỹina? Amueapyo je ene ee— ꞌjau ꞌga jee. —Kũjã ẽẽ ree, jaꞌwaraiw are. Mĩmer are je ene mueapyoi— ꞌjau ꞌga jee."
66,17,8,"—Aipoa jaꞌwaraiwa ako futat watau rakue. Aꞌere ꞌawamũ nokouꞌjawi. Anure te nipo turi uẽma ywy kwawukuu awi nũ. Aꞌere jui iẽm ire nipo ꞌgã imomawi etee— ꞌjau ꞌga jee. —Aꞌeramũ nipo ywy pewara ꞌgã opiryyjamũ jaꞌwaraiw awi. Kuꞌjywa ꞌga kaꞌaran are et jekwasiareꞌema ꞌgã nipo opiryyjamũ jaꞌwaraiwa resaka. Ywy apoeꞌẽwe te ꞌã ꞌgã nera nojekwasiari ꞌga kaꞌaran are rakue. Aipo ꞌgã oporesagamũ ajemogyau ee. “Jaꞌwaraiwa ako futat rakue. Aꞌere ipawi rakue. Aꞌere ꞌawamũ ekouꞌjawi nũ”, ꞌjau nipo ꞌgã ajaupe oporesagamũ ee— ꞌjau ꞌga jee."
66,17,9,—Iꞌakwaap maꞌe ꞌgã etee weapyoramũ ee. Sete jaꞌwaraiwa akaga. Iꞌjawe etee iakagawytyra. Aipo ꞌarimũ kũjã ẽẽ ꞌũina wapyka. Aꞌere aipoa ꞌwyriara juejue futat.
66,17,10,Sĩku ꞌgã akoupap ꞌwyriaramũ. Aꞌere iẽmi ꞌwyriaramũ ako awi. Majepeja ojesaukat ꞌawamũ. Aꞌere maapawera ꞌga nojesaukari we. Maapawera ꞌga jesaukaramũ inãinãnete ꞌũina ꞌwyriaramũ.
66,17,11,Anure jaꞌwaraiwa etee ꞌũina ꞌwyriaramũ ywy pewara ꞌgã nupe nũ. Jaꞌwaraiwa ako maꞌe rakue. Aꞌere ꞌawamũ nokouꞌjawi. Anure te nipo ekouꞌjawi nũ. Sete ꞌgã ꞌũina ꞌwyriaramũ enunewe. Aꞌere ꞌgã pyꞌrau teni ꞌwyriaramũ. Aꞌere nipo ꞌgã jaꞌwaraiwa momawi— ꞌjau ywagipewara ꞌga jee.
66,17,12,Aꞌeramũ ꞌga ꞌjau jee nũ:—Amueapyo je ene jaꞌwaraiwa rasĩ are nũ. Asĩa teis ꞌgã ꞌwyriaꞌria. Nuapygi we ꞌwyriaꞌriramũ ajemogyau. Aꞌere jaꞌwaraiwa ꞌgã mogyi opoirũnamũ. Majepei ora rupi etee nipo ꞌũina ꞌwyriaꞌriramũ.
66,17,13,"Najuejue etee ꞌwyriaꞌri ꞌgã akou majepei tee tup maꞌe ꞌjawe. Opãjẽa ꞌgã imonou jaꞌwaraiwa upe. Aꞌeramũ jaꞌwaraiwa mamaꞌe apou ꞌgã pãjẽ mũ, ꞌgã jeꞌeg imũ ꞌjau iapou."
66,17,14,Karupaꞌmĩ ꞌjawewara ꞌga ꞌgã iowajaa. Aꞌere Karupaꞌmĩ ꞌjawewara ꞌga ꞌgã pãjẽ apyraawi. ꞌGa ꞌã Janejararetea. ꞌGa ꞌã ꞌWyriararetea. Aꞌeramũ ꞌga aꞌeramũ ꞌgã pãjẽꞌoka wemiayuwa ꞌgã netee. Wemiayuwa ꞌgã ꞌga amũꞌẽ ajaui rakue. ꞌGa jeꞌega ꞌga remiayuwa ꞌgã wenup katu katu. Aipo ꞌgã netee ꞌga ꞌgã pãjẽꞌoka— ꞌjau ywagipewara ꞌga jee.
66,17,15,"Aꞌeramũ ꞌga ꞌjau jee nũ:—ꞌYrete joꞌojoꞌoga nanẽ ene esaka nũ. ꞌGã ꞌwyrarete ꞌup ꞌyrete pyri. Aipo ꞌyretea aea futat. Tapyꞌỹja ꞌwyrarete tesirũmer ipewat, kaꞌa tesirũmer ipewat. Mĩmera ꞌgã ꞌyrete ꞌjawe ajemogyau. Kwaiwete ꞌgã. Aꞌeramũ ꞌyrete ꞌjawe ajemogyau."
66,17,16,"16,17 Jaꞌwaraiwa rasĩa ꞌã ereesak. “Aipo ywy pewara ꞌgã ꞌwyriara” aꞌe je ako enee ko ꞌjau. Kuꞌjywa ꞌga wemifutara futarukaa aipo ꞌwyriara ꞌgã nupe najuejue etee futat. Aꞌeramũ ꞌgã Kuꞌjywa ꞌga remifutara apou. Aꞌeramũ ꞌgã opãjẽ monou jaꞌwaraiwa upe, imogou ꞌwyriaramũ. Kuꞌjywa ꞌga remifutara apopaweꞌemauwe nipo ꞌgã ꞌga remifutara etee iapoi— ꞌjau ꞌga jee. —Aꞌeramũ aipoa ꞌwyriara ꞌgã, jaꞌwaraiwa reewe, oporomutareꞌemamũ aipo ꞌwyrarete pewara ꞌgã nee. Aꞌeramũ nipo ꞌgã ꞌgã karaemã pojekau ꞌgã nui. Sãꞌã uruwua wyra reumera roꞌofera ꞌupawa. Nan tee futat ꞌgã mamaꞌe pojekai ꞌgã nui. Aꞌeramũ nipo ꞌgã ꞌgã ꞌwyrarete rapyau— ꞌjau ꞌga jee. Series,  —Aipoa kũjã ẽẽ, eneremiesagera ẽẽ, ꞌgã ꞌwyraretea futat, Papironia ꞌjawa futat. Ywy pewara ꞌgã ꞌwyriara ꞌgã juejue aipo ꞌwyrarete pewara ꞌgã jeꞌega renupa, ꞌgã nemifutara apou— ꞌjau ꞌga jee."
66,18,1,Papironi ꞌjawa retykawamAꞌere je ajepeja ywagipewara ꞌga resaka nũ. Ywag awi ꞌga ꞌua ojypa. Ipãjẽ maꞌe ꞌga ꞌua. Wenyfugamũ ꞌga ꞌua ywy mojesakapap.
66,18,2,"2,3 Aꞌeramũ ꞌga wafukaita:—Papironia ꞌgã wetyk ꞌawamũ. Ipypewara ꞌgã niaꞌwyri futari. Tekotee ꞌgã nupe ꞌgã ꞌjau rakue: “Peꞌje pejejua mamaꞌe tywera apou ore pyri”, ꞌjau ꞌgã ajaupe rakue. Aꞌeramũ ꞌgã ojemotywea ꞌgã pyri. Sãꞌã eawyryp maꞌe ꞌgã kawĩajaiwa monoa ajaupe. Nan tee ꞌgã ꞌjau ajaupe. “Peꞌje pejejua mamaꞌe tywera apou ore pyri”, ꞌjau ꞌgã ywy pewara ꞌwyriara ꞌgã nupe. Karaemã meꞌegara ꞌgã ojemokaꞌaranũũmũ mamaꞌe tywer are etee futat. Aꞌeramũ ꞌgã ꞌgã apisaupap. ꞌAwamũ mamaꞌeukwaawa etee ijemogyi peu, wyra tywera reewe. Mamaꞌe tywera ꞌwara juejue etee wyraa ajemogy peu— ꞌjau ꞌga wafukaita. Series, "
66,18,4,"Aꞌeramũ ajepeja ꞌga amũ ojeꞌega ywag awi nũ.“Peꞌje pejewau, jeremiayuwamũ, kamẽsĩete pejeꞌjãu aipo ꞌgã ꞌwyrarete awi.Kasi aꞌe pe mamaꞌe tywera peapo ꞌgã pyri ne.Mamaꞌe tywera pẽẽ iaporamũ je pẽ nereko tyweri ꞌgã neewe ne."
66,18,5,Mamaꞌe tywera ꞌgã wapo kwaiwete.Aꞌeramũ Kuꞌjywa ꞌga weaꞌaramũ ꞌgã tywer are.Tuereko tywet ꞌga ꞌgã ee ꞌjau.
66,18,6,Pẽ nereko tywet ꞌgã nakue.Aꞌeramũ pẽẽ ꞌawamũ pejewau pejejepyka ꞌgã nee.Pejejereko tyweawera apyraapa pẽẽ ꞌgã nerekou tyweaete.
66,18,7,"ꞌAwamueuu futat ꞌã ꞌgã ipãjẽ maꞌea raiꞌi.Ikaraemã kwai maꞌea ꞌgã naiꞌi.Aꞌere ꞌawamũ pẽẽ te ꞌgã pereko tywerete kwaiwete, ꞌgã muꞌarasiga kwaiwete.‘Ore te ꞌã ywy pewara ꞌgã ꞌwyriararetea.Namajawera ꞌjawewara rũi ꞌã ore.Norojemayrũi ore mamaꞌe are’, ꞌjau aipoa ojeꞌwyrarete pewara ꞌgã."
66,18,8,"Aꞌeramũ ꞌgã wayramũ futat ojee ojerowiaraipaw ipe etee futat.Majepeja ꞌara rupi etee futat mamaꞌe tywera jeapoi ꞌgã nupe jupiwewe futat.Ay ꞌgã ajemogyau. Ojemayrũmũ ꞌgã ajemogyau.Tyꞌara ꞌgã wereko.Aꞌere nipo ꞌgã ꞌgã ꞌwyrarete rapyau.Majepeja ꞌara rupi etee futat nipo aipo mamaꞌea ojeapoupap.Kuꞌjywa ꞌga ꞌã pãjẽretea.ꞌGa ꞌã ꞌgã nerekou tyweaete ꞌgã tywer are”,ꞌjau ꞌga wafukaja mua ywag awi."
66,18,9,"Aꞌeramũ nipo tatasiga resakawe ywy pewara ꞌgã ꞌwyriara ꞌgã ojemayrũmũ ꞌgã nee. “Ukaipap nipo kwe ꞌgã”, ꞌjau nipo ꞌgã ajaupe. Mamaꞌe tywera ꞌgã iapou aipoa ojeꞌwyrarete pewara ꞌgã pyri. Ojemokaꞌaranũũmũ mamaꞌe tywera pyu. Aꞌeramũ nipo ꞌgã ajaaꞌwau ee."
66,18,10,"Mukuꞌi ꞌgã nekoi jui. Okyje ꞌgã wereko tywer awi.—Ipyri jane oramũ ꞌga jane rapyi ꞌgã neewe ne— ꞌjau ꞌgã ajaupe.—Iporiayꞌi Papironi pypewarera ꞌgã— ꞌjau ꞌgã. —Aipoa ojeꞌwyrarete pypewara ꞌgã ojemokaꞌaranũũmũ numiamũ. Aꞌere Kuꞌjywa ꞌga ywawuje tee ꞌgã nereko tyweretei ꞌgã tywer are— ꞌjau ꞌgã ajemogyau, okyjau wereko tywer awi."
66,18,11,"Karaemã jara ꞌgã ajaaꞌwau ajemogyau ee.—Papironi pewara ꞌgã orekaraemã amut ore wi jepi— ꞌjau ꞌgã. —Aꞌere ꞌawamũ nitywi futari orekaraemã muara ꞌgã— ꞌjau ꞌgã ajaaꞌwau ee. Kwaiwete ꞌgã karaemã. Ouru, prata, ita esage, itafuꞌaꞌi perua ꞌjawa, taity esage, taity pirag, ꞌywa kasig, mamaꞌe ryrũ esage ita apopyret, itaju apopyret, ꞌyw esage apopyret ꞌjau."
66,18,13,"Kumi kasig, jany kasig, yꞌway, ꞌmiara kawet, awasikuꞌiuu, juowuurana raꞌỹi, kwatau, karupaꞌmĩ, kawaruu, kamijãꞌĩ. Mĩmera ꞌgã karaemã. ꞌAwamũ nitywi futari ꞌgã karaemã muara. Oporomuriwereꞌemamũ ꞌgã wemifaja ꞌgã nee. Nitywi futari mamaꞌe muara. Aꞌeramũ karaemã jara ꞌgã ꞌjau aipo ojeꞌwyrarete kaiwer ipewarera ꞌgã nupe ꞌupa:"
66,18,14,—Teepap katu katu pẽnemifutara. Pẽkaraemã nanẽ ateepawamũ nũ. Ouru miamũ ateepawamũ pẽ nui— ꞌjau ꞌgã ꞌgã ꞌwyrarete rapy resaka.
66,18,15,"Aꞌeramũ ꞌgã nupe okaraemã meꞌegarera ꞌgã ajemogyau mukuꞌi jui. Ojemokaꞌaranũũ ꞌgã ꞌgã nee. Aꞌere ꞌgã kyjei wapy awi. “Ipyri jane o re nipo ꞌga jane rapyau ꞌgã neewe”, ꞌjau ꞌgã ajaupe. Aꞌeramũ ꞌgã awaweꞌem ipyri. Uꞌarasigamũ etee ipypewarera ꞌgã nee. Aꞌeramũ ꞌgã wafukaita:"
66,18,16,"—Iporiayꞌi ꞌwyrarete pewara ꞌgã ajemogyau. Taity esagea ꞌgã amunep ojewi numiamũ, taity piraga ꞌjau. Kwaiwete ꞌgã ouru apopyrera pyu ꞌgã ojemojewaka, ita esage pyu, itafuꞌaꞌi pyu ꞌjau, perua ꞌjawa pyu ꞌjau."
66,18,17,"Aꞌere ꞌawamũ ikaipawi ywawuje tee— ꞌjau ꞌgã ajaaꞌwau ee.Iapyramũ ꞌgã tatasiga resaka. Yaruu wararera ꞌgã, ipypewarera ꞌgã, iapoara ꞌgã, iperugara ꞌgã. Mĩmera ꞌgã nipo tatasigũũ resaka ikajamũ. Tatasiga resag ire nipo ꞌgã ajemogyau mukuꞌi jui.—Nuesagiꞌi ꞌga amũ aipo ꞌwyrarete ꞌjawewara— ꞌjau ꞌgã ajaupe."
66,18,19,ꞌGã ꞌarasiga ꞌgã muafukajukaa:—Iporiayꞌi ipypewarera ꞌgã— ꞌjau ꞌgã wafukaita. —ꞌGã ꞌã okaraemã werooukat yaruu jara ꞌgã nupe. Aꞌeramũ ꞌgã yaruu jara ꞌgã mepyau ꞌgã mokaꞌaranũũmũ. Ywawuje tee nipo ꞌgã karaemã ateepawamũ— ꞌjau ꞌgã uꞌarasigamũ ee.
66,18,20,"Peꞌje pejekuꞌiramũ ywag ipe oo maꞌeferamũ ee. ꞌGã ꞌã pẽ nereko tywerete raiꞌi. Aꞌeramũ Janeruwarete ꞌga wemiayuwamũ pẽ nepyaa, ꞌgã nerekou tyweaete pẽ nee. Jejui ꞌga remimonoferamũ pẽ nee, ꞌga jeꞌega momeꞌwaramũ pẽ nee. Mĩmeramũ pẽ nee ꞌga ꞌgã nereko tyweretei."
66,18,21,"Aꞌere ywagipewara ꞌgã amũ, ifuakat maꞌe ꞌga amũ itauu pyyka imomoa ꞌyẽꞌẽ me. Ipoyjuu agawewi. Aꞌetea ꞌga opyyk imomoa imonou ꞌyẽꞌẽ me. Aꞌeramũ ꞌga ꞌjau:—Sãꞌã je itauu momora. Nan tee futat nipo ꞌgã Papironi retygi, ipypewara ꞌgã momapa. Aꞌeramũ ꞌgã etyg ire imỹjuꞌjapeꞌema futat."
66,18,22,"Nopyuꞌjawi ꞌgã maraka apoawa ipype. Nomarakaꞌaguꞌjawi ꞌgã ipype. Nitywi futari mamaꞌe apoara peu. Nitywi futari uꞌi apoara ꞌgã. Naenyfuguꞌjawi tatarana. Nuerekoi katu ꞌgã amũ aipoa ojeꞌwyrarete pype. Kaꞌaranũũ are ojerowiaraip maꞌefera ꞌgã nitywi peu. Opãjãgaiwa pyu ajamoryteeara ꞌgã nanẽ nitywi nũ. —Ymã te peuwara ꞌgã Jarejuwarete ꞌga jeꞌega momeꞌwara ꞌgã apisi rakue. ꞌGa rerowiaara ꞌgã nanẽ ꞌgã iapisau kwaiwete rakue nũ. Tekotee ꞌgã nanẽ ꞌgã apisau rakue nũ. Maꞌeramũ ꞌã Kuꞌjywa ꞌga ꞌgã nereko tywerukari ꞌgã nemiapofer are, ꞌgã ꞌwyrarete retygi ꞌgã nui— ꞌjau ꞌga."
66,19,1,Aꞌeramũ je mytuna ꞌgã jeꞌega renupa. Ywag ipe ꞌgã nuwi ojeꞌega:—Simuoryp Jarejuwarete ꞌga ꞌjau— ꞌjau ꞌgã ꞌupa. —ꞌGa te ꞌã jane katuꞌok. ꞌGa te ꞌã esage janee. ꞌGa te ꞌã pãjẽretea.
66,19,2,ꞌGa te ꞌã ae kwaap. Aꞌeramũ ꞌga jane rerekou aꞌjeteetewi futat. Werowiareꞌema ꞌgã nipo ꞌga erekou tyweaete. Aꞌere ꞌga werowiaara ꞌgã nereko esagei— ꞌjau ꞌgã ojeꞌega. —Maꞌeramũ ꞌga ꞌã Papironi pewara ꞌgã nereko tyweretei. Jane mũ ꞌgã ꞌã iapisau rakue. Aꞌeramũ Janeruwarete ꞌga jane repyaa. Aꞌeramũ jane aꞌe are ꞌga muorypa— ꞌjau ꞌgã ojeꞌega mua ywag awi.
66,19,3,—Aipoa ꞌgã ꞌwyrarete rapy re tatasiga awau ojeupia wojereꞌemamũ futat. Aꞌeramũ jane Jarejuwarete ꞌga muorypa ee— ꞌjau ꞌgã ajemogyau.
66,19,4,"Aꞌerauwe wĩti kwaturu ꞌwyriaꞌri ꞌgã awau, irũpãwẽ eaeꞌyi maꞌe ꞌgã netee ꞌgã wapyka wenupyꞌãu Jarejuwarete ꞌga rowase ꞌga muorypa. ꞌWyriararete apykawa ꞌarimũ ꞌga renamũ ꞌgã awau ꞌga muorypa.—Nan tee ore ꞌjau. Simuoryp Jarejuwarete ꞌga ꞌjau— ꞌjau ꞌgã."
66,19,5,"Karupaꞌmĩ ꞌjawewara marakaAꞌerauwe ꞌwyriararete renawa pyri ꞌũi maꞌe ꞌga amũ ꞌjau nũ:—Nan tee je ꞌi pẽ nupe. Peꞌje pẽẽ taetu ꞌga muorypa. ꞌGa remiayup, ꞌGa pojeupat, ꞌwyrianaꞌnĩ, akotee maꞌe. Mĩmeramũ pẽẽ ꞌjau ꞌga upe: “Ene te ꞌã eneresage oree”, peꞌje ki ꞌga upe— ꞌjau ꞌwyriararete renawa pyri ako maꞌe ꞌga ꞌgã nupe."
66,19,6,Aꞌerauwe je kwaiwete ꞌgã jeꞌega renupa nũ. Jarejuwarete ꞌga muorypa ꞌgã ajemogyau. Ytuu pyamu ꞌjawe ꞌgã jeꞌega. Tupã ꞌjawe nanẽ afuramũ.—Peꞌje ki Jarejuwarete ꞌga muorypa. ꞌGa ꞌã Orejararetea. Pãjẽretea ꞌga ꞌgã apyraapa. ꞌWyriarareteretea ꞌga ꞌã— ꞌjau ꞌgã ꞌga muorypa ꞌupa.
66,19,7,"7,8 —Owaẽm karupaꞌmĩ ꞌjawewara ꞌga remirekoawa upe. ꞌGa remirekoram ẽẽ ojekatuꞌopap ꞌga upe. Janeruwarete ꞌga taity aparasigayay monou ẽẽ upe. Aꞌeramũ ẽẽ taity esage munepa, taity aparasigayay munepa. Aꞌeramũ jane jarejekõẽãjamũ jarejemogyau ꞌgã nee— ꞌjau ꞌga jee.ꞌGa remirekoram ẽẽ raitya ꞌjawewara Janeruwarete ꞌga remiayuwa ꞌgã nemiapofera, mamaꞌe esage apoawera. Series, "
66,19,9,"Aꞌerauwe ywagipewara ꞌga ꞌjau jee:—Kaꞌarana ekwasiat Jarejuwarete ꞌga jeꞌeg are. “Maraka nipo ore aruapo Karupaꞌmĩ ꞌjawewara ꞌga rekokatuawamũ. Maraka are imoꞌwyꞌwyripyrera ꞌgã akuꞌiramũ ajemogyau”, ꞌjau Janeruwarete ꞌga. Aipoa ekwasiat kaꞌaran are. Aꞌjea futat ꞌga ꞌeawera— ꞌjau ꞌga jee."
66,19,10,"Aꞌerauwe je teapyka tejenupyꞌãu ywagipewara ꞌga rowase ꞌga muorypawamũ. Aꞌere ꞌga ꞌi jee:—Eneꞌme awi. Ereapo awi nanuara. Jarejuwarete ꞌga rowase te eapyk ejenupyꞌãu ꞌga muorypa— ꞌjau etee ꞌga jee. —Je rowase ereapo awi. ꞌGa remiayuwa te je, ene ꞌjawe futat, enerewirera ꞌgã ꞌjawe ꞌjau. Jejui ꞌga jeꞌega renuparamũ jane jarejuꞌjajuꞌjawe etee futat— ꞌjau ꞌga jee.—Ymã te ꞌã Janeruwarete ꞌga ꞌAgesage jeꞌegi ꞌga jeꞌega momeꞌwarera ꞌgã nupe rakue. ꞌGã jeꞌega ꞌjawe te futat Jejui ꞌga jeꞌega— ꞌjau ꞌga jee."
66,19,11,"“Aeꞌwyriararetea. Aejarareteretea”ꞌgã ꞌea ojekwasiaa ꞌupa ꞌga piar are, ꞌga ꞌuw ypy are ꞌjau ojekwasiaa ꞌupa."
66,19,17,"Aꞌere je ywagipewara ꞌga amũ resaka nũ. Kwara ꞌarimũ ꞌga uꞌama. Aꞌeramũ ꞌga wafukaita wyra upe, ywate owewe maꞌe upe:—Peꞌje pejejua pejejemiꞌwaa. Janeruwarete ꞌga futat mamaꞌea omono pẽ nupe pẽnemiꞌuramamũ. Peꞌje pejejua ꞌwyriara reumera ꞌwau. Jefaruu reumet, jefaruu ꞌwyriara reumet, kawaruu reumet, kawaruu ꞌarimũ wapyk maꞌefera ꞌgã neumet, akotee maꞌe ꞌgã neumet. Mĩmera reumera ꞌwau pejejua— ꞌjau ꞌga wafukaita wyra wewe upe."
66,19,19,"Aꞌere je ꞌyẽꞌẽ awi ꞌut maꞌefera resaka nũ. Peu ajatykau ywy pewara ꞌgã ꞌwyriara reewe, jefaruu reewe. Kawaruu siga ꞌarimũ ꞌũi maꞌe ꞌga rowajaa ꞌgã nuri, ꞌga remiayuwa ꞌgã neewe."
66,19,20,"Aꞌeramũ ꞌgã ꞌyẽꞌẽ awi ꞌut maꞌefera pyyka ipofaa, ꞌyẽꞌẽ awi ꞌut maꞌefera jeꞌega momeꞌwara retee. Aipoa aeremiapoeꞌema apou rakue, ꞌyẽꞌẽ awi ꞌut maꞌefera rera rerekwara ꞌgã moryteeu ojee rakue. Iaꞌagawa muorypara ꞌgã nanẽ imoryteeu nũ. Aꞌeramũ ꞌgã ꞌyẽꞌẽ awi ꞌut maꞌefera momoa imonou tata pe, ꞌyẽꞌẽ awi ꞌut maꞌefera jeꞌega momeꞌwara nanẽ nũ. Sãꞌã ꞌywyyga kaja fufura iãja. Nan tee futat tuwi wenyramũ. Ypiauu ꞌjawe mamaꞌeukwaawa rapyawa. Itatata nanẽ ꞌupa ypiauu pype nũ, ẽsõfyria ꞌjawa ꞌupa ipype nũ. Ekoa futat ꞌgã imonou imomoa mamaꞌeukwaawa rapyawa pype. Kawaruu siga ꞌarimũ ꞌũi maꞌe ꞌga jaꞌwaraiwa remiayuwa ꞌgã apisaupap ojyuu pyu. Ojuru awi ꞌut maꞌe pyu iapisaupap. Aꞌeramũ wyra eumera ꞌwau wewegamũ jui."
66,20,1,Miu kwaraAꞌeramũ je ywagipewara ꞌga amũ resaka nũ. Ywag awi ꞌut maꞌe ꞌga. Opo pe saawi rerekou. Itajuua nanẽ ꞌga erekou opo pe nũ. Aipo saawia ywy kwawukuu rawopytymawa maꞌea.
66,20,2,Aꞌeramũ ꞌga tejuuranũũ pyyka ikupyfaa itajuu pyu. Aipoa tejuuranũũa mamaꞌeukwaawa ꞌwyriara futat. Satanasi ꞌjau ꞌgã jupe. Ymã ijesaukari mojamũ aeypy upe rakue. Aipoa ywagipewara ꞌga ikupyfaa itajuu pyu. Aꞌeramũ ꞌga imomoa imonou ywy kwawukuu pype.—ꞌAu eꞌỹi. Miu kwara magwapa eꞌỹina ywy kwawukuu pype— ꞌjau ꞌga jupe imomor ire.Aꞌeramũ ꞌga iawopytymawa motypa saawi pyu ee. Aꞌeramũ mamaꞌeukwaawa ꞌwyriara uẽmeꞌema ywy kwawukuu awi. Aꞌeramũ ywy pewara ꞌgã moryteeuꞌjapeꞌema. Miu kwara kwaw ire te ꞌgã imuẽmukari kamẽsĩũũ etee.
66,20,4,"Aꞌeramũ je ꞌwyriara renawa amũ resaka nũ. Iꞌarimũ wapyk maꞌe ꞌgã nupe Janeruwarete ꞌga opãjẽ monou, ꞌgã mogyau ꞌwyriaramũ Jejui ꞌga pyri. Jejui ꞌga ree je ijuwonogipyrera ꞌgã ꞌagera resaka nũ. Jarejuwarete ꞌga jeꞌega ꞌgã omomeꞌu rakue. Jejui ꞌga porogyta aꞌjea nanẽ ꞌgã imomeꞌwau nũ. Aꞌeramũ iaꞌwyreꞌema ꞌgã ꞌgã juwonoka rakue. Aipo ꞌgã namuorywi futari ꞌyẽꞌẽ awi ꞌut maꞌefera. Iaꞌagawa nanẽ ꞌgã imuorypeꞌema futat nũ. Nomojewagukari ꞌgã weapykaga ꞌyẽꞌẽ awi ꞌut maꞌefera remifutar imũ. Opo are nanẽ ꞌgã imojewagukareꞌema rakue. Aꞌeramũ Jejui ꞌga ꞌgã mũꞌjãu tywy awi, ꞌgã moferapa, ꞌgã mogyau ꞌwyriaramũ ojepyri. Miu kwara ꞌgã ꞌũina imagwapa Kristu ꞌga pyri. ꞌGã tee raꞌne Jejui ꞌga imũꞌjãu tywy awi aipo ꞌara rupi. Aꞌeramũ ꞌgã tywy awi ae mũꞌẽypyawet ꞌjau jupe. Tekotee ꞌgã ꞌga imũꞌjãu jui miu kwara kwaw ire etee."
66,20,6,Imoferaw ypy ypyfera ꞌgã akuꞌiramũ ajemogyau. Janeruwarete ꞌga remiayuwa futat ꞌgã. Aꞌeramũ ꞌgã awaweꞌem mamaꞌeukwaawa rapyaw ipe. Aꞌeramũ ꞌgã akuꞌiramũ ajemogyau. Jarejuwarete ꞌga upe ꞌgã oporowykyau. Jejui ꞌga upe nanẽ ꞌgã oporowykyau nũ. Miu kwara magwapa ꞌgã ajemogyau Jejui ꞌga poirũnamũ.
66,20,7,"Iapyaw ipe mamaꞌeukwaawa ꞌwyriara monoawamMiu kwara kwaw ire nipo ꞌgã mamaꞌeukwaawa ꞌwyriara muẽma ywy kwawukuu awi. Aꞌeramũ futat nipo ꞌgã itajuu rawi ikupy awi. Aꞌeramũ nipo mamaꞌeukwaawa ꞌwyriara awau ywy pewara ꞌgã moryteeu nũ. “Ywy pewara ꞌgã tomomoit ꞌgã Nuwarete ꞌga rerowiar awi ꞌjau kwy”, ꞌjau nipo mamaꞌeukwaawa ꞌwyriara awau ꞌũina numiamũ. Goga ꞌjaw ipe awau. Magoga ꞌjaw ipe nanẽ awau nũ. Aꞌeramũ nipo mamaꞌeukwaawa ꞌwyriara wemimoryteefera ꞌgã majatykau ꞌgã moparuowajaa. Kwaiwete nipo ꞌgã ajatykau. Nomojopyrũaꞌuweri te nipo ae ꞌgã. Sãꞌã ꞌyisigeau pytuna. Nan te nipo ꞌgã pytuna. Nimojopyrũawi futari."
66,20,9,"Mamaꞌeukwaawa ꞌwyriara remimoryteefera ꞌgã awau okwasiꞌwau Janeruwarete ꞌga remiayuwa ꞌgã nupawa mamana, ꞌgã ꞌwyrarete mamana. Aipoa ꞌgã ꞌwyraretea Janeruwarete ꞌga afutat. Aꞌeramũ ꞌga tata mua imojypa ywag awi, imamanara ꞌgã napyaupap."
66,20,10,"Aꞌerauwe ꞌga ꞌgã moryteeara, mamaꞌeukwaawa ꞌwyriara monou imomoa mamaꞌeukwaawa rapyaw ipe. Peu futat akou tywet ꞌyẽꞌẽ awi ꞌut maꞌefera pyri, ꞌyẽꞌẽ awi ꞌut maꞌefera jeꞌega momeꞌwara pyri. Peu futat awau oteweramũ ajemogyau tyweaete. Nateepawi futari ꞌgã nereko tywera."
66,20,11,"Mamaꞌeukwaawa rapyaw ipe werowiaareꞌema ꞌgã monoawamAꞌeramũ je ꞌwyriararete renawuu resaka nũ. Aipoa waparasigayramũ. Iꞌarimũ wapyk maꞌea nanẽ je esaka nũ. Ywya awau okaꞌjama ꞌga wi, ywaga retee. Ikaꞌjam ire nitywi ꞌgã amũ okaꞌjam maꞌefera resakara."
66,20,12,"Aꞌeramũ je amanũ maꞌefera ꞌgã nesaka. ꞌWyriararete renawa rowase ꞌgã nuri ajemogyau. ꞌWyriara ꞌgã, akotee maꞌe ꞌgã netee ꞌua ꞌupa ꞌga rowase. Aꞌeramũ ꞌga amũ kaꞌarana pypekau imogytau. Ywy pewara ꞌgã nemiapofera rerekwara pypekau raꞌne esaka. Aꞌeramũ Jarejuwarete ꞌga remiayuwa rerekwara kaꞌarana nanẽ ipypekau nũ. Aipoa kaꞌaran are Janeruwarete ꞌga wemiayuwa ꞌgã nera kwasiarukaa rakue. ꞌGã tee ajemogyau Jarejuwarete ꞌga pyri nakwaparimũ rũi futat. Aꞌeramũ ꞌgã ꞌjau “ajemogy maꞌea kaꞌarana”, ꞌjau ꞌgã aipoa kaꞌarana upe. Ywy pewara ꞌgã nemiapofera rerekwara raꞌne ꞌga amũ imogytau. Aꞌeramũ Janeruwarete ꞌga ꞌgã mepyau ꞌgã nemiapofer are. ꞌYẽꞌẽ pype amanũ maꞌea nanẽ ꞌua nũ. ꞌGã nanẽ ꞌga imepyau. Amanũ maꞌefera ꞌgã juejue ꞌua uꞌama ꞌga rowase. Aꞌeramũ ꞌga ꞌgã mepyau najuejue etee futat."
66,20,14,Ae momapawa ꞌgã imonou imomoa mamaꞌeukwaawa rapyaw ipe. Maꞌeramũ ꞌã ae namanũuꞌjawi futari numiamũ. Aꞌere Janeruwarete ꞌga werowiareꞌemamũ ae peꞌai ojewi. Aꞌeramũ ae awau ajemogyau muku ꞌga wi wayrũnamũ nakwaparimũ rũi futat. Nitywuꞌjawi aeꞌagera rupawa. Ipypewarera nanẽ ꞌga imonou mamaꞌeukwaawa rapyaw ipe. Aipoa tata ypiauu ꞌjawe. Aꞌere ꞌga ajemogy maꞌea kaꞌarana resaka. Janeruwarete ꞌga ree ojemogypyyk maꞌe ꞌgã nera juejue ajemogyau ee. Aꞌeramũ ee ijekwasiareꞌema ꞌgã ꞌga imonou imomopoa mamaꞌeukwaawa rapyaw ipe. Mamaꞌeukwaawa rapyaw ipe oo maꞌe ꞌgã amanũuꞌjap maꞌe ꞌjawe futat. Sãꞌã janemanũa jane mopojoꞌoga janepytun awi. Nan tee mamaꞌeukwaawa rapyaw ipe oo maꞌe ꞌgã pojoꞌogamũ Jarejuwarete ꞌga wi.
66,21,1,"Ywag yaua ywy yau reteeAꞌerauwe je ywag yau resaka, ywy yau retee. Ywag ymanera ateepawamũ ywy ymanera retee. ꞌYẽꞌẽa nanẽ okaꞌjama nũ."
66,21,2,"Aꞌeramũ je Jarejuwarete ꞌga ꞌwyrarete yau resaka, Jerusareg yaua je esaka. Kwe ꞌua ojypa ywag awi. Janeruwarete ꞌga futat imojewaka iapou imua. Sãꞌã kũjãmuku ijemuesagea akokatuaw are. Nan tee futat turi ojypa."
66,21,3,Aꞌerauwe je ꞌga amũ jeꞌega renupa: “ꞌAwamũ nipo Janeruwarete ꞌga rekoi ywy pewara ꞌgã pype” ꞌea je enupa. “ꞌAwamũ nipo ꞌgã juejue Jarejuwarete ꞌga remiayuwa. ꞌGa ꞌã ꞌgã Nuwaretea” ꞌea je enupa.
66,21,4,“ꞌGa nipo ꞌgã neaya amukag ꞌgã nui. Nojooꞌouꞌjawi ꞌgã. Namanũuꞌjawi futari ꞌga amũ. Nitywi futari ae muꞌarasigawa. Nitywi futari mamaꞌeaya. Aꞌeramũ ꞌgã ajaaꞌwaweꞌem. Mamaꞌe ymanera okaꞌjamap jui” ꞌea je aenupap. ꞌWyriara renawa pyri ojeꞌeg maꞌe ꞌga ꞌũina.
66,21,5,Aꞌeramũ ꞌwyriararete renawa ꞌarimũ wapyk maꞌe ꞌga ꞌjau:—Mamaꞌe ymanera teepap. ꞌAwamũ ipyau etee je iapoi ipyꞌrau nũ— ꞌjau ꞌga.Aꞌeramũ ꞌga ꞌjau jee:—Jejeꞌega ekwasiat kaꞌaran are. Aꞌjea futat jeꞌea. Aꞌeramũ pẽẽ ee pejejemogypyygarũmũ— ꞌjau ꞌga jee.
66,21,6,—Teporowykya je aapopap. Mamaꞌe apoeꞌemawe te ꞌã je rekoi. Mamaꞌea teepaw ire miamũ futat je rekoi nũ. Nakwaparimũ warãu rũi je. Iꞌyuwei maꞌe ꞌgã nupe ꞌya tomono ꞌjau. Aipoa ꞌy rykuara ꞌgã ajemogy namawi rũi. Aꞌeramũ je ꞌgã mogyau tejepyri futat.
66,21,7,Tejeꞌega renupara ꞌgã je amogy tejaꞌyramũ futat. Je te ꞌã ꞌgã Nuwaretea— ꞌjau ꞌga jee.
66,21,8,"—Aꞌere amumera ꞌgã oi mamaꞌeukwaawa rapyaw ipe eewe futat. Je rerowiar awi opoit maꞌe ꞌgã, je rerowiareꞌema ꞌgã, mamaꞌe tywera apoara ꞌgã, oporojuka maꞌe ꞌgã, mamaꞌeukwaawa ꞌwyriara pãjẽ pyu ipãjẽ maꞌe ꞌgã, mairaꞌme aꞌagaw are oryp maꞌe ꞌgã, iꞌme maꞌe ꞌgã. Mĩmera ꞌgã awau opytau mamaꞌeukwaawa rapyawa pype, ypiauu ꞌjawewara pype. Ẽsõfyri ꞌjawa iapyau ipype. Ẽsõfyri wenyramũ niryꞌwei futari. Aꞌeramũ wayramũ ꞌgã nupe, ꞌgã nerekou tyweaete. Mamaꞌeukwaawa rapyaw ipe oo maꞌe ꞌgã amanũuꞌjap maꞌe ꞌjawe futat. Aꞌere ꞌgã namanũi futari. Janeruwarete ꞌga te ꞌgã nuerowiari. Aꞌeramũ ꞌga ꞌgã monou muku ojewi amanũuꞌjap maꞌe ꞌjawe— ꞌjau ꞌga jee."
66,21,9,"Jerusareg yauAꞌere ywagipewara ꞌga amũ ꞌua ojeꞌega jee nũ. Itayꞌaꞌi rerekwarera ꞌga amũ, Janeruwarete ꞌga jeꞌega rerowiareꞌema ꞌgã nereko tywerarera ꞌga amũ ꞌua ojeꞌega jee:—Ere ejua je rupi. Taesaukat karupaꞌmĩ ꞌjawewara ꞌga remirekorama enee ꞌjau— ꞌjau ꞌga jee."
66,21,10,"Aꞌerauwe Janeruwarete ꞌga ꞌAgesagea je pojekau ojeupe. Aꞌeramũ ywagipewara ꞌga je rerawau ywytyt ywate ꞌarimũ. Pe awi ꞌga Jerusareg yau resaukaa jee. Janeruwarete ꞌga ꞌwyr yau resaukaa jee. ꞌUa ojypa ywag awi. Wenyfugamũ ꞌua. Peu futat Janeruwarete ꞌga rekoi. Aꞌeramũ Janeruwarete ꞌga renyfuga ꞌga rerua erojypa. Ita esage ꞌjawe wenyfugamũ, jasipi ꞌjawa ꞌjawe. Ojesagete maꞌea futat, kristau ꞌjawa ꞌjawe."
66,21,12,"Janeruwarete ꞌga ꞌwyraretea ojeosõu. Iosoma ianam te, iywateuua nanẽ nũ. Tusi iosoma rokwara. Ywagipewara ꞌgã iosoma rokwara rarũmũ. Iosoma rokwar are Israeu ꞌga raꞌyra ꞌgã nera ojekwasiaa. Kwara poawa katy muapyra iosoma rokwara. Kwara resaawa katy muapyra iosoma rokwara. Iyse katy muapyra iosoma rokwara, iyse owajara katy muapyra ꞌjau."
66,21,14,Itauua raꞌne ꞌgã imonou imỹina. Aꞌere ꞌgã iosoma iapou itauu ꞌarimũ. Tusi itauua. Aipoa itauu are Karupaꞌmĩ ꞌjawewara ꞌga remimonofera ꞌgã nera ojekwasiaa.
66,21,15,"Je upe ojeꞌeg maꞌe ꞌga ywyra wereko opo pe. Ouru apopyrera ꞌga ywyra. Aipo pyu ꞌga ꞌwyrarete raꞌagawyau. Iosom, iosoma rokwat. Mĩmera ꞌga waꞌagawy ipyu."
66,21,16,Janeruwarete ꞌga ꞌwyrarete yau ojoumykakaga ꞌjawe etee futat ipytuꞌẽa. Opytuꞌẽ pãwẽ pãwẽnamũ futat. Tois miu tusẽtu kilometro pytuꞌẽa. Tuwi tuwi te Jerusareg yaua. ꞌGa ꞌwyrarete ywatea ipytuꞌẽ ꞌjawe etee futat. Iosoma nanẽ ꞌga iaꞌagawyau nũ. Sesẽtai kwaturu metro ianama. Ywy pewara mamaꞌe raꞌagawyawa pyu futat ꞌga iaꞌagawyau.
66,21,18,"Ita esage ꞌga iapou ojeꞌwyrarete osomamũ. Jasipi ꞌjawa apou iosomamũ. Ouru ꞌga iapou ojeꞌwyrareteramũ. Wenyfugamũ werawerawuu ꞌjawe. Itauu ꞌarimũ ꞌgã iosoma apou. Aipo itauua ita esagea futat. Epy ete aipoa ita esagea. Ajepeja ita owyay maꞌea, jasipi ꞌjawa. Ajepeja ita owy maꞌea, safira ꞌjawa. Ajepeja ita warumamaꞌwiramũ, agata ꞌjawa. Ajepeja ita owyay maꞌea, esimerauta ꞌjawa. Ajepeja ita warumamaꞌwisigamũ, saritonia ꞌjawa. Ajepeja ita piraga, satiu ꞌjawa. Ajepeja ita ijukyryay maꞌea, krisoritu ꞌjawa. Ajepeja ita owya, periru ꞌjawa. Ajepeja ita ijukyryũꞌnĩ topasiu ꞌjawa. Ajepeja ita siga, krisopasi ꞌjawa. Ajepeja ita owy maꞌea, jasĩtu ꞌjawa. Maapawa ita umyꞌgi maꞌea, ametisita ꞌjawa."
66,21,21,"Iosoma rokwara majepei tee ita fuꞌasigũũa apopyrera, perua ꞌjawa apopyrera. Peuwara aeatawapyꞌapykawa ouru apopyra etee futat. Okawuramũ werawerawuu ꞌjawe."
66,21,22,"Naesagi je Janeruwarete ꞌga mogytaawa peu. Peu futat Janeruwarete ꞌga rekoi, pãjẽrete ꞌga rekoi, Karupaꞌmĩ ꞌjawewara ꞌga retee. Aꞌeramũ peuwara ꞌgã ꞌgã muorypa auꞌjeteramũ ajemogyau. Nooaꞌuweri ꞌgã sigaty ꞌgã muorypa."
66,21,23,"Nitywi futari kwara. Jaya nanẽ otyweꞌemamũ nũ. Janeruwarete ꞌga ete wenyfugamũ, Karupaꞌmĩ ꞌjawewara ꞌga retee. Aꞌeramũ oypytunaiweꞌemamũ."
66,21,24,Ywy pewara ꞌgã juejue Janeruwarete ꞌga remiayuwa. ꞌGã nupe nanẽ oypytunaiweꞌemamũ nũ. ꞌGã ꞌwyriara ꞌgã nipo okaraemã esage rerua aipoa ojeꞌwyrarete pe Jarejuwarete ꞌga upe.
66,21,25,Nuawopytymi futari ꞌgã iosoma rokwara. Niypytuni futari peu. Aꞌeramũ ꞌgã iosoma rokwara rawopytymeꞌema futat.
66,21,26,Ywy pewara ꞌgã nipo okaraemã rerua Jarejuwarete ꞌga upe.—Ene te ꞌã mamaꞌea ereapo rakue. Aꞌeramũ ore erua ene upe nũ— ꞌjau nipo ꞌgã erua Jarejuwarete ꞌga upe.
66,21,27,"Aꞌere ꞌgã mamaꞌe tywera nueruraꞌuweri erosou aipoa ꞌga ꞌwyrarete pe. Mamaꞌe tywera apoara ꞌgã nanẽ aipoa ꞌga ꞌwyrarete pe nosei nũ. Iꞌme maꞌe ꞌgã nanẽ nosei nũ. Karupaꞌmĩ ꞌjawewara ꞌga kaꞌaran are ijekwasiaripyrera ꞌgã etee te ose aipo ꞌga ꞌwyrarete pe, ajemogy maꞌea kaꞌarana are ikwasiaripyrera ꞌgã etee."
66,22,1,"Aꞌere ywagipewara ꞌga ꞌyrete resaukaa jee.—Koa ꞌy rykuara ꞌgã ajemogy nakwaparimũ ete rũi— ꞌjau ꞌga jee.Aipoa ꞌya wypysigeꞌemamũ futat okwapa. Ojesaka etee futat typya, kristau ꞌjawa ꞌjawe. Janeruwarete ꞌga renawa ꞌwyr awi futat turi. Karupaꞌmĩ ꞌjawewara ꞌga maꞌe ꞌwyr awi nanẽ ꞌua nũ. ꞌGã ꞌwyrarete pyterimũ futat okwapa, ukawõꞌõ pyterimũ futat okwapa. ꞌYrete remeꞌyꞌwarimũ yꞌwa ꞌywa uꞌama ajuowai. Aipoa yꞌwa ꞌywa ꞌu re ae mogyau nakwaparimũ ete rũi. Aipoa yꞌwa ꞌywa namajepei tee rũi iꞌaa. Iꞌauꞌjauꞌjap futat. Majepei tee jaya mokaꞌjami uꞌaramũ nũ. Majepeja jaya mokaꞌjam ire uꞌaramũ nũ ꞌjau. Oowa muaga futat. Ywy pewara ꞌgã katuꞌokawa futat oowa."
66,22,3,Nitywi futari mamaꞌe tywera aipoa ꞌwyrarete pype. Nitywi futari “mamaꞌe tywera jee” Janeruwarete ꞌga ꞌjawa.Janeruwarete ꞌga renawa ꞌũi aipoa ꞌga ꞌwyrarete pe futat. ꞌGa remiayuwa ꞌgã ꞌua ꞌga muorypa auꞌjeteramũ futat peu.
66,22,4,Peu futat ꞌga remiayuwa ꞌgã ꞌga reakwara resaka. ꞌGa rera ꞌgã erekou ikwasiaa weapykag are.
66,22,5,Nitywi futari ypytunaiwa peu. Aꞌeramũ ꞌgã tata reny futareꞌema peu. Kwara renya nanẽ ꞌgã ifutareꞌema nũ. Janeruwarete ꞌga futat ꞌũi wenyfugamũ ꞌgã nupe. Aꞌeramũ oypytunaiweꞌemamũ. Janeruwarete ꞌga wemiayuwa ꞌgã mogyau ꞌwyriaramũ ojepyri. Aꞌeramũ ꞌgã ajemogyau ꞌwyriaramũ nakwaparimũ ete rũi.
66,22,6,Jejui ꞌga ruawamAꞌeramũ ywagipewara ꞌga ꞌjau jee.—Aꞌjea futat aipoa morogytaa. Aꞌeramũ pẽẽ pejejemogypyyka futat ee. Janeruwarete ꞌga ꞌã Uꞌagesagea omono ojeꞌega momeꞌwara ꞌgã nupe. ꞌGa ꞌã je mut mamaꞌe ijeapoarama resaukaawamũ wemiayuwamũ pẽ nupe— ꞌjau ywagipewara ꞌga jee. —Niporomukui futari nipo eneremiesagera ojeapou— ꞌjau ꞌga jee. Aꞌeramũ Jejui ꞌga ꞌjau:—Peꞌje pejeapyakau jejeꞌeg are. Anurenureꞌi nipo je oi nũ. Aꞌeramũ pẽẽ jejeꞌega renuparamũ pejejekõẽãjamũ pejejemogyau. Tejeꞌega je akwasiarukat ene upe. Anurenureꞌi nipo mamaꞌea jeapoi jeꞌeawer imũ etee futat— ꞌjau ꞌga jee.
66,22,8,"Je Juãnamũ. Je ꞌga jeꞌega renupara aiꞌi, tejeupe ꞌga remiesaukarera resakarera nanẽ je nũ. Tejeupe esaukapaw ire je teapyka tejenupyꞌãu ywagipewara ꞌga rowase, tejeupe esaukaara ꞌga rowase, je ꞌga muoryparamet ee."
66,22,9,"Aꞌere ꞌga ꞌi jee:—Ereapo awi nanuara. Jarejuwarete ꞌga te emuoryp. Ene ꞌjawe futat je ꞌga remiayuwamũ, ꞌga jeꞌega momeꞌwara ꞌgã ꞌjawe ꞌjau. ꞌAga kaꞌarana rerowiaara ꞌgã ꞌjawe ꞌjau. Jarejuꞌjawe jane rekoi. Jarejuwarete ꞌga etee emuoryp— ꞌjau ꞌga jee."
66,22,10,Aꞌeramũ ꞌga ꞌjau jee nũ:—Eremim kasi ejemikwasiarera ne. Niporomukui futari nipo ene upe esaukaripyra ojeapou.
66,22,11,Mamaꞌe tywera apoara ꞌgã nipo mamaꞌe tywera apou etee futat akou— ꞌjau ꞌga jee. —Mamaꞌe esage apoara ꞌgã nipo mamaꞌe esagea etee iapou akou. Jarejuwarete ꞌga upe mamaꞌe apoara ꞌgã nipo mamaꞌe apou ꞌga upe etee futat. Nojopyꞌruarũi ꞌawamũ pẽnemiapoa. Teepap jaꞌwyjaꞌwy— ꞌjau ywagipewara ꞌga jee.
66,22,12,"Aꞌeramũ Jejui ꞌga ꞌjau jee nũ:—Peꞌje pejeapyakau jejeꞌeg are. Nojeporomukui futari nipo je tewau nũ. Pẽnekwawera repya nipo je erawau pẽ mepyau, pẽnemiapofera mepyau— ꞌjau ꞌga jee."
66,22,13,—Je futat ꞌã ywy apoeꞌemauwe ako maꞌea. Mamaꞌe teepaw ire miamũ futat je rekoi. Je mamaꞌe aapo ikue. Aꞌeramũ je futat imateepapa nũ— ꞌjau ꞌga jee.
66,22,14,"—Ekõẽãi nipo ojepirei maꞌe ꞌgã, jery pyu ojepirei maꞌe ꞌgã. Aipo ꞌgã nipo yꞌwa ꞌwau. “ꞌAga yꞌwa ꞌwara ajemogyau nakwaparimũ ete rũi” ꞌjawa yꞌwa ꞌwau. Jarejuwarete ꞌga ꞌwyrarete pe nipo ꞌgã awau osou ꞌgã ꞌwyrarete osoma rokwara rupi— ꞌjau Jejui ꞌga jee."
66,22,15,"—Aꞌere ijepirejeꞌema ꞌgã nosei futari. Mamaꞌe tywera apoara ꞌgã, mamaꞌeukwaawa ꞌwyriara pãjẽ pyu ipãjãgaip maꞌe ꞌgã, wemirekoeꞌem are ako maꞌe ꞌgã, omeneꞌem are ako maꞌe ꞌgã, oporojuka maꞌe ꞌgã, mairaꞌme aꞌagaw are oryp maꞌe ꞌgã, iꞌme maꞌe ꞌgã. Mĩmera ꞌgã osoweꞌem futat Janeruwarete ꞌga ꞌwyrarete pe. Muku ꞌgã oi ajemogyau ꞌga ꞌwyrarete awi— ꞌjau Jejui ꞌga jee."
66,22,16,"—Je te ꞌã Jejujamũ. Ywagipewara ꞌga amũ amono tejeꞌega momeꞌwaukaa pẽ nupe, tejerowiaaramũ pẽ nupe. Je Davi ꞌga juapyrera. Je jaytata kuꞌema reruara ꞌjawewara— ꞌjau Jejui ꞌga."
66,22,17,Janeruwarete ꞌga ꞌAgesagea ꞌjau Karupaꞌmĩ ꞌjawewara ꞌga remirekorama ẽẽ retee:—Ere ejua!Jejui ꞌga jeꞌega renupara ꞌgã nanẽ ꞌjau:—Ere ejua!Iꞌyuwei maꞌeramũ peꞌje pejejua. “ꞌAga ꞌyrykuara ꞌgã ajemogy nakwaparimũ ete rũi” ꞌjawa petykut. Aꞌeramũ pẽẽ pejejemogyau Jarejuwarete ꞌga pyri nakwaparimũ ete rũi. Aipoa ꞌya Janeruwarete ꞌga imonou “ꞌy emut ara jee” ꞌjara ꞌgã nupe. Nepemonoi kaꞌaranũũa ꞌy muawamũ. Janeruwarete ꞌga omono ekoete te futat enũinara ꞌgã nupe.
66,22,18,"Je Juãnamũ. Mamaꞌe aꞌjea futat je amomeꞌu pẽ nupe, Jejui ꞌga jeꞌega renuparamũ pẽ nupe. Jejeꞌega etee pemomeꞌu pejejaupe. Irãinãn kasi pemomeꞌu pejejaupe ne. Irãinãn pẽẽ imomeꞌuramũ nipo Janeruwarete ꞌga pẽ nereko tyweretei ikwasiaripyrer imũ etee."
66,22,19,"ꞌGã imomeꞌupaweꞌemamũ ꞌaga yꞌwa Janeruwarete ꞌga iꞌwaukareꞌema futat ꞌgã nupe, “ꞌaga yꞌwa ꞌwara ꞌgã ajemogy nakwaparimũ ete rũi” ꞌjawa ꞌwaukareꞌema ꞌgã nupe. Aipo ꞌgã nosei futari Janeruwarete ꞌga ꞌwyrarete pe."
66,22,20,"Aꞌeramũ imomeꞌu katuara ꞌga ꞌjau:—Aꞌjea futat. Anurenureꞌi nipo je oi nũ— ꞌjau ꞌga.Aꞌeramũ je ꞌjau ꞌga upe:—Ere ejua, ki Jejui. Ene te ꞌã oreꞌwyriarareteretea— ꞌjau je ꞌga upe."
66,22,21,Janejararete ꞌga Jejui ꞌga resagea pẽ nerekoa je afutat.Kweramũ tejemiesagera momeꞌua.
