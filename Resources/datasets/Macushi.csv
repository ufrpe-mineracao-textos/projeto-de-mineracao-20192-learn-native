Book,Chapter,Verse,Scripture
40,1,1,Sîrîrî wanî penaronkon Jesus Cristo rawîronkon pîꞌ teeseurîmasen pe. Jesus Cristo wanî Abraão nurîꞌtî paꞌrî pe moropai Davi nurîꞌtî paꞌrî pe ekaremeꞌnen pe awanî.
40,1,2,Pena Abraão wanîꞌpî.Mîîkîrî wanîꞌpî Isaque yun pe.Moropai Isaque wanîꞌpî Jacó yun pe.Moropai Jacó wanîꞌpî Judá yun pe moropai itonpayamîꞌ yun pe.
40,1,3,"Moropai Judá wanîꞌpî monoiꞌ pe esenpoꞌsan yun pe, toꞌ eseꞌ wanîꞌpî Perez moropai Zerá. Inkamoro yankon wanîꞌpî iteseꞌ Tamar.Moropai Perez wanîꞌpî Esrom yun pe.Moropai Esrom wanîꞌpî Arão yun pe."
40,1,4,Moropai Arão wanîꞌpî Aminadabe yun pe.Moropai Aminadabe wanîꞌpî Naassom yun pe.Moropai Naassom wanîꞌpî Salmom yun pe.
40,1,5,Moropai Salmom wanîꞌpî Boaz yun pe. Mîîkîrî yan wanîꞌpî Raabe.Moropai Boaz wanîꞌpî Obede yun pe. Mîîkîrî yan wanîꞌpî iteseꞌ Rute.Moropai Obede wanîꞌpî Jessé yun pe.
40,1,6,"Moropai Jessé wanîꞌpî Davi yun pe, pata esaꞌ pe tîweꞌsen.Moropai Davi wanîꞌpî Salomão yun pe. Mîîkîrî yan wanîꞌpî Urias noꞌpî rîꞌpî pe."
40,1,7,Moropai Salomão wanîꞌpî Roboão yun pe.Moropai Roboão wanîꞌpî Abias yun pe.Moropai Abias wanîꞌpî Asa yun pe.
40,1,8,Moropai Asa wanîꞌpî Josafá yun pe.Moropai Josafá wanîꞌpî Jorão yun pe.Moropai Jorão wanîꞌpî Uzias yun pe.
40,1,9,Moropai Uzia wanîꞌpî Jotão yun pe.Moropai Jotão wanîꞌpî Acaz yun pe.Moropai Acaz wanîꞌpî Ezequias yun pe.
40,1,10,Moropai Ezequias wanîꞌpî Manassés yun pe.Moropai Manassés wanîꞌpî Amom yun pe.Moropai Amom wanîꞌpî Josias yun pe.
40,1,11,Moropai Josias wanîꞌpî Jeconias yun pe moropai itonpayamîꞌ yun pe. Mîrîrî yai Babilônia pata pona Israelponkon yaapîtîꞌpî Babilônia ponkonya tîpoitîrîkon pe toꞌ eꞌtoꞌpe itarumaiꞌpî pe. Babilônia pona toꞌ yarîꞌpî toꞌya tanne Jeconias wanîꞌpî. Mîîkîrî Jeconias wanîꞌpî Salatiel yun pe.Moropai Salatiel wanîꞌpî Zorobabel yun pe.
40,1,13,Moropai Zorobabel wanîꞌpî Abiúde yun pe.Moropai Abiúde wanîꞌpî Eliaquim yun pe.Moropai Eliaquim wanîꞌpî Azor yun pe.
40,1,14,Moropai Azor wanîꞌpî Sadoque yun pe.Moropai Sadoque wanîꞌpî Aquim yun pe.Moropai Aquim wanîꞌpî Eliúde yun pe.
40,1,15,Moropai Eliúde wanîꞌpî Eleazar yun pe.Moropai Eleazar wanîꞌpî Matã yun pe.Moropai Matã wanîꞌpî Jacó yun pe.
40,1,16,"Moropai Jacó wanîꞌpî José yun pe. Mîîkîrî José wanîꞌpî Jesus Cristo yan Maria niyo pe. Mîîkîrî Jesus wanî Paapa nîmenkaꞌpî pe, Cristo pe tesaꞌsen pe. Sîrîrî warantî Abraão nurîꞌtî payanîꞌsan wanîꞌpî. Inkamoro wanîꞌpî asakîrîrî puꞌ pona tîîmoꞌtai 14 kaisarî. Moropai Davi nurîꞌtî payanîꞌsan wanîꞌpî Babilônia pata pona Israelyamîꞌ yarî toꞌya pîkîrî toꞌ wanîꞌpî asakîrîrî puꞌ pona tîîmoꞌtai 14 kaisarî nîrî. Moropai mîrîrî tîpo Cristo esenpotoꞌ weiyu pîkîrî asakîrîrî puꞌ pona tîîmoꞌtai 14 kaisarî nîrî toꞌ wanîꞌpî."
40,1,18,Jesus Cristo esenpotoꞌ wanîꞌpî sîrîrî warantî. Maria tîîse maasa tîniyotapa tînyo ton José yarakkîrî. Tîîse irawîrî more yan pe eenasaꞌ wanîꞌpî Morî Yekaton Wannî winîpai.
40,1,19,"Mîîkîrî José yarakkîrî Maria eꞌtoꞌ warayoꞌ wanîꞌpî Paapa maimu yawîrî tîîkoꞌmansen pe. Mîrîrî yeꞌnen yarakkîrî tîwanî namai José esenumenkaꞌpî teesepantoꞌkon yaretîꞌka pîꞌ, tîîse anîꞌya epuꞌtî pra yuꞌse awanîꞌpî. Maasa pra tewasirî Maria winîkîi imakuiꞌpî pe anîꞌ eseurîma namai."
40,1,20,"Mîrîrî pîꞌ José esenumenka koꞌmannîpî tanne Uyepotorîkon narimaꞌpî inserî esenpoꞌpî José pia iweꞌneꞌ. Moropai taꞌpîiya ipîꞌ: —José, Davi nurîꞌtî paarîꞌpî, eranneꞌ pe pra eꞌkî. Anoꞌpî pe Maria yapiꞌkî. Maasa pra mîîkîrî more yan pe Maria wanî manniꞌ, mîîkîrî man Morî Yekaton Wannî winîpainon pe."
40,1,21,"Moropai mîîkîrîya more warayoꞌ yenpo pe man. Moropai mîîkîrî eseꞌtîya pe nai Jesus pe iteseꞌ. Maasa pra mîîkîrîya tîpemonkonoyamîꞌ pîikaꞌtî pe man, toꞌ nîkupîꞌpî imakuiꞌpî winîpai —taꞌpîiya ipîꞌ."
40,1,22,"Tamîꞌnawîrî mîrîrî eꞌkupîꞌpî maasa pra aweꞌkupî kupî sîrîrî taꞌpî Uyepotorîkonya tîmaimu ekaremeꞌnen profeta nurîꞌtî pîꞌ. Taꞌpîiya see warantî:Aurînoꞌpî, warayoꞌ yarakkîrî siꞌpî pepîn ena pe man more yan pe.Moropai tînre ton yenpoiya warayoꞌ pe.Mîîkîrî eseꞌtî toꞌya pe man Emanuel kaiꞌmataꞌpîiya. Uurîꞌnîkon yarakkîrî Paapa wanî taatoꞌ mîrîrî Emanuel. Series, "
40,1,24,Moropai José pakaꞌpî tîwetun yeꞌka pe. Moropai îꞌ kaiꞌma taꞌpî Uyepotorîkon narimaꞌpî inserîya yawîrî ikupîꞌpîiya. Moropai Maria yarîꞌpîiya tewîꞌ ta tînoꞌpî pe.
40,1,25,Tîîse yarakkîrî awanî pra José wanîꞌpî. Tînre yenpoiya tîpose aakoꞌmamîꞌpî yarakkîrî tîweꞌse pra. Moropai Joséya mîîkîrî inre eseꞌtîꞌpî Jesus kaiꞌma.
40,2,1,Jesus Esenposaꞌ Eraꞌmapîꞌse Itîꞌsan IpîkkukonJesus esenpoꞌpî Judéia pata po tîweꞌsen cidade iteseꞌ Belém po. Mîrîrî yai Judéia pata ponkon koꞌmannîꞌnen pe Herodes wanîꞌpî. Miarî ya warayoꞌkon epuꞌnenan pe tîweꞌsanon wîtîꞌpî kaiwanoꞌ eraꞌma tîuyaꞌnîkon wenairî wei epaꞌkapîꞌtoꞌ winîpai Jerusalém pona.
40,2,2,"Moropai miarî teerepansaꞌkon pe ekaranmapoꞌpî toꞌya: —Oꞌnon pata Judeuyamîꞌ yepotorî pe esenpoꞌpî more nai? —taꞌpî toꞌya. —Anna yiꞌnî pîꞌ man yapurîi maasa pra kaiwanoꞌ, manniꞌ Uyepotorîkon esenpo ekaremeꞌnen eraꞌma pîꞌ anna man wei epaꞌkapîꞌtoꞌ winîkîi —taꞌpî toꞌya."
40,2,3,"Mîrîrî taa toꞌya eta tîuya yeꞌnen, pata esaꞌ Herodes atasiꞌsirunpaꞌpî. Moropai tamîꞌnawîronkon pemonkonyamîꞌ Jerusalém ponkon esiꞌnîpîꞌpî mîrîrî pîꞌ."
40,2,4,"Taatasiꞌsirunpai tîwanî yeꞌnen, mîîkîrîya teepîremasanon esanon muurukuntîꞌpî. Moropai Moisés nurîꞌtîya yenupantoꞌ pîꞌ yenupatonkon eperepîꞌpî. Moropai inkamoro ekaranmapoꞌpîiya oꞌnon pata mîîkîrî Cristo, Paapa nîmenkaꞌpî esenpo eꞌpainon kaiꞌma."
40,2,5,Mîîkîrî maimu yuukuꞌpî toꞌya: —Judéia pata po tîweꞌsen Belém po. Maasa pra mîrîrî warantî Paapa maimu ekaremeꞌnen profeta nurîꞌtîya imenukasaꞌ man —taꞌpî toꞌya.
40,2,6,"—See warantî aweꞌmenukasaꞌ man:“ ‘Judéia pata po tîweꞌsen, Belém wanî siꞌmîrikkî pe.Mîîwîni tîîse ipîkku pe puꞌkuru awanî tiaronkon cidade yentai.Maasa pra mîrîrî Belém cidade winîpai ipîkku pe tîweꞌsen esenpo pe man pemonkonyamîꞌ esaꞌ ton.Mîîkîrî wanî pe man upemonkonoyamîꞌ Judeuyamîꞌ yeꞌmaiꞌnorî pe’ taꞌpî Paapaya”taꞌpî profeta nurîꞌtîya."
40,2,7,"Mîrîrî eta tîuya tîpo, pata esaꞌ Herodesya aminke pai iipîꞌsan yannoꞌpî tîîpia, tamîꞌnawîronkonya epuꞌtî pra tîîse. Moropai toꞌ ekaranmapoꞌpîiya: —Îꞌ pensa puꞌkuru see mîrîrî kaiwanoꞌ esenposaꞌ eraꞌmaꞌpîyaꞌnîkon? —taꞌpîiya."
40,2,8,"Moropai toꞌ yaipontîꞌpîiya toꞌ wîtîtoꞌpe Belém pona. Taꞌpîiya toꞌ pîꞌ: —Atîtî moropai mîîkîrî more mîwatîi morî pe epuꞌtîkonpa. Moropai mîîkîrî more esenposaꞌ eposaꞌyaꞌnîkon ya, upîꞌ ekaremeꞌse maaiꞌtîi, uurî nîrî uttîtoꞌpe yapurîi —taꞌpîiya toꞌ pîꞌ."
40,2,9,"Mîrîrî taasaꞌ pata esaꞌya tîpo inkamoro epuꞌnenan wîtîꞌpî. Eꞌma taawîrî tuutîkon yeꞌka pe, inkamoroya wei epaꞌka winî tîneraꞌmaꞌpîkon kaiwanoꞌ eraꞌmaꞌpî. Mîrîrî kaiwanoꞌ wîtîꞌpî toꞌ rawîrî, moropai eemîꞌpamîꞌpî wîttî, ita mîîkîrî more eꞌtoꞌ yepoi. Inkamoro wanîꞌpî mararî pra taatausinpai mîrîrî kureꞌnan kaiwanoꞌ eraꞌmasaꞌ tîuyaꞌnîkon yeꞌnen."
40,2,11,Teerepansaꞌkon pe toꞌ ewomîꞌpî wîttî ta moropai mîîkîrî more eporîꞌpî toꞌya. Isan Maria pia awanîꞌpî. Toꞌ eꞌsekunkaꞌpî irawîrî moropai mîîkîrî yapurîꞌpî toꞌya. Mîrîrî tîpo iipia tîntîrîkon pe tînarîꞌpîkon yettapurîkaꞌpî toꞌya. Mîrîrîkon wanîꞌpî ouro pe moropai aꞌpusin pe moropai karaꞌ pe. Mîrîrîkon tîrîꞌpî toꞌya iipia.
40,2,12,"Moropai Paapaya taꞌpî inkamoro epuꞌnenan pîꞌ toꞌ weꞌneꞌpîꞌtoꞌ yaꞌ, toꞌ wetun tanne. Tîwennaꞌpokon pe pata esaꞌ Herodes poro toꞌ ennaꞌpo namai. Mîrîrî yeꞌnen inkamoro ennaꞌpoꞌpî tîpatakon yaꞌ tiaron eꞌma taawîrî."
40,2,13,"Jesus Yen Pe Iyunmanenya Egito Pata Pona.Inkamoro epuꞌnenan, aminke pai iipîꞌsan ennaꞌpoꞌpî tanne Uyepotorîkon narimaꞌpî inserî esenpoꞌpî José pia, iwetun tanne iweꞌneꞌ. Moropai taꞌpîiya ipîꞌ: —Epekî more isan yarakkîrî epekî Egito pata pona. Miarî makoꞌmamîi, apîꞌ îꞌ tauya pîkîrî. Maasa pra Herodesya mîîkîrî more yuwa pe man iwîpa kaiꞌma —taꞌpî inserîya ipîꞌ."
40,2,14,Mîrîrî yeꞌnen José pakaꞌpî moropai more isan yarakkîrî eepeꞌpî ewaron yaꞌ Egito pata pona.
40,2,15,"Moropai toꞌ koꞌmamîꞌpî miarî Herodes saꞌmanta tîpose. Mîrîrî eꞌkupîꞌpî pena aweꞌkupî kupî sîrîrî taꞌpî Uyepotorîkonya yawîrî, tîmaimu ekaremeꞌnen profeta nurîꞌtî pîꞌ.Uurîya unmu yannoꞌpî Egito pata poi eepaꞌkatoꞌpetaꞌpî profeta nurîꞌtîya. Inkamoro epuꞌnenan aminke pai iipîꞌsan warayoꞌkonya tenkuꞌtîsaꞌ epuꞌtî tîuya yeꞌnen pata esaꞌ Herodes ekoreꞌmaꞌpî mararî pra. Mîrîrî yeꞌnen tamîꞌnawîronkon moreyamîꞌ warayoꞌkon tîꞌka meꞌpoꞌpîiya asakîꞌne konoꞌ maꞌrankon Belém po. Moropai iwoi tîîkoꞌmansenon. Inkamoro moreyamîꞌ asakîꞌne konoꞌ maꞌrankon tîꞌka meꞌpoꞌpîiya maasa pra inkamoro warayoꞌkon aminke pai iipîꞌsanya, îꞌ pensa kaiwanoꞌ eraꞌmaꞌpî tîuyaꞌnîkon ekaremeꞌsaꞌ yeꞌnen. Mîrîrî warantî aweꞌkupîꞌpî pena Paapa maimu ekaremeꞌnen profeta nurîꞌtîya taꞌpî yawîrî. Entaimepîꞌnîtoꞌ eseta pe man Ramá pata po.Mîrîrî wanî karawannîtoꞌ.Mîrîrî wanî Raquel nurîꞌtî payanîꞌsan karau tînmukuyamîꞌ saꞌmanta pîꞌ.Mararî pra toꞌ karau pe man anîꞌya toꞌ tîꞌnapannîpî eserîke pra.Maasa pra tamîꞌnawîronkon toꞌ munkîyamîꞌ eꞌtîꞌkaꞌpî yeꞌnentaꞌpî Jeremiasya. Egito Pata Yapai Toꞌ EnnaꞌpoPata esaꞌ Herodes saꞌmantasaꞌ tîpo Uyepotorîkon narimaꞌpî inserî esenpoꞌpî José pia iweꞌneꞌ Egito pata po. Moropai taꞌpîiya: —Apakakî, ennaꞌpokî. More isan yarakkîrî tarîpai ennaꞌpokî Israel pata pona. Maasa pra manniꞌkan more wîî yuꞌse siꞌsan saꞌmantaꞌpî man."
40,2,21,Mîrîrî yeꞌnen José pakaꞌpî. More moropai isan yarakkîrî toꞌ ennaꞌpoꞌpî Israel pata pona.
40,2,22,"Tîîse itekare etaꞌpîiya Herodes munmurîꞌpî Arquelau wanî Judéia pata koꞌmannîꞌnen pe tîyun pataꞌpî yaꞌ. Mîrîrî yeꞌnen eranneꞌ pe awanîꞌpî, miarî ya ikoꞌmanse itîîpai pra. Moropai tîweꞌneꞌ inîꞌrî Paapa eseurîma etaꞌpîiya attî namai Judéia pata pona. Mîrîrî yeꞌnen José wîtîꞌpî Galiléia pata pona Judéia pata pona pra."
40,2,23,Moropai mîîkîrî koꞌmamîꞌpî Galiléia pata pon cidade iteseꞌ Nazaré po. Mîrîrî warantî aweꞌkupîꞌpî maasa pra pena aweꞌkupî kupî sîrîrî taꞌpî Paapa maimu ekaremeꞌnenya. Mîîkîrî profeta nurîꞌtîya taꞌpî yawîrî aweꞌkupîꞌpî. See warantî taꞌpîiya:Mîîkîrî esatî toꞌya pe man Nazaré pon kaiꞌma
40,3,1,"  Mîrîrî yai Jesus arentasaꞌ tanne, Batista nurîꞌtî erepamîꞌpî keren pona Judéia pata po. Miarî Paapa maimu ekaremeꞌpîtîꞌpî Batistaya."
40,3,2,"Taꞌpîiya: —Paapa yeseru yapisî pîꞌ esenumenkatî imakuiꞌpî ayeserukon tîrumakai. Maasa pra aminke pra tamîꞌnawîronkon esaꞌ pe Paapa iiꞌtoꞌ weiyu eseponî pîꞌ man! Tîpemonkonoyamîꞌ pîikaꞌtîiya kupî sîrîrî —taꞌpîiya.Pemonkon entaimepîꞌnî pîꞌ man keren po.Taiya: “Uyepotorîkon erepamî yeꞌmarî ton konekatî.Eꞌma yarakkanmokatî toꞌsarî eerepantoꞌpe”, taiyataꞌpî Isaíasya. Mîrîrî warantî Joãoya taꞌpî pemonkonyamîꞌ ekonekatoꞌpe Jesus Cristo erepamî rawîrî."
40,3,4,Mîîkîrî pon wanîꞌpî camelo siꞌpotîꞌpî pe. Moropai iworomî wanîꞌpî paaka piꞌpî pe. Mîîkîrî yaꞌreꞌ wanîꞌpî. Moropai itoꞌ wanîꞌpî kaira pe. Moropai wan wanîꞌpî iwuku pe.
40,3,5,"Mîrîrî yai Jerusalém po tîîkoꞌmansenon moropai tamîꞌnawîronkon Judéia pata po tîîkoꞌmansenon, moropai iren Jordão rîꞌpîkîrî tîîkoꞌmansenon wîtîpîtîꞌpî pia imaimu etai."
40,3,6,Inkamoroya imakuiꞌpî pe tîweꞌtoꞌkon ekaremekîꞌpî miarî. Moropai inkamoro yenpatakonaꞌpî Joãoya iren Jordão ka.
40,3,7,Mîrîrî yai Joãoya mararî pra fariseuyamîꞌ moropai saduceuyamîꞌ iipî eraꞌmaꞌpî tîîpia esenpatakonai. Inkamoro pîꞌ taꞌpî Joãoya: —Amîrîꞌnîkon wanî nariꞌ îkîiyamîꞌ yeꞌkatonkon warantî. Maasa pra imakuiꞌpî pe aweꞌtoꞌkon ayeserukon tîrumakai pra Paapa ekoreꞌmatoꞌ yapai eꞌpîikaꞌtîpai awanîkon. Tîîse mîrîrî warantî aweꞌpîikaꞌtîkon eserîke pra naatîi.
40,3,8,Mîrîrî yeꞌnen ayeserukon imakuiꞌpî pe aweꞌtoꞌkon rumakatî. Morî ayeserukon ton yapiꞌtî tamîꞌnawîronkonya ayeseru rîꞌpîkon rumakasaꞌyaꞌnîkon epuꞌtoꞌpe.
40,3,9,"Moropai kîkatî Paapaya utarumaꞌtîkon pepîn ipemonkono pe anna wanî yeꞌnen, maasa pra Abraão payanyamîꞌ pe anna wanî kîkatî. Îꞌ pe pra rî mîrîrî taayaꞌnîkon manniꞌ wanî. Maasa pra Abraão payanîꞌsan pe Paapaya seeniꞌ tîꞌ, miakanma eꞌpainon ayentakon."
40,3,10,"Aꞌkî, waꞌka moro man, yei yaꞌtîtoꞌ ton ikara kîꞌpî yapîꞌ. Manniꞌ yei morî pe teperu tîînen pepîn yaꞌtîtoꞌ ton tamîꞌnawîrî. Moropai mîrîrî yenumî toꞌya apoꞌ yaꞌ aarantoꞌpe."
40,3,11,"Tîîse uurîya amîrîꞌnîkon yenpatakona sîrîrî tuna ke neken, ayeserukon imakuiꞌpî kuꞌtoꞌyaꞌnîkon rumakasaꞌyaꞌnîkon ekaremeꞌnen pe. Tîîse uyeꞌmaꞌpî pîꞌ tiaron iipî. Mîîkîrî wanî uurî yentai meruntî ke. Ipîkku pe awanî yeꞌnen mîîkîrî pisaꞌsaꞌ yewa yeukauya eserîke pra awanî, uyentai awanî yeꞌnen. Mîîkîrîya amîrîꞌnîkon yenpatakona pe man ayesaꞌkon pe Morî Yekaton Wannî eꞌtoꞌpe moropai apoꞌ ke amîrîꞌnîkon yenpatakona pe man. ˻Mîrîrî warantî ikupîiya tamîꞌnawîrî imakuiꞌpî moꞌkapa kaiꞌma.˼"
40,3,12,Maasa pra mîîkîrî yenyaꞌ trigo sururukatoꞌ wanî. Mîrîrî ke isururukaiya. Ipiꞌpî koreꞌtapai imenkaiya. Mîrîrî sururukasaꞌ tîuya yaraꞌtîiya itenseꞌ yaꞌ. Mîrîrî piꞌpîrîꞌpî yannukuiya moropai ipoꞌtîiya apoꞌ yaꞌ eesiꞌnîpî neporîton pepîn yaꞌ —taꞌpî Joãoya toꞌ pîꞌ.
40,3,13," Mîrîrî yai Jesus wîtîꞌpî Galiléia poi iren Jordão ka, Batistaya tenpatakonatoꞌpe kaiꞌma."
40,3,14,Tîîse Joãoya teseru miakanmaꞌpî kaꞌneꞌ pe. Taꞌpîiya: —Uurî neken yenpatakonaya eꞌpai tîîse uyenpatakonakî taaya mîrîrî upîꞌ —taꞌpî Joãoya.
40,3,15,Tîîse Jesusya imaimu yuukuꞌpî: —Tîwîrî mîrîrî warantî ikupî eꞌpai awanî. Maasa pra mîrîrî warantî ikupîya yairî ituꞌse Paapa eꞌtoꞌ yawîrî awanî. Moropai —Îꞌ waniꞌ pra man —taꞌpî Batistaya.
40,3,16,"Mîrîrî pe rî tenpatakonasaiꞌya tîpo, tuna kapai Jesus eseuꞌka pe, kaꞌ esettapurukaꞌpî. Moropai Jesusya Paapa winîpainon Morî Yekaton Wannî autî eraꞌmaꞌpî tîpona wakuꞌka warantî. Moropai tîpona eereuta eraꞌmaꞌpîiya. Moropai kaꞌ poi Paapa eseurîmatoꞌ etaꞌpîiya. Taꞌpî Paapaya: —Mîserî unmu, uwakîri puꞌkuru. Kureꞌne ipîꞌ uurî atausinpa —taꞌpî Paapaya."
40,4,1," Mîrîrî tîpo Jesus yarîꞌpî Morî Yekaton Wannîya keren pona Makuiya yonpatoꞌpe kaiꞌma. Mîîkîrî koꞌmamîꞌpî miarî keren po. Asakîꞌne pemonkon wei 40 moropai asakîꞌne pemonkon ewaron kaisarî Jesus epîremapîtîꞌpî Paapa pîꞌ tekkari tonpai pra. Mîrîrî tîpo Jesus wanîꞌpî emiꞌne. Mîrîrî tanne Makui, pemonkonyamîꞌ yekaꞌnunkanen, iipîꞌpî iipia. Moropai taꞌpîiya ipîꞌ: —Innape see Paapa Munmu pe awanî. Mîrîrî yeꞌnen seeniꞌ tîꞌ miakanmakî ayu pe —taꞌpîiya Jesus pîꞌ."
40,4,4,"Jesusya mîîkîrî maimu yuukuꞌpî: —Paapa maimu eꞌmenukasaꞌ man see warantî:“Tiyu pîꞌ neken pemonkon koꞌmamî pepîn.Tîîse tamîꞌnawîrî îꞌ taasaꞌ Paapaya manniꞌ yawîrî aakoꞌmamî”,taasaiꞌya man —taꞌpî Jesusya."
40,4,5,Mîrîrî tîpo Makuiya Jesus yarîꞌpî Jerusalém cidaderî pona. Moropai yanuꞌnîpîꞌpîiya kawînan panpîꞌ epîremantoꞌ yewîꞌ nekaꞌta pona.
40,4,6,"Moropai taꞌpîiya Jesus pîꞌ: —Innape Paapa munmu pe awanî yeꞌnen, arapunkî tarîpai. Maasa pra Paapa maimuya taasaꞌ man:“Paapaya inserîyamîꞌ yarimaamîrî pîikaꞌtîi toꞌ iiꞌtoꞌpe.Inkamoroya ayapisî tenyakon ketîꞌ pona aꞌpu paꞌtîya namai”,taasaiꞌya man —taꞌpî Makuiya."
40,4,7,"Jesusya imaimu yuukuꞌpî: —Aꞌkî, Paapa maimu eꞌmenukasaꞌ man see warantî:“Ayepotorî Paapa tonpai pra eꞌkî”,taasaꞌ Paapa maimuya man —taꞌpî Jesusya."
40,4,8,"Moropai inîꞌrî Makuiya Jesus yarîꞌpî kawînan wîꞌ pona. Miarî siꞌma tamîꞌnawîron patakon yenpoꞌpîiya, morî pe pata wanî moropai ipîkku pe awanî yenpoꞌpîiya Jesus pia. Moropai taꞌpîiya Jesus pîꞌ: —Tamîꞌnawîrî sîrîrî tîrîuya eꞌpainon aapia amîrî pe ipîkku pe awanîpa, sîrîrî uyapurîi aweꞌsekunka ya —taꞌpî Makuiya."
40,4,10,"Jesusya mîîkîrî maimu yuukuꞌpî. Taꞌpîiya Makui pîꞌ: —Uyeyaton, atarimakî uupiapai. Maasa pra Paapa maimu eꞌmenukasaꞌ man see warantî:“Ayepotorî neken Paapa yapurîkî.Mîîkîrî maimu yawîrî neken akoꞌmankî”,taasaiꞌya man —taꞌpî Jesusya Makui pîꞌ."
40,4,11,Mîrîrî tîpo Makuiya Jesus rumakaꞌpî. Moropai inserîyamîꞌ iipîꞌpî Jesus pia. Inkamoroya ipîikaꞌtîꞌpî.
40,4,12," Batista yarakkansaꞌ toꞌya yekare etasaꞌ tîuya pe, Jesus wîtîꞌpî Galiléia pata pona."
40,4,13,"Nazaré po aakoꞌmamî pra awanîꞌpî. Tîîse Cafarnaum cidaderî pona ikoꞌmanse attîꞌpî. Mîrîrî wanîꞌpî Galiléia kuꞌpî ena po tîweꞌsen pe. Zebulom pata po tîweꞌsen pe, moropai Naftali pata pon pe nîrî awanîꞌpî."
40,4,14,"Mîrîrî poro attîꞌpî maasa pra pena attî pe man taꞌpî Paapa maimu ekaremeꞌnen profeta nurîꞌtîya yawîrî. Miarî Zebulom pata ponamoropai Naftali pata ponamoropai ikuꞌpî rîꞌpîkîrî pata ponamoropai iren Jordão ratai pata,manniꞌ pata Judeuyamîꞌ pepîn pataꞌseꞌ pona aꞌka erepamî kupî sîrîrî.Mîrîrî patakon wanî Galiléia pe iteseꞌ. Miarî pemonkonyamîꞌ koꞌmamî ewaron ta.Tîîse inkamoroya kureꞌnan aꞌka eraꞌma kupî sîrîrî.Eranneꞌ pe inkamoro koꞌmamî tîîsaꞌmantatoꞌkon pîꞌ,tîîse kureꞌnan aꞌka erepamî kupî sîrîrî toꞌ piataꞌpî Paapa maimu ekaremeꞌnen nurîꞌtîya."
40,4,17,"Mîrîrî pata pai Jesusya Paapa maimu ekaremekî piaꞌtîꞌpî. Taapîtîꞌpîiya see warantî toꞌ pîꞌ: —Paapa yeseru yapisî pîꞌ esenumenkatî, imakuiꞌpî ankupîꞌpîkon tîrumakai sîrîrî pata pai. Maasa pra aminke pra tamîꞌnawîronkon esaꞌ pe Paapa iiꞌtoꞌ eseponî pîꞌ man. Tîpemonkonoyamîꞌ pîikaꞌtîiya kupî sîrîrî —taꞌpî Jesusya pemonkonyamîꞌ pîꞌ."
40,4,18," Mîrîrî yai Galiléia kuꞌpî rîꞌpîkîrî tuutî yeꞌka pe, asakîꞌnankon takon yarakkîronkon moroꞌyamîꞌ yapiꞌnenan eraꞌmaꞌpî Jesusya. Tarrafa ke inkamoro wanîꞌpî Simão, tiaron iteseꞌ Pedro. Moropai itakon André wanîꞌpî. Moroꞌyamîꞌ yapisî pîꞌ toꞌ wanîꞌpî mîrîrî ikuꞌpî ka."
40,4,19,Jesusya taꞌpî toꞌ pîꞌ: —Aaseꞌnîkon upîkîrî ayenupatoꞌpeuyaꞌnîkon. Îꞌ kaiꞌma upemonkono pe pemonkonyamîꞌ kupîkonpa. Moroꞌyamîꞌ yapisîyaꞌnîkon manniꞌ warantî toꞌ maakonpa —taꞌpîiya.
40,4,20,Inkamoroya kaꞌneꞌ pe teesemiꞌtapai moroꞌyamîꞌ yapiꞌtoꞌ tîuyaꞌnîkon rumakaꞌpî moropai toꞌ wîtîꞌpî Jesus pîkîrî.
40,4,21,"Inîꞌrî miarî ya panpîꞌ tuutîi, tiaronkon takon yarakkîronkon nîrî eraꞌmaꞌpî Jesusya. Inkamoro wanîꞌpî Zebedeu munkîyamîꞌ pe. moropai itakon João, inkamoro wanîꞌpî tîyunkon pokonpe kanau yaꞌ. Tîtarrafarikon rumentannîꞌpîtî pîꞌ toꞌ tîîse Jesusya toꞌ yannoꞌpî."
40,4,22,Moropai inkamoroya tîyunkon nîmîꞌpî moropai tîkanaukon nîmîꞌpî toꞌya. Moropai toꞌ wîtîꞌpî Jesus pîkîrî.
40,4,23,Mîrîrî yai Jesus asarîꞌpî tamîꞌnawîrî Galiléia pata poro toꞌ epereꞌtoꞌkon yewîꞌ tapîꞌ. Toꞌ yenupa pinunpaꞌpîiya morî itekare pîꞌ. Tamîꞌnawîronkon esaꞌ pe Paapa iipî kupî ekaremeꞌpîtîꞌpîiya. Moropai priꞌyawonkon pepîn yepiꞌtî pinunpaꞌpîiya tamîꞌnawîron toꞌ yeparankon yapai.
40,4,24,Mîrîrî warantî ikupî Jesusya yekare esetaꞌpî tamîꞌnawîrî Síria pata poro. Mîrîrî yeꞌnen pemonkonyamîꞌya tonpakon priꞌya pra tîweꞌsanon enepîꞌpî toꞌya. Tîmoronkon epuꞌnenan tamîꞌnawîron pîꞌ oꞌmaꞌkon yarakkîrî tîweꞌsanon moropai asakoiꞌkon pepîn ekeꞌnepamîꞌsan enepîꞌpî toꞌya toꞌ yepiꞌtîtoꞌpe Jesusya kaiꞌma. Moropai inkamoro yepiꞌtîꞌpîiya tamîꞌnawîrî.
40,4,25,Arinîkon pemonkonyamîꞌ wîtîpîtîꞌpî Jesus pîkîrî Galiléia pata ponkon Decápolis pata ponkon Jerusalém pata ponkon Judéia pata ponkon moropai iren Jordão ratai ponkon wîtîpîtîꞌpî Jesus pia.
40,5,1,Wîꞌ Po Siꞌma Jesusya Itekare EkaremekîArinîkon pemonkonyamîꞌ eraꞌma tîuya pe Jesus enukuꞌpî wîꞌ pona. Moropai eereutaꞌpî. Eereutasaꞌ tanne inenupaꞌsan ipemonkonoyamîꞌ iipîꞌpî iipia aminke pra. Moropai inkamoro yenupa piaꞌtîꞌpîiya. Taꞌpîiya toꞌ pîꞌ:
40,5,3,—Morî pe puꞌkuru mannankan îꞌ ton pra tîweꞌsanon wanî. Mannankan Paapa pia tîntîrîkon ton pra awanî epuꞌnenan.Morî pe toꞌ wanî maasa pra inkamoro esaꞌ pe Paapa wanî moropai ipemonkono pe toꞌ koꞌmamî.
40,5,4,"Morî pe puꞌkuru mannankan tîkaruwasenon wanî.Imakuiꞌpî pîꞌ toꞌ karau tanne, Paapaya toꞌ pîikaꞌtî taatausinpai toꞌ eꞌtoꞌpe."
40,5,5,"Morî pe puꞌkuru mannankan moo tîweꞌsanon, tiwinarî teekoreꞌmasanon pepîn wanî.Morî pe toꞌ wanî maasa pra sîrîrî pata tîrî Paapaya toꞌ pataꞌseꞌ ton."
40,5,6,Inkamoro wanî mannankan emiꞌne tîweꞌsanon moropai tuna aninnîpai tîweꞌsanon warantî.Morî pe toꞌ wanî maasa pra inkamoro pia Paapaya teseru kuꞌtoꞌpe toꞌya itîrî toꞌ pia.
40,5,7,"Morî pe puꞌkuru mannankan pemonkonyamîꞌ saꞌnamanenan wanî,maasa pra toꞌ saꞌnama Paapaya."
40,5,8,"Morî pe puꞌkuru mannankan imakuiꞌpî ton pra tîweꞌsanon wanî,maasa pra inkamoroya Paapa eraꞌma."
40,5,9,Morî pe puꞌkuru mannankan pemonkonyamîꞌ ekoreꞌmaꞌsan manaꞌpokanenan wanî.Maasa pra inkamoro manaꞌpokanenan esatî toꞌya Paapa munkî pe.
40,5,10,"Yairî Paapa yeseru kupî toꞌya wenai toꞌ tarumaꞌtî toꞌya.Inkamoro awanî taatausinpai maasa pra Paapa, tesaꞌkon pia toꞌ koꞌmamî ipemonkono pe,—taꞌpî Jesusya toꞌ pîꞌ."
40,5,11,"—Morî pe puꞌkuru amîrîꞌnîkon wanî teuren amuꞌtunpakon toꞌya tanne. Moropai awinîkîiꞌnîkon toꞌ eseurîma seruꞌyeꞌ pe. Moropai tuꞌke imakuiꞌpî kupî toꞌya awinîkîiꞌnîkon upemonkono pe awanîkon wenai. Mîrîrî yeꞌnen taatausinpai puꞌkuru eꞌtî mararî pra. Maasa pra aapiaꞌnîkon tîntîrî ton konekasaꞌ Paapaya man kaꞌ po. Mîrîrî warantî nîrî pena amîrîꞌnîkon rawîronkon Paapa maimu ekaremeꞌnenan profetayamîꞌ nurîꞌsan tarumaꞌtîꞌpî toꞌya, atarumaꞌtîuyaꞌnîkon manniꞌ warantî —taꞌpîiya."
40,5,13," Jesusya toꞌ yenupa koꞌmannîpîꞌpî. Taꞌpîiya: —Amîrîꞌnîkon yeseru wanî pan warantî morî pe pemonkonyamîꞌ pîikaꞌtîton pe. Tîîse inîꞌmîra pan enasaꞌ ya, morî pe awanî pepîn. Ipoꞌmîra awanî. Pan pe awanî pepîn. Moropai mîrîrî wanî îꞌ pe pra rî. Moropai mîrîrî papo toꞌya poro pona pemonkonyamîꞌya mîrîrî yakiꞌtapapîtî tuutîkon kaisarî."
40,5,14,"Moropai tiaron ekaremekîꞌpîiya. Taꞌpîiya: —Amîrîꞌnîkon yeseru wanî pata weiyu warantî tamîꞌnawîronkon neraꞌmaton pe. Aꞌkî, cidade konekasaꞌ wîꞌ po tîweꞌsen eraꞌma tamîꞌnawîronkonya eꞌpainon. Teeseraꞌmasen pepîn eena eserîke pra awanî, kawîne tîwanî yeꞌnen aronne eeseraꞌma koꞌmannîpî. Moropai anîꞌya tîꞌkumaꞌtu yawittanîpî pepîn eꞌpainon waikîraꞌpî yoꞌkoi itîrîpa. Tîîse yawittanîpîiya itaponseꞌ pe tînkonekaꞌpî pona itîrîpa. Tamîꞌnawîronkon wîttî ta tîweꞌsanonya eraꞌmatoꞌpe toꞌ weiyuꞌmatoꞌpeiya. Mîrîrî warantî nîrî amîrîꞌnîkon yeseru eꞌpai awanî aweiyukon warantî. Tiaronkonya ayeserukon eraꞌmatoꞌpe morî pe puꞌkuru. Moropai mîrîrî ayeserukon wenai inkamoroya nîrî Paapa kaꞌ pon yapurîtoꞌpe —taꞌpîiya."
40,5,17,Jesus Eseurîma Moisés Nurîꞌtîya Yenupantoꞌ PîꞌInîꞌrî Jesus eseurîmaꞌpî. Taꞌpîiya: —Moisés nurîꞌtîya ayenupatoꞌkon moropai penaronkon Paapa maimu ekaremeꞌnenan profetayamîꞌ nurîꞌtîya ayenupatoꞌkon yaretîꞌkai uuiꞌsaꞌ kaiꞌma kîsenumenkatî. Mîrîrî yaretîꞌkai uuiꞌsaꞌ pra wai. Tîîse uuipîꞌpî îꞌ taatoꞌpe awanî ekaremeꞌse apîꞌnîkon. Moropai mîrîrî unkupî ekaremeꞌsaiꞌya yawîrî ikuꞌtoꞌpeuya uuipîꞌpî.
40,5,18,"Maasa yairon pîꞌ tauya etatî. Kaꞌ moropai pata ataretîꞌka pîkîrî, Moisésya yenupantoꞌ ataretîꞌka pepîn. Tîîse tamîꞌnawîrî aakoꞌmamî itonpa emoꞌka pepîn. Tîîse tamîꞌnawîrî taasaiꞌya yawîrî aweꞌkupî eꞌtoꞌ yawîrî tamîꞌnawîron ataretîꞌka pîkîrî."
40,5,19,"Tîîse anîꞌya Moisésya yenupantoꞌ yawîrî ikupî tanne tîîse tiwin mîrikkî ipuremeꞌsaiꞌya ya, moropai mîrîrî ke tiaron yenupaiya ya, ikupî tîuya manniꞌ warantî. Paapa pia mîîkîrî wanî tiaronkon ipemonkonoyamîꞌ maꞌre awanî. Tîîse anîꞌya Moisésya yenupantoꞌ yawîrî puꞌkuru ikupî ya moropai mîrîrî ke tiaronkon yenupaiya ya innape kupî tîuya manniꞌ warantî, mîîkîrî wanî ipîkku pe puꞌkuru Paapa pia, tiaronkon ipemonkonoyamîꞌ yentai."
40,5,20,"Maasa pra tauya sîrîrî apîꞌnîkon. Morî ayeserukon awanî ya, manniꞌkan Moisés nurîꞌtîya yenupantoꞌ pîꞌ yenupatonkon yeseru kaisarî moropai fariseuyamîꞌ yeseru kaisarî, ipemonkono pe aakoꞌmamîkon pepîn Paapa pia. Tîîse morî panpîꞌ toꞌ yeseru yentai ayeserukon eꞌpai awanî aakoꞌmamîkonpa Paapa pia ipemonkono pe —taꞌpî Jesusya toꞌ pîꞌ."
40,5,21,“Pemonkon kîꞌwîtî. Anîꞌya pemonkon wîîsaꞌ ya mîîkîrî yarî eꞌpai awanî ipîkku tîweꞌsen juiz pia”.
40,5,23,"Mîrîrî yeꞌnen Paapa yapurî pe antîrî tîrîya yai tîîse awenpenata ayonpa awinîkîi ekoreꞌmaꞌpî moro awanî pîꞌ. Mîrîrî tanne, moro antîrî nîmîkî moropai atîkî eꞌmaiꞌ pe ayonpa pia. Yarakkîrî ayeseru konekata. Moropai tamîꞌnawîrî morî pe teekonekai ennaꞌpokî Paapa yapurî pe antîrî tîrîpa."
40,5,25,"Mîrîrî warantî ayeyatonya ayarî ya juiz pia, kaꞌneꞌ pe ayeserukon konekatî ayeyaton yarakkîrî apîꞌ eeseurîma rawîrî. Mîrîrî kupîya pra awanî ya, ayarîiya ipîkku pe tîweꞌsen pia. Moropai mîîkîrî juizya amîrî rumaka surara yenyaꞌ. Moropai mîîkîrîya ayarakkamo atarakkannîtoꞌ ta. Tauya sîrîrî apîꞌ mîrîrî atarakkannîtoꞌ tapai eepaꞌka pepîn kaꞌneꞌ pe. Tamîꞌnawîrî mîrîrî ankupîꞌpî yeꞌmaya pîkîrî aakoꞌmamî —taꞌpî Jesusya."
40,5,27,“Tînoꞌpî ke siꞌma wîriꞌsanyamîꞌ yarakkîrî tîweꞌse pra eꞌtî. Moropai tînyo ke siꞌma tiaron warayoꞌ yarakkîrî tîweꞌse pra eꞌtî”.
40,5,28,"Tîîse uurîya taa sîrîrî apîꞌnîkon anîꞌya wîriꞌ eraꞌma ya, moropai yarakkîrî eꞌpai tîwanî pîꞌ eesenumenka ya, yarakkîrî mîîkîrî eꞌsaꞌ mîrîrî tewan yaꞌ."
40,5,29,"Mîrîrî yeꞌnen wîriꞌ eraꞌmaya ya ayenu meruntî winon ke imakuiꞌpî kupîya emapuꞌtîiya. Mîrîrî namai imoꞌkakî, yenunkî imakuiꞌpî kupîya namai. Maasa pra asakîꞌne ayenu tîîse, imakuiꞌpî kuꞌsaꞌya ya, attî apoꞌ yaꞌ ankupîꞌpî wenai. Mîrîrî yeꞌnen morî pe panpîꞌ awanî itenu pra aakoꞌmamî ya imakuiꞌpî tîkuꞌse pra."
40,5,30,"Moropai ayenya meruntî winonya imakuiꞌpî kupîya emapuꞌtî ya, mîrîrî merenkîꞌkî moropai yenunkî imakuiꞌpî kupîya namai. Maasa pra ayenya merenkîꞌsaꞌya ya, aakoꞌmamî enen ipatîkarî. Mîrîrî wanî morî pe panpîꞌ, asakîꞌne ayenya tîîse apoꞌ yaꞌ attî yentai —taꞌpî Jesusya."
40,5,31,"  —Taasaꞌ toꞌya man nîrî see warantî:“Anîꞌya tînoꞌpî rumaka ya, irumaka tîuya kaaretarî tîrîiya eꞌpai awanî iipia”,taa toꞌya. Tîîse uurîya taa sîrîrî apîꞌnîkon, anîꞌya tînoꞌpî rumaka ya tiaron warayoꞌ yarakkîrî aweꞌsaꞌ pra tîîse, mîîkîrîya imakuiꞌpî kupî tînoꞌpîya emapuꞌtî mîrîrî. Maasa pra tiaron warayoꞌ yarakkîrî awanî emapuꞌtîiya aaniyotasaꞌ ya. Moropai manniꞌ warayoꞌ yarakkîrî awanî manniꞌya nîrî imakuiꞌpî kupî —taꞌpî Jesusya."
40,5,33,"—Epuꞌnenan nîrî amîrîꞌnîkon pena atamokon nurîꞌtî pîꞌ îꞌ kaiꞌma taꞌpî.“Îꞌ taasaꞌyaꞌnîkon ya Paapa pîꞌ, taꞌpîyaꞌnîkon yawîrî ikuꞌtî, seruꞌyeꞌ pe tîweꞌse pra”,taa toꞌya. Tîîse uurîya taa sîrîrî apîꞌnîkon. Amîrîꞌnîkon esenumenka see warantî. Paapa winîkîi pra tauya ya, îꞌ waniꞌ awanî pepîn îꞌ taꞌpîuya yawîrî pra ikupîuya, taayaꞌnîkon. Tîîse kaꞌ winîkîi teeseurîmai pra eꞌtî. Maasa pra Paapa yaponseꞌ pe awanî mîrîrî mîîtoꞌpe. Moropai pata winîkîi tîkai pra eꞌtî. Maasa pra Paapa puu yaponseꞌ pe awanî mîrîrî mîîtoꞌpe. Moropai Jerusalém cidaderî winîkîi tîkai pra eꞌtî. Maasa pra Paapa pataꞌseꞌ pe awanî mîrîrî mîîtoꞌpe. Moropai apuꞌpai winîkîi tîkai pra eꞌtî. Maasa pra apuꞌpai siꞌpo miakanmaya pepîn eꞌpainon aimutun pe aweꞌtoꞌpe. Moropai aimutun miakanmaya pepîn îrikkutun pe aweꞌtoꞌpe."
40,5,37,"Mîrîrî yeꞌnen îꞌ winîkîi takai pra eꞌtî, innape amaimukon wanî ekaremekîkonpa. Tîîse amaimukon eꞌpai awanî see warantî: Inna, kaane, kaiꞌma. Maasa pra tuꞌkan îꞌ taatoꞌyaꞌnîkon amaimukon wanî makui winîpai tuiꞌsen pe."
40,5,38,"Jesusya taꞌpî: —Îꞌ taꞌpî toꞌya epuꞌnenan amîrîꞌnîkon:“Anîꞌya ayenu pona apaꞌtî ya, mîîkîrî ayenu yai apaꞌtîtîponya tîmoron epuꞌtî eꞌpai awanî akaisarî. Moropai mîrîrî warantî aye pona apaꞌtîtîponya tîmoron epuꞌtî eꞌpai awanî akaisarî ayeꞌmapa”,taa Moisés nurîꞌtîya yenupantoꞌ. Tîîse uurîya taa sîrîrî apîꞌnîkon, amîrî winîkîi imakuiꞌpî kuꞌnen pîꞌ teeseꞌmai pra eꞌkî. Anîꞌya ayenpata pona apaꞌtî ya, iratai winî eraꞌtîkî apaꞌtîtoꞌpeiya."
40,5,40,"Moropai anîꞌya ayarî ya ipîkku tîweꞌsen juiz pia apon ke yeꞌmapa, tîwî apon moꞌkaiya. Tîwî ayaꞌsan nîrî yarîiya îꞌ rî kîꞌkupîi mîîkîrî yarakkîrî."
40,5,41,"Moropai anîꞌya taa ya apîꞌ: “Uyemanne yaakî aminke puꞌkuru pra tiwin quilómetro kaisarî”, taiya ya, itîîpai pra awanî tanne, tîîse yaakî asakîꞌne quilómetros kaisarî yarîya eꞌpai awanî, tuꞌse awanîꞌpî yentai."
40,5,42,"Moropai anîꞌ erepamî ya aapia îꞌ rî esaꞌse. Mîîkîrî pia inesatîꞌpî tîîkî. Moropai anîꞌ erepamî ya aapia tîniru esaꞌse, aꞌnokoꞌpî pe eraꞌmakî tîwî tîkuꞌse pra —taꞌpî Jesusya."
40,5,43," —Îꞌ taꞌpî toꞌya epuꞌnenan amîrîꞌnîkon:“Ayonpa awakîrikon puꞌkuru saꞌnama eꞌpai awanî. Moropai ayeyaton kuꞌtî ayewanma pe”,taa toꞌya. Tîîse uurîya taa sîrîrî apîꞌnîkon, anîꞌ ayeyatonkon pe tîweꞌsen wanî ya, mîîkîrî saꞌnamatî kureꞌne. Moropai epîrematî mîîkîrî atarumaꞌtînenkon pona. Mîrîrî warantî ikupîyaꞌnîkon ya, ayunkon kaꞌ pon munkîyamîꞌ pe awanîkonpa. Maasa pra mîîkîrîya tamîꞌnawîronkon ton pe wei tîrî, morîkon ton pe moropai imakuiꞌsan ton pe. Mîîkîrîya konoꞌ tîrî, morî kuꞌnenan ton pe moropai imakuiꞌpî kuꞌnenan ton pe. Tîîse amîrîꞌnîkonya awakîrikon neken ayonpakon saꞌnama ya tiaronkon tîsaꞌnamai pra. Tîîse îꞌ ton pe mîrîrî warantî siꞌma “Paapa winîpainon yapisîuya”, kaiꞌma eesenumenkakon? Aꞌkî, mîrîrî warantî nîrî imakuiꞌsanya, tîniru yapisî pîꞌ teesenyakaꞌmasanonya ikupî."
40,5,47,"Moropai eeseurîmakon ya awakîrikon neken ayonpakon yarakkîrî, tiaronkon yarakkîrî teeseurîmai pra, îꞌ pe pra rî awanî. Mîrîrî warantî Paapa epuꞌnenan pepînya nîrî ikupî."
40,5,48,"Mîrîrî yeꞌnen yairî puꞌkuru eꞌtî eꞌtoꞌ yawîrî. Yairî puꞌkuru ayunkon Paapa, kaꞌ pon awanî manniꞌ warantî awanîkonpa —taꞌpî Jesusya."
40,6,1,"Tîweꞌtarumaꞌtîsanon Pia Untîrîkon Pîꞌ EeseurîmaJesusya taa koꞌmannîpî: —Aka! tîwarî panpîꞌ eꞌtî Paapa yapurî yeseru pîꞌ. Tiaronkonya ayeraꞌmatoꞌkon pe pra neken. Mîrîrî warantî ikupîyaꞌnîkon ya, Paapa, ayunkon kaꞌ pon nîtîrî, iwinîpainon yapisîyaꞌnîkon pepîn. Mîrîrî yeꞌnen anîꞌ tîweꞌtarumaꞌtîsen pia îꞌ rî tîîsaꞌyaꞌnîkon ya, “Mîrîrî kin tîrî pîꞌ wai koo iipia rî”, kîkatî, manniꞌkan seruꞌyeꞌ pe teesenkuꞌtîsanonya ikupî warantî pra. Maasa pra inkamoroya ikuꞌpîtî Judeuyamîꞌ epereꞌtoꞌkon yewîꞌkon kaisarî. Moropai pemonkonyamîꞌ wîtîtoꞌkon, eꞌmakon kaisarî pemonkonyamîꞌya tapurîtoꞌkon pe kaiꞌma. Ayenkuꞌtîuyaꞌnîkon pepîn, maasa Paapa winîpainon yapisî toꞌya pepîn. Maasa pra aasîrî pemonkonyamîꞌ piapai yapisîꞌpî toꞌya."
40,6,3,"Tîîse amîrîya îꞌ rî tîrî ya, tîweꞌtarumaꞌtîsen pia itîîkî amaꞌ pe, anîꞌ ayonpa pîꞌ teekaremeꞌse pra, îꞌ kuꞌsaꞌya epuꞌtîiya namai. Mîrîrî antîrîꞌpî epuꞌtî anîꞌya eꞌpai pra man. Tîîse ayun, tamîꞌnawîron eraꞌmanenya îꞌ kuꞌsaꞌya eraꞌma. Mîrîrî wenai aapia tîntîrî tîrîiya."
40,6,5,"—Eepîremakon ya, manniꞌkan seruꞌyeꞌ pe tîweꞌsanonya ikupî warantî kîꞌkuꞌtîi. Maasa pra inkamoro epîremapîtî Judeuyamîꞌ epereꞌtoꞌkon yewîꞌkon tapîꞌ satippe siꞌma. Moropai toꞌ epîremapîtî eꞌmakon, pemonkonyamîꞌ wîtîtoꞌ, eꞌmakon eraꞌtîtoꞌkon ta pîꞌ siꞌma. Tamîꞌnawîronkon pemonkonyamîꞌya teraꞌmatoꞌkon pe kaiꞌma, mîrîrî kupî toꞌya. Ayenkuꞌtîuyaꞌnîkon pepîn. Inkamoroya tamîꞌnawîrî tînapisîkon yapisîꞌpî pemonkonyamîꞌ winîpai, Paapa winîpai îꞌ yapisî toꞌya pepîn."
40,6,6,"Tîîse mîrîrî warantî pra amîrîꞌnîkonya ikupî eꞌpai man. Eepîremakon ya, ayewîꞌkon ta ewontî. Moropai ayewîꞌkon manaꞌta yarakkantî, anîꞌya ayeraꞌmakon namai. Moropai epîrematî, manniꞌ anîꞌ neraꞌma pepîn, Paapa pîꞌ. Moropai mîîkîrî tamîꞌnawîrî îꞌ konekayaꞌnîkon eraꞌmanenya tîntîrî tîrî aapiaꞌnîkon."
40,6,7,"Eepîrematoꞌkon yai, eepîremakon ya, seꞌ tapairî mai tinnaꞌpopîꞌse pra eꞌtî, manniꞌkan Paapa epuꞌnenan pepînya ikupî manniꞌ warantî. Maasa pra inkamoro epîrema kusan pe tiwinan manaꞌpopîtî pîꞌ toꞌ koꞌmamî. Mîrîrî warantî neken Paapaya teepîremantoꞌkon eta kaiꞌma toꞌ esenumenka."
40,6,8,"Mîrîrî yeꞌnen tauya sîrîrî, inkamoro warantî pra eꞌtî. Maasa pra Paapa ayunkonya tamîꞌnawîron îꞌ ituꞌse aweꞌtoꞌkon epuꞌtî pîꞌ man, maasa esatîyaꞌnîkon rawîrî epuꞌtî pîꞌ man."
40,6,9,"Mîrîrî yeꞌnen tauya sîrîrî, epîrematî see warantî:“Paapa anna yunkon, amîrî kaꞌ po tîîkoꞌmansen.Tamîꞌnawîronkonya morî pe puꞌkuru amîrî wanî epuꞌtî yuꞌse wai."
40,6,10,"Asiꞌkî anna pia, anna esaꞌ pe awanîpa.Ituꞌse aweꞌtoꞌ yawîrî ikupî annaya yuꞌse wai,tarîniꞌ sîrîrî non pona, morî pe puꞌkuru kaꞌ po awanî manniꞌ warantî."
40,6,11,"Sîrîrîpe ituꞌse anna eꞌtoꞌ tîîkî, anna yekkari ton.Itîîkî anna pia îꞌ ton pra anna wanî namai, Paapa."
40,6,12,"Moropai Paapa, anna nîkupîꞌpî imakuiꞌpî awinîkîi ikuꞌkî aawanmîra,anna wanmîra tamîꞌnawîronkon nîkupîꞌpî imakuiꞌpî anna winîkîi kupî annaya warantî."
40,6,13,Meruntî ke amîrî wanî tamîꞌnawîronkon yentai ipatîkarî.Mîrîrî warantî awanî pe man”.Sîrîrî warantî epîrematî —taꞌpî Jesusya.
40,6,14,"—Aꞌkî, tauya sîrîrî apîꞌnîkon. Anîꞌkan nîkupîꞌpî imakuiꞌpî awinîkîiꞌnîkon kupîyaꞌnîkon ya aawanmîraꞌnîkon, Paapa kaꞌ ponya nîrî tîîwanmîra ikupî, imakuiꞌpî ankupîꞌpîkon. Tîîse aawanmîraꞌnîkon imakuiꞌpî toꞌ nîkupîꞌpî kupîyaꞌnîkon pra awanî ya, mîrîrî warantî nîrî Ayunkonya ankupîꞌpîkon imakuiꞌpî kupî pepîn tîîwanmîra."
40,6,16,"Moropai ayekkarikon tonpai pra eepîremakon ya, yairî maꞌre ayenpatakon tîkuꞌse pra eꞌtî, manniꞌkan teesenkuꞌtîsanonya ikupî manniꞌ warantî. Aꞌkî inkamoroya mîrîrî warantî ikupî maasa pra tamîꞌnawîronkonya tekkarikon tonpai pra teepîremakon eraꞌmatoꞌpe kaiꞌma. Ayenkuꞌtîuyaꞌnîkon pepîn, aasîrî tamîꞌnawîronkon pemonkonyamîꞌ teraꞌmatîponoꞌsan winîpai yapisîꞌpî toꞌya. Inîꞌ panpîꞌ yapisî toꞌya pepîn Paapa piapai."
40,6,17,"Tîîse amîrîꞌnîkon epîrema ya, ayekkarikon tonpai pra, ayenpatakon ronatî. Moropai apuꞌpaikon yakinatî, tiaronkonya ayekkarikon tonpai pra eepîremakon epuꞌtî namai. Tîîse Ayunkon neken, Paapa anîꞌ neraꞌma pepînya ayepuꞌtîkon ayekkarikon tonpai pra eepîremakon. Moropai mîîkîrîya, amaꞌ pe îꞌ kupîyaꞌnîkon eraꞌmanenya tîntîrî tîrî aapiaꞌnîkon."
40,6,19,"   Moropai taꞌpîiya: —Tarî non po ipîkku pe awanîkon pîꞌ teesenumenkai pra eꞌtî. Maasa pra tarî mîrîrî ayemannekon, aponkon yaku oꞌmaꞌkonya. Moropai tarî amaꞌyeꞌkonya ayamaꞌrunpakon."
40,6,20,"Mîrîrî warantî awanî namai, ayemannekon ton konekayaꞌnîkon yuwatî kaꞌ po. Miarî oꞌmaꞌya aponkon yaku pepîn. Miarî ayemannekon karau pepîn, aataretîꞌka pepîn. Moropai miarî amaꞌyeꞌkonya ayamaꞌrunpakon pepîn."
40,6,21,"Miarî ikonekatî, maasa pra oꞌnon pata po ayemannekon konekasaꞌyaꞌnîkon ya, manniꞌ pata eesenumenkatoꞌkon wanî aakoꞌmamîkon pîꞌ —taꞌpî Jesusya."
40,6,22,"Jesusya taꞌpî: —Aꞌkî, îꞌ kaiꞌma esenumenkan wenai yairî, yairî pra uyeserukon wanî epuꞌtî, uꞌkumaꞌtuya ituꞌna uweiyuꞌmakon warantî. Yairî esenumenkan ya, anneꞌ pe pra siꞌma esenkuꞌtîn pepîn. Tîîse yairî pra esenumenkan ya, anneꞌ pe eꞌnî yeꞌnen, esenkuꞌtîn mîrîrî. Mîrîrî yeꞌnen uuwarîrîꞌnîkon esenkuꞌtînsaꞌ ya, kureꞌne puꞌkuru esenkuꞌtînsaꞌ mîrîrî, ewaron ta eꞌnî warantî."
40,6,24,"Moropai inîꞌrî taꞌpî Jesusya: —Anîꞌ wanî eserîke pra man, asakîꞌne tîkaraiwarî ke. Maasa pra tiaron yapurîiya morî pe tiaron yentai. Moropai tiaron muꞌtunpaiya tiaron maimu yawîrî awanî. Tîîse tiaron pîinamaiya pepîn. Mîrîrî warantî Paapa poitîrî pe eꞌnî eserîke pra man, inîꞌ panpîꞌ tîniru yuꞌse esekaꞌnunkan ya —taꞌpî Jesusya."
40,6,25,"Tarî Koꞌmannîtoꞌ Pîꞌ Esenumenkantoꞌ—Mîrîrî yeꞌnen tauya sîrîrî apîꞌnîkon, ayekkarikon ton pra awanî pîꞌ teesenumenkai pra eꞌtî, moropai awukukon ton pra awanî pîꞌ. Moropai aponkon ton pra awanî pîꞌ kîsenumenkatî. Maasa pra tauya sîrîrî apîꞌnîkon, ipîkku pe panpîꞌ Paapa nîtîrîꞌpî uukoꞌmannîtoꞌkon wanî uyekkarikon yentai. Moropai intîrîꞌpî uyesaꞌkon wanî ipîkku pe panpîꞌ uponkon yentai. ˻Manniꞌ ipîkku pe tîweꞌsen tîîsaiꞌya ya, imaꞌre tîrîiya nîrî.˼"
40,6,26,"Maasa esenumenkatî toronyamîꞌ pîꞌ. Toꞌ esenyakaꞌma pepîn tekkarikon ton pîmî pîꞌ. Moropai tekkarikon moꞌka pîꞌ toꞌ esenyakaꞌma pepîn. Moropai tekkarikon yewîꞌ ton koneka toꞌya pepîn. Tîîse Ayunkonya inkamoro koꞌmannîpî mîrîrî. Toꞌ yaꞌreꞌ ton tîrîiya. Amîrîꞌnîkon kanan? Îꞌ kaiꞌma eesenumenkakon? Inkamoro toronyamîꞌ koꞌmannîpî tîuya yentai aakoꞌmannîpîkon Paapaya, maasa pra toronyamîꞌ yentai awanîkon yeꞌnen."
40,6,27,Mîrîrî warantî teesenumenka wenai anîꞌya inîꞌ panpîꞌ tîîkoꞌmantoꞌ ton kupî pepîn tarî non po. Mîrîrî yeꞌnen kîsenumenkatî mîrîrî pîꞌ.
40,6,28,"Tîîse îꞌ ton pe aponkon ton pra awanî pîꞌ eesenumenkakon mîrîrî? Maasa esenumenkatî parîꞌ yariꞌku, konoꞌ waiyi keren pon pîꞌ. Toꞌ esenyakaꞌma pepîn mîrîrî eporîpa moropai tîponkon ton siꞌpîmî toꞌya pepîn."
40,6,29,"Tîîse tauya sîrîrî apîꞌnîkon, toꞌ yariꞌkukon wanî morî pe puꞌkuru. Toꞌ warantî anîꞌ epontî pepîn. Teuren Salomão nurîꞌtî ipîkku pe tîweꞌsen epontî morî tîpon yaꞌ. Teuren tîîse toꞌ warantî awanî pepîn."
40,6,30,Paapaya parîꞌ keren pon yariꞌkutannîpî. Tîîse manniꞌ parîꞌ koꞌmamî pepîn kureꞌne. Sîrîrîpe eeseraꞌma moropai penane awaꞌpiꞌta. Mîrîrî kupî tîuya yentai puꞌkuru Paapaya amîrîꞌnîkon epontî morî pe awanîkonpa. Îꞌ ton pe mararî mîrikkî innape ikupîyaꞌnîkon mîrîrî?
40,6,31,"Mîrîrî yeꞌnen tauya sîrîrî, mîrîrî aakoꞌmantoꞌkon pîꞌ teesenumenkai pra eꞌtî. Kîkatî aawarîrîꞌnîkon: “Oꞌnon pata uyaꞌreꞌ ton moropai uwuku ton moropai upon ton eporîuya eꞌpainon?” kîkatî."
40,6,33,"Tîîse eꞌmaiꞌ pe Paapa yenyaꞌ eturumakatî, ayepotorîkon pe aweꞌtoꞌpe. Moropai îꞌ ituꞌse Paapa eꞌtoꞌ yawîrî ikuꞌtî. Mîrîrî kupîyaꞌnîkon ya, tamîꞌnawîrî manniꞌ ituꞌse aweꞌtoꞌkon tîrîiya aapiaꞌnîkon."
40,6,34,Mîrîrî yeꞌnen penanan wei pîꞌ teesenumenkai pra eꞌtî. Tîîse sîrîrîpan pîꞌ neken esenumenkatî. Maasa pra penanan weiyu yainon ton moro man. Moropai wei kaisarî moro man mîrîrî weiyu yainon ton. Mîrîrî yeꞌnen eerepamî rawîrî kîsenumenkatî mîrîrî pîꞌ —taꞌpî Jesusya.
40,7,1," Jesusya taꞌpî: —Tiaronkon nîkupîꞌpî pîꞌ taatakoꞌmenkai pra eꞌtî, anîꞌ atakoꞌmenka namai ankupîꞌpîkon pîꞌ."
40,7,2,Maasa pra tiaronkon pîꞌ aatakoꞌmenkakon warantî tiaron atakoꞌmenka apîꞌnîkon. Tiaronkon pîꞌ ankupîꞌpîkon warantî ikupîiya apîꞌnîkon.
40,7,3,"Moropai taꞌpîiya inîꞌrî: —Îꞌ waniꞌ awanî yeꞌnen kin ayonpa nîkupîꞌpî, iteseru eraꞌmaya mîrîrî morî pe, ayeseru itentai ankupîꞌpî nura teraꞌmai pra. Tîîse îꞌ ton pe mîrîrî warantî taaya ayonpa pîꞌ. “Maasa ayenu yawon moꞌkatoꞌpeuya”, taaya siꞌmîrikkî pe tîweꞌsen pîꞌ. Tîîse îꞌ waniꞌ awanî yeꞌnen kureꞌnan yei warantî tîweꞌsen ayenu yaꞌ eraꞌmaya pepîn? Amîrîꞌnîkon seruꞌyeꞌkon teesenkuꞌtîsanon aawarîrîꞌnîkon. Eꞌmaiꞌ pe ayeserukon eraꞌmatî, ikonekatî morî pe. Mîrîrî ayeseru tîkonekai ayonpa yeseru konekai attîpa."
40,7,6,"Moropai taꞌpîiya: —Paapa maimu etatîponkon tîîse innape ikuꞌnenan pepîn, inkamoro yeꞌka pîꞌ kîsekaremeꞌtî. Inkamoro wanî sokoroꞌ pe arinmarakayamîꞌ warantî. Mîrîrî yuꞌse pra tîwanîkon wenai awinîkîiꞌnîkon toꞌ ekoreꞌma. Moropai morî epeꞌke pe tîweꞌsen diamante iteseꞌ yenumî eꞌpai pra awanî porcoyamîꞌ koreꞌta. Maasa pra inkamoroya yakiꞌtapapîtî. Mîrîrî warantî inkamoro Paapa maimu yuꞌsankon pepîn pemonkonyamîꞌ wanî porcoyamîꞌ warantî —taꞌpî Jesusya."
40,7,7,"—Tîîse tauya sîrîrî apîꞌnîkon esatî pîꞌ akoꞌmantî teesetaꞌkai pra, moropai yapisîyaꞌnîkon. Moropai yuwa pîꞌ aakoꞌmantî moropai eporîyaꞌnîkon. Moropai manaꞌta paꞌtî pîꞌ akoꞌmantî moropai wîttî esaꞌya yarakkanmoka. Maasa pra tamîꞌnawîronkon esaꞌnenanya tînesatîꞌpîkon yapisî. Moropai yuwanenanya tînuwakon eporî. Moropai manaꞌta paꞌtînen pia manaꞌta atarakkanmoka. Aꞌkî, anmukukonya tiyu ton esatî ya apîꞌnîkon, inesatîꞌpî pepîn tîꞌ tîrîyaꞌnîkon eꞌpainon iipia, ikei esaꞌsaiꞌya tanne? Moropai tiyoꞌ ton moroꞌ esaꞌsaiꞌya tanne, inesatîꞌpî pepîn îkîi tîrîyaꞌnîkon pepîn iipia? Kaane, inesatîꞌpî tîrîyaꞌnîkon eꞌpainon. Amîrîꞌnîkon wanî imakuiꞌpî kuꞌnenan pe teuren. Tîîse anmukukon pia morî tîînenan amîrîꞌnîkon, imakuiꞌpî tîînenan pepîn. Mîrîrî morî tîrîyaꞌnîkon manniꞌ yentai, Paapa kaꞌ ponya manniꞌkan tîpîꞌ esaꞌnenan pia morî tîrî —taꞌpî Jesusya."
40,7,12,"—Mîrîrî yeꞌnen tiaronkon yarakkîrî morî kuꞌtî, inkamoroya nîrî morî kupî yuꞌse awanîkon yawîrî. Mîrîrî warantî ikuꞌtoꞌpe Moisés nurîꞌtîya yenupantoꞌ wanî mîrîrî. Moropai penaronkon Paapa maimu ekaremeꞌnenan profetayamîꞌya yenupantoꞌ wanî mîrîrî."
40,7,13,"Moropai taꞌpî Jesusya: —Eꞌtaꞌka manaꞌta yai ewontî. Maasa pra aweneꞌ manaꞌta moropai aweneꞌ eꞌma, mîrîrî wanî atakaꞌmantoꞌ yaꞌ yaaton pe. Mîrîrî wanî saꞌme pra. Mîrîrî yeꞌnen tuꞌkankon pemonkonyamîꞌ esenkuꞌtîsaꞌ wîtî mîrîrî atakaꞌmantoꞌ yaꞌ. Tîîse manaꞌta eꞌtaꞌka tauya manniꞌ moropai eꞌma siiruru mîrîrî wanî yaaton pe ipatîkarî koꞌmannîtoꞌ pata pona. Mîrîrî wanî saꞌme. Mîrîrî yeꞌnen tuꞌkankon pepîn pemonkonyamîꞌ wîtî mîrîrî eꞌma taawîrî —taꞌpî Jesusya."
40,7,15,Moropai Jesusya taꞌpî: —Tîwarî panpîꞌ eꞌtî seruꞌyeꞌ pe yenupatonkon pîꞌ. Inkamoro iipî Paapa pemonkonoyamîꞌ yenkuꞌtîi innape tîmaimukon wanî kaiꞌma toꞌ eꞌtoꞌpe. Tîîse mîrîrî toꞌ yeseru toꞌ nîkupî wanî kaikusiyamîꞌ yeseru warantî nariꞌ uurîꞌnîkon pia.
40,7,16,Mîrîrî yeꞌnen amîrîꞌnîkonya epuꞌtî toꞌ nîkupî wenai. Maasa sîrîrî epuꞌtî —taꞌpîiya. —Mîꞌnî yeꞌ epeta pepîn eꞌpainon uva pe. Moropai figo pe mîꞌnî yeꞌ epeta pepîn eꞌpainon.
40,7,17,Tîîse tamîꞌnawîron yei morîya morî pe teperu tîrî. Moropai yei pakkoriꞌtasaꞌya teperu tîrî imakuiꞌpî pe. Mîrîrî yeꞌnen yei morîya imakuiꞌpî pe teperu tîrî pepîn. Moropai yei pakkoriꞌtasaꞌya morî pe teperu tîrî pepîn.
40,7,19,Mîrîrî yeꞌnen tamîꞌnawîrî yei morî pe pra teperu tîînen yaꞌtî toꞌya. Moropai mîrîrî yenumî apoꞌ yaꞌ aarantoꞌpe.
40,7,20,"Mîrîrî warantî inkamoro seruꞌyeꞌ pe tîweꞌsanon yeseru epuꞌtîyaꞌnîkon îꞌ toꞌ nîkupî wenai. Mîrîrî warantî toꞌ epuꞌtîyaꞌnîkon —taꞌpî Jesusya.Taꞌpî Jesusya: —Tamîꞌnawîronkonya taa kupî sîrîrî upîꞌ: “Anna yepotorî”, taa toꞌya. Tîîse tamîꞌnawîrî inkamoro mîrîrî taatîponoꞌsan wîtî pepîn Paapa pia. Tîîse manniꞌkan neken îꞌ ituꞌse uyun Paapa eꞌtoꞌ manniꞌ yawîrî ikonekanenan, inkamoro neken wîtî iipia, ipemonkono pe. Îꞌ pensa mîrîrî taa toꞌya weiyu erepamî yai, tuꞌkankon pemonkonyamîꞌya taa kupî sîrîrî. “Anna yepotorî, anna eseurîmaꞌpî Paapa maimu ekaremekî pîꞌ ayeseꞌ wenai tiaronkon pîꞌ. Moropai amîrî anna yepotorî eseꞌ pîꞌ pemonkonyamîꞌ yaꞌ ewomîꞌsan imariwaꞌyamîꞌ yenpaꞌkaꞌpî annaya tuꞌke. Moropai tuꞌke iteꞌka anîꞌ nîkupî eserîkan pepîn kuꞌpîtîꞌpî annaya ayeseꞌ pîꞌ”, taa toꞌya kupî sîrîrî. Inkamoro maimu yuukuuya kupî sîrîrî see warantî: “Anîꞌkan pe awanîkon epuꞌtîuya pra wai. Atarimatî uupiapai. Umaimu yuꞌnenan pepîn amîrîꞌnîkon. Imakuiꞌpî kupî pîꞌ tîîkoꞌmansenon amîrîꞌnîkon”, tauya toꞌ pîꞌ —taꞌpî Jesusya."
40,7,24,"Tamîꞌnawîrî mîrîrî taa yaretîꞌka tîuya pe, Jesusya taꞌpî: —Mîrîrî yeꞌnen oꞌnon yeꞌka pe umaimu etanen neken pepîn tîîse ikuꞌnen wanî? Mîîkîrî wanî epuꞌnen pe puꞌkuru. Awanî manniꞌ warayoꞌ epuꞌnen pe tîweꞌsen warantî. Mîîkîrîya tewîꞌ ton konekaꞌpî saꞌman po eesenumî namai."
40,7,26,"Tîîse manniꞌ umaimu etanen tîîse ikuꞌnen pepîn pemonkon wanî, manniꞌ yairî pra teesenumenkasen warantî. Yairî pra teesenumenka yeꞌnen, tewîꞌ ton konekaꞌpîiya saꞌman pepîn kasapan pona. Tewîꞌ konekasaiꞌya tanne, konoꞌ renaꞌpî mararî pra. Tuna kumaꞌpî kureꞌne ipona. Moropai aꞌsitun erepamîꞌpî meruntî ke ipona. Aapîtatoꞌ ton pra awanî yeꞌnen yenumîꞌpîiya tamîꞌnawîrî. Îꞌ eꞌnîmî pra awanîꞌpî —taꞌpî Jesusya."
40,7,28,"Meruntî Ke Jesus Maimu WanîMîrîrî warantî teeseurîmatoꞌ yaretîꞌka Jesusya tanne tuꞌkankon pemonkonyamîꞌ esenumenkaꞌpî mararî pra teesewankonoꞌmai tenupatoiꞌyaꞌnîkon pîꞌ. Maasa pra mîîkîrî yeseru eraꞌmaꞌpî toꞌya Moisés nurîꞌtîya yenupantoꞌ pîꞌ yenupatonkon warantî pra. Tîîse epuꞌnen pe tenupatoiꞌyaꞌnîkon epuꞌtîꞌpî toꞌya, meruntî ke tîweꞌtoꞌ ke tenupaiyaꞌnîkon epuꞌtîꞌpî toꞌya. Series, "
40,8,1, Mîrîrî tîpo Jesus autîꞌpî wîꞌ poi. Moropai arinîkon pemonkonyamîꞌ wîtîꞌpî ipîkîrî.
40,8,2,"Mîrîrî ya priꞌya pra tîweꞌsen eꞌrennukuꞌpî iipia. Mîîkîrî saꞌne wanîꞌpî paran, ereꞌ pîꞌ tîweꞌsen pe. Moropai mîîkîrî eꞌsekunkaꞌpî Jesus rawîrî. Mîîkîrîya taꞌpî Jesus pîꞌ: —Yepiꞌtîton amîrî, Uyepotorî. Uurî anepiꞌtîpai awanî ya, uyepiꞌtîkî —taꞌpîiya."
40,8,3,"Mîrîrî taiya yeꞌnen, Jesusya tenya kainumîꞌpî yapîpa kaiꞌma. Moropai taꞌpî Jesusya ipîꞌ: —Inna, esepiꞌtîn pîꞌ nai. Mîrîrî taa Jesusya pe rî, eesepiꞌtîꞌpî. Inîꞌrî ereꞌ ton pra eenaꞌpî."
40,8,4,"Mîîkîrî pîꞌ taꞌpî Jesusya: —Aꞌkî, esepiꞌtîn pîꞌ nai tîîse anîꞌ pîꞌ eesepiꞌtîsaꞌ kîsekaremekîi —taꞌpîiya. —Tîîse atîkî teepîremasen pia îꞌ kaiꞌma amîrî esepiꞌtîsaꞌ eraꞌmatoꞌpeiya iipia matîi. Moropai mîrîrî tîpo, Moisés nurîꞌtîya yenupantoꞌ yawîrî teepîremasen pia antîrî ton marîi, îꞌ kaiꞌma eesepiꞌtîsaꞌ ekaremekîpa tamîꞌnawîrî —taꞌpî Jesusya."
40,8,5,"Pemonkonyamîꞌ yeurîma yaretîꞌka tîpo, Jesus wîtîꞌpî Cafarnaum cidaderî pona. Miarî Cafarnaum po surarayamîꞌ yepotorî wanîꞌpî Roma pata pon. Mîîkîrî poitîrî kureꞌne inapurî enasaꞌ wanîꞌpî priꞌya pra. Aasaꞌmanta eserîke awanîꞌpî. Mîrîrî yeꞌnen Jesus ponaya attîꞌpî eporîpa kaiꞌma. Moropai eposaꞌ tîuya pe taꞌpîiya Jesus pîꞌ tîpoitîrî yepiꞌtîtoꞌpeiya. Taꞌpîiya Jesus pîꞌ: —Uyepotorî, upoitîrî saꞌne man mararî pra priꞌya pra uyewîꞌ ta. Eꞌmîꞌsaꞌkakoi pepîn kureꞌne tîmoron epuꞌtî pîꞌ aakoꞌmamî mîrîrî —taꞌpîiya."
40,8,7,Mîîkîrî maimu yuukuꞌpî Jesusya: —Uutî moriya yepiꞌtîi —taꞌpîiya ipîꞌ.
40,8,8,"Mîrîrî yuukuꞌpî surarayamîꞌ esaꞌya: —Kaane Uyepotorî, uurî saꞌne wanî Judeu pepîn. Mîrîrî yeꞌnen uyewîꞌ ta eewomî eserîke pra nai, Judeu pe awanî yeꞌnen. Tîîse amaimu ke neken taaya yuꞌse wanî sîrîrî upoitîrî enatoꞌpe priꞌya, eewomî pra tîîse —taꞌpî surarayamîꞌ esaꞌya. —Epuꞌtî pîꞌ wai seruꞌ pepîn. Kureꞌne uurî wanî tîîse uyesanon moro toꞌ man, uyentainokon. Inkamoro maimu yawîrî tîweꞌsen uurî. Moropai mîrîrî warantî nîrî upemonkonoyamîꞌ moro toꞌ man, surarayamîꞌ, umaimu yawîrî tîꞌweꞌsanon. Tauya ya tiwinan pîꞌ “atîkî” tauya ya, attî umaimu pe. Tiaron pîꞌ “Asiꞌkî” tauya ya, aaipî uupia umaimu pe. Moropai “seeniꞌ kuꞌkî” tauya ya upoitîrî pîꞌ, umaimu pe ikupîiya. Mîrîrî warantî nîrî ikupîya ya, epuꞌtî pîꞌ wai aweꞌkupî sîrîrî. Uyentai puꞌkuru awanî yeꞌnen, amaimu pe aweꞌkupî sîrîrî —taꞌpî surarayamîꞌ yepotorîya."
40,8,10,"Mîrîrî warantî taa surarayamîꞌ yepotorîya pîꞌ Jesus esenumenkaꞌpî mararî pra teesenumenkai. Moropai taꞌpîiya tîpîkîrî tîweꞌsanon pemonkonyamîꞌ pîꞌ: —Tauya sîrîrî apîꞌnîkon, kureꞌne innape ukupî pîꞌ nai. Mîrîrî yeꞌka eporîuya pra wai Paapa pemonkonoyamîꞌ Judeuyamîꞌ koreꞌta —taꞌpîiya. —Enpenatatî maasa sîrîrî pîꞌ. Maasa tamîꞌnawîronkon esaꞌ pe tîwanî Paapaya yenpotoꞌ weiyu erepansaꞌ yai, tuꞌkankon pemonkonyamîꞌ iipî kupî sîrîrî wei epaꞌka winîpai, moropai wei ewomî winîpai. Inkamoro Judeuyamîꞌ pepîn ereuta kupî sîrîrî Abraão nurîꞌtî, Isaque nurîꞌtî, moropai Jacó nurîꞌtî yarakkîrî kureꞌnan entamoꞌkantoꞌ ya."
40,8,12,"Tîîse Judeuyamîꞌ, Paapa pemonkono pe awanîtonkon teuren, ereuta eꞌpai tîîse Paapaya toꞌ yenumî kupî sîrîrî ewaron ta. Toꞌ ewomî pepîn Paapa pia. Iipiapai toꞌ koꞌmamî. Miarî toꞌ karau mararî pra. “Ane” taapîtî toꞌya teekon tîpaꞌtîi."
40,8,13,"Moropai taꞌpî Jesusya surarayamîꞌ esaꞌ pîꞌ: —Ennaꞌpokî ayewîꞌ ta, innape puꞌkuru ukuꞌtoꞌya yawîrî aweꞌkupî sîrîrî —taꞌpî Jesusya. Moropai surarayamîꞌ esaꞌ poitîrî esepiꞌtîꞌpî kaꞌneꞌ pe Jesus maimu pe."
40,8,14, Mîrîrî tîpo Jesus wîtîꞌpî Pedro yewîꞌ ta. Moropai mîîkîrî yawoꞌpî eraꞌmaꞌpîiya tetteꞌ ta priꞌya pra. Eekomiꞌmasaꞌ awanîꞌpî mararî pra.
40,8,15,"Mîîkîrî yenya pîꞌ Jesusya yapisîꞌpî moropai mîrîrî pe rî eekomiꞌmakapîꞌpî, priꞌya eenaꞌpî. Moropai mîîkîrî eꞌmîꞌsaꞌkaꞌpî moropai mîîkîrî yekkari ton koneka piaꞌtîꞌpîiya."
40,8,16,"Koꞌmamîiya pata enasaꞌ tanne, pemonkonyamîꞌya oꞌmaꞌ yarakkîrî tîweꞌsanon pemonkonyamîꞌ yarîꞌpî Jesus pia oꞌmaꞌkon yenpaꞌkatoꞌpeiya. Moropai tîmaimu ke neken toꞌ yenpaꞌkaꞌpîiya. Moropai tamîꞌnawîrî insamoro priꞌyawonkon pepîn yepiꞌtîꞌpîiya."
40,8,17,"Jesusya ikupîꞌpî mîrîrî warantî, maasa pra aweꞌkupî sîrîrî taꞌpî penaroꞌ Paapa maimu ekaremeꞌnen nurîꞌtîya yawîrî. Taꞌpîiya see warantî:Mîîkîrîya uyeparankon yaasaꞌ man tîpona,moropai neꞌneꞌ pe eꞌnîtoꞌ moꞌkasaiꞌya mantaꞌpî nurîꞌtîya pena."
40,8,18,"Mîrîrî taa tîpo, Jesus eraꞌtîꞌpî tuꞌkankon pemonkonyamîꞌ tîwoi tîweꞌsanon eraꞌmai moropai tîmenkaꞌsan yaipontîꞌpîiya toꞌ wîtîtoꞌpe ikuꞌpî ratai pona."
40,8,19,"Mîrîrî taa Jesusya tanne, Moisés nurîꞌtîya yenupantoꞌ pîꞌ yenupaton erepamîꞌpî Jesus pîꞌ kai. Moropai taꞌpîiya: —Uyenupanen, uurî wanî sîrîrî tarî, oꞌnon pata attî ya, awenairî uttî —taꞌpîiya."
40,8,20,"Mîîkîrî maimu yuukuꞌpî Jesusya. Taꞌpîiya: —Aꞌkî, maikanyamîꞌ yeutta mororon, toꞌ yewîꞌ. Moropai toronyamîꞌ tîꞌmoikon yenpo yaponseꞌ nîrî mororon. Tîîse uurî, kaꞌ poi iipîꞌpî pemonkon pe uyewîꞌ ton pra man —taꞌpî Jesusya."
40,8,21,"Moropai tiaron Jesus wenairî tuutîsenya taꞌpî ipîꞌ: —Uyepotorî, maasa awenairî uutîtoꞌpe eꞌmaiꞌ pe ennaꞌpo tanne uyun pia aasaꞌmanta pîkîrî —taꞌpî tiaronya ipîꞌ."
40,8,22,Jesusya imaimu yuukuꞌpî: —Tîwî inkamoro innape umaimu kuꞌnenan pepînya isaꞌmantaꞌsan yuꞌnaꞌtîi —taꞌpîiya. —Tîîse amîrî wîtî yuꞌse wai upîkîrî —taꞌpîiya ipîꞌ.
40,8,23," Mîrîrî tîpo Jesus asaraꞌtîꞌpî kanau yaꞌ moropai attîꞌpî tînenupaꞌsan pokonpe. Toꞌ wîtî tanne tiwinarî kaꞌneꞌ pe kureꞌnan sipa sipa erepamîꞌpî, aꞌsitun wanîꞌpî mararî pra. Toꞌ kanau yeuronkaiya eserîke sipa sipa wanîꞌpî nariꞌ pe. Mîrîrî tanne Jesus weꞌnasaꞌ koꞌmamîꞌpî miarî kanau yaꞌ."
40,8,25,"Mîîkîrî yenpakai inkamoro imenkaꞌsan wîtîꞌpî kaꞌneꞌ pe teesiꞌnîꞌse. Taꞌpî toꞌya: —Uyepotorî, apakakî eꞌtîꞌkan pe man. Îꞌ pîꞌ awetun mîrîrî anna pîikaꞌtîkî —taꞌpî toꞌya Jesus pîꞌ."
40,8,26,Moropai Jesus eꞌmîꞌsaꞌkaꞌpî moropai taꞌpîiya toꞌ pîꞌ: —Îꞌ waniꞌ awanî yeꞌnen eranneꞌ pe awanîkon mîrîrî? Innape ukupîyaꞌnîkon pepîn mîrîrî? —taꞌpî Jesusya toꞌ pîꞌ.Mîrîrî taa tîpo aweꞌmîꞌsaꞌkaꞌpî moropai taꞌpîiya aꞌsitun pîꞌ moropai tuna pîꞌ: —Atîꞌnapankî. Moropai tamîꞌnawîrî aatîꞌnapamîꞌpî Jesus maimu pe.
40,8,27,"Mîrîrî warantî Jesusya ikupî eraꞌma tîuyaꞌnîkon yeꞌnen, tamîꞌnawîronkon wanîꞌpî kureꞌne teesenumenkai. Moropai inkamoroya taꞌpî tîîwarîrîꞌnîkon: —Oꞌnon yeꞌka see warayoꞌ mîserî imaimu yawîrî aꞌsitun moropai tuna eꞌtoꞌ —taꞌpî toꞌya tîîwarîrîꞌnîkon."
40,8,28," Moropai Jesus wîtîꞌpî Galiléia kuꞌpî rataipon pata Gadara pona. Miarî Jesus eseuꞌka tanne, kanau yapai asakîꞌnankon imariwaꞌkaꞌpankon warayoꞌkon wîtîꞌpî Jesus ponaya epose. Inkamoro iipîꞌpî uuruwai koreꞌtapai maasa pra inkamoro koꞌmantoꞌ wanîꞌpî uuruwai koreꞌta. Inkamoro eꞌpîtîꞌpî meruntî ke oꞌnon yeꞌka pe ikupî eserîke pra nariꞌ pe toꞌ wanîꞌpî. Toꞌ rîꞌpîkîrî eꞌma taawîrî wîtîn eserîke pra toꞌ eꞌpîtîꞌpî."
40,8,29,Inkamoro entaimeꞌpî. Taꞌpî toꞌya: —Amîrî Paapa kaꞌ pon munmu. Îꞌ kuꞌse aaiꞌsaꞌ sîrîrî anna pîꞌ? Anna tarumaꞌtîi kaꞌrî aaiꞌsaꞌ? Anna kîꞌtarumaꞌtîi maasa eꞌtarumaꞌtîntoꞌ weiyu erepamî pra tîîse —taꞌpî warayoꞌkonya Jesus pîꞌ.
40,8,30,"Miarî, aminke panpîꞌ porcoyamîꞌ wanîꞌpî tuꞌkankon, tekkarikon yenaꞌnenan. Oꞌmaꞌkonya Jesus pîꞌ esatîꞌpî teesekaꞌnunkai inkamoro porcoyamîꞌ yaꞌ teewomîkonpa kaiꞌma. —Anna yenpaꞌkaya ya, inkamoro porcoyamîꞌ yaꞌ anna ewontoꞌpe —taꞌpî toꞌya."
40,8,32,"—Inna moriya, atîtî —taꞌpî Jesusya toꞌ pîꞌ. Mîrîrî yeꞌnen inkamoro oꞌmaꞌkon epaꞌkaꞌpî warayoꞌ yapai. Moropai toꞌ ewomîꞌpî porcoyamîꞌ yaꞌ. Tîîse mîrîrî pe rî porcoyamîꞌ ekaꞌtumîꞌpî irama yai, toꞌ eꞌsorokaꞌpî tuna ka, moropai toꞌ eꞌtîꞌkaꞌpî tîînaꞌse."
40,8,33,"Warayoꞌkon porcoyamîꞌ pîꞌ teesenyakaꞌmasanonya mîrîrî eꞌkupî eraꞌmaꞌpî. Mîrîrî yeꞌnen inkamoro eꞌtîrîkaꞌpî, moropai toꞌ wîtîꞌpî cidade pona. Miarî mîrîrî tîneramaꞌpîkon ekaremekîꞌpî toꞌya tamîꞌnawîrî. Moropai inkamoro asakîꞌnankon warayoꞌkon imariwaꞌkaꞌ pe siꞌsan esepiꞌtîsaꞌ yekare pîꞌ nîrî toꞌ eseurîmaꞌpî."
40,8,34,"Mîrîrî yekare eta tîuyaꞌnîkon yeꞌnen, tamîꞌnawîronkon mîrîrî cidade po tîîkoꞌmansenon wîtîꞌpî Jesus epose. Moropai mîîkîrî eposaꞌ tîuyaꞌnîkon pe, tîpatakon yapai Jesus wîtîtoꞌpe esatîꞌpî toꞌya."
40,9,1," Moropai Jesus asaraꞌtîꞌpî kanau yaꞌ tuutîpa ikuꞌpî ratai pona. Moropai attîꞌpî, eerepamîꞌpî tîpata yaꞌ."
40,9,2,"Mîrîrî yai tiaronkon pemonkonyamîꞌya Jesus pia priꞌyawon pepîn warayoꞌ asakoi pepîn enepîꞌpî tetteꞌ ta tîîse. Jesusya innape puꞌkuru tîkupî toꞌya epuꞌtîꞌpî. Mîrîrî yeꞌnen taꞌpîiya mîîkîrî priꞌyawon pepîn pîꞌ: —Mooyi, meruntî ke eꞌkî. Maasa pra imakuiꞌpî ankupîꞌpî kupî pîꞌ wai uuwanmîra —taꞌpîiya."
40,9,3,"Mîrîrî warantî taa Jesusya eta tîuyaꞌnîkon yeꞌnen, warayoꞌkon Moisés nurîꞌtîya yenupantoꞌ pîꞌ yenupatonkon eseurîmaꞌpî tîîwarîrîꞌnîkon. —Iseruku mîrîrî. Anîꞌya imakuiꞌpî pe warayoꞌ eꞌtoꞌ moꞌka pepîn, Paapa pe pra siꞌma. Tîîse Paapaya neken imoꞌka —taꞌpî toꞌya."
40,9,4,Mîrîrî warantî tewankon yaꞌ toꞌ esenumenka epuꞌtîꞌpî Jesusya. Mîrîrî yeꞌnen taꞌpîiya toꞌ pîꞌ: —Îꞌ ton pe see mîrîrî warantî eesenumenkakon mîrîrî imakuiꞌpî pe? —taꞌpîiya.
40,9,5,—Imakuiꞌpî ankupîꞌpî rona pîꞌ wai taa pîꞌ wai mîserî priꞌyawon pepîn pîꞌ. Tîîse innape ikuꞌsauꞌya epuꞌtîyaꞌnîkon eserîke pra awanî.
40,9,6,"Mîrîrî yeꞌnen uurîya, pemonkon pe kaꞌ poi iipîꞌpîya aneraꞌmakon ton kupî sîrîrî. Meruntî ke wai imakuiꞌpî ronatoꞌpeuya, seruꞌ pe pra eseurîma epuꞌtîkonpa, mîîkîrî priꞌyawon pepîn yepiꞌtîuya. Iꞌmîꞌsaꞌkauya, tetteꞌ yanmakoꞌmatoꞌpeiya aasatoꞌpe —taꞌpî Jesusya."
40,9,7,Mîrîrî pe rî mîîkîrî warayoꞌ eꞌmîꞌsaꞌkaꞌpî. Moropai attîꞌpî tewîꞌ ta.
40,9,8,"Mîrîrî warantî ikupî Jesusya eraꞌma tîuyaꞌnîkon yeꞌnen, pemonkonyamîꞌ esiꞌnîpîꞌpî mararî pra ipîꞌ. Moropai Paapa yapurîꞌpî toꞌya inamaiꞌma mararî pra. —Tîîse sîrîrî warantî meruntî tîîsaꞌ Paapaya eraꞌma sîrîrî pemonkon pia —taꞌpî toꞌya."
40,9,9, Mîrîrî tîpo Jesus epaꞌkaꞌpî moropai attîꞌpî. Tuutî yeꞌka pe eꞌma taawîrî warayoꞌ eraꞌmaꞌpî Jesusya iteseꞌ Mateus. Mîîkîrî ereutasaꞌ wanîꞌpî tîniru tîrî toꞌya yaponseꞌ pia. Maasa pra mîîkîrî wanîꞌpî tesanonkon pia toꞌ nîtîrî tîniru yapisî pîꞌ teesenyakaꞌmasen pe. Mîîkîrî pîꞌ taꞌpî Jesusya: —Aase uwenairî —taꞌpîiya. Mîrîrî yeꞌnen eꞌmîꞌsaꞌkaꞌpî moropai attîꞌpî Jesus pîkîrî.
40,9,10,"Mîrîrî yai tuꞌkan entamoꞌkantoꞌ wanîꞌpî yewîꞌ ta. Miarî Jesus entamoꞌka tanne, tiaronkon tîniru yapiꞌnenan erepamîꞌpî toꞌ koreꞌta. Moropai tiaronkon pemonkonyamîꞌ Moisésya yenupantoꞌ yawîrî pra tîweꞌsanon nîrî erepamîꞌpî. Inkamoro wanîꞌpî toꞌ entamoꞌkatoꞌ yaponseꞌ pia Jesus pokonpe moropai Jesus nenupaꞌsan pokonpe."
40,9,11,"Mîrîrî yai tiaronkon fariseuyamîꞌya toꞌ yeseru eraꞌmaꞌpî. Mîrîrî yeꞌnen Jesus nenupaꞌsan ekaranmapoꞌpî toꞌya: —Îꞌ waniꞌ awanî yeꞌnen kin amîrîꞌnîkon yenupanenya tekkari yonpa mîrîrî, inkamoro Moisésya yenupantoꞌ yawîrî pra tîweꞌsanon pemonkonyamîꞌ, moropai tîniru yapisî pîꞌ teesenyakaꞌmasanon pokonpe siꞌma?"
40,9,12,"Inkamoro tînenupaꞌsan ekaranmapo toꞌya etaꞌpî Jesusya. Moropai yuukuꞌpîiya: —Aꞌkî, priꞌyawon pemonkonya tepiꞌtînen ton yuwa pepîn. Tîîse priꞌya pra tîweꞌsenya tepiꞌtînen ton yuwa eꞌpainon —taꞌpî Jesusya. Moropai taꞌpîiya: —Paapa maimuya taasaꞌ see warantî:“Paapa yapurî pe anpoꞌtîkon poꞌtîyaꞌnîkon yuꞌse pra wai.Tîîse eetîꞌnokoꞌmatoꞌkon yuꞌse wai anpoꞌtîkon yentai”,taꞌpîiya. Mîrîrî yeꞌnen îꞌ taatoꞌpe awanî epuꞌtî. Maasa pra uuiꞌsaꞌ pra wai morî pe tîweꞌkuꞌsanon yannoi, tîîse imakuiꞌpî pe tîwanîkon epuꞌnenan pemonkonyamîꞌ yannoi uuiꞌsaꞌ sîrîrî —taꞌpîiya. Series, "
40,9,14," Mîrîrî tîpo Batista nenupaꞌsan erepamîꞌpî Jesus pia ekaranmapoi. Inkamoroya taꞌpî ipîꞌ: —Îꞌ waniꞌ awanî yeꞌnen anna moropai fariseuyamîꞌ nenupaꞌsan epîremapîtî tuꞌke iteꞌka tekkarikon tonpai pra, tîîse anenupaꞌsanya mîrîrî warantî ikupî pra awanî? —taꞌpî toꞌya Jesus pîꞌ."
40,9,15,Inkamoro maimu yuukuꞌpî Jesusya: —Tînetaꞌsan pokonpe tîweꞌmarimasen wanî tanne taꞌreꞌkon tonpai pra toꞌ wanî pepîn. Tîîse toꞌ entamoꞌka moropai toꞌ atausinpa mararî pra. Tîîse tiwin wei mîîkîrî tîweꞌmarimasen moꞌkatoꞌ weiyu erepamî kupî sîrîrî. Mîrîrî yai tekkarikon yonpa toꞌya pepîn kupî sîrîrî teesewankonoꞌmakon yeꞌnen —taꞌpî Jesusya.
40,9,16,"Inîꞌrî toꞌ nepuꞌtî ton ekaremekîꞌpî Jesusya. Taꞌpîiya: —Aꞌkî, anîꞌya amenan kamisa wanî poiꞌpî iipiaꞌpî yaꞌtî pepîn eꞌpainon, ipoiꞌpî pon eꞌkarakasaꞌ irumentanîꞌtoꞌpe. Maasa pra amenan emoꞌka ipoiꞌpî poi moropai inîꞌ panpîꞌ aweꞌkaraka."
40,9,17,"Moropai taꞌpîiya inîꞌrî: —Anîꞌya amenan woꞌ yaraꞌtî pepîn eꞌpainon, ipoiꞌpî pe tîweꞌsen itenseꞌ yaꞌ. Maasa pra woꞌ maiꞌtaya tenseꞌ yaꞌmorikka. Moropai woꞌ etiꞌkamo, aamaꞌta. Mîrîrî namai woꞌ amenan yaraꞌtî eꞌpai awanî amenan itenseꞌ yaꞌ —taꞌpî Jesusya. ˻Mîrîrî taꞌpîiya amenan esenupantoꞌ pîꞌ tenupaiyaꞌnîkon epuꞌtoꞌpe toꞌya.˼"
40,9,18," Miarî Jesus eseurîma koꞌmannîpî tanne pemonkonyamîꞌ pîꞌ, toꞌ epereꞌtoꞌkon esaꞌ Judeu erepamîꞌpî Jesus pia. Moropai aweꞌsekunkaꞌpî irawîrî. Moropai taꞌpîiya Jesus pîꞌ: —Uyensi saꞌmantan pîꞌ man. Mîrîrî yeꞌnen aase uyewîꞌ ta uyensi pona ayenya tîîtaneꞌkî awennapantoꞌpe."
40,9,19,Mîrîrî yeꞌnen Jesus wîtîꞌpî iwenairî moropai inenupaꞌsan nîrî wîtîꞌpî ipîkîrî.
40,9,20,"Mîrîrî yai wîriꞌ wanîꞌpî asakîꞌne puꞌ pona tîîmoꞌtai konoꞌ kaisarî mîn iꞌkamo pîꞌ tîîkoꞌmansen. Mîîkîrî iipîꞌpî Jesus mopai winî moropai mîîkîrîya Jesus pon yeꞌpi pîꞌ yapîꞌpî. Mîîkîrî wîriꞌ esenumenkasaꞌ wanîꞌpî see warantî: —Ipon yeꞌpi pîꞌ yapîsauꞌya ya, esepiꞌtî —kaiꞌma eesenumenkasaꞌ wanîꞌpî."
40,9,22,"Jesus eraꞌtîꞌpî mîîkîrî wîriꞌ eraꞌmai, moropai taꞌpîiya ipîꞌ: —Eranneꞌ pe pra eꞌkî, maꞌnon. Innape ukupîya yeꞌnen esepiꞌtîn pîꞌ nai —taꞌpîiya. Moropai mîrîrî pe rî eesepiꞌtîsaꞌ wanîꞌpî."
40,9,23,"Mîrîrî tîpo Jesus wîtîꞌpî toꞌ epereꞌtoꞌkon esaꞌ yewîꞌ ta. Teerepamî pe, pemonkonyamîꞌya wîriꞌ saꞌmantasaꞌ yeremu yeꞌnunpa etaꞌpîiya. Moropai pemonkonyamîꞌya mararî pra “waawa” taꞌpî, tîkaraukon yeꞌka pe."
40,9,24,"Inkamoro pîꞌ taꞌpî Jesusya: —Tamîꞌnawîrî epaꞌkatî tarîpai. Maasa pra mîserî more saꞌmantasaꞌ pra man iweꞌnasaꞌ neken man —taꞌpîiya. Mîrîrî warantî taasaiꞌya yeꞌnen, Jesus pîꞌ toꞌ oꞌmaꞌta piaꞌtîꞌpî."
40,9,25,"Miarî pai inkamoro pemonkonyamîꞌ epaꞌkaꞌpî tanne, Jesus ewomîꞌpî, oꞌnon pata mîîkîrî wîriꞌ isaꞌmantaꞌpî eꞌtoꞌ ta. Moropai mîîkîrî yenya pîꞌ Jesusya yapisîꞌpî, moropai mîîkîrî eꞌmîꞌsaꞌkaꞌpî."
40,9,26,"Mîrîrî kuꞌsaꞌ Jesusya mîîkîrî wîriꞌ yarakkîrî yekare etaꞌpî tamîꞌnawîronkon pemonkonyamîꞌya, mîrîrî pata ponkonya."
40,9,27,"Asakîꞌnankon Enkaruꞌnankon Yepiꞌtî JesusyaMoropai Jesus wîtîꞌpî mîrîrî pata poi. Attî tanne, eꞌma taawîrî asakîꞌnankon warayoꞌkon enkaruꞌnankon iipîꞌpî iteꞌmaꞌpî pîꞌ, tîwentaimepîtîkon yeꞌka pe. Taꞌpî toꞌya ipîꞌ: —Amîrî Davi paarîꞌpî, pemonkonyamîꞌ pîikaꞌtîton, anna eraꞌmakî aꞌnokoꞌpî pe saꞌne —taꞌpî toꞌya ipîꞌ."
40,9,28,"Wîttî ta Jesus ewomîꞌpî, moropai inkamoro enkaruꞌnankon erepamîꞌpî Jesus pia aminke pra. Moropai inkamoro ekaranmapoꞌpî Jesusya: —Innape ayepiꞌtîuyaꞌnîkon kupî pîꞌ naatî? —taꞌpîiya. —Inna, anna yepotorî —taꞌpî toꞌya ipîꞌ."
40,9,29,"Jesusya toꞌ yenukon yapîꞌpî. Moropai taꞌpîiya: —Innape puꞌkuru ukupîyaꞌnîkon yeꞌnen, ayepiꞌtîuyaꞌnîkon sîrîrî. Moropai inkamoro yenu esepiꞌtîsaꞌ wanîꞌpî. Inkamoro pîꞌ taꞌpî Jesusya: —Anîꞌkan pîꞌ sîrîrî eesepiꞌtîsaꞌkon manniꞌ kîsekaremeꞌtî —taꞌpîiya. Tîîse inkamoro esepiꞌtîsaꞌ wîtîꞌpî. Moropai inkamoroya tepiꞌtîsaꞌkon Jesusya ekaremekîꞌpî tamîꞌnawîronkon mîrîrî pata poronkon pîꞌ."
40,9,32,"Eseurîmakoi Pepîn Eseurîma Emapuꞌtî JesusyaInkamoro wîtîꞌpî tanne, tiaronkon pemonkonyamîꞌya warayoꞌ eseurîmakoi pepîn yarîꞌpî, Jesusya yepiꞌtîtoꞌpe. Mîîkîrî wanîꞌpî yaꞌ oꞌmaꞌ tîweꞌsen pe. Mîrîrî yeꞌnen eeseurîma pra awanîꞌpî."
40,9,33,Mîîkîrî oꞌmaꞌ yenpaꞌkaꞌpî Jesusya pataꞌpî pe warayoꞌ eseurîma piaꞌtîꞌpî. Mîîkîrî eseurîmakoi pepîn eraꞌma tîuyaꞌnîkon yeꞌnen tamîꞌnawîronkon pemonkonyamîꞌ wanîꞌpî kureꞌne teesenumenkai mîrîrî pîꞌ. Inkamoroya taꞌpî: —Sîrîrî yeꞌka eꞌkupî eraꞌmasaꞌ pra man tarî Israel pata po.
40,9,34,Tîîse fariseuyamîꞌya taꞌpî: —Mîîkîrî wanî mîrîrî oꞌmaꞌkon yepuru pe tîweꞌsen winîpai meruntî yapiꞌnen pe. Mîrîrî yeꞌnen ikupîiya mîrîrî meruntî ke. Maasa pra mîîkîrî oꞌmaꞌkon yepuruya iipia meruntî tîîsaꞌ ikuꞌtoꞌpeiya —taꞌpî toꞌya.
40,9,35,"Jesusya Tîꞌnokoꞌpî Pe Pemonkonyamîꞌ EraꞌmaJesus asarîꞌpî cidadekon poro tamîꞌnawîrî moropai pemonkonyamîꞌ koꞌmantoꞌkon poro aasarîꞌpî. Toꞌ yenupa pinunpaꞌpîiya Judeuyamîꞌ epereꞌtoꞌkon yewîꞌkon tapîꞌ. Moropai morî itekare ekaremekîꞌpîiya, tamîꞌnawîronkon esaꞌ pe Paapa iipî kupî ekaremekîꞌpîiya. Moropai tamîꞌnawîronkon pemonkonyamîꞌ yepiꞌtîꞌpîiya. Tuꞌkan parankon winîpai toꞌ yepiꞌtîꞌpîiya. Arinîkon pemonkonyamîꞌ eraꞌma tîuya pe, Jesusya tîꞌnokoꞌpî pe toꞌ eraꞌmaꞌpî. Maasa pra inkamoro pemonkonyamîꞌ wanîꞌpî itesaꞌ pînon carneiroyamîꞌ, ataꞌkaꞌmaꞌsan warantî toꞌ eraꞌmaꞌpîiya. Toꞌ eꞌtarumaꞌtîsaꞌ, toꞌ pîikaꞌtînen ton pra eraꞌmaꞌpîiya."
40,9,37,"Mîrîrî yeꞌnen taꞌpîiya tînenupaꞌsan pîꞌ: —Maasa eraꞌmatî. Esenyakaꞌmantoꞌ man mararî pra, tîîse teesenyakaꞌmasen ton pra man. Tuꞌke pra teesenyakaꞌmasanon man —taꞌpîiya. —Mîrîrî yeꞌnen Paapa pîꞌ esaꞌtî inîꞌ panpîꞌ teesenyakaꞌmasanon tonkon yarimatoꞌpeiya, mararî pra esenyakaꞌmantoꞌ pîꞌ toꞌ esenyakaꞌmatoꞌpe —taꞌpî Jesusya toꞌ pîꞌ."
40,10,1," Jesusya warayoꞌkon asakîꞌne puꞌ pona tîîmoꞌtaiꞌnîkon yannoꞌpî tîîpia. Moropai inkamoro pia meruntî tîrîꞌpîiya, oꞌmaꞌkon yarakkîrî tîweꞌsanon yapai toꞌ yenpaꞌkatoꞌpe toꞌya tîmaimu ke. Moropai tamîꞌnawîron paran winîpai toꞌ yepiꞌtîtoꞌpe toꞌya toꞌ yeparankon winîpai. Inkamoro asakîꞌne puꞌ pona tîîmoꞌtaiꞌnîkon eseꞌ wanîꞌpî see warantî. Eꞌmaiꞌnon wanîꞌpî Simão, tîîse Pedro kaiꞌma esatîꞌpî toꞌya moropai itakon André. moropai itakon Zebedeu munkîyamîꞌ. Moropai Filipe moropai Bartolomeu moropai Tomé moropai manniꞌ tesanonkon pia toꞌ nîtîrî tîniru yapisî pîꞌ teesenyakaꞌmasen. Moropai Alfeu munmu moropai Tadeu. Moropai Simão, manniꞌ teepîsen Zelote taatoꞌ, moropai Iscariotes manniꞌ Jesus rumakatîpon iteyatonon pia."
40,10,5," Inkamoro warayoꞌkon yaipontîꞌpî Jesusya toꞌ wîtîtoꞌpe. Tîmaimu tîrîꞌpîiya toꞌ pia see warantî: —Attîkon ya, katîtî Judeuyamîꞌ pepîn pata yaꞌ. Moropai Samaria cidaderî pona kewontî —taꞌpîiya. —Tîîse aminke Paapa piapainokon Israel ponkon koreꞌta itesaꞌ pînon carneiro warainonkon muwatîi —taꞌpîiya toꞌ pîꞌ."
40,10,7,"—Atîtî inkamoro pîꞌ “Aminke pra tamîꞌnawîronkon esaꞌ pe Paapa iiꞌtoꞌ man”, makatîi toꞌ pîꞌ. “Tîpemonkonoyamîꞌ pîikaꞌtîiya kupî sîrîrî”, makatîi."
40,10,8,"Moropai ereꞌkîpankon mepiꞌtîtîi, moropai tiaron paran pîꞌ tîweꞌsanon mepiꞌtîtîi. Moropai isaꞌmantaꞌsan miꞌmîꞌsaꞌkatîi. Moropai oꞌmaꞌkon yarakkîrî tîweꞌsanon yapai menpaꞌkatîi. Mîrîrî warantî mîkuꞌtîi teꞌmai pra. Maasa pra teꞌmai pra sîrîrî meruntî yapisîꞌpîyaꞌnîkon. Mîrîrî warantî nîrî itîîtî antîrîkon itepeꞌpî tuwai pra."
40,10,9,Attîkon ya îꞌ rî kîsatî asakunikon yaꞌ. Ouro moropai prata moropai tîniru enaꞌpî kîsatî itenseꞌ yaꞌ. Attîkon ya aponkon ton kîsatî moropai aꞌsaꞌsakon ton kîsatî. Moropai ameꞌsipukon kîsatî aapîtatoꞌkon ton. Maasa pra teesenyakaꞌmasanonya taꞌreꞌkon ton yapisî eꞌpai awanî —taꞌpîiya toꞌ pîꞌ.
40,10,11,"—Eerepamîkon ya cidade pona pemonkonyamîꞌ koreꞌta, eewomîkon ya amîrîꞌnîkon anapiꞌpai tîweꞌsen pemonkon muwatîi. Moropai mîîkîrî pia makoꞌmantîi attîkon pîkîrî."
40,10,12,Mîîkîrî pemonkon yewîꞌ ta eewomîkon ya makatîi tîîwanmîra eꞌnîtoꞌ wanî pe man sîrîrî wîttî ta.
40,10,13,"Anîꞌ amîrîꞌnîkon yapiꞌnen wanî ya morî pe mîîkîrî pia morî tîîwanmîn wanî yarakkîrî. Tîîse amîrîꞌnîkon yapisîiya pra awanî ya, atîtî iipiapai, iipia tîweꞌse pra. Mîrîrî yeꞌnen tîîwanmîn wanî pepîn iipia, tîîse aapiaꞌnîkon neken awanî."
40,10,14,"Moropai miarî tewîꞌkon ta cidade po ayapisîkon toꞌya pra toꞌ wanî ya morî pe, moropai amaimukon anetapai pra toꞌ wanî ya, miarî pai mepaꞌkatîi toꞌ koreꞌtapai. Moropai eepaꞌkakon pe miarîpai aꞌsaꞌsakon pîꞌ atapisîꞌpî non paꞌtîyaꞌnîkon eꞌpai awanî. Mîrîrî kupîyaꞌnîkon ya, Paapa pia morî pe pra toꞌ wanî, amaimukon anetapai pra toꞌ wanî ekaremekîyaꞌnîkon."
40,10,15,"Ayenkuꞌtîuyaꞌnîkon pepîn. Îꞌ pensa pemonkonyamîꞌ yenumî Paapaya weiyu erepamî yai toꞌ eꞌtarumaꞌtî pe man. Mîrîrî yai toꞌ eꞌtarumaꞌtî pe man mararî pra, manniꞌkan Sodoma cidaderî ponkon nurîꞌtî moropai Gomorra cidaderî ponkon eꞌtarumaꞌtîꞌpî yentai —taꞌpî Jesusya."
40,10,16," —Maasa îꞌ tauya etatî. Amîrîꞌnîkon yarimauya sîrîrî nariꞌkon kaikusiyamîꞌ warainonkon koreꞌta attîkonpa. Amîrîꞌnîkon wanî carneiroyamîꞌ warantî. Mîrîrî yeꞌnen tîwarî eꞌtî, epuꞌnen pe eesenkuꞌtîkon namai. Tîîse eranmîra eꞌtî tiaronkon pîꞌ îꞌ imakuiꞌpî tîkuꞌse pra nariꞌ pe pra wakuꞌkaimîyamîꞌ warantî."
40,10,17,"Moropai tepuꞌse eꞌtî, ayarîkon toꞌya ya toꞌ epereꞌtoꞌ yewîꞌkon ta, apîꞌnîkon teeseurîmakonpa. Mîrîrî yai tiaronkonya apoꞌpîtîkon mîrîrî toꞌ epereꞌtoꞌkon yewîꞌ tapîꞌ poꞌpînnîtoꞌ ke. Uurî wenai mîrîrî warantî akupîkon toꞌya. Pata esaꞌ pia ayarîkon toꞌya moropai pata esanon esaꞌ pia ayarîkon toꞌya. Mîrîrî yai inkamoro pîꞌ umaimu ekaremekîyaꞌnîkon. Moropai manniꞌkan Judeuyamîꞌ pepîn pîꞌ nîrî umaimu ekaremekîyaꞌnîkon."
40,10,19,"Îꞌ pensa amîrîꞌnîkon yarî toꞌya yai eꞌtarumaꞌtîntoꞌ yaꞌ, kîsewankonoꞌmatî îꞌ kaiꞌma amaimu ton pra awanî pîꞌ. Maasa pra uurîya amaimukon ton tîrî îꞌ kaiꞌma epuꞌnen pe awanîkonpa. Toꞌ maimu yuꞌtoꞌyakon ton tîrîuya mîrîrî pe rî —taꞌpî Jesusya."
40,10,20,—Mîrîrî amaimukon yuꞌtoꞌyaꞌnîkon wanî pepîn aawarîrîꞌnîkon aneporîꞌpîkon pe. Tîîse awanî Paapa yekaton winîpainon pe. Mîrîrî yeꞌnen mîîkîrî eseurîma amîrîꞌnîkon pe.
40,10,21,"Mîrîrî yeꞌnen tepuꞌse eꞌtî maasa pra amîrîꞌnîkon rumaka tiaronkon pepîn rî ayonpakonya aasaꞌmantakonpa. Moropai toꞌ yunkonyamîꞌya tînmukukon rumaka toꞌ saꞌmantatoꞌpe nîrî. Moropai toꞌ munkîyamîꞌ ena tîyunkon yeyaton pe moropai tîyunkon wîî meꞌpo toꞌya. Moropai tamîꞌnawîronkon pemonkonyamîꞌ yewanma pe amîrîꞌnîkon ena uyeseꞌ wenai. Tîîse anîꞌya yapîtanîpî ya, eꞌtarumaꞌtîntoꞌ meruntî ke tîîsaꞌmanta pîkîrî, mîîkîrî eꞌpîikaꞌtî pe man."
40,10,23,"Oꞌnon pata amîrîꞌnîkon yewanmîrî toꞌya ya, moropai amuꞌtunpakon toꞌya ya, cidade poi mepetîi tiaron pata pona. Maasa pra tauya sîrîrî apîꞌnîkon. Eesenyakaꞌmatoꞌkon yaretîꞌkasaꞌyaꞌnîkon eserîke pra naatîi, tamîꞌnawîrî cidadekon poro Judeuyamîꞌ pata poro, uurî, kaꞌ poi iipîꞌpî erepamî rawîrî."
40,10,24,"Aꞌkî, teesenupasen wanî pepîn tenupanen yentai. Moropai tîkaraiwarî yentai ipoitîrî wanî pepîn. Tîîse teesenupasen wanî ya tenupatîpon kaisarî, morî pe awanî. Moropai tîkaraiwarî kenan poitîrî wanî ya tîkaraiwarî kaisarî, morî pe awanî. Itentai awanî eserîke pra. Mîrîrî yeꞌnen Belzebu winîpai meruntî yapisîiya taa toꞌya ya upîꞌ itentai panpîꞌ taa toꞌya awinîkîiꞌnîkon, maasa pra uwenaironkon pe awanîkon —taꞌpî Jesusya."
40,10,26,"—Mîrîrî yeꞌnen eranneꞌ pe pra eꞌtî inkamoro yeꞌkakon warayoꞌkon seruꞌyeꞌkon pîꞌ. Maasa pra tamîꞌnawîrî uyeserukon teeseraꞌmai pra siꞌpî, eseraꞌma kupî sîrîrî aronne. Moropai tamîꞌnawîrî îꞌ taꞌpî uurîꞌnîkonya amaꞌ pe, umaimukon esepuꞌtî kupî sîrîrî. Mîrîrî warantî îꞌ tauya manniꞌ apîꞌnîkon tiaronkonya eta pra tîîse mîrîrî mekaremeꞌtîi tamîꞌnawîronkon pîꞌ epuꞌtoꞌpe toꞌya. Moropai uwinîpai anetaꞌpîkon tiaronkon netaꞌpî pepîn, mîrîrî mekaremeꞌtîi aronne tamîꞌnawîronkonya epuꞌtoꞌpe. Mîrîrî yeꞌnen tauya sîrîrî apîꞌnîkon. Eranneꞌ pe pra eꞌtî manniꞌ amîrîꞌnîkon wîînen pîꞌ. Awîtîpoꞌnokon ayekatonkon wîiya eserîke pra man. Tîîse tauya sîrîrî eranneꞌ pe eꞌtî Paapa pîꞌ. Maasa pra mîîkîrîya awîkon tarî moropai ayekatonkon yenumîiya eꞌpainon apoꞌ yaꞌ —taꞌpî Jesusya."
40,10,29,"Moropai taꞌpîiya: —Aꞌkî, îrîwoꞌyamîꞌ ke toꞌ eꞌrepa epeꞌmîra tiwin prata enaꞌpî. Tîîse inkamoro koreꞌta tiwin ena ya non pona, Paapa, Uyunkonya epuꞌtî. Iwanmînon pepîn inkamoro. Toꞌ koꞌmannîpîiya. Mîrîrî warantî amîrîꞌnîkon puꞌpai siꞌpo wanî tuꞌke teuren, tamîꞌnawîrî Paapaya epuꞌtî, maasa pra ikuꞌneꞌtîsaiꞌya yeꞌnen. Mîrîrî yeꞌnen eranneꞌ pe pra eꞌtî. Maasa pra inkamoro toronyamîꞌ koꞌmannîpî tîuya yentai Paapaya amîrîꞌnîkon koꞌmannîpî tamîꞌnawîrî —taꞌpî Jesusya."
40,10,32," —Pemonkonyamîꞌya taa ya aronne tiaronkonya eta tanne, upemonkono pe tîwanî taiya ya. Mîrîrî warantî nîrî tauya Paapa kaꞌ pon rawîrî siꞌma upemonkono mîserî tauya ipîꞌ. Tîîse anîꞌya tiaronkon rawîrî siꞌma “Uurî kaane, ipemonkono pepîn uurî”, taiya ya, uurîya nîrî mîrîrî warantî taa Paapa kaꞌ pon rawîrî siꞌma. “Upemonkono pepîn mîîkîrî”, tauya —taꞌpî Jesusya."
40,10,34,"  —Tîîse kîsenumenkatî morî tîwanmîn enepîuya kaiꞌma sîrîrî non pona uuipî pîꞌ. Tîîse tauya sîrîrî apîꞌnîkon, morî tîwanmîn eneꞌsauꞌya pra wai. Eseyaton pîꞌ pemonkonyamîꞌ wanî kupî sîrîrî uwenai."
40,10,35,"Maasa pra tîyunkon yarakkîrî toꞌ munkîyamîꞌ wanî pe man teekoreꞌmai.Moropai toꞌ munkîyamîꞌ wîriꞌsanyamîꞌ wanî pe man tîsankon yarakkîrî teekoreꞌmai.Moropai toꞌ paꞌsetonon wanî pe man tawoꞌpîkon yarakkîrî teekoreꞌmai. Mîrîrî warantî ayonpakon rî wanî pe man ayeyatonkon pe, tiaronkon pepîn—taꞌpî Jesusya."
40,10,37,"—Anîꞌya tîyun, tîsan yapurî ya, uyapurî tîuya yentai mîîkîrî wanî eserîke pra awanî upemonkono pe. Moropai anîꞌya tînmukuyamîꞌ yapurî ya, uyapurî tîuya yentai, mîîkîrî wanî eserîke pra awanî upemonkono pe. Manniꞌ uyapurînen wanî ya, mîîkîrîya uwenai tamîꞌnawîrî tîweꞌtarumaꞌtîtoꞌ yapîtanîpîiya pra awanî ya, upemonkono pe eserîke pra awanî. Moropai uwenairî aaipî eserîke pra awanî. Anîꞌya tîweꞌtarumaꞌtîtoꞌ yapîtanîpî pra awanî ya, kureꞌne tîîkoꞌmantoꞌ pînînmaiya yeꞌnen tarî non po, mîîkîrîya ipatîkarî tîîkoꞌmantoꞌ ton eporî pepîn tîîse aasaꞌmanta pe man. Tîîse anîꞌya tîweꞌtarumaꞌtîtoꞌ nama pra awanî ya uwenai, mîîkîrîya enen tîîkoꞌmantoꞌ ton eporî ipatîkarî —taꞌpî Jesusya."
40,10,40,"—Aꞌkî, anîꞌya amîrîꞌnîkon yapisî morî pe, mîîkîrî ayapisîtîponkonya morî pe uyapisî nîrî. Moropai mîîkîrî uyapisîtîponya uyarimatîpon Paapa yapisî nîrî."
40,10,41,"Moropai morî pe Paapa maimu ekaremeꞌnen yapiꞌsaꞌ anîꞌya ya tewîꞌ ta, morî eporîya pe man. Maasa pra yapisîꞌpîiya Paapa maimu ekaremeꞌnen pe awanî yeꞌnen. Mîîkîrî repa Paapaya, tîmaimu ekaremeꞌnen repa tîuya warantî. Moropai anîꞌya morî kuꞌnen yapisî ya tewîꞌ ta, morî eporîiya pe man. Maasa pra yapisîꞌpîiya, morî pe mîîkîrî wanî yeꞌnen. Moropai mîîkîrî repa Paapaya, morî kuꞌnen repa tîuya warantî."
40,10,42,"Anîꞌya tuna tîrî ya, iꞌnîꞌ kenan tiwin copo kaisarî upemonkonoyamîꞌ yaꞌmiꞌpî pia, siꞌmîrikkî pe tîîse iwoꞌpaiya ya, mîîkîrî wanî upemonkono pe. Ayenkuꞌtîuya pepîn, mîîkîrî nîrî repa Paapaya. Iwaꞌkaiya pepîn —taꞌpî Jesusya."
40,11,1,"Mîrîrî warantî tînenupaꞌsan yeurîma tîpo, Jesus epaꞌkaꞌpî miarî pai. Moropai attîꞌpî. Pemonkonyamîꞌ yenupa piaꞌtîꞌpîiya. Paapa maimu ekaremekî pinunpaꞌpîiya mîrîrî cidadekon poro aminke pra."
40,11,2,"Mîrîrî yai Batista wanîꞌpî atarakkannîtoꞌ yewîꞌ ta. Miarî siꞌma Cristoya îꞌ kupî yekare etaꞌpî Joãoya. Mîrîrî yeꞌnen tînenupaꞌsan yarimaꞌpî Joãoya. Jesus ekaranmapoi toꞌ wîtîtoꞌpe taatoꞌpe toꞌya: —Amîrî manniꞌ tarîwaya aaipîton anna nînîmîkî, kaane kaꞌrî tiaron moro nai aaipîton? —taꞌpî toꞌya ipîꞌ."
40,11,4,Jesusya inkamoro maimu yuukuꞌpî: —Ennaꞌpotî moropai pîꞌ aneraꞌmaꞌpîkon moropai anetaꞌpîkon mekaremeꞌtîi —taꞌpîiya toꞌ pîꞌ.
40,11,5,—Tarî enkaruꞌnankonya eraꞌma pîꞌ man. Moropai asakoiꞌkon pepîn asanî pe man. Moropai priꞌyawonkon pepîn erekîꞌpankon esepiꞌtîsaꞌ man. Moropai panaꞌtîꞌpankonya eta pîꞌ man. Moropai isaꞌmantaꞌsan eꞌmîꞌsaꞌkan pîꞌ man. Moropai Paapa maimu esekaremeꞌnî pîꞌ man manniꞌkan pemonkonyamîꞌ tîweꞌtarumaꞌtîsanon pîꞌ. Tamîꞌnawîrî mîrîrî makatîi pîꞌ. ˻Pena Paapa nîmenkaꞌpî pîꞌ teeseurîmasen profeta warantî eesekaremeꞌsaꞌ man.˼ —taꞌpî Jesusya.
40,11,6,"—Taatausinpai puꞌkuru manniꞌ innape puꞌkuru ukuꞌnen, tîwî tîkuꞌse pra moropai teesenumenka yawîrî pra unkupî pîꞌ teesewankonoꞌmai pra mîîkîrî wanî —taꞌpîiya."
40,11,7,"Inkamoro nenupaꞌsan wîtîꞌpî tanne, tîîpiapai Jesusya pemonkonyamîꞌ yeurîma piaꞌtîꞌpî, Batista yekare pîꞌ: —Keren pona attîsaꞌkon yai, yarakkîrî esepose Îꞌ eraꞌmaꞌpîyaꞌnîkon? Konoiꞌ yepu yarimapîtî aꞌsitunya kaꞌrî? —taꞌpîiya."
40,11,10,"Maasa pra mîîkîrî wanî manniꞌ Paapaya taꞌpî yawîrî.“Aꞌkî mîserî umaimu ekaremeꞌnen yarimauya kupî sîrîrî arawîrî attîtoꞌpe.Ayeꞌmarî ton konekai eꞌmaiꞌ pe attîtoꞌpe”,taꞌpî Paapaya —taꞌpî Jesusya."
40,11,11,"—Ayenkuꞌtîuya pepîn. Mîîkîrî wanî tamîꞌnawîronkon pemonkonyamîꞌ yentai tîweꞌsen pe. Tîîse anîꞌ wanî ya innape uurî kuꞌnen ipîkku pe pra siꞌma, mîîkîrî esaꞌ Paapa wanî moropai mîîkîrî wanî yentai —taꞌpîiya. Jesusya taa koꞌmannîpîꞌpî: —Joãoya pemonkonyamîꞌ esaꞌ pe Paapa iiꞌtoꞌ ekaremekî piaꞌtîꞌpî patapai, sîrîrî tîpose Paapa pemonkono pe enapai arinîkon pemonkonyamîꞌ wanîꞌpî. Mîrîrî anetapai toꞌ wanî kureꞌne. Maasa pra tamîꞌnawîronkon Paapa maimu ekaremeꞌnenan profetayamîꞌ nurîꞌsan moropai Moisés nurîꞌtîya yenupantoꞌya taasaꞌ pîikatîton iipî pe man. Moropai mîrîrî ekaremeꞌse iipîꞌpî. Series,  Mîîkîrî wanî mîrîrî Elias pe, manniꞌ Paapa maimu ekaremeꞌnen profetaya aaipî taꞌpî. Mîîkîrî kuꞌtî innape ankuꞌpai awanîkon ya."
40,11,15,"Sîrîrî itekare anepuꞌpai awanîkon ya, etatî morî pe —taꞌpîiya."
40,11,16,Mîrîrî yeꞌnen taꞌpî Jesusya: —Anîꞌkan warantî see sîrîrî pankon pemonkonyamîꞌ kupîuya eꞌpainon? Inkamoro wanî moreyamîꞌ poroyiꞌpî po siꞌma tîsuꞌminansenon warantî. Tiaron moreyamîꞌ entaimepîtî toꞌ pîꞌ toꞌ pokonpe tîsuꞌminkonpa.
40,11,18,Tonpakonya ikupî warantî pra Batistaya tekkari yonpa pra awanîꞌpî tuiꞌsaꞌ yai. Moropai tîwuku enîrîiya pra awanîꞌpî. Mîîkîrî pîꞌ tamîꞌnawîronkonya oꞌmaꞌ yarakkîrî tîweꞌsen pe awanî mîrîrî taꞌpî.
40,11,19,"Moropai uurî, kaꞌ poi iipîꞌpî entamoꞌka pîꞌ moropai uwuku enîrîuya pîꞌ taa toꞌya upîꞌ: “Aꞌkî mîîkîrî warayoꞌ wanî kureꞌne taꞌreꞌ yonpanen pe moropai kureꞌne tîwuku enîꞌnen pe awanî”, taa toꞌya. “Moropai tesanonkon pia toꞌ nîtîrî tîniru yapiꞌnenan yonpa pe awanî mîrîrî”, taa toꞌya. “Imakuiꞌsan pemonkonyamîꞌ yonpa pe awanî”, taa toꞌya. Tîîse tauya anîꞌya Paapa winîpainon epuꞌnen yapisî ya, mîîkîrî yeseru wanî morî pe —taꞌpî Jesusya."
40,11,20,"Mîrîrî yai Jesusya mîrîrî cidadekon po, eserîkan pepîn kupî tîuya eraꞌmatîponkon yekaꞌnunkaꞌpî mararî pra, maasa pra tîmakuyikon rumakasaꞌ toꞌya pra toꞌ wanî yeꞌnen. Mîrîrî yeꞌnen taꞌpîiya toꞌ pîꞌ:"
40,11,21,"—Aka saꞌne, amîrîꞌnîkon Corazim cidaderî po tîîkoꞌmansenon. Aka saꞌne, amîrîꞌnîkon Betsaida cidaderî po tîîkoꞌmansenon. Maasa pra mîrîrî ikupî eserîkan pepîn apatakon yaꞌ eꞌkupî eꞌkuꞌsaꞌ ya, Tiro cidaderî po moropai Sidom po, miarî tîîkoꞌmansenonya imakuiꞌpî pe tîweꞌtoꞌkon rumakaꞌpî toꞌya eꞌpainon pena. Moropai imakuiꞌpî rumaka tîuyaꞌnîkon ekaremekîꞌpî toꞌya eꞌpainon, moropai saaku yaꞌ yekaꞌmaꞌpî toꞌya eꞌpainon, urunuꞌpî tîrîꞌpî toꞌya eꞌpainon tîpuꞌpaikon pona, teesewankonoꞌmakon ekaremekîkonpa. Ayenkuꞌtîuyaꞌnîkon pepîn. Tamîꞌnawîronkon yenumî Paapaya weiyu yai, eesewankonoꞌmakon kupî sîrîrî mararî pra, Tiro cidaderî ponkon pemonkonyamîꞌ esewankonomaꞌpî yentai. Moropai Sidom ponkon eꞌtarumaꞌtîꞌpî yentai, amîrîꞌnîkon eꞌtarumaꞌtî kupî sîrîrî. Maasa pra innape imaimu kuꞌsaꞌyaꞌnîkon pra awanîkon yeꞌnen."
40,11,23,"Amîrîꞌnîkon kanan Cafarnaum ponkon, kaꞌ pona attîkon kaiꞌma eesenumenkakon. Tîîse kaꞌ pona ayanuꞌnîpîkon Paapaya pepîn amakuyikon wenai. Tîîse Paapaya atîꞌkakon kupî sîrîrî. Maasa pra mîrîrî îꞌ ikupî eserîkan pepîn apatakon yaꞌ eꞌkupîꞌpî eꞌkuꞌsaꞌ ya Sidom cidaderî po, moro tîîkoꞌmansenon tîꞌkaꞌpî Paapaya pepîn eꞌpainon sîrîrî tîpose —taꞌpî Jesusya. —Ayenkuꞌtîuyaꞌnîkon pepîn. Paapaya amîrîꞌnîkon tarumaꞌtî kupî sîrîrî mararî pra, Sodoma ponkon tarumaꞌtî tîuya yentai, pemonkonyamîꞌ yenumî tîuya yai —taꞌpî Jesusya."
40,11,25,"Mîrîrî yai Jesus epîremaꞌpî Paapa pîꞌ: —Paapa, tamîꞌnawîron yepotorî amîrî. Kaꞌ konekatîpon amîrî, moropai non konekatîpon. Morî pe man tauya apîꞌ. Maasa pra epuꞌnen pe aweꞌtoꞌ anenomîꞌpî yenposaꞌya epuꞌnenan pepînya ayepuꞌtoꞌpe. Epuꞌnen pe tîweꞌsanonya epuꞌtî namai yenomîꞌpîya moropai pakko pe tîweꞌsanon pia yenposaꞌya epuꞌtoꞌpe toꞌya. Inna Paapa. Sîrîrî kupîꞌpîya ituꞌse awanî yawîrî ikupîꞌpîya."
40,11,27,"Inîꞌrî taꞌpî Jesusya: —Uyunya tamîꞌnawîron tîîsaꞌ man uupia. Anîꞌya uurî, Paapa munmu epuꞌtî pra man tîîse uyunya neken epuꞌtî. Moropai anîꞌya uyun epuꞌtî pra man. Tîîse uurî, inmuya neken epuꞌtî. Moropai manniꞌkanya nîrî epuꞌtî, epuꞌtî toꞌya yuꞌse uurî eꞌtoꞌya. Inkamoro pîꞌ ekaremekîuya —taꞌpî Jesusya."
40,11,28,"Moropai taꞌpîiya toꞌ pîꞌ: —Asiꞌtî uupia tamîꞌnawîronkon amîrîꞌnîkon apîꞌkapîꞌsan. Amîiꞌne pe imakuiꞌpî wanî yeꞌnen aapîꞌkaꞌsaꞌkon. Eturumakatî uupia moropai ipataꞌpî yaꞌ eerîꞌkaꞌtoꞌkon ton tîrîuya. Uurîya ayenupatoꞌkon yapiꞌtî. Esenupatî uyeseru pîꞌ maasa pra uurî eranmîra tîweꞌsen mîîpan pepîn. Mîrîrî warantî eerîꞌkaꞌtoꞌkon eporîyaꞌnîkon uupia. Maasa pra saꞌme pra uyeseru wanî, ikupîkonpa. Moropai aapiaꞌnîkon meruntî tîrîuya amîiꞌmîra aweꞌtoꞌpe —taꞌpî Jesusya."
40,12,1, Tîîse tîîkoꞌmanse puꞌkuru pra erîꞌkaꞌnîtoꞌ weiyu yai Jesusya mararon pepîn trigo yeꞌka rukkuꞌnîtîꞌpî iratai winîpai tiaron iratai pona tînenupaꞌsan pokonpe siꞌma. Mîrîrî yai emiꞌne toꞌ wanîꞌpî kureꞌne. Mîrîrî yeꞌnen inkamoroya trigo pikka piaꞌtîꞌpî moropai mîrîrî yakuꞌpî toꞌya.
40,12,2,"Mîrîrî kupî toꞌya eraꞌmaꞌpî fariseuyamîꞌya. Inkamoroya taꞌpî Jesus pîꞌ: —Aꞌkî, anenupaꞌsan esenyakaꞌman pîꞌ man erîꞌkaꞌnîtoꞌ weiyu yai. Moisés nurîꞌtîya uyenupaꞌpîkon yawîrî pra, yairî pra toꞌ wanî mîrîrî. Erîꞌkaꞌnîtoꞌ weiyu yai toꞌ esenyakaꞌma —taꞌpî toꞌya."
40,12,3,"Inkamoro maimu yuukuꞌpî Jesusya. Taꞌpîiya toꞌ pîꞌ: —Awenpenatakon pra naatî, pena eꞌmenukaꞌpî kaareta pîꞌ, îꞌ kaiꞌma Davi nurîꞌtî pîꞌ teeseurîmasen? Pena emiꞌne awanîꞌpî moropai itonpayamîꞌ nîrî wanîꞌpî emiꞌne."
40,12,5,Moropai Moisés nurîꞌtî kaaretarîya taasaꞌ erenkasaꞌyaꞌnîkon pra naatî? Erîꞌkaꞌnîtoꞌ weiyu yai teepîremasanon esenyakaꞌma Paapa pia tîntîrîkon poꞌtî pîꞌ epîremantoꞌ yewîꞌ ta. Mîîwîni tîîse Moisés nurîꞌtîya yenupantoꞌ yawîrî pra toꞌ wanî pepîn.
40,12,6,"Tauya sîrîrî apîꞌnîkon. Mîrîrî epîremantoꞌ yewîꞌ eraꞌmayaꞌnîkon manniꞌ yentainon tarî man —taꞌpî Jesusya. ˻Tîpîꞌ eeseurîmaꞌpî epîremantoꞌ yewîꞌ yentai tîwanî pîꞌ.˼ —Paapa maimu eꞌmenukasaꞌ see warantî:“Uurî wanî sîrîrî ituꞌse morî pe eꞌsaꞌnamantoꞌkon tiaronkon yarakkîrî anpoꞌtîkon pe antîrîkon yuꞌse wanî yentai,”taꞌpî Paapaya. Mîrîrî epuꞌtîyaꞌnîkon ya, îꞌ taatoꞌpe awanî, îꞌ kuꞌnenan pîꞌ aatakoꞌmenkakon pepîn eꞌpainon. Maasa pra uurî kaꞌ poi iipîꞌpî wanî erîꞌkaꞌnîtoꞌ weiyu yai, tamîꞌnawîronkon nîkupî ton ekaremeꞌnen pe —taꞌpî Jesusya."
40,12,9, Jesus epaꞌkaꞌpî miarî pai moropai attîꞌpî toꞌ epereꞌtoꞌkon yewîꞌ ta.
40,12,10,"Miarî toꞌ epereꞌtoꞌkon yewîꞌ ta tiwin warayoꞌ wanîꞌpî priꞌyawon pepîn itenya apîtaꞌpî. Mîrîrî yai miarî manniꞌkan fariseuyamîꞌ wanîꞌpî îꞌ kupî Jesusya anepuꞌpai, teserukon yawîrî pra, “Aꞌkî, yairî pra awanî,” taakonpa kaiꞌma. Mîrîrî yeꞌnen ekaranmapoꞌpî toꞌya: —Morî pe awanî eꞌpainon? Moisés nurîꞌtîya yenupantoꞌ yawîrî pra pemonkon yepiꞌtîtoꞌpe erîꞌkaꞌnîtoꞌ weiyu yai? —taꞌpî toꞌya."
40,12,11,"Inkamoro maimu yuukuꞌpî Jesusya. Taꞌpîiya toꞌ pîꞌ: —Amîrîꞌnîkon koreꞌta tekîn kenan wanî ya, itekîn carneiro enasaꞌ ya, ituꞌnakan yaꞌ erîꞌkaꞌnîtoꞌ weiyu yai, itesaꞌya kin imoꞌka pepîn eꞌpainon, erîꞌkaꞌnîtoꞌ weiyu pe awanî yeꞌnen? —taꞌpîiya."
40,12,13,"Moropai Jesusya taꞌpî mîîkîrî warayoꞌ pîꞌ: —Ayenya kainunkî —taꞌpîiya. Moropai temekon kainumîꞌpîiya. Mîîkîrî esepiꞌtîꞌpî. Tiaron itenya ratai warantî, morî pe eenaꞌpî."
40,12,14,Tîîse mîrîrî tîpo fariseuyamîꞌ epaꞌkaꞌpî toꞌ epereꞌtoꞌkon yewîꞌ tapai. Moropai inkamoroya teserukon konekaꞌpî îꞌ kaiꞌma Jesus wîî tîuyaꞌnîkon pîꞌ.
40,12,15,"Paapa Nîmenkaꞌsan IpoitîrîtononMîrîrî warantî taasaꞌ toꞌya yekare epuꞌtî tîuya pe, Jesus wîtîꞌpî miarîpai. Arinîkon pemonkonyamîꞌ wîtîꞌpî ipîkîrî. Tamîꞌnawîronkon priꞌyawonkon pepîn yepiꞌtîꞌpîiya miarî."
40,12,16,Moropai inkamoro pîꞌ taꞌpî Jesusya teesepiꞌtîsaꞌkon ekaremekî toꞌya namai.
40,12,17,Sîrîrî warantî aweꞌkupîꞌpî maasa pra aweꞌkupî pe man taasaꞌ Paapa maimu ekaremeꞌnen profeta nurîꞌtîya yawîrî.
40,12,18,"Taꞌpî Paapaya: —Mîseniꞌ upoitîrî wanî umenkaꞌpî pe, unsaꞌnama pe.Kureꞌne uurî atausinpasaꞌ puꞌkuru wanî ipîꞌ.Mîîkîrî pia uyekaton tîrîuya.Moropai mîîkîrîya îꞌ kaiꞌma Judeuyamîꞌ pepîn pîikaꞌtî kupî yekare ekaremekî, yairî toꞌ eꞌtoꞌpe."
40,12,19,"Mîîkîrî wanî teesiyuꞌpîꞌsen pe pra tiaron yarakkîrî, moropai tîwentaimepîꞌsen pe pra.Moropai eꞌma tapîꞌ mîîkîrî maimu eta pemonkonyamîꞌya pepîn."
40,12,20,Itarumaiꞌsan pemonkonyamîꞌ wanî aꞌtuꞌmîra mana yeꞌ yakiꞌtapapîꞌsaꞌ warantî toꞌ wanî. Tîîse iwaikîꞌ tuꞌkaiya pepîn.Moropai apoꞌ iparu eꞌtîꞌkaꞌpî yeꞌnen aꞌtuꞌmîra tîweꞌsen yiꞌnîpîiya pepîn.Tîîse inkamoro yapîtanîpîiya pemonkonyamîꞌ yenumî Paapaya pîkîrî. Mîrîrî yai yairî kuꞌnenan wanî imakuiꞌpî kuꞌnenan yentai.
40,12,21,"Mîrîrî yai Judeuyamîꞌ pepînya innape ikupî pe man.Moropai mîîkîrî winî tîweꞌpîikaꞌtîtoꞌkon nîmîkî pîꞌ toꞌ koꞌmamî pe man,taꞌpî nurîꞌtîya pena."
40,12,22, Mîrîrî yai warayoꞌ enkaruꞌnan moropai imaimu pîn yarîꞌpî toꞌya Jesus pia. Maasa pra imariwaꞌkaꞌ pe awanîꞌpî. Mîîkîrî yepiꞌtîꞌpî Jesusya moropai mîîkîrîya eraꞌma piaꞌtîꞌpî moropai eeseurîmaꞌpî nîrî.
40,12,23,"Mîrîrî kupî Jesusya eraꞌmasaꞌ tîuyaꞌnîkon pîꞌ, arinîkon pemonkonyamîꞌ wanîꞌpî mararî pra teesewankonoꞌmai. Moropai inkamoro esekaranmapoꞌpî. Taꞌpî toꞌya: —Pîikaꞌtîton, Davi nurîꞌtî paarîꞌpî, Paapa nîmenkaꞌpî manniꞌ pepîn kin mîserî warayoꞌ? —taꞌpî toꞌya."
40,12,24,"Mîrîrî taa toꞌya eta tîuyaꞌnîkon yeꞌnen, fariseuyamîꞌya yuukuꞌpî: —Inkamoro yeꞌkakon imariwaꞌyamîꞌ yenpaꞌkaiya, meruntîri ton tîîsaꞌ imariwaꞌyamîꞌ yepotorîya mîrîrî iipia Belzebuya, maasa pra makui mîîkîrî Belzebu —taꞌpî toꞌya."
40,12,25,"Tîîse îꞌ kaiꞌma tîpîꞌ toꞌ esenumenkatoꞌ epuꞌtîꞌpî Jesusya. Moropai taꞌpîiya: —Aꞌkî, tiwinan pata yaꞌ tîîkoꞌmansenon wanî ya eseyaton pîꞌ, inkamoro eseyaꞌnama. Moropai toꞌ eꞌtîꞌka tamîꞌnawîrî. Moropai tonpakon pokonpe tîmurukun pe tiwinan wîttî ta tîîkoꞌmansenon wanî ya, inkamoro koꞌmamî teesiyuꞌpîtîkon pîꞌ morî ton pra. Moropai toꞌ ekoreꞌma tuꞌka. Toꞌ eꞌtîꞌka tamîꞌnawîrî. Mîrîrî warantî meruntî ke toꞌ wanî pepîn eꞌpainon."
40,12,26,"Mîrîrî warantî makui koꞌmamî ya, tîpemonkonoyamîꞌ pokonpe teesiyuꞌpîtî pîꞌ. Meruntî ke awanî pepîn tîpemonkonoyamîꞌ pokonpe. Mîrîrî yeꞌnen Makuiya tîpoitîrîtonon yenpaꞌka pepîn pemonkonyamîꞌ yapai."
40,12,27,"Tîîse taayaꞌnîkon upîꞌ: “Belzebu meruntîri ke oꞌmaꞌkon yenpaꞌkaiya mîrîrî”, taayaꞌnîkon upîꞌ —taꞌpîiya. —Tîîse mîrîrî warantî awanî ya, anîꞌya meruntî tîrî anenupaꞌsankon pia oꞌmaꞌkon yenpaꞌkatoꞌpe toꞌya? Inkamoroya taa eꞌpainon apîꞌnîkon: “Esenkuꞌtîꞌsan pe awanîkon”, taa toꞌya, ˻Maasa pra inkamoroya meruntî yapisî warantî yapisîuya nîrî —taꞌpîiya.˼"
40,12,29,"Aꞌkî, tauya anîꞌ ewomî pepîn eꞌpainon, warayoꞌ tîyurapai kenan tewîꞌ eraꞌmanen pe tîweꞌsen yewîꞌ ta yamaꞌrunpai. Maasa pra meruntî ke awanî yeꞌnen. Tîîse eꞌmaiꞌ pe mîîkîrî yewaꞌtîpîtî yuꞌse wanî moropai îꞌ rî itemanne yamaꞌrunpatoꞌpe."
40,12,30,"Mîrîrî yeꞌnen taꞌpî Jesusya: —Anîꞌya innape ukupî pra awanî ya, uyeyaton pe awanî mîrîrî. Moropai anîꞌ esenyakaꞌma pra awanî ya uurî ton pe, uurî esenyakaꞌmatoꞌ tarumaꞌtîiya mîrîrî —taꞌpî Jesusya."
40,12,31,"—Mîrîrî wenai tauya sîrîrî apîꞌnîkon. Îꞌ rî imakuiꞌpî warayoꞌkon nîkupîꞌpî mîrîrî kupî Paapaya tamîꞌnawîrî tîîwanmîra. Moropai imakuiꞌpî pe Paapa winîkîi toꞌ eseurîmatoꞌkon, mîrîrî kupîiya tîîwanmîra. Tîîse anîꞌ eseurîma ya Morî Yekaton Wannî winîkîi, Makui pe awanî mîrîrî kaiꞌma, imakuiꞌpî pe mîrîrî kupî Paapaya pepîn tîîwanmîra. Tîîse aakoꞌmamî ipatîkarî imakuiꞌpî pe Paapa winîkîi. Moropai taꞌpîiya: —Anîꞌ eseurîma ya uurî kaꞌ poi iipîꞌpî winîkîi imakuiꞌpî pe, mîrîrî imakuiꞌpî inkupîꞌpî kupî Paapaya tîîwanmîra. Tîîse anîꞌ eseurîma ya Morî Yekaton Wannî winîkîi imakuiꞌpî pe, mîrîrî kupî Paapaya pepîn tîîwanmîra sîrîrî pata po tîîse aakoꞌmamî ipatîkarî —taꞌpî Jesusya."
40,12,33,"Moropai Jesusya taꞌpî: —Aꞌkî, amîrîꞌnîkon pîꞌ tauya îꞌ kaiꞌma yei, teperu tîînen wanî esepuꞌtî iteperu wenai. Morî pe iteperu wanî ya, eesepuꞌtî morî pe ite wanî. Moropai imakuiꞌpî pe iteperu wanî ya, eesepuꞌtî imakuiꞌpî pe ite wanî nîrî."
40,12,34,"Amîrîꞌnîkon wanî imakuiꞌpî pe îkîiyamîꞌ munkîyamîꞌ wanî imakuiꞌpî pe warantî. Tîîse oꞌnon yeꞌka pe morî pe eeseurîmakon, imakuiꞌpî pe siꞌma? Maasa pra ayewankon tîweꞌsen yawîrî eeseurîmakon."
40,12,36,"—Mîrîrî pîꞌ tauya —taꞌpî Jesusya. —Tiwin wei Paapaya tamîꞌnawîronkon yenumî yai îꞌ taꞌpî tîuyaꞌnîkon ekaremeꞌse toꞌ eꞌmîꞌsaꞌka kupî sîrîrî Paapa rawîrî. Mîrîrî tamîꞌnawîrî îꞌ taꞌpî tîuyaꞌnîkon, seꞌ tapairî ekaremeꞌtoꞌpe toꞌya Paapa pîꞌ —taꞌpî Jesusya. —Maasa pra amaimuꞌpîkon wenai Paapaya taa kupî sîrîrî: “Imakuiꞌpî pe naatîi. Ayenumîuyaꞌnîkon sîrîrî”, taiya. Mîîwîni pra awanî ya, morî amaimuꞌpîkon wenai Paapaya taa kupî sîrîrî apîꞌnîkon: “Îꞌ waniꞌ pra man, morî pe naatîi”, taiya kupî sîrîrî."
40,12,38," Mîrîrî yai tiaronkon Moisés nurîꞌtîya yenupatoꞌ pîꞌ yenupatonkonya, moropai fariseuyamîꞌya taꞌpî Jesus pîꞌ: —Anna yenupanen, anna neraꞌmaton anîꞌ nîkupî eserîkan pepîn kupîya yuꞌse anna man —taꞌpî toꞌya."
40,12,39,Tîîse inkamoro maimu yuukuꞌpî Jesusya: —Îꞌ warantî see sîrîrî pankon pemonkonyamîꞌ wanî sîrîrî imakuiꞌpî pe puꞌkuru. Aneraꞌmakon ton esatîyaꞌnîkon innape uurî kupîkonpa. Tîîse ikupîuya pepîn aneraꞌmakon ton. Tîîse penaron Paapa maimu ekaremeꞌnen nurîꞌtî yekare neken epuꞌtîyaꞌnîkon yuꞌse wai. Maasa pra koꞌmamîꞌpî seurîwîꞌne wei moropai seurîwîꞌne ewaron kaisarî kureꞌnan moroꞌ roꞌta yaꞌ. Mîrîrî warantî nîrî uurî kaꞌ poi iipîꞌpî koꞌmamî kupî sîrîrî seurîwîꞌne wei moropai seurîwîꞌne ewaron kaisarî non yaꞌ.
40,12,41,"Aꞌkî, tiwinanoꞌpî wei yai, Paapaya apoꞌ yaꞌ pemonkonyamîꞌ yenumî yai Níniveponkon pemonkonyamîꞌ nurîꞌtî eꞌmîꞌsaꞌka pe man. Moropai inkamoroya taa kupî sîrîrî apîꞌnîkon: “Îꞌ waniꞌ awanî yeꞌnen amakuyikon rumakayaꞌnîkon pra awanîkon?” taa toꞌya. “Maasa pra pena Jonasya itekare ekaremekî yai, umakuyikon rumakaꞌpî annaya,” taa toꞌya. Mîrîrî yeꞌnen tauya sîrîrî apîꞌnîkon. Uurî tarî awanî manniꞌ akoreꞌtaꞌnîkon, uurî wanî yentai, tîîse amakuyikon rumakayaꞌnîkon pepîn —taꞌpîiya."
40,12,42,"Inîꞌrî taꞌpîiya: —Mîrîrî yai nîrî pata esaꞌ pe tîweꞌsen nurîꞌtî wîriꞌ Sabá poinon eꞌmîꞌsaꞌka kupî sîrîrî. Moropai mîîkîrîya taa kupî sîrîrî apîꞌnîkon: “Îꞌ waniꞌ awanî yeꞌnen innape ikupîyaꞌnîkon pra aweꞌsaꞌkon”, taiya. Maasa pra mîîkîrî wîriꞌ nurîꞌtî iiꞌpîtîꞌpî aminke pai epuꞌnen pe tîweꞌsen Salomão nurîꞌtîya tenupatoꞌpe kaiꞌma etai. Mîrîrî yeꞌnen tauya sîrîrî apîꞌnîkon. Aꞌkî, uurî wanî akoreꞌtaꞌnîkon manniꞌ Salomão epuꞌnen pe siꞌpî yentai —taꞌpî Jesusya."
40,12,43,"Jesus eseurîmaꞌpî. Taꞌpîiya: —Pemonkon yapai teepaꞌka tîpo, oꞌmaꞌ asarî koꞌmannîpî tuna ton pîn yapîꞌ, teerîꞌkaꞌtoꞌ ton yuwa pîꞌ. Tîîse eporî tîuya pra tîwanî ya, taiya: “Kaane, ennaꞌpoi yaꞌta yapai epaꞌka neꞌtîkini yaꞌrî” taiya. Moropai mîîkîrî ennaꞌpo. Mîîkîrîya yapai teepaꞌkaꞌpî eporî yawon pra tîîse, morî yekaꞌmaiya pra tîîse."
40,12,45,"Moropai mîîkîrî oꞌmaꞌ wîtî iipiapai tiaronkon oꞌmaꞌkon etai tarakkîrî toꞌ koꞌmantoꞌpe kaiꞌma. Mîîkîrîya tiaronkon oꞌmaꞌkon enepî asakîꞌne miaꞌ pona tîîmoꞌtai kaisarî. Inîꞌ panpîꞌ imakuiꞌsan enepîiya mîîkîrî warayoꞌ yaꞌ inkamoro koꞌmantoꞌpe. Inkamoroya mîîkîrî tarumaꞌtî mararî pra. Pena eꞌmaiꞌ pe imakuiꞌpî tîwanîꞌpî yentai mîîkîrî warayoꞌ yeseru wanî. Maasa pra inkamoro wanî yeꞌnen itewan yaꞌ. Mîrîrî warantî awanî pe man, imakuiꞌpî sîrîrî pankon pemonkonyamîꞌ yarakkîrî —taꞌpî Jesusya."
40,12,46," Mîrîrî yai Jesus eseurîma koꞌmannîpî tanne pemonkonyamîꞌ pîꞌ, isan moropai itonpayamîꞌ itaꞌmiꞌsan erepamîꞌpî. Inkamoroya poro po siꞌma yanno meꞌpoꞌpî yarakkîrî teeseurîmakonpa."
40,12,47,"Tiaronya taꞌpî ipîꞌ: —Aꞌkî, asanya moropai ayakontononya ayanno pîꞌ man, ayarakkîrî eseurîmapai toꞌ wanî —taꞌpîiya ipîꞌ."
40,12,48,"Mîrîrî taiya yuukuꞌpî Jesusya: —Anîꞌ yeꞌka see pemonkon pîꞌ maamaꞌ moropai mooyi tauya eꞌpainon? Moropai tînenupaꞌsan winîkîi eraꞌmaꞌpîiya, moropai taꞌpîiya: —Tarî tiaronkon man uupia —taꞌpîiya. —Insamoro pîꞌ maamaꞌ moropai mooyi tauya eꞌpainon. Uyun Paapa kaꞌ pon yeseru kuꞌnenan pîꞌ mooyi moropai maꞌnon moropai maamaꞌ tauya. Maasa pra Paapa maimu yawîrî tîweꞌsanon wanî uyonpa pe puꞌkuru —taꞌpî Jesusya.?"
40,13,1, Mîrîrî weiyu yai Jesus wîtîꞌpî wîttî tapai Galiléia kuꞌpî yena pona.
40,13,2,Arinîkon pemonkonyamîꞌ iiꞌsaꞌ wanîꞌpî tîpatakon yapai. Inkamoroya mararî pra Jesus woimaꞌtîsaꞌ wanîꞌpî. Mîrîrî yeꞌnen Jesus asaraꞌtîꞌpî kanau yaꞌ. Mîîkîrî eꞌtukkaꞌpî tuna ka. Moropai eereutaꞌpî. Moropai pemonkonyamîꞌ eꞌnîmîꞌpî kasapan po. Mîîkîrîya toꞌ yenupa piaꞌtîꞌpî tuꞌkan panton ke. Taꞌpîiya:—Warayoꞌ wîtîꞌpî tînmîri pînse.
40,13,4,"Tînmîri yaꞌ tînpîmî pîmîꞌpîiya tîsorokaiꞌma. Moropai tiaron inpîmîꞌpî yonpa enaꞌpî eꞌma ena po. Mîrîrî eraꞌmaꞌpî toronyamîꞌya moropai yennoꞌmapîtîꞌpî toꞌya tamîꞌnawîrî, maasa aaroꞌta pra tîîse —taꞌpîiya."
40,13,5,—Moropai tiaron inpîmîꞌpî yonpa enaꞌpî mararon non yaꞌ tîꞌ parappa pe tîweꞌsen pona. Moropai kaꞌneꞌ pe aaroꞌtaꞌpî tîîse aakaratatoꞌ pataꞌseꞌ ton pra awanîꞌpî. Mîrîrî inpîmîꞌpî yonpa aroꞌtaꞌpî tîîse aꞌneꞌ pe puꞌkuru wei aꞌnaꞌpî. Mîrîrîya yaꞌpiꞌtanîpîꞌpî maasa pra kureꞌnan ikara wîtîtoꞌ ton pra awanî yeꞌnen.
40,13,7,Moropai tiaron inpîmîꞌpî yonpa enaꞌpî mîꞌnî yeꞌkon koreꞌta. Mîrîrî aroꞌtaꞌpî mîꞌnî yeꞌ pokonpe. Mîrîrî mîꞌnî yeꞌya itarumaꞌtîꞌpî teperu tîrîiya pra tîîse.
40,13,8,"Moropai tiaron inpîmîꞌpî yonpa enaꞌpî morî pe tîweꞌsen non pona. Mîrîrî aroꞌtaꞌpî, aarentaꞌpî moropai eepetaꞌpî. Tiaron epetaꞌpî 30 kaisarî moropai tiaron epetaꞌpî 60 kaisarî. Moropai tiaron epetaꞌpî 100 kaisarî. Sîrîrî warantî morî non pona enaꞌpî epetaꞌpî, mararî pra eꞌmaiꞌ pe awanîꞌpî yentai puꞌkuru —taꞌpî Jesusya."
40,13,9,"Moropai Jesusya taꞌpî toꞌ pîꞌ: —Anepuꞌpai awanîkon ya, etatî, epuꞌtî —taꞌpîiya."
40,13,10, Mîrîrî pe rî Jesus nenupaꞌsan erepamîꞌpî iipia. Inkamoroya ekaranmapoꞌpî. —Îꞌ waniꞌ awanî yeꞌnen pemonkonyamîꞌ yenupaya mîrîrî panton pe —taꞌpî toꞌya ipîꞌ.
40,13,11,Jesusya toꞌ maimu yuukuꞌpî: —Paapa yekare anîꞌ nepuꞌtî pepîn ekaremekîuya sîrîrî apîꞌnîkon. Îꞌ kaiꞌma pemonkonyamîꞌ esaꞌ pe Paapa iipî ekaremekîuya sîrîrî epuꞌtîkonpa. Tîîse inkamoro Paapa yuꞌsankon pepîn pîꞌ aronne ekaremekîuya pepîn. Tîîse panton pe neken ekaremekîuya epuꞌtî toꞌya namai.
40,13,12,"Tîîse mararî Paapa maimu epuꞌtî anîꞌya ya, inîꞌ panpîꞌ epuꞌnen tîrî Paapaya iipia. Moropai epuꞌtîiya ituꞌse tîwanî pîkîrî. Tîîse Paapa maimu yuꞌsan pepîn awanî ya, tamîꞌnawîrî imoꞌka Paapaya iipiapai. Mararî epuꞌtî tîuya kaiꞌma mîîkîrî esenumenka. Tîîse Paapaya imoꞌka iipiapai —taꞌpî Jesusya."
40,13,13,Taꞌpî Jesusya: —Mîrîrî yeꞌnen panton pe neken toꞌ yenupapîtîuya.Maasa pra uyeraꞌma toꞌya tîîse anîꞌ pe wanî epuꞌtî toꞌya pepîn.Moropai umaimu eta toꞌya tîîse îꞌ taasaiꞌya pe awanî epuꞌtî toꞌya pepîn —taꞌpîiya.
40,13,14,"—Mîrîrî yeꞌnen toꞌ wanî Paapa maimuya taasaꞌ yawîrî, penaroꞌ Paapa maimu ekaremeꞌnen profeta nurîꞌtî kaaretarîya taasaꞌ yawîrî. Taꞌpî Paapaya pena:“Etayaꞌnîkon apanakon ketîîse îꞌ anetaꞌpîkon epuꞌtîyaꞌnîkon pepîn.Moropai eraꞌmayaꞌnîkon ayenukon ke.Tîîse îꞌ aneraꞌmaꞌpîkon epuꞌtîyaꞌnîkon pepîn. Maasa pra inkamoro pemonkonyamîꞌ yewan enaꞌpî saꞌman pe puꞌkuru.Tuꞌke îꞌ eta toꞌya tîpanakon ke.Tîîse epuꞌtî toꞌya pepîn.Moropai tenukon yenpinnukuꞌpî toꞌya,mîrîrî yeꞌnen îꞌ eraꞌma toꞌya pepîn.Tîîse eta toꞌya ya,moropai eraꞌma toꞌya ya,epuꞌtî toꞌya eꞌpainon.Mîrîrî wenai tîmakuyikon rumaka toꞌya eꞌpainon.Moropai inkamoro pîikaꞌtîuya eꞌpainon”,taꞌpî Paapaya —taꞌpî Jesusya."
40,13,16,"—Tîîse amîrîꞌnîkon wanî taatausinpai puꞌkuru epuꞌtîyaꞌnîkon yeꞌnen. Maasa pra eraꞌmayaꞌnîkon. Moropai etayaꞌnîkon yeꞌnen, epuꞌtîyaꞌnîkon —taꞌpîiya tînenupaꞌsan pîꞌ. —Ayenkuꞌtîuyaꞌnîkon pepîn. Inna pîꞌ puꞌkuru tauya sîrîrî. îꞌ aneraꞌmaꞌpîkon uwinîpai, aneraꞌmapai arinîkon penaronkon Paapa maimu ekaremeꞌnenan profetayamîꞌ nurîꞌtî wanîꞌpî. Moropai yairî tîweꞌsanon arinîkon pemonkonyamîꞌ wanîꞌpî nîrî. Tîîse mîrîrî yai uyeraꞌma toꞌya eserîke pra awanîꞌpî. Moropai îꞌ anetaꞌpîkon uwinîpai anetapai nîrî toꞌ wanîꞌpî. Tîîse eta toꞌya eserîke pra toꞌ wanîꞌpî nîrî —taꞌpî Jesusya."
40,13,18, Jesusya taꞌpî toꞌ pîꞌ: —Maasa etatî. Îꞌ taa mîserî warayoꞌ tînmîri pînnen pantoniya ekaremekîuya sîrîrî apîꞌnîkon.
40,13,19,Inpîmî yonpa enasaꞌ eꞌma ena pona warantî pemonkonyamîꞌ wanî. Paapa maimu eta toꞌya. Îꞌ kaiꞌma Paapa iipî tesaꞌkon pe kupî yekare eta toꞌya. Tîîse mîrîrî pîinama toꞌya pra awanî. Mîrîrî yeꞌnen Makui iipî kaꞌneꞌ pe itekare toꞌ netaꞌpî moꞌkai. Mîîkîrîya toꞌ netaꞌpî itekare moꞌka inîꞌrî ipîꞌ toꞌ esenumenka namai —taꞌpîiya.
40,13,20,"—Moropai tiaronkon pemonkonyamîꞌ wanî tîꞌ parappa pona enaꞌpî warantî. Itekare eta toꞌya moropai inkamoroya yapisî mararî pra taatausinpai. Tîîse inkamoroya saꞌme puꞌkuru yapisî pepîn tewankon yaꞌ. Tîîse Paapa maimu yapiꞌsaꞌ toꞌya wenai tiaronkonya tîmuꞌtunpakon ya, irumaka toꞌya kaꞌneꞌ pe. Maasa pra ikara ton pra, yei wanî manniꞌ warantî tîꞌ parappa po toꞌ apîtatoꞌ ton pra awanî. Mîrîrî wenai itekare etatoꞌ tîuyaꞌnîkon rumaka toꞌya. Moropai tiaronkon wanî mîꞌnî yeꞌkanaꞌ enaꞌsan warantî. Itekare eta toꞌya. Mîrîrî pîꞌ toꞌ atausinpa. Tîîse tiaron pensa Paapa maimu yawîrî ikupî toꞌya pepîn. Maasa pra kureꞌne inkamoro esenumenka tarîron non yeseru pîꞌ. Moropai inkamoroya teesenkuꞌtîi kureꞌne temannekon yapurî Paapa yapurî tîuyaꞌnîkon yentai. Mîrîrî yeꞌnen inkamoro arenta pepîn Paapa munkîyamîꞌ pe —taꞌpîiya."
40,13,23,—Moropai tiaronkon wanî morî non pona enaꞌsan warantî. Inkamoroya Paapa maimu eta toꞌya moropai epuꞌtî toꞌya. Îꞌ kaiꞌma inpîmî epetaꞌpî warantî eepetaꞌpî. Mararî panpîꞌ eepetaꞌpî warantî tiaronkonya Paapa maimu kupî mararî. Kureꞌne panpîꞌ eepetaꞌpî warantî tiaronkonya Paapa maimu kupî kureꞌne panpîꞌ. Moropai tiaron epetaꞌpî mararî pra warantî tiaronkonya innape Paapa maimu kupî mararî pra —taꞌpî Jesusya.
40,13,24,"Jesusya Kansipuꞌkurai Yekare EkaremekîJesusya inîꞌrî panton ekaremekîꞌpî. Îꞌ kaiꞌma tamîꞌnawîronkon esaꞌ pe Paapa iiꞌtoꞌ wanî ekaremekîꞌpîiya. Taꞌpîiya: —See warantî awanî, warayoꞌya tekkari yenaꞌpî pîmîꞌpî ipapoiꞌma tînmîri ya. Moropai ipîmî tîpo eemikkuꞌpî tewîꞌ ta. Moropai iweꞌnaꞌpî ewaron yaꞌ teseru ta."
40,13,25,"Tîîse tamîꞌnawîronkon wetun tanne, iteyaton wîtîꞌpî inmîri yaꞌ. Mîîkîrîya inpîmîꞌpî trigo yeꞌ koreꞌta kansipuꞌkurai enaꞌpî pîmîꞌpî. Inpîmîꞌpî arentaꞌpî moropai eepeta winîkîi kansipuꞌkurai yeꞌ nîrî arentaꞌpî ipokonpe. Ikoreꞌta awanîꞌpî. Mîrîrî yeꞌnen umî esaꞌ poitîrîtonon wîtîꞌpî iipia. Moropai taꞌpî toꞌya ipîꞌ: “Anna karaiwarî, amîrîya morî pîmîꞌpîya innape nai?” taꞌpî toꞌya ipîꞌ. Inkamoro maimu yuukuꞌpî toꞌ karaiwarîya. “Inna morî pîmîꞌpîuya”, taꞌpîiya. “Tîîse oꞌnon pata pai kin kansipuꞌkurai erepansaꞌ mîrîrî ikoreꞌta?” taꞌpî toꞌya. Moropai toꞌ maimu yuukuꞌpî warayoꞌ umî esaꞌya. “Uyeyatonya mîrîrî kuꞌsaꞌ” taꞌpîiya. Moropai ipoitîrîtononya taꞌpî ipîꞌ: “Mîrîrî kansipuꞌkurai yaroka annaya yuꞌse nan?” taꞌpî toꞌya."
40,13,29,"“Kaane kîsarokatî maasa” taꞌpîiya. “Maasa pra yarokayaꞌnîkon ya trigo yeꞌ yarokayaꞌnîkon nîrî ipokonpe” taꞌpîiya. “Tîwî narentai tîmurukun pe. Trigo yaꞌtîtoꞌ weiyu eseposaꞌ yai, tauya yaꞌtînenan pîꞌ. Eꞌmaiꞌ pe kansipuꞌkurai yaꞌtîtî moropai mîrîrî yaironpîꞌtî apoꞌ yaꞌ aarantoꞌpe. Tîîse trigo konekatî uyewîꞌ ta aakoꞌmantoꞌpe tauya toꞌ pîꞌ”, taꞌpî warayoꞌya —taꞌpî Jesusya. —Mîrîrî warantî awanî, tamîꞌnawîronkon esaꞌ pe Paapa iipî yai."
40,13,31," Moropai tiaron panton ekaremekîꞌpî Jesusya tînenupaꞌsan pîꞌ. Taꞌpîiya: —Îꞌ kaiꞌma tamîꞌnawîronkon esaꞌ pe Paapa iiꞌtoꞌ wanî ekaremekîuya sîrîrî. Awanî see warantî: Warayoꞌya tînpîmî mostarda enaꞌpî pîmîꞌpî tînmîri yaꞌ —taꞌpîiya. —Aꞌkî, mîrîrî inpîmî mostarda enaꞌpî wanî siꞌmîrikkî pe puꞌkuru. Tiaronkon umî yaꞌ tîpînsenkon yenaꞌpî maꞌre awanî. Tîîse aarenta yai, kureꞌne aarenta tiaronkon yentai. Mîrîrî ena kureꞌne yei pe. Mîrîrî yeꞌnen tuꞌke toronyamîꞌ erepamî ipona. Inkamoroya taponseꞌkon ton konekapîtî ipanta pona —taꞌpî Jesusya. —Mîrîrî warantî awanî, tamîꞌnawîronkon esaꞌ pe Paapa iipî yai —taꞌpîiya."
40,13,33,"Tiaron panton ekaremekîꞌpî Jesusya îꞌ kaiꞌma tamîꞌnawîronkon esaꞌ pe Paapa iipî ekaremekîpa kaiꞌma. Taꞌpîiya: —See warantî awanî. Wîriꞌya kîsereꞌna koreꞌta fermento tîrîꞌpî moropai mîrîrî yaiꞌmeꞌpîiya. Mîrîrî yeꞌnen tamîꞌnawîrî kîsereꞌna saꞌmoꞌpî fermentoya —taꞌpî Jesusya. —Mîrîrî warantî awanî, tamîꞌnawîronkon esaꞌ pe Paapa iipî yai —taꞌpîiya."
40,13,34,Tamîꞌnawîrî mîrîrî ekaremekîꞌpî Jesusya panton pe. Îꞌ rî ekaremekîiya pra awanîꞌpî panton pe pra. Tîîse panton pe neken toꞌ yeurîmaꞌpîiya.
40,13,35,Mîrîrî warantî aweꞌkupîꞌpî maasa pra penaroꞌ Paapa maimu ekaremeꞌnen profeta nurîꞌtîya taasaꞌ yawîrî aweꞌkuꞌtoꞌpe. Pena taꞌpî profeta nurîꞌtîya:Paapa maimu ekaremekîuya panton pe.Pena sîrîrî pata konekaꞌpî tîuya pata paianîꞌ nepuꞌtîꞌpî pepîn ekaremekîuya kupî sîrîrîtaꞌpî profeta nurîꞌtîya.
40,13,36,Mîrîrî tîpo arinîkon pemonkonyamîꞌ nîmîꞌpî Jesusya. Moropai attîꞌpî wîttî ta. Miarî tîîse inenupaꞌsan erepamîꞌpî iipia. Inkamoroya taꞌpî ipîꞌ: —Îꞌ taatoꞌpe mîrîrî kansipuꞌkurai pantoni wanî ekaremeꞌkî anna pîꞌ —taꞌpî toꞌya.
40,13,37,Jesusya toꞌ maimu yuukuꞌpî: —Uurî kaꞌ poi iipîꞌpî wanî tînpîmî morî pînnen pe —taꞌpîiya.
40,13,38,"—Mîrîrî umî wanî tamîꞌnawîrî pata pe sîrîrî non po. Inpîmî wanî Paapa pemonkonoyamîꞌ pe, manniꞌkan tesaꞌkon pe aweꞌtoꞌpe Paapa pia eturumakaꞌsan pe. Tîîse kansipuꞌkurai wanî Makui pemonkonoyamîꞌ pe —taꞌpîiya. —Moropai kansipuꞌkurai pînnen wanî Makui pe. Trigo yaꞌtîtoꞌ weiyu tauya manniꞌ wanî tamîꞌnawîron ataretîꞌkasaꞌ pe. Inkamoro yaꞌtînenan wanî inserîyamîꞌ pe —taꞌpîiya."
40,13,41,"—Mîrîrî weiyu yai uurî, kaꞌ poi iipîꞌpîya inserîyamîꞌ yarima upemonkonoyamîꞌ koreꞌta. Tiaronkonya imakuiꞌpî kupî emapuꞌtînenan menka toꞌya. Moropai pemonkonyamîꞌ imakuiꞌpî kuꞌnenan menka inserîyamîꞌya tamîꞌnawîrî —taꞌpîiya."
40,13,42,—Moropai inkamoro imakuiꞌpî kuꞌnenan pemonkonyamîꞌ yenumî inserîyamîꞌya apoꞌ kureꞌnan yaꞌ. Miarî apoꞌ yaꞌ siꞌma toꞌ karau mararî pra teekon tîpaꞌtîi neꞌneꞌ pe apoꞌ wanî yeꞌnen —taꞌpîiya.
40,13,43,"—Tîîse manniꞌkan yaironkon Paapa maimu yawîrî siꞌsan wanî kupî sîrîrî ipîkku pe, Paapa, toꞌ yunkon pata yaꞌ. Ipîkku pe weiya tamîꞌnawîron weiyuꞌma warantî toꞌ wanî kupî sîrîrî —taꞌpîiya. —Umaimu anepuꞌpai awanîkon ya, mîrîrî epuꞌtîyaꞌnîkon —taꞌpî Jesusya."
40,13,44,"Epeꞌke Tîweꞌsen Yenonsaꞌ YekareTiaron panton ekaremekîꞌpî Jesusya. Taꞌpîiya: —Îꞌ kaiꞌma tamîꞌnawîronkon esaꞌ pe Paapa iiꞌtoꞌ wanî see warantî: Pena epeꞌke tîweꞌsen yenonsaꞌ eporîꞌpî warayoꞌya umî yaꞌ. Mîrîrî eposaꞌ tîuya ya, inîꞌrî yenomîꞌpîiya. Moropai taatausinpai attîꞌpî. Tamîꞌnawîron temanne ke aweꞌrepaꞌpî. Moropai mîrîrî yepeꞌpî ke manniꞌ umî, oꞌnon pata epeꞌke tîweꞌsen yenomî tîuya ya, mîrîrî yennaꞌpîiya —taꞌpî Jesusya. Moropai taꞌpîiya: —Mîrîrî warantî awanî, tamîꞌnawîronkon esaꞌ pe Paapa iiꞌtoꞌ —taꞌpîiya."
40,13,45,"Epeꞌke Diamante Yekare—Moropai tiaron panton ekaremekîuya sîrîrî, îꞌ kaiꞌma tamîꞌnawîronkon esaꞌ pe Paapa iipî epuꞌtîkonpa —taꞌpî Jesusya. —Awanî see warantî: Warayoꞌ wanîꞌpî diamante yennanen. Kureꞌnan diamante, epeꞌke eposaꞌ tîuya ya, tamîꞌnawîrî temanne ke mîîkîrî eꞌrepaꞌpî, mîrîrî yepeꞌpîkon ke kureꞌnan diamante epeꞌke puꞌkuru eposaꞌ tîuya yennapa —taꞌpî Jesusya. —Mîrîrî warantî awanî, tamîꞌnawîronkon esaꞌ pe Paapa iipî ya —taꞌpîiya."
40,13,47,"Moroꞌyamîꞌ Wîrîrîkatoꞌ YekareJesusya taꞌpî: —Inîꞌrî tiaron panton ekaremekîuya sîrîrî, îꞌ kaiꞌma pemonkonyamîꞌ esaꞌ pe Paapa iipî epuꞌtîkonpa. See warantî awanî: Moroꞌyamîꞌ atawîꞌtoꞌpe ikuꞌsaꞌ yenumîꞌpî warayoꞌkonya ikuꞌpî ka. Inkamoroya moroꞌyamîꞌ yapisîꞌpî tuꞌke siꞌta —taꞌpîiya. —Mîrîrî moroꞌyamîꞌ yapiꞌtoꞌ yaꞌ moroꞌyamîꞌ atapiꞌsaꞌ yai tuꞌke intapîkîrî. Mîrîrî woroka warayoꞌkonya aꞌmun pona. Mîrîrî yai warayoꞌkon ereuta moroꞌyamîꞌ eraꞌmai. Moropai inkamoroya morîkon moroꞌyamîꞌ menka. Toꞌ yenseꞌ yaꞌ toꞌ yaraꞌtî toꞌya. Tîîse tiaronkon moroꞌyamîꞌ morîkon pepîn inkamoro papo toꞌya poro pona —taꞌpîiya."
40,13,49,"—Mîrîrî warantî awanî pe man, tiwin wei tamîꞌnawîron ataretîꞌka ya. Mîrîrî yai moroꞌyamîꞌ yapiꞌnenan warayoꞌkon warantî ikupî inserîyamîꞌya kupî sîrîrî. Inkamoro wîtî imakuiꞌpî kuꞌnenan pemonkonyamîꞌ menkai yairî tîweꞌsanon koreꞌtapai. Moropai inkamoro tîmenkaꞌsankon yenumî inserîyamîꞌya kureꞌnan apoꞌ yaꞌ. Miarî inkamoro imakuiꞌpî kuꞌnenan karau koꞌmannîpî mararî pra teekon tîpaꞌtîi neꞌneꞌ pe tîwanîkon yeꞌnen —taꞌpîiya."
40,13,51,"Amenan Wanî Yairî Moropai PenaroꞌJesusya tînenupaꞌsan ekaranmapoꞌpî: —Tamîꞌnawîrî umaimu epuꞌtî pîꞌ naatî, mîrîrî tauya manniꞌ? —taꞌpî Jesusya tînenupaꞌsan pîꞌ. —Inna, epuꞌtî pîꞌ anna man —taꞌpî toꞌya."
40,13,52,"Mîrîrî yai taꞌpî Jesusya toꞌ pîꞌ: —Moisés nurîꞌtîya yenupantoꞌ pîꞌ esenupaꞌsan esenupa ya, uyesaꞌkon pe Paapa iipî kupî yekare pîꞌ esenupaꞌsan, inkamoro wanî unekaremekî pîꞌ esenupaꞌsan wanî wîttî esaꞌ pe tîweꞌsen warantî. Maasa pra mîîkîrîya miarî pai temannekon amenan pe tîweꞌsen moꞌka. Moropai amenan pe pra tîweꞌsen moꞌkaiya nîrî —taꞌpî Jesusya."
40,13,53," Moropai mîrîrî pantonkon ekaremekî tîpo, Jesus epaꞌkaꞌpî moropai attîꞌpî. Mîrîrî yai Jesus ennaꞌpoꞌpî tarentaꞌpî pata pona. Miarî pemonkonyamîꞌ yenupaꞌpî Jesusya toꞌ epereꞌtoꞌkon yewîꞌ ta. Moropai arinîkon imaimu etanenan esenumenkaꞌpî kureꞌne teesewankonoꞌmai. Inkamoro esekaranmapopîtîꞌpî. Taꞌpî inkamoroya: —Oꞌnon pata epuꞌnen pe tîwanîpa Jesus esenupaꞌpî mîrîrî yeꞌka anîꞌ nîkupî eserîkan pepîn kuꞌtoꞌpeiya? —taꞌpî toꞌya."
40,13,55,"—Maasa pra mîîkîrî Jesus wanî pepîn kin manniꞌ wîttî konekanen munmu pe? Maria more pepîn kin mîîkîrî Jesus? Moropai Tiago, José, Simão, ruinankon pepîn mîîkîrî? —taꞌpî toꞌya ipîꞌ."
40,13,57,Mîrîrî wenai Jesus maimu anetapai pra miarîronkon pemonkonyamîꞌ wanîꞌpî. Tîîse taꞌpî Jesusya toꞌ pîꞌ: —Morî pe puꞌkuru tamîꞌnawîronkonya Paapa maimu ekaremeꞌnen eseurîma eta. Tîîse tonpayamîꞌ ipata yawonkon neken wanî imaimu anetapai pra —taꞌpî Jesusya.
40,13,58,Mîrîrî yai Jesusya tuꞌke anîꞌ nîkupî eserîkan pepîn kupî eserîke pra awanîꞌpî miarî Nazaré po. Maasa pra innape ikupî miarîronkon pemonkonyamîꞌya pra awanî yeꞌnen.
40,14,1," Mîrîrî yai Galiléia pata esaꞌ pe Herodes wanîꞌpî. Mîîkîrîya tamîꞌnawîrî îꞌ kupî Jesusya yekare etaꞌpî. Moropai mîîkîrîya taꞌpî tîpemonkonoyamîꞌ teesenyakaꞌmasanon pîꞌ: —Seruꞌ pepîn see Batista nurîꞌtî mîîkîrî. Aweꞌmîꞌsaꞌkasaꞌ mîrîrî. Mîrîrî wenai mîîkîrîya anîꞌ nîkupî eserîkan pepîn kuꞌpîtî mîrîrî meruntî ke —taꞌpîiya. Mîrîrî taꞌpî mîîkîrî pata esaꞌ Herodesya maasa pra yarakkamo meꞌposaꞌ tîuya yeꞌnen atarakkannîtoꞌ ta. Mîrîrî kupîꞌpî Herodesya, maasa pra takon Filipe noꞌpî Herodias yarakkîrî awanî pîꞌ eseurîmasaꞌ yeꞌnen. Tuꞌke iteꞌka Batistaya taapîtîꞌpî pata esaꞌ Herodes pîꞌ: —Paapa nekaremekîꞌpî unkupîkon ton pe yairî pra, imakuiꞌpî kuꞌsaꞌya mîrîrî, ayakon noꞌpî Herodias yarakkîrî tîweꞌse —taꞌpîiya. Mîrîrî wenai pata esaꞌ Herodes ekoreꞌmaꞌpî. Batista anwîpai awanîꞌpî. Tîîse eranneꞌ pe awanîꞌpî Judeuyamîꞌ pîꞌ. Maasa pra Paapa maimu ekaremeꞌnen pe awanî kaiꞌma toꞌ esenumenkaꞌpî. Tîîse pata esaꞌ Herodesya teesenpoꞌpî weiyu yai, entamoꞌkantoꞌ mararon pepîn konekaꞌpî. Moropai pemonkonyamîꞌ etaꞌpîiya mararî pra entamoꞌkai toꞌ wîtîtoꞌpe. Mîrîrî yai Herodias more, maasaron wîriꞌ aurînoꞌpî mananuꞌpî, tamîꞌnawîronkonya teraꞌma tanne. Mîîkîrî manaꞌtoꞌ pîꞌ pata esaꞌ Herodes atausinpaꞌpî mararî pra. Mîrîrî yeꞌnen taꞌpîiya mîîkîrî maasaron wîriꞌ pîꞌ: —Seruꞌ pe pra tauya sîrîrî apîꞌ. Upîꞌ îꞌ rî ituꞌse aweꞌtoꞌ esatîya ya, tamîꞌnawîrî itîrîuya —taꞌpîiya. Moropai wîriꞌ wîtîꞌpî tîsan Herodias pia. Ekaremekîꞌpîiya. Moropai taꞌpî isanya puꞌpai mesatîi. Taꞌpî tîsanya yawîrî esatîꞌpîiya. —Batista puꞌpaiꞌpî yuꞌse wai sunpa po —taꞌpîiya. Mîrîrî taiya yeꞌnen, pata esaꞌ Herodes enaꞌpî yairî maꞌre. Tîîse tamîꞌnawîronkon tînetaꞌsanya eta tanne, îꞌ ituꞌse aweꞌtoꞌ esatîya ya itîrîuya, taasaꞌ tîuya yeꞌnen, maasaron wîriꞌ nesatî tîrî tîuya taꞌpîiya, seruꞌ pe tîwanî namai. Mîrîrî yeꞌnen Batista puꞌparaikkîtî meꞌpoꞌpîiya atarakkannîtoꞌ ta. Mîîkîrî puꞌpaiꞌpî enepîꞌpî toꞌya sunpa po. Mîrîrî tîrîꞌpî toꞌya maasaron aurînoꞌpî wîriꞌ pia. Moropai mîîkîrîya tîsan pia yarîꞌpî. Mîrîrî yekare etasaꞌ tîuyaꞌnîkon pe Batista nurîꞌtî nenupaꞌsan iipîꞌpî iipia itesaꞌrîꞌpî eraꞌmai. Moropai mîîkîrî yuꞌnaꞌtîꞌpî toꞌya. Moropai mîrîrî ekaremeꞌse toꞌ wîtîꞌpî Jesus pîꞌ."
40,14,13,"  Tamîꞌnawîron mîrîrî eꞌkuꞌsaꞌ yekare etasaꞌ tîuya tîpo, Jesus moropai inenupaꞌsan wîtîꞌpî kanau yaꞌ miarîpai keren pona tuutîpa tiwinsarî. Tîîse oꞌnon pata awanî epuꞌtîꞌpî arinîkonya. Mîrîrî yeꞌnen toꞌ epaꞌkaꞌpî tîîkoꞌmantoꞌkon yapai. Moropai toꞌ wîtîꞌpî aꞌmun poro Jesus epose."
40,14,14,"Moropai miarî Jesusya toꞌ yeporîꞌpî. Toꞌ erepansaꞌ wanîꞌpî irawîrî, kanau yapai tawautî pe. Jesusya kureꞌne toꞌ eraꞌmaꞌpî tîꞌnokoꞌpî pe, inkamoro itîꞌsan. Mîrîrî yeꞌnen priꞌyawonkon pepîn saꞌne yepiꞌtîꞌpîiya, miarî tîweꞌsanon."
40,14,15,"Pata koꞌmamî tanne, Jesus nenupaꞌsan erepamîꞌpî iipia. Moropai inkamoroya taꞌpî ipîꞌ: —Insamoro arinîkon pemonkonyamîꞌ wîtîtoꞌpe kaꞌkî wîttîkon ta. Maasa pra koꞌmamîiya pata enasaꞌ man, îꞌ ton pra eꞌnî tanne tarî keren po. Toꞌ wîtîsaꞌ ya, morî pe awanî tekkarikon ton yennatoꞌpe toꞌya —taꞌpîiya."
40,14,16,Tîîse Jesusya toꞌ maimu yuukuꞌpî: —Insamoro pemonkonyamîꞌ wîtî eꞌpai pra man —taꞌpîiya. —Tîîse amîrîꞌnîkonya toꞌ yekkariꞌtî eꞌpai man —taꞌpî Jesusya tînenupaꞌsan pîꞌ.
40,14,17,"Tîîse inkamoroya yuukuꞌpî. Taꞌpî toꞌya: —Îꞌ kaiꞌma see, anna pia miaꞌtaikin neken pão man. Moropai asakîꞌne neken moroꞌyamîꞌ man —taꞌpî toꞌya. —Tamîꞌnawîronkon pia itîrîiya pepîn —taꞌpî toꞌya. —Eneꞌtî moriya uupia —taꞌpî Jesusya toꞌ pîꞌ. Moropai pemonkonyamîꞌ ereutatoꞌpe parîꞌ pona taꞌpîiya toꞌ pîꞌ. Moropai mîîkîrîya miaꞌtaikinan pão yapisîꞌpî moropai asakîꞌnankon moroꞌyamîꞌ. Moropai tenu yanumîꞌpîiya kaꞌ ekaya. Moropai eepîremaꞌpî yekkari wanî pona. —Morî pe puꞌkuru man Paapa —taꞌpîiya. Mîrîrî tîpo pão pirikkapîtîꞌpîiya. Mîrîrî tîrîꞌpîiya tînenupaꞌsanya itîîtoꞌpe pemonkonyamîꞌ pia. Mîrîrî pîꞌ tamîꞌnawîronkon esekkariꞌtîꞌpî ituꞌse tîwanîkon pîkîrî. Moropai inkamoro yekkari yonparîꞌpî yannukuꞌpî Jesus nenupaꞌsanya asakîꞌne puꞌ pona tîîmoꞌtai waikaraꞌpî kaisarî. Inkamoro pemonkonyamîꞌ esekkariꞌtîꞌsan  yairî warayoꞌkon, wîriꞌsanyamîꞌ moropai moreyamîꞌ tîkuꞌneꞌtîi pra toꞌ tîîse."
40,14,22, Mîrîrî tîpo Jesusya tînenupaꞌsan pîꞌ taꞌpî kanau yaꞌ toꞌ asaraꞌtîtoꞌpe. Moropai toꞌ wîtîtoꞌpe tîrawîrî ikuꞌpî ratai pona. Toꞌ wîtî tanne Jesusya arinîkon yaipontîꞌpî toꞌ emiꞌtoꞌpe. Pemonkonyamîꞌ emiꞌtoꞌpe toꞌ yaipontî tîpo Jesus enukuꞌpî wîꞌ pona epîremai tiwinsarî. Miarî tîîse pata ewaronpamîꞌpî tiwinsarî tîîse.
40,14,24,"Mîrîrî tanne, inenupaꞌsan wanîꞌpî ikuꞌpî arakkita kanau yaꞌ. Miarî toꞌ tîîse aꞌsitun pe eenaꞌpî. Mararî pra sipa sipa pe awanîꞌpî. Kanau pona eerepamîꞌpî meruntî ke."
40,14,25,"Anoinna pata tîîse, maasa erenmapî rawîrî, tuna poro Jesus asarî eraꞌmaꞌpî inenupaꞌsanya tîponayaꞌnîkon."
40,14,26,"Tuna poro mîîkîrî asarî eraꞌma tîuyaꞌnîkon pe, inenupaꞌsan wanîꞌpî mararî pra teesiꞌnîꞌse. Inkamoroya taꞌpî: —Katonpî mîîkîrî! Toꞌ entaimeꞌpî teesiꞌnîꞌse mararî pra."
40,14,27,"Inkamoro pîꞌ Jesus eꞌpamîꞌpî kaꞌneꞌ pe. Taꞌpîiya toꞌ pîꞌ: —Meruntî ke eꞌtî, eranneꞌ pe pra. Uurî mîîkîrî, Jesus —taꞌpîiya."
40,14,28,"Moropai Pedroya taꞌpî ipîꞌ: —Uyepotorî, amîrî pe puꞌkuru awanî ya, oꞌnon pata awanî manniꞌ pata uutîtoꞌpe kaꞌkî tuna poro —taꞌpîiya."
40,14,29,—Asiꞌkî see —taꞌpî Jesusya Pedro pîꞌ. Moropai Pedro autîꞌpî kanau yapai moropai mîîkîrî asarîꞌpî tuna poro Jesus ekaya.
40,14,30,"Mîîkîrî asarî tanne, aꞌsitunya ipumaꞌpî. Mîrîrî yeꞌnen eranneꞌ pe eena piaꞌtîꞌpî. Moropai eeseuronka piaꞌtîꞌpî. Mîrîrî yeꞌnen teesiꞌnîpî pe awentaimeꞌpî Jesus pîꞌ. —Uyepotorî, upîikaꞌtîkî! —taꞌpîiya."
40,14,31,Kaꞌneꞌ pe Jesusya tenya kainumîꞌpî Pedro yapisîpa moropai taꞌpîiya Pedro pîꞌ: —Innape ukupîya pra awanî mîrîrî. Îꞌ waniꞌ awanî yeꞌnen innape uurî kupîya pepîn?
40,14,32,Mîrîrî tîpo inkamoro asaraꞌtîꞌpî kanau yaꞌ. Moropai kureꞌnan aꞌsitun atîꞌnapannîpîꞌpîiya.
40,14,33,"Moropai inenupaꞌsanya Jesus yapurîꞌpî. Yapurî yeꞌka pe inkamoroya taꞌpî: —Innape see, Paapa munmu pe amîrî wanî sîrîrî —taꞌpî toꞌya."
40,14,34,"Ikuꞌpî ratai pona teerepansaꞌkon pe, inkamoro autîꞌpî. Genesaré pata pona toꞌ erepamîꞌpî. Miarî mîrîrî pata po, mororonkon pemonkonyamîꞌya Jesus epuꞌtîꞌpî. Moropai inkamoroya priꞌyawonkon pepîn, tamîꞌnawîrî mororonkon moropai tîwoiꞌnîkon tîîkoꞌmansenon eneꞌtoꞌpe toꞌya toꞌ yepiꞌtîtoꞌpeiya."
40,14,36,Moropai priꞌyawonkon pepînya Jesus pon yeꞌpi pîꞌ yapîtoꞌpe toꞌya esatîꞌpî toꞌya. Maasa pra ipon yeꞌpi pîꞌ yapîtîponkon esepiꞌtîsaꞌ wanîꞌpî mîîtoꞌpe. Mîrîrî warantî toꞌ esepiꞌtîꞌpî.
40,15,1,Mîrîrî yai fariseuyamîꞌ moropai Moisés nurîꞌtîya yenupantoꞌ pîꞌ yenupatonkon wîtîsaꞌ wanîꞌpî Jerusalém poi Jesus yarakkîrî eseurîmai.
40,15,2,Inkamoroya taꞌpî Jesus pîꞌ:—Îꞌ waniꞌ awanî yeꞌnen kin anenupaꞌsan wanî pepîn utamokonya uyenupaꞌpîkon yawîrî pra toꞌ wanî? Tenyakon rona toꞌya pepîn tekkarikon yonpa tîuyaꞌnîkon rawîrî. Mîrîrî yawîrî kupî toꞌya pra awanî yeꞌnen upanamaꞌpîkon utamokonya yawîrî pra toꞌ wanî mîrîrî —taꞌpî toꞌya.
40,15,3,"Jesusya toꞌ maimu yuukuꞌpî. Moropai taꞌpîiya toꞌ pîꞌ: —Îꞌ waniꞌ kin awanî yeꞌnen Paapa maimuya taasaꞌ yawîrî ikupîyaꞌnîkon pra, atamokonya ayenupaꞌpîkon yawîrî ikupî pîꞌ aakoꞌmamîkon? —taꞌpîiya."
40,15,4,"—Maasa pra Paapaya taꞌpî ankupîkon ton pîꞌ.“Ayunkon yapurîtî moropai asankon yapurîtî”,“Anîꞌ eseurîma ya imakuiꞌpî pe tun winîkîi moropai tîsan winîkîi, mîîkîrî wîî eꞌpai awanî”,taꞌpî Paapaya —taꞌpîiya."
40,15,5,"—Tîîse tiaronkon yenupayaꞌnîkon yairî pra. Amîrîꞌnîkonya taa toꞌ pîꞌ. Tiaron moro awanî tîyun anpîikaꞌtîpainon tîîse taayaꞌnîkon: “ ‘Kaane, untîrî ton pra man uyun pia ipîikaꞌtîtoꞌ ton, maasa pra Paapa pia untîrî pe seeniꞌ moꞌkasauꞌya sîrîrî’ taatoꞌpe toꞌya”, taayaꞌnîkon seruꞌ pe. Moriya mîrîrî warantî taayaꞌnîkon ya, ayunkon yapurîyaꞌnîkon pepîn mîrîrî. Mîrîrî warantî Paapa maimu yuꞌse pra awanîkon eseraꞌma mîrîrî, ayeserukon neken yawîrî ikupîkonpa."
40,15,7,Seruꞌyeꞌkon teesenkuꞌtîsanon tîîwarîrîꞌnîkon. Apîꞌnîkon penaroꞌ Paapa maimu ekaremeꞌnen profeta nurîꞌtî eseurîmaꞌpî yairî.
40,15,8,“Morî pe eseurîmakoiꞌkon insanan pemonkonyamîꞌ upîꞌ” taa Paapaya.“Tîîse toꞌ yewan wanî aminke upîꞌ” taiya.
40,15,9,"“Mîrîrî yeꞌnen uyapurîtoꞌ toꞌya wanî îꞌ pe pra rî.Penaronkonya tîpanamaꞌpîkon yawîrî tonpakon yenupa toꞌya,uurîya tîpanamaꞌpîkon pe tîkuꞌse” taꞌpî Paapaya,taꞌpî profeta nurîꞌtîya —taꞌpî Jesusya toꞌ pîꞌ."
40,15,10,"Mîrîrî taa tîpo Jesusya arinîkon yannoꞌpî moropai taꞌpîiya toꞌ pîꞌ: —Maasa umaimu etatî moropai epuꞌtîyaꞌnîkon yuwatî —taꞌpîiya. —Imakuiꞌpî pe eꞌnî pepîn uyaꞌreꞌkon unenapîkon wenai. Tîîse imakuiꞌpî pe eꞌnî imakuiꞌpî pe eseurîma wenai, imakuiꞌpî pîꞌ esenumenkan wenai. Mîrîrîya imakuiꞌpî pe ukupîkon —taꞌpîiya."
40,15,12,"Mîrîrî taasaiꞌya tîpo, Jesus nenupaꞌsan wîtîꞌpî iipia. Moropai inkamoroya taꞌpî ipîꞌ: —Uyepotorî, îꞌ taaya manniꞌ pîꞌ fariseuyamîꞌ atasiꞌsirunpasaꞌ man amaimu pîꞌ —taꞌpî toꞌya."
40,15,13,Jesusya taꞌpî: —Tamîꞌnawîronkon tînpîmîꞌpî pepîn aroꞌtasaꞌ yaroka umî esaꞌya. Mîrîrî warantî tamîꞌnawîronkon Paapa pemonkono pe pra tîweꞌsanon moꞌkaiya tîpemonkonoyamîꞌ koreꞌtapai —kaiꞌma toꞌ maimu yuukuꞌpî Jesusya. —Inkamoro yeꞌkakon tîpîinamai pra eꞌtî. Maasa pra toꞌ wanî enkaruꞌnankon warantî. Mîrîrî yeꞌnen tiaronkon yenupa toꞌya eserîke pra toꞌ wanî. Enkaruꞌne siꞌma enkaruꞌnanya tiaron yarî eserîke pra awanî. Yarî yuꞌse tîwanî ya toꞌ eꞌsoroka ituꞌnakan yaꞌ saꞌnîrî.
40,15,15,"Mîrîrî taiya yeꞌnen, Pedroya Jesus pîꞌ esatîꞌpî. —Mîrîrî panton ekaremeꞌkî anna pîꞌ —taꞌpîiya."
40,15,16,Jesusya taꞌpî: —Sîrîrî tîpose pakko pe aakoꞌmamîkon mîrîrî? —taꞌpîiya.
40,15,17,"—Aꞌkî, uyaꞌreꞌkon unennoꞌmakonya imakuiꞌpî pe ukupîkon pepîn. Maasa pra uyewankon yaꞌ eewomî pepîn, uroꞌtakon yaꞌ neken yennoꞌma moropai yenpaꞌka."
40,15,18,Tîîse eseurîmantoꞌ wanî uyewankon yapai teepaꞌkasen esenumenkantoꞌ wenai. Mîrîrîya ukîꞌpakon imakuiꞌpî pe.
40,15,19,"Maasa pra uyewankon yaꞌ tîîkoꞌmansen imakuiꞌpî wenai esenumenkan imakuiꞌpî pe, pemonkon anwîpai eꞌnî, moropai tiaron noꞌpî yarakkîrî eꞌnî, moropai seꞌ tapairî wîriꞌsanyamîꞌ yarakkîrî eꞌnî. Moropai amaꞌ pe eꞌnî, moropai seruꞌyeꞌ pe eꞌnî, imakuiꞌpî pe eseurîman tiaronkon winîkîi."
40,15,20,"Sîrîrîkon imakuiꞌpî uyewankon yaꞌ tîîkoꞌmansen wenai, imakuiꞌpî kupî pîꞌ koꞌmannî. Mîrîrî tîîse uyenyakon tîronai pra uyaꞌreꞌkon yonpasaꞌ wenai, imakuiꞌpî pe eꞌnî pepîn —taꞌpî Jesusya tînenupaꞌsan pîꞌ."
40,15,21,Mîrîrî pata yapai Jesus eseꞌmaꞌtîꞌpî. Attîꞌpî Tiro pata poro aminke pra cidade pîꞌ. Moropai Sidom pata poro attîꞌpî.
40,15,22,"Miarî wîriꞌ wanîꞌpî Cananeu pon, Judeupaꞌ pepîn. Jesus erepansaꞌ tanne, mîîkîrî iipîꞌpî iipia. Moropai taꞌpîiya tîwentaimepîtî yeꞌka pe: —Uyepotorî, amîrî wanî Davi nurîꞌtî paarîꞌpî pe. Pîikaꞌtîton amîrî. Aꞌnokoꞌpî pe saꞌne uyeraꞌmakî. Oꞌmaꞌ ewonsaꞌ man unre wîriꞌ yaꞌ. Mîîkîrîya toneꞌ ikupî pîꞌ man —taꞌpîiya."
40,15,23,"Tîîse Jesusya imaimu yuuku pra awanîꞌpî. Mîrîrî tanne, inenupaꞌsan erepamîꞌpî iipia aminke pra. Moropai inkamoroya taꞌpî: —Mîîkîrî wîriꞌ wîtîtoꞌpe kaꞌkî, uwenairîꞌnîkon aaipî koꞌmannîpî mîrîrî taa enepîiya. Moropai awentaimepîtî koꞌmannîpî —taꞌpî toꞌya."
40,15,24,"Jesusya yuukuꞌpî: —Paapaya uyarimasaꞌ man upemonkonoyamîꞌ neken pîikaꞌtîtoꞌpeuya, Judeuyamîꞌ atakaꞌmaꞌsan, carneiro wanî itesaꞌ pra warantî tîweꞌsanon —taꞌpîiya."
40,15,25,"Tîîse mîîkîrî wîriꞌ iipîꞌpî Jesus rawîrî moropai aweꞌsekunkaꞌpî moropai mîîkîrîya taꞌpî: —Uyepotorî, upîikaꞌtîkî saꞌne —taꞌpîiya."
40,15,26,"—Aꞌkî —taꞌpî Jesusya ipîꞌ. —More yaꞌreꞌ tîrî ya arinmaraka pia, morî pe pra awanî. Mîrîrî warantî awanî apîikaꞌtî tîuya ya, Judeupaꞌ pe pra awanî yeꞌnen."
40,15,27,"Tîîse wîriꞌya taꞌpî Jesus pîꞌ: —Innape man, Uyepotorî. Mîrîrî yeꞌka pe tîîse tesaꞌkon yaꞌreꞌ yaꞌpunuꞌpî eꞌsoroka enapî arinmarakayamîꞌya itaponseꞌ yoꞌkoi siꞌma. Mîrîrî yeꞌnen mararî mîrikkî itîîkî uupia."
40,15,28,"Jesusya taꞌpî ipîꞌ: —Mîrîrî taaya yeꞌnen, innape ukupîya epuꞌtî pîꞌ wai, maꞌnon —taꞌpî Jesusya. —Mîrîrî yeꞌnen îꞌ taaya manniꞌ mîrîrî kupîuya. Moropai mîrîrî taa Jesusya pe mîîkîrî wîriꞌ more oꞌmaꞌ yarakkîron esepiꞌtîꞌpî."
40,15,29,Tuꞌkankon Pemonkonyamîꞌ Yepiꞌtî JesusyaMiarî pai Jesus eseꞌmaꞌtîꞌpî moropai attîꞌpî Galiléia kuꞌpî rî pîkîrî. Moropai mîîkîrî enukuꞌpî wîꞌ pona moropai eereutaꞌpî miarî.
40,15,30,"Miarî nîrî arinîkon pemonkonyamîꞌya priꞌyawonkon pepîn yarîꞌpî. Asakoiꞌkon pepîn, moropai maꞌtîkîꞌ pankon, moropai enkaruꞌnankon, moropai imaimu pînon moropai tuꞌkan paran pîꞌ tîweꞌsanon yarîꞌpî toꞌya Jesus pia toꞌ yepiꞌtîtoꞌpeiya kaiꞌma. Moropai inkamoro yepiꞌtîꞌpîiya."
40,15,31,"Mîrîrî kupî Jesusya eraꞌma tîuyaꞌnîkon pîꞌ pemonkonyamîꞌ esenumenkaꞌpî mararî pra teesewankonoꞌmai, maasa pra imaimu pîn eseurîma yeꞌnen, moropai maꞌtîkîꞌ pankon esepiꞌtîsaꞌ yeꞌnen, moropai asakoiꞌkon pepîn asarî yeꞌnen, moropai enkaruꞌnankonya eraꞌma yeꞌnen. Mîrîrî pîꞌ Judeuyamîꞌ yepotorî Paapa yapurîꞌpî toꞌya mararî pra."
40,15,32,Jesusya tînenupaꞌsan yannoꞌpî tîîpia toꞌ yeurîmapa kaiꞌma moropai taꞌpîiya: —Eseurîwîꞌne wei kaisarî insanan pemonkonyamîꞌ koꞌmansaꞌ man uupia. Uꞌnokoꞌpî pe toꞌ eraꞌma pîꞌ wai toꞌ yaꞌreꞌ ton pra tîîse —taꞌpîiya. —Toꞌ anaipontîpai pra wai tekkarikon yonpa toꞌya pra toꞌ tîîse. Maasa pra yai toꞌ wîtî eserîke wanî eꞌma taawîrî emiꞌne tîwanîkon pîꞌ —taꞌpîiya.
40,15,33,Inenupaꞌsanya Jesus ekaranmapoꞌpî: —Oꞌnon yeꞌka pe insanan mararonkon pepîn pemonkonyamîꞌ yekkari ton eporî eꞌpainon tarî keren po siꞌma? Îꞌ ton pîn yaꞌ eꞌnî tanne —taꞌpî toꞌya.
40,15,34,Inkamoro ekaranmapoꞌpî Jesusya: —Îꞌ warapo kaisarî trigo puusaꞌ nai? —taꞌpîiya. —Asakîꞌne miaꞌ pona tîîmoꞌtai kaisarî moropai moroꞌyamîꞌ mîrikkî —taꞌpî toꞌya.
40,15,35,Moropai tamîꞌnawîronkon pîꞌ taꞌpî Jesusya: —Non pona ereutatî —taꞌpîiya.
40,15,36,"Moropai Jesusya asakîꞌne miaꞌ pona tîîmoꞌtai kaisaron trigo puusaꞌ yapisîꞌpî, moropai moroꞌyamîꞌ nîrî. Mîrîrî tîpo eepîremaꞌpî Paapa pîꞌ. —Morî puꞌkuru amîrî, anna yaꞌreꞌ ton tîînen —taꞌpîiya Paapa pîꞌ. Mîrîrî tîpo trigo puusaꞌ pirikkapîtîꞌpîiya. Mîrîrî tîrîꞌpîiya tînenupaꞌsan pia itîîtoꞌpe toꞌya pemonkonyamîꞌ pia."
40,15,37,Mîrîrî pîꞌ tamîꞌnawîronkon entamoꞌkaꞌpî teesepiꞌtîkon pîkîrî. Mîrîrî yonparîꞌpî yannukuꞌpî inenupaꞌsanya asakîꞌne miaꞌ pona tîîmoꞌtai kaisarî waikaraꞌpî. Inkamoro Jesus nekkariꞌtîꞌsan wanîꞌpî  kaisarî wîriꞌsanyamîꞌ tîkuꞌnetîi pra moropai moreyamîꞌ.
40,15,39,"Mîrîrî tîpo Jesusya pemonkonyamîꞌ yaipontîꞌpî toꞌ wîtîtoꞌpe. Moropai Jesus asaraꞌtîꞌpî kanau yaꞌ, moropai attîꞌpî Magadã pata pona."
40,16,1," Jesus yarakkîrî eseurîmai tiaronkon fariseuyamîꞌ moropai tiaronkon saduceuyamîꞌ wîtîꞌpî iipia. Jesus anakaꞌmapai toꞌ wanîꞌpî mîîtoꞌpe. Paapa winîpaino pe mîîkîrî wanî pepîn kaiꞌma toꞌ esenumenkaꞌpî. Mîrîrî yeꞌnen kaꞌ winîpainon, tîneraꞌmakon ton esatîꞌpî toꞌya Jesus pîꞌ."
40,16,2,"Tîîse Jesusya toꞌ maimu yuukuꞌpî: —Wei ewomî tanne suuyu pe tîweꞌsen kaꞌ pîꞌ eraꞌmayaꞌnîkon ya, taawonan amîrîꞌnîkon: “Penane morî pe pata wanî pe man. Aꞌkî, kaꞌ pîꞌ suuyu pe awanî”, taayaꞌnîkon. Moropai penane puꞌkuru suuyu pe pata wanî ya taayaꞌnîkon: “Sîrîrîpe konoꞌ rena pe man”, taayaꞌnîkon. Maasa pra kaꞌ pîꞌ katupuru eraꞌmasaꞌyaꞌnîkon yeꞌnen, moropai ewaron pe pata wanî yeꞌnen. Kaꞌ eraꞌmayaꞌnîkon kaisarî, taapîtîyaꞌnîkon îꞌ eꞌkupî epuꞌtîyaꞌnîkon. Tîîse îꞌ waniꞌ awanî yeꞌnen aneraꞌmaꞌpîkon ayenukon ke, kupîyaꞌnîkon pepîn innape? Îꞌ eꞌkupî epuꞌtîyaꞌnîkon pepîn, îꞌ ikupî eserîkan pepîn eraꞌmayaꞌnîkon tîîse —taꞌpîiya."
40,16,4,"—Îꞌ yeꞌka pe amîrîꞌnîkon sîrîrî pankon wanî imakuiꞌpî pe, innape ukupî yeꞌka pe pra. Aneraꞌmakon ton esatîyaꞌnîkon upîꞌ. Tîîse îꞌ rî aneraꞌmakon ton kupîuya pepîn. Tîîse tiwinan neken nurîꞌtî yarakkîrî eꞌkupîꞌpî. Mîrîrî epuꞌtîyaꞌnîkon yuꞌse wai.Mîrîrî taa tîpo, Jesus epaꞌkaꞌpî moropai attîꞌpî toꞌ piapai."
40,16,5,"Jesus nenupaꞌsanya ikuꞌpî nuurukkuꞌsaꞌ yai, tîwanmîraꞌnîkon tekkarikon yaasaꞌ toꞌya pra toꞌ wanîꞌpî."
40,16,6,"Mîrîrî yai taꞌpî Jesusya: —Enpen panpîꞌ eꞌtî, fariseuyamîꞌ moropai saduceuyamîꞌ pîꞌ tîwarî eꞌtî. Aka, tîwî toꞌ piawon trigo saꞌmotoꞌ toꞌ piawon nîsi —taꞌpîiya."
40,16,7,Mîrîrî taiya pîꞌ Jesus nenupaꞌsan eseurîmaꞌpî teken siꞌma. Taꞌpî toꞌya: —Mîrîrî taiya maasa pra uyekkarikon ton eneꞌsaꞌ pra awanî yeꞌnen —taꞌpî toꞌya.
40,16,8,"Inkamoro eseurîmatoꞌ etaꞌpî Jesusya. Mîrîrî yeꞌnen toꞌ ekaranmapoꞌpîiya. Taꞌpîiya: —Îꞌ ton pe see eeseurîmakon koꞌmannîpî mîrîrî, ayekkarikon ton pra awanî pîꞌ? Îꞌ yeꞌka pe see mararî innape ukuꞌtoꞌyaꞌnîkon awanî mîrîrî!"
40,16,9,Uupia Paapa meruntîri wanî epuꞌtîyaꞌnîkon pra naatî mîîtoꞌpe? Epuꞌtîyaꞌnîkon pra awanîkon mîrîrî ayewankon yaꞌ. Manniꞌ unkupî pîꞌ awenpenatakon pra naatî? Miaꞌtaikinan trigo puusaꞌ  kaisaronkon warayoꞌkon yekkariꞌtîꞌpîuya. Moropai îꞌ warapo waikaraꞌpî kaisarî itonparîꞌpî yannukuꞌpîyaꞌnîkon pîꞌ enpenatatî.
40,16,10,Moropai manniꞌ asakîꞌnan miaꞌ pona tîîmoꞌtai kaisaron trigo puusaꞌ mîrîrî  kaisaronkon warayoꞌkon yekkariꞌtîꞌpîuya. Moropai îꞌ warapo waikaraꞌpî kaisarî itonparîꞌpî yannukuꞌpîyaꞌnîkon?
40,16,11,"Mîrîrî tauya manniꞌ epuꞌtîyaꞌnîkon pra awanîkon mîrîrî. Maasa pra trigo puusaꞌ pîꞌ eseurîma pepîn sîrîrî. Tîîse fariseuyamîꞌ moropai saduceuyamîꞌ yeseru pîꞌ eseurîma, mîrîrî tîwarî eꞌtî. Mîrîrî toꞌ yeseru wanî kîsereꞌna saꞌmotoꞌ fermento warantî."
40,16,12,Mîrîrî Jesus eseurîmatoꞌ epuꞌtîꞌpî inenupaꞌsanya. Maasa pra kîsereꞌna saꞌmotoꞌ pîꞌ eeseurîma pe pra epuꞌtîꞌpî toꞌya. Tîîse pemonkonyamîꞌ yenupatoꞌ fariseuyamîꞌya moropai saduceuyamîꞌya pîꞌ eeseurîma epuꞌtîꞌpî toꞌya. Toꞌ yeseru pîꞌ tîwarî tîwanîkonpa epuꞌtîꞌpî toꞌya.
40,16,13," Moropai Jesus wîtîꞌpî tiaron pata poro, iteseꞌ Cesaréia Filipe. Miarî teerepansaꞌkon pe tînenupaꞌsan ekaranmapoꞌpîiya: —Anîꞌ kaiꞌma uurî, kaꞌ poi iipîꞌpî pîꞌ pemonkonyamîꞌ wanî? —taꞌpîiya."
40,16,14,"Inkamoroya yuukuꞌpî: —Tiaronkonya taa apîꞌ: “Batista nurîꞌtî mîîkîrî”, taa toꞌya. Moropai tiaronkonya taa: “Penaroꞌ Paapa maimu ekaremeꞌnen profeta Elias nurîꞌtî mîîkîrî”, taa toꞌya —taꞌpî toꞌya. —Moropai tiaronkonya taa: “Penaroꞌ itekare ekaremeꞌnen profeta nurîꞌtî mîîkîrî”, taa toꞌya. “Paapa maimu ekaremeꞌnenan nurîꞌsan yonpa pe awanî”, taa toꞌya —taꞌpî inenupaꞌsanya."
40,16,15,—Amîrîꞌnîkon kanan? Anîꞌ pe ukupî pîꞌ naatî? —taꞌpîiya.
40,16,16,"Simão Pedroya yuukuꞌpî: —Amîrî Paapa nîmenkaꞌpî, Cristo. Ipatîkarî tîîkoꞌmansen Paapa munmu pe awanî —taꞌpî Pedroya."
40,16,17,"Jesusya taꞌpî Pedro pîꞌ: —Mîrîrî taaya yeꞌnen, morî pe puꞌkuru awanî sîrîrî, Simão, munmu —taꞌpî Jesusya ipîꞌ. —Maasa pra sîrîrî yairon epuꞌtîya manniꞌ wanî pepîn pemonkon winîpainon pe puꞌkuru. Tîîse uyun kaꞌ pon nîtîrîꞌpî pe awanî aapia —taꞌpî Jesusya Pedro pîꞌ. Mîrîrî yeꞌnen Jesusya taꞌpî Pedro pîꞌ: —Tauya sîrîrî apîꞌ, amîrî Pedro saꞌman, tîꞌ warainon. Moropai sîrîrî tîꞌparappa pona usoosirî konekauya sîrîrî. Mîrîrîya upemonkonoyamîꞌ, usoosirî tawonkon ena pe man meruntî ke, tamîꞌnawîronkon yentai. Saꞌmantantoꞌ yentai toꞌ ena pe man, Makuiya toꞌ tarumaꞌtî tîîse —taꞌpî Jesusya."
40,16,19,"—Sîrîrî meruntî ke uurî eꞌtoꞌ tîrîuya aapia. Îꞌ taayaꞌnîkon umaimu pe sîrîrî non po, mîrîrî pîꞌ inna taa Paapaya kaꞌ po —taꞌpîiya."
40,16,20,"Mîrîrî taa tîpo, Jesusya taꞌpî tînenupaꞌsan pîꞌ: —Tîîse Paapa nîmenkaꞌpî pe uurî wanî kîsekaremeꞌtî anîꞌ pîꞌ —taꞌpî Jesusya tînenupaꞌsan pîꞌ."
40,16,21,"Moropai mîrîrî pata pai Jesus eseurîma piaꞌtîꞌpî tîîsaꞌmanta pîꞌ. Tînenupaꞌsan pîꞌ taꞌpîiya: —Uutî eꞌpai awanî sîrîrî Jerusalém pona moropai miarî Judeuyamîꞌ esanonya moropai teepîremasanon esanonya uyewanmarî kupî sîrîrî. Moropai Moisés nurîꞌtîya yenupantoꞌ pîꞌ yenupatonkonya nîrî uyewanmarî kupî sîrîrî. Inkamoroya utarumaꞌtî mararî pra. Inkamoroya uwî meꞌpo kupî sîrîrî. Tîîse uusaꞌmanta tîpo, iteseurîno weiyu yai eꞌmîꞌsaꞌka kupî sîrîrî —taꞌpîiya."
40,16,22,"Mîrîrî taiya yeꞌnen, Pedroya Jesus yarîꞌpî tiaronkon koreꞌtapai tarakkîrî teeseurîmapa, imaimu yuwaꞌtîpa. Moropai taꞌpîiya ipîꞌ: —Uyepotorî, mîrîrî warantî eeseurîma eꞌpai pra man. Paapaya mîrîrî kupî eꞌpai pra man ayarakkîrî —taꞌpî Pedroya Jesus pîꞌ."
40,16,23,"Jesus eraꞌtîꞌpî Pedro winîkîi. Moropai taꞌpîiya Pedro pîꞌ: —Uupiapai atarimakî, Makui. Uurî maꞌnîpa yuꞌse awanî mîrîrî. Paapa esenumenka warantî eesenumenka pra awanî mîrîrî. Tarî non po tîîkoꞌmansenon esenumenka warantî eesenumenka —taꞌpîiya."
40,16,24,"Moropai Jesusya taꞌpî tînenupaꞌsan pîꞌ. Taꞌpîiya: —Uwanîyakon pe eꞌpai awanîkon ya, ayeserukon, ituꞌse aweꞌtoꞌkon mîrumakatîi moropai ituꞌse uurî eꞌtoꞌ kuꞌtî. Uwanîyakon pe eꞌpai awanîkon ya, eꞌtarumaꞌtîntoꞌ namapai pra eꞌtî. Moropai uwenairî maaiꞌtîi —taꞌpîiya."
40,16,25,"—Tîîse anîꞌya tîîkoꞌmantoꞌ pînînma ya kureꞌne, tîweꞌtarumaꞌtî namaiya. Mîrîrî yeꞌnen Paapa pia ipatîkarî tîîkoꞌmantoꞌ ton eporîiya pepîn. Tîîse aminke aakoꞌmamî Paapa pîꞌ. Tîîse uwenai anîꞌya tîîkoꞌmantoꞌ pînînma pra awanî ya, tîweꞌtarumaꞌtîtoꞌ yapîtanîpîiya ya, ipatîkarî enen tîîkoꞌmantoꞌ ton eporîiya Paapa pia."
40,16,26,"Tamîꞌnawîron sîrîrî non pon yemanne esaꞌ pe anîꞌ ena ya, tîîse ipatîkarî enen tîîkoꞌmantoꞌ ton eporîiya pra awanî ya, eporîiya kupî pepîn rî mîrîrî. Aasaꞌmanta yai tekaton yepeꞌ ton eporîiya pepîn. Aweꞌpîikaꞌtî pepîn."
40,16,27,"Maasa pra uurî, kaꞌ poi iipîꞌpî iipî kupî sîrîrî Paapa meruntîri yarakkîrî, inserîyamîꞌ pokonpe. Moropai mîrîrî yai tamîꞌnawîronkon pia untîrî tîrîuya kupî sîrîrî toꞌ nîkupîꞌpî wenai."
40,16,28,"Ayenkuꞌtîuyaꞌnîkon pepîn sîrîrî. Uurî, kaꞌ poi iipîꞌpî pemonkon pe wanî pe man tamîꞌnawîronkon esaꞌ pe. Mîrîrî eraꞌma amîrîꞌnîkon yonpayamîꞌya pe man tîîsaꞌmantakon rawîrî —taꞌpî Jesusya."
40,17,1," Tiwin miaꞌ pona tîîmoꞌtai wei tîpo, Jesus wîtîꞌpî kawînan wîꞌ pona tînenupaꞌsan yonpa pokonpe. Pedro wîtîꞌpî moropai moropai itakon wîtîꞌpî ipokonpe."
40,17,2,"Miarî Jesus yenpata etinyakaꞌmaꞌpî toꞌ rawîrî siꞌma. Inkeꞌ pe awanîꞌpî, wei warantî moropai ipon wanîꞌpî aimutun pe puꞌkuru, inkeꞌ pe apoꞌ yaꞌkaru warantî."
40,17,3,"Mîrîrîya tiwinarî asakîꞌnankon warayoꞌkon, Moisés nurîꞌtî moropai Elias nurîꞌtî esenpoꞌpî toꞌ rawîrî. Moropai Jesus yarakkîrî toꞌ eseurîma eraꞌmaꞌpî toꞌya."
40,17,4,"Mîrîrî yeꞌnen Pedroya taꞌpî Jesus pîꞌ: —Uyepotorî, morî pe puꞌkuru eꞌnî man tarî. Mîrîrî yeꞌnen ituꞌse awanî ya, eseurîwîꞌne kaisarî tappîi ton konekauya sîrîrî, tiwin amîrî ton moropai tiwin Elias ton moropai tiwin Moisés ton kaiꞌma —taꞌpîiya."
40,17,5,"Mîrîrî warantî Pedro eseurîma koꞌmannîpî tanne, katupuru inkeꞌya toꞌ napontîꞌpî. Moropai mîrîrî koreꞌta Paapa eseurîmatoꞌ etaꞌpî toꞌya. Taꞌpî Paapaya: —Unmu mîserî uwakîri puꞌkuru ipîꞌ atausinpatoꞌ. Mîîkîrî unmu yuꞌsan uurî mararî pra. Mîîkîrîya îꞌ taatoꞌ etatî —taꞌpî Paapaya."
40,17,6,"Paapa eseurîmatoꞌ eta tîuyaꞌnîkon pe, Jesus nenupaꞌsan enaꞌpî mararî pra eranneꞌ pe. Mîrîrîya toꞌ yenkasiꞌpannîpîꞌpî. Non pona tenpatakon erennukuꞌpî toꞌya."
40,17,7,"Tîîse Jesus iipîꞌpî toꞌ pia moropai toꞌ yapîꞌpîiya. Taꞌpîiya toꞌ pîꞌ: —Eꞌmîꞌsaꞌkatî, eranneꞌ pe tîweꞌse pra eꞌtî —taꞌpîiya toꞌ pîꞌ."
40,17,8,"Inkamoro kurantaꞌpî moropai tîwoiꞌnîkon eraꞌma tîuyaꞌnîkon ya, anîꞌ eraꞌma toꞌya pra awanîꞌpî, tîîse Jesus neken, tiwinsarî eraꞌmaꞌpî toꞌya."
40,17,9,"Wîꞌ poi tawautîkon pe, Jesusya taꞌpî toꞌ pîꞌ: —Anîꞌ pîꞌ aneraꞌmaꞌpîkon kîsekaremeꞌtî —taꞌpîiya. Uusaꞌmanta tîpo, uurî, kaꞌ poi iipîꞌpî eꞌmîꞌsaꞌkasaꞌ tîpo ekaremekîkonpa."
40,17,10,"Mîrîrî yeꞌnen inenupaꞌsanya Jesus ekaranmapoꞌpî: —Îꞌ waniꞌ kin awanî yeꞌnen Moisés nurîꞌtîya yenupantoꞌ pîꞌ yenupatonkonya taapîtî mîrîrî? “Eꞌmaiꞌ pe penaroꞌ Paapa maimu ekaremeꞌnen Elias nurîꞌtî iipî pe man. Moropai mîrîrî tîpo Paapa narimaꞌpî Cristo iipî”, taa toꞌya —taꞌpî toꞌya ipîꞌ."
40,17,11,"Jesusya yuukuꞌpî: —Inna, seruꞌ pepîn Elias nurîꞌtî warainon iiꞌsaꞌ man tamîꞌnawîron konekai Paapa maimu yawîrî."
40,17,12,Aaipîꞌpî tîîse tarîronkonya epuꞌtî pra awanîꞌpî. Tîîse itarumaꞌtîꞌpî toꞌya ituꞌse tîwanîkon pîkîrî. Mîrîrî warantî nîrî uurî kaꞌ poi iipîꞌpî tarumaꞌtî inkamoro rî pemonkonyamîꞌya.
40,17,13,"Mîrîrî warantî Jesus eseurîma yeꞌnen, inenupaꞌsanya imaimu epuꞌtî tuꞌkaꞌpî. Batista yekare pîꞌ eeseurîma kaiꞌma toꞌ wanîꞌpî."
40,17,14," Arinîkon pemonkonyamîꞌ pia toꞌ erepansaꞌ ya, warayoꞌ iipîꞌpî Jesus pia. Moropai irawîrî aweꞌsekunkaꞌpî."
40,17,15,"Mîîkîrîya taꞌpî Jesus pîꞌ: —Uyepotorî, unmu saꞌne aꞌnokoꞌpî pe eraꞌmakî. Oꞌmaꞌ ewonsaꞌ man mîîkîrî yaꞌ. Moropai yeporîiya ya, non pona yenumîiya moropai inta arakkunta. Tuꞌke iteꞌka apoꞌ yaꞌ imasaiꞌya man. Moropai tuna ka yenunsaiꞌya man."
40,17,16,Mîîkîrî enepîꞌpîuya anenupaꞌsanya yepiꞌtîtoꞌpe kaiꞌma. Tîîse yepiꞌtî toꞌya eserîke pra toꞌ wanîꞌpî —taꞌpîiya ipîꞌ.
40,17,17,"Jesusya warayoꞌ maimu yuukuꞌpî: —Amîrîꞌnîkon, sîrîrîpankonya ukupî pra awanî innape. Imakuiꞌsan amîrîꞌnîkon. Îꞌ pîkîrî ayapîtanîpîuyaꞌnîkon eꞌpai awanî? Îꞌ pîkîrî amîrîꞌnîkon yarakkîrî uukoꞌmamî sîrîrî? —taꞌpî Jesusya. Moropai taꞌpîiya: —Mîîkîrî warayoꞌ maasaron eneꞌtî uupia —taꞌpîiya."
40,17,18,Mîîkîrî epaꞌkatoꞌpe taꞌpî Jesusya. Moropai oꞌmaꞌ epaꞌkaꞌpî mîîkîrî warayoꞌ yapai mîrîrî pe rî. Mîrîrî yeꞌnen eesepiꞌtîsaꞌ wanîꞌpî.
40,17,19,"Mîrîrî kuꞌsaꞌ Jesusya tîpo, inenupaꞌsan erepamîꞌpî Jesus pia tiwinsarî tîîse. Ekaranmapoꞌpî toꞌya: —Îꞌ waniꞌ awanî yeꞌnen oꞌmaꞌ tîrîka annaya eserîke pra awanî mîrîrî? —taꞌpî toꞌya Jesus pîꞌ."
40,17,20,"Moropai Jesusya taꞌpî toꞌ pîꞌ: —Maasa pra innape ukupîyaꞌnîkon pra awanîkon yeꞌnen. Aꞌkî, innape ikupîyaꞌnîkon ya, tîwîrî siꞌmîrikkî pe mîrikkî innape ikuꞌtoꞌyaꞌnîkon tîîse, manniꞌ mostarda yenaꞌpî warantî tîîse, taayaꞌnîkon ya seeniꞌ wîꞌ pîꞌ: “Seeniꞌ patapai emoꞌkakî moropai atîkî” taayaꞌnîkon ya, moropai amaimukon pe mîrîrî wîtî eꞌpainon. Mîrîrî warantî ikupîyaꞌnîkon ya, tamîꞌnawîron mîrîrî yeꞌka kupîya eꞌpainon, innape ikupîyaꞌnîkon ya —taꞌpî Jesusya. ["
40,17,22," Tînenupaꞌsan pokonpe teemurukuntîi Galiléia po, Jesusya taꞌpî toꞌ pîꞌ: —Uurî kaꞌ poi iipîꞌpî rumaka tiaronkonya kupî sîrîrî uyeyatonon yenyaꞌ. Moropai inkamoroya uyapisî kupî sîrîrî. Moropai uwî toꞌya kupî sîrîrî. Tîîse uwîsaꞌ toꞌya tîpo, iteseurîno weiyu yai eꞌmîꞌsaꞌka kupî sîrîrî —taꞌpîiya.Moropai mîrîrî taa Jesusya eta tîuyaꞌnîkon pîꞌ, inenupaꞌsan esewankonoꞌmasaꞌ wanîꞌpî mararî pra."
40,17,24,"Jesus Eseurîma Tîniru Toꞌ Neꞌma PîꞌCafarnaum cidaderî po Jesus erepansaꞌ tanne tînenupaꞌsan pokonpe, toꞌ epîrematoꞌ yewîꞌ ta tîniru yapisî pîꞌ teesenyakaꞌmasanon wîtîꞌpî Pedro pia. Inkamoroya Pedro ekaranmapoꞌpî: —Amîrîꞌnîkon yenupanenya tîniru tîrî pepîn anna pia? —taꞌpîiya."
40,17,25,"—Inna, ayeꞌmaiyaꞌnîkon —taꞌpî Pedroya. Mîrîrî taasaꞌ toꞌya tîpo, Pedro ewomîꞌpî wîttî ta, Jesus eꞌtoꞌ ta. Moropai Jesus eseurîmaꞌpî eꞌmaiꞌ pe Pedro eseurîma pra tîîse. Taꞌpîiya: —Îꞌ kaiꞌma esenumenkan pîꞌ nan, Pedro? Anîꞌkanya yeꞌma eꞌpainon manniꞌkan ipîkkukon pata esanon esanon reiyamîꞌ pia tarîronkonya tiaron pata ponkonya kaꞌrî?"
40,17,26,—Tiaron pata ponkonya yeꞌma —taꞌpî Pedroya. —Inna —taꞌpî Jesusya. —Tîîse tarî tîîkoꞌmansenonya yeꞌma pepîn eꞌpainon maasa pra toꞌ yonpayamîꞌ pe toꞌ wanî yeꞌnen —taꞌpî Jesusya.
40,17,27,"—Tîîse yeꞌma pra awanî ya, yeꞌma annaya pepîn taa toꞌya namai yeꞌmapai man —taꞌpî Jesusya. —Mîrîrî yeꞌnen konoiꞌ pîꞌ atîkî ikuꞌpî ka. Eꞌmaiꞌnon moroꞌ yeuꞌkasaꞌya ya, mîîkîrî mata yaꞌ tîniru enaꞌpî eporîya. Mîrîrî eꞌtoꞌpe uurî tonpe moropai amîrî tonpe, teepîremasanon pia untîrîkon pe —taꞌpî Jesusya."
40,18,1," Moropai mîrîrî yai inenupaꞌsanya Jesus ekaranmapoꞌpî. —Anîꞌ wanî eꞌpainon ipîkku pe panpîꞌ anna koreꞌta, Paapa pemonkonoyamîꞌ? —taꞌpî toꞌya."
40,18,2,"Mîrîrî taa toꞌya yeꞌnen, toꞌ rawîrî siꞌma Jesusya more yannoꞌpî tîîpia. Moropai mîîkîrî tîrîꞌpîiya toꞌ rawîrî."
40,18,3,"Moropai taꞌpîiya: —Ayenkuꞌtîuyaꞌnîkon pepîn, yairî tauya sîrîrî. Tiaron pe eesenumenkakon pra awanîkon ya, moropai tiaronkon maꞌre eꞌpai pra awanîkon ya, mîserî more warantî, Paapa wanî pepîn ayesaꞌkon pe, ipemonkono pe awanîkon pepîn. Mîrîrî yeꞌnen anîꞌ wanî ya tiaronkon maꞌre eꞌpai, mîserî more warantî, mîîkîrî wanî ipîkku pe panpîꞌ Paapa pemonkonoyamîꞌ koreꞌta."
40,18,5,"Moropai anîꞌya mîserî more warainon yapisî ya tîwakîri pe, uyapurî tîuya yeꞌnen, mîrîrî warantî uurî nîrî yapisîiya tîwakîri pe more yapisî tîuya manniꞌ warantî —taꞌpî Jesusya tînenupaꞌsan pîꞌ."
40,18,6," —Tîîse anîꞌya innape ukuꞌnenan moreyamîꞌ koreꞌta tiwinan toꞌ yonpa yenupa ya imakuiꞌpî kuꞌtoꞌpeiya, mîîkîrî imakuiꞌpî kupîiya emapuꞌtîtîpon tarumaꞌtî Paapaya mararî pra. Morî pe panpîꞌ awanî eꞌpainon, mîîkîrî pîmî pîꞌ kureꞌnan aꞌ pe ikonekasaꞌ tîꞌ yewaꞌtî toꞌya ya, moropai mîîkîrî yenumî toꞌya ya iren kaꞌ. Maasa pra mîrîrî yentai itarumaꞌtî Paapaya imakuiꞌpî kupî tiaronya emapuꞌtîsaiꞌya ya."
40,18,7,"Aka, tîwarî eꞌtî, tamîꞌnawîronkon pemonkonyamîꞌ sîrîrî pata po tîîkoꞌmansenon. Maasa pra imakuiꞌpî kupî toꞌya emapuꞌtîsanon moro awanî. Mîrîrî eꞌkupî eꞌpai awanî, tîîse manniꞌ tiaronya imakuiꞌpî kupî emapuꞌtînen, mîîkîrî tarumaꞌtî Paapaya pe man mararî pra —taꞌpî Jesusya."
40,18,8,"—Aꞌkî, imakuiꞌpî kupîya emapuꞌtî ayenya ya, mîrîrî yaꞌtîkî. Moropai aꞌpuya nîrî imakuiꞌpî kupîya emapuꞌtî ya, mîrîrî yaꞌtîkî moropai yenunkî imakuiꞌpî kupîya namai. Morî pe awanî maꞌtîkîꞌ siꞌma enen aakoꞌmantoꞌ ton eporîya ya, morî pe eꞌtoꞌ yawîrî siꞌma apoꞌ yaꞌ ayenumî Paapaya yentai, manniꞌ apoꞌ îꞌ pensa eesiꞌnîpî ton pepîn yaꞌ. Moropai ayenuya imakuiꞌpî kupîya emapuꞌtî ya, mîrîrî ayenu ratai moꞌkakî moropai mîrîrî yenunkî poro pona imakuiꞌpî kupîya namai. Maasa pra morî pe awanî, taiken ayenu tîîse, aakoꞌmantoꞌ ton eporîya ya, saꞌnîrî tîîse apoꞌ yaꞌ ayenumî Paapaya yentai —taꞌpî Jesusya."
40,18,10,"—Mîrîrî yeꞌnen, aka tîwarî eꞌtî manniꞌkan moreyamîꞌ innape ukuꞌnenan kupîyaꞌnîkon namai ayewanmakon pe. Maasa pra tauya sîrîrî apîꞌnîkon, inkamoro koꞌmannîꞌnenankon pe inserîyamîꞌ wanî aminke pra Paapa pia, îꞌ eꞌkupî toꞌ yarakkîrî ekaremeꞌnenan pe. ["
40,18,12,"Jesusya toꞌ nepuꞌtî ton ekaremekîꞌpî. Taꞌpîiya: —Îꞌ kaiꞌma eesenumenkakon eꞌpainon. Warayoꞌ wanî ya 100 kaisarî carneiroyamîꞌ esaꞌ pe tîweꞌse, tîîse inkamoro yonpa esepuꞌtî pra awanî ya tiwin, îꞌ kupîiya eꞌpainon? Tîwî inkamoro 99 kaisaronkon nîmîiya tekkarikon yonpa toꞌya tanne. Moropai attî eeseraꞌma pra awanî manniꞌ yuwai, innape nai? —taꞌpî Jesusya."
40,18,13,"—Moropai tauya mîîkîrî eposaiꞌya ya, kureꞌne aatausinpa. Inkamoro 99 kaisaronkon pîꞌ aatausinpa yentai."
40,18,14,"Mîrîrî warantî nîrî Paapa ayunkon kaꞌ pon wanî tiwin mîrikkî more, tîpemonkonoyamîꞌ yonpa atakaꞌma yuꞌse pra, imakuiꞌpî yaꞌ attî namai —taꞌpî Jesusya."
40,18,15,"Uyonpakonya Imakuiꞌpî Kuꞌsaꞌ YaMoropai taꞌpîiya: —Ayonpaya imakuiꞌpî kuꞌsaꞌ ya awinîkîi, iipia atîkî imakuiꞌpî inkupîꞌpî konekata yarakkîrî. “Yairî pra aweꞌsaꞌ nai, uyonpa”, kaꞌta ipîꞌ. Tîîse mîrîrî konekakî saꞌnîrî siꞌma neken amîrîꞌnîkon, tiaronkon koreꞌta pra siꞌma. Morî pe tîpanamatoꞌya eta ayonpaya ya, morî pe awanî, maasa pra ipîikaꞌtîya yeꞌnen mîrîrî winîpai."
40,18,16,"Tîîse tîpanamatoꞌya anetapai pra awanî ya, tiwin asakîꞌnankon innape Jesus kuꞌnenan yaakî ayarakkîrî. Paapa maimu eꞌmenukasaꞌ manniꞌ yawîrî awanîkonpa. Maasa pra see warantî aweꞌmenukasaꞌ man:Asakîꞌne eseurîwîꞌne etatonkon eꞌpai awanî innape yairî eseurîmannîꞌpî eꞌtoꞌpe,taasaiꞌya man."
40,18,17,"Tîîse toꞌ maimu anetapai pra awanî ya, tamîꞌnawîronkon innape Jesus kuꞌnenan soosi tawonkon pîꞌ ekaremeꞌtî. Mîrîrî warantî tîîse toꞌ maimu anetapai pra wanî ya, mîîkîrî pîꞌ eꞌtî Paapa epuꞌnen pepîn pîꞌ awanîkon warantî ikuꞌtî, imakuiꞌpî pe tîweꞌsen warantî ikuꞌtî —taꞌpî Jesusya."
40,18,18,"—Yairî tauya sîrîrî apîꞌnîkon, mîrîrî amaimukon pîꞌ inna taa Paapaya. Moropai amaimukon anetapainon yapisîyaꞌnîkon ya inîꞌrî ayonpa pe mîrîrî amaimukon pîꞌ inna taa Paapaya nîrî."
40,18,19,"Moropai inîꞌrî tauya apîꞌnîkon îꞌ rî anesatîkon asakîꞌne siꞌma esatîyaꞌnîkon ya, Paapa pîꞌ eepîrematoꞌkon ke, tamîꞌnawîrî mîrîrî eta Paapaya. Mîrîrî yeꞌnen itîrî uyun kaꞌ ponya aapiaꞌnîkon. Maasa pra oꞌnon pata siꞌma uyapurînenan emurukuntîsaꞌ wanî ya, asakîꞌnankonya eseurîwîꞌnankonya uyapurî ya uyeseꞌ pîꞌ inkamoro koreꞌta uurî koꞌmamî —taꞌpî Jesusya."
40,18,21,"Imakuiꞌpî IpoitîrîMoropai Pedro wîtîꞌpî Jesus pia. Moropai taꞌpîiya Jesus pîꞌ: —Uyepotorî, îꞌ warapo iteꞌka uyonpa nîkupîꞌpî imakuiꞌpî uwinîkîi kuꞌtoꞌpeuya uuwanmîra? Îꞌ waniꞌ pra man taatoꞌpeuya ipîꞌ? —taꞌpî Pedroya. —Asakîꞌne miaꞌ pona tîîmoꞌtai iteꞌka kaꞌrî tauya eꞌpainon?"
40,18,22,"Jesusya yuukuꞌpî: —Asakîꞌne miaꞌ pona tîîmoꞌtai kaisarî tauya pepîn. Tîîse tuꞌke iteꞌka kaꞌkî, 77 kaisarî kaꞌkî —taꞌpî Jesusya ipîꞌ."
40,18,23,—Maasa pra mîrîrî warantî pemonkonyamîꞌ esaꞌ pe tîweꞌsen Paapaya ikupî tîpemonkonoyamîꞌ yarakkîrî. Awanî Reiya epeꞌmîra toꞌ eꞌtoꞌ eraꞌma warantî —taꞌpîiya.
40,18,24,—Mîrîrî kupî piaꞌtî toꞌ yepuruya epeꞌmîra tîweꞌsanon pîꞌ. Tiaronkon pemonkonyamîꞌya tiwin ipoitîrî enepîꞌpî iipia. Mîîkîrî ipoitîrî wanîꞌpî tepuru pia mararî pra epeꞌmîra 400 milhão kaisarî.
40,18,25,"Tîîse mîrîrî epeꞌmîra tîweꞌtoꞌ yeꞌmaiya eserîke pra ipoitîrî wanîꞌpî. Mîrîrî yeꞌnen taꞌpî itepuruya surarayamîꞌ pîꞌ: “Mîserî warayoꞌ ke eꞌrepatî. Moropai inoꞌpî ke moropai inmukuyamîꞌ ke. Moropai tamîꞌnawîrî itewîꞌ ta tîꞌweꞌsen itemanne ke eꞌrepatî mîrîrî yepeꞌpî ke epeꞌmîra aweꞌtoꞌ yeꞌmakonpa”, taꞌpîiya."
40,18,26,"Mîrîrî taiya yeꞌnen, mîîkîrî ipoitîrî eꞌsekunkaꞌpî irawîrî. Moropai taꞌpîiya tepuru pîꞌ: “Uyepuru, maasa yeꞌmauya nîmîꞌpai man. Ayeꞌmauya pra wanî pepîn tîîse ayeꞌmauya tamîꞌnawîrî” taꞌpî ipoitîrîya."
40,18,27,"Mîrîrî taiya yeꞌnen, mîîkîrî tîpoitîrî eraꞌmaꞌpî itepuruya tîꞌnokoꞌpî pe saꞌne. Mîrîrî yeꞌnen taꞌpîiya tîpoitîrî pîꞌ: “Îꞌ waniꞌ pra man, tîwî natîpamîi uurî kîseꞌmai”, taꞌpîiya ipîꞌ. Moropai attîtoꞌpe taꞌpî itepuruya tîîpiapai."
40,18,28,"Tîkaraiwarî piapai tuutî pe, tiaron warayoꞌ, tepuru pia esenyakaꞌmaꞌpî eporîꞌpîiya. Mîîkîrî saꞌne wanîꞌpî iipia itarumaiꞌpî pe. Mîîkîrî wanîꞌpî mararî epeꞌmîra iipia 300 kaisarî. Mîîkîrî saꞌne yapisîꞌpîiya iꞌmî pîꞌ yapisîꞌpîiya. Moropai taꞌpîiya ipîꞌ: “Uupia epeꞌmîra aweꞌtoꞌ yeꞌmakî tarîpai”, taꞌpîiya ipîꞌ."
40,18,29,"Mîrîrî taiya yeꞌnen, mîîkîrî saꞌne eꞌsekunkaꞌpî irawîrî. Moropai taꞌpîiya mîîkîrî pîꞌ: “Maasa ayeꞌmauya nîmîꞌpai man. Yeꞌmatoꞌ ton eposauꞌya. Ayeꞌmauya pra wanî pepîn tamîꞌnawîrî ayeꞌmauya” taꞌpîiya."
40,18,30,"Tîîse, inna îꞌ waniꞌ pra man, taiya pra mîîkîrî iipia epeꞌmîra aweꞌtoꞌ wanîꞌpî. Mîrîrî yeꞌnen mîîkîrî yarîꞌpîiya amaꞌyeꞌkon atarakkantoꞌ yewîꞌ ta. Miarî yarakkamo yeꞌka pe taꞌpîiya: “Tarî akoꞌmankî uupia epeꞌmîra aweꞌtoꞌ yeꞌmaya pîkîrî”, taꞌpîiya ipîꞌ."
40,18,31,"Tîîse mîrîrî warantî mîîkîrîya ikupî eraꞌmaꞌpî tiaronkon itepuru poitîrîtononya. Inkamoro enaꞌpî yairî maꞌre mararî pra, mîrîrî eraꞌma tîuyaꞌnîkon yeꞌnen. Tarîpai mîrîrî ekaremeꞌse toꞌ erepamîꞌpî tepurukon pia. Moropai mîrîrî ekaremekîꞌpî toꞌya ipîꞌ."
40,18,32,"Moropai itepuruya mîîkîrî tîpoitîrî eꞌmaiꞌnon yanno meꞌpoꞌpî aaiꞌtoꞌpe tîîpia. Mîîkîrî pîꞌ taꞌpî itepuruya: “Amîrî imakuiꞌpî. Teuren uupia epeꞌmîra aweꞌtoꞌ pîꞌ îꞌ waniꞌ pra man moriya, taasauꞌya tanne, esatîya yeꞌnen."
40,18,33,"Tîîse îꞌ waniꞌ awanî yeꞌnen tiaron upoitîrî eraꞌmaya pepîn aꞌnokoꞌpî pe, uurîya uꞌnokoꞌpî pe ayeraꞌmaꞌpî warantî?” taꞌpî itepuruya ipîꞌ."
40,18,34,Mîrîrî yai mîîkîrî pîꞌ itepuru ekoreꞌmaꞌpî mararî pra. Mîrîrî yeꞌnen mîîkîrî tîpoitîrî rumakaꞌpîiya surarayamîꞌya yarakkamotoꞌpe atarakkannîtoꞌ yewîꞌ ta. Mîrîrî warantî aweꞌtarumaꞌtîꞌpî tamîꞌnawîrî epeꞌmîra tîweꞌtoꞌ yeꞌma tîuya pîkîrî.
40,18,35,"Sîrîrî warantî uyun kaꞌ po manniꞌya ikupî kupî sîrîrî tiwin pîꞌ amîrîꞌnîkon yarakkîrî, awinîkîiꞌnîkon imakuiꞌpî ayonpakon nîkupîꞌpî kuꞌsaꞌyaꞌnîkon pra awanîkon ya, aawanmîraꞌnîkon —taꞌpî Jesusya toꞌ pîꞌ."
40,19,1,"Mîrîrî warantî teeseurîma yaretîꞌka tîpo, Jesus wîtîꞌpî Galiléia pata poi. Awennaꞌpoꞌpî Judéia pata pona. Iren Jordão ratai poro attîꞌpî."
40,19,2,Mîrîrî yai arinîkon pemonkonyamîꞌ epereꞌpîtîꞌpî iipia. Moropai priꞌyawonkon pepîn yepiꞌtîꞌpîiya miarî.
40,19,3,"Tiaronkon fariseuyamîꞌ erepamîꞌpî Jesus pia. Jesus anakaꞌmapai toꞌ wanîꞌpî iteseru eraꞌmakonpa kaiꞌma. Mîrîrî yeꞌnen ekaranmapoꞌpî toꞌya: —Warayoꞌya tînoꞌpî rumakasaꞌ ya îꞌ wenai pra, yairî awanî mîrîrî? Moisés nekaremekîꞌpîya taasaꞌ yawîrî? —taꞌpî toꞌya."
40,19,4,"“Mîrîrî yeꞌnen tîînoꞌpîta yai, warayoꞌya tîsan moropai tîyun rumaka, inîꞌrî toꞌ pia aakoꞌmamî pepîn. Tîîse tînoꞌpî yarakkîrî neken aakoꞌmamî. Inkamoro enasaꞌ mîrîrî, tiwinan pemonkon warantî”,taꞌpîiya."
40,19,6,"Mîrîrî yeꞌnen asakîꞌnankon warantî pra tîîse, tiwinan warantî toꞌ wanî. Mîrîrî warantî toꞌ kuꞌsaꞌ Paapaya yeꞌnen, anîꞌya toꞌ pantaka eꞌpai pra man. Tînoꞌpî rumakaiya eserîke pra man."
40,19,7,"Mîrîrî taa Jesusya yeꞌnen, fariseuyamîꞌya Jesus ekaranmapoꞌpî: —Tîîse îꞌ ton pe Moisésya kaareta menuka meꞌpoꞌpî warayoꞌya tînoꞌpî pia tîîtoꞌpe? “ ‘Tarîpai inîꞌrî unoꞌpî pepîn amîrî’ taiya ya, tînoꞌpî pîꞌ irumakaiya moropai attî”, taꞌpî Moisés nurîꞌtîya —taꞌpî toꞌya Jesus pîꞌ."
40,19,8,"Jesusya toꞌ maimu yuukuꞌpî: —Mîrîrî warantî ankupîkon ton menukaꞌpîiya, maasa pra saꞌme puꞌkuru ayewankon wanî eraꞌma tîuya yeꞌnen. Morî kupîyaꞌnîkon eserîke pra awanîkon yeꞌnen. Tîîse pena Paapaya pata koneka yai, mîrîrî warantî ituꞌse pra Paapa wanîꞌpî."
40,19,9,"Mîrîrî yeꞌnen tauya sîrîrî apîꞌnîkon. Warayoꞌya tînoꞌpî rumaka ya tiaron warayoꞌ yarakkîrî aweꞌsaꞌ pra tîîse, moropai tiaron wîriꞌ yarakkîrî awanî ya, imakuiꞌpî kupî mîîkîrîya, mîrîrî Paapa winîkîi —taꞌpîiya."
40,19,10,"Moropai Jesus nenupaꞌsanya taꞌpî Jesus pîꞌ: —Moriya tînoꞌpî rumaka warayoꞌya namai, moropai wîriꞌya tînyo rumaka namai, warayoꞌ noꞌpîta eꞌpai pra awanî mîrîrî. Moropai wîriꞌ etinyoma eꞌpai pra awanî nîrî —taꞌpî toꞌya."
40,19,11,Tîîse Jesusya yuukuꞌpî. Taꞌpîiya: —Moriya kanoꞌpîtatî taayaꞌnîkon eserîke pra awanîkon tamîꞌnawîronkon pîꞌ. Tîîse manniꞌkan warayoꞌkon inoꞌpî pra tîîkoꞌmansenon ton pe neken sîrîrî esenupantoꞌ wanî. Maasa pra Paapaya yapîtanîpî toꞌya meruntîri tîîsaꞌ yeꞌnen.
40,19,12,"Maasa pra inkamoro yeꞌkakon warayoꞌkon esenpo mararî, tuꞌke pra yemukasaꞌkon warantî. Mîrîrî yeꞌnen toꞌ noꞌpîta eserîke pra toꞌ wanî, maasa pra mîrîrî warantî teesenposaꞌkon yeꞌnen. Tîîse tiaronkon warayoꞌkon yemuka tiaronkonya, mîrîrî warantî inoꞌpî pra toꞌ eꞌtoꞌpe. Moropai tiaronkon noꞌpîta pepîn maasa pra tesaꞌkon pe Paapa wanî yeꞌnen, toꞌ eturumaka eesenyakaꞌmatoꞌ kupîkonpa. Anîꞌ wanî ya, sîrîrî esenupantoꞌ yawîrî ikoꞌmanpai, yapîtanîpî tîuya eserîke awanî ya, ikuꞌkî —taꞌpî Jesusya."
40,19,13, Moropai tiaronkonya moreyamîꞌ yarîꞌpî Jesus pia tenya tîîtoꞌpeiya toꞌ pona moropai toꞌ pîrematoꞌpeiya. Tîîse inenupaꞌsanya taꞌpî pemonkonyamîꞌ pîꞌ: —Insanan moreyamîꞌ moꞌkatî Jesus piapai —taꞌpî toꞌya.
40,19,14,"Tîîse Jesusya taꞌpî toꞌ pîꞌ: —Tîwî moreyamîꞌ iiꞌtoꞌpe uupia, toꞌ tîmanenpai pra eꞌtî —taꞌpîiya tînenupaꞌsan pîꞌ. —Maasa pra insamoro moreyamîꞌ warantî Paapa pemonkonoyamîꞌ wanî. Imîrî pe toꞌ wanî —taꞌpî Jesusya."
40,19,15,Inkamoro pona tenya tîtîse Jesus epîremaꞌpî. Mîrîrî tîpo attîꞌpî toꞌ piapai.
40,19,16," Moropai maasaron warayoꞌ ipîkku pe tîweꞌsen erepamîꞌpî tiwin wei Jesus pia. Moropai Jesus ekaranmapoꞌpîiya: —Uyenupanen, morî puꞌkuru amîrî —taꞌpîiya. —Îꞌ morî kupîuya eꞌpainon ipatîkarî uukoꞌmantoꞌ ton epotoꞌpeuya Paapa pia? —taꞌpîiya."
40,19,17,"Jesusya taꞌpî ipîꞌ: —Îꞌ waniꞌ awanî yeꞌnen morî amîrî taaya mîrîrî upîꞌ? Tiwinan morî moro man, Paapa neken mîîkîrî, tiaron ton pra man —taꞌpîiya. —Mîîkîrî pia puꞌkuru aakoꞌmantoꞌ ton yuꞌse awanî ya, îꞌ taasaꞌ Paapa maimuya unkupîkon ton, manniꞌ yawîrî ikonekakî —taꞌpî Jesusya warayoꞌ pîꞌ."
40,19,18,"—Îꞌ yeꞌka see Paapa maimu yawîrî ikuꞌtoꞌpeuya? —kaiꞌma Jesus maimu yuukuꞌpîiya. Jesusya yuukuꞌpî: —Pemonkon kîꞌwîi moropai seꞌ tapairî wîriꞌsanyamîꞌ yarakkîrî tîweꞌse pra eꞌkî. Moropai tiaron kîsamaꞌrunpai, moropai seruꞌyeꞌ pe teeseurîmai pra eꞌkî."
40,19,19,Moropai ayun asan namakî. Moropai ayonpa saꞌnamakî kureꞌne aawarîrî amîrî eꞌsaꞌnama manniꞌ warantî —taꞌpîiya.
40,19,20,"Warayoꞌya yuukuꞌpî: —Pena more pe wanîꞌpî patapai sîrîrî tîpose, mîrîrîkon kuꞌnen uurî tamîꞌnawîrî —taꞌpîiya. —Tîîse îꞌ tiaron kupîuya eꞌpainon? —taꞌpîiya."
40,19,21,"Jesusya yuukuꞌpî: —Inna, tamîꞌnawîrî eꞌtoꞌ yawîrî ankuꞌpai awanî ya, tiwinanoꞌpî ankupî ton moro man. Tamîꞌnawîrî ayemanne ke eꞌrepata, moropai mîrîrî yepeꞌpî mîrataikkai manniꞌkan saꞌne îꞌ ton pra tîweꞌtarumaꞌtîsanon pia. Mîrîrî warantî ikupîya ya, inîꞌ panpîꞌ ayemanne ton eporîya kaꞌ po. Moropai maaipîi uwenairî —taꞌpî Jesusya."
40,19,22,"Mîrîrî warantî taa Jesusya eta tîuya yeꞌnen, mîîkîrî maasaron warayoꞌ ipîkku esewankonoꞌmaꞌpî mararî pra. Maasa pra mîrîrî ankuꞌpai pra tîwanî yeꞌnen ipîkku pe tîweꞌtoꞌ pînînmaꞌpîiya. Mîrîrî yeꞌnen attîꞌpî."
40,19,23,"Mîîkîrî esewankonoꞌmasaꞌ eraꞌma tîuya pe, Jesusya taꞌpî tînenupaꞌsan pîꞌ: —Aꞌkî, yairî tauya sîrîrî apîꞌnîkon. Saꞌme puꞌkuru awanî ipîkku pe tîweꞌsen eturumakatoꞌpe Paapa yenyaꞌ tesaꞌ pe aweꞌtoꞌpe."
40,19,24,"Moropai inîꞌrî tauya sîrîrî saꞌme puꞌkuru see awanî ipîkku ewontoꞌpe Paapa pia, itesaꞌ pe Paapa eꞌtoꞌpe. Mararî kameru ewomî pepîn akkusa yeutta yai, kureꞌne tîwanî yeꞌnen. Mîrîrî warantî ipîkku pe tîweꞌsen ewomî pepîn Paapa pataꞌseꞌ yaꞌ. ˻Maasa pra kureꞌne tewan yapiꞌsaiꞌya yeꞌnen temanne pîꞌ˼ —taꞌpî Jesusya."
40,19,25,"Mîrîrî taa Jesusya eta tîuyaꞌnîkon pe, inenupaꞌsan wanîꞌpî teesewankonoꞌmai mararî pra. Mîrîrî yeꞌnen ekaranmapoꞌpî toꞌya Jesus pîꞌ: —Moriya anîꞌkan eꞌpîikaꞌtî eꞌpainon?"
40,19,26,"Inkamoro eraꞌmaꞌpî Jesusya moropai toꞌ maimu yuukuꞌpîiya: —Anîꞌ eꞌpîikaꞌtî wanî saꞌme puꞌkuru, pemonkon pia ikupîiya eserîkan pepîn. Tîîse mîrîrîkon wanî saꞌme pra mîîkîrî Paapa pia. Mîrîrî yeꞌnen ikupîiya —taꞌpî Jesusya."
40,19,27,"Moropai Pedroya taꞌpî Jesus pîꞌ: —Tamîꞌnawîrî anna koꞌmantoꞌ, anna yewîꞌkon nîmîꞌsaꞌ annaya sîrîrî awenairî anna wîtîtoꞌpe kaiꞌma. Îꞌ kin yapisî annaya eꞌpainon? —taꞌpîiya."
40,19,28,"Jesusya yuukuꞌpî: —Yairî tauya sîrîrî apîꞌnîkon. Uurî kaꞌ poi iipîꞌpî wanî kupî sîrîrî meruntî ke tiwin wei. Moropai Paapaya tamîꞌnawîron koneka amenan pe. Mîrîrî yai tamîꞌnawîronkon esaꞌ pe ereuta kupî sîrîrî uyaponseꞌ pona ipîkku pataꞌseꞌ yaꞌ. Mîrîrî yai amîrîꞌnîkon, uwenaironkon nîrî ereuta pe naatîi, asakîꞌne puꞌ pona tîîmoꞌtaiꞌnon aponoꞌkon pona, tamîꞌnawîronkon ayonpakon esaꞌ pe awanîkonpa. Mîrîrî warantî inkamoro Israel ponkon yepuru pe eenakon kupî sîrîrî —taꞌpî Jesusya toꞌ pîꞌ."
40,19,29,"Jesusya taꞌpî: —Manniꞌ tewîꞌ moropai tînoꞌpî, moropai takon tonpayamîꞌ nîmîꞌnen wanî ya uwenai, moropai tînmukuyamîꞌ moropai tîyun, tîsan, moropai tîpata nîmîꞌnen uwenai, Paapaya tannosaꞌ yai, mararî pra mîîkîrîya yapisî kupî sîrîrî inîꞌ panpîꞌ îꞌ nîmîꞌpî tîuya manniꞌ yentai. Moropai tîîkoꞌmantoꞌ ton ipatîkaron eporîiya tiwinanoꞌpî wei yai."
40,19,30,"Tarî sîrîrî non po tiaronkon pemonkonyamîꞌ wanî ipîkku pe. Tîîse Paapa pia teerepansaꞌkon yai, toꞌ wanî pepîn ipîkku pe. Tiaronkon wanî pepîn ipîkku pe sîrîrî pata po, tîîse Paapa pia teerepansaꞌkon yai, ipîkku pe toꞌ ena kupî sîrîrî —taꞌpî Jesusya."
40,20,1,"Uva Yeꞌkanaꞌ TeesenyakaꞌmasanonJesusya sîrîrî panton ekaremekîꞌpî îꞌ kaiꞌma pemonkonyamîꞌ esaꞌ pe Paapa iipî ekaremekîpa kaiꞌma. —Tamîꞌnawîronkon esaꞌ pe Paapa iipî yai, awanî pe nai see warantî: Warayoꞌ wanîꞌpî tekkari yeꞌ ton uva yeꞌka pîmîtîpon pe. Mîîkîrî wîtîꞌpî penane puꞌkuru, maasa wei epaꞌka pra tîîse, tîîpia eesenyakaꞌmakon ton yuwai, tînmîri eraꞌmakon ton."
40,20,2,"Moropai toꞌ eseposaꞌ tîuya pe, toꞌ yarakkîrî eeseurîmaꞌpî. Taꞌpîiya toꞌ pîꞌ: “Uupia eesenyakaꞌmakon eꞌpainon? Ayeꞌmauyaꞌnîkon. Tiwin wei tîîse tiwin pîꞌ akaisarîꞌnîkon prata enaꞌpî ke ayeꞌmauyaꞌnîkon”. Moropai inkamoro yaipontîꞌpîiya toꞌ wîtîtoꞌpe esenyakaꞌmai tînmîri yaꞌ."
40,20,3,"Moropai 9 horas yairî tîîse attîꞌpî tiaron pata sararu ke toꞌ eꞌrepatoꞌ pataꞌseꞌ yaꞌ. Moropai miarî tiaronkon warayoꞌkon eraꞌmaꞌpî mîîkîrîya, îꞌ pîꞌ pra tîweꞌsanon eraꞌmaꞌpîiya. Inkamoro pîꞌ taꞌpî warayoꞌya: “Amîrîꞌnîkon nîrî unmîri yaꞌ esenyakaꞌmatantî. Uyekkari yeꞌka, uva yeꞌkanaꞌ eesenyakaꞌmaꞌpîkon yeꞌmauya morî pe”, taꞌpî umî esaꞌya toꞌ pîꞌ."
40,20,5,"Moropai toꞌ wîtîꞌpî inmîri yaꞌ esenyakaꞌmai. Inekaꞌta pairî wei tîîse mîrîrî warantî tiaronkon teesenyakaꞌmasanon eporîꞌpîiya, moropai wei eraꞌtîsaꞌ tanne, 3 horas tîîse koꞌmamîiya mîrîrî warantî tiaronkon teesenyakaꞌmasanon yarakkîrî ikupîꞌpîiya."
40,20,6,Moropai tiaronkon teesenyakaꞌmasanon ton eporîꞌpîiya koꞌmamîiya 5 horas yairî tîîse tîwennaꞌpoi praꞌca pona. Inkamoro ekaranmapoꞌpîiya. “Îꞌ pîꞌ tarî aakoꞌmamîkon sîrîrî wei tamîꞌnawîrî îꞌ tîkonekapîꞌse pra?” taꞌpîiya.
40,20,7,"Inkamoroya yuukuꞌpî: “Anna koꞌmamî sîrîrî maasa pra anîꞌ eseurîmasaꞌ pra man anna yarakkîrî”, taꞌpî toꞌya. Mîrîrî yeꞌnen mîîkîrî warayoꞌya taꞌpî toꞌ pîꞌ: “Moriya unmîri yaꞌ esenyakaꞌmatantî uva yeꞌkanaꞌ”, taꞌpîiya."
40,20,8,"Moropai toꞌ esenyakaꞌmatoꞌ weiyu ataretîꞌkasaꞌ yai, toꞌ karaiwarîya teesenyakaꞌmasanon esanon pe tîweꞌsen pîꞌ taꞌpî toꞌ yannotoꞌpeiya. Taꞌpî umî esaꞌya: “Toꞌ yannokî moropai toꞌ yeꞌmakî ikînîꞌpî esenyakaꞌma piaꞌtîꞌpî patapai. Eꞌmaiꞌ pe esenyakaꞌmaꞌsan pîkîrî toꞌ yeꞌmakî”, taꞌpî umî esaꞌya."
40,20,9,Mîrîrî yeꞌnen inkamoro 5 horas tîîse koꞌmamîiya esenyakaꞌmaꞌsanya tiwin pîꞌ prata enaꞌpî yapisîꞌpî tîkaisarîꞌnîkon.
40,20,10,"Tîîse tiaronkon eꞌmaiꞌ pe esenyakaꞌmaꞌsan esenumenkasaꞌ wanîꞌpî, inkamoro yentai tepeꞌpîkon yapisî tîuyaꞌnîkon kaiꞌma. Tîîse inkamoroya yapisîꞌpî kaisarî tiwin pîꞌ prata enaꞌpî yapisîꞌpî toꞌya tîkaisarîꞌnîkon. Inkamoroya tîtînirurîkon yapisîꞌpî moropai inkamoro woꞌmaꞌta piaꞌtîꞌpî tîkaraiwarîkon pîꞌ. Tîkaisarîꞌnîkon tiaronkon yeꞌmasaiꞌya yeꞌnen."
40,20,12,"Taꞌpî toꞌya tîîwarîrîꞌnîkon: “Insamoro warayoꞌkon esenyakaꞌmaꞌpî mararî, tiwin hora kaisarî neken. Uyeꞌmaꞌpîkon pîꞌ toꞌ erepamîꞌpî teuren. Tîîse uurîꞌnîkon pena patapai wei kaisarî aꞌneꞌ pe wei moronkaꞌpî. Tîîse inkamoroya yapisî kaisarî yapisî uurîꞌnîkonya”, taꞌpî toꞌya."
40,20,13,"Tîîse yuukuꞌpî mîîkîrî umî esaꞌya tiwinan teesenyakaꞌmasen pîꞌ. “Uyonpa, maasa etakî, imakuiꞌpî kuꞌsauꞌya pra wai awinîkîi. Maasa pra tiwin prata enaꞌpî ke ayeꞌmauya tauya yai, inna, morî pe man taꞌpîya. Innape nai?"
40,20,14,"Mîrîrî yeꞌnen sîrîrî ayepeꞌpî atînirurî yapiꞌkî moropai atîkî ayewîꞌ ta. Mîserî warayoꞌ, ikînîꞌpî unetaꞌpî yeꞌmapai wai ayeꞌma pîꞌ wai warantî, seꞌ kaisarî. Îꞌ ankuꞌpai eꞌtoꞌ kupîuya uyemannekon ke. Moropai utînirurîkon ke ikupîuya. Tîîse mîrîrî wanî pepîn imakuiꞌpî pe. Tîîse uyemannekon ke morî kuꞌsauꞌya wenai akinmu mîrîrî”, taꞌpî warayoꞌya ipîꞌ."
40,20,16,"Moropai Jesusya teeseurîmatoꞌ yaretîꞌkaꞌpî. Taꞌpîiya: —Mîrîrî warantî tîpemonkonoyamîꞌ kupî Paapaya. Eꞌmaiꞌ pe eꞌkupîꞌsan wanî kupî sîrîrî ikînîꞌpî. Moropai ikînîꞌpî esiꞌsan wanî kupî sîrîrî eꞌmaiꞌ pe, ituꞌse Paapa eꞌtoꞌ yawîrî —taꞌpî Jesusya."
40,20,17," Jerusalém pona tuutîkon pe, Jesusya tînenupaꞌsan yarîꞌpî tiaron winîkîi. Inkamoro pîꞌ eeseurîmaꞌpî, iponarî toꞌ taase tuutîkon yeꞌka pe eꞌma taawîrî."
40,20,18,Taꞌpîiya: —Wîtîꞌnîkon sîrîrî Jerusalém pona. Miarî uurî kaꞌ poi iipîꞌpî rumaka toꞌya kupî sîrîrî teepîremasanon esanonkon pia. Moropai Moisés nurîꞌtîya yenupantoꞌ pîꞌ yenupatonkon pia. Inkamoroya uwî meꞌpo kupî sîrîrî.
40,20,19,"Moropai inkamoroya utîrî kupî sîrîrî Judeuyamîꞌ pepîn pia. Inkamoro woꞌmaꞌta kupî sîrîrî upîꞌ. Uꞌpoꞌpîtî toꞌya. Moropai upokapîtî toꞌya pakîꞌnan pona. Tîîse uusaꞌmanta tîpo, iteseurîno weiyu yai, eꞌmîꞌsaꞌka kupî sîrîrî —taꞌpî Jesusya."
40,20,20,Mîrîrî yai Zebedeu noꞌpî erepamîꞌpî tînmukuyamîꞌ pokonpe Jesus pia. Moropai irawîrî siꞌma tîpuꞌpai enuꞌtîꞌpîiya non yekaya. Moropai Jesus pîꞌ esatîꞌpîiya ituꞌse tîweꞌtoꞌ kuꞌtoꞌpeiya kaiꞌma.
40,20,21,"Mîîkîrî ekaranmapoꞌpî Jesusya: —Îꞌ yuꞌse kin awanî mîrîrî? —taꞌpîiya ipîꞌ. Mîîkîrîya yuukuꞌpî: —Tamîꞌnawîronkon esaꞌ pe eena yai, insanan unmukuyamîꞌ asakîꞌnankon ereutatoꞌpe kaꞌkî, tiwin ameruntîri winî, moropai tiaron kamaiꞌ winî. Tamîꞌnawîronkon esaꞌ pe toꞌ eꞌtoꞌpe awarantî —taꞌpîiya Jesus pîꞌ."
40,20,22,"Jesusya taꞌpî inkamoro inmukuyamîꞌ pîꞌ: —Anesatîkon kupîuya pepîn eꞌpainon. Anesatîkon epuꞌtîyaꞌnîkon pra naatîi. Tiaronkonya utarumaꞌtî kupî sîrîrî, mîrîrî yapîtanîpîuya kupî sîrîrî. Amîrîꞌnîkon kanan? Uyeseꞌ pîꞌ awanîkon wenai tiaronkonya atarumatîkon ya, yapîtanîpîyaꞌnîkon pe naatî? —taꞌpîiya. —Inna —taꞌpî toꞌya Jesus pîꞌ."
40,20,23,"Mîrîrî pîꞌ taꞌpî Jesusya: —Inna seruꞌ pepîn. Innape uurî eꞌtarumaꞌtî warantî aweꞌtarumaꞌtîkon nîrî —taꞌpî Jesusya. —Tîîse tauya pepîn apîꞌnîkon umeruntîri winî ereutakî, moropai kamaiꞌ winî ereutakî tauya pepîn apîꞌnîkon. Maasa pra uyunya taa kupî sîrîrî manniꞌkan uupia ereutatonkon tîmenkaꞌsan pîꞌ toꞌ ereutatoꞌpe."
40,20,24,Mîrîrî kaiꞌma Jesusya toꞌ yeurîma etaꞌpî inenupaꞌsan miaꞌ tamîꞌnawîronkonya. Mîrîrî pîꞌ toꞌ ekoreꞌmaꞌpî inkamoro asakîꞌnankon winîkîi.
40,20,25,"Inkamoro yannoꞌpî Jesusya tamîꞌnawîrî tîîpia. Moropai taꞌpîiya toꞌ pîꞌ: —Sîrîrî non po pata esanonya tîpemonkonoyamîꞌ yaipontî, epuꞌnenan amîrîꞌnîkon. Maasa pra toꞌ esaꞌ tîwanîkon yeꞌnen."
40,20,26,"Tîîse amîrîꞌnîkon mîrîrî warantî pra eꞌtî. Tonpakon yentai eꞌpai anîꞌ wanî ya, toꞌ maꞌre eꞌpai awanî. Moropai anîꞌ esenumenka ya tonpayamîꞌ esaꞌ pe eꞌpai mîîkîrî wanî eꞌpai wanî toꞌ poitîrî pe. Mîrîrî warantî neken toꞌ yeꞌmaiꞌnorî pe awanî."
40,20,28,"Mîrîrî warantî uurî, kaꞌ poi iipîꞌpî yeseru wanî. Tîpoitîrî ke eꞌtoꞌpe kaiꞌma uuiꞌsaꞌ pra wai. Tîîse toꞌ poitîrî pe eꞌtoꞌpe moropai tuꞌkankon pîikaꞌtîtoꞌpeuya kaiꞌma uuipîꞌpî. Arinîkon nîkupîꞌpî imakuiꞌpî yepeꞌ pe uusaꞌmantatoꞌpe kaiꞌma uuipîꞌpî —taꞌpî Jesusya."
40,20,29," Mîrîrî tîpo Jesus moropai inenupaꞌsan wîtî tanne Jericó pata poi, arinîkon pemonkonyamîꞌ wîtîꞌpî toꞌ wenairî."
40,20,30,"Miarî mîrîrî eꞌma taawîrî, toꞌ wîtîtoꞌ ena pona asakîꞌnankon enkaruꞌnankon ereutasaꞌ wanîꞌpî. Inkamoroya etaꞌpî mîrîrî eꞌma taawîrî Jesus wîtî yekare. Mîrîrî yeꞌnen toꞌ entaimepîtî piaꞌtîꞌpî: —Uyepotorî, amîrî Davi nurîꞌtî paarîꞌpî, pîikaꞌtîton amîrî, aꞌnokoꞌpî pe saꞌne anna eraꞌmakî —taꞌpî toꞌya."
40,20,31,"Mîrîrî pîꞌ arinîkonya taꞌpî moo toꞌ eꞌtoꞌpe. Tîîse yuuku toꞌya pra, inîꞌ panpîꞌ toꞌ entaimepîtîꞌpî. —Anna yepotorî, Davi nurîꞌtî paarîꞌpî, aꞌnokoꞌpî pe saꞌne anna eraꞌmakî —taꞌpî toꞌya."
40,20,32,"Inkamoro maimu eta tîuya pe, Jesus emîꞌpamîꞌpî inkamoro pia. Inkamoro pîꞌ taꞌpîiya: —Îꞌ kupîuya yuꞌse awanîkon mîrîrî? —taꞌpîiya toꞌ pîꞌ."
40,20,33,"—Anna Yepotorî, anna yenu yenponkaya yuꞌse anna wanî sîrîrî, eraꞌmatoꞌpe annaya —kaiꞌma yuukuꞌpî toꞌya."
40,20,34,"Jesusya tîꞌnokoꞌpî pe saꞌne toꞌ eraꞌmaꞌpî. Mîrîrî yeꞌnen toꞌ yenukon yenponkaꞌpîiya, inîꞌrî eraꞌmatoꞌpe toꞌya. Kaꞌneꞌ pe toꞌ yenu ekonekaꞌpî. Moropai inkamoro wîtîꞌpî Jesus wenairî."
40,21,1,"  Jerusalém pona tuutîkon pe, aminke pra rî tîîse toꞌ erepamîꞌpî pemonkonyamîꞌ koꞌmantoꞌ pata iteseꞌ Betfagé pona, Oliveira kîrî po tîweꞌsen pona. Miarîpai Jesusya asakîꞌne tînenupaꞌsan yaipontîꞌpî eꞌmaiꞌ pe tîrawîrî toꞌ wîtîtoꞌpe. Taꞌpîiya toꞌ pîꞌ: —Atîtî mîrîrî pata pona eꞌmaiꞌ pe. Moropai miarî eerepansaꞌkon pe jumenta eporîyaꞌnîkon mîîtî ewaꞌtîsaꞌ pe tînre kenan. Mîîkîrî meukatîi, moropai toꞌ meneꞌtîi saꞌnîrî —taꞌpîiya."
40,21,3,"—Anîꞌya taa ya: “Îꞌ tonpe mîîkîrî yarîyaꞌnîkon mîrîrî”, taa toꞌya ya, “Uyepotorîkon man ituꞌse”, makatîi ipîꞌ. Mîrîrî warantî taayaꞌnîkon ya, irumakaiya toꞌ enepîkonpa —taꞌpîiya."
40,21,4,"Mîrîrî warantî aweꞌkupîꞌpî maasa pra penaroꞌ Paapa maimu ekaremeꞌnen profeta nurîꞌtîya imenukaꞌpî yawîrî aweꞌtoꞌpe. Taꞌpîiya see warantî:Makatîi Jerusalém ponkon pîꞌ Paapa pemonkonoyamîꞌ pîꞌ:—Yapurîpaiꞌnîkon man Davi parîꞌpî pe tîweꞌsen.Morî pe puꞌkuru man, aaipîꞌpî manniꞌ Uyepotorîkon maimu pe —taꞌpî toꞌya tîwentaimepîꞌse.—Paapa kaꞌ pon manniꞌ yapurîpaiꞌnîkon man —taa pîꞌ toꞌ koꞌmamîꞌpî. Jesus ewonsaꞌ pe cidade pona, tamîꞌnawîronkon pemonkonyamîꞌ wanîꞌpî tataimurunpai mararî pra. Moropai ekaranmapoꞌpî toꞌya: —Anîꞌ pe see mîîkîrî wanî mîrîrî? —taꞌpî toꞌya. Mîrîrî taa toꞌya yuukuꞌpî arinîkonya: —Manniꞌ Paapa maimu ekaremeꞌnen profeta Jesus, Galiléia pata pon, Nazaré poinon —taꞌpî toꞌya."
40,21,12,"  Miarî Jerusalém po, epîremantoꞌ yewîꞌ ta teewomî pe, Jesusya pemonkonyamîꞌ eporîꞌpî. Carneiroyamîꞌ ke moropai paakayamîꞌ ke, wakuꞌkaimîyamîꞌ ke tîweꞌrepasanon eporîꞌpîiya. Inkamoro yenpaꞌkaꞌpîiya teekoreꞌmai. Tamîꞌnawîrî inkamoro eꞌrepa yaponseꞌkon raꞌtîꞌpîiya. Toꞌ tînirurî yenseꞌ raꞌtîꞌpîiya non pona tîsorokai. Moropai taꞌpîiya toꞌ pîꞌ: —Paapa maimu eꞌmenukasaꞌya taasaꞌ man see warantî. Paapaya taꞌpî:“Uyewîꞌ wanî pe man epîremantoꞌ yewîꞌ pe. Tîîse amîrîꞌnîkonya uyewîꞌ kuꞌsaꞌ amaꞌyeꞌkon yewîꞌ pe”,taꞌpî Paapaya —taꞌpî Jesusya."
40,21,14,"Mîrîrî yai enkaruꞌnankon moropai maꞌtîkîꞌpankon yarîꞌpî toꞌya iipia, epîremantoꞌ yewîꞌ ta toꞌ esepiꞌtîtoꞌpe. Inkamoro yepiꞌtîꞌpîiya."
40,21,15,"Tîîse mîrîrî ikupî eserîkan pepîn kupî Jesusya eraꞌma tîuyaꞌnîkon pîꞌ teepîremasanon esanon moropai Moisés nurîꞌtîya yenupantoꞌ pîꞌ yenupatonkon ekoreꞌmaꞌpî. Moropai epîremantoꞌ yewîꞌ ta moreyamîꞌya Paapa yapurîꞌpî tîwentaimepîꞌse. —Morî puꞌkuru Paapa nîmenkaꞌpî, Davi nurîꞌtî paarîꞌpî man yapurîtoꞌpe —taꞌpî toꞌya Jesus pîꞌ. Mîrîrî pîꞌ toꞌ ekoreꞌmaꞌpî mararî pra.Insanan moreyamîꞌ yenupaꞌpî Paapayatapurîtoꞌpe toꞌya morî pe puꞌkuru eꞌtoꞌ yawîrîtaasaiꞌya man —taꞌpî Jesusya."
40,21,17,Taa tîpo Jesusya toꞌ nîmîꞌpî. Eepaꞌkaꞌpî toꞌ pata cidade poi. Moropai attîꞌpî pemonkonyamîꞌ koꞌmantoꞌ Betânia pona attîꞌpî. Moropai miarî eewaronpamîꞌpî moropai eerenmapîꞌpî.
40,21,18," Tiaron wei yai, penane puꞌkuru cidade Jerusalém pona tîwennaꞌpo pe, Jesus wanîꞌpî emiꞌne."
40,21,19,"Mîîkîrîya yei, figo yeꞌ eraꞌmaꞌpî eꞌma ena po. Moropai mîîkîrî wîtîꞌpî itekare pîꞌ iteperu moro wanî kaiꞌma. Tîîse iteperu eporîiya pra Jesus wanîꞌpî tîîse yare pe neken awanîꞌpî. Mîrîrî yeꞌnen Jesusya taꞌpî figo yeꞌ pîꞌ: —Ipatîkarî teepetai pra aakoꞌmamî tarîpai —taꞌpîiya. Moropai tiwinarî aawaꞌpiꞌtaꞌpî."
40,21,20,"Mîrîrî eraꞌmaꞌpî inenupaꞌsanya. Mîrîrî kureꞌne teesenumenkai toꞌ wanîꞌpî, mîrîrî taasaꞌ Jesusya pîꞌ. Moropai inkamoroya taꞌpî: —Îꞌ kaiꞌma see aawaꞌpiꞌta mîrîrî kaꞌneꞌ pe? —taꞌpî toꞌya."
40,21,21,"Mîrîrî taa toꞌya yeꞌnen, Jesusya taꞌpî: —Ayenkuꞌtîuyaꞌnîkon pepîn. Yairî tauya sîrîrî. Innape puꞌkuru Paapa kuꞌtoꞌyaꞌnîkon wanî ya yairî, mîîkîrî tîmuꞌtunpai pra, mîrîrî yei figo yeꞌ pîꞌ ikuꞌsauꞌya manniꞌ warantî nîrî ikupîyaꞌnîkon eꞌpainon, innape ikuꞌtoꞌyaꞌnîkon wenai. Mîrîrî neken figo yeꞌ pîꞌ ikupîyaꞌnîkon pepîn, tîîse seeniꞌ wîꞌ pîꞌ taayaꞌnîkon ya: “Seeniꞌ apataꞌseꞌ yapai amoꞌtakî, atîkî tuna ka”, taayaꞌnîkon ya, moropai “Esenunkî”, taayaꞌnîkon ya, innape ikuꞌtoꞌyaꞌnîkon wenai, mîrîrî eꞌkupî eꞌpainon —taꞌpî Jesusya."
40,21,22,"—Innape puꞌkuru Paapa kupîiꞌma esatîyaꞌnîkon ya, eepîremakon pe anesatîkon yapisîyaꞌnîkon —taꞌpî Jesusya."
40,21,23," Mîrîrî tîpo Jesus ennaꞌpoꞌpî Jerusalém pona. Miarî epîremantoꞌ yewîꞌ ta siꞌma, pemonkonyamîꞌ yenupaiya tanne, teepîremasanon esanon, moropai Judeuyamîꞌ esanon erepamîꞌpî iipia. Moropai inkamoroya ekaranmapoꞌpî: —Anîꞌ maimu pe see koꞌmanpara manniꞌkan yenpaꞌkaꞌpîya mîrîrî? Anîꞌya ikupîpa taasaꞌ mîrîrî apîꞌ? —taꞌpî toꞌya."
40,21,24,"Inkamoro maimu yuukuꞌpî Jesusya: —Uurî nîrî amîrîꞌnîkon ekaranmapouya sîrîrî. Yairî ayekaranmapotoꞌkonuya yuukuyaꞌnîkon ya, uurî nîrî anîꞌ maimu pe sîrîrî yeꞌka unkupî ekaremekîuya apîꞌnîkon —taꞌpîiya. —Tarîpai yuꞌtî. Anîꞌ maimu pe kin Joãoya tamîꞌnawîronkon yenpatakonaꞌpî? Paapa maimu pe kaꞌrî, pemonkonyamîꞌ maimu pe kaꞌrî? Oꞌnon yeꞌka pe epuꞌtî pîꞌ naatî?Mîrîrî taiya yeꞌnen toꞌ eseurîmaꞌpî tîîwarîrîꞌnîkon. —Inna Paapa maimu pe taasaꞌ ya, uurîꞌnîkon ekaranmapoiya eserîke awanî. “Tîîse îꞌ tonpe innape Batista nurîꞌtî kupîyaꞌnîkon pra awanîkon?” taiya eserîke awanî —taꞌpî toꞌya."
40,21,28,"Jesusya tiaron panton ekaremekîꞌpî. Taꞌpîiya: —Îꞌ yeꞌka pe sîrîrî pîꞌ eesenumenkakon eserîke awanî? Warayoꞌ wanîꞌpî asakîꞌnankon inmukuyamîꞌ. Mîîkîrîya taꞌpî tînmu irui pîꞌ: “Unmu, sîrîrîpe umî yaꞌ uva yeꞌkanaꞌ esenyakaꞌmai attî yuꞌse wanî sîrîrî”, taꞌpîiya."
40,21,29,"Tîîse mîîkîrîya tîyun maimu yuukuꞌpî. “Itîîpai pra wai”, taꞌpîiya. Tîîse mîrîrî tîpo awenpenataꞌpî moropai attîꞌpî."
40,21,30,"Moropai itakon pîꞌ taꞌpî itunya irui pîꞌ taꞌpî tîuya warantî: “Inna, paapa, uutî”, taꞌpîiya tîyun pîꞌ. Tîîse attî pra awanîꞌpî."
40,21,31,"Oꞌnon yeꞌka inmuya ituꞌse tîyun eꞌtoꞌ yawîrî ikupîꞌpî? —taꞌpî Jesusya. Moropai inkamoroya imaimu yuukuꞌpî: —Manniꞌ iruiya ikupîꞌpî —taꞌpî toꞌya.Mîrîrî pîꞌ taꞌpî Jesusya: —Ayenkuꞌtîuyaꞌnîkon pepîn. Manniꞌkan tesanonkon pia toꞌ nîtîrî tîniru yapisî pîꞌ teesenyakaꞌmasanon, moropai manniꞌkan wîriꞌsanyamîꞌ tesaꞌkon ke tîweꞌrepasanon seꞌ tapairî. Imakuiꞌsan, inkamoro yeꞌka esaꞌ pe Paapa iipî pe man amîrîꞌnîkon rawîrî innape puꞌkuru ikupî toꞌya yeꞌnen."
40,21,33, Jesusya taꞌpî inîꞌrî: —Sîrîrî panton ekaremekîuya etatî —taꞌpîiya. —Warayoꞌya tekkari yeꞌ ton uva yeꞌka pîmîꞌpî mararî pra. Moropai mîrîrî iwatîꞌpîiya inonkon tîꞌkon ke. Moropai tîꞌ yai uva yekku asuꞌkatoꞌ ton konekaꞌpîiya. Moropai kawînan konekaꞌpîiya ipo siꞌma tamîꞌnawîron eraꞌmatoꞌpe tîpoitîrîtononya kaiꞌma. Inkamoro tînmîri eraꞌmanenan pîꞌ taꞌpîiya: “Seeniꞌ uyekkari yonpa ke ayeꞌmauyaꞌnîkon” taꞌpîiya. Mîrîrî yeꞌnen toꞌ wîtîꞌpî moropai toꞌ karaiwarî wîtîꞌpî tiaron pata pona.
40,21,34,Mîrîrî tîpo itekkari emîrî piaꞌtîꞌpî. Mîrîrî yeꞌnen umî esaꞌya tîpoitîrîtonon yarimaꞌpî umî eraꞌmanenan pia tîmîrî ton tekkari yonpa eraꞌmai.
40,21,35,Tîîse inkamoro yapisîꞌpî umî eraꞌmanenanya. Moropai inkamoro tarumaꞌtîꞌpî toꞌya. Moropai tiaron poꞌpîtîꞌpî toꞌya. Moropai tiaron ipoitîrî wîꞌpî toꞌya. Moropai tiaron pona tîꞌ yenunpîtîꞌpî toꞌya. Mîrîrî warantî ikupîꞌpî toꞌya ipoitîrîtonon pîꞌ.
40,21,36,Mîrîrî tîpo inîꞌrî tiaronkon yarimaꞌpî umî esaꞌya eꞌmaiꞌ pe toꞌ yarimaꞌpî tîuya yentai. Mîrîrî warantî rî ikupîꞌpî toꞌya inkamoro yarakkîrî.
40,21,37,"Mîrîrî warantî tamîꞌnawîrî ikupî tîpo umî esaꞌya tînmu yarimaꞌpî. Eesenumenkaꞌpî maasa pra “mîserî unmu yarimasauꞌya ya, îꞌ kupî toꞌya pepîn eꞌpainon. Inama toꞌya eserîke awanî”, taꞌpî umî esaꞌya."
40,21,38,"Tîîse mîîkîrî umî esaꞌ munmu eraꞌma tîuyaꞌnîkon pe, inkamoro umî eraꞌmanenanya taꞌpî: “Aꞌkî, mîserî umî esaꞌ munmu pîꞌ îꞌ kuꞌpai nai yarakkîrî”, taꞌpî toꞌya. “Iwîpaiꞌnîkon uurîꞌnîkon pe sîrîrî umî eturumakatoꞌpe itun saꞌmanta yai, inmu pe awanî namai”, taꞌpî toꞌya."
40,21,39,"Mîrîrî yeꞌnen mîîkîrî, umî esaꞌ munmu yapisîꞌpî toꞌya yenpaꞌkaꞌpî toꞌya umî yapai poro pona, moropai iwîꞌpî toꞌya —taꞌpîiya."
40,21,40,"Mîrîrî pîꞌ toꞌ ekaranmapoꞌpî Jesusya: —Îꞌ pensa mîîkîrî umî esaꞌ ennaꞌpo ya, îꞌ kupîiya eserîke awanî inkamoro umî eraꞌmatîponkon warayoꞌkon yarakkîrî?"
40,21,41,"Inkamoroya yuukuꞌpî: —Inkamoro warayoꞌkon tînmu wîîtîponkon tîꞌkaiya eserîke awanî. Mîrîrî tîpo tiaronkon warayoꞌkon eporîiya tînmîri eraꞌmatonkon. Moropai inkamoroya itekkari yonpa tîrî iipia, emîrî weiyu yai —taꞌpî toꞌya."
40,21,42,"Inîꞌrî Jesusya toꞌ ekaranmapoꞌpî. Taꞌpîiya: —Paapa maimu eꞌmenukasaꞌ erenkasaꞌyaꞌnîkon pra kin naatî, îꞌ taasaiꞌya? Sîrîrî warantî aweꞌmenukasaꞌ:Wîttî konekanenanya tîꞌ yenumîꞌpî, seeniꞌ tîꞌ wanî morî pe pra taa tîuyaꞌnîkon yeꞌnen.Tîîse mîrîrî toꞌ newanmîrîꞌpî tîꞌ wanîꞌpî morî pe puꞌkuru tiaronkon tîꞌkon toꞌ nîmenkaꞌpî yentai.Mîrîrî kupîꞌpî Uyepotorîkonya.Moropai morî pe puꞌkuru awanî anna pia."
40,21,43,"Tarîpai tauya sîrîrî amîrîꞌnîkon Judeuyamîꞌ piapai imoꞌka Paapaya tîpemonkono pe puꞌkuru awanîkon namai. Moropai tiaronkon esaꞌ pe eena. Manniꞌkan seꞌ tapairî innape ikuꞌnenan pepîn pia, Paapa maimu yawîrî tîîkoꞌmansenon pia itîrîiya, toꞌ esaꞌ pe tîweꞌtoꞌpe. Anîꞌ atareꞌmo ya manniꞌ tîꞌ pona, mîîkîrî maꞌta mîrîrî. Tîîse manniꞌ tîꞌ ena ya ipona, mîîkîrî yankaiya tamîꞌnawîrî."
40,21,45,"Mîrîrî taa Jesusya etaꞌpî teepîremasanon esanonya moropai fariseuyamîꞌya. Mîrîrî epuꞌtîꞌpî toꞌya, tîpîꞌnîkon Jesus eseurîma pe awanî."
40,21,46,"Mîrîrî yeꞌnen Jesus yapisî tîuyaꞌnîkon pîꞌ toꞌ esenumenkaꞌpî. Tîîse arinîkon rawîrî siꞌma ikupî toꞌya pra awanîꞌpî maasa pra eranneꞌ pe toꞌ wanîꞌpî. Maasa pra pemonkonyamîꞌya Jesus epuꞌtîꞌpî, Paapa maimu ekaremeꞌnen pe awanî."
40,22,1,"Jesusya inîꞌrî panton ekaremekîꞌpî pemonkonyamîꞌ nepuꞌtî tonpe. Taꞌpîiya: —Tamîꞌnawîronkon esaꞌ pe Paapa iipî yai awanî pe man sîrîrî panton warantî. Ipîkku pata esaꞌ pe, rei pe tîweꞌsen tînmu eꞌmarimatoꞌ festarî koneka pîꞌ awanîꞌpî."
40,22,3,Mîîkîrîya tîpoitîrîtonon yaipontîꞌpî toꞌ wîtîtoꞌpe pemonkonyamîꞌ yannoi toꞌ iiꞌtoꞌpe tînmu festarî pîꞌ. Tîîse inkamoro toꞌ netaꞌsan iipî pra awanîꞌpî. Iiꞌpai pra toꞌ wanîꞌpî.
40,22,4,"Moropai inîꞌrî tiaronkon tîpoitîrîtonon yarimaꞌpîiya tîmaimu yaatoꞌpe toꞌya toꞌ pia: “Makatîi toꞌ pîꞌ”, taꞌpîiya. “ ‘Tamîꞌnawîrî ekonekasaꞌ man festa yainon tonpe, taa pîꞌ man’, makatîi. ‘Paakayamîꞌ kaiwankon tîꞌkasauꞌya wai, taa pîꞌ man’ makatîi. ‘Tamîꞌnawîron konekasaiꞌya man. Mîrîrî yeꞌnen asiꞌtî festa pona’, makatîi” taꞌpîiya."
40,22,5,"—Tîîse innape nai, taa toꞌya pra inetaꞌsan wanîꞌpî. Mîrîrî yeꞌnen puwana pîꞌ tîweꞌtoꞌkon pîꞌ toꞌ wîtîꞌpî. Tiaron wîtîꞌpî tekînon pataꞌseꞌ yaꞌ toꞌ eraꞌmapîꞌse. Moropai tiaron wîtîꞌpî temanne yewîꞌ pe tînkonekaꞌpî yaꞌ ekaya pra."
40,22,6,Moropai tiaronkonya inkamoro ipîkku poitîrîtonon yapisîꞌpî moropai toꞌ poꞌpîtîꞌpî toꞌya. Moropai toꞌ wîꞌpî toꞌya.
40,22,7,Mîrîrî pîꞌ mîîkîrî ipîkku rei ekoreꞌmaꞌpî mararî pra. Inkamoro tîpoitîrîtonon wîîtîponkon tîꞌka meꞌpoꞌpîiya moropai toꞌ pata cidade poꞌtî meꞌpoꞌpîiya.
40,22,8,Mîrîrî tîpo inîꞌrî tîpoitîrîtonon yannoꞌpîiya moropai taꞌpîiya toꞌ pîꞌ: “Manniꞌkan unetaꞌsan iipî pra man maasa pra îꞌ pe pra rî toꞌ wanî yeꞌnen” taꞌpîiya.
40,22,9,“Tarîpai atîtî seeniꞌ eꞌmakon taawîrî. Moropai tamîꞌnawîrî pemonkonyamîꞌ eporîyaꞌnîkon pîkîrî toꞌ metatîi” taꞌpîiya tîpoitîrîtonon pîꞌ.
40,22,10,Moropai ipoitîrîtonon wîtîꞌpî eꞌmakon taawîrî. Inkamoroya toꞌ etaꞌpî tamîꞌnawîrî toꞌ eporî tîuyaꞌnîkon kaisarî. Toꞌ muurukuntîꞌpî toꞌya. Morîkon pemonkonyamîꞌ moropai îrirîkon pemonkonyamîꞌ. Inkamoroya mîrîrî toꞌ pataꞌseꞌ pe ikonekasaꞌ yannîpîꞌpî. Intapîkîrî awanîꞌpî.
40,22,11,Mîîkîrî ipîkku epaꞌkaꞌpî inkamoro etasaꞌkon erepansaꞌ eraꞌmai. Moropai mîrîrî toꞌ pataꞌseꞌ pe tînkonekaꞌpî yaꞌ eewomîꞌpî. Miarî warayoꞌ eraꞌmaꞌpîiya festa pîꞌ tîwanî pon yaꞌ pra tîweꞌsen maasa pra tiwin toꞌ pon wanîꞌpî mîîtoꞌpe.
40,22,12,"Moropai mîîkîrî yekaranmapoꞌpîiya: “Uwanîyakon, oꞌnon yeꞌka pe eewonsaꞌ sîrîrî tarîwaya, festa pîꞌ awanî pon tekaꞌmai pra?” taꞌpîiya. Tîîse imaimu yuukuiya pra awanîꞌpî."
40,22,13,"Mîrîrî yeꞌnen mîîkîrî ipîkku reiya taꞌpî tîpoitîrîtonon pîꞌ: “Mîserî warayoꞌ yewaꞌtîtî iꞌpu pîꞌ moropai itenya pîꞌ. Moropai yenuntî poro pona, ewaron pe tîweꞌsen yaꞌ, oꞌnon pata karawannîtoꞌ pataꞌseꞌ yaꞌ. Mîîkîrî karawatoꞌpe, tee yeꞌkaiya mararî pra neꞌneꞌ pe tîwanî yeꞌnen”, taꞌpî ipîkkuya —taꞌpî Jesusya."
40,22,14,Moropai Jesusya teeseurîmatoꞌ yaretîꞌkaꞌpî. Taꞌpîiya: —Tuꞌke etasaꞌkon pemonkonyamîꞌ wanî sîrîrî Paapa pia aakoꞌmamîtonkon. Tîîse tuꞌkankon iipî pepîn Paapa pia yairî inkamoro yapiꞌtoꞌpeiya —taꞌpî Jesusya.
40,22,15," Mîrîrî tîpo fariseuyamîꞌ epaꞌkaꞌpî moropai inkamoroya teserukon konekaꞌpî, îꞌ kaiꞌma Jesus anapiꞌpai tîwanîkon pîꞌ, iiwanmîra teeseurîmakonpa kaiꞌma ipîꞌ. Mîrîrî yeꞌnen tiaronkon warayoꞌkon yarimaꞌpî toꞌya îꞌ kupî Jesusya eraꞌmatonkon. Moropai inkamoro pokonpe pata esaꞌ Herodes pemonkonoyamîꞌ wîtîꞌpî Jesus ekaranmapopîꞌse. Taꞌpî toꞌya:—Anna yenupanen, yairon pe puꞌkuru amîrî wanî epuꞌtî pîꞌ anna man —taꞌpî toꞌya. —Maasa pra yairon Paapa maimu ke yenupaton pe awanî yeꞌnen. Moropai tiaronkon pemonkonyamîꞌya taa ya apîꞌ: “Mîrîrî warantî kîseurîmai”. Mîrîrî taa toꞌya pîꞌ tîpîinamai tîweꞌsen pepîn amîrî. Maasa pra seꞌ kaisarî pemonkonyamîꞌ pîꞌ tîweꞌsen amîrî —taꞌpî toꞌya."
40,22,17,"—Mîrîrî yeꞌnen îꞌ kaiꞌma epuꞌtî pîꞌ nan? Yairî awanî kaꞌrî, kaane kaꞌrî, yairî pra awanî? Uyesaꞌkon pe tîweꞌsen Romanoyamîꞌ esaꞌ César yeꞌma annaya ya?"
40,22,18,Tîîse Jesusya îꞌ ankuꞌpai toꞌ wanî tarakkîrî epuꞌtîꞌpî. Moropai taꞌpîiya toꞌ pîꞌ: —Seruꞌyeꞌkon amîrîꞌnîkon. Aawarîrîꞌnîkon teesenkuꞌtîsanon morî pe tîwanîkon kaiꞌma. Îꞌ waniꞌ awanî yeꞌnen uuwanmîra uurî anapiꞌpai awanîkon mîrîrî? —taꞌpîiya.
40,22,19,Moropai taꞌpîiya: —Moriya mîrîrî yeꞌmatoꞌyaꞌnîkon eneꞌtî uupia eraꞌmatoꞌpeuya —taꞌpîiya.Mîrîrî enepîꞌpî toꞌya. Moropai inkamoro yekaranmapoꞌpîiya: —Anîꞌ eseꞌ mîserî? Anîꞌ yekaton sîrîrî pîrata enaꞌpî pîꞌ? —taꞌpîiya.
40,22,21,"Inkamoroya yuukuꞌpî: —Romanoyamîꞌ esaꞌ César eseꞌ —taꞌpî toꞌya. Mîrîrî taa toꞌya yeꞌnen, Jesusya taꞌpî: —Moriya itîîkî iipia, imîrî pe awanî yeꞌnen, îꞌ taꞌpî Césarya yawîrî ikuꞌtî. Moropai îꞌ kuꞌtî taꞌpî Paapaya yawîrî nîrî ikuꞌtî —taꞌpîiya."
40,22,22,"Mîrîrî taa Jesusya pîꞌ toꞌ esenumenkaꞌpî mararî pra teesenumenkai, îꞌ taiya eta tîuyaꞌnîkon pîꞌ. Mîrîrî yeꞌnen Jesus piapai toꞌ wîtîꞌpî. Îꞌ kupî toꞌya pra awanîꞌpî Jesus pîꞌ."
40,22,23, Mîrîrî yai saduceuyamîꞌ wîtîꞌpî Jesus pia. Inkamoro esenumenkatoꞌ wanîꞌpî isaꞌmantaꞌsan eꞌmîꞌsaꞌka pepîn taawonan pe. Mîrîrî yeꞌnen isaꞌmantaꞌsan eꞌmîꞌsaꞌka pepîn taapîtîꞌpî toꞌya.
40,22,24,"Moropai inkamoroya taꞌpî Jesus pîꞌ:—Anna yenupanen, pena Moisés nurîꞌtîya anna yenupaꞌpî see warantî —taꞌpî toꞌya. —Tiwin warayoꞌ noꞌpîta, tîîse tînmu ton tepose pra aasaꞌmanta mîîkîrî noꞌpîrîꞌpî eꞌnîmî. Mîîkîrî yarakkîrî itakonoꞌpî wanî eꞌpai awanî —taꞌpîiya. —Moropai more yan pe tîrui noꞌpîrîꞌpî enasaꞌ ya, tînre ton yenpoiya. Mîîkîrî more pîꞌ urui munmuꞌpî taiya, tînmu pe tîîse."
40,22,25,"Moro toꞌ man anna koreꞌta asakîꞌne miaꞌ pona tîîmoꞌtai kaisarî warayoꞌkon. Toꞌ ruinankon noꞌpîtaꞌpî, tîîse aasaꞌmantaꞌpî inmu ton pra siꞌma. Mîîkîrî noꞌpî rîꞌpî yarakkîrî itakonoꞌpî wanîꞌpî."
40,22,26,Tîîse mîrîrî warantî rî mîîkîrî nîrî saꞌmantaꞌpî inmu ton pra tîîse. Moropai toꞌ eseurîno yarakkîrî mîrîrî warantî awanîꞌpî. Moropai tamîꞌnawîrî toꞌ saꞌmantaꞌpî inmuku pra toꞌ tîîse. Inkamoro saꞌmantaꞌpî.
40,22,27,Mîrîrî tîpo wîriꞌ nîrî saꞌmantaꞌpî —taꞌpîiya.
40,22,28,Mîrîrî ekaranmapoꞌpî saduceuyamîꞌya Jesus pîꞌ. Taꞌpî toꞌya: —Inkamoro warayoꞌkon eꞌsaꞌ asakîꞌne miaꞌ pona tîîmoꞌtai kaisarî mîîkîrî wîriꞌ yarakkîrî. Tamîꞌnawîronkon eꞌmîꞌsaꞌka yai oꞌnon yeꞌka warayoꞌ noꞌpî pe awanî kupî sîrîrî? —taꞌpî toꞌya. —Maasa pra tamîꞌnawîrî yarakkîrî toꞌ eꞌsaꞌ yeꞌnen.
40,22,29,"Jesusya toꞌ maimu yuukuꞌpî: —Aka, eesenkuꞌtîsaꞌkon mîrîrî, îꞌ taasaꞌ Paapa maimu eꞌmenukasaꞌya epuꞌtîyaꞌnîkon pra naatîi. Meruntî ke Paapa wanî epuꞌtîyaꞌnîkon pepîn mîrîrî —taꞌpî Jesusya toꞌ pîꞌ. Aꞌkî, isaꞌmantaꞌsan eꞌmîꞌsaꞌka yai tînoꞌpî ke anîꞌ wanî pepîn. Maasa pra mîrîrî toꞌ wanî inserîyamîꞌ warantî, kaꞌ ponkon warantî. Mîrîrî yeꞌnen tînoꞌpî ke toꞌ wanî pepîn."
40,22,31,Tîîse isaꞌmantaꞌsan eꞌmîꞌsaꞌkatoꞌ pîꞌ Paapa eseurîmapîtîꞌpî pena. Mîrîrî erenkasaꞌyaꞌnîkon pra naatî? See warantî taꞌpî Paapaya:
40,22,33,"Mîrîrî taa Jesusya eta tîuyaꞌnîkon pe, arinîkon pemonkonyamîꞌ wanîꞌpî teesenumenkai mararî pra, îꞌ kaiꞌma toꞌ yenupatoiꞌya pîꞌ."
40,22,34," Mîrîrî tîpo fariseuyamîꞌ eperepîꞌpî Jesus pia. Maasa pra saduceuyamîꞌ tîꞌnapamî emapuꞌtîsaiꞌya yeꞌnen, toꞌ iipîꞌpî iipia. Warayoꞌ epuꞌnen Moisés nurîꞌtîya yenupantoꞌ pîꞌ yenupaton iipîꞌpî iipia maasa pra seruꞌyeꞌ pe Jesus eseurîma anepuꞌpai awanîꞌpî. Mîrîrî yeꞌnen Jesus ekaranmapoꞌpîiya."
40,22,36,"—Anna yenupanen, oꞌnon wanî mîrîrî ipîkku pe panpîꞌ unkupîkon ton pe Paapa nekaremekîꞌpî pe? —taꞌpîiya."
40,22,37,"Jesusya yuukuꞌpî:—Ayepotorî Paapa yapurîkî tamîꞌnawîrî ayewan ke, moropai tamîꞌnawîrî ayekaton ke. Moropai tamîꞌnawîrî eesenumenkatoꞌ ke—taꞌpîiya. —Mîrîrî wanî eꞌmaiꞌnon, ipîkku pe ituꞌse Paapa eꞌtoꞌpe."
40,22,39,Moropai itakon moro wanî manniꞌ eꞌmaiꞌnon warantî rî. Taiya:Ayonpa saꞌnamakî kureꞌne aawarîrî amîrî eꞌsaꞌnama manniꞌ warantî.
40,22,40,"Mîrîrî warantî mîrîrî asakîꞌnan yawîrî kuꞌsaꞌyaꞌnîkon ya, tamîꞌnawîron sîrîrî Moisés nurîꞌtî nekaremekîꞌpî yawîrî awanîkon. Moropai penaronkon Paapa maimu ekaremeꞌnenan profetayamîꞌ nurîꞌtî nekaremekîꞌpîya taasaꞌ yawîrî awanîkon —taꞌpî Jesusya."
40,22,41," Moropai fariseuyamîꞌ emurukuntîsaꞌ tanne, Jesusya toꞌ ekaranmapoꞌpî:"
40,22,42,—Îꞌ kaiꞌma see eesenumenkakon mîrîrî mîîkîrî Paapa nîmenkaꞌpî pîꞌ? Anîꞌ paarîꞌpî pe awanî mîrîrî? —taꞌpîiya.—Davi nurîꞌtî paarîꞌpî mîîkîrî —taꞌpî toꞌya ipîꞌ.Moropai inîꞌrî toꞌ ekaranmapoꞌpî Jesusya:
40,22,43,—Îꞌ waniꞌ awanî yeꞌnen kin Davi nurîꞌtî eseurîmaꞌpî Paapa nîmenkaꞌpî pîꞌ pena? Morî Yekaton Wannîya eeseurîma emapuꞌtîꞌpî. “Uyepotorî” taꞌpîya. Davi nurîꞌtî maimu rîꞌpî sîrîrî.
40,22,45,"Aꞌkî, Davi paarîꞌpî pe neken Paapa nîmenkaꞌpî wanî ya. Îꞌ waniꞌ awanî yeꞌnen Uyepotorî taa Daviya ipîꞌ, manniꞌ? —taꞌpî Jesusya."
40,22,46,Mîrîrî taa Jesusya yuuku toꞌya pra toꞌ wanîꞌpî. Moropai mîrîrî patapai inîꞌrî Jesus anekaranmapopai pra toꞌ enaꞌpî.
40,23,1,  Jesusya tînenupaꞌsan pîꞌ taꞌpî moropai arinîkon pîꞌ.
40,23,2,"Taꞌpîiya: —Insamoro Moisés nurîꞌtîya yenupantoꞌ pîꞌ yenupatonkon, moropai fariseuyamîꞌ esenyakaꞌma amîrîꞌnîkon yenupa pîꞌ, Moisés nurîꞌtîya ikupîꞌpî manniꞌ warantî."
40,23,3,"Mîrîrî yeꞌnen toꞌ maimu yawîrî eꞌpai awanîkon. Moropai tamîꞌnawîrî ayenupatoꞌkon toꞌya yawîrî eꞌpai awanîkon. Tîîse toꞌ nîkupî, toꞌ yeseru kîꞌkuꞌtî. Maasa pra ayenupaꞌpîkon tîuyaꞌnîkon yawîrî pra toꞌ koꞌmamî yeꞌnen."
40,23,4,"Aꞌkî, pemonkonyamîꞌ narîton amîiꞌne pe puꞌkuru tîweꞌsen ewaꞌtî toꞌya. Tîîse mîrîrî yarî pîꞌ toꞌ pîikaꞌtî toꞌya pepîn, mararî tenyakon yeperu yaretî ke. Mîrîrî warantî toꞌ yenupatoꞌ toꞌya pîꞌ Jesus eseurîmaꞌpî. ˻Maasa pra taꞌpî tîuyaꞌnîkon yawîrî ikupî toꞌya pra awanî yeꞌnen.˼"
40,23,5,"Moropai taꞌpîiya: —Mîrîrî yeꞌka kupî toꞌya maasa pra tamîꞌnawîronkon pemonkonyamîꞌya teraꞌmakon yuꞌse toꞌ wanî yeꞌnen. Maasa eraꞌmatî, Paapa maimu eꞌmenukasaꞌ menukapîtî toꞌya moropai mîrîrî yewaꞌtî toꞌya tepinkon pîꞌ moropai temekonkon pîꞌ eeseraꞌmatoꞌpe kaiꞌma. Moropai tîponkon sonpan yeꞌpi kupî toꞌya kusan pe, mîî pe tîwanîkon yeꞌnen."
40,23,6,"Moropai inkamoroya festa weiyu yai, teereutatoꞌkon ton morî aponoꞌ menka. Moropai epereꞌnîtoꞌ yewîꞌ ta nîrî, morî menka toꞌya tapurîtoꞌkon pe toꞌya."
40,23,7,"Moropai inkamoro wanî tamîꞌnawîronkon esekaremekî yuꞌse, aronne panpîꞌ. Moropai uyenupanen kaiꞌma tesatîkon toꞌya yuꞌse toꞌ wanî."
40,23,8,"Tîîse inkamoro warantî “Uyepotorî” kaiꞌma ayonpakon esatîyaꞌnîkon eꞌpai pra man. Maasa pra tamîꞌnawîronkon amîrîꞌnîkon wanî seꞌ warantî, eꞌkaisarî ayonpakon pokonpe. Maasa pra Ayepotorîkon moro man tiwinan. Moropai tarî non po anîꞌrî esatîyaꞌnîkon eꞌpai pra man Paapa anna yunkon kaiꞌma. Maasa pra amîrîꞌnîkon yunkon moro man, tiwinan neken kaꞌ pon —taꞌpîiya. —Moropai anîꞌ esatîyaꞌnîkon eꞌpai pra man eꞌmaiꞌnon mîîkîrî tamîꞌnawîronkon yeꞌmaiꞌnorî taayaꞌnîkon eꞌpai pra man. Maasa pra amîrîꞌnîkon yeꞌmaiꞌnorî moro man tiwinan, Cristo mîîkîrî, Paapa nîmenkaꞌpî."
40,23,11,"Maasa pra anîꞌ wanî ya amîrîꞌnîkon koreꞌta ipîkku panpîꞌ eꞌpai awanî apoitîrî pe tiaronkon maꞌre. Anîꞌ wanî ya tiaronkon yentai eꞌpai mîîkîrî kupî Paapaya toꞌ maꞌre. Moropai anîꞌ wanî ya tiaronkon maꞌre eꞌpai, mîîkîrî kupî Paapaya tiaronkon yentai —taꞌpî Jesusya."
40,23,13,"  —Aka tîwarî eꞌtî, amîrîꞌnîkon Moisés nurîꞌtîya yenupantoꞌ pîꞌ yenupatonkon moropai fariseuyamîꞌ. Seruꞌyeꞌkon amîrîꞌnîkon! Pemonkonyamîꞌ maꞌnîpanenan pe awanîkon Paapa pemonkono pe toꞌ ena namai. Ayesaꞌkon pe Paapa kupîyaꞌnîkon pepîn moropai tiaronkonya ikupî tîrîyaꞌnîkon pepîn. Maasa pra toꞌ yenupayaꞌnîkon yairî pra. Mîrîrî wenai atarumaꞌtîkon Paapaya kupî sîrîrî. Aka tîwarî eꞌtî, Moisés nurîꞌtîya yenupantoꞌ pîꞌ yenupatonkon moropai fariseuyamîꞌ morî pe tîweꞌkuꞌsenon pe awanîkon seruꞌyeꞌ pe. Maasa pra inyo isaꞌmantaꞌsan wîriꞌsanyamîꞌ yamaꞌrunpapîtîyaꞌnîkon amaꞌ pe. Moropai mîrîrî siꞌma eepîremapîtîkon kureꞌne kusan pe tiaronkonya ayeraꞌmatoꞌkonpe. Mîrîrî wenai tiaronkon yentai aweꞌtarumaꞌtîkon kupî sîrîrî —taꞌpî Jesusya."
40,23,15,"—Aka tîwarî eꞌtî, Moisés nurîꞌtîya yenupantoꞌ pîꞌ yenupatonkon moropai fariseuyamîꞌ. Seruꞌyeꞌkon teesenkuꞌtîsanon. Attîpîtîkon patakon kaisarî, moropai erenkon ratai poro. Mîrîrî yai tiaronkon ankuꞌpai awanîkon ayeserukon warantî toꞌ eꞌtoꞌpe. Tîîse ayeserukon yaꞌ eenaꞌpî wanî imakuiꞌpî kuꞌnen pe ayentaiꞌnîkon. Mîîkîrî yenumî Paapaya apoꞌ yaꞌ emapuꞌtîyaꞌnîkon mîrîrî warantî —taꞌpî Jesusya."
40,23,16,"—Aka tîwarî eꞌtî. Maasa pra enkaruꞌnan warantî siꞌma tiaronkon yeꞌmaiꞌnorî pe eꞌpai awanîkon yeꞌnen. Toꞌ yenupayaꞌnîkon sîrîrî warantî: “Anîꞌya taa ya, ‘Epîremantoꞌ yewîꞌ winîkîi mîrîrî kupîuya pe wai’, taiya ya, tîîse mîrîrî kupîiya pra awanî ya, îꞌ waniꞌ awanî pepîn kaiꞌma. Moropai taa tiaronya ya ‘Ouro epîremantoꞌ yewîꞌ tawon winîkîi mîrîrî kupîuya’ taiya ya, ikupîiya eꞌpai awanî mîrîrî”. Kaiꞌma toꞌ yenupayaꞌnîkon."
40,23,17,"Pakkokon, îꞌ epuꞌnenan pepîn, enkaruꞌnankon amîrîꞌnîkon. Îꞌ wanî ipîkku pe tîweꞌsen, ouro ou epîremantoꞌ yewîꞌ kaꞌrî ipîkku pe tapurîsen? Epîremantoꞌ yewîꞌ wanî ipîkku pe panpîꞌ maasa pra Paapa yewîꞌ pe awanî yeꞌnen. Moropai mîrîrî ouro wanî imîrî pe maasa pra itewîꞌ ta awanî yeꞌnen —taꞌpîiya."
40,23,18,"—Moropai amîrîꞌnîkonya tiaronkon yenupapîtî taapîtîyaꞌnîkon. Anîꞌya taa ya, taransen mîrîrî altar winîkîi ikupîuya taiya ya moropai ikupîiya pra awanî ya, îꞌ waniꞌ awanî pepîn kaiꞌma taayaꞌnîkon. Tîîse altar po tîweꞌsen itîîsaꞌ winîkîi ikupîuya taiya ya, tîwî ikupîiya eꞌpai pra awanî kaiꞌma toꞌ yenupayaꞌnîkon."
40,23,19,"Epuꞌnenan pepîn, amîrîꞌnîkon enkaruꞌnankon warainonkon. Îꞌ wanî ipîkku pe tîweꞌsen? Mîrîrî toꞌ naranîꞌpî yaponseꞌ ou ipo manniꞌ taransen? Mîrîrî toꞌ naranîꞌpî yaponseꞌ wanî Paapa yemanne pe, moropai ipo manniꞌ taransen wanî imîrî pe nîrî, itemanne po awanî yeꞌnen —taꞌpîiya."
40,23,20,—Mîrîrî yeꞌnen anîꞌya taa ya taranse yaponseꞌ altar winîkîi ikupîuya taiya ya. Tamîꞌnawîron taransen ipo manniꞌ winîkîi taiya nîrî. ˻Mîrîrî yeꞌnen ikupîiya eꞌpai awanî mîrîrî.˼
40,23,21,"Moropai anîꞌya taa ya epîremantoꞌ yewîꞌ winîkîi ikupîuya taiya ya, mîîkîrîya taa nîrî mîrîrî epîremantoꞌ yewîꞌ tawon, Paapa winîkîi."
40,23,22,"Moropai anîꞌya taa ya, kaꞌ winîkîi ikupîuya taiya ya, Paapa yaponseꞌ eereutatoꞌ winîkîi taiya nîrî moropai Paapa ereutasaꞌ manniꞌ winîkîi taiya nîrî. ˻Mîrîrî yeꞌnen îꞌ taꞌpî tîuya yawîrî ikupîiya eꞌpai awanî mîrîrî.˼"
40,23,23,"Aka tîwarî eꞌtî amîrîꞌnîkon Moisés nurîꞌtîya yenupantoꞌ pîꞌ yenupatonkon moropai fariseuyamîꞌ. Maasa pra aweꞌtarumaꞌtîkon kupî sîrîrî. Yairî Paapa yapurîyaꞌnîkon kaiꞌma tamîꞌnawîrî antîrîkon ke Paapa repayaꞌnîkon, ayoꞌkon wosi yonpa ke nîrî irepayaꞌnîkon. Tîîse morî panpîꞌ ankupîkon ton pe taꞌpî kupîyaꞌnîkon pepîn, tiaronkon winîkîi yairî pra awanîkon yeꞌnen moropai toꞌ saꞌnamayaꞌnîkon pra awanîkon yeꞌnen. Îꞌ taasaꞌ Paapaya yawîrî kupîyaꞌnîkon pra awanîkon yeꞌnen. Tîîse tamîꞌnawîrî mîrîrî kupîꞌpîyaꞌnîkon eꞌpainon tîwî ankupîꞌpîkon manniꞌ tîkuꞌse pra."
40,23,24,"Tiaronkon yeꞌmaiꞌnorî pe eꞌpai awanîkon enkaruꞌnan warantî siꞌma. Maasa pra kankîꞌyamîꞌ enasaꞌ yainonkayaꞌnîkon awukukon yaꞌ warantî tamîꞌnawîrî antîrîkon ke Paapa repayaꞌnîkon siꞌmîrikkî pe tîweꞌsen ke nîrî. Tîîse kankîꞌ yentainon kameru warainon kureꞌnan yennoꞌmayaꞌnîkon, maasa pra ipîkku pe panpîꞌ ankupîkon ton Paapa nekaremekîꞌpî kupîyaꞌnîkon pepîn, tîîse mararî mîrikkî neken kupîyaꞌnîkon."
40,23,25,"Aka tîwarî eꞌtî, amîrîꞌnîkon Moisés nurîꞌtîya yenupantoꞌ pîꞌ yenupatonkon, moropai fariseuyamîꞌ. Seruꞌyeꞌkon. Aweꞌtarumaꞌtîkon pe naatîi. Apisaukon ronapîtîyaꞌnîkon poroporo neken, morî pe eeseraꞌmatoꞌpe kaiꞌma. Tîîse ita nura awanî tanne. Mîrîrî taꞌpî Jesusya toꞌ yeseru ekaremekîpa kaiꞌma. Maasa pra toꞌ esenumenkatoꞌ yaꞌ wanî imakuiꞌpî nura pe awanî mararî pra. Kureꞌne temannekon ton yuꞌse toꞌ wanî moropai ituꞌse tîweꞌtoꞌkon yawîrî eꞌpai toꞌ wanî."
40,23,26,"Mîrîrî yeꞌnen fariseuyamîꞌ enkaruꞌnankon, eꞌmaiꞌ pe apisaukon ronatî ita, morî pe aweꞌtoꞌpe. Morî pe ita wanî ya, poroporo nîrî morî pe eeseraꞌma."
40,23,27,"Aka tîwarî eꞌtî, fariseuyamîꞌ moropai Moisés nurîꞌtîya yenupantoꞌ pîꞌ yenupatonkon. Seruꞌyeꞌkon amîrîꞌnîkon wanî penaron uuruwai kîꞌpasaꞌ iporo aimutun pe warantî. Iporo morî pe puꞌkuru eeseraꞌma. Tîîse ita, ituꞌna mararî pra pemonkonyamîꞌ yeꞌpî rîꞌpî wanî. Moropai mîrîrî wanî ikî pe puꞌkuru. Mîrîrî warantî amîrîꞌnîkon eseraꞌma morî pemonkon warantî. Tîîse ayewankon yaꞌ nura wanî mararî pra. Seruꞌyeꞌ wanî moropai tuꞌkan imakuiꞌpî kuꞌtoꞌyaꞌnîkon wanî mararî pra —taꞌpî Jesusya."
40,23,29,"—Aka tîwarî eꞌtî fariseuyamîꞌ moropai Moisés nurîꞌtîya yenupantoꞌ pîꞌ yenupatonkon. Seruꞌyeꞌkon amîrîꞌnîkonya penaronkon Paapa maimu ekaremeꞌnenan profetayamîꞌ nurîꞌtî uuruwasi ton konekaꞌpî morî pe puꞌkuru, inkamoro yairî koꞌmamîꞌsan yapurîyaꞌnîkon kaiꞌma. Moropai taayaꞌnîkon: “Pena inkamoro wîîtîponkon anna tamorîꞌsan yai anna eꞌsaꞌ ya, inkamoro Paapa maimu ekaremeꞌnenan profetayamîꞌ nurîꞌtî wîꞌpî annaya pepîn eꞌpainon, toꞌ wîꞌpî toꞌya warantî. Mîrîrî ikuꞌsaꞌ toꞌya manniꞌ warantî ikupîꞌpî annaya pepîn eꞌpainon”, taayaꞌnîkon."
40,23,31,"Anna tamorîꞌsan taayaꞌnîkon wenai, inkamoro profetayamîꞌ wîîtîponkon payanîꞌsan anna, taayaꞌnîkon. Mîrîrî yeꞌnen mîrîrî warantî toꞌ yeserurîꞌpî pîꞌ akoꞌmantî yaretîꞌkayaꞌnîkon pîkîrî."
40,23,33,Mîrîrî yeꞌnen amîrîꞌnîkon wanî îkîi yeꞌkaton munkîyamîꞌ warantî. Îkîiyamîꞌ pe awanîkon. Tîîse îꞌ kaiꞌma Paapaya apoꞌ yaꞌ ayenuntoꞌkon winîpai eꞌpîikaꞌtîpai awanîkon mîrîrî? Aweꞌpîikaꞌtîkon pepîn tiwin kin.
40,23,34,"Mîrîrî yeꞌnen apîꞌnîkon umaimu ekaremeꞌnenan yarimauya kupî sîrîrî warayoꞌkon epuꞌnenan, moropai yenupatonkon. Tîîse inkamoro yonpa wîîyaꞌnîkon kupî sîrîrî. Moropai tiaron pokapîtîyaꞌnîkon kupî sîrîrî pakîꞌnan pona. Moropai tiaronkon poꞌpîtîyaꞌnîkon kupî sîrîrî epereꞌnîtoꞌ yewîꞌkon ta. Moropai toꞌ pokonomayaꞌnîkon kupî sîrîrî toꞌ patakon cidade kaisarî."
40,23,35,"Mîrîrî kupîyaꞌnîkon wenai atarumaꞌtîkon Paapaya kupî sîrîrî. Tîîse ankupîꞌpîkon neken wenai pra tîîse penaronkon nîkupîꞌpî wenai aweꞌtarumaꞌtîkon, tamîꞌnawîronkon morîkon toꞌ nîwîꞌsan penaroꞌ Abel nurîꞌtî wîꞌpî irui Caimya patapai, moropai Paapa maimu ekaremeꞌnen Baraquias munmu, profeta nurîꞌtî wîꞌpî toꞌya pîkîrî. Manniꞌ anwîꞌpîkon Paapa ton pe toꞌ nîpoꞌtî yaponseꞌ yarappana. Paapa yewîꞌ ta teepîremasanon neken wîtîtoꞌ pata iwîꞌpî toꞌya. Ayenkuꞌtîuya pepîn, mîrîrî tamîꞌnawîron kuꞌsaꞌ toꞌya wenai amîrîꞌnîkon, sîrîrî pankon pemonkonyamîꞌ tarumaꞌtî Paapaya kupî sîrîrî —taꞌpî Jesusya."
40,23,37,"Jesusya tîmaimu yaretîꞌkaꞌpî see warantî Jerusalém ponkon pemonkonyamîꞌ pîꞌ: —Amîrîꞌnîkonya umaimu ekaremeꞌnenan wîꞌpî. Moropai tîꞌ ke tiaronkon paꞌtîpîtîꞌpîyaꞌnîkon, umaimu ekaremeꞌse unaipontîꞌsan. Îꞌ warapo iteꞌka amîrîꞌnîkon muurukuntî yuꞌse wanîꞌpî tamîꞌnawîrî, kariwanaya tînmukuyamîꞌ muurukuntî tapîꞌsaꞌ yoꞌkoi warantî. Tîîse ituꞌse pra awanîꞌpîkon."
40,23,38,"Aꞌkî, tarîpai apatakon ena kupî sîrîrî itesaꞌ pra. Yawon pra eena pe man. Maasa pra Paapaya atarumaꞌtîkon kupî sîrîrî."
40,23,39,"Tauya sîrîrî apîꞌnîkon. Sîrîrî patapai inîꞌrî uyeraꞌmayaꞌnîkon pe pra naatîi. Uyapurîtoꞌyaꞌnîkon weiyu erepamî pîkîrî aakoꞌmamîkon. Mîrîrî yai neken, taayaꞌnîkon“Mîîkîrî morî Uyepotorîkon eseꞌ pîꞌ tuiꞌsen yapurîpaiꞌnîkon”,taayaꞌnîkon kupî sîrîrî —taꞌpî Jesusya."
40,24,1," Epîremantoꞌ yewîꞌ tapai teepaꞌkakon pe, aasarî tuutîkon yeꞌka pe, Jesus nenupaꞌsan erepamîꞌpî iipia. Moropai inkamoro eseurîmaꞌpî wîttî, epîremantoꞌ yewîꞌ konekasaꞌ pîꞌ. Maasa pra morî pe puꞌkuru awanî yeꞌnen."
40,24,2,Jesusya toꞌ maimu yuukuꞌpî. Taꞌpîiya: —Ayenkuꞌtîuya pepîn. Seeniꞌ wîttî kureꞌnan eraꞌma pîꞌ naatî? Tîîse aakoꞌmamî pepîn kupî sîrîrî. Maasa pra tiaronkonya yaranka toꞌ weiyu erepamî yai. Tamîꞌnawîrî isoroka toꞌya tiwinan tîꞌ eꞌnîmî pepîn tonpa po. Tîîse tamîꞌnawîrî yenumî toꞌya kupî sîrîrî.
40,24,3," Mîrîrî tîpo Oliveira yeꞌka kîrî po, Jesus ereutasaꞌ wanîꞌpî. Mîrîrî tanne inenupaꞌsan erepamîꞌpî iipia, tiaronkon ton pra tîîse. Moropai Jesus ekaranmapoꞌpî toꞌya: —Oꞌnon yeꞌka pe mîrîrî eꞌkupî kupî sîrîrî? Oꞌnon yeꞌka pe mîrîrî kupî toꞌya epuꞌtî annaya eꞌpainon? Îꞌ eseraꞌma wenai aminke pra aaiꞌtoꞌpe wanî moropai tamîꞌnawîron eꞌtîꞌka epuꞌtî annaya? —taꞌpî toꞌya."
40,24,4,"Jesusya toꞌ maimu yuukuꞌpî: —Tîwarî eꞌtî aka, anîꞌya ayenkuꞌtîkon namai. Maasa pra tuꞌkankon asarî kupî sîrîrî uyeseꞌ pîꞌ teeseurîmasanon pe tîweꞌkuꞌse. Moropai taa toꞌya: “Uurî Cristo, Paapa nîmenkaꞌpî”, taa toꞌya. Moropai mîrîrî taa toꞌya pîꞌ tuꞌke pemonkonyamîꞌ esenkuꞌtî kupî sîrîrî."
40,24,6,"Moropai pemonkonyamîꞌ eseyaꞌnamatoꞌ etayaꞌnîkon pîꞌ teesiꞌnîꞌse pra meꞌtîi moropai teepîsanon yekare etayaꞌnîkon ya. Tamîꞌnawîrî mîrîrî yeꞌka eꞌkupî kupî sîrîrî, tîîse maasa pata ataretîꞌka pepîn."
40,24,7,Pemonkonyamîꞌ eseyaꞌnama tiaron pata ponkon yarakkîrî. Moropai pemonkonyamîꞌ esanon eseyaꞌnama tiaronkon esanon yarakkîrî. Moropai pata eserentîkîꞌma kupî sîrîrî tiaron pata poro. Mîrîrî yai emiꞌnan wanî kupî sîrîrî pata po.
40,24,8,Sîrîrî yeꞌka eꞌkupî kupî sîrîrî manniꞌ eꞌmaiꞌnon neꞌneꞌ epuꞌtî more yan pe tîweꞌsen wîriꞌya warantî —taꞌpî Jesusya.
40,24,9,—Mîrîrî yai tiaronkonya ayapisîkon kupî sîrîrî tesanonkon pia. Ayarîkon toꞌya atarumatîtoꞌkon pe toꞌya. Moropai inkamoroya amîrîꞌnîkon wîî. Moropai tamîꞌnawîronkonya amuꞌtunpakon uurî yapurîyaꞌnîkon wenai.
40,24,10,"Mîrîrî yai tuꞌkankon uyapurînenanya uyapurîtoꞌ tîuyaꞌnîkon kupî tîwî. Maasa pra innape ukupî toꞌya pra toꞌ enasaꞌ yeꞌnen, tiaronkon yewanmîrînenan pe toꞌ wanî kupî sîrîrî. Moropai tonpakon rumaka toꞌya kupî sîrîrî teeyatonon yenyaꞌ."
40,24,11,"Mîrîrîya Paapa maimu ekaremeꞌnenan, profetayamîꞌ pe tîweꞌkuꞌsanon seruꞌyeꞌkon esenpo kupî sîrîrî pemonkonyamîꞌ yenkuꞌtîi. Inkamoroya tuꞌke toꞌ yenkuꞌtî."
40,24,12,Mîrîrî warantî imakuiꞌpî eꞌparaipîka kupî sîrîrî kaꞌneꞌ pe. Mîrîrî wenai mararonkon pepîn innape Paapa yapurînenanya Paapa yapurîtoꞌ tîuyaꞌnîkon yenomî inîꞌ toꞌ enpenata pepîn.
40,24,13,"Tîîse tamîꞌnawîron mîrîrî yeꞌka yapîtanîpîtîpon wanî ya ikîꞌpî tîpose, mîîkîrî pîikaꞌtîsaꞌ Paapaya mîrîrî —taꞌpîiya."
40,24,14,—Moropai mîrîrî yai îꞌ kaiꞌma pemonkonyamîꞌ esaꞌ pe Paapa wanî esekaremekî kupî sîrîrî tamîꞌnawîrî pata poro. Tamîꞌnawîronkon pemonkonyamîꞌya eta kupî sîrîrî uyekare pîꞌ. Moropai mîrîrî yai tamîꞌnawîron eꞌtîꞌka weiyu erepamî —taꞌpî Jesusya.
40,24,15," Moropai Jesus eseurîma koꞌmannîpîꞌpî: —Penaroꞌ Paapa maimu ekaremeꞌnen nurîꞌtî eseurîmaꞌpî.“Tamîꞌnawîronkon yewanma pe tîweꞌsen imakuiꞌpî, Paapa newanma pe tîweꞌsen tîrî tiaronkonya epîremantoꞌ yewîꞌ ta. Mîrîrî yeꞌka pataꞌseꞌ pepîn yaꞌ itîrî toꞌya”,taꞌpî nurîꞌtîya. Mîrîrî eraꞌmayaꞌnîkon yai, epuꞌtîyaꞌnîkon yuꞌse wai îꞌ taatoꞌpe awanî —taꞌpîiya. Mîrîrî yeꞌnen anîꞌ wanî ya Judéia pata po, kaꞌneꞌ pe eepe eꞌpai awanî wîꞌ pona."
40,24,17,"Moropai anîꞌ wanî ya tewîꞌ po kaꞌneꞌ pe awautî eꞌpai awanî moropai eepe eꞌpai awanî, tewîꞌ ta temanne eraꞌmai teewonse pra."
40,24,18,"Moropai anîꞌ wanî ya keren po mîîkîrî ennaꞌpo eꞌpai pra wanî tewîꞌ ta tîponkon eraꞌmai, tîîse eepe eꞌpai awanî kaꞌneꞌ pe."
40,24,19,Mîrîrî yai aka saꞌne wîriꞌsanyamîꞌ more yankon moropai manaꞌpokonkon toꞌ munkîyamîꞌ. Inkamoro eꞌtarumaꞌtî kupî sîrîrî mararî pra maasa pra kaꞌneꞌ pe toꞌ epe eserîke pra toꞌ wanî yeꞌnen.
40,24,20,Mepîrematîi Paapa pîꞌ maasa pra konoꞌ yai mîrîrî yeꞌka eꞌkupî namai. Moropai erîꞌkaꞌnîtoꞌ weiyu yai aweꞌkupî namai.
40,24,21,Maasa pra kureꞌnan eꞌtarumaꞌtîntoꞌ iipî kupî sîrîrî. Paapaya pata konekaꞌpî patapai eseraꞌmaꞌpî pepîn eꞌkupî kupî sîrîrî ikaisaron ton pra.
40,24,22,Tamîꞌnawîronkon eꞌtarumaꞌtî kupî sîrîrî mararî pra. Tîîse Paapaya ipîra toꞌ eꞌtarumaꞌtîtoꞌ yaretîꞌka kupî sîrîrî maasa tînkuꞌneꞌtîꞌpî weiyu eseporî pra tîîse. Mîrîrî kuꞌsaiꞌya pra awanî ya enen anîꞌ koꞌmamî pepîn eꞌpainon. Tîîse Paapaya tînmoꞌkakon pînînma kureꞌne tîpemonkono pe toꞌ wanî yeꞌnen. Toꞌ yaretîꞌka eꞌtarumaꞌtîntoꞌya tîrîiya pepîn.
40,24,23,"Mîrîrî yeꞌnen anîꞌya taa ya apîꞌnîkon: “Paapa nîmenkaꞌpî Cristo tarî man”, taiya ya, innape mîîkîrî maimu kîꞌkuꞌtî. Moropai “Siiniꞌ pata man”, taa toꞌya ya apîꞌnîkon, innape inkamoro yeꞌka maimu kîꞌkuꞌtî. Maasa pra seruꞌyeꞌkon iipî, uurî pe tîweꞌkuꞌsanon, Paapa maimu ekaremeꞌnenan pe tîweꞌkuꞌse toꞌ iipî. Inkamoroya anîꞌ nîkupî eserîkan pepîn kupî pemonkonyamîꞌ neraꞌmakon ton kupî, toꞌ yenkuꞌtîkonpa kaiꞌma. Mîrîrî wenai tamîꞌnawîronkon yenkuꞌtî toꞌya eꞌpainon Paapa nîmenkaꞌsan nîrî toꞌ yenkuꞌtî toꞌya tîrî Paapaya ya. Tîîse itîrîiya pepîn."
40,24,25,Tîîse mîrîrî rawîrî apîꞌnîkon ekaremekî pîꞌ wai epuꞌtîkonpa.
40,24,26,"—Mîrîrî yeꞌnen anîꞌya taa ya apîꞌnîkon: “Aꞌkî, sinpata man keren po”, taiya ya, eraꞌmai katîtî. Inîꞌrî taa anîꞌya ya apîꞌnîkon: “Aꞌkî, tarî man eesenonsaꞌ”, taa toꞌya ya, innape toꞌ maimu kîꞌkuꞌtî ayenkuꞌtîkon toꞌya pîꞌ."
40,24,27,Maasa pra uurî kaꞌ poinon iiꞌtoꞌ wanî kupî sîrîrî aronne amaꞌ pe pra. Eꞌwinî pairî kaꞌ pîꞌ waraꞌnapi eꞌsisiuka eseraꞌma manniꞌ warantî tamîꞌnawîronkonya eraꞌma uuipî yai —taꞌpîiya.
40,24,28,"—Aꞌkî, oꞌnon pata anîꞌ saꞌmantasaꞌ ya, mîîkîrî pîꞌ watunaiyamîꞌ emurukuntîsaꞌ wanî. Mîrîrî warantî uurî iipî inkamoro imakuiꞌpî kuꞌnenan koreꞌta apoꞌ yaꞌ toꞌ yenuntoꞌpeuya —taꞌpî Jesusya."
40,24,29," Jesusya taꞌpî inîꞌrî: —Mîrîrî yai tamîꞌnawîronkon eꞌtarumaꞌtîꞌpî tîpo,wei esiꞌnîpî kupî sîrîrî.Moropai kapoi ena kupî sîrîrî aꞌka pe pra.Moropai siirikkîyamîꞌ eꞌsoroka kupî sîrîrî.Moropai tamîꞌnawîrî kaꞌ pîꞌ tîweꞌsanon eꞌtîtîtîꞌka kupî sîrîrî."
40,24,30,"Mîrîrî tîpo kaꞌ poi iipîꞌpî pemonkon pe eraꞌma tamîꞌnawîronkon pemonkonyamîꞌya. Uuipî katupuru koreꞌta aꞌka pe kaꞌ winîpai. Mîrîrî yai tamîꞌnawîrî pata ponkon karau kupî sîrîrî mararî pra. Maasa pra meruntî ke uuipî aꞌka pe, wei warantî."
40,24,31,Mîrîrî yai kureꞌnan usinarî yeꞌnunpa pe upoitîrîtonon inserîyamîꞌ yarimauya upemonkono pe umenkaꞌsan muurukuntîi. Tamîꞌnawîrî patakon kaisarî toꞌ wîtîtoꞌpe upemonkono pe umoꞌkaꞌsan eraꞌmai sîrîrî non po —taꞌpî Jesusya.
40,24,32," Moropai inîꞌrî taꞌpî Jesusya: —Sîrîrî figo yeꞌ yekare pîꞌ esenupatî. Eꞌmaiꞌ pe aarenta. Moropai eepantakasaꞌ ya, aareta. Mîrîrî pîꞌ taayaꞌnîkon aminke pra konoꞌpîtî wanî sîrîrî taawonan amîrîꞌnîkon."
40,24,33,"Mîrîrî warantî nîrî ekaremekîuya manniꞌ eꞌkupî eraꞌmayaꞌnîkon yai, Cristo ennaꞌpo kupî sîrîrî kaꞌ poi, taayaꞌnîkon. Mîrîrî warantî aminke pra uuiꞌtoꞌ wanî epuꞌtîyaꞌnîkon."
40,24,34,Ayenkuꞌtîuyaꞌnîkon pepîn. Sîrîrî yeꞌka eꞌkupî kupî sîrîrî seruꞌyeꞌ pe pra. Tamîꞌnawîronkon sîrîrî pankon enenankon saꞌmanta pepîn sîrîrî eꞌkupî rawîrî.
40,24,35,"Tauya sîrîrî, tamîꞌnawîron ataretîꞌka kupî sîrîrî kaꞌ moropai non, pata, tîîse umaimu ataretîꞌka pepîn tiwin kin, ipatîkarî aakoꞌmamî —taꞌpî Jesusya."
40,24,36,"  Jesus eseurîma koꞌmannîpîꞌpî. Taꞌpîiya: —Îꞌ pensa moropai îꞌ weiyu yai uuipî inîꞌrî sîrîrî non pona epuꞌtîyaꞌnîkon eserîke pra naatîi. Moropai inserîyamîꞌ kaꞌ ponkonya nîrî epuꞌtî pra man. Moropai uurî, Paapa munmuya epuꞌtî pepîn. Tîîse uyunya neken iweiyu epuꞌtî. Aꞌkî, pena Noé nurîꞌtî wanî yai, aweꞌkupîꞌpî warantî, uurî kaꞌ poi iipîꞌpî sîrîrî non pona ennaꞌpotoꞌ wanî pe man. Maasa pra mîrîrî eꞌkupî rawîrî pemonkonyamîꞌ wanîꞌpî teserukon yawîrî. Toꞌ entamoꞌkaꞌpî mararî pra moropai tîwukukon enîrîꞌpî toꞌya. Moropai mîrîrî yai warayoꞌkon noꞌpîtapîtîꞌpî, moropai wîriꞌsanyamîꞌ etiyomapîtîꞌpî teserukon yawîrî. Mîrîrî kupîꞌpî toꞌya tîkanau yaꞌ Noé nurîꞌtî asaraꞌtî pîkîrî, ikupîꞌpî toꞌya."
40,24,39,"Mîrîrî kupî pîꞌ toꞌ koꞌmanpîtîꞌpî maasa pra îꞌ eꞌkupî epuꞌtî tîuyaꞌnîkon pra tîwanîkon yeꞌnen. Mîrîrî kupî pîꞌ toꞌ koꞌmamî tanne, Paapaya pata maꞌtînîpîꞌpî tuna ke. Moropai tamîꞌnawîrî inkamoro tîꞌkaꞌpîiya. Mîrîrî warantî nîrî uurî kaꞌ poinon iiꞌtoꞌ weiyu wanî pe man. Inîmîkî toꞌya pra tîîse uuipî."
40,24,40,Mîrîrî yai asakîꞌnankon warayoꞌkon wanî teesenyakaꞌmakon pîꞌ tînmîri yaꞌ. Tîîse iwanîyakon yarîuya tiwin moropai tiaron eꞌnîmî.
40,24,41,Moropai asakîꞌne wîriꞌsanyamîꞌ wanî teesenyakaꞌmakon pîꞌ. Toꞌ esenyakaꞌma aꞌnai yeꞌpa pîꞌ aꞌ yai. Mîîkîrî wanîyakon yarîuya tiwin moropai tiaron eꞌnîmî. Mîrîrî warantî aweꞌkupî pe man.
40,24,42,"Mîrîrî namai tîwarî panpîꞌ akoꞌmantî maasa pra îꞌ pensa uurî ayepotorîkon erepantoꞌ weiyu sîrîrî non pona, epuꞌtîyaꞌnîkon pra naatîi."
40,24,43,"Maasa esenumenkatî sîrîrî pîꞌ: Aꞌkî, manniꞌ wîttî esaꞌya sîrîrîpe amaꞌyeꞌ erepamî epuꞌtî ya tewîꞌ yamaꞌrunpai, mîîkîrîya eerepamî nîmîkî eꞌpainon, tewîꞌ yamaꞌrunpaiya namai, innape nai? Mîrîrî warantî nîrî amîrîꞌnîkon koꞌmamî eꞌpai awanî tîwarî. Maasa pra uurî kaꞌ poinon ennaꞌpotoꞌ weiyu sîrîrî non pona epuꞌtîyaꞌnîkon pra naatîi. Enpen eꞌtî unîmîkîyaꞌnîkon pra awanîkon tanne, ayeporîuyaꞌnîkon namai —taꞌpî Jesusya.?"
40,24,45,Inîꞌrî Jesus eseurîmaꞌpî. Taꞌpîiya: —Oꞌnon yeꞌka mîîkîrî tîkaraiwarî maimu yawîrî tîweꞌsen yairon moropai epuꞌnen? Manniꞌ mîîkîrî ikaraiwarîya tewîꞌ koꞌmannîꞌnen pe itîrîꞌpî. Moropai tiaronkon teesenyakaꞌmasanon esaꞌ pe itîrîꞌpî. Moropai toꞌ yaꞌreꞌ ton tîînen pe itîrîꞌpîiya. Moropai tamîꞌnawîrî taꞌpî tîkaraiwarîya yawîrî ikuꞌnen pe awanîꞌpî —taꞌpîiya.
40,24,46,"—Taatausinpai puꞌkuru mîîkîrî ipoitîrî wanî îꞌ pensa tîkaraiwarî erepantoꞌ weiyu yai, maasa pra îꞌ taꞌpî tîkaraiwarîya yawîrî ikuꞌsaꞌ tîuya yeꞌnen."
40,24,47,Yairî tauya sîrîrî apîꞌnîkon. Mîrîrî warantî tîkaraiwarî nîtîrîꞌpî koꞌmannîꞌsaiꞌya yeꞌnen. Ikaraiwarîya mîîkîrî tîpoitîrî pia inîꞌ panpîꞌ tamîꞌnawîron temanne tîrî iipia ikoꞌmannîꞌtoꞌpeiya.
40,24,48,"Tîîse mîrîrî warantî pra ipoitîrî wanî ya imakuiꞌpî pe. Maasa pra taiya: “Kaꞌneꞌ pe ukaraiwarî iipî pe pra man”, taiya. Tîîwarîrî siꞌma eeseurîma. Mîrîrî yeꞌnen tiaronkon tîkaraiwarî poitîrîtonon tonpayamîꞌ tarumaꞌtî piaꞌtîiya. Toꞌ poꞌpîtîiya toꞌ yaꞌreꞌ ton tîrîiya pepîn. Moropai mîîkîrîya taꞌreꞌ yonpa mararî pra, moropai eetîmî maiꞌ enîꞌnenan pokonpe. Mîrîrî kupîiya maasa pra tîkaraiwarî iipî pra awanî yeꞌnen kaꞌneꞌ pe."
40,24,50,"Moropai mîrîrî tîpo, tîîkoꞌmanse puꞌkuru pra ikaraiwarî erepamî. Mararî enpen pra tîîse tîpoitîrî eporîiya."
40,24,51,"Mîrîrî yai inkupîꞌpî eraꞌma tîuya pe, ikaraiwarîya itarumaꞌtî mararî pra. Iꞌpoꞌpîtîiya, moropai yenumîiya tîmaimu yawîronkon pepîn, seruꞌyeꞌkon pataꞌseꞌ yaꞌ, tîmoron epuꞌtoꞌpeiya. Inkamoro seruꞌyeꞌkon pokonpe mîîkîrî karau pe man, mararî pra tee tîpaꞌtîi, neꞌneꞌ pe tîwanî yeꞌnen —taꞌpî Jesusya."
40,25,1,"Miaꞌ Tamîꞌnawîronkon Wîriꞌsanyamîꞌ YekareInîꞌrî Jesusya panton ekaremekîꞌpî: —Îꞌ kaiꞌma tamîꞌnawîronkon esaꞌ pe Paapa iiꞌtoꞌ wanî pe man, sîrîrî eꞌmarimatoꞌ warantî —taꞌpîiya. —Miaꞌ tamîꞌnawîronkon wîriꞌsanyamîꞌ maasaronkon wanîꞌpî. Inkamoroya tîꞌkumaꞌtukon ton lamparinha yapisîꞌpî moropai toꞌ wîtîꞌpî tîweꞌmarimasen ponaya."
40,25,2,"Tîîse toꞌ yonpayamîꞌ wanîꞌpî miaꞌtaikin kaisarî tîweꞌneꞌnokon. Moropai miaꞌtaikin toꞌ wanîꞌpî tîweꞌneꞌ pra, epuꞌnenan pe toꞌ wanîꞌpî. Mîrîrî yeꞌnen inkamoro wîriꞌsanyamîꞌ tîweꞌneꞌnokonya tîꞌkumaꞌtukon paru ton yarî toꞌya pra toꞌ wanîꞌpî itenseꞌ yaꞌ, maasaron ton. Tîîse tiaronkon epuꞌnenan wîriꞌsanyamîꞌya tîꞌkumaꞌtukon lamparinha paru ton yarîꞌpî itenseꞌ yaꞌ maasaron ton. Inkamoroya tîweꞌmarimasen iipî nîmîkîꞌpî."
40,25,5,Tîîse tîweꞌmarimasen erepamî pra aakoꞌmamîꞌpî. Moropai iweꞌnunpai toꞌ enaꞌpî. Moropai inkamoro weꞌnaꞌpî kaꞌneꞌ pe.
40,25,6,"Toꞌ weꞌnasaꞌ tanne, anoinna tîweꞌmarimasen erepamîꞌpî. Mîîkîrî erepamî yeꞌnen, toꞌ entaime etaꞌpî wîriꞌsanyamîꞌya. Taꞌpî toꞌya: “Tîweꞌmarimasen erepannî pîꞌ man! Asiꞌtî iipia kaꞌneꞌ pe erepantî”, taꞌpî toꞌya."
40,25,7,"Mîrîrî taa toꞌya pe, inkamoro miaꞌ tamîꞌnawîronkon maasaronkon wîriꞌsanyamîꞌ pakaꞌpî. Moropai inkamoroya tîꞌkumaꞌtukon lamparinha yawittanîpîꞌpî."
40,25,8,"Tîîse inkamoro miaꞌtaikinankon tîweꞌneꞌnokonya taꞌpî tiaronkon epuꞌnenan pîꞌ: “Anna kumaꞌtu paru ton ke anna repatî maasa pra anna kumaꞌtu esiꞌnîꞌnî pîꞌ man”, taꞌpî toꞌya."
40,25,9,"Tîîse inkamoroya yuukuꞌpî: “Kaane, anna kumaꞌtu paru man anna pe neken”. Tîîse taꞌpî toꞌya toꞌ pîꞌ: “Aꞌkumaꞌtukon paru ton yuꞌse awanîkon ya, tîweꞌrepasanon pia anennatantî”, taꞌpî toꞌya."
40,25,10,Mîrîrî yeꞌnen inkamoro epuꞌnenan pepîn tîweꞌneꞌnokon wîriꞌsanyamîꞌ wîtîꞌpî tîꞌkumaꞌtukon paru ton yennai. Maasa inkamoro tîîse poro po tîweꞌmarimasen erepamîꞌpî. Mîrîrî yeꞌnen miaꞌtaikinankon epuꞌnenan wîriꞌsanyamîꞌ ewomîꞌpî yarakkîrî tîweꞌmarimasen festarî pîꞌ. Moropai mîrîrî tîpo manaꞌta yarakkamoꞌpî toꞌya.
40,25,11,"Tîkoꞌman pe puꞌkuru pra, inkamoro wîriꞌsanyamîꞌ erepamîꞌpî. Moropai inkamoro entaimepîtî piaꞌtîꞌpî. Taꞌpî toꞌya: “Anna yepotorî, anna ewontoꞌpe manaꞌta yarakkanmokakî”, taꞌpî toꞌya."
40,25,12,"Tîîse tîweꞌmarimasenya yuukuꞌpî. Taꞌpîiya: “Anîꞌkan amîrîꞌnîkon? Ayepuꞌtîuyaꞌnîkon pra wai”, taꞌpîiya toꞌ pîꞌ."
40,25,13,"Moropai Jesusya teeseurîmantoꞌ yaretîꞌkaꞌpî see warantî:—Mîrîrî yeꞌnen tîwarî panpîꞌ akoꞌmantî. Maasa pra îꞌ pensa, îꞌ weiyu yai, erepamî weiyu epuꞌtîyaꞌnîkon pra naatîi —taꞌpî Jesusya."
40,25,14,"Inîꞌrî tiaron panton ekaremekîꞌpî Jesusya: —Tamîꞌnawîronkon esaꞌ pe Paapa iiꞌtoꞌ wanî pe man see warantî. Warayoꞌ tiaron pata pona tuutîsen wanîꞌpî. Tuutî rawîrî tîpoitîrîtonon yannoꞌpîiya moropai tîpata rumakaꞌpîiya ikoꞌmannîꞌtoꞌpe toꞌya. Moropai mîîkîrîya tiwin pîꞌ toꞌ tîîse toꞌ nenyakaꞌma ton tîniru tîrîꞌpî yenyakaꞌma toꞌya eserîke eraꞌma tîuya yeꞌnen. Eꞌmaiꞌnon warayoꞌ pia  pîrata enaꞌpî kaisarî. Moropai tiaron pia  kaisarî, pîrata enaꞌpî. Moropai tiaron pia  kaisarî, pîrata enaꞌpî. Mîrîrî tîpo mîîkîrî wîtîꞌpî."
40,25,16,Mîîkîrî eꞌmaiꞌnon  kaisarî pîrata enaꞌpî yapisîtîpon epaꞌkaꞌpî yenyakaꞌmai moropai mîîkîrîya mîrîrî ke  kaisarî eporîꞌpî.
40,25,17,Mîrîrî warantî nîrî  kaisarî yapisîtîponya yenyakaꞌmaꞌpî. Moropai tiaron eporîꞌpîiya mîrîrî  kaisarî.
40,25,18,Tîîse tiaron  kaisarî pîrata enaꞌpî yapisîtîpon epaꞌkaꞌpî. Moropai aꞌta yakaꞌpîiya non yai. Moropai mîrîrî tîkaraiwarî tîniru yuꞌnaꞌtîꞌpîiya non yaꞌ.
40,25,19,"Moropai kureꞌne tîîkoꞌmamî tîpo, toꞌ karaiwarî ennaꞌpoꞌpî. Moropai toꞌ nîkupîꞌpî anepuꞌpai awanîꞌpî, toꞌ eesenyakaꞌmaꞌpî konekapa kaiꞌma toꞌ yarakkîrî."
40,25,20,"Mîrîrî yeꞌnen mîîkîrî  kaisarî pîrata enaꞌpî yapisîtîpon erepamîꞌpî iipia,  kaisarî tînirurîꞌpî rumakaꞌpîiya. Taꞌpîiya: “Seeniꞌ manniꞌ uupia itîrîya neꞌtîkini, 5.000 pîrata enaꞌpî ke tiaron  kaisarî”, taꞌpîiya tîkaraiwarî pîꞌ."
40,25,21,"Mîîkîrî pîꞌ taꞌpî ikaraiwarîya: “Morî pe puꞌkuru man, innape yairî puꞌkuru ikonekasaꞌya nai”, taꞌpîiya. “Mîrîrî yeꞌnen aapia tuꞌkan ankoꞌmannîpî ton tîrîuya, morî pe eesenyakaꞌmasaꞌ yeꞌnen. Mararon tîrîꞌpîuya aapia, tîîse morî pe yenyakaꞌmasaꞌya nai. Mîrîrî yeꞌnen asiꞌkî uyarakkîrî aatausinpapa”."
40,25,22,"Moropai tiaron  kaisarî pîrata enaꞌpî yapisîtîpon erepamîꞌpî iipia. Moropai taꞌpîiya tîkaraiwarî pîꞌ: “ pîrata enaꞌpî tîrîꞌpîya. Mîrîrî ke seeniꞌ eposauꞌya sîrîrî inîꞌ  kaisarî”, taꞌpîiya."
40,25,23,"Mîîkîrî pîꞌ ikaraiwarîya taꞌpî: “Morî pe puꞌkuru man, upoitîrî”, taꞌpîiya. “Morî pe mararî untîrîꞌpî yenyakaꞌmasaꞌya nai. Mîrîrî yeꞌnen inîꞌ panpîꞌ aapia tuꞌkan tîrîuya, ankoꞌmannîpî ton. Mîrîrî yeꞌnen asiꞌkî uyarakkîrî aatausinpapa”, taꞌpîiya."
40,25,24,"Mîrîrî tîpo tiaron  kaisarî pîrata enaꞌpî yapisîtîpon erepamîꞌpî iipia moropai taꞌpîiya: “Ukaraiwarî, ayeseru epuꞌtî pîꞌ wai, ariꞌkeꞌ pe awanî. Mararî eesenyakaꞌma tanne tuꞌke îꞌ eponen pe. Moropai oꞌnon pata îꞌ tîpînse pra miarî imoꞌkanen amîrî mararî pra."
40,25,25,"Mîrîrî yeꞌnen uurî wanîꞌpî eranneꞌ pe amîrî pîꞌ. Saꞌman amîrî. Mîrîrî yeꞌnen seeniꞌ pîrata ayemanne yuꞌnaꞌtîꞌpîuya itîꞌkauya namai. Mîrîrî manaꞌpouya sîrîrî aapia yapisîꞌpîuya warantîrî”, taꞌpîiya."
40,25,26,"Mîîkîrî pîꞌ taꞌpî ikaraiwarîya: “Amîrî wanî mîrîrî imakuiꞌpî pe, moropai enyaꞌne pe awanî mîrîrî. Anenyakaꞌma pe itîîsaꞌ yenyakaꞌmasaꞌya pra awanî. Epuꞌnen amîrî uyeseru, mararî esenyakaꞌma tanne, tuꞌke îꞌ eponen pe uurî wanî. Moropai îꞌ tîpînse pra îꞌ moꞌkanen pe uurî wanî mararî pra”, taꞌpîiya. “Tîîse îꞌ waniꞌ awanî yeꞌnen mîrîrî utînirurî pîrata enaꞌpî tîrîya pra awanîꞌpî itewîꞌ ta itaponseꞌ pona? Sîrîrî itîîsaꞌya ya ennaꞌposaꞌ yai, inîꞌ panpîꞌ eepansaꞌ tanne eporîuya eꞌpainon” taꞌpî ikaraiwarîya.Mîrîrî taa tîpo tiaronkon tîpoitîrîtonon winîkîi eeraꞌtîꞌpî moropai taꞌpîiya:"
40,25,28,"“Mîîkîrî pia manniꞌ pîrata enaꞌpî moꞌkatî. Mîrîrî tîîtî manniꞌ miaꞌ tamîꞌnawîron pîrata enaꞌpî yarakkîron pia”, taꞌpîiya. Tîîse taꞌpî toꞌya: “Îꞌ ton pe see mîîkîrî miaꞌ tamîꞌnawîronya inîꞌ panpîꞌ yapisî?” taꞌpî toꞌya. Moropai toꞌ maimu yuukuꞌpîiya: “Inna, tauya sîrîrî apîꞌnîkon. Manniꞌ tuꞌke panpîꞌ yapisîtîponya yapisî eꞌpai awanî sîrîrî tuꞌke panpîꞌ. Tîîse anîꞌ wanî ya mararon yarakkîrî, mîrîrî konekasaiꞌya pra awanî yeꞌnen iipiapai imoꞌka eꞌpai awanî, îꞌ ton pra aweꞌtoꞌpe”, taꞌpîiya. Moropai taꞌpîiya: “Tarîpai mîîkîrî enyaꞌne imakuiꞌpî pe tîweꞌsen yenumî eꞌpai awanî ewaron ta aweꞌtarumaꞌtîtoꞌpe. Mîîkîrî karau mararî pra miarî teekon tîpaꞌtîi”, taꞌpîiya toꞌ pîꞌ —taꞌpî Jesusya."
40,25,31,"Tiwinanoꞌpî Wei YainonJesusya teeseurîmatoꞌ yaretîꞌkaꞌpî see warantî: —Îꞌ pensa uurî kaꞌ poinon iipîꞌpî erepamî ya inîꞌrî, ipîkku pe, rei pe, tamîꞌnawîronkon upoitîrîtonon inserîyamîꞌ pokonpe uuipî. Uyaponseꞌ pona teereutai uuipî pe man pemonkonyamîꞌ esaꞌ pe. Mîrîrî yai tamîꞌnawîronkon pemonkonyamîꞌ pata ponkon emurukuntî kupî sîrîrî urawîrî. Uurîya pemonkonyamîꞌ menka pe man, manniꞌ carneiroyamîꞌ eraꞌmanenya bodeyamîꞌ menka carneiroyamîꞌ koreꞌtapai teken toꞌ eꞌtoꞌpe warantî. Toꞌ menkauya yai carneiroyamîꞌ tîrîuya umeruntîri winî. Moropai bodeyamîꞌ tîrîuya kamaiꞌ winî toꞌ eꞌtoꞌpe."
40,25,34,"Tarîpai mîrîrî yai, uurî, ipîkku ayepurukonya taa kupî sîrîrî inkamoro meruntî winonkon pîꞌ: “Asiꞌtî uupia amîrîꞌnîkon Paapa nîpîikaꞌtîꞌsan asiꞌtî. Aapiaꞌnîkon tîntîrî pe Paapa nîkonekaꞌpî yapiꞌtaneꞌtî. Pena sîrîrî konekaꞌpî Paapaya maasa pata koneka tîuya rawîrî, apataꞌseꞌkon ton konekaꞌpîiya, aapiaꞌnîkon itîrîpa kaiꞌma."
40,25,35,"Maasa pra emiꞌne wanî tanne uyaꞌreꞌ ton tîrîꞌpîyaꞌnîkon. Moropai tuna aninnîpai wanî tanne uwoꞌpaꞌpîyaꞌnîkon. Moropai ayewîꞌkon ta erepamîꞌpî, anepuꞌtîkon pe pra siꞌma tîîse uyapisîꞌpîyaꞌnîkon ayewîꞌkon ta. Moropai ipon pra uurî wanîꞌpî tîîse upon ton tîrîꞌpîyaꞌnîkon. Moropai priꞌya pra wanî tanne upîꞌ eesenyakaꞌmaꞌpîkon. Moropai amaꞌyeꞌkon atarakkantoꞌ ta wanî tanne, uyeraꞌmapîꞌse attîꞌpîkon”."
40,25,37,"Mîrîrî taiya manniꞌ ekaranmapo inkamoro morîkonya. Taa toꞌya: “Anna yepotorî, îꞌ pensa see emiꞌne awanî tanne, ayaꞌreꞌ ton tîrîꞌpî annaya? Moropai tuna aninnîpai awanî tanne awoꞌpaꞌpî annaya?"
40,25,40,"Mîrîrî yai ayepurukonya yuuku: “Tauya sîrîrî apîꞌnîkon, mîrîrî kupîꞌpîyaꞌnîkon manniꞌkan uyaꞌmiꞌsan pîꞌ moropai uyonpayamîꞌ pîꞌ. Tîîse inkamoro pîꞌ pra ikupîꞌpîyaꞌnîkon tîîse upîꞌ” taiya."
40,25,41,"Mîrîrî yai taa ayepurukonya kupî sîrîrî, manniꞌkan kamaiꞌ winonkon pîꞌ: “Uupiapai atarimatî amîrîꞌnîkon Paapa nîtîrî anapiꞌpaiꞌnîkon pepîn, atîtî ituꞌse awanîꞌpîkon apoꞌ yaꞌ. Mîrîrî apoꞌ Paapa nîkupîꞌpî makui moropai ipemonkonoyamîꞌ itansuriyamîꞌ pataꞌseꞌ pe. Mîrîrî yaꞌ atîtî”, tauya."
40,25,42,"“Maasa pra emiꞌne wanî tanne, uyaꞌreꞌ ton tîîsaꞌyaꞌnîkon pra naatîi. Moropai tuna aninnîpai wanî tanne uwoꞌpasaꞌyaꞌnîkon pra naatîi. Moropai uyapiꞌsaꞌyaꞌnîkon pra naatîi ayewîꞌkon ta kaꞌran pe wanî yeꞌnen. Moropai ipon pra eꞌtarumaꞌtî tanne, upon ton tîîsaꞌyaꞌnîkon pra naatîi. Moropai priꞌya pra wanî tanne, moropai amaꞌyeꞌkon atarakkantoꞌ ta wanî tanne, uyeraꞌmapîꞌse attîsaꞌkon pra naatîi”."
40,25,44,"Mîrîrî pîꞌ ekaranmapo toꞌya kupî sîrîrî: “Anna Yepotorî, îꞌ pensa see emiꞌne awanî eraꞌmaꞌpî annaya? Moropai tuna aninnîpai awanî eraꞌmaꞌpî annaya? Moropai îꞌ pensa anna yewîꞌ ta eerepamîꞌpî anna nepuꞌtî pe pra siꞌma? Moropai îꞌ pensa ipon pra awanî eraꞌmaꞌpî annaya? Moropai îꞌ pensa priꞌya pra awanîꞌpî, îꞌ pensa amaꞌyeꞌkon atarakkantoꞌ ta awanî tanne, ayeraꞌmapîtî annaya pra awanîꞌpî?” taa toꞌya."
40,25,45,"Ayepurukonya yuuku pe man: “Yairî tauya sîrîrî amîrîꞌnîkon pîꞌ. Tuꞌke iteꞌka insanan pemonkonyamîꞌ ipîikaꞌtîpainokon pîikaꞌtîsaꞌyaꞌnîkon pra naatîi, nem tiwinan ipîkku pepîn pîikaꞌtîsaꞌyaꞌnîkon pra naatîi. Inkamoro pepîn neken tîîse uurî pîikaꞌtîsaꞌyaꞌnîkon pepîn mîrîrî”."
40,25,46,"Sîrîrî warantî Jesusya teeseurîmatoꞌ yaretîꞌkaꞌpî. —Mîrîrî yeꞌnen insamoro wîtî pe man uupiapai, ipatîkarî toꞌ eꞌtarumaꞌtîtoꞌpe. Tîîse morîkon wîtî pe man uupia ipatîkarî enen toꞌ koꞌmannîtoꞌpe —taꞌpî Jesusya."
40,26,1,"  Sîrîrî warantî pemonkonyamîꞌ yenupa tîpo, Jesusya taꞌpî tînenupaꞌsan pîꞌ:"
40,26,2,"—Epuꞌtî pîꞌ naatî tarîpai asakîꞌne wei tîpo entamoꞌkantoꞌ weiyu wanî, iteseꞌ páscoa —taꞌpîiya. —Mîrîrî yai uurî, kaꞌ poi iipîꞌpî rumaka toꞌya uyeyatonon pia, pakîꞌnan pona ipokapîꞌtoꞌpe toꞌya."
40,26,3,Mîrîrî tanne teepîremasanon esanon moropai Judeuyamîꞌ yeꞌmaiꞌnorîꞌsan eperepîꞌpî tepotorîkon Caifás yewîꞌ ta.
40,26,4,"Inkamoroya taꞌpî: —Amaꞌ pe Jesus yapiꞌpai awanî sîrîrî iwîtoꞌpe, eraꞌma arinîkonya pra tîîse —taꞌpî toꞌya. —Tîîse festa weiyu yai, sîrîrî kuꞌpai pra awanî sîrîrî. Maasa pra mîrîrî yai ikupîꞌnîkon ya, pemonkonyamîꞌ ekoreꞌma eserîke man uwinîkîiꞌnîkon —taꞌpî toꞌya."
40,26,6," Jesus wanîꞌpî pemonkonyamîꞌ koꞌmantoꞌ pata Betânia po leproso iteseꞌ paran pîꞌ siꞌpî Simão yewîꞌ ta. Miarî wîriꞌ erepamîꞌpî Jesus pia. Mîîkîrî eꞌrennukuꞌpî aminke pra iipia. Mîîkîrîya karaꞌ aꞌpusin yenseꞌ eneꞌsaꞌ wanîꞌpî tenyaꞌ, non kaꞌsaꞌ iteseꞌ alabastro. Mîrîrî yaꞌ aꞌpusin wanîꞌpî intapîkîrî. Mîrîrî wanîꞌpî epeꞌke pe puꞌkuru moropai Jesus entamoꞌka tanne, wîriꞌya iꞌkanpîtîꞌpî ipuꞌpai pona."
40,26,8,"Mîrîrî kupî wîriꞌya eraꞌma tîuyaꞌnîkon pe, Jesus nenupaꞌsan ekoreꞌmaꞌpî ipîꞌ. Moropai mîîkîrî ekaranmapoꞌpî toꞌya: —Îꞌ ton pe see mîrîrî aꞌpusin kanpîtîya mîrîrî, îꞌ pe pra rî? Mîîkîrî wîriꞌ pîꞌ taꞌpî toꞌya: —Mîrîrî iꞌkanpîtîya manniꞌ aꞌpusin, mîrîrî ke aweꞌrepa eꞌpainon seꞌ tapairî tîmaꞌtînîꞌse pra. Tîniru yapisîya eꞌpainon mararî pra, moropai mîrîrî ke tîweꞌtarumaꞌtîsanon pîikaꞌtî eꞌpainon —taꞌpî toꞌya.?"
40,26,10,Tîîse mîrîrî taa toꞌya epuꞌtîꞌpî Jesusya. Moropai taꞌpîiya toꞌ pîꞌ: —Îꞌ waniꞌ wanî yeꞌnen yairî maꞌre wîriꞌ kupî yuꞌse awanîkon mîrîrî? Mîrîrî ikupîiya manniꞌ wanî mîrîrî morî pe puꞌkuru uurî ton pe —taꞌpîiya.
40,26,11,"—Îꞌ ton pînon saꞌne wanî mîrîrî wei kaisarî aapiaꞌnîkon. ˻Inkamoro anpîikaꞌtîpai awanîkon ya, morî tîrîyaꞌnîkon eꞌpainon.˼ Tîîse uurî kaane, aapiaꞌnîkon uukoꞌmamî pepîn."
40,26,12,Mîrîrî ikuꞌsaiꞌya manniꞌ wanî mîrîrî Judeuyamîꞌya isaꞌmantaꞌpî karapaima manniꞌ warantî. Mîrîrî epuꞌtî pîꞌ naatîi. Ukarapaimasaiꞌya mîrîrî uusaꞌmantasaꞌ yuꞌnaꞌtî toꞌya rawîrî.
40,26,13,Ayenkuꞌtîuyaꞌnîkon pepîn. Oꞌnon pata Paapa maimu ekaremekî toꞌya eseta ya mîserî wîriꞌ nîkupîꞌpî nîrî yekare eseta. Moropai mîîkîrî pîꞌ toꞌ enpenata —taꞌpî Jesusya.
40,26,14, Mîrîrî tîpo asakîꞌne puꞌ pona tîîmoꞌtaiꞌnîkon Jesus nenupaꞌsan yonpa wîtîꞌpî iteseꞌ Iscariotes eseurîmai teepîremasanon esanon yarakkîrî.
40,26,15,Moropai mîîkîrîya taꞌpî toꞌ pîꞌ: —Îꞌ warapo kaisarî uyeꞌmaya eꞌpainon aapiaꞌnîkon Jesus rumakauya ya? —taꞌpîiya. Teepîremasanon esanonya taꞌpî: —30 prata enaꞌpî kaisarî ayeꞌma annaya —taꞌpî toꞌya. Moropai mîrîrî tîrîꞌpî toꞌya iipia.
40,26,16,Mîrîrî patapai îꞌ kaiꞌma Jesus yapisî tîuya amaꞌ pe yuwaꞌpî Judasya inkamoro pia irumakapa.
40,26,17,"  Eꞌmaiꞌnon wei yai, isaꞌmotoꞌ ton pîn trigo puusaꞌ yaku tîuyaꞌnîkon rawîrî, Jesus nenupaꞌsan erepamîꞌpî iipia ekaranmapoi. —Oꞌnon pata see entamoꞌkantoꞌ páscoa koneka annaya eꞌpainon? —taꞌpî toꞌya."
40,26,18,"Jesusya inkamoro maimu yuukuꞌpî moropai taꞌpîiya: —Atîtî cidade pona. Miarî eerepansaꞌkon pe, warayoꞌ wîttî esaꞌ mîwatîi. Moropai makatîi ipîꞌ: “Uyenupanenkonya anna yarimasaꞌ sîrîrî upataꞌseꞌ ton yuꞌse wai ayewîꞌ ta, moro unenupaꞌsan yarakkîrî entamoꞌkatoꞌpe páscoa pîꞌ, maasa pra uweiyu eseposaꞌ man, taa pîꞌ uyenupanenkon man”, makatîi —taꞌpîiya."
40,26,19,Moropai inenupaꞌsanya tîwentamoꞌkatoꞌkon ton konekaꞌpî miarî taꞌpî Jesusya yawîrî. Páscoa konekaꞌpî toꞌya.
40,26,20,"Moropai pata ewaronpamî pe, Jesus moropai inenupaꞌsan ereutaꞌpî mesa pona tîwentamoꞌkakonpa kaiꞌma."
40,26,21,"Mîrîrî pe rî tîwentamoꞌkakon yeꞌka pe, Jesusya taꞌpî tînenupaꞌsan pîꞌ: —Yairî tauya sîrîrî apîꞌnîkon. Amîrîꞌnîkon koreꞌtawonya uyekaremekî pe man uyeyatonon pîꞌ."
40,26,22,"Mîrîrî taa Jesusya yeꞌnen, inenupaꞌsan enaꞌpî yairî maꞌre mararî pra. Mîrîrî yeꞌnen tîîwarîrîꞌnîkon toꞌ esekaranmapopîtîꞌpî tiwin pîꞌ. Moropai taꞌpî toꞌya Jesus pîꞌ: —Uurîya mîrîrî kupî pepîn eꞌpainon? Innape nai? —taꞌpî toꞌya."
40,26,23,"Tîîse Jesusya yuukuꞌpî. Taꞌpîiya: —Tiwinan ayonpakon uyarakkîrî tiwinan pratopon yanîiya, manniꞌya uyekaremekî kupî sîrîrî uyeyatonon pîꞌ, mîîkîrî uyarakkîrî tekkari yonpaiya manniꞌya."
40,26,24,"Mîrîrî warantî uurî, kaꞌ poi iipîꞌpî saꞌmanta eꞌpai awanî sîrîrî. Paapa maimu eꞌmenukasaꞌya taasaꞌ yawîrî. Tîîse aka mîîkîrî uurî kaꞌ poi iipîꞌpî rumakatîpon uyeyatonon yenyaꞌ. Mîîkîrî saꞌne yenposaꞌ isanya pra awanî ya, morî pe panpîꞌ awanî eꞌpainon. Maasa pra aweꞌtarumaꞌtî pepîn eꞌpainon."
40,26,25,"Mîrîrî taiya yeꞌnen mîîkîrî Judasya Jesus ekaranmapoꞌpî: —Yai pra uurî pîꞌ taaya, uyenupanen, innape nai? —Amîrî pe awanî yeꞌnen taaya mîrîrî —taꞌpî Jesusya pîꞌ."
40,26,26,"  Tîwentamoꞌkakon yeꞌka pe, Jesusya trigo puusaꞌ yapisîꞌpî tenyaꞌ moropai eepîremaꞌpî. Taꞌpîiya: —Morî puꞌkuru amîrî, uyun. Anna yuu ton tîrî pîꞌ nai —taꞌpîiya Paapa pîꞌ. Mîrîrî tîpo ipîrikkapîtîꞌpîiya. Moropai itîrîꞌpîiya toꞌ kaisarî. Itîrî tîuya pe taꞌpîiya: —Maa, sîrîrî yapiꞌtî. Moropai yaꞌtî, maasa pra sîrîrî wanî upun pe."
40,26,27,"Moropai mîrîrî tîpo uva yekku yenseꞌ pisa yapisîꞌpîiya. Moropai eepîremaꞌpî. —Morî puꞌkuru amîrî, uyun. Anna wuku ton tîrî pîꞌ nai —taꞌpîiya Paapa pîꞌ. Mîrîrî tîpo itîrîꞌpîiya toꞌ kaisarî. Taꞌpîiya toꞌ pîꞌ: —Sîrîrî enîꞌtî tamîꞌnawîrî siꞌma. Moropai tamîꞌnawîronkonya enîrîꞌpî. Jesusya taꞌpî: —Sîrîrî wanî sîrîrî umînî. Tuꞌkankon nîkupîꞌpî imakuiꞌpî yepeꞌ pe iꞌkamouya kupî sîrîrî. Mîrîrî wenai Paapaya tuꞌkankon nîkupîꞌpî kupî eꞌpainon tîîwanmîra, ekaremekîꞌpî tîuya yawîrî —taꞌpîiya."
40,26,29,—Tauya sîrîrî apîꞌnîkon. Inîꞌrî uva yekku enîrîuya pepîn kupî sîrîrî apokonpeꞌnîkon tamîꞌnawîron esaꞌ pe tîwanî Paapaya yenpo pîkîrî. Mîrîrî yai amenan uva yekku enîrîuya apokonpeꞌnîkon inîꞌrî —taꞌpîiya.
40,26,30,Mîrîrî tîpo toꞌ eserenkaꞌpî Paapa yapurî pe. Moropai toꞌ wîtîꞌpî Oliveira yeꞌka kîrî pona.
40,26,31,"  Moropai Jesusya taꞌpî toꞌ pîꞌ: —Sîrîrîpe ewaron ya, eranneꞌ pe awanîkon wenai, tamîꞌnawîrî eepekon pe naatîi. Moropai urumakayaꞌnîkon pe naatîi, Paapa maimu eꞌmenukasaꞌya taasaꞌ yawîrî. Pena Paapaya taꞌpî:“Carneiroyamîꞌ eraꞌmanen wîuya yai,ineraꞌmakon carneiroyamîꞌ eꞌparaipîka kupî sîrîrî,”taꞌpî Paapaya pena. Tîpîꞌ Jesus eseurîmaꞌpî."
40,26,32,"—Tîîse uusaꞌmanta tîpo, Paapaya uꞌmîꞌsaꞌkasaꞌ yai, arawîrîꞌnîkon uutî Galiléia pona —taꞌpî Jesusya toꞌ pîꞌ."
40,26,33,"Mîrîrî taa Jesusya yuukuꞌpî Pedroya: —Tamîꞌnawîronkonya arumaka eꞌpainon eranneꞌ pe tîwanîkon wenai, tîîse uurîya arumaka pepîn, Uyepotorî. Tîîse tiaronkonya neken ikupî."
40,26,34,"Tîîse Jesusya taꞌpî ipîꞌ: —Kaane Pedro, ayenkuꞌtîuya pepîn. Sîrîrîpe ewaron ya, maasa eꞌmaiꞌ pe kariwana yunkon etun rawîrî taaya pe nai. Ayekaranmapo toꞌya ya, seurîwîꞌne iteꞌka “unepuꞌtî pepîn”, taaya pe nai —taꞌpî Jesusya."
40,26,35,"Tîîse Pedroya yuukuꞌpî: —Unepuꞌtî pepîn mîîkîrî Jesus tauya pepîn. Awî toꞌya ya, uurî nîrî tîwî uwî toꞌya —taꞌpîiya.Moropai tamîꞌnawîronkonya nîrî mîrîrî warantî taꞌpî Jesus pîꞌ."
40,26,36," Moropai Jesus wîtîꞌpî inenupaꞌsan pokonpe. Eewomîꞌpî jardim iteseꞌ Getsêmani yaꞌ moropai taꞌpîiya: —Maasa tarî eꞌtî, epîremai uutî tanne sinpata —taꞌpîiya tînenupaꞌsan pîꞌ."
40,26,37,Mîîkîrîya Pedro yarîꞌpî moropai Zebedeu munkîyamîꞌ yarîꞌpî takon yarakkîrî. Mîrîrî yai Jesus esewankonoꞌmaꞌpî mararî pra. Ipîra yairî maꞌre awanîꞌpî.
40,26,38,Moropai taꞌpîiya: —Esewankonoꞌmatoꞌya uyewan yannîꞌsaꞌ man. Mîrîrîya uwî pe man —taꞌpîiya. —Maasa tarî eꞌtî tîwarî panpîꞌ eꞌtî unîmîkî pîꞌ akoꞌmantî.
40,26,39,"Inkamoro piapai mîîkîrî atarimaꞌpî mararî. Moropai non ekaya tenpata enuꞌtîꞌpîiya, eepîremaꞌpî. Taꞌpîiya: —Uyun, tamîꞌnawîron kupîya eꞌpainon. Upîikaꞌtîkî eꞌtarumaꞌtî namai. Tîîse ituꞌse wanî yawîrî kîꞌkupîi. Ituꞌse awanî yawîrî neken ikuꞌkî —taꞌpîiya Paapa pîꞌ."
40,26,40,"Moropai awennaꞌpoꞌpî inkamoro eseurîwîꞌnankon pia. Inkamoro tînenupaꞌsan wetun tanne, toꞌ eporîꞌpîiya. Moropai taꞌpîiya Pedro pîꞌ: —Awetunkon mîrîrî tîwarî aakoꞌmamîkon eserîke pra naatî? Mararî rî tiwin hora kaisarî aakoꞌmamîkon eserîke pra naatî? —taꞌpîiya."
40,26,42,"Moropai inîꞌrî itakon iteꞌka pe, attîꞌpî epîremai, Paapa yarakkîrî eseurîmai. Taꞌpîiya: —Paapa, eꞌtarumaꞌtî namai upîikaꞌtîkî. Tîîse mîrîrî yuꞌse pra awanî ya, îꞌ ituꞌse awanî manniꞌ yawîrî ikuꞌkî —taꞌpîiya."
40,26,43,"Mîîkîrîya tîwennaꞌposaꞌ pe, inîꞌrî toꞌ wetun tanne toꞌ eporîꞌpî. Maasa pra mararî pra iweꞌnunpai toꞌ wanîꞌpî mîîtoꞌpe. Mararî ipokonpe toꞌ wanî eserîke pra."
40,26,44,"Iteseurîno iteꞌka pe, Jesus wîtîꞌpî toꞌ piapai epîremai. Moropai eꞌmaiꞌ pe teepîremaꞌpî warantî taꞌpîiya."
40,26,45,"Moropai awennaꞌpoꞌpî inîꞌrî toꞌ pia. Inkamoro ekaranmapoꞌpîiya: —Sîrîrî tîpose awetunkon koꞌmannîpî mîrîrî? Aasîrî man, aaseꞌnîkon, wîtîꞌnîkon. Sîrîrî puꞌkuru uurî, kaꞌ poi iipîꞌpî rumakatoꞌ toꞌya weiyu eseponî pîꞌ man imakuiꞌsan yenyaꞌ."
40,26,47,"  Jesus eseurîma tanne, tiwinan inenupaꞌsan yonpa, Judas, erepamîꞌpî. Teepîremasanon esanonkon moropai Judeuyamîꞌ panamanenan narimaꞌsan erepamîꞌpî ipokonpe. Arinîke pemonkonyamîꞌ erepamîꞌpî tetawaraikon, moropai tîtaikapukon yarakkîrî."
40,26,48,"Mîîkîrî Judasya taasaꞌ wanîꞌpî inkamoro Jesus yeyatonon pîꞌ. Manniꞌ warayoꞌ yuꞌnauya eraꞌmayaꞌnîkon ya, mîîkîrî anapisîkon ton. Mapiꞌtîi taasaiꞌya wanîꞌpî."
40,26,49,"Moropai teerepamî pe, wîtîꞌpî Jesus pia. Moropai taꞌpîiya:—Uyenupanen, tîwanmîn wanî mîîtî aapia —taa yeꞌka pe, Jesus yuꞌnaꞌpîiya itenpata yai."
40,26,50,"Jesusya imaimu yuukuꞌpî. Taꞌpî Jesusya: —Uyonpa, îꞌ ankuꞌpai awanî ya uyarakkîrî ikuꞌkî kaꞌneꞌ pe. Moropai ponkon pe iipîꞌsanya Jesus yapisîꞌpî."
40,26,51,"Mîrîrî kupî toꞌya eraꞌma tîuyaꞌnîkon pe, Jesus nenupaꞌsan yonpaya tetawarai moꞌkaꞌpî. Moropai teepîremasanon esanon yepotorî poitîrî pana yaꞌtîꞌpîiya."
40,26,52,"Tîîse Jesusya taꞌpî: —Kaane, mîrîrî warantî pra, ayetawarai yekaꞌmakî iwon yaꞌ. Maasa pra etawara ke epîpainon wanî ya, mîîkîrî saꞌmanta eꞌpai awanî etawara kamo pe —taꞌpî Jesusya."
40,26,53,"—Uyun pîꞌ upîikaꞌtînenkon ton esatîuya ya, yarimaiya pra awanî kaiꞌma eesenumenkakon mîrîrî? Toꞌ esatîuya eꞌpainon ipîꞌ. Moropai kaꞌneꞌ pe arinîkon inserîyamîꞌ yarima uyunya eꞌpainon."
40,26,54,"Tîîse esatîuya eꞌpai pra awanî. Maasa pra sîrîrî warantî aweꞌkupî pe man kaiꞌma, Paapa maimu eꞌmenukasaꞌ yeꞌnen. Mîrîrî eꞌkupî pe man taasaiꞌya yawîrî."
40,26,55,"Moropai Jesusya taꞌpî inkamoro pemonkonyamîꞌ pîꞌ: —Uyapiꞌse aaiꞌsaꞌkon sîrîrî akasuparaikon moropai akaitapukon yarakkîrî, manniꞌ pemonkon wîîtîpon yapisî toꞌya warantî. Teuren wei kaisarî akoreꞌtaꞌnîkon wanî tanne, ayenupakon pîꞌ epîremantoꞌ yewîꞌ ta, mîrîrî kuꞌsaꞌyaꞌnîkon pra naatîi uyapisîkonpa."
40,26,56,"Tîîse tamîꞌnawîrî sîrîrî eꞌkupî sîrîrî maasa pra penaronkon Paapa maimu ekaremeꞌnenan profetayamîꞌ nurîꞌsanya imenukaꞌpî yawîrî.Mîrîrî taa Jesusya pe, inenupaꞌsanya Jesus rumakaꞌpî moropai iipiapai toꞌ wîtîꞌpî. Toꞌ epeꞌpî."
40,26,57,   Inkamoro Jesus yapisîtîponkonya yarîꞌpî teepîremasanon esanon yepotorî Caifás pia. Miarî toꞌ epereꞌsaꞌ wanîꞌpî. Moisés nurîꞌtî yenupatoꞌ pîꞌ yenupatonkon moropai Judeuyamîꞌ panamanenan inkamoro epereꞌsaꞌ wanîꞌpî moro.
40,26,58,Tîîse Pedro wîtîꞌpî aminke Jesus pîꞌ toꞌ yeꞌmaꞌpî pîꞌ. Teepîremasanon esanon yepotorî yewîꞌ eporî tîuya pîkîrî. Mîîkîrî eꞌnîmîꞌpî poro po surarayamîꞌ pokonpe miarî siꞌma îꞌ kupî toꞌya eraꞌmapa kaiꞌma.
40,26,59,"Imakuiꞌpî pe Jesus winîkîi teeseurîmasen ton pemonkon yuwaꞌpî teepîremasanon esanonya, moropai tamîꞌnawîronkon ipîkkukon Judeuyamîꞌ yepotorîtononya. Innape Jesus nîkupîꞌpî ekaremekî toꞌya ya, iwîkonpa kaiꞌma yuwaꞌpî toꞌya. Tîîse mîrîrî warantî toꞌ eseurîma pra awanîꞌpî Jesus winîkîi. Teuren arinîkon eseurîmaꞌpî seruꞌ pe iwinîkîi. Tîîse asakîꞌnankonya îꞌ taꞌpî Jesusya ekaremekî tuꞌkaꞌpî."
40,26,61,"Moropai taꞌpî toꞌya: —See warantî taꞌpîiya epîremantoꞌ yewîꞌ pîꞌ: “Seeniꞌ epîremantoꞌ yewîꞌ konekaꞌpî pemonkonyamîꞌya. Tîîse yarankauya kupî sîrîrî. Moropai iꞌmîꞌsaꞌkauya inîꞌrî eseurîwîꞌne wei tîpo”, taꞌpîiya —taꞌpî toꞌya teepîremasanon esanon pîꞌ."
40,26,62,"Mîrîrî ya, Jesus eseurîmasaꞌ eta tîuya pe, teepîremasanon esanon yepotorî eꞌmîꞌsaꞌkaꞌpî. Moropai Jesus ekaranmapoꞌpîiya: —Aꞌkî imakuiꞌpî pe insanan warayoꞌkon eseurîman pîꞌ man apîꞌ, îꞌ kaiꞌma awanî pe nan? —taꞌpîiya."
40,26,63,"Tîîse Jesus wanîꞌpî moo îꞌ taiya pra. Inîꞌrî teepîremasanon esanon yepotorîya Jesus ekaranmapoꞌpî: —Inna, Paapa kaꞌ pon eseꞌ pîꞌ taaya yuꞌse wanî sîrîrî. Amîrî Paapa nîmenkaꞌpî Cristo, Paapa munmu amîrî?"
40,26,64,"Jesusya yuukuꞌpî: —Inna, amîrîya taa mîrîrî. Tîîse tauya sîrîrî apîꞌnîkon, maasa amîrîꞌnîkonya uurî kaꞌ poi iipîꞌpî ereutasaꞌ eraꞌma kupî sîrîrî Paapa meruntîri winî. Îꞌ pensa sîrîrî non pona uuipî yai, katupuru po autî eraꞌmayaꞌnîkon kupî sîrîrî."
40,26,65,"Mîrîrî taa Jesusya eta tîuya pe, teepîremasanon esanon yepotorî ekoreꞌmaꞌpî mararî pra. Mîrîrî yeꞌnen tîpon karakaꞌpîiya teesewankonoꞌmasaꞌ warantî tîweꞌkuꞌse. Moropai taꞌpîiya: —Innape man. Paapa pe eꞌkuꞌnî pîꞌ man. Inîꞌrî anîꞌ yuwapai pra man iteseru pîꞌ teeseurîmasen ton. Maasa pra aasîrî imakuiꞌpî pe eseurîman pîꞌ man Paapa winîkîi. Eeseurîma eta pîꞌ naatîi."
40,26,66,"Îꞌ yeꞌka pe mîserî kuꞌpai nai? —taꞌpîiya toꞌ pîꞌ. Yuukuꞌpî toꞌya: —Iwîpai awanî mîrîrî, enen awanî eꞌpai pra man —taꞌpî toꞌya."
40,26,67,"Moropai mîrîrî taa tîpo, tiaronkonya tetakukon yenumîꞌpî itenpata pona. Moropai ipaꞌtîpîtîꞌpî toꞌya. Ipaꞌtîpîtî yeꞌka pe taꞌpî toꞌya: —Anîꞌya apaꞌtîsaꞌ pe awanî epuꞌkî, innape Paapa nîmenkaꞌpî pe awanî ya —taꞌpî toꞌya ipîꞌ."
40,26,69,   Mîrîrî tanne Pedro ereutasaꞌ wanîꞌpî poro po wîttî iwaꞌtoꞌ pona. Moro tîîse teepîremasanon esanon poitîrîpaꞌ iipîꞌpî iipia. Moropai taꞌpîiya ipîꞌ: —Amîrî nîrî wanîꞌpî mîîkîrî Jesus Nazaré poinon yarakkîrî?
40,26,70,Tîîse Pedroya iwapuꞌtîꞌpî tamîꞌnawîronkon rawîrî siꞌma. Taꞌpîiya: —Anîꞌ pîꞌ eeseurîmakon epuꞌtîuya pra wai.
40,26,71,"Moropai Pedro moꞌtaꞌpî wîttî iwaꞌtoꞌ manaꞌta pia. Inîꞌrî tiaron toꞌ poitîrîpaꞌya eraꞌmaꞌpî moropai taꞌpîiya moro tîweꞌsanon pîꞌ, warayoꞌkon pîꞌ: —Mîîkîrî wanîꞌpî Jesus Nazaré pon yarakkîrî —taꞌpîiya."
40,26,72,"Mîrîrî pîꞌ Pedroya taꞌpî itakon teꞌka pe: —Unepuꞌtî pepîn mîîkîrî. Useruku pepîn sîrîrî, Paapaya uyeraꞌma pîꞌ man. Seruꞌyeꞌ pe pra wanî."
40,26,73,"Mararî tîîkoꞌmamîkon tîpo, moro tîweꞌsanon eꞌrennukuꞌpî inîꞌrî Pedro pia. Moropai taꞌpî toꞌya: —Maasa pra eeseurîmatoꞌya mîîkîrî yonpa pe awanî ekaremekî, iwarantî eeseurîma yeꞌnen."
40,26,74,"Mîrîrî pîꞌ taꞌpî Pedroya: —Seruꞌ pe pra tauya sîrîrî, unepuꞌtî pepîn mîîkîrî warayoꞌ. Seruꞌ pe eseurîma ya, Paapaya utarumaꞌtî eꞌpainon.Mîrîrî taiya tanne, kariwana yunkon eꞌnaꞌpî."
40,26,75,"Moropai Pedro enpenataꞌpî îꞌ kaiꞌma taꞌpî Jesusya pîꞌ. Maasa pra taꞌpîiya: —Eꞌmaiꞌ pe kariwana yunkon etun rawîrî, unepuꞌtî pepîn mîîkîrî, taaya kupî sîrîrî eseurîwîꞌne iteꞌka —taꞌpîiya ipîꞌ.Mîrîrî tîpo Pedro epaꞌkaꞌpî miarî pai. Mararî pra tîkarau yeꞌka pe attîꞌpî."
40,27,1,"  Pata erenmapî pe, tamîꞌnawîronkon teepîremasanon esanon, moropai Judeuyamîꞌ panamanenan emurukuntîꞌpî. Îꞌ kaiꞌma Jesus kupî tîuyaꞌnîkon pîꞌ eseurîmai iwîkonpa."
40,27,2,Moropai inkamoroya surarayamîꞌ yaipontîꞌpî Jesus yaironpîtîtoꞌpe toꞌya. Moropai mîîkîrî rumakaꞌpî toꞌya pata esaꞌ Pilatos pia.
40,27,3,"Mîrîrî warantî Jesus wîî toꞌya epuꞌtî tîuya pe, Judas, Jesus rumakatîpon esewankonoꞌmaꞌpî mararî pra. Moropai mîrîrî wenai Jesus rumakaꞌpî tîuya iteyatonon pia yepeꞌpî tîniru 30 prata enaꞌpî tînapisîꞌpî manaꞌpoꞌpî teepîremasanon esanon pia moropai Judeuyamîꞌ panamanenan pia."
40,27,4,"Taꞌpîiya: —Kureꞌne imakuiꞌpî kuꞌsauꞌya sîrîrî. Maasa pra îꞌ konekatîpon pepîn warayoꞌ tîrumakai aasaꞌmantatoꞌpe —taꞌpî Judasya toꞌ pîꞌ.Imaimu yuukuꞌpî toꞌya: —Îꞌ waniꞌ kin nai, îꞌ ton pra man anna yarakkîrî. Tîîse amîrî yarakkîrî neken. Mîrîrî taa toꞌya yeꞌnen, Judasya tîniru papoꞌpî epîremantoꞌ yewîꞌ ta, moropai eepaꞌkaꞌpî. Moropai attîꞌpî, mîîkîrî eꞌmutunukuꞌpî moropai aasaꞌmantaꞌpî. Mîrîrî tîniru yapisîꞌpî teepîremasanon esanonya moropai mîrîrî pîꞌ taꞌpî toꞌya: —Sîrîrî tîniru wanî pepîn morî pe, uurîꞌnîkonya itîrî ya epîremantoꞌ yewîꞌ pratarî koreꞌta. Maasa pra sîrîrî wanî tîîsaꞌmantasen yepeꞌpî pe itîîsaꞌ —taꞌpî toꞌya. Tamîꞌnawîrî mîrîrî pîꞌ teeseurîmakon tîpo mîrîrî tîniru ke tiwin pata yennaꞌpî toꞌya, kamote kaꞌnen pataꞌseꞌ. Mîrîrî pata yaꞌ kaꞌranyamîꞌ saꞌmantasaꞌ yuꞌnaꞌtîtoꞌ ton yennaꞌpî toꞌya."
40,27,8,Mîrîrî yeꞌnen mîrîrî pata toꞌ nennaꞌpî esatî toꞌya sîrîrî tîpose mîn pataꞌseꞌ kaiꞌma. Maasa pra anîꞌ saꞌmantatoꞌ wenai yennaꞌpî toꞌya.
40,27,9,"Sîrîrî warantî penaroꞌ Paapa maimu ekaremeꞌnen profeta nurîꞌtîya taasaꞌ yawîrî aweꞌkupîꞌpî.Inkamoroya tîniru yapisîꞌpî 30 prata enaꞌpî kaisarî. Mîrîrî warapo ayeꞌma annaya taꞌpî Judeuyamîꞌya yawîrî. Moropai mîrîrî ke pata yennaꞌpî toꞌya, kamote kaꞌnen pataꞌseꞌ. Îꞌ kaiꞌma taꞌpî Uyepotorîya yawîrî ikuꞌtoꞌpeuyataꞌpî profeta nurîꞌtîya. Series, "
40,27,11,"  Mîrîrî tanne, pata esaꞌ Pilatos rawîrî Jesus wanî yai, Pilatosya ekaranmapoꞌpî. Taꞌpîiya: —Amîrî, mîîkîrî Judeuyamîꞌ esaꞌ pe tîweꞌsen? —taꞌpîiya. —Inna, amîrîya taa mîrîrî —taꞌpî Jesusya."
40,27,12,"Tîîse inkamoro teepîremasanon esanon, moropai Judeuyamîꞌ panamanenan maimu yuuku Jesusya pra awanîꞌpî."
40,27,13,"Moropai Pilatosya taꞌpî: —Toꞌ maimu yuukuya pepîn. “Mararon pepîn imakuiꞌpî kuꞌsaiꞌya”, taa pîꞌ toꞌ man apîꞌ. Mîrîrî etaya pra nan?"
40,27,14,Tîîse Jesus eseurîma pra awanîꞌpî. Moropai mîrîrî pîꞌ pata esaꞌ Pilatos wanîꞌpî mararî pra teesenumenkai ipîꞌ.
40,27,15,"  Pilatosya festa, iteseꞌ Páscoa kaisarî, tînarakkamoꞌpî rumaka eꞌpîtîꞌpî atarakkannîtoꞌ tapai. Manniꞌ pemonkonyamîꞌ nesatîꞌpî teseru yaꞌ, mîîkîrî rumakaiya. Mîrîrî yai atarakkannîtoꞌ ta, tiwin warayoꞌ wanîꞌpî tamîꞌnawîronkon nepuꞌtî Barrabás. Mîrîrî yai arinîkon pemonkonyamîꞌ emurukuntîꞌsan ekaranmapoꞌpî mîîkîrî pata esaꞌ Pilatosya. —Anîꞌ rumakauya yuꞌse naatî, Jesus Paapa nîmenkaꞌpî, Barrabás kaꞌrî? —taꞌpîiya. Ipîꞌ tîkinmukon yeꞌnen, Jesus eneꞌsaꞌ toꞌya epuꞌtîꞌpî Pilatosya. Moropai ipîkku pe tîweꞌtoꞌ yaponseꞌ pona Pilatos ereutasaꞌ tanne, inoꞌpîya tîmaimu yarimaꞌpî taatoꞌ see warantî: —Mîîkîrî warayoꞌ winîkîi îꞌ kîꞌkupîi, maasa pra morî puꞌkuru mîîkîrî, îꞌ kupîtîpon pepîn. Maasa pra sîrîrîpe uweꞌneꞌ eꞌtarumaꞌtî pîꞌ wai mararî pra, mîîkîrî wenai —taasaiꞌya wanîꞌpî. Tîîse teepîremasanon esanonya taꞌpî moropai Judeuyamîꞌ panamanenanya tamîꞌnawîronkon pîꞌ: —Barrabás rumakaya yuꞌse anna man kaꞌtî ipîꞌ —taꞌpî toꞌya. —Moropai Jesus wîî meꞌpotoꞌpeiya —taꞌpî toꞌya. Inîꞌrî pata esaꞌya tamîꞌnawîronkon pemonkonyamîꞌ ekaranmapoꞌpî: —Oꞌnon yeꞌka rumakauya yuꞌse naatî? Yuukuꞌpî toꞌya: —Barrabás rumakakî —kaiꞌma imaimu yuukuꞌpî toꞌya."
40,27,22,Inîꞌrî Pilatosya taꞌpî toꞌ pîꞌ: —Moriya îꞌ kin kupîuya eꞌpainon mîserî Jesus manniꞌ Cristo tesaꞌsen yarakkîrî? —Pakîꞌnan pona ipokapîtî meꞌpokî —taꞌpî tamîꞌnawîronkonya Pilatos pîꞌ.
40,27,23,"Pilatosya taꞌpî inîꞌrî toꞌ pîꞌ: —Îꞌ kin imakuiꞌpî inkupîꞌpî moro nai mîîtoꞌpe? —taiya yeꞌnen, tamîꞌnawîronkon entaimepîtîꞌpî —Pakîꞌnan pona ipokapîtî meꞌpokî —taꞌpî toꞌya ipîꞌ."
40,27,24,"Mîrîrî warantî îꞌ koneka tîuya eserîke pra tîwanî Jesus yarakkîrî epuꞌtîꞌpî Pilatosya. Moropai Pilatosya tîpîꞌ pemonkonyamîꞌ ekoreꞌma epuꞌtîꞌpî. Mîrîrî yeꞌnen tuna enepî meꞌpoꞌpîiya. Moropai mîrîrî ke tenya ronaꞌpîiya, îꞌ ton pra tîwanî ekaremekîpa mîîkîrî yarakkîrî, arinîkon pemonkonyamîꞌ rawîrî siꞌma. Moropai taꞌpîiya: —Uurî wanî pepîn mîserî warayoꞌ saꞌmantantoꞌ esaꞌ pe. Tîîse amîrîꞌnîkonya ikupî sîrîrî —taꞌpîiya."
40,27,25,"Moropai tamîꞌnawîronkonya yuukuꞌpî: —Mîîkîrî saꞌmantatoꞌ wenai, tîwî anna pona eꞌtarumaꞌtîntoꞌ nenai, moropai anna munkîyamîꞌ pona eena —taꞌpî toꞌya."
40,27,26,"Mîrîrî taasaꞌ toꞌya pe, Pilatosya Barrabás rumakaꞌpî atarakkannîtoꞌ tapai. Tîîse Jesus poꞌpîꞌtoꞌpe toꞌya taꞌpî Pilatosya pemonkon poꞌpîꞌtoꞌ ke, moropai irumakaꞌpîiya pakîꞌnan pona ipokapîꞌtoꞌpe toꞌya."
40,27,27, Moropai surarayamîꞌya Jesus yarîꞌpî pata esaꞌ Pilatos yewîꞌ ta. Moropai tamîꞌnawîronkon surarayamîꞌ emurukuntîꞌpî iwoi.
40,27,28,"Inkamoroya Jesus pon moꞌkaꞌpî ipokon moropai ipataꞌpî yaꞌ tiaron taꞌsankon suuyu yekaꞌmaꞌpî toꞌya, ipon ton."
40,27,29,"Moropai Jesus yarakko ton konekaꞌpî toꞌya mîꞌnî yeꞌ ke rei yarakko, coroa warantî. Ipîꞌ tîwoꞌmaꞌtakon yeꞌnen, rei pe ikupîꞌpî toꞌya. Moropai rei meꞌsipu yeꞌka tîrîꞌpî toꞌya itenyaꞌ meruntî winî. Mîrîrîkon tîrî tîpo, toꞌ eꞌsekunkaꞌpî irawîrî. Moropai inkamoro woꞌmaꞌta piaꞌtîꞌpî ipîꞌ. Taꞌpî toꞌya: —Anna yepuru pe awanî, Jesus. Amîrî wanî Judeuyamîꞌ esaꞌ pe puꞌkuru awanî rei pe —taꞌpî toꞌya."
40,27,30,"Mîrîrî taa yeꞌka pe, ipona tetakukon yenumîꞌpî toꞌya. Moropai manniꞌ meꞌsipu moꞌkaꞌpî toꞌya, moropai mîrîrî ke ipaꞌtîpîtîꞌpî toꞌya ipuꞌpai pona."
40,27,31,"Ipîꞌ tîwoꞌmaꞌtakon tîpo, ipon tînekaꞌmaꞌpîkon suuyu moꞌkaꞌpî toꞌya. Moropai ipon puꞌkuru tîmoꞌkaꞌpîkon yekaꞌmaꞌpî toꞌya inîꞌrî. Mîrîrî tîpo Jesus yarîꞌpî toꞌya pakîꞌnan pona ipokapîꞌse."
40,27,32,"  Miarî pai teepaꞌkakon pe, warayoꞌ eporîꞌpî toꞌya Simão iteseꞌ, Cirene cidaderî pon. Moropai mîîkîrî pîꞌ taꞌpî toꞌya pakîꞌnan yaatoꞌpeiya mîrîrî Jesus narî. Moropai toꞌ erepamîꞌpî pataꞌseꞌ iteseꞌ Gólgota. Mîrîrî Gólgota, pemonkon puꞌpai rîꞌpî yepin, taatoꞌ mîrîrî."
40,27,34,"Miarî Jesus wuku ton tîrîꞌpî toꞌya, vinho yaiꞌmesaꞌ maiꞌ ke enîꞌtoꞌpeiya kaiꞌma. Tîîse yonpasaꞌ tîuya pe, ituꞌse pra Jesus wanîꞌpî."
40,27,35,"Miarî ipokapîtîꞌpî toꞌya. Moropai Jesus pon pantakapîtîkonpa kaiꞌma tîꞌ moreꞌsan pîꞌ toꞌ suꞌminaꞌpî. Anîꞌ pia tîꞌ ena epuꞌtîꞌnîkonpa. Mîrîrî tîpo toꞌ ereutaꞌpî, moropai inkamoroya Jesus konekaꞌpî miarîpai anîꞌya imoꞌka namai. Inkamoroya Jesus puꞌpai yepoi imenukaꞌpî îꞌ waniꞌ awanî yeꞌnen ipokapîtî tîuyaꞌnîkon kaiꞌma. Taatoꞌ see warantî:MÎSERÎ JUDEUYAMÎꞌ ESAꞌ REIkaiꞌma imenukaꞌpî toꞌya. Moropai Jesus pokonpe asakîꞌne amaꞌyeꞌkon pokapîtîꞌpî toꞌya iratai winî, tiwin meruntî winî moropai tiwin kamaiꞌ winî."
40,27,39,Eꞌma taawîrî tuutîsanon woꞌmaꞌtaꞌpî ipîꞌ tuutîkon kaisarî.
40,27,40,"—Taapîtîꞌpîya: “Epîremantoꞌ yewîꞌ yarankauya tamîꞌnawîrî. Moropai mîrîrî pîmîꞌsaꞌkauya seurîwîꞌne wei tîîse”, taꞌpîya. Innape see Paapa munmu pe awanî ya, maasa kin see autîkî pakîꞌnan poi. Aawarîrî eꞌpîikaꞌtîkî —taꞌpî toꞌya."
40,27,41,Teepîremasanon esanon moropai Moisés nurîꞌtîya yenupatoꞌ pîꞌ yenupatonkon moropai Judeuyamîꞌ panamanenan pokonpe siꞌma toꞌ woꞌmaꞌtaꞌpî Jesus pîꞌ.
40,27,42,"Taꞌpî toꞌya: —Tiaronkon pîikaꞌtîpîtîꞌpîya tîîse îꞌ waniꞌ awanî yeꞌnen aawarîrî aweꞌpîikaꞌtî pepîn! Moriya Judeuyamîꞌ esaꞌ pe awanî pepîn mîrîrî. Seruꞌyeꞌ pe awanî. Maasa see autîkî mîrîrî pakîꞌnan poi, innape awautîsaꞌ eraꞌma annaya ya, innape akupî annaya —taꞌpî toꞌya ipîꞌ."
40,27,43,"—Pena “Paapa narimaꞌpî uurî”, taapîtîꞌpîiya, innape Paapaya ipîikaꞌtî tîkuꞌse. Moropai “Paapa munmu uurî”, taꞌpîiya. Maasa kin see, Paapa munmu pe awanî ya, tîwî Paapaya ipîikaꞌtî sîrîrîpe, eraꞌmatoꞌpe annaya —taꞌpî toꞌya."
40,27,44,Moropai mîrîrî warantî inkamoro amaꞌyeꞌkon Jesus ratai winî ipokapîꞌsaꞌkon woꞌmaꞌtaꞌpî nîrî Jesus pîꞌ.
40,27,45,"  Mîrîrî tîpo inekaꞌta pairî wei tîîse, pata ewaronpamîꞌpî. Tamîꞌnawîrî pata wanîꞌpî ewaron pe, 3 horas kaisarî aakoꞌmamîꞌpî ewaron pe."
40,27,46,"Moropai koꞌmamîiya 3 horas tîîse, Jesus entaimeꞌpî meruntî ke:—Eloi, Eloi lamá sabactâni? —taꞌpîiya tîmaimu ta. Paapa, uyun, îꞌ waniꞌ awanî yeꞌnen urumaka pîꞌ nan? taatoꞌ mîrîrî umaimukon ta."
40,27,47,"Mîrîrî taa Jesusya etaꞌpî tiaronkon pemonkonyamîꞌya. Moropai taꞌpî toꞌya: —Aꞌkî, Elias, taiya —kaiꞌma toꞌ esenumenkaꞌpî tîîse yairî pra etasaꞌ toꞌya wanîꞌpî."
40,27,48,"Kaꞌneꞌ pe tiwin yonpa ekaꞌtumîꞌpî tuna yuꞌnanen esponja eraꞌmai. Mîrîrî yeuronkaꞌpîiya uva yekku ka. Moropai mîrîrî tîrîꞌpîiya, yei poꞌtî pîꞌ tasiꞌtîi inta pona, Jesusya yuꞌnatoꞌpe kaiꞌma."
40,27,49,"Tîîse tiaronkonya taꞌpî ipîꞌ: —Kaane, tîwî mîîkîrî nîsi. Maasa Elias iipî eraꞌmapaiꞌnîkon pakîꞌnan poi imoꞌkai, ipîikaꞌtîpa —taꞌpî toꞌya."
40,27,50,"Moropai Jesus entaimeꞌpî meruntî ke tiwin kanoꞌpî pe moropai tekaton eeturumakaꞌpî, aasaꞌmantaꞌpî."
40,27,51,"Mîrîrî yai epîremantoꞌ yewîꞌ, Paapa pataꞌseꞌ yuwaꞌtoꞌ kamisa eꞌkarakaꞌpî arakkita pairî, kakîsiya pai mai winîkîi non ekaya. Moropai non eserentîkîꞌmaꞌpî, moropai saꞌman pe tîweꞌsen tîꞌkon eꞌrataikaꞌpî."
40,27,52,"Mîrîrî yai tuꞌkankon Paapa pemonkonoyamîꞌ eꞌtîꞌkaꞌsan uuruwasikon atarakkanmokaꞌpî. Moropai inkamoro isaꞌmantaꞌsan eꞌmîꞌsaꞌkaꞌpî. Moropai inkamoro epaꞌkaꞌpî uuruwai yapai. Moropai tîîsaꞌmanta tîpo Jesus eꞌmîꞌsaꞌkasaꞌ yai inkamoro ewomîꞌpî Jerusalém cidaderî pona, oꞌnon pata tuꞌkankonya toꞌ eraꞌmaꞌpî."
40,27,54,"Surarayamîꞌ yepotorî Romanoya, moropai mîîkîrî yarakkîrî tîweꞌsanonya, Jesus eraꞌma pîꞌ tîweꞌsanon anîꞌya imoꞌka namai, inkamoroya pata eserentîkîꞌma eraꞌmaꞌpî tamîꞌnawîrî mîrîrî tîweꞌkuꞌsen. Mîrîrî yeꞌnen eranneꞌ pe toꞌ enaꞌpî mararî pra. Moropai taꞌpî toꞌya: —Aꞌkî, innape Paapa munmu pe aweꞌsaꞌ man —taꞌpî toꞌya."
40,27,55,"Miarî wîriꞌsanyamîꞌ wanîꞌpî aminke siꞌma, Jesus eraꞌma pîꞌ tîweꞌsanon. Inkamoro wîriꞌsanyamîꞌ wanîꞌpî Jesus wenairî itîꞌsan Galiléia poi ipîikaꞌtîi ituꞌse aweꞌtoꞌ pîkîrî. Inkamoro wanîꞌpî Maria Madalena, moropai Maria, moropai itakon José yankon, moropai Zebedeu munkîyamîꞌ yankon wanîꞌpî."
40,27,57,"  Pata ewaronpamî kupî tanne, ipîkku warayoꞌ, José iteseꞌ, Arimatéia cidaderî pon erepamîꞌpî. Mîîkîrî wanîꞌpî innape Jesus kuꞌnen pe. Mîîkîrî José wîtîꞌpî Pilatos pia Jesus esaꞌrîꞌpî esaꞌse yuꞌnaꞌtîpa, moropai Pilatosya itîîtoꞌpe toꞌya taꞌpî."
40,27,59,"Mîrîrî yeꞌnen Jesus esaꞌrîꞌpî yapisîꞌpîiya. Moropai iwontîꞌpîiya amenan itaꞌsan morî puꞌkuru kamisa linho ke. Moropai mîîkîrî yaraꞌtîꞌpîiya ituruwasi pe ikonekasaꞌ, saꞌman tîꞌ yai, amenrî toꞌ nîkonekaꞌpî yaꞌ. Moropai mîrîrî uuruwai yettapuru pe ikonekasaꞌ kureꞌnan tîꞌ ke yettapurîꞌpîiya. Moropai mîrîrî tîpo attîꞌpî miarî pai."
40,27,61,Mîrîrî kupîiya eraꞌmaꞌpî Maria Madalenaya moropai tiaron Maria nîrî wanîꞌpî miarî. Mîrîrî uuruwai pia toꞌ ereutasaꞌ wanîꞌpî.
40,27,62,"Surarayamîꞌya Uuruwai Eraꞌma Iipia SiꞌmaTiaron wei yai, sexta feira esuwaꞌkasaꞌ tanne, teepîremasanon esanon moropai fariseuyamîꞌ emurukuntîꞌpî pata esaꞌ Pilatos pia."
40,27,63,"Moropai inkamoroya taꞌpî pata esaꞌ governador pîꞌ: —Anna yepotorî, anna enpenatan pîꞌ man manniꞌ seruꞌyeꞌya taꞌpî pîꞌ. Pena enen tîwanî yai, taꞌpîiya: “Eseurîwîꞌne wei tîpo eꞌmîꞌsaꞌka kupî sîrîrî”, taꞌpîiya —taꞌpî toꞌya."
40,27,64,"—Mîrîrî yeꞌnen uuruwai eraꞌmanenan tonkon surarayamîꞌ yarimakî, morî pe eraꞌmatoꞌpe toꞌya iteseurîno wei pîkîrî neken. Maasa pra inenupaꞌsanya itesaꞌrîꞌpî yamaꞌrunpa namai. Moropai yamaꞌrunpa tîpo taa toꞌya: “Mîîkîrî eꞌmîꞌsaꞌkan pîꞌ man”, taa toꞌya seruꞌyeꞌ pe. Eꞌmaiꞌ pe seruꞌ pe Jesus wanîꞌpî yentai, seruꞌ pe toꞌ wanî —taꞌpî toꞌya."
40,27,65,"Mîrîrî pîꞌ taꞌpî Pilatosya: —Insamoro surarayamîꞌ yaatî, uuruwai erasiꞌtîi. Atîtî uuruwai eraꞌmai. Morî pe meraꞌmatîi, eraꞌmayaꞌnîkon pîkîrî —taꞌpîiya."
40,27,66,"Moropai inkamoro wîtîꞌpî. Inkamoroya uuruwai yettapuru konekaꞌpî moronpî ke, selo pe tîkuꞌse aatarakkanmoka namai. Moropai eraꞌmanenan tonkon nîmîꞌpî toꞌya, morî pe uuruwai eraꞌmatoꞌpe toꞌya."
40,28,1,"  Judeuyamîꞌ erîꞌkaꞌtoꞌ weiyu esuwaꞌkasaꞌ tanne, eꞌmaiꞌnon wei yai, domingo yai, maasa pata erenmapî pra tîîse, Maria Madalena moropai tiaron Maria pokonpe toꞌ wîtîꞌpî uuruwai pona eraꞌmai."
40,28,2,"Mîrîrî yai kaꞌneꞌ pe kureꞌne pata eꞌtînkaꞌpî. Uyepotorîkon narimaꞌpî inserî erepamîꞌpî kaꞌ poi. Mîîkîrîya uuruwai yettaputoꞌ tîꞌ moꞌkaꞌpî moropai mîrîrî pona eereutaꞌpî. Mîîkîrî wanîꞌpî waraꞌnapiya sisiu taatoꞌ warantî. Moropai ipon wanîꞌpî aimutun pe, imu warantî."
40,28,4,"Mîrîrî pîꞌ mîrîrî uuruwai eraꞌmanenan surarayamîꞌ enaꞌpî eranneꞌ pe. Mararî pra tîtîtî pe toꞌ esiꞌnîꞌsaꞌ wanîꞌpî. Inkamoro esenumîꞌpî non pona, isaꞌmantaꞌsan warantî."
40,28,5,"Mîrîrî yeꞌnen inserîya taꞌpî inkamoro wîriꞌsanyamîꞌ pîꞌ: —Eranneꞌ pe pra eꞌtî. Jesus yuwayaꞌnîkon epuꞌtî pîꞌ wai seruꞌ pepîn, manniꞌ pakîꞌnan pona toꞌ nîpokapîtîꞌpî."
40,28,6,"Tîîse tarî anîꞌ ton pra man. Mîîkîrî eꞌmîꞌsaꞌkan pîꞌ man, taꞌpî tîuya neꞌtîkini yawîrî. Maasa ipataꞌpî eraꞌmataneꞌtî oꞌnon pata itîrîꞌpî toꞌya pataꞌpî."
40,28,7,"Tarîpai kaꞌneꞌ pe atîtî ekaremeꞌse inenupaꞌsan pîꞌ. “Mîîkîrî eꞌmîꞌsaꞌkan pîꞌ man”, kaꞌtantî. Moropai “Mîîkîrî wîtî pe man arawîrîꞌnîkon Galiléia pona. Miarî eraꞌmayaꞌnîkon kupî sîrîrî”, kaꞌtantî toꞌ pîꞌ. Mîrîrî yekare ekaremekî pîꞌ wai apîꞌnîkon —taꞌpîiya."
40,28,8,Inkamoro wîtîꞌpî kaꞌneꞌ pe teekaꞌtunse uuruwai poi. Maasa pra mararî pra toꞌ esiꞌnîꞌsaꞌ wanîꞌpî. Tîîse toꞌ atausinpasaꞌ wanîꞌpî nîrî mararî pra. Mîrîrî yeꞌnen Jesus nenupaꞌsan pîꞌ ekaremeꞌse toꞌ wîtîꞌpî.
40,28,9,"Toꞌ wîtî tanne, kaꞌneꞌ pe Jesusya toꞌ eporîꞌpî. Moropai taꞌpîiya: —Tîwamîn wanî aapiaꞌnîkon!Mîrîrî taiya pe toꞌ erepamîꞌpî aminke pra iipia. Inkamoro eꞌsekunkaꞌpî irawîrî. Inkamoroya Jesus puu pîꞌ tapiꞌse yapurîꞌpî."
40,28,10,"Moropai Jesusya taꞌpî: —Eranneꞌ pe pra eꞌtî, tîîse atîtî uyonpayamîꞌ pîꞌ ekaremeꞌse toꞌ wîtîtoꞌpe Galiléia pona. Miarî uyeraꞌmatoꞌpe toꞌya —taꞌpî Jesusya."
40,28,11,"Seruꞌyeꞌ Pe Surarayamîꞌ WanîInkamoro wîriꞌsanyamîꞌ tîîse eꞌma ta, tiaronkon, uuruwai eraꞌmanenan surarayamîꞌ ennaꞌpoꞌpî cidade pona. Moropai inkamoroya teepîremasanon esanon pîꞌ tamîꞌnawîrî îꞌ kaiꞌma aweꞌkuꞌsaꞌ ekaremekîꞌpî."
40,28,12,Inkamoro emurukuntîꞌpî teserukon pîꞌ teeseurîmakonpa Judeuyamîꞌ panamanenan pokonpe siꞌma. Inkamoroya ikonekaꞌpî. Mîrîrî yeꞌnen surarayamîꞌ pia tîniru tîrîꞌpî toꞌya mararî pra.
40,28,13,"Moropai toꞌ yaipontîꞌpî toꞌya: —Kaꞌtantî “Inenupaꞌsan iipîꞌpî man, mîrîrî pe ewaron yaꞌ anna wetun tanne. Inkamoroya Jesus esaꞌrîꞌpî yamaꞌrunpaꞌpî man”, makatîi."
40,28,14,"Mîrîrî etasaꞌ pata esaꞌya ya, “Inna toꞌ seruku pepîn mîrîrî”, taa annaya ipîꞌ. Mîrîrî warantî awanîꞌpî man, seruꞌ pîn taatoꞌpe annaya. Mîrîrî yeꞌnen îꞌ eꞌkupî pepîn amîrîꞌnîkon yarakkîrî."
40,28,15,Inkamoro surarayamîꞌya tîniru yapisîꞌpî. Moropai îꞌ kaiꞌma teepîremasanon esanonya taꞌpî yawîrî ikupîꞌpî toꞌya. Mîrîrî seruꞌ pe toꞌ eꞌtoꞌ esetaꞌpî Judeuyamîꞌ koreꞌta pîꞌ mîrîrî yai. Sîrîrî pe rî seruꞌ pe toꞌ eꞌtoꞌ koꞌmamî sîrîrî tîpose.
40,28,16,   Inkamoro Jesus nenupaꞌsan tiwin puꞌ pona tîîmoꞌtaiꞌnîkon wîtîꞌpî Galiléia pona. Inkamoro erepamîꞌpî wîꞌ Jesus nekaremekîꞌpî pia.
40,28,17,"Miarî teerepansaꞌkon pe, Jesus eraꞌmaꞌpî toꞌya. Moropai yapurîꞌpî toꞌya. Tîîse tiaronkonya innape ikupî pra awanîꞌpî."
40,28,18,Mîrîrî yeꞌnen Jesus erepamîꞌpî toꞌ pia aminke pra. Moropai taꞌpîiya:—Tamîꞌnawîron meruntî yapisîꞌpîuya kaꞌ po moropai non po.
40,28,19,"Mîrîrî yeꞌnen ayaipontîuyaꞌnîkon sîrîrî. Atîtî tamîꞌnawîronkon pemonkonyamîꞌ koreꞌta. Moropai inkamoro mîmatîi upemonkono pe tamîꞌnawîrî. Innape ukupî toꞌya wenai toꞌ menpatakonatîi uyun, Paapa eseꞌ pîꞌ, moropai uurî, inmu eseꞌ pîꞌ, moropai Morî Yekaton Wannî eseꞌ pîꞌ."
40,28,20,"Moropai inkamoro menupatîi tamîꞌnawîrî îꞌ taꞌpîuya yawîrî toꞌ komantoꞌpe, umaimu yawîrî. Moropai enpenatatî aapiaꞌnîkon uurî koꞌmamî pe wai wei kaisarî. Amîrîꞌnîkon rumakauya pepîn. Sîrîrî pata ataretîꞌka pîkîrî aapiaꞌnîkon uukoꞌmamî —taꞌpî Jesusya."
41,1,1,"  Eꞌpîikaꞌtîntoꞌ yekare, Jesus, Paapa nîmenkaꞌpî pîꞌ teeseurîmasen ekaremekîuya sîrîrî. Mîîkîrî Jesus Cristo wanî Paapa munmu pe. Sîrîrî warantî penaroꞌ Paapa maimu ekaremeꞌnenya imenukaꞌpî, nurîꞌtîya. Paapaya taꞌpî: —Aꞌkî, umaimu ekaremeꞌnen yaipontîuya kupî sîrîrî arawîrî.Mîîkîrîya ayeꞌmarî ton koneka kupî sîrîrî keren po. “Uyepotorîkon erepamî yeꞌmarî ton konekatî.Toꞌsarî yarakkanmokatî eerepantoꞌpe”,taiya kupî sîrîrî —taꞌpî Paapaya.Mîrîrî warantî menukaꞌpî nurîꞌtîya yawîrî Joãoya taꞌpî pemonkonyamîꞌ ekonekatoꞌpe Jesus Cristo erepamî rawîrî."
41,1,4,"Isaíasya imenukaꞌpî yawîrî iipîꞌpî keren pona. Arinîkon pemonkonyamîꞌ eperepîꞌpî iipia. Tiaronkon yenpatakonaꞌpîiya moro. Paapa maimu ekaremekîꞌpîiya. —Imakuiꞌpî ankupîꞌpîkon pîꞌ enpenatatî teesewankonoꞌmai —taꞌpîiya. —Moropai irumakatî, imakuiꞌpî ankupîꞌpîkon kuꞌtoꞌpe Paapaya tîîwanmîra. Moropai esenpatakonatî —taꞌpîiya. Judéia pata poro tîîkoꞌmansenon wîtîꞌpî pia, tamîꞌnawîrî. Jerusalém ponkon wîtîꞌpî nîrî. Imakuiꞌpî tînkupîꞌpîkon ekaremekîꞌpî toꞌya, moropai toꞌ yenpatakonaꞌpî Joãoya iren Jordão kaꞌ. Mîrîrî yai pon wanîꞌpî camelo siꞌpotîꞌpî pe. Moropai iworomî wanîꞌpî paaka piꞌpî pe. Itoꞌ wanîꞌpî kaira pe. Moropai wan wanîꞌpî iwuku pe. ˻Penaron Paapa maimu ekaremeꞌnen Elias nurîꞌtî koꞌmamîꞌpî warantî aakoꞌmamîꞌpî.˼"
41,1,7,"Itekare ekaremeꞌpîtîꞌpîiya: —Uyeꞌmaꞌpî pîꞌ uyentainon iipî kupî sîrîrî —taapîtîꞌpîiya. —Ipîkku pe awanî yeꞌnen iꞌsaꞌsaꞌ yewa yeukauya eserîke pra awanî, itarumaiꞌpî pe wanî yeꞌnen."
41,1,8,"Uurîya ayenpatakonakon tuna ke. Tîîse Mîîkîrîya Morî Yekaton Wannî yarima kupî sîrîrî ayesaꞌkon pe aakoꞌmantoꞌpe, ayewankon yaꞌ —taꞌpî Joãoya."
41,1,9," Moropai Jesus iipîꞌpî Nazaré poi. Mîrîrî Nazaré wanîꞌpî Galiléia pata po tîweꞌsen pe. Batista pia aaipîꞌpî. Moropai mîîkîrî Joãoya Jesus yenpatakonaꞌpî iren Jordão kaꞌ. Tuna kapai teeseuꞌka pe, kaꞌ esettapuruka eraꞌmaꞌpî Jesusya. Moropai Morî Yekaton Wannî autî eraꞌmaꞌpîiya tîpona, wakuꞌkaimî warantî awautî eraꞌmaꞌpîiya."
41,1,11,"Kaꞌ po siꞌma Paapa eseurîmaꞌpî: —Amîrî unmu, uwakîri puꞌkuru kureꞌne apîꞌ uurî atausinpa —taꞌpîiya."
41,1,12," Mîrîrî tîpo Morî Yekaton Wannîya Jesus yarîꞌpî keren pona. Moro aakoꞌmamîꞌpî asakîꞌne pemonkon 40 wei kaisarî keren po. Kamoyamîꞌ pata yaꞌ awanîꞌpî. Imakuiꞌpî kupî Jesusya emapuꞌtî yonpaꞌpî Makuiya, pemonkonyamîꞌ yekaꞌnunkanenya teuren. Tîîse ikupîiya pra awanîꞌpî. Moropai iipiapai Makui wîtîꞌpî. Mîrîrîya kaꞌ poi inserîyamîꞌ autîꞌpî iipia moropai ipîikaꞌtîꞌpî toꞌya."
41,1,14,  Batista yarakkamo meꞌpoꞌpî iteyatonya. Mîrîrî tîpo Jesus wîtîꞌpî Galiléia pata pona. Miarî morî Paapa yekare ekaremekî pinunpaꞌpîiya.
41,1,15,—Aminke pra tamîꞌnawîronkon esaꞌ pe Paapa iiꞌtoꞌ weiyu eseponî pîꞌ man. Tîpemonkonoyamîꞌ pîikaꞌtîiya kupî sîrîrî —taꞌpî Jesusya. —Imakuiꞌpî ankupîꞌpîkon pîꞌ enpenatatî teesewankonoꞌmai. Moropai irumakatî. Innape itekare kuꞌtî —taꞌpîiya.
41,1,16,"Galiléia kuꞌpî rîꞌpîkîrî Jesus wîtîꞌpî. Tuutî pe Simão eraꞌmaꞌpîiya, moropai itakon André yarakkîrî. Moroꞌ yapiꞌtoꞌ tîuyaꞌnîkon yenunpîtî pîꞌ toꞌ wanîꞌpî, moroꞌ yapisî pîꞌ, moroꞌ yapiꞌnenan pe inkamoro wanîꞌpî mîîtoꞌpe."
41,1,17,—Aaseꞌnîkon upîkîrî —taꞌpî Jesusya toꞌ pîꞌ. —Moroꞌyamîꞌ yapisî pîꞌ eesenyakaꞌmakon koꞌmannîpî sîrîrî. Tarîpai ayenupauyaꞌnîkon pemonkonyamîꞌ maakonpa upemonkono pe —taꞌpîiya. Teesemiꞌtapai moroꞌ yapiꞌtoꞌ tîuyaꞌnîkon nîmîꞌpî toꞌya. Toꞌ wîtîꞌpî Jesus pîkîrî.
41,1,19,"Inîꞌ panpîꞌ tuutîkon yeꞌka pe, Zebedeu munkîyamîꞌ eraꞌmaꞌpîiya, moropai itakon João. Tîkanaukon yaꞌ toꞌ wanîꞌpî moroꞌ yapiꞌtoꞌ tîuyaꞌnîkon rumentannîꞌpîtî pîꞌ."
41,1,20,"Inkamoro yannoꞌpîiya. Tunkon Zebedeu nîmîꞌpî toꞌya kanau yaꞌ tîpoitîrîtonon pokonpe tîîse, moropai Jesus pîkîrî toꞌ wîtîꞌpî."
41,1,21,"Toꞌ erepamîꞌpî Cafarnaum cidaderî pona. Tonpakon Judeuyamîꞌ erîꞌkaꞌtoꞌ weiyu yai, Jesus ewomîꞌpî toꞌ epereꞌtoꞌ yewîꞌ ta moropai tamîꞌnawîronkon yenupaꞌpîiya."
41,1,22,"Kureꞌne toꞌ esenumenkaꞌpî Jesusya tenupatoꞌkon pîꞌ, maasa pra tînepuꞌtî pîꞌ eeseurîma epuꞌtîꞌpî toꞌya, Moisés nurîꞌtîya yenupantoꞌ pîꞌ yenupatonkon warantî pra."
41,1,23,Mîrîrî yai oꞌmaꞌ yarakkîrî tîweꞌsen warayoꞌ wanîꞌpî. Jesus eraꞌma tîuya pe mîîkîrî entaimeꞌpî.
41,1,24,"—Jesus Nazaré poinon, îꞌ kuꞌse aaiꞌsaꞌ sîrîrî anna pîꞌ? —taꞌpîiya. —Anna tarumaꞌtîi aaiꞌsaꞌ sîrîrî? —taꞌpîiya. —Ayepuꞌnen uurî. Amîrî morî, Paapa piapai iipîꞌpî."
41,1,25,"Jesusya taꞌpî ipîꞌ: —Moo eꞌkî, mîîkîrî warayoꞌ yapai epaꞌkakî."
41,1,26,"Oꞌmaꞌya warayoꞌ perenperenmaꞌpî. Aronne panpîꞌ tîwentaimepîtî yeꞌka pe, eepaꞌkaꞌpî mîîkîrî yapai."
41,1,27,"Mîrîrî pîꞌ tamîꞌnawîronkon esenumenkaꞌpî kureꞌne. Tîmurukun pe siꞌma toꞌ eseurîmaꞌpî. —Îꞌ taatoꞌpe see awanî mîrîrî? —taꞌpî toꞌya. —Aꞌkî, unetaꞌpîkon pepîn pîꞌ uyenupaiyaꞌnîkon mîrîrî. Paapa meruntîri ke oꞌmaꞌkon yaipontîiya moropai yuuku toꞌya —taꞌpî toꞌya."
41,1,28,Moropai pata kaisarî tamîꞌnawîronkon eseurîmaꞌpî Jesus yekare pîꞌ. Tamîꞌnawîrî Galiléia pata poro toꞌ eseurîmatoꞌ esetaꞌpî.
41,1,29," Jesus epaꞌkaꞌpî epereꞌnîtoꞌ yewîꞌ tapai moropai attîꞌpî Tiago, pokonpe Simão yewîꞌ ta. Itakon André yewîꞌ pe nîrî awanîꞌpî."
41,1,30,"Priꞌya pra Simão yawoꞌpî wanîꞌpî paran pîꞌ. Jesus erepansaꞌ pe, mîîkîrî priꞌyawon pepîn ekaremekîꞌpî toꞌya ipîꞌ. Iipia Jesus wîtîꞌpî. Itenya pîꞌ yapisîꞌpîiya. Moropai iꞌmîꞌsaꞌkaꞌpîiya. Eekomiꞌmakapîꞌpî moropai toꞌ yekkari ton koneka piaꞌtîꞌpîiya."
41,1,32," Koꞌmamîiya wei ewomî tanne, priꞌyawonkon pepîn enepîꞌpî toꞌya Jesus pia. Oꞌmaꞌkon eꞌtoꞌkon toꞌ yaꞌ enepîꞌpî toꞌya nîrî. Tamîꞌnawîronkon mororonkon epereꞌsaꞌ wanîꞌpî manaꞌta pia."
41,1,34,Moropai arinîkon priꞌyawonkon pepîn yepiꞌtîꞌpîiya. Tuꞌkan paran pîꞌ tîweꞌsanon yepiꞌtîꞌpîiya. Moropai tuꞌkankon oꞌmaꞌkon yenpaꞌkaꞌpîiya. Inkamoro oꞌmaꞌkonya Paapa narimaꞌpî pe Jesus wanî epuꞌtîꞌpî. Tîîse inkamoroya tekaremekî yuꞌse pra Jesus wanîꞌpî.
41,1,35,"Penane marî, pata erenmapî pra tîîse, Jesus eꞌmîꞌsaꞌkaꞌpî, moropai attîꞌpî wîttîkon tapai keren pona. Miarî eepîremaꞌpî."
41,1,36,"Tîweꞌmîꞌsaꞌkakon pe, Simão moropai yarakkîronkonya Jesus yuwaꞌpî."
41,1,37,Eporîꞌpî toꞌya moropai taꞌpî toꞌya ipîꞌ: —Ayuwa pîꞌ tamîꞌnawîronkon man.
41,1,38,"Taꞌpî Jesusya: —Tiaron pata pona wîtînpaiꞌnîkon, miarî nîrî itekare ekaremeꞌtoꞌpeuya. Mîrîrî kuꞌse yiꞌnî pîꞌ wai —taꞌpîiya. Moropai toꞌ wîtîꞌpî."
41,1,39,Galiléia poro Jesus wîtîꞌpî tamîꞌnawîrî. Toꞌ epereꞌtoꞌ yewîꞌ tapîꞌ itekare ekaremeꞌpîtîꞌpîiya moropai oꞌmaꞌkon yenpaꞌkapîtîꞌpîiya.
41,1,40," Moropai ereꞌ pokon warayoꞌ wîtîꞌpî Jesus pia, paran pokon, leprosia iteseꞌ. Aweꞌsekunkaꞌpî Jesus rawîrî. —Uyepiꞌtîpai awanî ya, Uyepotorî, uyepiꞌtîkî —taꞌpîiya Jesus pîꞌ."
41,1,41,"Jesusya eraꞌmaꞌpî tîꞌnokoꞌpî pe. Tenya tîrîꞌpîiya ipona. —Inna, ayepiꞌtîuya —taꞌpîiya ipîꞌ. Mîrîrî pe rî erekîꞌ pe pra eenaꞌpî. Eesepiꞌtîꞌpî."
41,1,43,"Meruntî ke Jesusya mîîkîrî panamaꞌpî. —Anîꞌ pîꞌ kîsekaremekîi —taꞌpîiya. —Atîkî teepîremasanon pia ayeraꞌmatoꞌpe toꞌya. Pena Moisés nurîꞌtîya taꞌpî: “Leprosia pokon esepiꞌtîsaꞌ ya, asakîꞌne mayayamîꞌ tîrîiya teepîremasanon pia, teesepiꞌtîsaꞌ yeꞌnen”, taꞌpîiya. Mîrîrî warantî itîîta, eesepiꞌtîsaꞌ yeꞌnen. Atîkî, kaꞌneꞌ panpîꞌ —taꞌpîiya."
41,1,45,"Tîîse mîîkîrî epaꞌkaꞌpî moropai tamîꞌnawîronkon pîꞌ ekaremekîꞌpîiya. Mîrîrî pata pai Jesus ewomî pra eenaꞌpî pemonkonyamîꞌ pata yaꞌ maasa pra arinîkon pemonkonyamîꞌ iipîꞌpî iipia. Poro po aakoꞌmamîꞌpî, tîîse tamîꞌnawîron pata yapai arinîkon wîtîꞌpî iipia."
41,2,1," Pata poro taasarî tîpo, Cafarnaum pona Jesus ennaꞌpoꞌpî tewîꞌ ta. Tewîꞌ ta awanî etaꞌpî tamîꞌnawîronkonya. Arinîkon eperepîꞌpî iipia. Toꞌ pataꞌseꞌ ton pra awanîꞌpî wîttî ta moropai manaꞌta po. Miarî Paapa maimu ekaremekî pîꞌ Jesus wanîꞌpî toꞌ pîꞌ."
41,2,3,Mîrîrî tanne pemonkonyamîꞌ erepamîꞌpî. Ekeꞌnepamîꞌpî warayoꞌ eneꞌsaꞌ toꞌya wanîꞌpî Jesus pia. Tamîꞌnawîrî itesaꞌ ekeꞌnepansaꞌ wanîꞌpî. Asakîrîronkon warayoꞌkonya mîîkîrî yarîꞌpî.
41,2,4,"Jesus pia mîîkîrî yarî toꞌya yentai awanîꞌpî. Mîrîrî yeꞌnen wîttî pona toꞌ enukuꞌpî. Maasa pra seꞌ kaisarî wîttî wanîꞌpî, inekaꞌta ton pra. Moropai yamîkaꞌpî toꞌya Jesus kaisarî. Moropai mîîkîrî priꞌyawon pepîn yenuꞌtîꞌpî toꞌya Jesus pia, mîrîrî aꞌta yai, tetteꞌ ta tîîse."
41,2,5,"Innape tîkupî toꞌya epuꞌtîꞌpî Jesusya. Mîrîrî yeꞌnen taꞌpîiya ekeꞌnan pîꞌ:—Mooyi, imakuiꞌpî ankupîꞌpî rona pîꞌ wai —taꞌpîiya."
41,2,6,"Moisés nurîꞌtîya yenupantoꞌ pîꞌ yenupanenan ereutasaꞌ wanîꞌpî moro. Jesus maimu pîꞌ toꞌ esenumenkaꞌpî tîîwarîrîꞌnîkon. —Îꞌ ton pe mîîkîrî eseurîma mîrîrî warantî? Anîꞌya imakuiꞌpî pe warayoꞌ eꞌtoꞌ moꞌka pepîn, Paapa pe pra siꞌma, tîîse Paapaya neken imoꞌka. Mîrîrî yeꞌnen Paapa pe aweꞌkuꞌsaꞌ mîrîrî —kaiꞌma toꞌ esenumenkaꞌpî."
41,2,8,"Mîrîrî warantî toꞌ esenumenka tîpîꞌ epuꞌtîꞌpî Jesusya. Mîrîrî yeꞌnen toꞌ pîꞌ taꞌpîiya: —Îꞌ ton pe mîrîrî warantî eesenumenkakon mîrîrî ayewankon yaꞌ? 9,10 Imakuiꞌpî ankupîꞌpî rona pîꞌ wai taa pîꞌ wai mîserî priꞌyawon pepîn pîꞌ. Tîîse innape ikuꞌsauꞌya epuꞌtîyaꞌnîkon eserîke pra awanî. Mîrîrî yeꞌnen Uurîya, pemonkon pe kaꞌ poi iipîꞌpîya aneraꞌmakon ton kupî sîrîrî. Meruntî ke wai imakuiꞌpî ronatoꞌpeuya —taꞌpî Jesusya. —Seruꞌ pe pra eseurîma epuꞌtîkonpa, mîîkîrî priꞌyawon pepîn yepiꞌtîuya. Iꞌmîꞌsaꞌkauya, tetteꞌ yanmakoꞌmatoꞌpeiya aasatoꞌpe —taꞌpî Jesusya.?"
41,2,11,Moropai Jesusya priꞌyawon pepîn yeurîmaꞌpî: —Eꞌmîꞌsaꞌkakî. Ayetteꞌ yanmakoꞌmakî. Ayewîꞌ ta ennaꞌpokî —taꞌpîiya.
41,2,12,"Moropai aweꞌmîꞌsaꞌkaꞌpî. Kaꞌneꞌ pe tetteꞌ yanmakoꞌmaꞌpîiya moropai tamîꞌnawîronkonya teraꞌma tanne, eepaꞌkaꞌpî. Mîrîrî pîꞌ tamîꞌnawîronkon esenumenkaꞌpî kureꞌne. —Morî puꞌkuru, Paapa —taꞌpî toꞌya. —Mîrîrî yeꞌka eraꞌmanenan pepîn anna —taꞌpî toꞌya."
41,2,13, Mîrîrî tîpo Jesus epaꞌkaꞌpî mîrîrî cidaderî yapai. Moropai attîꞌpî inîꞌrî Galiléia kuꞌpî kaꞌ. Miarî arinîkon pemonkonyamîꞌ wîtîꞌpî iipia. Moropai inkamoro yenupa piaꞌtîꞌpîiya.
41,2,14,"Taasarî yeꞌka pe Alfeu munmu eporîꞌpîiya, iteseꞌ Levi. Tîniru yapiꞌnen pe awanîꞌpî. Teesenyakaꞌmatoꞌ pataꞌseꞌ yaꞌ eereutasaꞌ wanîꞌpî. —Aase upîkîrî, ayenupatoꞌpeuya —taꞌpî Jesusya ipîꞌ.Moropai attîꞌpî Jesus pîkîrî."
41,2,15,"Mîrîrî tîpo Levi yewîꞌ ta Jesus entamoꞌka tanne, arinîkon imposto ton tîniru yapiꞌnenan entamoꞌkaꞌpî ipokonpe moropai tînenupaꞌsan pokonpe. Imakuiꞌsan pemonkonyamîꞌ entamoꞌkaꞌpî nîrî toꞌ pokonpe. Arinîke toꞌ wanîꞌpî Jesus pîkîrî itîꞌsan."
41,2,16,"Moisés nurîꞌtîya yenupantoꞌ pîꞌ yenupanenan moropai fariseuyamîꞌ wanîꞌpî moro. Inkamoroya Jesus eraꞌmaꞌpî. Imakuiꞌsan pemonkonyamîꞌ moropai imposto yapiꞌnenan pokonpe awentamoꞌka eraꞌmaꞌpî toꞌya. Mîrîrî pîꞌ taꞌpî toꞌya Jesus nenupaꞌsan pîꞌ: —Îꞌ ton pe mîîkîrî entamoꞌka imposto yapiꞌnenan pokonpe, imakuiꞌsan pokonpe? ˻Morîkon pemonkonyamîꞌ anna warainîkon entamoꞌka pepîn imakuiꞌsan pokonpe. Imakuiꞌpî kupîiya mîrîrî˼ —taꞌpî toꞌya."
41,2,17,"Mîrîrî taa toꞌya etaꞌpî Jesusya. Moropai taꞌpîiya toꞌ pîꞌ: —Priꞌya puꞌkuru eꞌnî ya, uyepiꞌtînenkon ton pemonkon yuwa pepîn. Tîîse priꞌya pra eꞌnî ya, uyepiꞌtînenkon ton pemonkon yuwa eꞌpainon. Mîrîrî warantî morî pe tîweꞌkuꞌsanon pemonkonyamîꞌ yannoi uuiꞌsaꞌ pra wai. Tîîse imakuiꞌpî pe tîweꞌkuꞌsanon pemonkonyamîꞌ yannoi iipîꞌpî uurî. ˻Imakuiꞌpî pe tîwanîkon epuꞌtî tîuyaꞌnîkon yeꞌnen, tîpîikaꞌtîtoꞌkon ton yuꞌse toꞌ wanî˼ —taꞌpî Jesusya."
41,2,18," Judeuyamîꞌ yeseru yairî Paapa yapurî yeꞌka pe, taꞌreꞌkon tonpai pra Batista pemonkonoyamîꞌ wanîꞌpî. Tiaronkon wîtîꞌpî Jesus pia moropai taꞌpî toꞌya ipîꞌ: —Taꞌreꞌkon tonpai pra pemonkonoyamîꞌ man, fariseuyamîꞌ man nîrî mîrîrî warantî. Tîîse apemonkonoyamîꞌ wanî inkamoro warantî pra. Îꞌ waniꞌ awanî yeꞌnen uyeserukon yairî pra toꞌ wanî mîrîrî? —taꞌpî toꞌya."
41,2,19,"Taꞌpî Jesusya toꞌ pîꞌ: —Tînetaꞌsan pokonpe tîweꞌmarimasen wanî tanne, taꞌreꞌkon tonpai pra inetaꞌsan wanî pepîn. Toꞌ pokonpe tîweꞌmarimasen koꞌmamî pîkîrî taꞌreꞌkon tonpai pra toꞌ wanî pepîn. Toꞌ entamoꞌka, moropai toꞌ atausinpa. Uurî wanî tîweꞌmarimasen warantî, moropai unenupaꞌsan wanî inetaꞌsan warantî. Maasa umoꞌka tiaronkonya kupî sîrîrî unenupaꞌsan piapai. Mîrîrî yai unenupaꞌsanya taꞌreꞌkon yonpa pepîn teesewankonoꞌmakon yeꞌnen —taꞌpîiya."
41,2,21,"—Ipoiꞌpî uponkon rumentannîꞌpî pepîn eꞌpainon kamisa amenan ke. Irumentanîꞌpî ya, irumentanîꞌtoꞌ emoꞌka ipoi. Amenan emoꞌka ipoiꞌpî poi moropai inîꞌ panpîꞌ aweꞌkaraka. Moropai amenan woꞌ, maiꞌ pe teenasen tîrî pepîn eꞌpainon penaroꞌ itenseꞌ yaꞌ, cabra piꞌpî konekasaꞌ penaroꞌ yaꞌ —taꞌpîiya. —Maasa pra woꞌ, maiꞌ pe teenasen yannîpî, moropai awannîꞌsaꞌ pe penaroꞌ cabra piꞌpî karakaiya, moropai woꞌ etiꞌkamo. Mîrîrî epuꞌtîꞌnîkon yeꞌnen, amenan woꞌ tîrî amenan itenseꞌ yaꞌ —taꞌpî Jesusya. ˻Mîrîrî taꞌpîiya amenan esenupantoꞌ pîꞌ tenupaiyaꞌnîkon epuꞌtoꞌpe toꞌya.˼"
41,2,23," Mîrîrî tîpo erîꞌkaꞌnîtoꞌ weiyu yai, Jesus asarîꞌpî trigo yeꞌkanaꞌ pîꞌ. Tuutîkon yeꞌka pe inenupaꞌsanya trigo pikkaꞌpî."
41,2,24,"Mîrîrî kupî toꞌya eraꞌmaꞌpî fariseuyamîꞌya. —Aꞌkî, toꞌ esenyakaꞌma mîrîrî erîꞌkaꞌnîtoꞌ weiyu yai. Trigo pikka pîꞌ toꞌ man, erîꞌkaꞌnîtoꞌ weiyu yai. Moisés nurîꞌtîya uyenupaꞌpîkon yawîrî pra toꞌ wanî yeꞌnen, yairî pra toꞌ wanî mîrîrî —taꞌpî toꞌya."
41,2,25,"25,26 Moropai taꞌpî Jesusya toꞌ pîꞌ: —Pena Judeuyamîꞌ yepotorî rîꞌpî Davi nurîꞌtî wanîꞌpî îꞌ ton pra. Emiꞌne awanîꞌpî tîpokonpankon pokonpe. Abiatar wanîꞌpî teepîremasanon yepotorî pe mîrîrî yai. Paapa maimu pe aweꞌmenukasaꞌ mîrîrî, toꞌ nîkupîꞌpî. Paapa yewîꞌ ta Davi ewomîꞌpî. ˻Moro awanîꞌpî trigo puusaꞌ teepîremasanon nîtîrîꞌpî Paapa pia. Paapaya taasaꞌ wanîꞌpî mîrîrî tîîtoꞌpe toꞌya moropai aakoꞌmamî tîpo, yaꞌtoꞌpe toꞌya. Tîîse teepîremasanonya neken yaku taasaꞌ Paapaya wanîꞌpî.˼ Tîîse emiꞌne tîwanî yeꞌnen, Daviya yakuꞌpî moropai itîrîꞌpîiya nîrî tîpokonpankon pia. ˻Tîîse mîrîrî pîꞌ Paapa ekoreꞌma pra awanîꞌpî.˼ Series, "
41,2,27,"Pemonkonyamîꞌ konekaꞌpî Paapaya eꞌmaiꞌ pe. Mîrîrî tîpo erîꞌkaꞌnîtoꞌ weiyu ekaremekîꞌpîiya pemonkonyamîꞌ ton pe toꞌ pîikaꞌtîpa kaiꞌma. Pemonkonyamîꞌ konekaiya pra awanîꞌpî erîꞌkaꞌnîtoꞌ weiyu yeseru pîꞌ toꞌ esekatonkatoꞌpe. Moropai uurî, kaꞌ poi iipîꞌpî, uurî wanî erîꞌkaꞌnîtoꞌ weiyu yai tamîꞌnawîronkon nîkupî ton ekaremeꞌnen pe —taꞌpî Jesusya."
41,3,1, Inîꞌrî Jesus ewomîꞌpî epereꞌnîtoꞌ yewîꞌ ta. Moro awanîꞌpî warayoꞌ apîtaꞌpî itenya.
41,3,2,"Tiaronkon esenumenkaꞌpî Jesus pîꞌ. Erîꞌkaꞌnîtoꞌ weiyu yai mîîkîrî yepiꞌtî Jesusya anepuꞌpai toꞌ wanîꞌpî, imakuiꞌpî konekaiya taakonpa kaiꞌma."
41,3,3,—Asiꞌkî uupia —taꞌpî Jesusya apîtaꞌpî itenya pîꞌ. —Eꞌmîꞌsaꞌkakî tamîꞌnawîronkonya ayeraꞌmatoꞌpe.
41,3,4,"Tamîꞌnawîronkon ekaranmapoꞌpî Jesusya: —Moisés nurîꞌtîya yenupantoꞌ yawîrî, îꞌ kupîuya eꞌpainon erîꞌkaꞌnîtoꞌ weiyu yai? Morî kupîuya ya, morî pe awanî? Imakuiꞌpî kupîuya ya, morî pe awanî? Anîꞌ pîikaꞌtîuya ya aasaꞌmanta namai, morî pe awanî? Anîꞌ rî wîuya ya, morî pe awanî? Oꞌnon yeꞌka pe eporî pîꞌ naatî? Kaꞌtî upîꞌ —taꞌpîiya.Tîîse moo toꞌ wanîꞌpî, yuuku toꞌya pra."
41,3,5,"Teekoreꞌmasaꞌ yeꞌka pe, Jesus esenumenkaꞌpî tamîꞌnawîronkon pîꞌ. Eekoreꞌmaꞌpî maasa pra mîrîrî priꞌyawon pepîn saꞌnama toꞌya pra awanî yeꞌnen. —Ayenya kainunkî —taꞌpîiya apîtaꞌpî itenya pîꞌ. Tenya kainumîꞌpî warayoꞌya moropai eesepiꞌtîsaꞌ wanîꞌpî."
41,3,6,"Mîrîrî tîpo fariseuyamîꞌ epaꞌkaꞌpî epereꞌnîtoꞌ yewîꞌ tapai. Moropai Herodes pemonkonoyamîꞌ pokonpe toꞌ eseurîmaꞌpî Jesus pîꞌ, iwîkonpa kaiꞌma."
41,3,7,"Tiaronkon Priꞌyawonkon Pepîn Yepiꞌtî JesusyaMoropai Jesus wîtîꞌpî tîpemonkonoyamîꞌ pokonpe ikuꞌpî ena pona. Arinîkon Galiléia ponkon wîtîꞌpî nîrî. Moropai Judéia ponkon, Jerusalém ponkon, Iduméia ponkon, Jordão ratai ponkon, Tiro moropai Sidom poro tîîkoꞌmansenon wîtîꞌpî arinîke Jesus wenairî. Priꞌyawonkon pepîn yepiꞌtîpîtîꞌpîiya yekare etasaꞌ tîuyaꞌnîkon yeꞌnen toꞌ wîtîꞌpî."
41,3,9,"9,10 Arinîkon priꞌyawonkon pepîn yepiꞌtîsaiꞌya wanîꞌpî. Tamîꞌnawîronkon priꞌyawonkon pepînya iwoimaꞌtîꞌpî kîrîppe yapîkonpa, teesepiꞌtîkonpa kaiꞌma. Mîrîrî yeꞌnen Jesusya taꞌpî tînenupaꞌsan pîꞌ: —Kanau eneꞌtî, yaꞌ enuꞌtoꞌpe. Pemonkonyamîꞌya uwoimaꞌtî pîꞌ man kîrîppe. Arinîke toꞌ man —taꞌpîiya. Series, "
41,3,11,"Moropai imariwaꞌkaꞌpankon moropai maawariyamîꞌ poitîrîtononya Jesus eraꞌmasaꞌ tîuyaꞌnîkon yeꞌnen, toꞌ esenunpîtîꞌpî iipia, tentaiꞌnîkon Jesus wanî epuꞌtî tîuyaꞌnîkon yeꞌnen. Aronne panpîꞌ taapîtîꞌpî toꞌya: —Amîrî Paapa munmu —taꞌpî toꞌya."
41,3,12,Moropai Jesusya toꞌ yaipontîꞌpî. —Uurî kîsekaremeꞌtî —taꞌpîiya toꞌ pîꞌ.
41,3,13, Moropai Jesus epaꞌkaꞌpî wîꞌ kîrîkon koreꞌta pîꞌ. Ituꞌse tîweꞌtoꞌkon pemonkonyamîꞌ yanno meꞌpoꞌpîiya. Moropai iipia toꞌ wîtîꞌpî.
41,3,14,"Moropai asakîꞌne puꞌ pona tîîmoꞌtai pemonkonyamîꞌ moꞌkaꞌpîiya tarakkîrî toꞌ eꞌtoꞌpe toꞌ yenupapa kaiꞌma, toꞌ yarimapa kaiꞌma itekare ekaremeꞌse. Toꞌ meruntîri ton tîrîꞌpîiya, imariwaꞌyamîꞌ moropai maawariyamîꞌ yarimatoꞌpe toꞌya pemonkonyamîꞌ piapai."
41,3,16,"Simão moꞌkaꞌpî Jesusya moropai eseꞌtîꞌpîiya Pedro pe. Tiago, Zebedeu munmu, moꞌkaꞌpîiya takon yarakkîrî. Inkamoro eseꞌtîꞌpîiya Boanerges pe. Waraꞌnapi warainokon taatoꞌ mîrîrî Boanerges."
41,3,18,"André, Filipe, Bartolomeu, Mateus, Tomé, Alfeu munmu iteseꞌ Tiago, Tadeu, moropai Simão teepîsen Zelote taatoꞌ, inkamoro moꞌkaꞌpîiya tamîꞌnawîrî. Moropai Iscariotes moꞌkaꞌpîiya nîrî. Manniꞌ Jesus yapisîton iteyatonon pia itîrîpa. ˻Moropai mîrîrî tîpo, Jesus emikkuꞌpî tewîꞌ ta.˼"
41,3,20,"  Mîrîrî warantî inkamoro moꞌkaꞌpîiya tînaipontîkon ton pe. Moropai inîꞌrî arinîkon pemonkonyamîꞌ eperepîꞌpî Jesus pia. Toꞌ pîꞌ Jesus esenyakaꞌmaꞌpî, toꞌ yenupa pîꞌ. Mîrîrî yeꞌnen Jesus moropai inenupaꞌsan entamoꞌka yentai awanîꞌpî."
41,3,21,"Mîrîrî yekare eta tîuyaꞌnîkon pe, Jesus yonpayamîꞌya taꞌpî:—Ayawîꞌ pe eena tuꞌkasaꞌ man. Aꞌkî, awentamoꞌka pra awanî eraꞌmatî —taꞌpî toꞌya. Eraꞌmai toꞌ wîtîꞌpî."
41,3,22,"Moropai Moisés nurîꞌtîya yenupantoꞌ pîꞌ yenupatonkon Jerusalém poi iipîꞌsan eseurîmaꞌpî. —Maawariyamîꞌ yepotorî poitîrî pe Jesus wanî mîrîrî, Belzebu poitîrî pe. Makui mîîkîrî Belzebu Maawariyamîꞌ yepotorî meruntîri ke maawariyamîꞌ yaipontîiya mîrîrî, Makui meruntîri ke —taꞌpî toꞌya."
41,3,23,"Moropai Jesusya toꞌ yannoꞌpî tîîpia. Morî panton ke toꞌ yenupaꞌpîiya.—Makuiya maawariyamîꞌ yarima pepîn pemonkonyamîꞌ piapai, imaimu pe imakuiꞌpî kupî toꞌya mîîtoꞌpe. Tiwinan pata yaꞌ tîîkoꞌmansenon esiyuꞌpîtî ya, toꞌ koꞌmamî pepîn. Toꞌ epantaka. Moropai tiwinan wîttî ta tîîkoꞌmansenon esiyuꞌpîtî ya, toꞌ koꞌmamî pepîn. Toꞌ epantaka. Mîrîrî warantî Makuiya tîpoitîrîtonon yarima ya pemonkonyamîꞌ yapai, tîîwarîrî eesiyuꞌpîtî eꞌpainon moropai aakoꞌmamî pepîn, aweꞌtîꞌka eꞌpainon."
41,3,27,"Tîîse meruntî yewîꞌ ta ewonpai amaꞌyeꞌ wanî ya itemanne yamaꞌrunpai, eꞌmaiꞌ pe meruntî ke tîweꞌsen yaironpîtîiya kapuya ke. Mîrîrî tîpo yamaꞌrunpaiya eꞌpainon. ˻Makui yentainon nekenya maawariyamîꞌ yarima.˼"
41,3,28,"Tamîꞌnawîron imakuiꞌpî pemonkonyamîꞌ nîkupîꞌpî moropai imakuiꞌpî pe toꞌ eseurîmaꞌpî Paapa winîkîi kupî Paapaya tîîwanmîra. Tîîse Morî Yekaton Wannî pîꞌ imakuiꞌpî pe teeseurîmasen wanî ya, inkupîꞌpî kupî Paapaya pepîn tîîwanmîra. Ipatîkarî imakuiꞌpî pe awanî Paapa pîꞌ —taꞌpî Jesusya. Mîrîrî taꞌpî Jesusya, yairî pra tîpîꞌ toꞌ eseurîma yeꞌnen. Makuiya ikuꞌsaꞌ meruntî ke maawariyamîꞌ yarimatoꞌpeiya, imariwaꞌ yarimatoꞌpeiya, taasaꞌ toꞌya wanîꞌpî ipîꞌ. Morî Yekaton Wannîya ikupîꞌpî meruntî ke, tîîse mîrîrî kupî toꞌya pra awanîꞌpî innape."
41,3,31," Mîrîrî tîpo Jesus yan moropai itaꞌmiꞌsan erepamîꞌpî. Poro po siꞌma yanno meꞌpoꞌpî toꞌya. Arinîkon pemonkonyamîꞌ ereutasaꞌ wanîꞌpî iipia. —Aꞌkî, asan moropai ayaꞌmiꞌsan man poro po. Ayanno pîꞌ toꞌ man —taꞌpî toꞌya ipîꞌ."
41,3,33,"Mîrîrî pîꞌ, taꞌpî Jesusya: —Îꞌ yeꞌka kin pemonkonyamîꞌ pîꞌ, maamaꞌ moropai mooyi tauya? Tîîpia ereutaꞌsan pîꞌ eesenumenkaꞌpî. —Tiaronkon tarî toꞌ man. Inkamoro pîꞌ maamaꞌ moropai mooyi tauya eꞌpainon. Maasa pra ituꞌse Paapa eꞌtoꞌ kuꞌnen wanî ya, uyonpa pe awanî. Mîîkîrî pîꞌ, mooyi moropai maꞌnon moropai maamaꞌ tauya eꞌpainon —taꞌpî Jesusya.?"
41,4,1," Tiaron pensa inîꞌrî Jesusya pemonkonyamîꞌ yenupaꞌpî. Ikuꞌpî ena po arinîkon pemonkonyamîꞌ eperepîꞌpî iipia. Arinîke toꞌ wanî yeꞌnen, Jesus asaraꞌtîꞌpî tuna katawon kanau yaꞌ moropai eereutaꞌpî. Pemonkonyamîꞌ wanîꞌpî aꞌmun po, tamîꞌnawîrî."
41,4,2,Inkamoro yenupaꞌpîiya morî panton ekaremekî yeꞌka pe. Taꞌpîiya toꞌ pîꞌ:
41,4,3,"—Aꞌkî, warayoꞌ wîtîꞌpî tînmîri pînse."
41,4,4,Tînmîri yaꞌ tînpîmî pîmîꞌpîiya isorokaiꞌma. Mîrîrî inpîmî yonpa enaꞌpî eꞌma ta. Toronyamîꞌ iipîꞌpî moropai yennoꞌmaꞌpî toꞌya.
41,4,5,"Moro nîrî inmîri yaꞌ, tîꞌ parappa pon non mararon pona, tiaron inpîmî yonpa enaꞌpî. Mararî non wanîꞌpî. Mîrîrî yeꞌnen kaꞌneꞌ pe aaroꞌtaꞌpî. Tîîse wei aꞌnasaꞌ pe awaꞌpiꞌtaꞌpî. Kureꞌne ikara wîtîtoꞌ ton pra awanîꞌpî. Mîrîrî yeꞌnen awaꞌpiꞌtaꞌpî."
41,4,7,Moropai tiaron inpîmî yonpa enaꞌpî mîꞌnî ta. Mîrîrî koreꞌta aaroꞌtaꞌpî. Tîîse mîꞌnî yeꞌya itarumaꞌtîꞌpî. Mîrîrî yeꞌnen eepeta pra awanîꞌpî.
41,4,8,"Moropai tiaron inpîmî yonpa enaꞌpî morî non pona. Mîrîrî aroꞌtaꞌpî, kureꞌne eenaꞌpî, moropai eepetaꞌpî. Tiaron epetaꞌpî, tîîse mararî iteperu wanîꞌpî. Tiaron epetaꞌpî moropai tuꞌke panpîꞌ iteperu wanîꞌpî. Tiaron epetaꞌpî mararî pra, tuꞌke iteperu wanîꞌpî —taꞌpîiya."
41,4,9,"Moropai taꞌpî Jesusya toꞌ pîꞌ: —Anepuꞌpainon wanî ya, etakî —taꞌpîiya."
41,4,10, Mîrîrî tîpo pemonkonyamîꞌ wîtîꞌpî. Tîîse asakîꞌne puꞌ pona tîîmoꞌtaiꞌnîkon Jesus nenupaꞌsan eꞌnîmîꞌpî. Tiaronkon eꞌnîmîꞌpî toꞌ pokonpe. Mîrîrî yai inkamoroya Jesus ekaranmapoꞌpî. —Îꞌ taa yuꞌse awanî sîrîrî morî panton ke anna pîꞌ? —taꞌpî toꞌya.
41,4,11,"—Ekaremekîuya apîꞌnîkon —taꞌpî Jesusya. —Tiaronkon nepuꞌtî pepîn epuꞌtîyaꞌnîkon kupî sîrîrî. Îꞌ kaiꞌma tamîꞌnawîronkon esaꞌ pe Paapa iipî kupî sîrîrî ekaremekîuya sîrîrî. Tiaronkonya epuꞌtî pepîn, tepotorîkon pe Paapa kupî toꞌya pra awanî yeꞌnen. Unekaremekî eta toꞌya panton pe, tîîse epuꞌtî toꞌya pepîn. Mîrîrî pîꞌ Paapa maimu ekaremeꞌnen nurîꞌtî eseurîmaꞌpî pena. Isaíasya taꞌpî:“Eta toꞌya moropai eraꞌma toꞌya,tîîse îꞌ pe awanî epuꞌtî toꞌya pepîn.Mîrîrî yeꞌnen imakuiꞌpî winîpai toꞌ eraꞌtî pepîn.Imakuiꞌpî toꞌ nîkupîꞌpî kupî Paapaya pepîn tîîwanmîra,”taꞌpî nurîꞌtîya."
41,4,13,"Unekaremekîꞌpî tînmîri pînnen pantoni epuꞌtîyaꞌnîkon pra awanî ya, tiaron unekaremekî epuꞌtîyaꞌnîkon eserîke pra awanî nîrî —taꞌpî Jesusya."
41,4,14,"—Ipapoiꞌma tînmîri pînnen warayoꞌ warantî, ekaremeꞌnenya itekare ekaremekî pata kaisarî."
41,4,15,"Eꞌma ta enaꞌsan warantî tiaronkon wanî. Itekare eta toꞌya, tîîse kaꞌneꞌ pe Makui wîtî moropai itekare, toꞌ netaꞌpî moꞌkaiya, inîꞌrî toꞌ enpenata namai ipîꞌ."
41,4,16,"Moropai tîꞌ pon non pona enaꞌsan warantî tiaronkon wanî. Itekare eta tîuyaꞌnîkon pe yapisî toꞌya. Mararî pra toꞌ atausinpa. Tîîse saꞌme yapisî toꞌya pra awanî tewankon yaꞌ. Mîrîrî yeꞌnen mararî rî toꞌ koꞌmamî mîrîrî. Itekare wenai toꞌ eꞌtarumaꞌtîsaꞌ ya, kaꞌneꞌ pe irumaka toꞌya. Tiaronkonya toꞌ tarumaꞌtîsaꞌ ya, itekare rumaka toꞌya."
41,4,18,"Mîꞌnî yeꞌka koreꞌta enaꞌsan warantî tiaronkon wanî. Itekare eta toꞌya, tîîse toꞌ yewan wanî sîrîrî pata po tînkonekakon pîꞌ puꞌkuru. Moropai kureꞌne puꞌkuru temannekon yapurî toꞌya. Moropai inîꞌ panpîꞌ temannekon ton yuꞌse toꞌ wanî. Mîrîrî yeꞌkaya itekare tarumaꞌtî. Moropai mîrîrî wenai eepeta pepîn."
41,4,20,"Moropai yanunsaꞌ non pona enaꞌsan warantî tiaronkon wanî. Itekare eta toꞌya moropai yapisî toꞌya. Mararî tiaron inpîmî yonpa epetaꞌpî warantî, tiaronkonya Paapa maimu kupî, tîîse mararî. Tuꞌke panpîꞌ tiaron epetaꞌpî warantî, tiaronkonya Paapa maimu kupî kureꞌne panpîꞌ. Mararî pra tiaron epetaꞌpî warantî, tiaronkonya Paapa maimu kupî mararî pra —taꞌpî Jesusya."
41,4,21,"Tiaron morî panton ekaremekîꞌpî Jesusya: —Uweiyukon enepî pepîn wariꞌsaꞌ yoꞌkoi itîîtoꞌpe —taꞌpîiya. —Itîrî pepîn nîrî weꞌnannîtoꞌ yaponseꞌ yoꞌkoi, tîîse enepî itaponseꞌ pona itîîtoꞌpe."
41,4,22,"Sîrîrî îꞌ rî esenonsaꞌ ya, mîrîrî eseraꞌma tiaron pensa. Mîrîrî warantî morî panton unekaremekî epuꞌtî tiaronkonya pepîn sîrîrî. Tîîse tiaron pensa epuꞌtî toꞌya. Anepuꞌpai awanîkon ya, moo siꞌma etatî —taꞌpî Jesusya."
41,4,24,"—Morî pe etatî —taꞌpîiya toꞌ pîꞌ. —Etayaꞌnîkon kaisarî inîꞌ panpîꞌ Paapa maimu epuꞌtîyaꞌnîkon. Moropai etanenanya inîꞌ panpîꞌ epuꞌtî. Umaimu anepuꞌpainon wanî ya, Paapaya itîrî inîꞌ panpîꞌ epuꞌtoꞌpeiya. Tîîse anepuꞌpainon pepîn wanî ya, epuꞌtîiya pepîn. Maasa pra tînetaꞌpî kupîiya tîîwanmîra."
41,4,26,"Unpîmîkon Ton Yenaꞌpî Pîꞌ Jesus EseurîmaInîꞌrî morî panton ekaremekîꞌpî Jesusya. Îꞌ kaiꞌma awanî pe man tamîꞌnawîronkon esaꞌ pe Paapa iipî ya epuꞌtoꞌpe toꞌya. See warantî taꞌpîiya: —Warayoꞌya tekkari yenaꞌpî pîmîꞌpî ipapoiꞌma kawai yenaꞌpî pîmî warantî. Moropai eemikkuꞌpî tewîꞌ ta. Teseru ta ewaron yaꞌ iweꞌnapîtîꞌpî moropai wei epaꞌka tanne, aapakapîtîꞌpî. Mîrîrî tanne, inpîmîꞌpî aroꞌta moropai aarenta. Tîîwarîrî aaroꞌtaꞌpî non yapai, aaretaꞌpî. Moropai aarentaꞌpî. Moropai eepetaꞌpî. Mîrîrî tîpo yaꞌtîꞌpîiya yaꞌtîtoꞌ weiyu eseposaꞌ yeꞌnen. Tîîse îꞌ waniꞌ awanî yeꞌnen tînpîmîꞌpî aroꞌta epuꞌtîiya pra awanîꞌpî. Îꞌ waniꞌ awanî yeꞌnen eepeta epuꞌtîiya pra awanî. ˻Mîrîrî warantî tiaronkonya Paapa yapisî tepotorîkon pe, itekare eta tîuyaꞌnîkon yeꞌnen. Tîîse oꞌnon yeꞌka pe Paapa esenyakaꞌma epuꞌtî toꞌya pepîn,˼ —taꞌpî Jesusya."
41,4,30," —Tiaron morî panton ekaremekîuya sîrîrî, îꞌ kaiꞌma awanî pe man tamîꞌnawîronkon esaꞌ pe Paapa iipî ya epuꞌtîkonpa —taꞌpî Jesusya. —See warantî arinîkon pemonkonyamîꞌ yepotorî pe Paapa wanî pe man —taꞌpîiya. —Mostarda yeꞌ taꞌsen yare enaꞌpî wanî tamîꞌnawîron enaꞌpî maꞌre simonkokon pe itenaꞌpî. Tîîse mîrîrî enaꞌpî pînsaꞌ, moropai aarenta, moropai kureꞌne eena tamîꞌnawîron parîꞌ yentai. Mararî pra aapantatapîtî. Toronyamîꞌya taponseꞌkon ton koneka iporo iꞌnîꞌ ya. Eꞌmaiꞌ pe siꞌmîrikkî pe itenaꞌpî wanîꞌpî, tîîse maasa kureꞌne iteꞌ enaꞌpî. Mîrîrî warantî mararonkonya Paapa yapisîꞌpî sîrîrî tepotorîkon pe. Tîîse maasa arinîkonya yapisî kupî sîrîrî —taꞌpî Jesusya."
41,4,33,Mîrîrî warantî morî panton ke itekare ekaremekîꞌpîiya toꞌ pîꞌ. Ekaremekîꞌpîiya epuꞌtî toꞌya kaisarî.
41,4,34,"Panton pe pra toꞌ yeurîmaiya pra awanîꞌpî. Tîîse tîpemonkonoyamîꞌ yarakkîrî neken tîwanî yai, tînekaremekîꞌpî ekaremeꞌ tuꞌkaꞌpîiya toꞌ pîꞌ."
41,4,35," Mîrîrî koꞌmamîiya yai, taꞌpîiya tîpemonkonoyamîꞌ pîꞌ: —Iyarîꞌnîkon. Kuruꞌnîꞌnîkon —taꞌpîiya."
41,4,36,Aasîrî kanau yaꞌ awanîꞌpî. Tamîꞌnawîronkon nîmîꞌpî toꞌya moropai Jesus yarîꞌpî inenupaꞌsanya. Moropai tiaronkon wîtîꞌpî tîkanaukon yaꞌ ipîkîrî.
41,4,37,"Mîrîrî ikuꞌpî nuurukkutî toꞌya tanne, kureꞌnan aꞌsitun iipîꞌpî tiwinarî. Sipa sipa pe tuna wanîꞌpî. Tuna ewomîꞌpî kanau ya. Kanau yannîpî yonpaꞌpî tunaya. Mîrîrî tanne, Jesus weꞌnasaꞌ wanîꞌpî kanau maikko yaꞌ. Tîꞌmî yeꞌpî yaꞌsantîsaiꞌya wanîꞌpî. Moropai mîîkîrî yenpakaꞌpî toꞌya: —Apakakî —taꞌpî toꞌya. —Îꞌ ton pe saꞌmantan tanne, awetun mîrîrî îꞌ kupîya pra? Apakakî."
41,4,39,Mîrîrîya Jesus pakaꞌpî moropai aꞌsitun tîꞌnapannîpîꞌpîiya tîmeruntîri ke. Aꞌsitun pîꞌ taꞌpîiya: —Tîꞌnapankî. Tuna pîꞌ taꞌpîiya: —Tîꞌnapankî. Tuna nîrî tîꞌnapannîpîꞌpîiya tîmeruntîri ke. Seꞌ kaisarî tuna eenaꞌpî.
41,4,40,"Mîrîrî tîpo taꞌpîiya toꞌ pîꞌ: —Îꞌ ton pe eesiꞌnîꞌpîtîkon? Innape ukupîyaꞌnîkon pra awanîkon mîrîrî, aapiaꞌnîkon puꞌkuru wanî tanne —taꞌpîiya."
41,4,41,Mîrîrî mararî pra toꞌ esenumenkaꞌpî ipîꞌ. Tîmurukun pe siꞌma toꞌ eseurîmaꞌpî ipîꞌ: —Îꞌ yeꞌka Mîîkîrî pemonkon? Aꞌsitun tîꞌnapannîꞌnen tîmeruntîri ke moropai tuna tîꞌnapannîꞌnen nîrî tîmeruntîri ke. Oꞌnon yeꞌka pe renamo awanî? —taꞌpî toꞌya.
41,5,1," Toꞌ erepamîꞌpî ikuꞌpî ratai pona. Gerasenoyamîꞌ pata pona toꞌ erepamîꞌpî. Kanau yapai Jesus eseuꞌka pe, uuruwai koreꞌtapai warayoꞌ iipîꞌpî iipia. Oꞌmaꞌ ewonsaꞌ wanîꞌpî mîîkîrî warayoꞌ yaꞌ. Uuruwai koreꞌta tîîkoꞌmansen pe mîîkîrî wanîꞌpî, tîꞌ ta, eꞌpîyamîꞌ koreꞌta tîîkoꞌmansen. Tuꞌke iteꞌka yewaꞌtîpîtîꞌpî toꞌya saꞌman ferro ke itenya pîꞌ moropai iꞌpu pîꞌ. Tîîse yewaꞌtî toꞌya kaisarî tewaꞌtîtoꞌ yaꞌtîpîtîꞌpîiya tiwinarî. Anîꞌya yewaꞌtî yentai awanîꞌpî."
41,5,5,Awentaimepîtîꞌpî ewaron kaisarî moropai wei kaisarî uuruwai koreꞌta siꞌma. Aakoꞌmantoꞌpe rî awanîꞌpî. Aweꞌpaꞌtîpîtîꞌpî nîrî tîꞌ ke.
41,5,6,"Aminke siꞌma Jesus eraꞌma tîuya pe, eekaꞌtumîꞌpî iipia moropai aweꞌsekunkaꞌpî irawîrî. Tamîꞌnawîronkon yentainon mîserî, kaiꞌma eesenumenkaꞌpî Jesus pîꞌ. 7,8 Jesusya taꞌpî ipîꞌ: —Mîîkîrî yapai epaꞌkatî, oꞌmaꞌkon —taꞌpîiya. Meruntî ke warayoꞌ entaimeꞌpî. —Jesus amîrî kaꞌ po tîîkoꞌmansen munmu. Amîrî Paapa munmu. Îꞌ kuꞌse aaiꞌsaꞌ uyarakkîrî? Ayekaꞌnunkauya sîrîrî. Paapaya eta tanne, atarumaꞌtîuya pepîn kaꞌkî upîꞌ —taꞌpîiya."
41,5,9,"Moropai Jesusya mîîkîrî ekaranmapoꞌpî. —Anîꞌ ayeseꞌ? —taꞌpîiya. —Uyeseꞌ tuꞌkan, maasa pra arinîkon anna —taꞌpîiya."
41,5,11,Aminke pra ikîrî po arinîkon porcoyamîꞌ wanîꞌpî tekkarikon enaꞌnenan. Oꞌmaꞌkonya Jesus yekaꞌnunkaꞌpî. —Anna yaipontîkî porcoyamîꞌ koreꞌta anna ewontoꞌpe toꞌ yaꞌ —taꞌpî toꞌya.
41,5,13,"—Atîtî, moriya —taꞌpî Jesusya. Oꞌmaꞌkon epaꞌkaꞌpî mîîkîrî warayoꞌ yapai moropai porcoyamîꞌ yaꞌ toꞌ ewomîꞌpî. Moropai porcoyamîꞌ ekaꞌtumîꞌpî ikîrî poi tuna kata. Moropai toꞌ eꞌsorokaꞌpî tuna kaꞌ moropai toꞌ anarîꞌpî. Arinîke toꞌ wanîꞌpî, 2.000 kaisarî."
41,5,14,"Mîrîrî eraꞌma tîuyaꞌnîkon yai, porcoyamîꞌ eraꞌmanenan wîtîꞌpî. Tîneraꞌmaꞌpîkon ekaremekîꞌpî toꞌya tamîꞌnawîronkon pîꞌ, cidade ponkon pîꞌ moropai poroponkon pîꞌ. Mîrîrî ya pemonkonyamîꞌ wîtîꞌpî oꞌnon yeꞌka pe awanî eraꞌmai."
41,5,15,"Moropai Jesus pia toꞌ erepamîꞌpî. Mîîkîrî warayoꞌ oꞌmaꞌkon yenpîꞌ eporîꞌpî toꞌya. Eereutasaꞌ wanîꞌpî, tîpon ke ayawîꞌ pe pra. Mîîkîrî arinîkon oꞌmaꞌkon wanîꞌpî yaꞌ eporîꞌpî toꞌya mîrîrî. Mîrîrî pîꞌ toꞌ esenumenkaꞌpî. Moropai eranneꞌ pe toꞌ enaꞌpî. Moropai oꞌnon yeꞌka pe eenaꞌpî ekaremekîꞌpî eraꞌma tîponkonya, porcoyamîꞌ yekare moropai warayoꞌ oꞌmaꞌkon yenpîꞌ yekare ekaremekîꞌpî toꞌya."
41,5,17,Moropai Jesus yekaꞌnunkaꞌpî tamîꞌnawîronkonya attîtoꞌpe tîpatakon yapai.
41,5,18,"Kanau yaꞌ Jesus asaraꞌtî tanne, mîîkîrî warayoꞌ oꞌmaꞌkon yenpîꞌ wîtîꞌpî iipia. —Uurî nîrî, itîîpai wai apîkîrî —taꞌpîiya."
41,5,19,—Kaane —taꞌpî Jesusya. —Ayewîꞌ ta ennaꞌpokî ayonpayamîꞌ pia. Paapa nîkupîꞌpî apîꞌ ekaremeꞌta. Tîꞌnokoꞌpî pe uyeraꞌmaꞌpîiya kaꞌta —taꞌpî Jesusya ipîꞌ.
41,5,20,Mîîkîrî wîtîꞌpî. Jesus nîkupîꞌpî tîpîꞌ ekaremekî pinunpaꞌpîiya Decápolis poro. Moropai tamîꞌnawîronkon esenumenkaꞌpî ipîꞌ.
41,5,21," Moropai inîꞌrî Jesus ennaꞌpoꞌpî ikuꞌpî ratai pona kanau ya. Eerepansaꞌ tanne, arinîkon pemonkonyamîꞌ eperepîꞌpî iipia. Ikuꞌpî ena po Jesus wanîꞌpî."
41,5,22,"Judeuyamîꞌ epereꞌtoꞌ yewîꞌ eraꞌmanen wîtîꞌpî Jesus pia, iteseꞌ Jairo. Jesus eraꞌma tîuya pe, mîîkîrî Jairo esenumîꞌpî non pona, Jesus rawîrî moropai yekaꞌnunkaꞌpîiya. —Aase, uyewîꞌ ta uyensi saꞌmanta pe man —taꞌpî Jairoya Jesus pîꞌ. —Aase uyewîꞌ ta ayenya tîrîpa ipona eesepiꞌtîtoꞌpe aasaꞌmanta namai —taꞌpîiya."
41,5,24,Mîrîrî yeꞌnen Jesus wîtîꞌpî ipîkîrî. Arinîkon pemonkonyamîꞌ wîtîꞌpî toꞌ pokonpe. Jesus woimaꞌtîꞌpî toꞌya. Yatunnukuꞌpî toꞌya.
41,5,25," Arinîkon koreꞌta wîriꞌ wanîꞌpî priꞌyawon pepîn, mîn kannen. Asakîꞌne puꞌ pona tîîmoꞌtai konoꞌ kaisarî aakoꞌmansaꞌ wanîꞌpî priꞌya pra. Arinîkon neꞌneꞌkon yepiꞌtîtonkon wanîꞌpî yepiꞌtî yuꞌse. Tîîse yepiꞌtî toꞌya pra awanîꞌpî. Yepiꞌtî toꞌya tanne inîꞌ panpîꞌ neꞌneꞌ eena tuꞌkaꞌpî. Inkamoro yeꞌmatîuya ke temanne tîꞌkaꞌpîiya wanîꞌpî tamîꞌnawîrî. Tîîse eesepiꞌtî pra awanîꞌpî. Inîꞌ panpîꞌ priꞌya pra eenaꞌpî."
41,5,27,"27,28 Jesus yekare etasaꞌ mîîkîrî wîriꞌya wanîꞌpî. Mîrîrî yeꞌnen mîîkîrî wîriꞌ esenumenkaꞌpî Jesus pon yeꞌpi pîꞌ yapîsauꞌya ya esepiꞌtî eꞌpainon kaiꞌma, wîriꞌ esenumenkaꞌpî. Jesus poi winî aaipîꞌpî moropai ipon yeꞌpi pîꞌ yapîꞌpîiya. Series, "
41,5,29,"Mîrîrî pe rî mîn asaꞌtîꞌpî, yapîiya pe, moropai eesepiꞌtîsaꞌ epuꞌtîꞌpî mîîkîrî wîriꞌya."
41,5,30,Tîmeruntîri ke tiaron yepiꞌtîsaꞌ tîuya epuꞌtîꞌpî Jesusya. Mîrîrî pe rî eeraꞌtîꞌpî arinîkon koreꞌta. —Anîꞌya uyapî pîꞌ nai upon pîꞌ? —taꞌpîiya.
41,5,31,"—Arinîkon pemonkonyamîꞌ koreꞌta siꞌma, anîꞌya upon pîꞌ uyapî pîꞌ nai taaya. Pakko pe awanî mîrîrî —taꞌpî Jesus pemonkonoyamîꞌya ipîꞌ. Tîîse tîwoinokon pîꞌ Jesus esenumenkaꞌpî anîꞌya ikupîꞌpî epuꞌtîpa kaiꞌma."
41,5,33,"Teesepiꞌtîsaꞌ epuꞌtî tîuya yeꞌnen, mîîkîrî wîriꞌ esiꞌnîpîꞌpî. Moropai tîweꞌkîkîꞌma yeꞌka pe attîꞌpî Jesus pia. Eesenumîꞌpî non pona irawîrî. Moropai tekare ekaremekîꞌpîiya Jesus pîꞌ tamîꞌnawîrî."
41,5,34,"—Maꞌnon, innape ukupîya yeꞌnen eesepiꞌtîsaꞌ mîrîrî —taꞌpî Jesusya mîîkîrî wîriꞌ pîꞌ. —Tîwanmîra atîkî. Inîꞌrî ayeparanya ayeporî pepîn —taꞌpîiya."
41,5,35," Jesus eseurîma tanne, tiaronkon warayoꞌkon erepamîꞌpî epereꞌnîtoꞌ yewîꞌ eraꞌmanen, Jairo yewîꞌ tapaiꞌnîkon. —Ayensi saꞌmantan pîꞌ man. Inîꞌ uyenupanenkon kîsarîi —taꞌpî toꞌya."
41,5,36,"—Toꞌ eseurîmatoꞌ tîpîinamai pra —taꞌpî Jesusya epereꞌnîtoꞌ eraꞌmanen pîꞌ. —Kesiꞌnîpîi. Innape neken ukuꞌkî. Kîsewankonoꞌmai —taꞌpîiya. Pedro, moropai Tiago, moropai yakon João, inkamoro neken wîtî tarakkîrî tîrîꞌpî Jesusya. Tiaronkon wîtî tîrîiya pra awanîꞌpî. Epereꞌnîtoꞌ yewîꞌ eraꞌmanen yewîꞌ ta teerepansaꞌ pe, arinîkon pemonkonyamîꞌ eraꞌmaꞌpî Jesusya. Tiaronkon karau moropai tiaronkon entaimepîtî etaꞌpîiya. Wîttî ta teewonsaꞌ pe, taꞌpîiya toꞌ pîꞌ: —Îꞌ ton pe aronne awentaimepîtîkon mîrîrî? —taꞌpîiya toꞌ pîꞌ. —Moropai akaraukon mîrîrî? Maꞌnon saꞌmantasaꞌ pra man. Iweꞌnasaꞌ mîrîrî —taꞌpîiya. Moropai toꞌ siiraꞌpî Jesus pîꞌ mîrîrî taiya yeꞌnen.Tîîse poro pona toꞌ yenpaꞌkaꞌpîiya. Moropai eewomîꞌpî isaꞌmantaꞌpî pia itun moropai isan, moropai eseurîwîꞌnankon tînenupaꞌsan pokonpe eewomîꞌpî."
41,5,41,"Mîîkîrî isaꞌmantaꞌpî yenya yapisîꞌpîiya. —Tarita kumi —taꞌpîiya ipîꞌ tîmaimu ta. Maꞌnon, eꞌmîꞌsaꞌkakî, taatoꞌ mîrîrî umaimukon ta."
41,5,42,"Mîrîrî pe rî wîriꞌ eꞌmîꞌsaꞌkaꞌpî moropai aasarîꞌpî. Asakîꞌne puꞌ pona tîîmoꞌtai kaisarî ikono po awanîꞌpî. Kureꞌne tamîꞌnawîronkon esenumenkaꞌpî eesepiꞌtîsaꞌ pîꞌ. Jesusya taꞌpî tamîꞌnawîronkon pîꞌ: —Anîꞌ pîꞌ unkupîꞌpî kîsekaremeꞌtî —taꞌpîiya. Moropai wîriꞌ yun, isan pîꞌ taꞌpîiya: —Maꞌnon yekkari ton antîîtî —taꞌpîiya."
41,6,1, Moropai Jesus wîtîꞌpî mîrîrî pata pai tînenupaꞌsan pokonpe. Tîpata ya eerepamîꞌpî toꞌ pokonpe.
41,6,2,Erîꞌkaꞌnîtoꞌ weiyu yai tamîꞌnawîronkon yenupa piaꞌtîꞌpîiya epereꞌnîtoꞌ yewîꞌ ta. Eta tîuyaꞌnîkon pe arinîkon esenumenkaꞌpî kureꞌne ipîꞌ: —Oꞌnon pata mîrîrî yeꞌka esenumenkantoꞌ kuꞌnen pe tîwanîpa epuꞌnen eporîiya? Oꞌnon yeꞌka pe epuꞌnen pe eenaꞌpî? Anîꞌ winîpai tîmeruntîri ton eporîiya anîꞌya ikupî eserîkan pepîn konekapa? —taꞌpî toꞌya.
41,6,7," Asakîꞌne puꞌ pona tîîmoꞌtaiꞌnîkon yannoꞌpî Jesusya tîîpia. Toꞌ yaipontîꞌpîiya pata kaisarî toꞌ wîtîtoꞌpe asakîꞌneꞌne. Moropai toꞌ meruntîri ton tîrîꞌpîiya meruntî ke oꞌmaꞌkon maawariyamîꞌ yenpaꞌkatoꞌpe toꞌya. Toꞌ yaipontîꞌpîiya: —Attîkon pe îꞌ rî kîsatî. Ameꞌsipukon neken maatîi. Ayaꞌreꞌkon ton kîsatî. Asakunikon kîsatî. Atînirurîkon ton kîsatî. Aꞌsaꞌsakon yekaꞌmayaꞌnîkon moropai aponkon tiwin, apîꞌnîkon asakîꞌne pra."
41,6,10,"Pemonkonyamîꞌ pata ya eerepansaꞌkon ya, eewomîkon toꞌ yewîꞌ ta. Moropai moro puꞌkuru makoꞌmantîi, mîrîrî pata pai attîkon pîkîrî —taꞌpî Jesusya toꞌ pîꞌ."
41,6,11,"—Tiaron pata po ayapisîkon toꞌya pra awanî ya, moropai amaimukon anetapai pra toꞌ wanî ya, mîrîrî pata pai matîtîi. Moropai attîkon pe aꞌpukon pîꞌ non atapiꞌsaꞌ, mîrîrî mîsorokatîi eepaꞌkakon pe. Mîrîrî kupîyaꞌnîkon ya, Paapa maimu yuꞌse pra toꞌ wanî yeꞌnen Paapaya toꞌ tarumaꞌtî pe man ekaremekîyaꞌnîkon mîrîrî —taꞌpîiya."
41,6,12,Mîrîrî tîpo toꞌ eseꞌmaꞌtîꞌpî. Inkamoroya itekare ekaremekîꞌpî toꞌ pîꞌ: —Ayeserukon winîpai enpenatatî teesewankonoꞌmai eraꞌtîtî —taꞌpî toꞌya tamîꞌnawîronkon pîꞌ. Moropai tuꞌkankon oꞌmaꞌkon yenpaꞌkaꞌpî toꞌya. Priꞌyawonkon pepîn puꞌpai karapaimaꞌpî toꞌya. Toꞌ yepiꞌtîꞌpî toꞌya.
41,6,14, Tamîꞌnawîrî Jesus nîkupîꞌpî yekare etaꞌpî tamîꞌnawîronkonya. Mîrîrî yai pata esaꞌ Herodesya etaꞌpî nîrî. Tiaronkonya taapîtîꞌpî: —Batista nurîꞌtî eꞌmîꞌsaꞌkaꞌpî man isaꞌmantaꞌsan koreꞌtapai. Mîrîrî yeꞌnen anîꞌya ikupî eserîkan pepîn kupîiya mîrîrî —taapîtîꞌpî toꞌya.
41,6,15,Moropai tiaronkonya taꞌpî: —Elias nurîꞌtî mîîkîrî. Moropai tiaronkonya taꞌpî: —Paapa maimu ekaremeꞌnenan profetayamîꞌ warainon mîîkîrî.
41,6,16,"Tîîse itekare eta tîuya pe Herodesya taꞌpî: —mîîkîrî, uniꞌmîrîkîtîꞌpî ipuꞌpai. Tîîse aweꞌmîꞌsaꞌkasaꞌ mîrîrî tîîsaꞌmanta tîpo, isaꞌmantaꞌsan koreꞌta pai —taꞌpîiya."
41,6,17,"Maasa pra mîîkîrî rî Herodesya yarakkamo meꞌpoꞌpî tîuya yeꞌnen atarakkannîtoꞌ yewîꞌ ta. Mîrîrî kupîꞌpî Herodesya maasa pra takon Filipe noꞌpî Herodias yarakkîrî awanî pîꞌ eseurîmasaꞌ yeꞌnen. Taapîtîꞌpî Joãoya ipîꞌ: —Ayakon noꞌpî yarakkîrî awanî Paapa nekaremekîꞌpî unkupîkon ton pe yairî pra. Imakuiꞌpî kuꞌsaꞌya mîrîrî —taapîtîꞌpîiya. Mîrîrî wenai Herodes noꞌpî Herodias ekoreꞌmaꞌpî ipîꞌ. Moropai Batista anwîpai awanîꞌpî. —Batista wîî meꞌpokî —taꞌpîiya Herodes pîꞌ. —Kaane —taꞌpîiya. Mîrîrî taꞌpîiya maasa pra morî pe Paapa maimu yawîron pe wanî epuꞌtî tîuya yeꞌnen. Moropai inamaꞌpîiya. maimu eta tîuya pe aatakaꞌmaꞌpî. Mîîwîni tîîse tîwakîri pe etaꞌpîiya. Series,  Series, "
41,6,21,"Mîrîrî tanne, tîîkoꞌmamî tîpo, Herodias esenumenkaꞌpî teseru koneka pîꞌ. Moropai Herodesya entamoꞌkantoꞌ konekaꞌpî teesenpoꞌpî weiyu yai. Tîpoitîrîtonon etaꞌpîiya entamoꞌkai. Surarayamîꞌ yepotorîtonon etaꞌpîiya. Moropai ipîkkukon tîniru esanon Galiléia ponkon etaꞌpîiya nîrî entamoꞌkai. Herodias more wîriꞌ ewomîꞌpî toꞌ koreꞌta imanunse. Moropai imananuꞌpî. Herodes wakîri pe awanîꞌpî. Herodes netaꞌsan wakîri pe nîrî awanîꞌpî. Mîrîrî yeꞌnen Herodesya taꞌpî wîriꞌ pîꞌ: —Îꞌ rî yuꞌse awanî ya, esaꞌkî upîꞌ moropai anesatîꞌpî tîrîuya —taꞌpî Herodesya. —Paapaya uyeraꞌma pîꞌ man. Ayenkuꞌtîuya pepîn sîrîrî. Îꞌ rî esatîya ya itîrîuya. Ituꞌse awanî ya, upata tîrîuya arakkita pîkîrî —taꞌpîiya wîriꞌ pîꞌ. Moropai wîriꞌ epaꞌkaꞌpî. Tîsan pia attîꞌpî, Herodias pia. —Îꞌ esatîuya yuꞌse awanî mîrîrî? —taꞌpîiya tîsan pîꞌ. —Batista puꞌparaikkîꞌtoꞌpeiya kaꞌkî ipîꞌ —taꞌpî Herodiasya tînre pîꞌ."
41,6,25,Teesemiꞌtapai mîîkîrî wîtîꞌpî Herodes pia esaꞌse: —Batista puꞌparaikkîtîyaꞌnîkon yuꞌse wai. Sunpa pona ipuꞌpaiꞌpî enepîyaꞌnîkon yuꞌse wai uupia eraꞌmatoꞌpeuya —taꞌpî wîriꞌya Herodes pîꞌ.
41,6,26,Mîrîrî pîꞌ Herodes esewankonoꞌmaꞌpî kureꞌne. Itîrîuya taasaꞌ tîuya pîꞌ moropai mîrîrî etasaꞌ tînetaꞌsanya pîꞌ eesewankonoꞌmaꞌpî. Mîrîrî yeꞌnen wîriꞌ pîꞌ aniꞌnînmapai pra awanîꞌpî.
41,6,27,Moropai kaꞌneꞌ pe Herodesya surara yaipontîꞌpî: —Atîkî. puꞌpai eraꞌmata —taꞌpîiya. Surara wîtîꞌpî. Atarakkannîtoꞌ ta puꞌparaikkîtîꞌpîiya. puꞌpaiꞌpî yarîꞌpî suraraya sunpa pona moropai itîrîꞌpîiya wîriꞌ pia. Mîîkîrîya yarîꞌpî tîsan pia.
41,6,29,Mîrîrî eta tîuyaꞌnîkon pe nenupaꞌsan wîtîꞌpî itesaꞌrîꞌpî eraꞌmai. Moropai yuꞌnaꞌtîꞌpî toꞌya.
41,6,30,  Jesus naipontîꞌsan ennaꞌpoꞌpî iipia. Tamîꞌnawîron tînkupîꞌpîkon moropai pemonkonyamîꞌ yenupaꞌpî tîuyaꞌnîkon ekaremekîꞌpî toꞌya Jesus pîꞌ.
41,6,31,Arinîkon pemonkonyamîꞌ erepanpîtîꞌpî toꞌ pia Jesus eraꞌmapîꞌse. Jesus moropai inenupaꞌsan entamoꞌka eserîke pra awanîꞌpî. Mîrîrî yeꞌnen Jesusya taꞌpî tînenupaꞌsan pîꞌ: —Aaseꞌkon see upokonpe keren pona erîꞌkaꞌseꞌnîkon —taꞌpîiya.
41,6,32,"Mîrîrî yeꞌnen tamîꞌnawîronkon piapai toꞌ wîtîꞌpî kanau yaꞌ keren pona, Jesus moropai inenupaꞌsan."
41,6,33,Tîîse arinîkonya toꞌ wîtî eraꞌmaꞌpî. Jesus nenupaꞌsan pe toꞌ epuꞌtîꞌpî toꞌya. Itîîpai nîrî toꞌ wanîꞌpî. Tîpatakon yapai toꞌ esemiꞌtîpaꞌpî tuutîkonpa. Inkamoro wîtîꞌpî aꞌmun poro teekaꞌtunse keren pona. Jesus moropai inenupaꞌsan rawîrî toꞌ erepamîꞌpî.
41,6,34,"Kanau yapai teeseuꞌka pe, mararonkon pepîn pemonkonyamîꞌ eraꞌmaꞌpî Jesusya. Carneiroyamîꞌ itesaꞌ pînon atakaꞌmaꞌsan warantî toꞌ eraꞌmaꞌpîiya. Mîrîrî yeꞌnen toꞌ saꞌnamaꞌpîiya. Tuꞌkan pîꞌ toꞌ yenupa piaꞌtîꞌpîiya."
41,6,35,"Pata koꞌmamî pe, Jesus nenupaꞌsan, ipemonkonoyamîꞌ wîtîꞌpî iipia. —Keren po eꞌnî tanne, pata koꞌmannî pîꞌ man. Tamîꞌnawîronkon yaipontîkî cidade pona, moropai poro po tîîkoꞌmansenon pia taꞌreꞌkon ton yennatoꞌpe toꞌya —taꞌpî toꞌya."
41,6,37,"Tîîse toꞌ maimu yuukuꞌpî Jesusya: —Amîrîꞌnîkonya neken toꞌ yaꞌreꞌ ton tîrî sîrîrî. —Oꞌnon yeꞌka pe? —taꞌpî Jesus nenupaꞌsanya. —Trigo puusaꞌ yenna annaya yuꞌse awanî mîrîrî mararî pra tîniru ke, tuꞌke kapoi kaisarî esenyakaꞌmantoꞌ yepeꞌ yentai awanî. Mîrîrî warantî toꞌ yekkariꞌtî annaya yuꞌse awanî. Tîîse tîniru ton pra man —taꞌpî toꞌya."
41,6,38,—Îꞌ warapo pão moro nai aapiaꞌnîkon? Maasa eraꞌmatantî —taꞌpî Jesusya. Eraꞌmai toꞌ wîtîꞌpî. Ekaremekîꞌpî toꞌya Jesus pîꞌ: —Pão moro man miaꞌtaikin neken moropai moroꞌyamîꞌ asakîꞌne —taꞌpî toꞌya.
41,6,39,"39,40 Mîrîrî tîpo Jesusya pemonkonyamîꞌ pantakapîtîꞌpî tîponarîꞌne, tiaronkon 50 kaisarîꞌne, tiaronkon 100 kaisarîꞌne. Toꞌ yaipontîꞌpîiya parîꞌ pona toꞌ ereutatoꞌpe."
41,6,41,"Miaꞌtaikinan pão moropai asakîꞌnankon moroꞌyamîꞌ yapisîꞌpîiya tenyaꞌ. Moropai kaꞌ ekaya tenu tanunse ipîremaꞌpîiya. Moropai trigo puusaꞌ pirikkapîtîꞌpîiya. Mîrîrî tîrîꞌpîiya tîpemonkonoyamîꞌ pia. Inkamoroya itîrîꞌpî tamîꞌnawîronkon pemonkonyamîꞌ pia. Moroꞌyamîꞌ waikapîtîꞌpîiya nîrî pemonkonyamîꞌ kaisarî. Tamîꞌnawîronkon entamoꞌkaꞌpî mîrîrî pîꞌ teesepiꞌtîkon pîkîrî. Trigo puusaꞌ yonparîꞌpî moropai moroꞌyamîꞌ yonparîꞌpî eꞌnîmîsaꞌ yaraꞌtîꞌpî toꞌya waikîraꞌpî yaꞌ. Asakîꞌne puꞌ pona tîîmoꞌtai waikîraꞌpî kaisarî itonparîꞌpî awanîꞌpî. Jesus nîtîrîꞌpî pîꞌ entamoꞌkaꞌsan warayoꞌkon  kaisarî. Series,  Series, "
41,6,45," Teesemiꞌtapai Jesusya tînenupaꞌsan yaipontîꞌpî kanau ya toꞌ asaraꞌtîtoꞌpe, tîrawîrî toꞌ wîtîtoꞌpe iratai pona, Betsaida pona. —Attîkon tanne pemonkonyamîꞌ yarimauya toꞌ emiꞌtoꞌpe —taꞌpîiya toꞌ pîꞌ. Jesus nenupaꞌsan eseꞌmaꞌtîꞌpî. Mîrîrî tîpo Jesusya taꞌpî eꞌnîmîꞌsan pîꞌ: —Ayewîꞌkon ta atîtî see. Morî pe ennaꞌpotî. Uurî nîrî, uutî sîrîrî —taꞌpîiya. Teesekaremekî tîpo, Jesus wîtîꞌpî wîꞌ moreꞌpî pona epîremai tiwinsarî."
41,6,47,"Pata ewaronpamî tanne, Jesus nenupaꞌsan wanîꞌpî ikuꞌpî yarakkita kanau yaꞌ moropai mîîkîrî wanîꞌpî tiwinsarî aꞌmun po."
41,6,48,Mîrîrî yai meruntî aꞌsitun ponaya kanau yawonkon wîtîꞌpî. Tîmoronkon tepuꞌse toꞌ eꞌkuraꞌ eraꞌmaꞌpî Jesusya. Kariwana etun tanne attîꞌpî toꞌ pia tuna poro tîꞌsi po. Toꞌ yuwaꞌka yonpaꞌpîiya.
41,6,49,"Tîîse aaipî eraꞌmaꞌpî inenupaꞌsanya. Tîꞌsi po tuna poro aaipî eraꞌma tîuyaꞌnîkon pe, oꞌmaꞌ mîîkîrî kaiꞌma toꞌ esenumenkaꞌpî ipîꞌ. Mîrîrî pîꞌ toꞌ esiꞌnîpîꞌpî. Toꞌ entaimepîtîꞌpî. Toꞌ esiꞌnîpî eraꞌma tîuya pe, kaꞌneꞌ pe Jesus eseurîmaꞌpî toꞌ yarakkîrî: —Meruntî ke eꞌtî, teesiꞌnîꞌse pra, maasa pra uurî Jesus —taꞌpîiya toꞌ pîꞌ."
41,6,51,"Moropai Jesus asaraꞌtîꞌpî toꞌ kanaurî yaꞌ. Mîrîrî pe rî aꞌsitun atîꞌnapamîꞌpî. Mîrîrî pîꞌ taꞌpî inenupaꞌsanya: —Îꞌ yeꞌka see mîîkîrî pemonkon, mîrîrî yeꞌka aꞌsitun tîꞌnapannîꞌnen? Jesus meruntîri eraꞌmaꞌpî toꞌya trigo puusaꞌ pirikkaiya yai. Mîîwîni tîîse iipia Paapa meruntîri wanî epuꞌtî toꞌya pra awanîꞌpî, pakko pe tîwanîkon yeꞌnen. Maasa pra ipîꞌ toꞌ esenumenka pra awanîꞌpî, anîꞌ pe awanî epuꞌtî toꞌya pra awanîꞌpî.?"
41,6,53,Ikuꞌpî ratai pona teerepansaꞌkon pe toꞌ eseuꞌkaꞌpî Genesaré pata pona. Mîrîrî ikuꞌpî ka tîkanaukon yewaꞌtîꞌpî toꞌya.
41,6,54,Moropai kanau yapai toꞌ eseuꞌka pe Genesaré ponkon pemonkonyamîꞌya Jesus epuꞌtîꞌpî.
41,6,55,"Teekaꞌtunse toꞌ wîtîꞌpî iipia, Jesus erepansaꞌ yekare etasaꞌ tîuyaꞌnîkon yeꞌnen. Oꞌnon pata Mîîkîrî wanî etasaꞌ tîuyaꞌnîkon ya, mîîkîrî pia priꞌyawonkon pepîn yarîꞌpî toꞌya toꞌ yepiꞌtîtoꞌpeiya kaiꞌma."
41,6,56,"Moropai oꞌnon pata Jesus erepansaꞌ pia, siꞌmîrikkî cidade pona, kureꞌnan cidade pona, cidade po pra tîîkoꞌmansenon pia, moro puꞌkuru priꞌyawonkon pepîn enepîꞌpî toꞌya iipia, erepantoꞌ pataꞌseꞌ yaꞌ. Moropai Jesus yekaꞌnunkaꞌpî toꞌya ipon yeꞌpi yapîkonpa kaiꞌma. Moropai yapîtîponkon esepiꞌtîꞌpî."
41,7,1,"Fariseuyamîꞌ epereꞌsaꞌ wanîꞌpî Jesus pia Moisés nurîꞌtîya yenupatoꞌ pîꞌ yenupatonkon koreꞌta. Inkamoro Moisés nurîꞌtîya yenupatoꞌ pîꞌ yenupatonkon iiꞌsaꞌ wanîꞌpî Jerusalém poi.  Fariseuyamîꞌya tenyakon rona tuꞌke iteꞌka tiwin iteꞌka tîîse. Mîrîrî tîpo taꞌreꞌkon enapî toꞌya. Tamîꞌnawîronkon Judeuyamîꞌ yeseru pe awanî. Tîtamokonya tîpanamaꞌpîkon yawîrî toꞌ wanî mîrîrî. Eꞌrepantoꞌ pataꞌseꞌ yapai teemiꞌse tîweꞌronakon pra awanî ya, taꞌreꞌkon enapî fariseuyamîꞌya pepîn. Mîrîrî warantî nîrî teserukon yawîrî tuꞌke iteꞌka copo ronapîtî toꞌya, îinî ronapîtî toꞌya, pisa ronapîtî toꞌya.Moropai Jesus nenupaꞌsanya taꞌreꞌkon enapî eraꞌmaꞌpî toꞌya. Tîîse fariseuyamîꞌya tenyakon rona manniꞌ warantî tenyakon rona toꞌya pra awanîꞌpî. Series,  Series, "
41,7,5,Mîrîrî yeꞌnen fariseuyamîꞌ moropai Moisés nurîꞌtîya yenupatoꞌ pîꞌ yenupatonkonya taꞌpî Jesus pîꞌ: —Îꞌ ton pe see utamokonya uyenupaꞌpîkon yairî pra apemonkonoyamîꞌ wanî mîrîrî? Îꞌ ton pe tenyakon rona tîuyaꞌnîkon rawîrî taꞌreꞌkon enapî toꞌya?
41,7,6,"Jesusya taꞌpî: —Yairî puꞌkuru Paapa maimu ekaremeꞌnen nurîꞌtî eseurîmaꞌpî apîꞌnîkon pena. Paapa yapurînen pe pra siꞌma Paapa yapurînenan patakayaꞌnîkon eserîke pra naatîi seruꞌ pe. Sîrîrî nurîꞌtî maimu rîꞌpî inmenukaꞌpî:“Morî pe eseurîmakoiꞌkon insanan pemonkonyamîꞌ upîꞌ”, taa Paapaya.“Tîîse aminke toꞌ yewan wanî mîrîrî. Îꞌ pe pra rî uyapurî toꞌya mîrîrî.Penaroꞌkonya tîpanamaꞌpîkon yawîrî tonpakon yenupa toꞌya,uurîya tîpanamaꞌpîkon pe tîkuꞌse” taa Paapaya.Mîrîrî maimu rîꞌpî —taꞌpî Jesusya toꞌ pîꞌ. —Paapaya upanamaꞌpîkon unkupîkon ton pe mîrîrî rumakasaꞌyaꞌnîkon. Tîîse atamokonya apanamaꞌpîkon yawîrî awanîkon, irumakayaꞌnîkon pata pe pra. Paapaya upanamaꞌpîkon rumakasaꞌyaꞌnîkon atamokonya apanamaꞌpîkon yawîrî awanîkonpa kaiꞌma. Epuꞌnen pe awanîkon kaiꞌma eesenkuꞌtîkon mîrîrî —taꞌpî Jesusya."
41,7,10,"—Moisés nurîꞌtîya taꞌpî:“Ayunkon, moropai asankon yapurîtî. Imakuiꞌpî pe anîꞌ eseurîma ya tîyun winîkîi, moropai tîsan winîkîi, mîîkîrî mîwîtîi,”taꞌpîiya —taꞌpî Jesusya. —Mîrîrî yeꞌka pe pra amîrîꞌnîkon eseurîma mîrîrî. Amîrîꞌnîkonya taa: “Uyunkon, moropai usankon pia untîrîkon ton unmoꞌkaꞌpîkon tîrî eꞌpainon Paapa pia. Corbã mîrîrî. Paapa pia neken untîrî ton sîrîrî taatoꞌ mîrîrî corbã”. Mîrîrî warantî taa yeꞌka pe, amîrîꞌnîkonya taa: “Uyunkon moropai usankon pîikaꞌtî pra wanî ya, îꞌ waniꞌ pra awanî Paapa pîꞌ”. Mîrîrî warantî tamîꞌnawîronkon yenupayaꞌnîkon seruꞌ pe —taꞌpî Jesusya. Series,  —Atamokonya apanamaꞌpîkon yawîrî awanîkon yeꞌnen Paapa maimu pîinamayaꞌnîkon pra awanî. Tamîꞌnawîronkon panamayaꞌnîkon ayeserukon yawîrî neken toꞌ koꞌmantoꞌpe kaiꞌma. Tuꞌke ayeserukon poiꞌpî moro awanî mîrîrî yeꞌka —taꞌpî Jesusya fariseuyamîꞌ pîꞌ."
41,7,14,"Moropai inîꞌrî Jesusya tamîꞌnawîronkon yannoꞌpî tîîpia. —Umaimu etatî moropai epuꞌtîyaꞌnîkon yuwatî —taꞌpîiya. —Paapa pia imakuiꞌpî pe eꞌnî pepîn uyaꞌreꞌkon unennoꞌmakon wenai. Tîîse imakuiꞌpî pe eꞌnî uyewankon ya tîîkoꞌmansen imakuiꞌpî wenai. Anetapainon wanî ya, etakî, moropai epuꞌkî —taꞌpîiya."
41,7,17,Poro po tîweꞌsanon piapai Jesus ewomîꞌpî wîttî ta. Mîîkîrî ekaranmapoꞌpî inenupaꞌsanya: —Îꞌ pîꞌ eeseurîma manniꞌ? —taꞌpî toꞌya ipîꞌ.
41,7,18,—Amîrîꞌnîkonya nîrî epuꞌtî pra awanîkon mîrîrî? —taꞌpî Jesusya. —Uyaꞌreꞌkon unennoꞌmakonya ukupîkon pepîn imakuiꞌpî pe.
41,7,20,"—Imakuiꞌpî uyewankon yaꞌ tîîkoꞌmansen wanî imakuiꞌpî pe. Uyewankon yaꞌ tîîkoꞌmansen imakuiꞌpî wenai imakuiꞌpî pîꞌ esenumenkan, tamîꞌnawîronkon wîriꞌsanyamîꞌ, warayoꞌkon poro wîtîn, amaꞌyeꞌ pe eꞌnî, tiaron wîî, moropai tiaron noꞌpî, tiaron niyo yarakkîrî eꞌnî, moropai tiaron yemanne yuꞌse eꞌnî, imakuiꞌpî kupî, tiaronkon yenkuꞌtî, nura pe eꞌnî, kinmuwan, imakuiꞌpî pe tiaron pîꞌ eseurîman, moropai mîî pe eꞌnî, eranneꞌ pe pra eꞌnî imakuiꞌpî pîꞌ."
41,7,23,Tamîꞌnawîrî imakuiꞌpî pe eꞌnî maasa pra imakuiꞌpî koꞌmamî yeꞌnen uyewankon yaꞌ. Mîrîrî wenai imakuiꞌpî kupî pîꞌ koꞌmannî —taꞌpî Jesusya tînenupaꞌsan pîꞌ.
41,7,24,Mîrîrî tîpo Jesus eseꞌmaꞌtîꞌpî. Tiro pata poro moropai Sidom pata poro attîꞌpî. Tîîkoꞌmantoꞌ yewîꞌ ton eporîꞌpîiya. Moro tîwanî epuꞌtî anîꞌya yuꞌse pra awanîꞌpî. Mîrîrî yeꞌka pe tîîse epuꞌtîꞌpî tiaronkonya.
41,7,25,"25,26 Moropai wîriꞌ wanîꞌpî moro. Mîîkîrî wanîꞌpî Judeupaꞌ pe pra, Siro-fenicia pon mîîkîrî. Imaimu wanîꞌpî grego pe. Inre wanîꞌpî wîriꞌ. Oꞌmaꞌ ewonsaꞌ wanîꞌpî mîîkîrî more yaꞌ. Mîrîrî yeꞌnen Jesus erepansaꞌ eta tîuya pe, attîꞌpî iipia. Moropai Jesus puu pia eesenumîꞌpî, yekaꞌnunkaꞌpîiya. Taꞌpîiya Jesus pîꞌ: —Oꞌmaꞌ yenpaꞌkakî unre yapai. Series, "
41,7,27,"Moropai Jesusya taꞌpî: —Kaane. Eꞌmaiꞌ pe upemonkonoyamîꞌ pîikaꞌtîuya, Judeuyamîꞌ. Amîrî Judeu pepîn. Arinmaraka pia more yaꞌreꞌ tîrî ya, yairî pra awanî. Mîrîrî warantî tamîꞌnawîron Judeuyamîꞌ pîikaꞌtîuya pra tîîse, amîrî pîikaꞌtîuya ya, Judeu pe pra awanî tanne, yairî pra awanî —taꞌpî Jesusya. ˻Judeuyamîꞌya Judeu pepîn esatîꞌpî arinmaraka pe tewanmakon pe toꞌ kupî tîuyaꞌnîkon yeꞌnen.˼"
41,7,28,"Tîîse wîriꞌya taꞌpî: —Innape man, piipiꞌ. ˻Arinmaraka taa Judeuyamîꞌya upîꞌ, seruꞌ pepîn.˼ Mîrîrî yeꞌka pe tîîse moreyamîꞌ yaꞌreꞌ yaꞌpunuꞌpî eꞌsoroka enapî arinmarakayamîꞌya itaponseꞌ yoꞌkoi siꞌma. Mîrîrî warantî arinmarakayamîꞌ eꞌpîikaꞌtî manniꞌ warantî, upîikaꞌtîkî saꞌne —taꞌpîiya."
41,7,29,"Jesusya taꞌpî ipîꞌ: —Innape ukupîya epuꞌtî pîꞌ wai, mîrîrî taa pîꞌ nai epuꞌnen pe. Ayewîꞌ ta ennaꞌpokî. Oꞌmaꞌ wîtîn pîꞌ man anre piapai —taꞌpîiya."
41,7,30,Moropai mîîkîrî emikkuꞌpî tewîꞌ ta. Tînre eporîꞌpîiya tetteꞌ ta. Oꞌmaꞌ wîtîꞌpî wanîꞌpî.
41,7,31,"Imaimu Pîn Panaꞌtîꞌpan Yepiꞌtî JesusyaMoropai Jesus ennaꞌpoꞌpî Tiro pata pai. Tuutî pe Sidom pata pona attîꞌpî, moropai Decápolis pata poro. Eerepamîꞌpî Galiléia kuꞌpî ka."
41,7,32,Miarî tiaronkon pemonkonyamîꞌya imaimu pîn moropai panaꞌtîꞌpan warayoꞌ yarîꞌpî Jesus pia. Jesus yekaꞌnunkaꞌpî toꞌya: —Ayenya tîîkî ipona eesepiꞌtîtoꞌpe —taꞌpî toꞌya.
41,7,33,"Arinîkon pemonkonyamîꞌ piapai Jesusya mîîkîrî moꞌkaꞌpî tiwinsarî. Tenya yeperu tîrîꞌpî Jesusya mîîkîrî pana yaꞌ. Tetaku maꞌpîiya tenya pona. Moropai mîrîrî ke inu yapîꞌpîiya. Moropai tîꞌnokoꞌpî pe eraꞌma tîuya yeꞌnen, Jesus yettapusin enukuꞌpî kaꞌ eraꞌmaiꞌma. —Epata —taꞌpîiya tîmaimu ta. Esettapurukaꞌkî taatoꞌ mîrîrî umaimukon ta."
41,7,35,Moropai ipana esettapurukaꞌpî. Inu ekonekaꞌpî. Morî pe eeseurîmaꞌpî.
41,7,36,"Jesusya toꞌ yaipontîꞌpî. —Anîꞌ pîꞌ unkupîꞌpî kîsekaremeꞌtî —taꞌpîiya toꞌ pîꞌ. Tîîse yuuku toꞌya pra awanîꞌpî. Inîꞌ panpîꞌ toꞌ panamaiya tanne, inîꞌ panpîꞌ ekaremekîꞌpî toꞌya. Mararî pra tamîꞌnawîronkon esenumenkaꞌpî Jesus pîꞌ: —Tamîꞌnawîron mîrîrî morî panpîꞌ kuꞌsaiꞌya. Panaꞌtîꞌpankon pana yettapurîkasaiꞌya moropai imaimu pînon pemonkonyamîꞌ konekasaiꞌya nîrî toꞌ eseurîmatoꞌpe —taꞌpî toꞌya."
41,8,1,"Mararî tîîkoꞌmamîkon tîpo, arinîkon eperepîꞌpî inîꞌrî Jesus pia. Toꞌ narîꞌpî, toꞌ yaꞌreꞌ eꞌtîꞌkaꞌpî. Mîrîrî yeꞌnen Jesusya tînenupaꞌsan yannoꞌpî tîîpia toꞌ yeurîmapa kaiꞌma. —Seurîwîꞌne wei kaisarî insanan koꞌmansaꞌ sîrîrî uupia —taꞌpîiya. —Tarîpai toꞌ yaꞌreꞌ eꞌtîꞌkan pîꞌ man. Mîrîrî yeꞌnen toꞌ saꞌnama pîꞌ wai."
41,8,3,"Iwan pe toꞌ tîîse toꞌ yarimauya ya tewîꞌkon ta, toꞌ enkîsiꞌpanpîtî tuutîkon pe. Aminke pai tiaronkon iiꞌsaꞌ mîrîrî —taꞌpîiya."
41,8,4,—Keren po siꞌma toꞌ yaꞌreꞌ ton tîrî eserîke pra awanî —taꞌpî inenupaꞌsanya Jesus pîꞌ.
41,8,5,—Îꞌ warapo trigo puusaꞌ moro nai aapiaꞌnîkon? —taꞌpî Jesusya. —Asakîꞌne miaꞌ pona tîîmoꞌtai kaisarî man —taꞌpî toꞌya.
41,8,6,"Tamîꞌnawîronkon pîꞌ taꞌpî Jesusya: —Maasa non pona ereutatî. Asakîꞌne miaꞌ pona tîîmoꞌtaiꞌnon trigo puusaꞌ yapisîꞌpîiya. Moropai eeseurîmaꞌpî Paapa yarakkîrî: —Morî puꞌkuru amîrî, Paapa. Anna yaꞌreꞌ ton tîrî pîꞌ nai —taꞌpîiya Paapa pîꞌ. Mîrîrî tîpo trigo puusaꞌ pirikkapîtîꞌpîiya. Tînenupaꞌsan pia itîrîꞌpîiya tamîꞌnawîronkon kaisarî itîîtoꞌpe toꞌya. Moropai toꞌ kaisarî itîrîꞌpî toꞌya. Moroꞌyamîꞌ mîrikkî wanîꞌpî mararî toꞌ pia. Inkamoro nîrî yapisîꞌpîiya. —Morî puꞌkuru amîrî, Paapa. Anna yoꞌ ton tîrî pîꞌ nai —taꞌpîiya Paapa pîꞌ. —Maa. Seeniꞌ tîîtî tamîꞌnawîronkon kaisarî —taꞌpîiya tînenupaꞌsan pîꞌ. Moropai itîrîꞌpî toꞌya tamîꞌnawîronkon kaisarî."
41,8,8,Moropai inkamoro entamoꞌkaꞌpî teesepiꞌtîkon pîkîrî. Inkamoroya taꞌreꞌkon yonpa rîꞌpî yannukuꞌpî. Asakîꞌne miaꞌ pona tîîmoꞌtai waikîraꞌpî kaisarî wanîꞌpî. Entamoꞌkaꞌsan  kaisarî.
41,8,10,Mîrîrî tîpo tamîꞌnawîronkon yarimaꞌpî Jesusya toꞌ wîtîtoꞌpe. Moropai toꞌ enukuꞌpî kanau yaꞌ tînenupaꞌsan yarakkîrî. Dalmanuta iteseꞌ pata pona toꞌ wîtîꞌpî.
41,8,11,Moropai fariseuyamîꞌ wîtîꞌpî Jesus pia. Toꞌ esiyuꞌpîtî piaꞌtîꞌpî yarakkîrî. —Anna neraꞌma ton ankuꞌkî innape Paapa winîpai tuiꞌsen pe ameruntîri wanî eraꞌmatoꞌpe annaya —taꞌpî toꞌya. Mîrîrî taꞌpî toꞌya maasa pra innape Paapa winîpai imeruntîri iipî kupî tîuyaꞌnîkon pra awanî yeꞌnen.
41,8,12,Neꞌneꞌ pe itewan kuꞌsaꞌ toꞌya wanîꞌpî. —Sîrîrî pankon wanî tîneraꞌmakon ton yuꞌse. Tîîse ayenkuꞌtîuyaꞌnîkon pepîn. Aneraꞌmakon ton tîrî Paapaya pepîn —taꞌpîiya.
41,8,13,Inkamoro Fariseuyamîꞌ piapai attîꞌpî. Kanau yaꞌ toꞌ enukuꞌpî. Moropai tînenupaꞌsan pokonpe eeseꞌmaꞌtîꞌpî iratai pona.
41,8,14,Tîîwanmîraꞌnîkon taꞌreꞌkon ton yarî toꞌya pra awanîꞌpî. Trigo puusaꞌ tiwinan neken wanîꞌpî moro kanau yaꞌ.
41,8,15,Moropai Jesusya toꞌ panamaꞌpî: —Tîwarî panpîꞌ eꞌtî. Tîwî fariseuyamîꞌ piawon moropai Herodes piawon trigo saꞌmotoꞌ nîsi —taꞌpîiya.
41,8,16,Teepereꞌse toꞌ eseurîmaꞌpî mîrîrî pîꞌ: —Îꞌ pîꞌ taiya manniꞌ? Uyaꞌreꞌkon ton eneꞌsaꞌ pra awanî yeꞌnen mîrîrî taa pîꞌ man —taꞌpî toꞌya.
41,8,17,˻Trigo puusaꞌ pîꞌ pra eeseurîma manniꞌ. Fariseuyamîꞌ moropai Herodes yeseru pîꞌ eeseurîma.˼ Tîîse trigo puusaꞌ ton pra tîwanîkon pîꞌ toꞌ eseurîma epuꞌtîꞌpî Jesusya. —Îꞌ ton pe ayaꞌreꞌkon ton pra awanîkon pîꞌ eeseurîmakon mîrîrî? Uyeseru pîꞌ eesenumenkakon pepîn. Anepuꞌpai pra awanîkon mîrîrî. Ayewankon ya unekaremekîꞌpî enasaꞌ pra awanî.
41,8,18,"Tenu kenankon amîrîꞌnîkon. Tîîse enkaruꞌnan warantî awanîkon. Tîpana kenankon amîrîꞌnîkon. Tîîse panaꞌtîꞌpan warantî awanîkon. Miaꞌtaikin trigo puusaꞌ ke  pemonkonyamîꞌ yaꞌreꞌtîuya yai, toꞌ yaꞌreꞌ yonpa rîꞌpî yanumîꞌpîyaꞌnîkon. Îꞌ warapo waikîraꞌpî kaisarî awanîꞌpî? —taꞌpîiya. —Asakîꞌne puꞌ pona tîîmoꞌtai waikîraꞌpî kaisarî —taꞌpî toꞌya."
41,8,20,"—Moropai asakîꞌne miaꞌ pona tîîmoꞌtai trigo puusaꞌ  kaisaronkon pemonkonyamîꞌ yaꞌreꞌtîuya yai, toꞌ yaꞌreꞌ yonparîꞌpî yanumîꞌpîyaꞌnîkon. Îꞌ warapo waikîraꞌpî kaisarî awanîꞌpî? —taꞌpîiya. —Asakîꞌne miaꞌ pona tîîmoꞌtai waikîraꞌpî kaisarî awanîꞌpî —taꞌpî toꞌya."
41,8,21,—Sîrîrî tîpose uyeseru epuꞌtîyaꞌnîkon pra awanîkon mîrîrî? —taꞌpîiya toꞌ pîꞌ.
41,8,22,Enkaruꞌnan Betsaida Pon Yepiꞌtî JesusyaMoropai toꞌ erepamîꞌpî Betsaida iteseꞌ pata pona. Miarî enkaruꞌnan warayoꞌ yarîꞌpî tiaronkonya Jesus pia. Jesus yekaꞌnunkaꞌpî toꞌya enkaruꞌnan yapîtoꞌpeiya kaiꞌma.
41,8,23,Enkaruꞌnan yarîꞌpîiya itenya pîꞌ tapiꞌse pemonkonyamîꞌ pata yapai. Tetaku maꞌpîiya enkaruꞌnan yenu yaꞌ. Moropai tenya tîrîꞌpîiya itenu pona. Tenya moꞌkaꞌpîiya. —Pata eraꞌma pîꞌ nan? —taꞌpîiya.
41,8,24,"Teesenumenka tîpo taꞌpîiya: —Inna. Pemonkonyamîꞌ asarî eraꞌma pîꞌ wai, tîîse morî pe pra. Yei warantî toꞌ eraꞌma pîꞌ wai —taꞌpîiya."
41,8,25,"Inîꞌrî tenya tîrîꞌpî Jesusya itenu pona. Tenya moꞌkaꞌpîiya. Tîwoiꞌnîkon pîꞌ teesenumenka pe, enkaruꞌnan yenu esepiꞌtîꞌpî. Tamîꞌnawîron eraꞌmaꞌpîiya morî pe."
41,8,26,Moropai mîîkîrî yarimaꞌpî Jesusya tewîꞌ ta: —Toꞌsarî atîkî. Pemonkonyamîꞌ koreꞌta katîi —taꞌpîiya.
41,8,27, Moropai Jesus wîtîꞌpî tiaron pata iteseꞌ Cesaréia-Filipe poro tînenupaꞌsan pokonpe. Tuutîkon yeꞌka pe tînenupaꞌsan ekaranmapoꞌpîiya: —Anîꞌ pe rî ukupî pîꞌ tarîronkonya? —taꞌpîiya.
41,8,28,—Tiaronkonya taꞌpî: “Batista yekatonoꞌpî mîîkîrî”. Tîîse tiaronkonya taꞌpî: “Pena itekare ekaremeꞌpîtîtîpon Elias yekatonoꞌpî mîîkîrî”. Moropai tiaronkonya taꞌpî: “Penaroꞌ Paapa maimu ekaremeꞌnen yekatonoꞌpî mîîkîrî”. Mîrîrî warantî apîꞌ toꞌ eseurîma —taꞌpî Jesus nenupaꞌsanya ipîꞌ.
41,8,29,"—Amîrîꞌnîkon kanan. Anîꞌ pe uyepuꞌtî pîꞌ naatî? —taꞌpî Jesusya toꞌ pîꞌ. Pedroya taꞌpî: —Amîrî Paapa nîmenkaꞌpî, Cristo —taꞌpîiya. ˻Paapa nîmenkaꞌpî taatoꞌ mîrîrî Cristo.˼"
41,8,30,—Inna. Tîîse maasa sîrîrî Paapa nîmenkaꞌpî pe wanî kîsekaremeꞌtî —taꞌpî Jesusya.
41,8,31," Moropai Jesusya toꞌ yenupaꞌpî: —Uurî kaꞌ poi iipîꞌpî. Kureꞌne eꞌtarumaꞌtî kupî sîrîrî. Judeuyamîꞌ panamanenan, moropai teepîremasanon esanon, Moisés nurîꞌtîya yenupatoꞌ pîꞌ yenupatonkon, inkamoro ena kupî sîrîrî uyuꞌse pra. Uwî toꞌya kupî sîrîrî. Uusaꞌmantasaꞌ koꞌmamî kupî sîrîrî asakîꞌne wei kaisarî moropai iteseurîno wei yai eꞌmîꞌsaꞌka —taꞌpîiya. Mîrîrî taꞌpîiya aronne, tiaronkonya epuꞌtî yuꞌse tîwanî yeꞌnen. Moropai Pedroya yarîꞌpî tiaronkon koreꞌta pai. —Mîrîrî yeꞌka pe teeseurîmai pra eꞌkî. Mîrîrî warantî aasaꞌmanta eꞌpai pra man —taꞌpî Pedroya Jesus pîꞌ."
41,8,33,Tîîse Jesus eraꞌtîꞌpî tiaronkon tînenupaꞌsan winîkîi moropai taꞌpîiya Pedro pîꞌ: —Sinpata atîkî uupiapai. Makui maimu warantî amaimu wanî mîrîrî. Paapa esenumenka warantî eesenumenka pra awanî mîrîrî. Eesenumenka non po tîîkoꞌmansenon esenumenka warantî —taꞌpîiya.
41,8,34,"Mîrîrî tîpo tînenupaꞌsan pokonpe tamîꞌnawîronkon yannoꞌpîiya tîîpia. Taꞌpîiya toꞌ pîꞌ: —Uwanîyakon pe eꞌpai anîꞌ wanî ya, iteseru, ituꞌse tîweꞌtoꞌ rumaka eꞌpai awanî. Uwanîyakon pe tîwanî wenai, tîweꞌtarumaꞌtîtoꞌ namaiya eꞌpai pra awanî. Uwanîyakon pe tîwanî wenai, tîsaꞌmantatoꞌ namaiya eꞌpai pra awanî. Moropai uwenairî aaipî eꞌpai awanî."
41,8,35,"Maasa pra anîꞌya tîîkoꞌmantoꞌ pînînma ya kureꞌne, tîweꞌtarumaꞌtî namaiya. Mîrîrî yeꞌnen Paapa pia ipatîkarî tîîkoꞌmantoꞌ ton eporîiya pepîn. Tîîse aminke aakoꞌmamî Paapa pîꞌ. Tîîse uwanîyakon pe tîwanî wenai, tîîkoꞌmantoꞌ pînînmaiya pra tîwanî ya, tîweꞌtarumaꞌtîtoꞌ yapîtanîpîiya ya, ipatîkarî enen tîîkoꞌmantoꞌ ton eporîiya Paapa pia. Tamîꞌnawîron sîrîrî non pon manne esaꞌ pe anîꞌ wanî ya, tîîse ipatîkarî enen tîîkoꞌmantoꞌ ton eporîiya pra awanî ya, eporîiya kupî pepîn rî mîrîrî. Aasaꞌmanta yai tekaton yepeꞌ ton eporîiya pepîn, aweꞌpîikaꞌtî pepîn. Îꞌ ton pra awanî sîrîrî pata po, itekaton yepeꞌ pe."
41,8,38,"Imakuiꞌsan sîrîrî pankon koreꞌta uurî pîꞌ moropai umaimu pîꞌ anîꞌ eppepî ya, uurî kaꞌ poi iipîꞌpî eppepî kupî sîrîrî ipîꞌ. Uurî kaꞌ poi iipîꞌpî. Inîꞌrî uuipî pe wai, Paapa pia tîîkoꞌmansenon inserîyamîꞌ pokonpe. Uuipî yai Uyun kaisarî wanî kupî sîrîrî meruntî ke. Mîrîrî yai eppepî kupî sîrîrî ipîꞌ."
41,9,1,Moropai Jesusya taꞌpî toꞌ pîꞌ: —Ayenkuꞌtîuyaꞌnîkon pepîn. Tamîꞌnawîronkon esaꞌ pe Paapa iiꞌtoꞌ eseporî pe man. Mîrîrî yai tamîꞌnawîronkon yentai meruntî ke puꞌkuru awanî epuꞌtî tamîꞌnawîronkonya. Mîrîrî eraꞌma tiaronkon tarîronkonya tîîsaꞌmantakon rawîrî —taꞌpîiya.
41,9,2," Tiwin miaꞌ pona tîîmoꞌtai wei tîpo, Jesus wîtîꞌpî kawînan wîꞌ pona. Pedro, moropai Tiago, moropai wîtîꞌpî yarakkîrî. Inkamoro pokonpe neken awanîꞌpî. Miarî Jesus etinyakaꞌmasaꞌ wanîꞌpî toꞌ yenu kaisarî."
41,9,3,Ipon etinyakaꞌmasaꞌ wanîꞌpî inkeꞌ pe puꞌkuru. Aimutun pe awanîꞌpî. Uponkon ronapîtî eꞌpainon mararî pra tîîse mîrîrî kaisarî aimutun pe eena pepîn.
41,9,4,"Moropai penaronkon eraꞌmaꞌpî Jesus pokonpe tîweꞌsanonya, Elias moropai Moisés. Jesus yarakkîrî toꞌ eseurîma eraꞌmaꞌpî toꞌya."
41,9,5,"5,6 Mararî pra toꞌ esiꞌnîꞌsaꞌ wanîꞌpî. Îꞌ taa tîuya epuꞌtîiya pra Pedro wanîꞌpî. Mîrîrî warantî tîîse eeseurîmaꞌpî. Taꞌpîiya tepotorî Jesus pîꞌ: —Morî pe tarî eꞌnî sîrîrî. Seurîwîꞌne tappîi koneka annaya sîrîrî, amîrî ton, moropai Moisés ton, moropai Elias ton —taꞌpîiya. Series, "
41,9,7,"Mîrîrî taiya tanne, katupuruya toꞌ napontîꞌpî. Moropai Paapa eseurîmaꞌpî katupuru koreꞌta siꞌma. Taꞌpî Paapaya: —Unmu mîserî. Unmu yuꞌsan Uurî. Mîserî maimu etatî —taꞌpîiya."
41,9,8,"Mîrîrî tîpo tenukon yarîꞌpî ipokonpankonya tîwoiꞌnîkon, tîîse Moisés, moropai Elias eraꞌma toꞌya pra awanîꞌpî. Jesus neken eraꞌmaꞌpî toꞌya."
41,9,9,"Wîꞌ poi tawautîkon pe, Jesusya taꞌpî toꞌ pîꞌ: —Sîrîrî aneraꞌmaꞌpîkon kîsekaremeꞌtî. Pemonkon pe kaꞌ poi iipîꞌpî uurî saꞌmanta tîpo eꞌmîꞌsaꞌka kupî sîrîrî, mîrîrî tîpo ekaremekîkonpa. Mîrîrî yeꞌnen ekaremekî toꞌya pra awanîꞌpî. Tîîse toꞌ eseurîmaꞌpî teepereꞌse: —Uusaꞌmanta tîpo eꞌmîꞌsaꞌka taiya manniꞌ, îꞌ pîꞌ eeseurîma mîrîrî? —taꞌpî toꞌya."
41,9,11,"Mîrîrî yeꞌnen Jesus ekaranmapoꞌpî toꞌya. —Aꞌkî. Moisés nurîꞌtîya yenupatoꞌ pîꞌ yenupatonkonya taa: “Eꞌmaiꞌ pe Elias, penaroꞌ Paapa maimu ekaremeꞌnen iipî pe man. Mîrîrî tîpo Cristo, Paapa nîmenkaꞌpî iipî iteꞌmaꞌpî pîꞌ”, taa toꞌya. Îꞌ waniꞌ awanî yeꞌnen mîrîrî taa toꞌya? —taꞌpî toꞌya Jesus pîꞌ."
41,9,12,—Innape Elias warainon iipî yairî panpîꞌ Paapa yapurîtoꞌ kuꞌse. Îꞌ waniꞌ awanî yeꞌnen sîrîrî menukaꞌpî penaronkon Paapa maimu ekaremeꞌnenanya? Uurî kaꞌ poi iipîꞌpî pemonkon pe eꞌtarumaꞌtî kupî sîrîrî mararî pra. Arinîkonya uyapurî pe pra man. Mîrîrî yeꞌnen tepotorîkon pe ukupî toꞌya pepîn. Mîrîrî nîrî menukaꞌpî penaronkonya.
41,9,14," Moropai tiaronkon Jesus nenupaꞌsan pia teerepamîkon pe, arinîkon epereꞌsaꞌ eraꞌmaꞌpî toꞌya toꞌ pia. Inenupaꞌsan pokonpe Moisés yeseru rîꞌpî pîꞌ yenupatonkon esiyuꞌpîtî eraꞌmaꞌpî toꞌya. Mîrîrî pe rî Jesus eraꞌma tîuyaꞌnîkon pe, tamîꞌnawîronkon esenumenkaꞌpî ipîꞌ mararî pra moropai toꞌ ekaꞌtumîꞌpî iipia esekaremeꞌse."
41,9,16,—Îꞌ pîꞌ eeseurîmakon manniꞌ? —taꞌpî Jesusya tamîꞌnawîronkon pîꞌ.
41,9,17,"—Uyenupanen —taꞌpî tiaronya ipîꞌ. Unmu enepî pîꞌ wai aapia. imaimu pra ikuꞌsaꞌ oꞌmaꞌya yeꞌnen. Oꞌnon pata tîîse eporî tîuya ya, non pona yenumîiya, oꞌmaꞌya. Moropai inta arakkunta. Moropai tee yeꞌkaiya. Moropai aapîta non po siꞌma. Anenupaꞌsan pîꞌ esatî pîꞌ wai oꞌmaꞌ tîrîkatoꞌpe toꞌya teuren, tîîse îꞌ kupî toꞌya yentai awanî."
41,9,19,—Sîrîrî tîpose innape ukupî toꞌya pra tamîꞌnawîronkon wanî —taꞌpî Jesusya. —Tîkoꞌman pe uukoꞌmansaꞌ sîrîrî akoreꞌtaꞌnîkon tînîn pîꞌ ayenupakon pîꞌ. Mîîwîni tîîse innape ukupîyaꞌnîkon pra awanîkon. Mîîkîrî eneꞌtî uupia —taꞌpîiya.
41,9,20,"Mîîkîrî more enepîꞌpî toꞌya iipia. Jesus eraꞌma tîuya pe, oꞌmaꞌya more yenumîꞌpî non pona. Aweꞌperenperenmaꞌpî non pona. Inta arakkuntaꞌpî."
41,9,21,—Îꞌ pensa eporî piaꞌtîꞌpîiya? —taꞌpî Jesusya iyun pîꞌ. —More pe tîîse eporîꞌpîiya.
41,9,23,"—Umeruntîri moro man tîîse innape Paapa kupî pîꞌ nan? Innape Paapa kupîya ya, anmu yepiꞌtîuya. Tamîꞌnawîron eꞌkupî eꞌpainon innape Paapa kuꞌnenan ton pe —taꞌpî Jesusya."
41,9,24,—Innape Paapa kupî pîꞌ wai. Inîꞌ panpîꞌ innape ikuꞌtouꞌya ton ke urepakî —taꞌpî more yunya.
41,9,25,"Tîîpia tamîꞌnawîronkon emurukuntî eraꞌmaꞌpî Jesusya. Mîrîrî yeꞌnen kaꞌneꞌ pe oꞌmaꞌ pîꞌ taꞌpîiya: —Amîrî imaimu pra anna kuꞌnen, panaꞌtîꞌ anna kuꞌnen. Epaꞌkakî mîserî yapai. Atîkî. Inîꞌrî kaiipîi mîserî pia —taꞌpî Jesusya."
41,9,26,Oꞌmaꞌ entaimepîtîꞌpî. Warayoꞌ yenunpîtîꞌpîiya non pona. Mîrîrî tîpo eepaꞌkaꞌpî. Isaꞌmantaꞌpî warantî warayoꞌ esenunsaꞌ wanîꞌpî. —Aꞌkî. Aasaꞌmantasaꞌ man —taꞌpî tiaronkonya.
41,9,27,Tîîse Jesusya iꞌmîꞌsaꞌkaꞌpî itenya pîꞌ tapiꞌse. Aweꞌmîꞌsaꞌkaꞌpî.
41,9,28,Wîttî ta Jesus ewomîꞌpî. —Îꞌ waniꞌ awanî yeꞌnen oꞌmaꞌ tîrîka annaya yentai awanî mîrîrî? —taꞌpî inenupaꞌsanya ipîꞌ.
41,9,29,—Kureꞌne Paapa yarakkîrî eeseurîmakon eꞌpai awanî mîrîrî mîîkîrî yeꞌka oꞌmaꞌ tîrîkakonpa —taꞌpî Jesusya toꞌ pîꞌ.
41,9,30," Moropai mîrîrî pata pai toꞌ wîtîꞌpî Galiléia pata poro. Mîrîrî poro tuutî epuꞌtî anîꞌya yuꞌse pra Jesus wanîꞌpî, maasa maꞌre tînenupaꞌsan yenupa tîuya yeꞌnen. Toꞌ yenupaꞌpîiya mîrîrî warantî: —Uurî kaꞌ poi iipîꞌpî pemonkon pe. Tiaronya uyekaremekî kupî sîrîrî uyeyatonon pîꞌ. Inkamoroya uyapisî kupî sîrîrî. Uwî toꞌya kupî sîrîrî. Uwî toꞌya tîpo, iteseurîno wei yai eꞌmîꞌsaꞌka kupî sîrîrî —taꞌpîiya."
41,9,32,"Îꞌ taiya epuꞌtî toꞌya pra awanîꞌpî, tîîse anekaranmapopai pra nîrî toꞌ wanîꞌpî ipîꞌ. Maasa pra eranneꞌ pe toꞌ wanîꞌpî."
41,9,33," Toꞌ erepamîꞌpî Cafarnaum pata pona. Tîîkoꞌmantoꞌ wîttî ta teewomî tîpo, Jesusya taꞌpî tînenupaꞌsan pîꞌ: —Îꞌ pîꞌ eesiyuꞌpîtîkon manniꞌ eꞌma taawîrî yiꞌnî pe? Yuuku toꞌya pra awanîꞌpî. Uurî insanan yentaino panpîꞌ kaiꞌma toꞌ esenumenkasaꞌ wanîꞌpî tamîꞌnawîrî. Mîrîrî pîꞌ toꞌ esiyuꞌpîꞌsaꞌ wanîꞌpî tuutîkon pe. Mîrîrî yeꞌnen yuuku toꞌya pra awanîꞌpî.?"
41,9,35,"Jesus ereutaꞌpî. Asakîꞌne puꞌ pona tîîmoꞌtaiꞌnîkon yannoꞌpîiya tîîpia. —Tamîꞌnawîronkon yentai eꞌpai awanîkon ya, toꞌ maꞌre eꞌtî. Tamîꞌnawîronkon poitîrî pe eꞌtî —taꞌpîiya."
41,9,36,"Moropai more yapisîꞌpîiya itenya pîꞌ. Yarîꞌpîiya toꞌ koreꞌta. Yanumîꞌpîiya tenaꞌ. —Uyapurî tîuya yeꞌnen, anîꞌya ipîkku pepîn yapiꞌsaꞌ ya, mîserî yeꞌka more warantî, uurî nîrî yapisîiya mîrîrî. Moropai uurî yapisîiya ya, uyarimatîpon Paapa yapisîiya mîrîrî."
41,9,38,"—Uyenupanen —taꞌpî Joãoya ipîꞌ. —Ayeseꞌ esatî tîuya yeꞌka pe, oꞌmaꞌkon yenpaꞌkanen warayoꞌ eraꞌmaꞌpî annaya. Tîîse ipîꞌ taꞌpî annaya inîꞌ ikupîiya namai, uurîꞌnîkon pokonpe pra awanî yeꞌnen."
41,9,39,"—Mîîkîrî pîꞌ mîrîrî kîꞌkupîi kîkatî —taꞌpî Jesusya. —Uyeseꞌ esatî yeꞌka pe, ikupî eserîkan pepîn konekanen wanî ya, kaꞌneꞌ pe eeseurîma eserîke pra awanî upîꞌ imakuiꞌpî pe. Uyeyatonkon pe pra toꞌ wanî ya, uyonpakon pe toꞌ wanî —taꞌpîiya."
41,9,41,"—Ayenkuꞌtîuyaꞌnîkon pepîn. Anîꞌya awoꞌpakon ya tuna ke uurî yapurînen pe awanîkon wenai, Paapaya mîîkîrî awoꞌpatîponkon yeꞌma —taꞌpîiya."
41,9,42," Moropai taꞌpî Jesusya toꞌ pîꞌ: —Innape ukuꞌnen more yenupa anîꞌya ya, imakuiꞌpî kuꞌtoꞌpeiya kaiꞌma, mararî pra Paapaya mîîkîrî tarumaꞌtî. Aꞌkî, anîꞌ saꞌmanta ya tîꞌ tewaꞌtîi iꞌmî pîꞌ tuna ka tenunse, imakuiꞌpî pe puꞌkuru awanî. Tîîse itentai imakuiꞌpî pe awanî insamoro moreyamîꞌ yonpaya imakuiꞌpî kupî emapuꞌtîiya ya."
41,9,43,"Imakuiꞌpî konekaya emapuꞌtî ayenya ya, imerenkîꞌkî. Itenya imerenkîꞌsaꞌ pe ipatîkarî aakoꞌmamî ya, morî pe panpîꞌ awanî mîrîrî, asakîꞌne ayenya tîîse apoꞌ yaꞌ attî yentai, esiꞌnîꞌkoi pepîn apoꞌ yaꞌ attî yentai. Miarî ipatîkarî tamîꞌnawîronkon eꞌtarumaꞌtî mîrîrî pata yaꞌ, moropai îꞌ pensa apoꞌ esiꞌnîpî pepîn. Moropai imakuiꞌpî konekaya emapuꞌtî aꞌpuya ya, imerenkîꞌkî imakuiꞌpî kupîya namai. Maasa pra morî pe panpîꞌ awanî mîrîrî ipatîkarî Paapa pia aakoꞌmamî ya iꞌpu imerenkîꞌsaꞌ pe, asakîꞌne aꞌpu tîîse apoꞌ yaꞌ attî yentai. Series,  Moropai imakuiꞌpî konekaya emapuꞌtî ayenuya ya, imoꞌkakî imakuiꞌpî kupîya namai. Maasa pra morî pe panpîꞌ awanî mîrîrî ipatîkarî Paapa pia enen aakoꞌmamî ya tiwin ayenu tîîse, saꞌnîrî ayenu tîîse apoꞌ yaꞌ attî yentai."
41,9,48,Mîrîrî pîꞌ Paapa maimuya taasaꞌ pena:“Miarî ipatîkarî tamîꞌnawîronkon eꞌtarumaꞌtî mîrîrî pata yaꞌmoropai îꞌ pensa apoꞌ esiꞌnîpî pepîn.”taasaiꞌya man.
41,9,49,"Tamîꞌnawîronkon uyapisîtîponkon eꞌtarumaꞌtî sîrîrî non po. Mîrîrî wenai, tîweꞌtarumaꞌtîkon yeꞌnen, inîꞌ panpîꞌ Paapa yapurî toꞌya. Paapa wakîri pe panpîꞌ toꞌ ena."
41,9,50,"Morî pe puꞌkuru pan wanî. Tîîse inîꞌmîra eenasaꞌ ya, inîꞌrî inîꞌne pe ikupî pepîn eꞌpainon. Morî pan warantî, inîꞌne pan wanî warantî eꞌtî. Inîꞌne panya uyoꞌkon koꞌmannîpî warantî ayewankon koꞌmannîꞌtî morî pe, imakuiꞌpî kupîyaꞌnîkon namai. Mîrîrî warantî awanîkon ya ayonpakon pokonpe tîwanmîra aakoꞌmamîkon —taꞌpî Jesusya."
41,10,1," Moropai Jesus wîtîꞌpî mîrîrî pata poi. Judéia pata poro attîꞌpî moropai iren Jordão ratai poro. Oꞌnon pata arinîkon epereꞌsaꞌ ya tîîpia, inkamoro yenupaꞌpî Jesusya. Inîꞌrî arinîkon eperepîꞌpî iipia moropai inîꞌrî teseru warantî rî toꞌ yenupaꞌpîiya."
41,10,2,"Fariseuyamîꞌ wîtîꞌpî nîrî Jesus pia. Jesus anakaꞌmapai toꞌ wanîꞌpî. Taꞌpî toꞌya ipîꞌ: —Tînoꞌpî rumakasaꞌ warayoꞌya ya, yairî awanî mîrîrî?"
41,10,3,—Îꞌ yeꞌka pe Moisés nurîꞌtîya ankupîkon ton ekaremekîꞌpî? —taꞌpî Jesusya.
41,10,4,"—Moisésya taꞌpî:“Warayoꞌya taasaꞌ ya tînoꞌpî pîꞌ kaareta pona tîmenukai, unoꞌpî pe pra awanî sîrîrî tarîpai, taiya ya, tînoꞌpî pîꞌ irumakaiya eꞌpainon,”taꞌpîiya —taꞌpî toꞌya Jesus pîꞌ"
41,10,5,Tîîse Jesusya taꞌpî: —Yairon pepîn mîrîrî. Tîîse mîrîrî warantî ankupîkon ton menukaꞌpî Moisésya maasa pra morî kupîyaꞌnîkon eserîke pra awanîkon epuꞌtî tîuya yeꞌnen.
41,10,6,Tîîse tamîꞌnawîron koneka tîuya yai Paapaya warayoꞌ konekaꞌpî moropai wîriꞌ. Mîrîrî yeꞌnen warayoꞌ noꞌpîta yai eemoꞌka tun moropai tîsan pia pai moropai tînoꞌpî yarakkîrî eena.
41,10,8,Mîrîrî yeꞌnen asakîꞌne toꞌ tîîse tiwinan warantî toꞌ ena mîrîrî. Mîrîrî yeꞌnen asakîꞌnankon warantî pra toꞌ wanî. Tîîse tiwinan warantî toꞌ enasaꞌ mîrîrî.
41,10,9,Uyepotorîkonya saꞌnîrî toꞌ wanî emapuꞌtîsaꞌ yeꞌnen. Anîꞌya toꞌ eturumaka emapuꞌtî yuꞌse awanî pepîn.
41,10,10,"Mîrîrî tîpo wîttî ta tîîse, Jesus nenupaꞌsanya ekaranmapoꞌpî mîrîrî taiya manniꞌ pîꞌ."
41,10,11,"Jesusya taꞌpî: —Anîꞌya tînoꞌpî rumakasaꞌ ya, moropai tiaron wîriꞌ yarakkîrî awanî ya, imakuiꞌpî kupîiya mîrîrî tînoꞌpî winîkîi."
41,10,12,"Moropai wîriꞌya tînyo rumakasaꞌ ya, moropai tiaron warayoꞌ yarakkîrî awanî ya, imakuiꞌpî kupîiya mîrîrî tînyo winîkîi —taꞌpîiya."
41,10,13," Moropai tiaronkonya moreyamîꞌ yarîꞌpî Jesus pia tenya tîîtoꞌpeiya toꞌ pona, toꞌ pîrematoꞌpeiya. Tîîse inenupaꞌsanya taꞌpî toꞌ pîꞌ: —Insamoro yeꞌkakon moreyamîꞌ kîseneꞌtî Jesus pia."
41,10,14,Tîîse epuꞌtî tîuya pe Jesus ekoreꞌmaꞌpî. —Tîwî moreyamîꞌ iiꞌtoꞌpe uupia —taꞌpîiya tînenupaꞌsan pîꞌ. —Toꞌ tîmaꞌnîpai pra eꞌtî. Maasa pra Paapa pemonkonoyamîꞌ wanî insanan moreyamîꞌ warantî. Insanan warainokon innape tîkuꞌnenan esaꞌ pe Paapa wanî —taꞌpîiya.
41,10,15,"Ayenkuꞌtîuyaꞌnîkon pepîn. Anîꞌ eturumaka pra awanî ya Paapa yenyaꞌ tesaꞌ pe aweꞌtoꞌpe, tesaꞌkon yenyaꞌ moreyamîꞌ eturumaka manniꞌ warantî, Paapa pia tîîkoꞌmantoꞌkon eporî toꞌya pepîn."
41,10,16,"Mîrîrî tîpo moreyamîꞌ yapisîꞌpî Jesusya tenaꞌ. Moropai taꞌpîiya Paapa pîꞌ: —Paapa, insanan moreyamîꞌ koꞌmannîꞌkî morî pe —taꞌpîiya."
41,10,17," Mîrîrî tîpo Jesus eseꞌmaꞌtî tanne, teekaꞌtunse warayoꞌ erepamîꞌpî iipia. Ikaisarî aweꞌsekunkaꞌpî inama yeꞌka pe. Moropai Jesus ekaranmapoꞌpîiya: —Uyenupanen, morî amîrî —taꞌpîiya. —Îꞌ kupîuya eꞌpainon ipatîkarî enen uukoꞌmantoꞌpe Paapa pia? —taꞌpîiya."
41,10,18,"—Îꞌ waniꞌ awanî yeꞌnen morî amîrî taaya manniꞌ upîꞌ? —taꞌpî Jesusya. —Tiwinan morî moro man, Paapa neken. Tiaron ton pra awanî."
41,10,19,"Uyeserukon pe Paapa nekaremekîꞌpî epuꞌnen amîrî.Pemonkon kîꞌwîi,moropai tiaron noꞌpî yarakkîrî tîweꞌse pra eꞌkî,amaꞌyeꞌ pe pra eꞌkî,seruꞌyeꞌ pe teeseurîmai pra eꞌkî ayonpa pîꞌ,ayonpa tenkuꞌtîi pra eꞌkî,ayun, moropai asan saꞌnamakîPaapa nekaremekîꞌpî sîrîrî, tamîꞌnawîrî unkupîkon pe —taꞌpî Jesusya."
41,10,20,"—Inna, uyenupanen —taꞌpî warayoꞌya. —Mîrîrî yawîron uurî pena pata pai sîrîrî tîpose."
41,10,21,"Jesus esenumenkaꞌpî ipîꞌ. Ituꞌse awanîꞌpî kureꞌne. —Maasa, inîꞌ tiwinanoꞌpî ankupî ton moro man —taꞌpîiya. —Ayemanne ke eꞌrepata tamîꞌnawîrî. Moropai itepeꞌpî mîtîrîi îꞌ ton pînon saꞌne tîweꞌtarumaꞌtîsanon pia. Mîrîrî kupîya ya, kaꞌ po eerepansaꞌ yai, morî puꞌkuru tîrî Paapaya aapia. Uyeseru pîꞌ esenupai maaipîi —taꞌpî Jesusya ipîꞌ."
41,10,22,Mîrîrî taa Jesusya pîꞌ mîîkîrî aꞌmantaꞌpî. Maasa pra mararon pepîn itemanne mîîtoꞌpe. Temanne yapurîꞌpîiya kureꞌne puꞌkuru. Mîrîrî yeꞌnen kureꞌne teesewankonoꞌmai attîꞌpî.
41,10,23,Tîwoiꞌnîkon pemonkonyamîꞌ eraꞌmaꞌpî Jesusya. Moropai taꞌpîiya tînenupaꞌsan pîꞌ: —Saꞌme puꞌkuru see awanî Paapa pia ipîkku pe tîweꞌsen eturumaka tesaꞌ pe aweꞌtoꞌpe.
41,10,24,"Mararî pra inenupaꞌsan esenumenkaꞌpî imaimu pîꞌ. Tîîse inîꞌrî Jesusya taꞌpî toꞌ pîꞌ: —Saꞌme puꞌkuru tîniru esanon ewontoꞌpe Paapa pia ipemonkono pe, ˻kureꞌne tînirurîkon pînînma toꞌya yeꞌnen.˼ Aꞌkî, saꞌme awanî camelo ewontoꞌpe akkusa yeutta yai, itentai tîwanî yeꞌnen. Mîrîrî warantî ipîkku pe tîweꞌsenon wanî. Saꞌme puꞌkuru awanî, inkamoro eturumaka pepîn Paapa pia tesaꞌkon pe aweꞌtoꞌpe —taꞌpî Jesusya toꞌ pîꞌ."
41,10,26,"Mararî pra toꞌ esenumenkaꞌpî mîrîrî taiya pîꞌ. —Mîrîrî warantî awanî ya, anîꞌ eꞌpîikaꞌtî eꞌpainon moriya? —taꞌpî toꞌya."
41,10,27,Inîꞌrî Jesus esenumenkaꞌpî toꞌ pîꞌ: —Tîîwarîrî anîꞌ eꞌpîikaꞌtî pepîn. Tîîse Paapaya tamîꞌnawîronkon pîikaꞌtî eꞌpainon. Tamîꞌnawîron kupî Paapaya eꞌpainon —taꞌpîiya.
41,10,28,—Aꞌkî —taꞌpî Pedroya Jesus pîꞌ. —Tamîꞌnawîron rumakasaꞌ annaya moropai awenairî anna iiꞌsaꞌ sîrîrî.
41,10,29,"29,30 Jesusya taꞌpî: —Ayenkuꞌtîuyaꞌnîkon pepîn. Uyapurîtoꞌ tîuya wenai itekare ekaremeꞌse anîꞌ wîtî ya tonpayamîꞌ piapai, mîîkîrîya, inîꞌ panpîꞌ tonpa ton eporî. Tonpayamîꞌ tîwîrisitonon, tîsan, tîyun moropai tînmukuyamîꞌ piapai attî ya, arinîke tonpa ton eporîiya, takon ton, tîwîrisi ton, tîsan ton, tînre ton. Moropai tewîꞌ, tîpata, rumakaiya ya, inîꞌ panpîꞌ tuꞌke tewîꞌ ton moropai tîpata ton eporîiya tuꞌke. Moropai tiaronkonya itarumaꞌtî umaimu yawîrî awanî wenai, sîrîrî non po mîrîrî warantî eporîiya. Moropai kaꞌ po ipatîkarî mîîkîrî koꞌmamî Paapa pia. Series, "
41,10,31,"Tiaronkon wanî arinîkon esaꞌ pe sîrîrî non po. Tîîse Paapa pia teerepansaꞌkon yai, anîꞌ esaꞌ pe toꞌ wanî pepîn. Tiaronkon wanî anîꞌ esaꞌ pe pra sîrîrî non po. Tîîse Paapa pia teerepansaꞌkon yai, arinîkon esaꞌ pe toꞌ ena —taꞌpî Jesusya."
41,10,32,"  Jesus nenupaꞌsan wanîꞌpî Jerusalém pona tuutîsanon pe, moropai Jesus wanîꞌpî toꞌ rawîrî. Asakîꞌne puꞌ pona tîîmoꞌtaiꞌnîkon moꞌkaꞌpîiya inîꞌrî moropai toꞌ yenupaꞌpîiya tîpîꞌ, oꞌnon yeꞌka pe tîwanî kupî pîꞌ. —Aꞌkî —taꞌpîiya. —Jerusalém pona wîtîn sîrîrî. Uurî kaꞌ poi iipîꞌpî pemonkon pe. Tiaronya utîrî kupî sîrîrî teepîremasanon esanon moropai Moisés nurîꞌtîya yenupatoꞌ pîꞌ yenupatonkon pia. “Iwî eꞌpai man,” taa toꞌya kupî sîrîrî. Mîrîrî tîpo teepîremasanon esanon, Moisés nurîꞌtîya yenupatoꞌ pîꞌ yenupatonkonya utîrî kupî sîrîrî Judeuyamîꞌ pepîn pia. Inkamoro woꞌmaꞌta kupî sîrîrî upîꞌ. Tetakukon yenumî toꞌya upona. Uꞌpoꞌpîtî toꞌya moropai uwî toꞌya. Uwîsaꞌ toꞌya tîpo, iteseurîno wei yai eꞌmîꞌsaꞌka kupî sîrîrî —taꞌpî Jesusya. Kureꞌne inenupaꞌsan esenumenkasaꞌ wanîꞌpî ipîꞌ. Tiaronkon toꞌ wenairî itîꞌsan wanîꞌpî eranneꞌ pe Jerusalém pona Jesus wîtî yeꞌnen. Series,  Series, "
41,10,35,"Mîrîrî tîpo Tiago, moropai wîtîꞌpî iipia. Zebedeu munkîyamîꞌ inkamoro. —Anna yenupanen —taꞌpî toꞌya. —Apîꞌ anna nesatî tîrîya yuꞌse anna man, anna pia —taꞌpî toꞌya."
41,10,36,—Îꞌ kupîuya yuꞌse awanîkon? —taꞌpî Jesusya toꞌ pîꞌ.
41,10,37,"—Tamîꞌnawîronkon esaꞌ pe eena yai, ereutapai anna wanî, tiwin meruntî winî, tiwin kamaiꞌ yaꞌ toꞌ esaꞌ pe anna eꞌtoꞌpe awarantî —taꞌpî toꞌya."
41,10,38,"Jesusya taꞌpî: —Anesatîkon kupîuya pepîn eꞌpainon. Epuꞌtîyaꞌnîkon pra naatîi. Tiaronkonya utarumaꞌtî kupî sîrîrî. Mîrîrî yapîtanîpîuya kupî sîrîrî. Amîrîꞌnîkon kanan? Uyeseꞌ pîꞌ awanîkon wenai tiaronkonya atarumaꞌtîkon ya, yapîtanîpîyaꞌnîkon eꞌpainon?"
41,10,40,Tîîse umeruntîri winî moropai kamaiꞌ winî ereutatî tauya pepîn apîꞌnîkon. Uyunya neken taa eꞌpainon tînmoꞌkaꞌsan pîꞌ —taꞌpî Jesusya.
41,10,41,Toꞌ yonpayamîꞌ miaꞌ tamîꞌnawîronkonya toꞌ nesatîꞌpî etaꞌpî moropai toꞌ ekoreꞌmaꞌpî moropai pîꞌ.
41,10,42,Jesusya toꞌ yannoꞌpî tîîpia. —Sîrîrî non po tamîꞌnawîronkon esanonya tîpemonkonoyamîꞌ yaipontî toꞌ taimerunpai epuꞌtî pîꞌ naatîi. Toꞌ yepotorîtononya toꞌ panama toꞌ tetaꞌkai —taꞌpîiya.
41,10,43,"—Tîîse mîrîrî warantî pra eꞌtî. Ayonpakon yentai eꞌpai awanîkon ya, toꞌ maꞌre eꞌtî. Toꞌ esaꞌ pe eꞌpai awanîkon ya, toꞌ poitîrî pe eꞌtî —taꞌpî Jesusya toꞌ pîꞌ. —Uurî kaꞌ poi iipîꞌpî aruinankon ton pe —Jesusya taꞌpî. —Tîpoitîrî ke eꞌtoꞌpe kaiꞌma uuiꞌsaꞌ pra wai. Tîîse tamîꞌnawîronkon pîikaꞌtîtoꞌpeuya kaiꞌma uuipîꞌpî. Arinîkon nîkupîꞌpî imakuiꞌpî yepeꞌ pe uusaꞌmantatoꞌpe kaiꞌma uuipîꞌpî —taꞌpî Jesusya."
41,10,46," Mîrîrî tîpo toꞌ wîtîꞌpî Jericó pata poro. Jericó pata pai toꞌ eseꞌmaꞌtîꞌpî, Jesus, inenupaꞌsan, moropai tiaronkon arinîkon. Moropai enkaruꞌnan ereutasaꞌ wanîꞌpî eꞌma ena pona, iteseꞌ Bartimeu. Timeu munmu mîîkîrî. Tuutîsanon yekaꞌnunka pîꞌ aakoꞌmamîꞌpî tîniru tîîtoꞌpe toꞌya."
41,10,47,"—Jesus Nazarépon erepansaꞌ man —taꞌpî tiaronkonya. Mîrîrî eta tîuya pe, Bartimeu entaimepîtî piaꞌtîꞌpî. Taꞌpîiya: —Jesus, Davi nurîꞌtî paarîꞌpî amîrî, pîikaꞌtîton amîrî. Aꞌnokoꞌpî pe saꞌne uyeraꞌmakî —taꞌpîiya."
41,10,48,"Arinîkon ekoreꞌmaꞌpî ipîꞌ. —Moo eꞌkî —taꞌpî toꞌya ipîꞌ. Tîîse inîꞌ panpîꞌ awentaimepîtîꞌpî, yuukuiya pra. —Davi nurîꞌtî paarîꞌpî, aꞌnokoꞌpî pe ukuꞌkî saꞌne —taꞌpîiya."
41,10,49,Jesus emîꞌpamîꞌpî imaimu eta tîuya yeꞌnen. —Mîîkîrî yannotî —taꞌpîiya. —Ayanno pîꞌ Jesus man —taꞌpî toꞌya enkaruꞌnan pîꞌ. —Atausinpakî. Eꞌmîꞌsaꞌkakî —taꞌpî toꞌya.
41,10,50,"Sonpan ke aweꞌwontîsaꞌ wanîꞌpî. Mîrîrî tîmoꞌkai aweꞌmîꞌsaꞌkaꞌpî. Moropai Jesus pia attîꞌpî. Tiwinarî mîîkîrî yenu esepiꞌtîꞌpî. —Ayewîꞌ ta ennaꞌpopai awanî ya, tîwanmîra atîkî —taꞌpî Jesusya. Tîîse Jesus wenairî attîꞌpî."
41,10,51,"—Îꞌ kupîuya yuꞌse awanî apîꞌ? —taꞌpî Jesusya ipîꞌ. —Uyenupanen, uyenu konekakî saꞌne —taꞌpî enkaruꞌnanya ipîꞌ."
41,10,52,"—Innape ukuꞌsaꞌya yeꞌnen, ayepiꞌtîuya sîrîrî —taꞌpî Jesusya ipîꞌ. Tiwinarî mîîkîrî yenu esepiꞌtîꞌpî. —Ayewîꞌ ta ennaꞌpopai awanî ya, tîîwanmîra atîkî —taꞌpî Jesusya. Tîîse Jesus wenairî attîꞌpî."
41,11,1,"  Oliveira yeꞌka kîrî pona toꞌ erepamîꞌpî. Aminke pra toꞌ wanîꞌpî Jerusalém pîꞌ. Moro awanîꞌpî pata mîrikkî pemonkonyamîꞌ koꞌmantoꞌ Betfagé moropai Betânia mîrikkî aminke pra nîrî. Oliveira kîrî pona teerepamîkon pe, Jesusya asakîꞌnankon tînenupaꞌsan yarimaꞌpî taponseꞌ ton jumenta eraꞌmai. Toꞌ yarima tîuya pe taꞌpîiya toꞌ pîꞌ: —Aminke pra pata mîrikkî man. Mîrîrî pona atîtî. Eerepansaꞌkon pe jumenta more yewaꞌtîsaꞌ eporîyaꞌnîkon anîꞌ enukuꞌpî pepîn ipona. Mîîkîrî meukatîi moropai meneꞌtîi."
41,11,3,"“Îꞌ ton pe mîîkîrî yarîyaꞌnîkon mîrîrî?” taa anîꞌya ya, “Uyesaꞌkon man ituꞌse,” makatîi, “Maasa tîîkoꞌmanse innaꞌpoiya” makatîi —taꞌpî Jesusya."
41,11,4,Imaimu pe toꞌ wîtîꞌpî. Jumenta more yewaꞌtîsaꞌ eporîꞌpî toꞌya eꞌma ta aminke pra manaꞌta pîꞌ. Mîîkîrî yeukaꞌpî toꞌya.
41,11,5,Mororonkonya taꞌpî: —Îꞌ ton pe jumenta more yarîyaꞌnîkon mîrîrî kaiꞌma?
41,11,6,"Jesus maimu ekaremekîꞌpî toꞌya, moropai yaatoꞌpe toꞌya toꞌ rumakaꞌpî toꞌya."
41,11,7,"Jumenta more yarîꞌpî toꞌya Jesus pia. Teerepansaꞌkon pe, tîponkon tîrîꞌpî toꞌya ipona Jesus enuꞌtoꞌpe, moropai eenukuꞌpî ipona."
41,11,8,"Arinîkonya tîponkon tîrîꞌpî eꞌma tapîꞌ. Tiaronkonya tînaꞌtîꞌpîkon yuꞌ yare tîrîꞌpî nîrî. ˻Mîrîrî kupîꞌpî toꞌya itekîn wîtîtoꞌpe iporo, Jesus yapurî tîuyaꞌnîkon yeꞌnen.˼"
41,11,9,"Tiaronkon wîtîꞌpî irawîrî moropai tiaronkon iteꞌmaꞌpî pîꞌ.—Morî pe puꞌkuru Paapa man —taꞌpî toꞌya mararî pra tîwentaimepîꞌse.—Morî pe puꞌkuru man taapaiꞌnîkon Paapa narimaꞌpî pîꞌ, Jesus pîꞌ.Mîîkîrî yapurîpaiꞌnîkon —taꞌpî toꞌya. —Penaronkon esaꞌ pe Davi nurîꞌtî wanîꞌpî warantî upatakon esaꞌ pemîîkîrî ena kupî sîrîrî uyesaꞌkon pe.Mîîkîrî yapurîpaiꞌnîkon.“Morî pe puꞌkuru man,” taapaiꞌnîkon.Morî pe puꞌkuru Paapa man taa kaꞌ po tîîkoꞌmansenonya eꞌpai awanî—taꞌpî toꞌya."
41,11,11,"Mîrîrî tîpo Jesus erepamîꞌpî Jerusalém pona. Epîremantoꞌ yewîꞌ ta eewomîꞌpî. Tîîse pata koꞌmansaꞌ wanîꞌpî. Mîrîrî yeꞌnen, tamîꞌnawîron eraꞌma tîuya tîpo eepaꞌkaꞌpî. Moropai Betânia pona attîꞌpî, asakîꞌne puꞌ pona tîîmoꞌtaiꞌnîkon tînenupaꞌsan pokonpe. Moro toꞌ weꞌnaꞌpî."
41,11,12,"Pata erenmapî pe, Betânia poi toꞌ eseꞌmaꞌtîꞌpî. Jerusalém pona toꞌ wîtîꞌpî. Tuutîkon pe, emiꞌne Jesus enaꞌpî."
41,11,13,Aminke siꞌma figo yeꞌ aretasaꞌ eraꞌmaꞌpîiya. Mîrîrî yekare pîꞌ attîꞌpî iteperu pikkai. Tîîse iteperu pra awanîꞌpî. Yare neken eporîꞌpîiya maasa pra eepeta yai pra awanîꞌpî mîîtoꞌpe.
41,11,14,Mîrîrî yei pîꞌ taꞌpî Jesusya: —Ipatîkarî teepetai pra akoꞌmankî tarîpai. Mîrîrî taiya etaꞌpî inenupaꞌsanya.
41,11,15,"  Mîrîrî tîpo toꞌ erepamîꞌpî Jerusalém pona. Epîremantoꞌ yewîꞌ ta eewomîꞌpî. Epîremantoꞌ yewîꞌ ta siꞌma tîweꞌrepasanon moropai yennanenan tîrîkaꞌpîiya. Moropai tîniru miakanmanan yaponseꞌ raꞌtîꞌpîiya. Mayayamîꞌ ke tîweꞌrepasanon yaponseꞌ raꞌtîꞌpîiya. Inkamoro tîrîkaꞌpîiya imakuiꞌpî kupî toꞌya yeꞌnen epîremantoꞌ yewîꞌ ta, toꞌ eꞌrepa yeꞌnen. Epîremantoꞌ yewîꞌ tapîꞌ temannekon mankanan pîꞌ taꞌpîiya: —Sîrîrî poro katîtî. Eꞌma pepîn sîrîrî. Epîremantoꞌ yewîꞌ sîrîrî —taꞌpîiya. Mîrîrî tîpo tamîꞌnawîronkon yenupaꞌpîiya: —Penaroꞌ Paapa maimu ekaremeꞌnenya Paapa maimu menukaꞌpî.“Tamîꞌnawîronkon pemonkonyamîꞌ ton peepîremantoꞌ yewîꞌ pe uyewîꞌ wanî mîrîrî,”taꞌpî Paapaya. Mîrîrî warantî imenukaꞌpî Paapa maimu ekaremeꞌnenya —taꞌpî Jesusya. —Tîîse amaꞌyeꞌkon yewîꞌ pe ikuꞌsaꞌyaꞌnîkon mîrîrî. Tarî epîremai iipîꞌsan yenkuꞌtîyaꞌnîkon aweꞌrepatoꞌkon ke."
41,11,18,Mîrîrî etaꞌpî teepîremasanon esanonya moropai Moisés nurîꞌtîya yenupatoꞌ pîꞌ yenupatonkonya. Tamîꞌnawîronkon esenumenka kureꞌne Jesusya tenupakon pîꞌ epuꞌtîꞌpî toꞌya. Mîrîrî yeꞌnen inamaꞌpî toꞌya. —Maasa oꞌnon yeꞌka pe mîîkîrî wîîꞌnîkon eꞌpainon? —taꞌpî toꞌya.
41,11,19,"Pata ewaronpamî pe, Jesus moropai inenupaꞌsan ennaꞌpoꞌpî cidade poi Betânia pona. Betânia po toꞌ weꞌnaꞌpî."
41,11,20,"Pata erenmaꞌsaꞌ pe, Jerusalém pona toꞌ wîtîꞌpî inîꞌrî. Tuutîkon pe, figo yeꞌ eraꞌmaꞌpî toꞌya. Awaꞌpiꞌtasaꞌ wanîꞌpî irupukon pîkîrî."
41,11,21,"Jesus nîkupîꞌpî pîꞌ Pedro enpenataꞌpî. —Uyenupanen, maasa figo yeꞌ eraꞌmakî. Anpaꞌnîpîꞌpî saꞌmantasaꞌ sîrîrî eraꞌmakî —taꞌpîiya Jesus pîꞌ."
41,11,22,"Jesusya taꞌpî ipîꞌ: —Innape Paapa kuꞌtî. Ayenkuꞌtîuyaꞌnîkon pepîn. “Seeniꞌ wîꞌ yarimakî parau ka,” taayaꞌnîkon ya Paapa pîꞌ, ikupîiya. Tîîse Paapa tîmuꞌtunpai pra esatîyaꞌnîkon eꞌpai awanî. Innape ikupîyaꞌnîkon eꞌpai awanî."
41,11,24,"Mîrîrî yeꞌnen mîrîrî warantî apanamauyaꞌnîkon sîrîrî. Paapa yarakkîrî eeseurîmakon pe “Innape unesatî kupîiya pe nai,” makatîi. Imuꞌtunpa pra awanî ya, ikupîiya."
41,11,25,"Paapa yarakkîrî eeseurîmakon yai, awinîkîiꞌnîkon imakuiꞌpî ayonpakon nîkupîꞌpî wenai teekoreꞌmai aakoꞌmamîkon ya, mîrîrî kuꞌtî aawanmîraꞌnîkon. Awinîkîiꞌnîkon ayonpakon nîkupîꞌpî imakuiꞌpî kupîyaꞌnîkon ya aawanmîraꞌnîkon, ayunkon kaꞌ po tîîkoꞌmansenya tîwinîkîi ankupîꞌpîkon imakuiꞌpî kupî nîrî tîîwanmîra. Aawanmîraꞌnîkon ayonpakon nîkupîꞌpî awinîkîiꞌnîkon kupîyaꞌnîkon pra awanî ya, ankupîꞌpîkon tîwinîkîi kupî Paapa pepîn nîrî tîîwanmîra —taꞌpî Jesusya."
41,11,27, Jesus moropai inenupaꞌsan erepamîꞌpî inîꞌrî Jerusalém pona. Epîremantoꞌ yewîꞌ ta Jesus asarî tanne teepîremasanon esanon moropai Moisés nurîꞌtîya yenupatoꞌ pîꞌ yenupatonkon wîtîꞌpî aꞌyekeꞌtonon Judeuyamîꞌ panamanenan yarakkîrî iipia eseurîmai.
41,11,28,—Anîꞌ maimu pe insanan tîrîkaꞌpîya sîrîrî epîremantoꞌ yewîꞌ tapai? Anîꞌya ayaipontîꞌpî mîrîrî warantî ikupîpa? —taꞌpî toꞌya ipîꞌ.
41,11,31,"Mîrîrî taa Jesusya pîꞌ toꞌ eseurîmaꞌpî teepereꞌse îꞌ yeꞌka pe yuuku tîuyaꞌnîkon epuꞌtîkonpa kaiꞌma. Batista nurîꞌtî eseurîmapîtîꞌpî Paapa maimu pe kaiꞌma tamîꞌnawîronkon esenumenkaꞌpî ipîꞌ. Mîrîrî epuꞌtîꞌpî teepîremasanon esanon, Moisés nurîꞌtîya yenupatoꞌ pîꞌ yenupatonkon moropai Judeuyamîꞌ panamanenan aꞌyekeꞌtononya. Mîrîrî yeꞌnen inkamoro Batista nurîꞌtî yapurînenan namaꞌpî toꞌya. —Paapa maimu pe Joãoya toꞌ yenpatakonaꞌpî taasaꞌ ya, “Îꞌ waniꞌ awanî yeꞌnen kupîyaꞌnîkon pra awanîꞌpîkon innape moriya?” taa Jesusya eserîke awanî —taꞌpî toꞌya."
41,11,33,Mîrîrî yeꞌnen taꞌpî toꞌya Jesus pîꞌ: —Epuꞌtî annaya pra man. Mîrîrî pîꞌ taꞌpî Jesusya: —Moriya anîꞌ maimu pe unkupî kupîuya ekaremekîuya pepîn nîrî —taꞌpîiya.
41,12,1," Moropai toꞌ yeurîma piaꞌtîꞌpîiya panton pe: —Warayoꞌya tînmîri ton yaꞌtîꞌpî. Tekkari ton pîmîꞌpîiya mararon pepîn uva yeꞌka. Iwatîꞌpîiya inonkon tîꞌkon ke. Kureꞌnan tîꞌ yai aꞌta ton yakaꞌpîiya uva yekku asuꞌkatoꞌ ton. Tînmîri eraꞌmanenan yaponseꞌ ton kawînan konekaꞌpîiya, ipo siꞌma oꞌmaꞌkon ewomî eraꞌmatoꞌpe toꞌya. Mîrîrî tîpo tiaronkon warayoꞌkon pîꞌ taꞌpîiya: “Umîri pîꞌ eesenyakaꞌmakon ya uyekkari yonpa ke ayeꞌmauyaꞌnîkon. Itonpa wanî uyekkari pe moropai itonpa wanî ayekkarikon pe,” taꞌpîiya. “Inna. Îꞌ waniꞌ pra man,” taꞌpî toꞌya. Moropai attîꞌpî tiaron pata pona."
41,12,2,"Mîrîrî tîpo itekkari emîrîꞌpî. Mîrîrî yai tîpoitîrî yarimaꞌpîiya, inkamoro warayoꞌkon pia tekkari yonpa eraꞌmai. Eerepamîꞌpî."
41,12,3,Tîîse mîîkîrî yapisîꞌpî toꞌya. Iꞌpoꞌpîtîꞌpî toꞌya. Îꞌ rî tîtîse pra tîîse mîîkîrî tîrîkaꞌpî toꞌya. Îꞌ ton pra awennaꞌpoꞌpî tîkaraiwarî pia.
41,12,4,Moropai tiaron tîpoitîrî yarimaꞌpî umî esaꞌya. Mîîkîrî paꞌtîpîtîꞌpî toꞌya ipuꞌpai yai. Imakuiꞌpî kupîꞌpî toꞌya yarakkîrî.
41,12,5,Moropai inîꞌrî tiaron yarimaꞌpîiya. Mîîkîrî wîꞌpî toꞌya. Mîrîrî warantî tiaronkon yarimapîtîꞌpîiya tiwin pîꞌ. Moropai mîrîrî warantî inkamoro pîꞌ imakuiꞌpî kupîꞌpî toꞌya toꞌ yarakkîrî. Tiaronkon poꞌpîtîꞌpî toꞌya moropai tiaronkon wîꞌpî toꞌya.
41,12,6,Moro awanîꞌpî tiwinanoꞌpî warayoꞌ. Umî esaꞌ munmu mîîkîrî. Kureꞌne tînmu yapurîꞌpîiya. Upoitîrîtonon yapurî toꞌya pra awanîꞌpî. Tîîse mîserî unmu yapurî toꞌya kaiꞌma eesenumenkaꞌpî. Mîrîrî yeꞌnen tînmu yarimaꞌpîiya.
41,12,7,"Tîîse inkamoro warayoꞌkon pia mîîkîrî erepamî pe, ipîꞌ toꞌ eseurîmaꞌpî teepereꞌse. “Aꞌkî. Umî esaꞌ saꞌmanta yai, inmurîꞌpî pata pe umî ena. Mîrîrî yeꞌnen iwîpaiꞌnîkon. Mîrîrî tîpo umî esaꞌ saꞌmanta yai, upatakon pe eena itesaꞌ ton pra awanî yeꞌnen,” taꞌpî toꞌya."
41,12,8,Mîrîrî yeꞌnen mîîkîrî umî esaꞌ munmu yapisîꞌpî toꞌya. Moropai iwîꞌpî toꞌya. Itesaꞌ rîꞌpî yenumîꞌpî toꞌya umî yapai —taꞌpîiya.
41,12,9,"—Mîrîrî epuꞌtî tîuya pe, îꞌ kupî uva yeꞌka esaꞌya eserîke awanî? —taꞌpî Jesusya toꞌ pîꞌ. —Tînmîri yaꞌ attî moropai inkamoro warayoꞌkon, inmu wîîtîponkon tîꞌkaiya eserîke awanî tamîꞌnawîrî. Mîrîrî tîpo tiaronkon warayoꞌkon eporîiya tînmîri eraꞌmanenan ton —taꞌpî Jesusya."
41,12,10,"—Sîrîrî Paapa maimu eꞌmenukasaꞌ epuꞌnenan amîrîꞌnîkon. Sîrîrî warantî Paapa eseurîmaꞌpî. Sîrîrî warantî imenukaꞌpî toꞌya:Tîꞌ pe wîttî konekanenanya taꞌpî: “Sîrîrî tîꞌ wanî pepîn morî pe, wîttî konekatoꞌpe”, taa toꞌya.Moropai yenumîꞌpî toꞌya.Tîîse toꞌ nenumîꞌpî wanîꞌpî morî pe puꞌkuru tamîꞌnawîron tîꞌ yentai.Tarîpai wîttî koꞌmannîpîiya tamîꞌnawîron tîꞌ yentai eesenumî namai. Uyepotorîkonya toꞌ nîrumakaꞌpî kupîꞌpî tamîꞌnawîron yentai.Kureꞌne esenumenkan inkupîꞌpî pîꞌ.Mîrîrî warantî Paapa maimu menukaꞌpî penaroꞌkonya —taꞌpî Jesusya."
41,12,12,"Tîwinîkîiꞌnîkon Jesus eseurîma panton pe epuꞌtîꞌpî teepîremasanon esanon, Moisés nurîꞌtîya yenupatoꞌ pîꞌ yenupatonkon, moropai Judeuyamîꞌ panamanenan aꞌyekeꞌtononya. Mîrîrî yeꞌnen anapiꞌpai toꞌ wanîꞌpî. Tîîse tamîꞌnawîronkon namaꞌpî toꞌya arinîke toꞌ wanî yeꞌnen. Jesus rumakaꞌpî toꞌya. Moropai toꞌ wîtîꞌpî."
41,12,13," Mîrîrî tîpo fariseuyamîꞌ yarimaꞌpî tiaronkonya Jesus pia Herodes pemonkonoyamîꞌ pokonpe. Jesus anakaꞌmapai toꞌ wanîꞌpî. Yairî pra eeseurîma yuꞌse toꞌ wanîꞌpî, “Aꞌkî, imakuiꞌpî pe eeseurîma,” taakonpa kaiꞌma."
41,12,14,"Toꞌ erepamîꞌpî iipia. —Anna yenupanen —taꞌpî toꞌya ipîꞌ. —Ayeseru epuꞌnenan anna. Seruꞌyeꞌ pepîn amîrî. Ipîkkukon pepîn yentai ipîkkukon yapurînen pepîn amîrî. Paapa yeseru ekaremekîya tiaronkon ipîkkukon tînamai pra. Ayekaranmapo annaya sîrîrî. Uyesaꞌkon César nekaremekîꞌpî tamîꞌnawîronkon neꞌmaton pe, tîîpia yeꞌma annaya ya, morî pe awanî? Paapa nekaremekîꞌpî unkupîkon ton pe yairî anna wanî mîrîrî? —taꞌpî toꞌya."
41,12,15,"—Oꞌnon yeꞌka pe epuꞌtî pîꞌ nan? Yeꞌma annaya kaꞌrî? Yeꞌma annaya pepîn kaꞌrî? Tîîse seruꞌ pe tenkuꞌtî toꞌya epuꞌtîꞌpî Jesusya. —Yairî pra amaimukon yuukuuya yuꞌse awanîkon epuꞌtî pîꞌ wai eeseurîmakonpa kaiꞌma —taꞌpîiya. —Maasa, tîniru eneꞌtî eraꞌmatoꞌpeuya."
41,12,16,Tîniru enaꞌpî enepîꞌpî toꞌya. Jesusya yapisîꞌpî. —Anîꞌ eseꞌ eꞌmenukasaꞌ sîrîrî? —taꞌpîiya toꞌ pîꞌ. —Uyesaꞌkon César mîîkîrî —taꞌpî toꞌya.
41,12,17,"—Inna, moriya —taꞌpî Jesusya. —Itîîkî iipia, imîrî pe awanî yeꞌnen. César nekaremekîꞌpî unkupîkon ton pe kuꞌtî moropai Paapa nekaremekîꞌpî unkupîkon ton pe kuꞌtî nîrî.Mîrîrî taiya pîꞌ taꞌpî toꞌya: —Akaya, epuꞌnen mîîkîrî."
41,12,18," Mîrîrî tîpo saduceuyamîꞌ wîtîꞌpî Jesus pia. Saduceuyamîꞌ inkamoro Judeuyamîꞌ. Tiaron pe rî toꞌ esenumenka. Saꞌmantan tîpo ipatîkarî tîpannî kaiꞌma toꞌ esenumenka. Eꞌmîꞌsaꞌkan pepîn saꞌmantan tîpo kaiꞌma toꞌ esenumenka. Inkamoro wîtîꞌpî Jesus pia. Moropai ekaranmapoꞌpî toꞌya. —Anna yenupanen —taꞌpî toꞌya. —Moisés nurîꞌtîya uyeserukon ton menukaꞌpî. Mîrîrî warantî taꞌpîiya inmu pîn warayoꞌ saꞌmanta ya itakonoꞌpîya inoꞌpî rîꞌpî yapisî eꞌpai awanî tînoꞌpî pe. Mîrîrî tîpo more yan pe irui noꞌpîrîꞌpî enasaꞌ ya tînre yenpoiya yai, “Urui munmuꞌpî mîserî”, taa warayoꞌya tînmu pe tîîse. Mîrîrî Moisés nurîꞌtî nîmenukaꞌpî uyeserukon ton pe."
41,12,20,"Tarîpai, moro awanîꞌpî warayoꞌkon asakîꞌne miaꞌ pona tîîmoꞌtaiꞌnîkon kaisarî. Toꞌ ruinankon noꞌpîtaꞌpî tîîse inmu pra siꞌma aasaꞌmantaꞌpî."
41,12,21,Mîrîrî tîpo tîrui noꞌpî rîꞌpî yarakkîrî itakonoꞌpî wanîꞌpî. Tîîse mîrîrî warantî nîrî aasaꞌmantaꞌpî inmu pra siꞌma. Moropai mîîkîrî yakonoꞌpîya tîruinankon nurîꞌtî noꞌpî rîꞌpî yapisîꞌpî tînoꞌpî pe mîrîrî warantî. Moropai mîrîrî warantî nîrî inmu pra siꞌma aasaꞌmantaꞌpî.
41,12,22,"Tamîꞌnawîrî toꞌ saꞌmantaꞌpî, tiwin pîꞌ tîruinankon nurîꞌtî noꞌpî rîꞌpî yarakkîrî tîwanîkon tîpo, toꞌ eꞌtîꞌkaꞌpî. Moropai warayoꞌkon saꞌmanta tîpo, mîîkîrî wîriꞌ nîrî saꞌmantaꞌpî."
41,12,23,"Asakîꞌne miaꞌ pona tîîmoꞌtai kaisarî warayoꞌkon eꞌsaꞌ wanîꞌpî. Mîîkîrî wîriꞌ yarakkîrî inkamoro wanîꞌpî inyo pe tamîꞌnawîrî. Innape isaꞌmantaꞌsan eꞌmîꞌsaꞌka ya, oꞌnon yeꞌka warayoꞌ noꞌpî pe mîîkîrî wîriꞌ wanî eꞌpainon toꞌ eꞌmîꞌsaꞌka yai? —taꞌpî saduceuyamîꞌya Jesus pîꞌ."
41,12,24,"—Paapa maimu epuꞌtîyaꞌnîkon pra naatîi —taꞌpî Jesusya. —Moropai meruntî ke puꞌkuru Paapa wanî epuꞌtîyaꞌnîkon pra naatîi. Mîrîrî yeꞌnen eesenkuꞌtîkon mîrîrî. Isaꞌmantaꞌsan eꞌmîꞌsaꞌkasaꞌ yai, anîꞌ wanî pepîn tînoꞌpî ke. Moropai tînyo ke wîriꞌ wanî pepîn. Toꞌ koꞌmamî kaꞌ ponkon Paapa maimu eneꞌnenan inserîyamîꞌ warantî —taꞌpî Jesusya."
41,12,26,"—Maasa isaꞌmantaꞌsan eꞌmîꞌsaꞌkatoꞌ pîꞌ ayeurîmauyaꞌnîkon. Moisés nurîꞌtî nîmenukaꞌpî itekare epuꞌnenan amîrîꞌnîkon. Manniꞌ parîꞌ aramorîꞌpî aramî ekaremekî tîuya pe, tarakkîrî Paapa eseurîmaꞌpî ekaremekîꞌpîiya. Paapaya taꞌpî:“Uurî Paapa wanî Abraão nurîꞌtî yepotorî pe,moropai Isaque nurîꞌtî yepotorî pe,moropai Jacó nurîꞌtî yepotorî pe,” taꞌpîiya.taꞌpî Moisés nurîꞌtîya."
41,12,27,"Ipatîkarî pemonkon tîpamî ya, itesaꞌ pe Paapa wanî pepîn eꞌpainon aatîpansaꞌ yeꞌnen. Enen tîîpia tîîkoꞌmansenon esaꞌ pe awanî. Mîrîrî yeꞌnen mîrîrî taa Paapaya manniꞌ wenai enen Abraão nurîꞌtî wanî, moropai Isaque nurîꞌtî wanî, moropai Jacó nurîꞌtî wanî Paapa pia epuꞌtî mîrîrî. Mararî pra amîrîꞌnîkon esenkuꞌtîsaꞌ mîrîrî —taꞌpî Jesusya."
41,12,28, Moisés nurîꞌtîya yenupatoꞌ pîꞌ yenupaton warayoꞌ erepamîꞌpî toꞌ pia. Jesus yarakkîrî saduceuyamîꞌ esiyuꞌpîtî etaꞌpîiya. Morî pe Jesusya saduceuyamîꞌ maimu yuuku etaꞌpîiya. Moropai Jesus ekaranmapoꞌpîiya. —Uyeserukon ton pe Paapa nekaremekîꞌpî moro man. Tîîse oꞌnon wanî toꞌ yentai panpîꞌ? Oꞌnon yawîrî koꞌmannî yuꞌse Paapa wanî kureꞌne panpîꞌ? —taꞌpîiya.
41,12,29,"Jesusya taꞌpî: —Sîrîrî toꞌ yentaino panpîꞌ. See warantî aweꞌmenukasaꞌ:Etatî, Israel yonparîꞌsan. Ayesaꞌkon Paapa tiwinan. Tiaron ikaisaron ton pra man. Paapa yapurîtî tamîꞌnawîrî ayewankon ke.Mîîkîrî kuꞌtî ayesaꞌkon pe.Kureꞌne eesenumenkatoꞌkon ke yapurîtî.Moropai tamîꞌnawîrî ameruntîrikon ke esenyakaꞌmatî iipia.Mîrîrî warantî aweꞌmenukasaꞌ —taꞌpî Jesusya."
41,12,31,—Itonpa nîrî moro man. Sîrîrî itonpa:Tamîꞌnawîronkon pînînmatî aawarîrî eetîꞌnînma manniꞌ warantî.Mîrîrî warantî aweꞌmenukasaꞌ man —taꞌpî Jesusya.
41,12,32,"—Innape man, uyenupanen —taꞌpî mîîkîrî Moisés nurîꞌtîya yenupatoꞌ pîꞌ yenupanenya. —Tiwinan Paapa seruꞌ pepîn. Innape ikaisaron ton pra awanî taaya manniꞌ warantî."
41,12,33,"Kureꞌne ituꞌse eꞌnî eꞌpai awanî. Ipîꞌ esenumenkan eꞌpai awanî mararî pra. Meruntî ke iipia esenyakaꞌman eꞌpai awanî. Moropai uuwarîrîꞌnîkon etîꞌnînman kaisarî tamîꞌnawîronkon pînînma eꞌpai awanî seruꞌ pepîn. Mîrîrî warantî ikupî ya, Paapa wakîri pe panpîꞌ eꞌnî. Tîwakîri pe ikupîiya iipia untîrîkon pe uyekînkon poꞌtî yentai, moropai uyekînkon wîî yentai —taꞌpîiya."
41,12,34,"Epuꞌnen pe mîîkîrîya tîmaimu yuuku epuꞌtî tîuya yeꞌnen, Jesusya taꞌpî ipîꞌ: —Ayesaꞌ pe Paapa yapisîya eserîke epuꞌtî pîꞌ wai. Mîrîrî tîpo tamîꞌnawîronkon enaꞌpî eranneꞌ pe Jesus pîꞌ. Inîꞌ anekaranmapopai pra toꞌ awanîꞌpî."
41,12,35," Moropai Jesusya tamîꞌnawîronkon yenupaꞌpî epîremantoꞌ yewîꞌ ta. Taꞌpîiya toꞌ pîꞌ: —Moisés nurîꞌtîya yenupatoꞌ pîꞌ yenupatonkonya taa: “Penaroꞌ Judeuyamîꞌ esaꞌ Davi nurîꞌtî parîꞌpî neken mîîkîrî Cristo, Paapa nîmenkaꞌpî,” taa toꞌya. Îꞌ waniꞌ awanî yeꞌnen mîîkîrî taa toꞌya? —taꞌpî Jesusya."
41,12,37,"Davi paa pe neken Cristo wanî ya, îꞌ waniꞌ awanî yeꞌnen uyesaꞌ taa Daviya manniꞌ ipîꞌ? —taꞌpî Jesusya. Arinîkonya Jesusya tenupakon etaꞌpî tîwakîrikon pe."
41,12,38," Toꞌ yenupa tîuya pe Jesusya taꞌpî: —Tîwarî panpîꞌ eꞌtî Moisés nurîꞌtîya yenupatoꞌ pîꞌ yenupatonkonya ayenkuꞌtîkon namai. Kusan panpîꞌ sonpan tîponkon yekaꞌma toꞌya tîwakîrikon pe tiaronkon yentai tîwanîkon epuꞌtoꞌpe tamîꞌnawîronkonya. Tamîꞌnawîronkon esekaremekî yuꞌse toꞌ wanî aronne panpîꞌ eꞌrepantoꞌ pata ya tîwanîkon ya. Epereꞌnîtoꞌ yewîꞌ ta tîwanîkon yai, tamîꞌnawîronkon yenu kaisarî ereutapai toꞌ wanî aronne panpîꞌ teeseraꞌmakonpa. Arinîkon koreꞌta entamoꞌkai tuutîkon ya, eꞌmaiꞌ pe entamoꞌkapai toꞌ wanî tamîꞌnawîronkon rawîrî."
41,12,40,Tîîse inyo isaꞌmantaꞌsan wîriꞌsanyamîꞌ yemanne moropai toꞌ pata moꞌka toꞌya. Mîrîrî tanne kureꞌne toꞌ epîrema epîremantoꞌ yewîꞌ ta morî pe tîwanîkon kaiꞌma tamîꞌnawîronkon esenumenkatoꞌpe tîpîꞌnîkon. Mîrîrî warantî inkamoro Moisés nurîꞌtîya yenupatoꞌ pîꞌ yenupatonkon wanî mîrîrî. Mararî pra Paapaya toꞌ tarumaꞌtî kupî sîrîrî —taꞌpî Jesusya.
41,12,41,Mîrîrî tîpo Jesus ereutaꞌpî tîniru yapiꞌtoꞌ yenseꞌ pia. Paapa yapurî pe arinîkonya tîtînirurîkon tîrî itenseꞌ ya eraꞌmaꞌpîiya. Mararon pepîn tîniru tîrîꞌpî arinîkonya tîniru esanonya.
41,12,42,"Inyo isaꞌmantaꞌpî wîriꞌ iipî eraꞌmaꞌpîiya. Tîweꞌtarumaꞌtîsen mîîkîrî, tîniru esaꞌ pepîn. Mîîkîrîya asakîꞌne tîniru enaꞌpî mîrikkî tîrîꞌpî itenseꞌ ya. Tiwin iteꞌka tîwentamoꞌkatoꞌ yepeꞌ kaisaron tîrîꞌpîiya mîrîrî."
41,12,43,"Mîrîrî eraꞌma tîuya pe, tînenupaꞌsan pîꞌ taꞌpî Jesusya: —Mîîkîrî eraꞌmatî. Ayenkuꞌtîuyaꞌnîkon pepîn. Tîweꞌtarumaꞌtîsen mîîkîrî wîriꞌ inyo isaꞌmantaꞌpî. Tîîse tîniru yenseꞌ ya tamîꞌnawîronkon nîtîrîꞌpî yentai intîrîꞌpî eraꞌma Paapaya tîwakîri pe. Inkamoro tînirurî wanî kureꞌne moropai itonpa pe neken itîîsaꞌ toꞌya. Tîîse îꞌ ton pra siꞌma wîriꞌya tîtînirurî tîrîꞌpî tamîꞌnawîrî. Tekkari yeꞌmatoꞌ tîîsaiꞌya mîrîrî Paapa pia —taꞌpî Jesusya."
41,13,1," Epîremantoꞌ yewîꞌ tapai teepaꞌkakon pe, Jesus nenupaꞌpî warayoꞌya taꞌpî ipîꞌ: —Aꞌkî, seeniꞌ epîremantoꞌ yewîꞌ konekasaꞌ toꞌya morî pe, inonkon panpîꞌ tîꞌ ke eraꞌmakî —taꞌpîiya tepotorî Jesus pîꞌ."
41,13,2,Jesusya taꞌpî ipîꞌ: —Kureꞌnan seeniꞌ wîttî eraꞌma pîꞌ naatîi. Tîîse tiaronkonya seeniꞌ wîttî yaranka kupî sîrîrî tamîꞌnawîrî. Yaranka toꞌya tîpo tonpa po tiwinan tîꞌ eꞌnîmî pepîn. Yenumî toꞌya tamîꞌnawîrî.
41,13,3," Mîrîrî tîpo Oliveira kîrî po Jesus ereutasaꞌ wanîꞌpî tiaronkon yarakkîrî. Moro siꞌma epîremantoꞌ yewîꞌ eraꞌmaꞌpî toꞌya. Tonpakon koreꞌtapai teemoꞌkai Pedro, moropai Tiago, moropai João, moropai André, inkamoroya taꞌpî Jesus pîꞌ:"
41,13,4,"—Maasa, îꞌ pensa mîrîrî taaya manniꞌ kupî toꞌya? —taꞌpî toꞌya. —Oꞌnon yeꞌka pe mîrîrî kupî toꞌya pe awanî epuꞌtî annaya eꞌpainon?"
41,13,5,"Jesusya toꞌ yeurîma piaꞌtîꞌpî. —Tîwarî eꞌtî, anîꞌya ayenkuꞌtîkon namai. Uurî pe arinîkon eꞌkupî kupî sîrîrî seruꞌ pe. “Uurî Cristo. Paapaya uyarimasaꞌ sîrîrî,” taa toꞌya kupî sîrîrî. Mîrîrî warantî arinîkon yenkuꞌtî toꞌya kupî sîrîrî."
41,13,7,Aminkankon pepîn eseyaꞌnama moropai aminkankon eseyaꞌnama yekare etayaꞌnîkon. Tîîse mîrîrî pîꞌ teesiꞌnîꞌse pra meꞌtîi. Mîrîrî warantî pata wanî pe man. Tîîse maasa tamîꞌnawîron ataretîꞌka pepîn mîrîrî.
41,13,8,Pemonkonyamîꞌ eseyaꞌnama tiaron pata po tîîkoꞌmansenon yarakkîrî. Moropai pemonkonyamîꞌ esanon eseyaꞌnama tiaronkon esanon yarakkîrî. Tuꞌke iteꞌka pata eꞌtîtîtîkka kupî sîrîrî. Iwan wanî kupî sîrîrî kureꞌne pata kaisarîꞌne. Mîrîrî warantî tamîꞌnawîronkon eꞌtarumaꞌtî piaꞌtî mîrîrî.
41,13,9,Tîwarî akoꞌmantî. Judeuyamîꞌya ayapisîkon moropai tesanonkon pia ayarîkon toꞌya. Epereꞌnîtoꞌ yewîꞌ ta aꞌpoꞌpîtîkon toꞌya. Pemonkonyamîꞌ esanon governadoryamîꞌ pia moropai pemonkonyamîꞌ esanon reiyamîꞌ pia ayarîkon toꞌya upemonkono pe awanîkon wenai. Inkamoro pîꞌ nîrî uyeseru ekaremekîyaꞌnîkon yuꞌse Paapa wanî.
41,13,10,"Paapa yekare ekaremekîyaꞌnîkon eꞌpai awanî tamîꞌnawîronkon pîꞌ sîrîrî non po. Mîrîrî ekaremeꞌsaꞌyaꞌnîkon tîpo, sîrîrî non ataretîꞌka."
41,13,11,"Moropai tesanonkon pia ayarîkon toꞌya yai, “Aka, yuꞌtouꞌya ton epuꞌtîuya pra wai,” kîkatî. Aawarîrîꞌnîkon eeseurîmakon eꞌpai pra awanî. Tîîse Morî Yekaton Wannîya anekaremekîton ekaremekî ya, mîrîrî mekaremeꞌtîi."
41,13,12,"Warayoꞌkonya takonkon wîî meꞌpo. Tiaronkonya tînmukukon wîî meꞌpo. Tiaronkon ekoreꞌma tunkon, moropai tîsankon pîꞌ. Tunkon, tîsankon wîî meꞌpo toꞌya. Moropai tewanmakon pe tamîꞌnawîronkonya akupîkon, upemonkono pe awanîkon wenai. Tîîse aasaꞌmantakon pîkîrî uyapurîyaꞌnîkon ya, Paapaya apîikaꞌtîkon."
41,13,14,"Penaroꞌ Paapa maimu ekaremeꞌnen wanîꞌpî iteseꞌ Daniel. Mîîkîrî maimu rîꞌpî eꞌmenukasaꞌ pîꞌ esenupatî. Mîîkîrîya taꞌpî:Tamîꞌnawîronkon yewanma pe tîweꞌsen imakuiꞌpî tîrî tiaronkonya kupî sîrîrî epîremantoꞌ yewîꞌ ta. Mîrîrî yeꞌka tîîtoꞌ pepîn mîrîrî teuren, tîîse moro itîrî toꞌyataꞌpî nurîꞌtîya. Mîrîrî kupî toꞌya yai, wîꞌkon koreꞌta Judéia pata ponkon epe eꞌpai awanî —taꞌpî Jesusya. —Mîrîrî tauya manniꞌ kupî toꞌya ya, poro pona teepaꞌkasaꞌkon yeꞌka pe, kaꞌneꞌ pe toꞌ epe eꞌpai awanî, temannekon eraꞌmai teewonse pra wîttî ta. Tînmîrikon ya teesenyakaꞌmakon yai mîrîrî kupî toꞌya ya, kaꞌneꞌ pe toꞌ epe eꞌpai awanî tîponkon tînmoꞌkaꞌpîkon tanunse pra."
41,13,17,"Aka more yan pe tîweꞌsanon moropai manaꞌpokonkon toꞌ munkîyamîꞌ wîriꞌsanyamîꞌ. Inkamoro eꞌtarumaꞌtî kupî sîrîrî mîrîrî yai. Toꞌ epe eserîke pra awanî, more yan pe tîwanîkon yeꞌnen, manaꞌpokonkon pe toꞌ munkîyamîꞌ wanî yeꞌnen."
41,13,18,"Mepîrematîi konoꞌ yai mîrîrî imakuiꞌpî iipî namai. Maasa pra konoꞌ yai aaipî ya, anîꞌ epe eserîke pra awanî kureꞌne tuna wanî yeꞌnen. Mîrîrî warantî eena yai, enen tîweꞌsanon eꞌtarumaꞌtî ipîra. Sîrîrî non konekaꞌpî Paapaya pata pai sîrîrî tîpose anîꞌ eꞌtarumaꞌtî pra awanî, inkamoro eꞌtarumaꞌtîtoꞌ ton kaisarî. Moropai mîrîrî warantî toꞌ eꞌtarumaꞌtî tîpo inîꞌ anîꞌ eꞌtarumaꞌtî pepîn mîrîrî warantî."
41,13,20,"Tîkoꞌman pe tamîꞌnawîronkon eꞌtarumaꞌtî ya mîrîrî warantî, enen anîꞌrî koꞌmamî pepîn. Tîîse tînmoꞌkaꞌsan pînînma Paapaya kureꞌne. Inkamoro tînmoꞌkaꞌsan wenai, kureꞌne tîkoꞌman pe tamîꞌnawîronkon eꞌtarumaꞌtî tîrîiya pepîn."
41,13,21,"Mîrîrî yai anîꞌya taasaꞌ ya apîꞌnîkon: “Aꞌkî, Paapa nîmenkaꞌpî tarî man, Cristo,” innape mîîkîrî kîꞌkuꞌtî. “Aꞌkî siiniꞌ pata Cristo man” taa tiaronya ya, mîîkîrî maimu kîꞌkuꞌtî innape."
41,13,22,"Maasa pra seruꞌ uurî pe tîweꞌkuꞌsanon iipî. “Uurî Cristo,” taa toꞌya kupî sîrîrî. Moropai seruꞌ pe Paapa maimu ekaremeꞌnen pe tîweꞌkuꞌsanon iipî kupî sîrîrî nîrî. Ikupî eserîkan pepîn kupî toꞌya tamîꞌnawîronkon neraꞌma ton pe. Moropai mîrîrî wenai tiaronkon esenkuꞌtî. “Innape Paapa narimaꞌpî pe man,” taa toꞌya. Tîpemonkono pe Paapa nîmoꞌkaꞌsan anakaꞌmapai inkamoro seruꞌyeꞌkon wanî, mîrîrî kupî tîuyaꞌnîkon eserîke awanî ya. Mîrîrî namai tîwarî akoꞌmantî. Maasa mîrîrî warantî eena pra tîîse amîrîꞌnîkon pîꞌ ekaremekî pîꞌ wai epuꞌtîkonpa. Mîrîrî yeꞌnen tîwarî akoꞌmantî."
41,13,24," Mîrîrî yai tamîꞌnawîronkon eꞌtarumaꞌtî tîpo,wei esiꞌnîpî pe man.Moropai aꞌkare pra kapoi ena pe man. Moropai sirikkîyamîꞌ eꞌsoroka pe man kaꞌ poi.Kaꞌ pîꞌ tîweꞌsanon eꞌtîtî tîkka tamîꞌnawîrî."
41,13,26,"Mîrîrî tîpo, pemonkon pe kaꞌ poi iipîꞌpî uurî eraꞌma tamîꞌnawîronkonya katupuru koreꞌta. Upîꞌ toꞌ eseurîma mîrîrî yai: “Ikaisaron meruntî ton pra man. Ikaisaron ipîkku ton pra man,” taa toꞌya."
41,13,27,"Mîrîrî yai upoitîrîtonon inserîyamîꞌ yarimauya upemonkono pe unmoꞌkaꞌsan muurukuntîi. Tamîꞌnawîrî pata kaisarî toꞌ wîtî upemonkonoyamîꞌ unmoꞌkaꞌsan eraꞌmai, sîrîrî non po moropai kaꞌ po."
41,13,28,"Aꞌkî, arawen yeꞌ yeseru epuꞌnenan amîrîꞌnîkon. Arawen yeꞌ ariꞌkutasaꞌ ya aminke pra, “Konoꞌ pîtî wanî sîrîrî,” taayaꞌnîkon."
41,13,29,"Mîrîrî warantî nîrî mîrîrî ekaremekîuya manniꞌ kupî toꞌya eraꞌmayaꞌnîkon yai, “Cristo ennaꞌpo kupî sîrîrî kaꞌ poi. Eerepamî kupî sîrîrî,” taayaꞌnîkon mîrîrî eraꞌmayaꞌnîkon pîꞌ."
41,13,30,Ayenkuꞌtîuyaꞌnîkon pepîn. Tamîꞌnawîrî sîrîrîpe enen tîîkoꞌmansenon saꞌmanta pepîn mîrîrî tauya manniꞌ iipî rawîrî.
41,13,31,"Kaꞌ moropai non eꞌtîꞌka, tîîse umaimu esuwaꞌka pepîn. Ipatîkarî yairî puꞌkuru aakoꞌmamî."
41,13,32,"Îꞌ yai moropai oꞌnon poro wei tîîse uuipî inîꞌrî sîrîrî non pona esepuꞌtî pepîn. Kaꞌ ponkon inserîyamîꞌya epuꞌtî pepîn. Uurîya nîrî, epuꞌtî pra man. Uyunya neken tamîꞌnawîrî epuꞌtî."
41,13,33,Tîwarî panpîꞌ akoꞌmantî. Îꞌ pensa ennaꞌpo epuꞌtîyaꞌnîkon pra naatîi.
41,13,34,"See warantî awanî pe man: Tiaron pata pona warayoꞌ wîtî yai, tewîꞌ tapai tîpoitîrîtonon pîꞌ taiya, tewîꞌ eraꞌma pîꞌ toꞌ koꞌmantoꞌpe. Toꞌ kaisarî toꞌ esenyakaꞌmatoꞌ ton ekaremekîiya. Moropai tiaron pîꞌ taiya: “Manaꞌta po akoꞌmankî. Morî pe uyewîꞌ eraꞌmakî” taiya. Uurî wanî wîttî esaꞌ warantî. Amîrîꞌnîkon wanî ipoitîrîtonon warantî. Îꞌ pensa ennaꞌposaꞌ iipî epuꞌtîyaꞌnîkon pra naatîi. Yai pra pata ewaronpansaꞌ tanne uuipî. Yai pra anoinna yai, yai pra kariwana etun tanne, yai pra pata erenmapî tanne uuipî. Series,  Mîrîrî yeꞌnen tîwarî akoꞌmantî, erepamî namai unîmîkîyaꞌnîkon pra tîîse."
41,13,37,Apîꞌnîkon tauya manniꞌ ekaremekîuya nîrî tamîꞌnawîronkon pîꞌ: Enpen panpîꞌ akoꞌmantî.
41,14,1,"  Konoꞌ kaisarî Judeuyamîꞌ eperepîꞌpî isaꞌmotoꞌ ton pîn trigo puusaꞌ moropai carneiro pîꞌ entamoꞌkai. Penane tîîkoꞌmanse Judeuyamîꞌ entamoꞌkatoꞌkon weiyu wanîꞌpî, iteseꞌ Páscoa. Mîrîrî yai teepîremasanon esanon eseurîmaꞌpî Moisés nurîꞌtîya yenupatoꞌ pîꞌ yenupatonkon yarakkîrî. —Amaꞌ pe Jesus yapisî eꞌpai man iwîtoꞌpe —taꞌpî toꞌya. —Tîîse entamoꞌkan yai arinîkon koreꞌta siꞌma yapisî eserîke pra man. Tamîꞌnawîronkon epereꞌsaꞌ tanne yapisî ya, toꞌ ekoreꞌma eserîke awanî upîꞌnîkon. Uurîꞌnîkon yarakkîrî toꞌ epî eserîke awanî —taꞌpî toꞌya."
41,14,3," Betânia po Jesus wanîꞌpî Simão yewîꞌ ta. Manniꞌ Simão paran pîꞌ siꞌpî, iteseꞌ leprosia. Mîîkîrî yewîꞌ ta Jesus wanîꞌpî tîwentamoꞌka pîꞌ. Moropai awentamoꞌka tanne wîriꞌ iipîꞌpî iipia. Aꞌpusin enepîꞌpîiya, iteseꞌ nardo tîꞌ konekasaꞌ itenseꞌ, iteseꞌ alabastro. Nardo ke isaꞌmantaꞌsan kîꞌpanenan Judeuyamîꞌ. Epeꞌke puꞌkuru awanî. Itenseꞌ pottî waikîtîꞌpî wîriꞌya. Moropai mîrîrî nardo kamoꞌpîiya Jesus puꞌpai pona."
41,14,4,Mîrîrî pîꞌ tiaronkon ekoreꞌmaꞌpî. —Îꞌ ton mîrîrî aꞌpusin kanpîtî mîîkîrîya îꞌ pe pra rî? —taꞌpî toꞌya tonpakon pîꞌ.
41,14,5,"Mîîkîrî wîriꞌ pîꞌ taꞌpî toꞌya: —Kane kane amîrî. Anna pia mîrîrî tîîsaꞌya ya, anna eꞌrepaꞌpî eꞌpainon. Tiwin konoꞌ warayoꞌ esenyakaꞌmatoꞌ yepeꞌ kaisaron, 300 denari kaisarî yeꞌmaꞌpî tiaronkonya eꞌpainon. Mîrîrî tîrîꞌpî annaya eꞌpainon tîweꞌtarumaꞌtîsanon pia teuren —taꞌpî toꞌya."
41,14,6,Tîîse Jesusya taꞌpî toꞌ pîꞌ: —Tîwî mîîkîrî wîriꞌ nîsi. Îꞌ ton pe ipîꞌ eekoreꞌmakon? Morî pe puꞌkuru inkupîꞌpî wanî uurî ton pe.
41,14,7,"Wei kaisarî tîweꞌtarumaꞌtîsanon tîniru esanon pepîn wanî sîrîrî non po. Inkamoro anpîikaꞌtîpai awanîkon ya, morî tîrîyaꞌnîkon eꞌpainon toꞌ pia. Tîîse uurî, uutî kupî sîrîrî aapiapaiꞌnîkon. Uutî tîpo, morî tîrîyaꞌnîkon pepîn eꞌpainon uupia."
41,14,8,"Ikupî tîuya eserîkan kuꞌsaiꞌya manniꞌ, isaꞌmantaꞌpî karapaima yuꞌnaꞌtî rawîrî. Mîrîrî warantî ukarapaimasaiꞌya mîrîrî uyuꞌnaꞌtî toꞌya rawîrî."
41,14,9,"Oꞌnon pata uyekare eseta ya, sîrîrî non po, mîserî wîriꞌ nîkupîꞌpî yekare eseta nîrî tamîꞌnawîronkonya inkupîꞌpî epuꞌtoꞌpe. Ayenkuꞌtîuyaꞌnîkon pepîn —taꞌpî Jesusya."
41,14,10," Mîrîrî tîpo inkamoro asakîꞌne puꞌ pona tîîmoꞌtaiꞌnîkon koreꞌtawon, iteseꞌ Iscariotes, wîtîꞌpî teepîremasanon esanon pia. —Jesus anapiꞌpai awanîkon ya, apîikaꞌtî tîuyaꞌnîkon —taꞌpîiya toꞌ pîꞌ."
41,14,11,"—Inna, morî pe man —taꞌpî toꞌya. —Anna pîikaꞌtîya ya tîniru ke ayeꞌma annaya —taꞌpî toꞌya. Mîrîrî yeꞌnen esenumenkaꞌpî kureꞌne, oꞌnon yeꞌka pe inkamoro pîikaꞌtîtoꞌ tîuya ton pîꞌ Jesus yapiꞌtoꞌpe toꞌya."
41,14,12,"  Isaꞌmotoꞌ ton pîn trigo puusaꞌ pîꞌ toꞌ entamoꞌkatoꞌ esippiaꞌtî yai, páscoa pîꞌ tîwanîkonpa carneiroyamîꞌ tîꞌkaꞌpî toꞌya. Mîrîrî yai Jesus nenupaꞌsanya taꞌpî ipîꞌ: —Oꞌnon pata entamoꞌkantoꞌ koneka annaya yuꞌse awanî? Oꞌnon pata páscoa pîꞌ eꞌnî kupî sîrîrî? —taꞌpî toꞌya."
41,14,13,Jesusya asakîꞌne tînenupaꞌsan moꞌkaꞌpî toꞌ yarimapa kaiꞌma. —Cidade pona atîtî. Moro tuna mankanen warayoꞌ eporîyaꞌnîkon. Mîîkîrî wenairî matîtîi wîttî ta eerepamî pîkîrî.
41,14,14,"Wîttî ta eerepamîkon pe wîttî esaꞌ meurîmatîi. “Uyenupanenkonya tîmaimu yarima pîꞌ man aapia. Upataꞌseꞌ ton yuꞌse wai, moro unenupaꞌsan yarakkîrî entamoꞌkatoꞌpe, páscoa pîꞌ anna eꞌtoꞌpe, taa pîꞌ uyenupanenkon man,” makatîi —taꞌpî Jesusya toꞌ pîꞌ."
41,14,15,"—Moropai upataꞌseꞌkon ton ekaremekîiya apîꞌnîkon, kureꞌnan sala, kawînan. Aasîrî eekonekasaꞌ eraꞌmayaꞌnîkon. Tamîꞌnawîron îꞌ rî yuꞌse awanîkon ya moro awanî aasîrî. Moro entamoꞌkantoꞌ ton mîkonekatîi —taꞌpî Jesusya."
41,14,16,"Moropai Jesus nenupaꞌsan eseꞌmaꞌtîꞌpî. Cidade pona toꞌ wîtîꞌpî. Taa Jesusya manniꞌ warantî puꞌkuru eporîꞌpî toꞌya, tamîꞌnawîrî. Moro toꞌ entamoꞌkatoꞌ ton konekaꞌpî toꞌya páscoa pîꞌ toꞌ eꞌtoꞌpe."
41,14,17,"Moropai pata ewaronpamî pe, Jesus wîtîꞌpî toꞌ pia tîîpia eꞌnîmîꞌsan tînenupaꞌsan yarakkîrî."
41,14,18,"Entamoꞌkantoꞌ yaponseꞌ pia tîwentamoꞌkakon pe Jesusya taꞌpî toꞌ pîꞌ: —Amîrîꞌnîkon koreꞌtawon tarîronya uyekaremekî kupî sîrîrî uyeyatonon pîꞌ. Ayenkuꞌtîuyaꞌnîkon pepîn. Uyarakkîrî tîwentamoꞌkasenya ikupî kupî sîrîrî —taꞌpîiya. Mîrîrî pîꞌ toꞌ esewankonoꞌmaꞌpî. —Uurîya ikupî pepîn, innape nai? —taꞌpî toꞌya ipîꞌ tiwin pîꞌ siꞌma. —Unenupaꞌsan amîrîꞌnîkon, asakîꞌne puꞌ ponaꞌnîkon. Tîîse tiwin akoreꞌtawonkon ayonpakonya uyekaremekî kupî sîrîrî. Uyarakkîrî awentamoꞌka manniꞌ tiwinan prato po, mîîkîrîya uyekaremekî kupî sîrîrî. Uurî kaꞌ poi iipîꞌpî aruinankon pe. Paapa maimu eꞌmenukasaꞌ manniꞌ yawîrî, uusaꞌmanta kupî sîrîrî. Tîîse aka saꞌne mîîkîrî uyekaremekîton. Pena isanya mîîkîrî tînre yenposaꞌ pra awanî ya, morî pe panpîꞌ awanîꞌpî eꞌpainon. Eesenposaꞌ pra awanî ya, aweꞌtarumaꞌtî pepîn teuren. Tîîse kureꞌne aweꞌtarumaꞌtî kupî sîrîrî —taꞌpî Jesusya."
41,14,22,"  Tîwentamoꞌkakon pe Jesusya trigo puusaꞌ yapisîꞌpî moropai eepîremaꞌpî. —Morî puꞌkuru amîrî, Paapa. Anna yekkari ton tîrî pîꞌ nai —taꞌpîiya Paapa pîꞌ. Mîrîrî tîpo ipîrikkapîtîꞌpîiya moropai itîrîꞌpîiya toꞌ kaisarî. —Maa. Sîrîrî upun —taꞌpîiya."
41,14,23,"Mîrîrî tîpo pisa yapisîꞌpîiya. —Morî puꞌkuru amîrî, Paapa. Anna wuku ton tîrî pîꞌ nai —taꞌpîiya Paapa pîꞌ. Mîrîrî tîpo itîrîꞌpîiya toꞌ kaisarî. Tamîꞌnawîronkonya enîrîꞌpî. Jesusya taꞌpî toꞌ pîꞌ: —Sîrîrî umînî. Umînî etiꞌkamo kupî sîrîrî arinîkon nîkupîꞌpî imakuiꞌpî yepeꞌ pe. Mîrîrî wenai Paapaya tamîꞌnawîron kupî eꞌpainon apîikaꞌtîtoꞌpeiyaꞌnîkon ekaremeꞌpîtîuya yawîrî —taꞌpîiya."
41,14,25,—Inîꞌrî uva yekku enîrîuya pepîn tamîꞌnawîronkon esaꞌ pe tîwanî yenpo Paapaya pîkîrî. Mîrîrî yai amenan uva yekku enîrîuya —taꞌpîiya.
41,14,26,Moropai toꞌ eserenkaꞌpî Paapa yapurî pe. Mîrîrî tîpo toꞌ epaꞌkaꞌpî. Oliveira kîrî pona toꞌ wîtîꞌpî. Toꞌ erepamîꞌpî.
41,14,27,"  Moropai Jesusya taꞌpî toꞌ pîꞌ: —Eranneꞌ pe awanîkon yeꞌnen urumakayaꞌnîkon kupî sîrîrî, tamîꞌnawîrî. Mîrîrî warantî aweꞌmenukasaꞌ Paapa kaaretarî pîꞌ. Paapaya taꞌpî:“Carneiroyamîꞌ eraꞌmanen wîuyamoropai carneiroyamîꞌ eꞌtîrîka.”Mîrîrî warantî aweꞌmenukasaꞌ. Uwî toꞌya kupî sîrîrî moropai amîrîꞌnîkon eꞌtîrîka."
41,14,28,"Tîîse uusaꞌmanta tîpo, Paapaya uꞌmîꞌsaꞌka. Mîrîrî tîpo Galiléia pata pona uutî arawîrîꞌnîkon —taꞌpî Jesusya."
41,14,29,"Pedroya taꞌpî ipîꞌ: —Tamîꞌnawîronkonya arumaka ya, eranneꞌ pe tîwanîkon yeꞌnen, uurîya arumaka pepîn."
41,14,30,"Jesusya taꞌpî ipîꞌ: —Kaane, Pedro. Sîrîrî ewaronoꞌ yaꞌ itakon iteꞌka pe kariwana etun rawîrî amîrîya taa kupî sîrîrî, “Unepuꞌtî pepîn mîîkîrî Jesus”. Ayenkuꞌtîuya pepîn, seurîwîꞌne iteꞌka mîrîrî taaya kupî sîrîrî —taꞌpîiya. Mîrîrî pîꞌ Pedro eseurîmaꞌpî meruntî ke. —Awî toꞌya yai uurî nîrî wîî toꞌya ya, mîîwîni tîîse “Unepuꞌtî pepîn Jesus,” tauya pepîn —taꞌpîiya. Mîrîrî warantî nîrî taꞌpî toꞌya, tamîꞌnawîrî."
41,14,32, Moropai Jesus yarakkîrî toꞌ ewomîꞌpî Oliveira yeꞌkanaꞌ pîꞌ. Oliveira yeꞌka eseꞌ Getsêmani. Moropai Jesusya taꞌpî tînenupaꞌsan pîꞌ: —Tarî ereutatî uyun Paapa yarakkîrî eseurîma tanne.
41,14,33,"Toꞌ yonpayamîꞌ piapai Pedro, moropai Tiago, moropai yarîꞌpîiya. Eranneꞌ pe eena piaꞌtîꞌpî. Ipîra eesewankonoꞌmaꞌpî."
41,14,34,"Inkamoro pîꞌ taꞌpîiya: —Ipîra esewankonoꞌman pîꞌ wai. Esewankonoꞌmatoꞌya uwî eserîke man. Maasa, tarî eꞌtî. Tîwarî eꞌtî. Pemonkon iipî eraꞌmatî —taꞌpîiya."
41,14,35,Toꞌ piapai Jesus atarimaꞌpî mararî. Eesenumîꞌpî non pona epîremai. Paapa pîꞌ esatîꞌpîiya tîweꞌtarumaꞌtî namai. —Paapa —taꞌpîiya. —Tamîꞌnawîron kupîya eꞌpainon. Upîikaꞌtîkî eꞌtarumaꞌtî namai. Tîîse ituꞌse wanî yawîrî kîꞌkupîi. Ituꞌse awanî yawîrî neken ikuꞌkî —taꞌpîiya.
41,14,37,Moropai inkamoro seurîwîꞌnankon pia awennaꞌpoꞌpî. Toꞌ weꞌnasaꞌ eporîꞌpîiya. Toꞌ kurantanîpîꞌpîiya. Pedro pîꞌ taꞌpîiya: —Awetun mîrîrî? Mararî tîwarî aakoꞌmamî yentai awanî mîrîrî?
41,14,38,"Tîwarî akoꞌmantî. Paapa yarakkîrî eseurîmatî Makuiya ayenkuꞌtîkon namai. Ayewankon ya Paapa maimu yawîrî ikoꞌmanpai awanîkon, tîîse ikupîyaꞌnîkon eserîke pra awanîkon aꞌtuꞌmîra puꞌkuru awanîkon yeꞌnen."
41,14,39,Moropai inîꞌrî toꞌ piapai attîꞌpî Paapa yarakkîrî eseurîmai. Eꞌmaiꞌ pe mîrîrî taꞌpî tîuya manniꞌ warantî eepîremaꞌpî inîꞌrî.
41,14,40,"Toꞌ pia tîwennaꞌposaꞌ pe, inîꞌrî toꞌ weꞌnasaꞌ eporîꞌpîiya. Mararî pra iweꞌnunpai toꞌ wanîꞌpî yapîtanîꞌpî toꞌya yentai. Toꞌ yenpakaꞌpîiya inîꞌrî. Toꞌ eppeꞌsaꞌ wanîꞌpî tîweꞌnasaꞌkon pîꞌ. Îꞌ taa tîuyaꞌnîkon epuꞌtî toꞌya pra awanîꞌpî Jesus pîꞌ."
41,14,41,"Iteseurîno iteꞌka pe Jesus wîtîꞌpî toꞌ piapai epîremai. Moropai inîꞌrî awennaꞌpoꞌpî toꞌ pia. —Sîrîrî tîpose awetunkon mîrîrî —taꞌpîiya toꞌ pîꞌ. —Aasîrî man. Uurî kaꞌ poi iipîꞌpî eraꞌmai tiaron iipî. Sîrîrî puꞌkuru utîrîiya kupî sîrîrî imakuiꞌsan warayoꞌkon pia. Eꞌmîꞌsaꞌkatî. Wîtîn sîrîrî. Aꞌkî, imakuiꞌsan pia utîrîton warayoꞌ yiꞌnî pîꞌ man —taꞌpîiya."
41,14,43,"  Moropai mîrîrî pe rî Jesus eseurîma tanne, tiwin inenupaꞌpî warayoꞌ erepamîꞌpî. Teepîremasanon esanon, Moisés nurîꞌtîya yenupantoꞌ pîꞌ yenupatonkon, moropai Judeuyamîꞌ panamanenan aꞌyekeꞌtonon, inkamoro narimaꞌsan erepamîꞌpî pokonpe. Arinîke toꞌ wanîꞌpî. Tîkasuparaikon moropai tîtaikapukon eneꞌsaꞌ toꞌya wanîꞌpî. Tîîse tuutîkon rawîrî Judasya taasaꞌ wanîꞌpî tîpokon pe tuutîsanon pîꞌ: —Warayoꞌ pîꞌ esekaremekî moropai yuꞌnauya. Mîîkîrî anapisîkon ton. Mapiꞌtîi moropai tîwarî siꞌma maatîi ayesanonkon pia —taꞌpîiya."
41,14,45,Moropai teerepamî pe wîtîꞌpî Jesus pia. —Aapia yiꞌnî pîꞌ wai —taꞌpîiya tepotorî pîꞌ. Moropai Jesus yuꞌnaꞌpîiya itenpata pîꞌ.
41,14,46,Moropai pokonpe iipîꞌsanya Jesus yapisîꞌpî.
41,14,47,"Moro awanîꞌpî warayoꞌ, Jesus nenupaꞌpî. Mîîkîrîya teepîremasanon esanon yepotorî poitîrî wîî yonpaꞌpî tîkasuparai ke. Tîîse ipuremekîꞌpîiya. Ipana neken yaꞌtîꞌpîiya."
41,14,48,"—Uyapiꞌse aaiꞌsaꞌkon tiaronkonya amaꞌyeꞌ yapisî warantî —taꞌpî Jesusya toꞌ pîꞌ. —Akasuparaikon moropai ataikîpukon eneꞌsaꞌyaꞌnîkon mîrîrî. Wei kaisarî epîremantoꞌ yewîꞌ ta akoreꞌtaꞌnîkon eꞌpîtîꞌpî tamîꞌnawîronkon yenupa pîꞌ. Mîrîrî kupîuya tanne, uyapisîꞌpîyaꞌnîkon wanîꞌpî eꞌpainon. Tîîse ikupîyaꞌnîkon pra awanîꞌpî. Tîîse Paapa maimu eꞌmenukasaꞌ manniꞌ yawîrî eenasaꞌ mîrîrî —taꞌpîiya. Series, "
41,14,50,"Moropai Jesus nenupaꞌsanya irumakaꞌpî. Toꞌ epeꞌpî, tamîꞌnawîrî iipiapai."
41,14,51,"Jesus yarîꞌpî toꞌya. Tiaron warayoꞌ, maasaron wîtîꞌpî toꞌ pîkîrî. Kamisa tîîsaiꞌya wanîꞌpî taꞌsan pe. Mîîkîrî yapisîꞌpî inkamoroya itaꞌsan pîꞌ. Tîîse mîîkîrîya tîpon rumakaꞌpî. Eekaꞌtumîꞌpî ipon pra."
41,14,53,"   Moropai Jesus yarîꞌpî toꞌya teepîremasanon esanon yepotorî pia. Teepîremasanon esanon, Moisés nurîꞌtîya yenupantoꞌ pîꞌ yenupatonkon, Judeuyamîꞌ panamanenan aꞌyekeꞌtonon, inkamoro epereꞌsaꞌ wanîꞌpî moro. Aminke Jesus pîꞌ Pedro iipîꞌpî iteꞌmaꞌpî pîꞌ teepîremasanon esanon yepotorî yewîꞌ poro yiꞌpîrî pîkîrî. Moro aweꞌnîmîꞌpî. Mororonkon surarayamîꞌ pokonpe eereutaꞌpî. Toꞌ atapinaꞌpî apoꞌ pia. Imakuiꞌpî pe Jesus winîkîi teeseurîmasanon yuwaꞌpî teepîremasanon esanon moropai Judeuyamîꞌ esanon tiaronkonya. Seꞌ kaisarî asakîꞌnankon eseurîma yuꞌse toꞌ wanîꞌpî imakuiꞌpî inkupîꞌpî pîꞌ mîrîrî wenai iwîkonpa kaiꞌma teuren. Tîîse mîrîrî warantî toꞌ eseurîma pra awanîꞌpî. Arinîkon eseurîmaꞌpî ipîꞌ seruꞌ pe. Tîîse seꞌ kaisarî asakîꞌnankon eseurîma pra awanîꞌpî. Series, "
41,14,57,"Tiaronkon eꞌmîꞌsaꞌkaꞌpî moropai seruꞌ pe toꞌ eseurîmaꞌpî. —Jesus eseurîmaꞌpî epîremantoꞌ yewîꞌ pîꞌ —taꞌpî toꞌya. —See warantî taꞌpîiya: “Seeniꞌ epîremantoꞌ yewîꞌ konekaꞌpî pemonkonyamîꞌya. Tîîse yarankauya kupî sîrîrî. Moropai seurîwîꞌne wei tîpo inîꞌrî ikonekauya. Wîttî koneka warantî aweꞌkoneka pepîn manniꞌ amenan”, taꞌpî Jesusya —taꞌpî toꞌya. Mîrîrî warantî toꞌ eseurîmaꞌpî Jesus pîꞌ."
41,14,59,"Mîrîrî yeꞌka pe tîîse, seꞌ kaisarî asakîꞌnankon eseurîma pra awanîꞌpî."
41,14,60,Teepîremasanon esanon yepotorî eꞌmîꞌsaꞌkaꞌpî. Toꞌ yarakkita attîꞌpî. Jesus pîꞌ taꞌpîiya: —Imakuiꞌpî pe insanan warayoꞌkon eseurîman pîꞌ man apîꞌ. Toꞌ maimu yuukuya pepîn?
41,14,61,"Tîîse yuukuiya pra Jesus wanîꞌpî. Moo awanîꞌpî. Inîꞌrî teepîremasanon esanon yepotorî eseurîmaꞌpî: —Cristo amîrî, Paapa munmu, Paapa nîmenkaꞌpî? —taꞌpîiya."
41,14,62,"—Inna, Cristo uurî —taꞌpî Jesusya. —Kaꞌ poi iipîꞌpî uurî pemonkon pe. Paapa meruntî winî ereutasaꞌ eraꞌmayaꞌnîkon kupî sîrîrî. Katupuru koreꞌta uuipî eraꞌmayaꞌnîkon kupî sîrîrî."
41,14,63,"Mîrîrî eta tîuya pe, teepîremasanon esanon yepotorî ekoreꞌmaꞌpî kureꞌne. Mîrîrî yeꞌnen tîpon karakaꞌpîiya. —Inîꞌrî imakuiꞌpî inkupîꞌpî yuwapai pra man —taꞌpîiya. —Imakuiꞌpî pe eeseurîma Paapa winîkîi etaꞌnîkon man. Oꞌnon yeꞌka pe epuꞌtî pîꞌ naatî? Îꞌ yeꞌka pe ikuꞌpai nai? —taꞌpîiya. —Iwîpai man —taꞌpî tamîꞌnawîronkonya."
41,14,65,"Moropai tiaronkonya tetakukon yenumîꞌpî ipona. Itenpata yettapurî tîuyaꞌnîkon tîpo ipaꞌtîpîtîꞌpî toꞌya. —Anîꞌya apaꞌtî pîꞌ nai? Epuꞌkî, Cristo pe awanî ya —taꞌpî toꞌya ipîꞌ. Moropai surarayamîꞌya ipaꞌtîpîtîꞌpî tenyakon ke."
41,14,66,   Mîrîrî tanne Pedro wanîꞌpî poro po. Teepîremasanon esanon yepotorî poitîrîpaꞌ epaꞌkaꞌpî poro pona. Apoꞌ pia Pedro atapina eraꞌmaꞌpîiya. Eesenumenkaꞌpî ipîꞌ. —Amîrî nîrî Jesus Nazarépon pokonpan —taꞌpîiya.
41,14,68,—Kaane —taꞌpî Pedroya. —Unepuꞌtî pepîn mîîkîrî. Mîrîrî tîpo wîttî iwaꞌtoꞌ manaꞌta pia attîꞌpî.
41,14,69,"Mîrîrî poro tuutî pe, inîꞌrî mîîkîrî wîriꞌya eraꞌmaꞌpî. Manaꞌta piawonkon pîꞌ taꞌpîiya: —Mîîkîrî Jesus pemonkono —taꞌpîiya."
41,14,70,"—Iseruku —taꞌpî Pedroya inîꞌrî.Aakoꞌmamîꞌpî mararî moropai mororonkon warayoꞌkonya taꞌpî ipîꞌ: —Innape Jesus pemonkono pe awanî eserîke awanî. Galiléia pon mîîkîrî, amîrî nîrî Galiléia pon —taꞌpî toꞌya."
41,14,71,Mîrîrî pîꞌ Pedroya taꞌpî: —Unepuꞌtî pepîn mîîkîrî ipîꞌ eeseurîmakon manniꞌ. Useruku pepîn Paapaya uyeraꞌma pîꞌ man. Seruꞌ pe eseurîma ya Paapaya utarumaꞌtî —taꞌpîiya.
41,14,72,"Mîrîrî pe rî kariwana eꞌnaꞌpî itakon iteꞌka pe. Mîrîrî etaꞌpî Pedroya. Moropai awenpenataꞌpî Jesusya teurîmaꞌpî pîꞌ. “Itakon iteꞌka pe kariwana etun rawîrî, unepuꞌtî pepîn mîîkîrî Jesus, taaya eseurîwîꞌne iteꞌka,” taasaꞌ Jesusya pîꞌ awenpenataꞌpî. Moropai tîkauware attîꞌpî, seruꞌ pe tîweꞌsaꞌ yeꞌnen."
41,15,1,"  Pata erenmapî pe, teepîremasanon esanon, Moisés nurîꞌtîya yenupatoꞌ pîꞌ yenupatonkon, Judeuyamîꞌ panamanenan aꞌyekeꞌtonon, Judeuyamîꞌ esanon tiaronkon, inkamoro eperepîꞌpî tamîꞌnawîrî îꞌ kupî tîuyaꞌnîkon pîꞌ eseurîmai. Teeseurîmakon tîpo tîpoitîrîtononkon surarayamîꞌ pîꞌ taꞌpî toꞌya: —Jesus yaironpîꞌtî. Moropai yaatî pata esaꞌ Governador Pilatos pia —taꞌpî toꞌya. Mîrîrî warantî ikupîꞌpî surarayamîꞌya. Pilatosya Jesus ekaranmapoꞌpî. —Tamîꞌnawîron esaꞌ, rei amîrî, Judeuyamîꞌ esaꞌ? —taꞌpîiya Jesus pîꞌ. —Amîrîya taa mîrîrî. —taꞌpî Jesusya."
41,15,3,Teepîremasanon esanon eseurîmaꞌpî seruꞌ pe ipîꞌ. —Mararon pepîn imakuiꞌpî kuꞌsaiꞌya mîrîrî —taꞌpî toꞌya.
41,15,4,Pilatosya taꞌpî: —Toꞌ maimu yuukuya pepîn? Mararon pepîn imakuiꞌpî kuꞌsaiꞌya taa pîꞌ toꞌ man apîꞌ.
41,15,5,"Tîîse inîꞌ Jesus eseurîma pra awanîꞌpî. “Kaane, imakuiꞌpî kuꞌsauꞌya pra wai,” taiya pra awanîꞌpî. Mîrîrî pîꞌ Pilatos esenumenkaꞌpî kureꞌne."
41,15,6,"  Pilatos yeseru wanîꞌpî Páscoa pîꞌ Judeuyamîꞌ wanî kaisarî tiwin pîꞌ tînarakkamoꞌsan rumakapîtîiya. Tînepuꞌtîkon esaꞌpîtîꞌpî Judeuyamîꞌya. Inkamoro rumakapîtîꞌpîiya tiwin, tiwin konoꞌ tîîse. Atarakkannîtoꞌ ta warayoꞌkon wanîꞌpî imakuiꞌpî kupîtîponkon. Tamîꞌnawîronkon esanon pîꞌ teekoreꞌmakon yai toꞌ poitîrîtonon wîîsaꞌ toꞌya wanîꞌpî. Toꞌ koreꞌta warayoꞌ wanîꞌpî iteseꞌ Barrabás. Arinîkon wîtîꞌpî pata esaꞌ Pilatos pia. Ipîꞌ taꞌpî toꞌya: —Tiwin anarakkamoꞌpî anna yonpa rumakakî. Konoꞌ kaisarî ikupîya manniꞌ warantî irumakakî —taꞌpî toꞌya ipîꞌ. —Anîꞌ rumakauya yuꞌse awanîkon moriya? —taꞌpî Pilatosya. —Mîserî Judeuyamîꞌ esaꞌ rei taayaꞌnîkon manniꞌ ipîꞌ, mîserî rumakauya kaꞌrî —taꞌpîiya. Ipîꞌ tîkinmukon yeꞌnen Jesus eneꞌsaꞌ teepîremasanon esanonya wanîꞌpî epuꞌtîꞌpî Pilatosya. Mîrîrî yeꞌnen anrumakapai awanîꞌpî. Series,  Series,  Series,  Tîîse teepîremasanon esanonya taꞌpî tamîꞌnawîronkon pîꞌ: —Barrabás rumakaya yuꞌse anna man, kaꞌtî ipîꞌ —taꞌpî toꞌya. Mîrîrî warantî taꞌpî tamîꞌnawîronkonya."
41,15,12,"—Tîîse mîserî kanan, Judeuyamîꞌ esaꞌ, rei taayaꞌnîkon manniꞌ ipîꞌ, îꞌ kupîuya yuꞌse awanîkon ipîꞌ? —taꞌpî Pilatosya."
41,15,13,—Iwî meꞌpokî —taꞌpî toꞌya. —Pakîꞌnan pona ipokapîtî meꞌpokî.
41,15,14,—Îꞌ wenai anwîpai awanîkon mîrîrî? —taꞌpî Pilatosya. —Îꞌ see mîrîrî imakuiꞌpî inkupîꞌpî? Tîîse aronne panpîꞌ toꞌ entaimepîtîꞌpî: —Pakîꞌnan pona ipokapîtî meꞌpokî —taꞌpî toꞌya.
41,15,15,Tamîꞌnawîronkon wakîri pe eꞌpai Pilatos wanîꞌpî. Mîrîrî yeꞌnen Barrabás rumaka meꞌpoꞌpîiya. Jesus poꞌpîtî meꞌpoꞌpîiya pemonkon poꞌpîꞌtoꞌ ke. Mîrîrî tîpo Jesus tîrîꞌpîiya surarayamîꞌ pia pakîꞌnan po ipokapîꞌtoꞌpe toꞌya.
41,15,16, Surarayamîꞌya Jesus yarîꞌpî pata esaꞌ Governador Pilatos yewîꞌ ta. Governador yewîꞌ eseꞌ pretório. Tonpakon surarayamîꞌ muurukuntîꞌpî toꞌya tamîꞌnawîrî.
41,15,17,"Sonpan Jesus pon moꞌkaꞌpî toꞌya moropai suuyu sonpan rei pon yeꞌka yekaꞌmaꞌpî toꞌya ipon ton ipîꞌ tîwoꞌmaꞌtakon pe. Mîꞌnî kapîꞌpî toꞌya itarako ton, rei yarakko warantî. Ipuꞌpai pona itîrîꞌpî toꞌya."
41,15,18,Tîwoꞌmaꞌtakon pe ipîꞌ toꞌ esekaremekîꞌpî. —Viva Jesus. Judeuyamîꞌ esaꞌ amîrî. Rei amîrî —taꞌpî toꞌya. Itarumaꞌtîꞌpî toꞌya mîrîrî.
41,15,19,"Moropai ipaꞌtîpîtîꞌpî toꞌya ipuꞌpai pona yei ke. Tetakukon yenunpîtîꞌpî toꞌya ipona. Teseꞌmukon pona toꞌ enapîtîꞌpî ikaisarî yapurî pe, tîîse toꞌ seruku mîrîrî. Ipîꞌ toꞌ oꞌmaꞌta mîrîrî. Kureꞌne ipîꞌ tîwoꞌmaꞌtakon tîpo, sonpan moꞌkaꞌpî toꞌya. Sonpan ipon tîrîꞌpî toꞌya ipona. Mîrîrî tîpo yarîꞌpî toꞌya pakîꞌnan pona ipokapîꞌse."
41,15,21,"  Tuutîkon pe warayoꞌ eporîꞌpî toꞌya, keren poi tuiꞌsen cidade poro tuutîsen, iteseꞌ Simão. Cirene pon mîîkîrî, Alexandre moropai Rufo yun. Mîîkîrî pîꞌ taꞌpî toꞌya meruntî ke: —Kaꞌneꞌ pe panpîꞌ aase sîrîrî pakîꞌnan yarîpa —taꞌpî surarayamîꞌya ipîꞌ. Moropai yarîꞌpîiya. Jesus yarîꞌpî toꞌya Gólgota kîrî pona. Pemonkon puꞌpaiꞌpî warainon taatoꞌ mîrîrî Gólgota."
41,15,23,Moro iwuku ton tîrîꞌpî toꞌya uva yekku yaiꞌmesaꞌ remédio iteseꞌ mirra yarakkîrî ˻neꞌneꞌ epuꞌtîiya namai˼. Tîîse enîrîiya pra awanîꞌpî.
41,15,24,"24,25 Inekaꞌta winîkîi wei tîîse ipokapîtîꞌpî toꞌya pakîꞌnan pona. Tîꞌkon mîrikkî pîꞌ toꞌ suꞌminaꞌpî ipon rîꞌpî pantakapîtî tîuyaꞌnîkon epuꞌtîkonpa kaiꞌma. Mîrîrî warantî ipantakaꞌpî toꞌya. Series,  MÎSERÎ JUDEUYAMÎꞌ ESAꞌ, REI kaiꞌma kaareta pona itekare menukaꞌpî toꞌya. Moropai itîrîꞌpî toꞌya pakîꞌnan yepoi tamîꞌnawîronkonya eraꞌmatoꞌpe. Mîrîrî kupîꞌpî toꞌya îꞌ waniꞌ awanî yeꞌnen ipokapîꞌsaꞌ tîuyaꞌnîkon epuꞌtoꞌpe tamîꞌnawîronkonya."
41,15,30,"Mîrîrî kupîpa kaiꞌma, meruntî ke awanî ya, aawarîrî eꞌpîikaꞌtîkî. Autîkî pakîꞌnan poi —taꞌpî toꞌya Jesus pîꞌ."
41,15,31,"Teepîremasanon esanon oꞌmaꞌtaꞌpî nîrî ipîꞌ, Moisés nurîꞌtîya yenupatoꞌ pîꞌ yenupatonkon pokonpe siꞌma. —Tiaronkon pîikaꞌtîꞌpîiya. Tîîse aawarîrî aweꞌpîikaꞌtî pra awanî —taꞌpî toꞌya. Jesus pîꞌ taꞌpî toꞌya: —Paapa nîmenkaꞌpî pe awanî ya, autîkî pakîꞌnan poi. Awautî eraꞌma annaya ya, yai pra innape Israel nurîꞌtî paa rîꞌsan esaꞌ pe awanî kupî annaya eꞌpainon —taꞌpî toꞌya. Insanan ipokonpe toꞌ nîpokapîtîꞌsan pakîꞌnan pona oꞌmaꞌtaꞌpî nîrî ipîꞌ."
41,15,33,  Inekaꞌta pairî wei tîîse pata ewaronpamîꞌpî. Ewaron pe aakoꞌmamîꞌpî wei autî tîpose.
41,15,34,"Wei autîsaꞌ tanne Jesus entaimeꞌpî aronne. —Eloi, Eloi, lamá sabactâni —taꞌpîiya tîmaimu ta.—Paapa, Paapa, îꞌ waniꞌ awanî yeꞌnen urumakaya sîrîrî?—taatoꞌ mîrîrî umaimukon ta."
41,15,35,"Tiaronkon ipîꞌ teesenumenkakon yeꞌka pe mîrîrî taiya etaꞌpî yairî pra. Elias, Elias, taiya kaiꞌma toꞌ esenkuꞌtîꞌpî. Moropai taꞌpî toꞌya: —Aꞌkî. Elias nurîꞌtî yannoiya etatî maasa —taꞌpî toꞌya."
41,15,36,"Tiaron ekaꞌtumîꞌpî tuna yuꞌnanen esponja eraꞌmai. Mîrîrî tîrîꞌpîiya soꞌri uva yekku kaꞌ yuꞌnatoꞌpeiya. Mîrîrî tîpo yei yaretî pîꞌ yasiꞌtîꞌpîiya. Inta pona irennukuꞌpîiya yuꞌnatoꞌpeiya kaiꞌma. Mîrîrî tîpo taꞌpîiya: —Maasa, pakîꞌnan poi imoꞌkai Elias nurîꞌtî iipî eraꞌmapaiꞌnîkon —taꞌpîiya."
41,15,37,Meruntî ke Jesus entaimeꞌpî. Moropai aasaꞌmantaꞌpî.
41,15,38,"38,39 Surarayamîꞌ yepotorî wanîꞌpî moro Jesus eraꞌma pîꞌ. Mîrîrî warantî aasaꞌmanta eraꞌma tîuya pe, —Innape Paapa munmu pe mîserî man —taꞌpîiya. Mîrîrî tanne epîremantoꞌ yewîꞌ tawon Paapa pataꞌseꞌ yuwaꞌtoꞌ kamisa eꞌkarakaꞌpî inekaꞌta poi mai winîkîi. Kureꞌnan soren pe tîweꞌsen pe awanîꞌpî. Ereꞌsin pe nîrî awanîꞌpî."
41,15,40,"Wîriꞌsanyamîꞌ wanîꞌpî moro nîrî Jesus eraꞌma pîꞌ aminke siꞌma. Moro toꞌ wanîꞌpî Maria Madalena, Salomé, moropai tiaron Maria, José moropai maasaron panpîꞌ yan mîîkîrî Maria. Galiléia pata po Jesus asarî yai, inkamoro wîriꞌsanyamîꞌ wanîꞌpî ipîkîrî asarîꞌsan pe. Itekkari ton koneka tîpokon pe. Tiaronkon wîriꞌsanyamîꞌ wanîꞌpî moro nîrî, Jesus wenairî iipîꞌsan Jerusalém pona."
41,15,42,"  Sábado wanîꞌpî Judeuyamîꞌ erîꞌkaꞌtoꞌ weiyu pe. Toꞌ yeseru wanîꞌpî toꞌ ekoneka sexta feira yai sábado yai teerîꞌkapîkonpa. Toꞌ ekonekatoꞌ weiyu yai Jesus saꞌmantaꞌpî. Mîrîrî yeꞌnen José Arimatéia pon wîtîꞌpî Pilatos pia. José wanîꞌpî Judeuyamîꞌ panamanen pe. Tamîꞌnawîronkon esaꞌ pe Paapa iipî nîmîkî pîꞌ tîweꞌsen pe awanîꞌpî nîrî. Eranneꞌ pe pra attîꞌpî Pilatos pia, pata ewaronpamî tanne. Eerepamîꞌpî. Pilatos pîꞌ taꞌpîiya: —Jesus esaꞌrîꞌpî anmoꞌkapai wai pakîꞌnan poi yuꞌnaꞌtîtoꞌpeuya. Sábado yai pakîꞌnan po aakoꞌmamî yuꞌse pra anna man —taꞌpîiya."
41,15,44,—Aasîrî aasaꞌmantasaꞌ mîrîrî? —taꞌpî Pilatosya. Imuꞌtunpaꞌpîiya. Surarayamîꞌ esaꞌ yanno meꞌpoꞌpîiya. Aaipîꞌpî. —Aasîrî Jesus saꞌmantasaꞌ mîrîrî? —taꞌpî Pilatosya ipîꞌ.
41,15,46,Mîrîrî tîpo Joséya kureꞌnan kamisa yennaꞌpî. Attîꞌpî tiaronkon yarakkîrî Jesus esaꞌrîꞌpî moꞌkai. Imokaꞌpî toꞌya. Moropai iwontîꞌpî toꞌya mîrîrî kamisa ke. Ikîrî yai aꞌta yakasaꞌ Joséya wanîꞌpî isaꞌmantaꞌsan yenseꞌ ton pe. Kureꞌne awanîꞌpî. Mîrîrî yaꞌ Jesus esaꞌrîꞌpî wonnîpîꞌpî toꞌya Judeuyamîꞌ yeseru yawîrî. Moropai aꞌta yettapurîꞌpî toꞌya kureꞌnan tîꞌ ke.
41,15,47,"Tamîꞌnawîrî mîrîrî kupî toꞌya eraꞌmaꞌpî Maria Madalenaya moropai tiaron Mariaya, José yan Mariaya."
41,16,1,"  Sábado esuwaꞌkasaꞌ tîpo inkamoro wîriꞌsanyamîꞌ wîtîꞌpî Salomé pokonpe aꞌpusin yennai Jesus esaꞌrîꞌpî karapaimatoꞌ ton, Judeuyamîꞌ yeseru yawîrî ikupîkonpa kaiꞌma. Eꞌmaiꞌnon wei erenmapî pe, domingo yai toꞌ wîtîꞌpî aꞌta pia itesaꞌrîꞌpî karapaimai. Penane marî puꞌkuru toꞌ eseꞌmaꞌtîꞌpî wei epaꞌkasaꞌ tanne."
41,16,3,Tuutîkon pe toꞌ eseurîmaꞌpî. —Anîꞌya aꞌta yettapuru tîꞌ moꞌka ewonnîtoꞌpe? —taꞌpî toꞌya.
41,16,5,Aꞌta yaꞌ toꞌ ewomîꞌpî. Moro warayoꞌ ereutasaꞌ eporîꞌpî toꞌya meruntî winî. Aimutun pe ipon wanîꞌpî sonpan. ˻Inserî pe awanîꞌpî.˼ Mîîkîrî pîꞌ toꞌ esiꞌnîpîꞌpî.
41,16,6,"Mîîkîrîya taꞌpî toꞌ pîꞌ: —Teesiꞌnîꞌse pra eꞌtî. Toꞌ nîpokapîtîꞌpî pakîꞌnan pona yuwayaꞌnîkon mîrîrî. Jesus Nazarépon yuwayaꞌnîkon. Tîîse tarî Jesus ton pra man. Aweꞌmîꞌsaꞌkaꞌpî man. Aꞌkî, ipataꞌpî eraꞌmatî —taꞌpîiya."
41,16,7,—Galiléia pona wîtîn pîꞌ man arawîrîꞌnîkon. Miarî eraꞌmayaꞌnîkon kupî sîrîrî apîꞌnîkon taꞌpî tîuya manniꞌ yawîrî. Mîrîrî ekaremeꞌtantî Pedro moropai tiaronkon inenupaꞌsan pîꞌ —taꞌpîiya.
41,16,8,"Toꞌ epaꞌkaꞌpî. Toꞌ esiꞌnîꞌsaꞌ wanîꞌpî îꞌ taa yentai. Toꞌ eꞌtîtîtîkkaꞌpî. Aꞌta piapai toꞌ ekaꞌtumîꞌpî. Tuutîkon pe anîꞌ yarakkîrî toꞌ eseurîma pra awanîꞌpî, teesiꞌnîꞌsaꞌkon yeꞌnen."
41,16,9," Domingo yai Jesus eꞌmîꞌsaꞌkaꞌpî mîrîrî penane marî puꞌkuru. Maria Madalenaya Jesus eꞌmîꞌsaꞌkasaꞌ eraꞌmaꞌpî domingo yai, penane marî puꞌkuru, tiaronkonya eraꞌma rawîrî. Mîîkîrî Maria Madalena pena oꞌmaꞌkon ewonsaꞌ wanîꞌpî yaꞌ, asakîꞌne miaꞌ pona tîîmoꞌtai kaisarî. Inkamoro tîrîkaꞌpî Jesusya. Mîîkîrîya Jesus eraꞌmaꞌpî tiaronkonya eraꞌma rawîrî."
41,16,10,"Inenupaꞌsan esewankonoꞌmasaꞌ karau tanne, toꞌ pia Maria Madalena erepamîꞌpî. —Jesus eꞌmîꞌsaꞌkasaꞌ man —taꞌpîiya toꞌ pîꞌ. —Enen awanî sîrîrî. Uyenu ke eraꞌma pîꞌ wai —taꞌpîiya. Tîîse innape imaimu kupî toꞌya pra awanîꞌpî."
41,16,12,"Mîrîrî tîpo asakîꞌnankon inenupaꞌsanya Jesus eraꞌmaꞌpî cidade poi tuutîkon pe. Tiaron pe eetinyakaꞌmasaꞌ yeꞌnen, kaꞌneꞌ pe epuꞌtî toꞌya pra awanîꞌpî."
41,16,13,"Tepuꞌtî toꞌya emapuꞌtîsaiꞌya tîpo, toꞌ ennaꞌpoꞌpî tonpakon pia ekaremeꞌse. Tîîse innape toꞌ maimu kupî toꞌya pra awanîꞌpî."
41,16,14,"   Mîrîrî tîpo Jesus eraꞌmaꞌpî inenupaꞌsanya, tiwin puꞌ pona tîîmoꞌtaiꞌnîkonya. Tîwentamoꞌkakon yai eraꞌmaꞌpî toꞌya. Jesusya toꞌ panamaꞌpî. —Uyewankonoꞌma pîꞌ naatîi —taꞌpîiya toꞌ pîꞌ. —Îꞌ ton pe see innape eꞌmîꞌsaꞌkasaꞌ kupîyaꞌnîkon pra awanîkon? Eꞌmîꞌsaꞌka tîpo akoreꞌtawonkonya uyeraꞌmaꞌpî enen. Mîîwîni tîîse innape ikupîyaꞌnîkon pra awanîꞌpîkon. Innape ankuꞌpai pra awanîkon mîrîrî —taꞌpîiya."
41,16,15,—Pata kaisarî matîtîi. Tamîꞌnawîronkon pîꞌ Paapa yekare mekaremeꞌtîi.
41,16,16,Tiaronkonya innape Paapa yekare kupî ya moropai toꞌ yenpatakonayaꞌnîkon eꞌpai man. Mîrîrî warantî inkamoro eꞌpîikaꞌtî. Tîîse tiaronkonya innape Paapa yekare kupî pepîn. Mîrîrî yeꞌnen inkamoro yeꞌka yarima Paapaya apoꞌ yaꞌ —taꞌpîiya.
41,16,17,"—Innape tîkuꞌnenan kupî Paapaya meruntî ke ikupî eserîkan pepîn kuꞌtoꞌpe toꞌya. Mîrîrî kupî Paapaya innape itekare wanî epuꞌtoꞌpe tamîꞌnawîronkonya. Umeruntîri ke oꞌmaꞌkon tîrîka toꞌya. Tiaron toꞌ nepuꞌtî pepîn tîrîuya toꞌ maimu ton. ˻Tînepuꞌtîkon pe pra˼ sokoroꞌpan îkîi yanunsaꞌ toꞌya ya, toꞌ yeparantîiya pepîn. ˻Tînepuꞌtîkon pe pra˼ tîmaiꞌpatoꞌkon enîrî tîuyaꞌnîkon ya toꞌ emaiꞌpa pepîn. Priꞌyawonkon pepîn pona toꞌ epîrema. Toꞌ yepiꞌtî Paapaya. Mîrîrî warantî innape Paapa kuꞌnenan wanî kupî sîrîrî —taꞌpî Jesusya."
41,16,19," Toꞌ yarakkîrî teeseurîma tîpo, Jesus wîtîꞌpî kaꞌ pona. Paapaya yarîꞌpî tîîpia enen tîîse. Paapa meruntîri winî eereutaꞌpî, ikaisarî tamîꞌnawîronkon esaꞌ pe tîwanîpa."
41,16,20,Inenupaꞌsan wîtîꞌpî pata kaisarî itekare ekaremeꞌse. Uyepotorîkon Jesusya toꞌ pîikaꞌtîꞌpî. Meruntî ke toꞌ kupîꞌpîiya ikupî eserîkan pepîn kuꞌtoꞌpe toꞌya. Mîrîrî eraꞌma tîuyaꞌnîkon wenai arinîkonya toꞌ maimu kupîꞌpî innape.
42,1,1,"Jesus Cristo Yekare NîmenukaꞌpîTeófilo Pia Kaareta Menuka LucasyaUyonpa Teófilo, tuꞌkankon pemonkonyamîꞌya sîrîrî Jesus yekare menukaꞌpî ukoreꞌtaꞌnîkon eꞌkupîꞌpî ekaremeꞌnen pe. Jesusya toꞌ yenupa piaꞌtîꞌpî pata pai tamîꞌnawîrî inkupîꞌpî eraꞌmatîponkon winîpai etaꞌpî uurîꞌnîkonya, maasa pra mîrîrî itekare ekaremeꞌpîtîꞌpî toꞌya."
42,1,3,"Mîrîrî yeꞌnen mîrîrî pîꞌ esenupaꞌpî tamîꞌnawîrî morî pe epuꞌtoꞌpeuya kaiꞌma. Eesippiaꞌtîꞌpî pata pai sîrîrî tîpo see îꞌ eꞌkupîꞌpî pîꞌ esenupaꞌpî. Moropai esenumenkaꞌpî tamîꞌnawîrî morî pe imenukauya pîꞌ, amîrîya epuꞌtîtoꞌpe. Mîrîrî yeꞌnen Teófilo, uwanîyakon, aapia imenukauya sîrîrî. Yairî eesenupaꞌpî wanî epuꞌtîpa kaiꞌma imenukauya sîrîrî."
42,1,5,"Batista Esenpotoꞌ Ekaremekî InserîyaPena Judéia pata esaꞌ pe tîweꞌsen pe Herodes wanî yai, teepîremasen wanîꞌpî iteseꞌ Zacarias. Mîîkîrî wanîꞌpî teepîremasanon Abias ponkon yonpa pe. Mîîkîrî noꞌpî wanîꞌpî iteseꞌ Isabel. Mîîkîrî nîrî wanîꞌpî teepîremasen yonpa pe. Arão nurîꞌtî, teepîremasanon yepotorî, parîꞌpî pe awanîꞌpî."
42,1,6,"Mîîkîrî koꞌmanpîtîꞌpî tînoꞌpî yarakkîrî morî pe, imakuiꞌpî ton pra. Paapa rawîrî yairî toꞌ koꞌmantoꞌ wanîꞌpî. Tamîꞌnawîrî inekaremekîꞌpî yawîrî ikupîꞌpî toꞌya."
42,1,7,Tîîse mîîkîrî wanîꞌpî inmu ton pra. Maasa pra inoꞌpî wanîꞌpî more yenponen pe pra. Moropai aꞌyekeꞌton pe inyo wanîꞌpî. Inoꞌpî wanîꞌpî noꞌsanton pe.
42,1,8,"8,9 Tiwin wei teepîremasen pokonpankon esenyakaꞌma yai epîremantoꞌ yewîꞌ ta, mîîkîrî menkaꞌpî toꞌya eewontoꞌpe aꞌpusin poꞌtîi Paapa yapurî pe. Mîîkîrî menkaꞌpî toꞌya teserukon yawîrî, tîꞌ yenumî pîꞌ. Mîrîrî tîꞌ enaꞌpî pia. Mîrîrî yeꞌnen aꞌpusin poꞌtîtoꞌ weiyu eseporî yai ewomîꞌpî epîremantoꞌ yewîꞌ ta. Series,  Series, "
42,1,11,"Mîrîrî yai Uyepotorîkon narimaꞌpî inserî esenpoꞌpî pia. Inpoꞌtî yaponseꞌ winî, meruntî winîkîi satippe, oꞌnon pata aꞌpusin aramî manniꞌ pataꞌseꞌ yaꞌ eesenpoꞌpî."
42,1,12,"Mîîkîrî eraꞌma tîuya pe, eesiꞌnîpîꞌpî mararî pra."
42,1,13,"Tîîse mîîkîrî pîꞌ taꞌpî inserîya:—Eranneꞌ pe pra eꞌkî, Zacarias! Paapaya eepîrematoꞌ etasaꞌ man, moropai amaimu yuukuiya pe man —taꞌpîiya. —Anoꞌpîya tînre yenpo pe man, warayoꞌ pe. Mîîkîrî more eseꞌtîya eꞌpai man kaiꞌma —taꞌpîiya."
42,1,14,"—Mîîkîrî esenposaꞌ pîꞌ aatausinpa kureꞌne. Moropai tuꞌkankon pemonkonyamîꞌ ena taatausinpai, mîîkîrî esenposaꞌ pîꞌ."
42,1,15,"Maasa pra kureꞌne mîîkîrî warayoꞌ wanî pe man Paapa pia. Mîîkîrîya maiꞌ enîrî eꞌpai pra awanî. Tîîse eesenpo pata pai Morî Yekaton Wannî koꞌmamî yarakkîrî itesaꞌ pe. Mîrîrî yeꞌnen mîîkîrîya tuꞌke Judeuyamîꞌ enpenata emapuꞌtî kupî, Paapa tepotorîkon epuꞌtoꞌpe toꞌya. Mîîkîrî wanî pe man meruntî ke, moropai Morî Yekaton Wannî naipontîton pe, penaroꞌ Paapa maimu ekaremeꞌnen Elias nurîꞌtî wanîꞌpî warantî. Mîîkîrîya morî pe pemonkonyamîꞌ ena emapuꞌtî kupî sîrîrî, tîyunkon moropai tînmukukon pokonpe. Mîrîrî warantî Paapa maimu yawîrî pra tîweꞌsanon ennaꞌpo emapuꞌtîiya kupî sîrîrî yairî toꞌ eꞌtoꞌpe Paapa rawîrî. Mîrîrî warantî pemonkonyamîꞌ Judeuyamîꞌ ena yairî emapuꞌtîiya kupî sîrîrî Uyepotorîkon erepamî yaino ton pe —taꞌpî inserîya pîꞌ."
42,1,18,"Mîrîrî yeꞌnen Zacariasya inserî ekaranmapoꞌpî. Taꞌpîiya:—Oꞌnon yeꞌka pe see innape sîrîrî kupîuya eꞌpainon? Maasa pra uurî wanî aꞌyekeꞌton pe saꞌne, moropai unoꞌpî saꞌne wanî noꞌsanton pe nîrî —taꞌpîiya."
42,1,19,"Moropai mîîkîrî inserîya maimu yuukuꞌpî: —Tîîse uurî Gabriel, Paapa poitîrî, iipia tîîkoꞌmansen. Mîîkîrî Paapaya uyarimasaꞌ sîrîrî ayarakkîrî eseurîmai sîrîrî morî yekare pîꞌ —taꞌpîiya."
42,1,20,"—Innape îꞌ tauya manniꞌ kupîya pra awanî mîrîrî. Tîîse aweꞌkupî kupî sîrîrî, mîrîrî weiyu eseporî ya. Innape ikuꞌsaꞌya pra awanî yeꞌnen, imaimu pra eena kupî sîrîrî, mîîkîrî anmu esenpotoꞌ weiyu eseporî pîkîrî —taꞌpî inserîya ipîꞌ."
42,1,21,Mîrîrî tanne pemonkonyamîꞌya nîmîkîꞌpî poro po. Îꞌ waniꞌ awanî yeꞌnen aakoꞌmamî epîremantoꞌ yewîꞌ ta epuꞌtî toꞌya pra awanîꞌpî.
42,1,22,"Epîremantoꞌ yewîꞌ tapai teepaꞌka pe, eeseurîma pra awanîꞌpî. Mîrîrî yeꞌnen epuꞌtî yonpaꞌpî toꞌya îꞌ rî eꞌkuꞌsaꞌ epîremantoꞌ yewîꞌ ta, maasa pra eeseurîma pra awanîꞌpî. Tîîse tenya ke taapîtîꞌpîiya. Mîrîrî wenai epuꞌtîꞌpî toꞌya weꞌneꞌpîꞌnîtoꞌ warainon eꞌkuꞌsaꞌ yarakkîrî. Paapa nenpotoꞌ eraꞌmaꞌpîiya."
42,1,23,Moropai teesenyakaꞌmatoꞌ aretîꞌkasaꞌ Zacariasya tîpo epîremantoꞌ yewîꞌ tapai awennaꞌpoꞌpî tewîꞌ ta.
42,1,24,"Mîrîrî tîpo mararî tîîkoꞌmamî tîpo inoꞌpî Isabel enaꞌpî more yan pe. Mîîkîrî asarî pra awanîꞌpî miaꞌtaikin kapoi kaisarî. Moropai Isabelya taꞌpî:—Uyepotorîkonya upîikaꞌtî tuꞌka pîꞌ man. Mîrîrî yeꞌnen anîꞌya umuꞌtunpa eserîke pra awanî inîꞌrî. “Tînre yenponen pepîn mîserî,” taa toꞌya pepîn tarîpai —taꞌpîiya."
42,1,26,"Jesus Esenpotoꞌ Ekaremekî InserîyaTiwin miaꞌ pona tîîmoꞌtai kapoi kaisarî more yan pe Isabel tîîse, Paapaya inserî Gabriel yarimaꞌpî Nazaré cidaderî pona Galiléia pata pona. Miarî inserîya itekare yarîꞌpî maasaron wîriꞌ pia, warayoꞌ yarakkîrî siꞌpî pepîn. Mîîkîrî niyotasen warayoꞌ iteseꞌ José yarakkîrî. Mîîkîrî warayoꞌ wanîꞌpî penaron rei Davi nurîꞌtî parîꞌpî pe. Mîîkîrî wîriꞌ wanîꞌpî iteseꞌ Maria."
42,1,28,"Mîrîrîya Maria pia mîîkîrî inserî erepamîꞌpî. Moropai taꞌpîiya: —Morî pe koꞌmannî pîꞌ nan, Maria? Taatausinpai eꞌkî. Maasa pra tîwakîri pe Paapaya akupî pîꞌ man. Mîîkîrî Uyepotorîkon koꞌmamî aapia —taꞌpîiya."
42,1,29,Mîrîrî yeꞌnen îꞌ taa tîuya epuꞌtîiya pra Maria wanîꞌpî mîrîrî îꞌ taꞌpî inserîya pîꞌ. Teesewankonoꞌmai eesenumenkaꞌpî îꞌ taa yuꞌse inserî wanî epuꞌtî yuꞌse.
42,1,30,"Tîîse inserîya taꞌpî:—Eranneꞌ pe pra eꞌkî, Maria.Maasa pra Paapa atausinpasaꞌ man kureꞌne amîrî pîꞌ —taꞌpîiya."
42,1,31,—Mîrîrî yeꞌnen more yan pe eena pe nai.Anre ton yenpoya pe nai warayoꞌ pe.Moropai Mîîkîrî esatîya pe nai Jesus pe iteseꞌ.
42,1,32,Mîîkîrî wanî pe man kureꞌne.Mîîkîrî esatî Paapa tamîꞌnawîronkon yentainonya tînmu pe.Mîîkîrî Paapaya ikupî kupî sîrîrî tamîꞌnawîronkon esaꞌ pepata esaꞌ itamo Davi nurîꞌtî pataꞌpî yaꞌ taasaꞌ tîuya yawîrî —taꞌpîiya. —Mîîkîrî koꞌmamî tamîꞌnawîronkon Jacó payanîꞌsan esaꞌ peipatîkarî aataretîꞌka ton pe pra —taꞌpî inserîya Maria pîꞌ.
42,1,34,Mîrîrî pîꞌ taꞌpî Mariaya inserî pîꞌ: —Îꞌ kaiꞌma see mîrîrî wanî mîrîrî warayoꞌ yarakkîrî pra uurî tîîse? —taꞌpîiya.
42,1,36,"—Enpenatakî maasa ayonpa Isabel pîꞌ. Pena taapîtîꞌpî toꞌya tînre ton yenponen pepîn, taapîtîꞌpî toꞌya ipîꞌ. Tîîse sîrîrî more yan pe eenasaꞌ man. Tiwin miaꞌ pona tîîmoꞌtai kapoi kaisarî ikapoi wanî, noꞌsanton pe tîîse —taꞌpîiya. —Maasa pra Paapa pia saꞌman ton pra man. Îꞌ inkupî pepîn ton pra man Paapa pia. Tamîꞌnawîrî ikonekaiya —taꞌpîiya."
42,1,38,"Mîîkîrî maimu yuukuꞌpî Mariaya: —Uurî wanî Paapa poitîrîpaꞌ pe. Mîrîrî yeꞌnen îꞌ rî eꞌkupî ya uyarakkîrî, Uyepotorîya taꞌpî yawîrî, îꞌ taaya manniꞌ îꞌ waniꞌ pra man —taꞌpîiya.Mîrîrî tîpo inserî wîtîꞌpî iipiapai."
42,1,39,"Isabel Eraꞌmapîꞌse Maria WîtîMîrîrî tîpo Maria ekonekaꞌpî wîꞌ pona tuutîpa, Judéia pata pona tonpa Isabel pia. Miarî teerepansaꞌ pe yewîꞌ ta eewomîꞌpî. Moropai inoꞌpî Isabel yarakkîrî toꞌ atapisîꞌpî tîwakîri pe puꞌkuru. Series, "
42,1,41,"Maria maimu eta Isabelya pe more iroꞌta yaꞌ tîweꞌsen eraikkaꞌpî taatausinpai. Mîrîrî yai itesaꞌ pe Morî Yekaton Wannî iipîꞌpî, imeruntîri ton tîrîꞌpîiya."
42,1,42,Moropai Isabel eseurîmaꞌpî meruntî ke. Taꞌpîiya:—Morî pe amîrî yapurîꞌpî Paapayatamîꞌnawîronkon wîriꞌsanyamîꞌ yapurî tîuya yentai.Moropai mîîkîrî more yenpoya kupîmanniꞌ nîrî yapurî Paapaya —taꞌpîiya.
42,1,43,"—Anîꞌ kin uurî Uyepotorî yan iiꞌtoꞌpe uyeraꞌmapîꞌse, ipîkku pe pra saꞌne wanî tanne."
42,1,44,"Uupia eerepamî pe, uyarakkîrî eeseurîma yai, uroꞌta yawon unre eraikkan pîꞌ man kureꞌne, taatausinpai —taꞌpîiya."
42,1,45,"—Amîrîya morî yapisî kupî taatausinpai, maasa pra innape îꞌ eꞌkupî taꞌpî Paapaya kupîya yeꞌnen —taꞌpî Isabelya Maria pîꞌ."
42,1,46,—Uyewan wanî kureꞌne taatausinpai Uyepotorî pîꞌ. Moropai uyekaton atausinpasaꞌ kureꞌnemîîkîrî upîikaꞌtînen Paapa pîꞌ.
42,1,48,"Maasa pra uurî saꞌne tîpoitîrîpaꞌ pîꞌ awenpenatasaꞌ yeꞌnen.Tarîpai sîrîrî patapai tamîꞌnawîronkon pemonkonyamîꞌya taa upîꞌ:“Mîîkîrî Maria yapurîꞌpî Paapaya” taa toꞌya. Mîrîrî warantî taa toꞌyamaasa pra mîîkîrî meruntî Paapaya kureꞌne îꞌ kuꞌsaꞌ uurî ton pe.Mîîkîrî Paapa wanî morî pe puꞌkuru imakuiꞌpî ton pra, tamîꞌnawîronkon yentai.Maasa pra iteseꞌ taatoꞌ wanî teken morî."
42,1,50,"Mîîkîrî Paapa wanî tamîꞌnawîronkon pemonkonyamîꞌ iꞌnokoꞌmanen pe,manniꞌkan innape tînamanenan iꞌnokoꞌmaiya.Moropai manniꞌkan penaronkon tamokonmoropai toꞌ payanîꞌsan nîrî iꞌnokoꞌmaiya."
42,1,51,"Moropai tîmeruntîri kemanniꞌkan pemonkonyamîꞌ mîîpankon esenumenkatoꞌ imakuiꞌpî tîweꞌsen yaretîꞌkaꞌpîiya tiwinarî,tiaronkon maꞌre toꞌ kupîꞌpîiya."
42,1,52,"Moropai ipîkkukon reiyamîꞌ eꞌtoꞌ ipîkku pe yaretîꞌkaꞌpîiya.Ipîkku pe pra toꞌ enaꞌpî.Tîîse manniꞌkan morîkon mîîpankon pepîn pîikaꞌtîꞌpîiya,tiaronkon esaꞌ pe toꞌ eꞌtoꞌpe, ipîkku pe."
42,1,53,Moropai itaꞌreꞌ pînon saꞌne yaꞌreꞌ ton tîrîꞌpîiyaemiꞌne toꞌ wanî namai.Tîîse ipîkku pe tîweꞌsanon pia îꞌ tîrîiya pepîn.
42,1,54,"Mîîkîrî Paapaya pena îꞌ taꞌpî tîuya yawîrî ikupîꞌpî penaronkon pokonpe.Moropai tîpemonkonoyamîꞌ, Israel ponkon pîikaꞌtîꞌpîiyatoꞌ pîikaꞌtîuya taasaꞌ tîuya yawîrî. Penaron Abraão nurîꞌtî pîꞌ awenpenataꞌpî.Morî kupîꞌpîiya Abraão ton pe.Moropai tamîꞌnawîronkon ipayanîꞌsan ton ikupîiya ipatîkarî—taꞌpî Mariaya, Paapa yapurî yeꞌka pe. Series, "
42,1,56,Mîrîrî tîpo Maria koꞌmamîꞌpî eseurîwîꞌne kapoi tonpa Isabel yarakkîrî. Moropai awennaꞌpoꞌpî tewîꞌ ta.
42,1,57,Batista EsenpoMoropai Isabelya tînre yenpotoꞌ weiyu eseporîꞌpî. Tînre yenpoꞌpîiya warayoꞌ pe.
42,1,58,"Mîrîrî pîꞌ toꞌ atausinpaꞌpî. Moropai itonpayamîꞌ moropai iwoi tîîkoꞌmansenon atausinpaꞌpî nîrî ipokonpe. Maasa pra morî pe Uyepotorîkon eꞌtoꞌ eraꞌmaꞌpî toꞌya Isabel yarakkîrî. Mîrîrî tîpo tiwin semana tîîkoꞌmamî tîpo more yarîꞌpî toꞌya imere piꞌpî pottî yaꞌtîi teserukon yawîrî. Mîrîrî yai mîîkîrî eseꞌ ton antîîpai toꞌ wanîꞌpî itun eseꞌ ya kaiꞌma. Tîîse isanya taꞌpî:—Kaane, iteseꞌ wanî pe man kaiꞌma —taꞌpîiya."
42,1,61,"Tîîse taꞌpî itonpayamîꞌya ipîꞌ: —Tîîse ayonpa ton pra man mîrîrî yeꞌka iteseꞌ —taꞌpî toꞌya ipîꞌ. Mîrîrî yai iyun ekaranmapoꞌpî toꞌya, eraꞌmatoꞌpeiya ikupîꞌpî toꞌya, mîîkîrî more eseꞌ ton kupî yeꞌka pe."
42,1,63,"Mîrîrî taa toꞌya yeꞌnen, Zacariasya tabua esatîꞌpî ipona imenukapa kaiꞌma. Mîîkîrîya iteseꞌ ton menukaꞌpî kaiꞌma. Mîrîrî pîꞌ tamîꞌnawîronkon esenumenkasaꞌ wanîꞌpî mararî pra."
42,1,64,Mîrîrî pe rî eseurîma piaꞌtîꞌpî Paapa yapurî yeꞌka pe.
42,1,65,"Mîrîrî etasaꞌ tîuyaꞌnîkon yai, eranneꞌ pe inkamoro iwoi tîîkoꞌmansenon wanîꞌpî. Moropai mîrîrî yekare etaꞌpî tamîꞌnawîrî Judéia pata poronkonya, wîꞌ poronkon tîîkoꞌmansenonkonya. Moropai mîrîrî pîꞌ toꞌ eseurîmapîtî koꞌmannîpîꞌpî. Tamîꞌnawîronkon etatîponoꞌsan esenumenkaꞌpî mîrîrî pîꞌ. Ekaranmapoꞌpî toꞌya: —Anîꞌ pe see mîserî more wanî kupî sîrîrî? —taꞌpî toꞌya.Mîrîrî warantî toꞌ eseurîmaꞌpî maasa pra Uyepotorîkon meruntîri wanî yeꞌnen mîîkîrî yarakkîrî."
42,1,67,Paapa Yapurî Zacariasyaesaꞌ pe Morî Yekaton Wannî iipîꞌpî. Mîrîrî yeꞌnen eeseurîma piaꞌtîꞌpî îꞌ aweꞌkupî ton pîꞌ. Taꞌpîiya:
42,1,68,"—Uyepotorîkon Paapa yapurîpaiꞌnîkonmaasa pra tîpemonkonoyamîꞌ Judeuyamîꞌ koꞌmannîpîꞌpîiya.Moropai mîîkîrîya toꞌ pîikaꞌtîꞌpî,toꞌ eꞌtarumaꞌtîtoꞌ yapai toꞌ moꞌkaꞌpîiya. Paapaya upîikaꞌtînenkon ton esenpo emapuꞌtîꞌpîtîpoitîrî Davi nurîꞌtî paarîꞌpî yai. Pena pata pai Paapa eseurîmaꞌpî sîrîrî pîꞌpenaronkon tîmaimu ekaremeꞌnenan profetayamîꞌ winîpai.Sîrîrî pîꞌ toꞌ eseurîmaꞌpî pena."
42,1,71,Mîîkîrî Paapaya upîikaꞌtîkon tîuya taꞌpîuyeyatonkon winîpai.Moropai tamîꞌnawîronkon manniꞌkan uurîꞌnîkon pîꞌ tîwoꞌmaꞌtasanon winîpaiupîikaꞌtîiyaꞌnîkon taꞌpîiya. Tîꞌnokoꞌpî pe utamokon nurîꞌsan eraꞌma tîuya taꞌpîiya.Moropai tîpemonkonoyamîꞌ yarakkîrî teesetatoꞌ pîꞌ tîwenpenatai pramîîkîrî wanî pîn.
42,1,73,"73,74 “Ayeyatonkon winîpai apîikaꞌtî tîuyaꞌnîkontîîwanmîra uyapurîkonpa umaimu yawîrî, eranneꞌ pe pra”taꞌpîiya utamokon Abraão nurîꞌtî pîꞌ.Mîrîrî tîmaimu tîrîꞌpîiyatînenaꞌpoka tonpe pra tînkupî tonpe. Series,  Mîrîrî kupîiya, morî pe puꞌkuru,imakuiꞌpî ton pra eꞌnîtoꞌpeꞌnîkon kaiꞌma iipia.Imakuiꞌpî kupî pîꞌ koꞌmannî namai saꞌmantan pîkîrî —taꞌpî Zacariasya."
42,1,76,"—Amîrî unmu, tamîꞌnawîronkon yentainon Paapa maimu ekaremeꞌnen pe awanî kupî sîrîrî,uyepotorîkon iipî yekare ekaremekîya pe nai.Uyepotorîkon iipî rawîrî eꞌma konekaya,Uyepotorîkon yeꞌmarî ton.Tamîꞌnawîrî konekaya morî pe Uyepotorîkon erepantoꞌpe"
42,1,77,"Maasa pra itekare ekaremekîya pe naipemonkonyamîꞌ pîꞌ, eꞌpîikaꞌtîntoꞌ yekare.Mîrîrî itekare wenai imakuiꞌpî pe tîweꞌtoꞌkon rumaka toꞌya kupî sîrîrî.Moropai mîrîrî kupî Paapaya tîîwanmîra. Maasa pra Paapa wanî Uyepotorîkon pe puꞌkuru uurîꞌnîkon iꞌnokoꞌmanen pe.Erenmapî ya, wei epaꞌka warantî,mîîkîrîya upîikaꞌtînenkon ton yarima pe man uupiaꞌnîkon. Mîîkîrî narimaya ewaron ta tîîkoꞌmansenon pemonkonyamîꞌ weiyuꞌma.Inkamoro pîikaꞌtîiya toꞌ saꞌmantatoꞌ winîpai.Moropai morî tîrîiya uurîꞌnîkon pia,morî pe asanîtoꞌpe tîîwanmîra, teesewankonoꞌmai pra—taꞌpî Zacariasya."
42,1,80,"Mîrîrî tîpo mîîkîrî munmu arentaꞌpî. Kureꞌne aarentaꞌpî. Moropai meruntî ke itewan enaꞌpî, itesaꞌ pe Morî Yekaton Wannî wanî yeꞌnen. Moropai aakoꞌmanpîtîꞌpî keren po. Israel ponkon pîꞌ teesenpo pîkîrî aakoꞌmamîꞌpî keren po."
42,2,1,"Mîrîrî yai reiyamîꞌ esaꞌ tîweꞌsen Augustoya tamîꞌnawîronkonya teseꞌkon menuka meꞌpoꞌpî. Maasa pra tamîꞌnawîronkon tîîkoꞌmansenon anepuꞌpai awanîꞌpî mîîtoꞌpe. Mîrîrî wanîꞌpî eꞌmaiꞌnon teseꞌkon menukatoꞌ toꞌya. Mîrîrî yai Quirino wanî Síria pata koꞌmannîꞌnen pe. Mîrîrî yeꞌnen tamîꞌnawîronkon ennaꞌpoꞌpî tîpataꞌseꞌkon teesenpoꞌpîkon yaꞌ teseꞌkon menukai. Mîrîrî warantî José wîtîꞌpî Galiléia pata pon Nazaré poi Judéia pata pon Belém pona, Davi nurîꞌtî esenpoꞌpî yaꞌ. Miarî ya José wîtîꞌpî maasa pra Davi paarîꞌpî pe awanîꞌpî. Attîꞌpî tawasirî Maria yarakkîrî teseꞌkon menukai. Mîîkîrî Maria wanîꞌpî more yan pe."
42,2,6,Mîrîrî yai mîîkîrî Mariaya tînre yenpotoꞌ weiyu eseporîꞌpî miarî Belém po. Mîîkîrîya eꞌmaiꞌnon tînre yenpoꞌpî warayoꞌ pe. Mîîkîrî more yaꞌsantîꞌpîiya moropai itîrîꞌpîiya paakayamîꞌ yaꞌreꞌ yenseꞌ yaꞌ. Maasa pra paakayamîꞌ yewîꞌ ta toꞌ wanîꞌpî toꞌ pataꞌseꞌ ton pra awanîꞌpî wîttî ta.
42,2,8,"Carneiroyamîꞌ Eraꞌmanenan Pia Inserîyamîꞌ EsenpoMiarî mîrîrî pata po tekînkon carneiroyamîꞌ eraꞌmanenan wanîꞌpî. Keren po siꞌma tekînkon koꞌmannîpîꞌpî toꞌya. Mîrîrî tanne, Uyepotorîkon narimaꞌpî inserî esenpoꞌpî toꞌ pia. Moropai Uyepotorîkon yaꞌkaruya inkamoro weiyuꞌmaꞌpî. Mîrîrî pîꞌ toꞌ esiꞌnîpîꞌpî mararî pra."
42,2,10,"Tîîse inserîya taꞌpî toꞌ pîꞌ: —Eranneꞌ pe pra eꞌtî. Kesiꞌnîꞌtî. Maasa pra morî itekare ekaremeꞌse yiꞌnî pîꞌ wai kureꞌne aatausinpakonpa. Amîrîꞌnîkon moropai tamîꞌnawîronkon pemonkonyamîꞌ atausinpatoꞌpe itekare ekaremekîuya sîrîrî. Maasa pra sîrîrîpe Davi nurîꞌtî esenpoꞌpî pata po, pîikaꞌtîton esenposaꞌ man amîrîꞌnîkon ton pe. Mîîkîrî wanî Cristo, Paapa nîmenkaꞌpî pe, Uyepotorîkon pe —taꞌpîiya."
42,2,12,"—Sîrîrî warantî eporîyaꞌnîkon yairî puꞌkuru awanî epuꞌtîkonpa. More eporîyaꞌnîkon kupî sîrîrî kamisa ke yaꞌsantîsaꞌ pe awanî, paakayamîꞌ yaꞌreꞌ yenseꞌ yaꞌ —taꞌpîiya toꞌ pîꞌ."
42,2,13,"Mîrîrî pe rî inserî pokonpe tuꞌkankon inserîyamîꞌ esenpoꞌpî, Paapa poitîrîtonon. Inkamoroya Paapa yapurîꞌpî. Taꞌpî toꞌya:"
42,2,14,"—Paapa yapurî eꞌpai awanî ipata yaꞌ kaꞌ po.Maasa pra tarî non po tîîwanmîn tîîsaꞌ Paapaya man pemonkonyamîꞌ pia,Paapa wakîrikon pia."
42,2,15,"Mîrîrî taa tîpo, inserîyamîꞌ ennaꞌpoꞌpî kaꞌ pona. Mîrîrî tîpo inkamoro tekînkon eraꞌmanenan eseurîmaꞌpî tîîwarîrîꞌnîkon. Inkamoroya taꞌpî: —Aaseꞌnîkon, wîtîꞌnîkon Belém pona, îꞌ eꞌkuꞌsaꞌ eraꞌmai Uyepotorîkon nekaremekîꞌpî —taꞌpî toꞌya. Moropai inkamoro wîtîꞌpî kaꞌneꞌ pe teesemiꞌtapai. Teerepansaꞌkon yai eporîꞌpî toꞌya, Maria moropai José. Moropai more eraꞌmaꞌpî toꞌya paakayamîꞌ yaꞌreꞌ yenseꞌ yaꞌ."
42,2,17,"Mîîkîrî more eraꞌma tîuyaꞌnîkon tîpo inkamoro wîtîꞌpî, îꞌ taꞌpî inserîya toꞌ pîꞌ ekaremeꞌse."
42,2,18,Mîrîrî ekaremekî toꞌya pîꞌ tamîꞌnawîronkon esenumenkaꞌpî kureꞌne teesewankonoꞌmai.
42,2,19,"Tîîse tamîꞌnawîrî mîrîrî pîꞌ Maria esenumenkaꞌpî kureꞌne. Moropai mîrîrî konekaꞌpîiya tewan yaꞌ, tîwîrî teesenumenkapa."
42,2,20,Mîrîrî tîpo inkamoro tekînkon eraꞌmanenan ennaꞌpoꞌpî Paapa yapurî yeꞌka pe tînetaꞌpîkon pîꞌ moropai tîneraꞌmaꞌpîkon pîꞌ. Tamîꞌnawîrî inserîya ekaremekîꞌpî yawîrî awanîꞌpî.
42,2,21,"More Eseꞌtî Toꞌya Jesus PeAsakîꞌne miaꞌ pona tîîmoꞌtai wei tîpo, teserukon yawîrî more mere piꞌpî pottî yaꞌtîsaꞌ toꞌya yai, iteseꞌ ton tîrîꞌpî toꞌya Jesus kaiꞌma, manniꞌ inserî nîtîrîꞌpî maasa Maria roꞌta yaꞌ aweꞌkupî pra tîîse."
42,2,22,"Eꞌmaiꞌne esenpoꞌpî warayoꞌ pe tînmukukon moꞌkatoꞌpe toꞌya Uyepotorîkon ton pe. Moropai Uyepotorîkon pia tîntîrîkon tîîtoꞌpe tîuyaꞌnîkon, asakîꞌne wakuꞌkaimîyamîꞌ yarîꞌpî toꞌya, Paapa maimuya taasaꞌ yawîrî. Mîrîrî ton pra awanî ya, asakîꞌne wîrîwoꞌyamîꞌ tîîtoꞌpe toꞌya, tînre yenpotîponoꞌpîkon ekonekatoꞌpe morî pe, taasaiꞌya. Mîrîrî warantî ikupîꞌpî toꞌya. Mîrîrî yai tîîkoꞌmansen wanîꞌpî Jerusalém po Simeão iteseꞌ. Yairî puꞌkuru iteseru eꞌpîtîꞌpî moropai Paapa yapurînen pe aweꞌpîtîꞌpî. Moropai pena pata pai mîîkîrîya Judeuyamîꞌ eꞌtarumaꞌtîtoꞌ winîpai toꞌ pîikaꞌtînen iipî nîmîkîꞌpî. Kureꞌne aneraꞌmapai awanîꞌpî. Moropai Morî Yekaton Wannî wanîꞌpî iipia itesaꞌ pe. Maasa pra Morî Yekaton Wannîya taasaꞌ wanîꞌpî ipîꞌ: —Aasaꞌmanta rawîrî mîîkîrî pîikaꞌtîton tînmenkaꞌpî yarimasaꞌ Uyepotorîkonya eraꞌmaya pe nai —taꞌpîiya. Mîrîrî yeꞌnen inîmîkîꞌpîiya. Mîrîrî ya Simeão ewomîꞌpî epîremantoꞌ yewîꞌ ta Morî Yekaton Wannî maimu pe. Mîrîrî yai itunya moropai isanya mîîkîrî Jesus yaasaꞌ wanîꞌpî epîremantoꞌ yewîꞌ ta, Moisés nurîꞌtîya yenupantoꞌya taasaꞌ yawîrî. Eraꞌma tîuya pe Simeãoya mîîkîrî more yanumîꞌpî temekon pona. Moropai Paapa yapurîꞌpîiya. Mîîkîrîya taꞌpî:  —Paapa, morî pe puꞌkuru nai.Amaimu yawîrî ikuꞌsaꞌya nai.Pîikaꞌtîton anarimaꞌpî eraꞌma pîꞌ wai uyenu ke puꞌkuru.Mîîkîrî pîikaꞌtîton yarimasaꞌya Judeuyamîꞌ pia neken pratîîse tamîꞌnawîronkon pemonkonyamîꞌ pia, tîpîikaꞌtînenkon ton yarimasaꞌyaaꞌka pe aweꞌtoꞌpe,îꞌ kaiꞌma tîîkoꞌmantoꞌkon wanî epuꞌtoꞌpe toꞌya.Moropai mîîkîrî pîikaꞌtîton wenai apemonkonoyamîꞌ Judeuyamîꞌ yapurî toꞌya.Tarîpai uusaꞌmanta pe wai tîîwanmîramaasa pra pîikaꞌtîton eraꞌmasauꞌya yeꞌnen—taꞌpî Simeãoya. Series, "
42,2,33,Mîrîrî warantî more pîꞌ Simeão eseurîmasaꞌ pîꞌ itun moropai isan wanîꞌpî kureꞌne teesenumenkai.
42,2,34,"Simeãoya taꞌpî inkamoro pîꞌ: —Paapaya morî tîrî pîꞌ man aapiaꞌnîkon —taꞌpîiya. Moropai Maria Jesus yan pîꞌ taꞌpîiya: —Aꞌkî, mîserî more wanî sîrîrî Paapa nîmenkaꞌpî pe, tuꞌkankon Judeuyamîꞌ pîikaꞌtîton pe moropai tuꞌkankon newanmîrî tonpe. Paapaya imenkaꞌpî îꞌ kaiꞌma morî pe tîwanî ekaremeꞌtoꞌpeiya. Mîrîrî eraꞌma tîuyaꞌnîkon wenai tuꞌkankon eseurîma imakuiꞌpî pe iwinîkîi. Mîrîrî taa tîuyaꞌnîkon wenai imakuiꞌpî pe tewankon wanî ekaremekî toꞌya eseraꞌma. Mîrîrî warantî eesewankonoꞌmatoꞌ wanî kupî sîrîrî, Maria. Kureꞌne neꞌneꞌ pe epuꞌtîya, tauraya ayewan yaꞌtî warantî —taꞌpî Simeãoya Maria pîꞌ."
42,2,36,"Moro awanîꞌpî itekare ekaremeꞌnen noꞌsanton profetisa inyo isaꞌmantaꞌpî iteseꞌ Ana. Mîîkîrî wanîꞌpî Aser nurîꞌtî paarîꞌpî pe, Fanuel yensi pe. Asakîꞌne miaꞌ pona tîîmoꞌtai 7 konoꞌ tînoꞌpîta tîpo inyo saꞌmantaꞌpî. Tarîpai mîîkîrî wanîꞌpî 84 kaisarî ikono po. Aakoꞌmanpîtîꞌpî epîremantoꞌ yewîꞌ ta. Mîîkîrîya Paapa yapurîpîtîꞌpî wei, ewaron kaisarî tekkari tonpai pra eepîremapîtîꞌpî. Mîîkîrî Ana iipîꞌpî inkamoro pia Simeãoya taasaꞌ tanne. Mîrîrî yai Paapa yapurîꞌpîiya mîîkîrî more yarimasaiꞌya yeꞌnen. —Morî pe man, Paapa —taꞌpîiya. Moropai tamîꞌnawîronkon pîꞌ ekaremekîꞌpîiya mîîkîrî more yekare inkamoro Jerusalém ponkon pîikaꞌtînen nîmîꞌnenan pîꞌ."
42,2,39,"Nazaré Pona Toꞌ EnnaꞌpoMîrîrî tîpo tamîꞌnawîron Paapa maimuya taasaꞌ yawîrî ikupî tîpoꞌnîkon, José moropai Maria ennaꞌpoꞌpî Galiléia pata pona, tîpata Nazaré cidaderî pona."
42,2,40,"Miarî mîîkîrî more arentaꞌpî moropai meruntî ke eenaꞌpî. Epuꞌnen pe awanîꞌpî moropai Paapa wanîꞌpî iipia, ikoꞌmannîpîꞌpîiya morî pe."
42,2,41,Judeuyamîꞌ Yenupanenan Yenupa Jesusya Maasaron Pe SiꞌmaKonoꞌ kaisarî Jesus yuntonon wîtîpîtîꞌpî Jerusalém pona Páscoa Judeuyamîꞌ festarî pîꞌ. Mîrîrî warantî toꞌ wîtîꞌpî festa pîꞌ asakîꞌne puꞌ pona tîîmoꞌtai 12 Jesus kono po tîîse teserukon ta. Tamîꞌnawîrî festa ataretîꞌkasaꞌ tîpo toꞌ ennaꞌpo piaꞌtîꞌpî tewîꞌkon ta. Tîîse Jesus eꞌnîmîꞌpî Jerusalém po tuntononya epuꞌtî pra tîîse. Itun esenumenkaꞌpî tonpayamîꞌ pokonpe attî kaiꞌma awanîꞌpî. Mîrîrî yeꞌnen toꞌ eseꞌmaꞌtîꞌpî. Toꞌ wîtîꞌpî tiwin wei kaisarî tîîse toꞌ enpenataꞌpî ipîꞌ. Inkamoroya yuwaꞌpî itonpayamîꞌ koreꞌta pîꞌ.
42,2,45,Tîîse eporî toꞌya pîn. Mîrîrî yeꞌnen toꞌ ennaꞌpoꞌpî Jerusalém pona yuwai.
42,2,46,"Eseurîwîꞌne wei kaisarî tîîkoꞌmamîkon tîpo, eporîꞌpî toꞌya epîremantoꞌ yewîꞌ ta. Judeuyamîꞌ yenupanenan koreꞌta toꞌ eseurîma eta pîꞌ awanîꞌpî moropai toꞌ yekaranmapoꞌpîtîꞌpîiya."
42,2,47,Tamîꞌnawîronkon mîîkîrî eseurîma etatîponkon esenumenkaꞌpî kureꞌne teesewankonoꞌmai. Maasa pra epuꞌnen pe aweꞌtoꞌ pîꞌ moropai toꞌ maimu yuꞌtoiꞌya pîꞌ toꞌ esenumenkaꞌpî kureꞌne epuꞌtî tîuyaꞌnîkon yentai.
42,2,48,"Mîîkîrî eraꞌma tîuyaꞌnîkon yai, ituntonon esewankonoꞌmaꞌpî. Mîrîrî yai isanya taꞌpî ipîꞌ: —Unre, îꞌ waniꞌ awanî yeꞌnen mîrîrî warantî awanî? Ayunya moropai uurîya anna esewankonoꞌma kureꞌne ayuwa pîꞌ —taꞌpîiya."
42,2,49,Jesusya toꞌ maimu yuukuꞌpî: —Îꞌ ton pe see uyuwayaꞌnîkon mîrîrî? Epuꞌtîyaꞌnîkon pra naatî uyun yewîꞌ ta uurî wanî eꞌpai awanî? —taꞌpîiya.
42,2,50,Tîîse inkamoroya îꞌ taa Jesusya epuꞌtî toꞌya pra awanîꞌpî. Mîrîrî tîpo Jesus ennaꞌpoꞌpî tuntonon pokonpe Nazaré pona moropai aakoꞌmamîꞌpî. Tuntonon maimu yawîrî awanîꞌpî. Tamîꞌnawîrî mîrîrî iteseru tîneraꞌmaꞌpî pîꞌ isan enpenatapîtîꞌpî.
42,2,52,"Mîrîrî yai Jesus arentaꞌpî, kureꞌne eenaꞌpî. Moropai epuꞌnen pe aweꞌtoꞌ nîrî enaꞌpî kureꞌne. Paapa wakîri pe awanîꞌpî moropai pemonkonyamîꞌ nîrî wakîri pe awanîꞌpî."
42,3,1,"  Reiyamîꞌ esaꞌ pe tîweꞌsen Tibério wanîꞌpî Roma pata esaꞌ pe. Miaꞌ tamîꞌnawîrî tîîse, miaꞌtaikin kaisarî ipona konoꞌ 15 kaisarî awanîꞌpî pata esaꞌ pe. Mîrîrî yai Pôncio Pilatos wanîꞌpî Judéia pata esaꞌ pe. Herodes wanîꞌpî mîrîrî yai Galiléia pata esaꞌ pe. Moropai Herodes yakon Filipe wanîꞌpî Ituréia pata esaꞌ pe, moropai Traconites pata esaꞌ pe. Moropai Lisânias wanîꞌpî Abilene pata esaꞌ pe. Anás moropai Caifás wanîꞌpî teepîremasanon esanon pe. Mîrîrî yai Paapa eseurîmaꞌpî munmu, yarakkîrî keren po. Moropai Joãoya itekare ekaremekî pinunpaꞌpî. Tamîꞌnawîrî Jordão iren ratai poro tîîkoꞌmansenon pîꞌ. Taapîtîꞌpîiya see warantî: —Morî Paapa yeseru yapiꞌtî, imakuiꞌpî ankupîꞌpîkon tîrumakai tamîꞌnawîrî, Paapaya tîîwanmîra ikuꞌtoꞌpe. Moropai esenpatakonaꞌtî —taꞌpîiya."
42,3,4,"Mîrîrî warantî ekaremeꞌpîtîꞌpî Joãoya penaron profeta nurîꞌtîya imenukaꞌpî tîkaaretarî po yawîrî. Aweꞌmenukasaꞌ wanîꞌpî see warantî:Keren po pemonkon man tîwentaimepîtî pîꞌ. See warantî taapîtîiya:“Uyepotorîkon erepantoꞌ ton konekatî.Morî pe toꞌsarî iteꞌmarî ton konekatî, eerepantoꞌpe. Tamîꞌnawîron wîꞌkon yarappana pîꞌ tîweꞌsenkon ena kupî sîrîrî yettapusaꞌ pe.Moropai inonkon wîꞌkon wanî kupî sîrîrî seꞌ kaisarî aweꞌtoꞌpe.Moropai wayai wayai pe tîweꞌsen eꞌmakon wanî kupî sîrîrî toꞌsaron pemoropai eꞌmakon sakîsakîpankon ena kupî sîrîrî seꞌ kaisarî."
42,3,6,"Mîrîrî yai tamîꞌnawîronkon pemonkonyamîꞌya pîikaꞌtîntoꞌpePaapa nîtîrîꞌpî epuꞌtî kupî sîrîrî,” taiyakaiꞌma nîmenukaꞌpî. Mîrîrî yawîrî ikupîꞌpî Joãoya."
42,3,7,"Mîrîrî yai arinîkon pemonkonyamîꞌ wîtîꞌpî esenpatakonai pia. Tîîse Joãoya taapîtîꞌpî toꞌ pîꞌ: —Îkîiyamîꞌ amîrîꞌnîkon. Anîꞌya ekaremeꞌsaꞌ apîꞌnîkon, Paapa ekoreꞌmatoꞌ yapai aweꞌpîikaꞌtîkon kaiꞌma, amakuyikon rumakayaꞌnîkon pra tîîse? Paapaya atarumatîkon kupî sîrîrî."
42,3,8,"Mîrîrî yeꞌnen ayeserukon imakuiꞌpî kuꞌtoꞌyaꞌnîkon rumakatî. Moropai amenan morî ayeserukon ton yapiꞌtî tamîꞌnawîronkonya ayeserurîꞌpîkon rumakasaꞌyaꞌnîkon epuꞌtoꞌpe. Tîîse aawarîrîꞌnîkon rî kîkatî: “Paapa yapurînenan anna maasa pra Abraão payannîꞌsan pe anna wanî yeꞌnen,” kîkatî. Mîrîrî taayaꞌnîkonya ya îꞌ pe pra rî awanî, aweꞌpîikaꞌtîkon pepîn. Tîîse tauya sîrîrî, ayentakon Abraão payannîꞌsan pe tiaronkon kupî Paapaya eꞌpainon seeniꞌ tîꞌkon ke. Aꞌkî, waꞌka moro man yei yaꞌtîtoꞌpe ikara yawîrî teeperu tîînen pepîn. Mîrîrî yenumî toꞌya apoꞌ yaꞌ aarantoꞌpe. ˻Mîrîrî warantî Paapaya ikupî kupî sîrîrî inkamoro imakuiꞌpî teserukon rumakatîponkon pepîn pîꞌ.˼"
42,3,10,Mîrîrî ekaranmapoꞌpî pemonkonyamîꞌya pîꞌ: —Moriya îꞌ kin kupî annaya eꞌpainon? —taꞌpî toꞌya.
42,3,11,"Inkamoro maimu yuukuꞌpî Joãoya: —Anîꞌ wanî ya asakîꞌne ipon mîîkîrîya itakon tîrî eꞌpai awanî îꞌ ton pîn pia. Moropai anîꞌ wanî ya tekkari ke tiaron yentai, mîîkîrîya irataika eꞌpai awanî îꞌ ton pîn pia —taꞌpîiya."
42,3,12,"Mîrîrî yai pia tiaronkon tesaꞌkon ton pe tîniru yapisî pîꞌ teesenyakaꞌmasanon erepamîꞌpî esenpatakonakai. Moropai ekaranmapoꞌpî toꞌya. Taꞌpî toꞌya: —Anna yenupanen, îꞌ kupî annaya eꞌpainon? —taꞌpî toꞌya ipîꞌ."
42,3,13,Moropai toꞌ maimu yuukuꞌpî Joãoya: —Tîniru tîînenan winîpai kureꞌne tîniru yapisîyaꞌnîkon kaiꞌma keꞌtî. Yapiꞌtoꞌpe taꞌpî yentai yapisîyaꞌnîkon kaiꞌma keꞌtî —taꞌpîiya.
42,3,14,"Moropai tiaronkon surarayamîꞌya nîrî ekaranmapoꞌpî. Taꞌpî toꞌya: —Anna kanan, îꞌ kupî annaya eꞌpainon?Taꞌpî Joãoya: —Anîꞌrî tarumaꞌtîyaꞌnîkon eꞌpai pra man, tîniru yuꞌse awanîkon wenai, seruꞌyeꞌ pe, îꞌ inkupîꞌpî ton pra tîîse. Tîîse tauya taatausinpai eꞌtî ayepeꞌpîkon anapisîkon pîꞌ inîꞌ panpîꞌ ituꞌse tîweꞌse pra —taꞌpîiya."
42,3,15,"Mîrîrî yai pemonkonyamîꞌ esenumenkaꞌpî pîikaꞌtîton pe yarimasaꞌ Paapaya kaiꞌma. ˻Maasa pra Paapa nîmenkaꞌpî Cristo nîmîkî pîꞌ toꞌ wanîꞌpî.˼ —Yai pra Cristo mîîkîrî, Paapa nîmenkaꞌpî pe awanî —taapîtîꞌpî toꞌya pîꞌ."
42,3,16,"Mîrîrî epuꞌtî tîuya yeꞌnen Joãoya taꞌpî tamîꞌnawîronkon pîꞌ:—Uurîya ayenpatakonakon tuna ke neken. Tîîse tiaron yiꞌnî pîꞌ man uyeꞌmaꞌpî pîꞌ, ipîkku pe tîweꞌsen uyentainon. Mîrîrî yeꞌnen uurîya mîîkîrî pisaꞌsaꞌ yewa yeuka eserîke pra awanî, itarumaiꞌpî pe wanî yeꞌnen. Mîîkîrîya amîrîꞌnîkon ˻imakuiꞌpî rumakatîponkon˼ yenpatakona kupî sîrîrî Morî Yekaton Wannî enatoꞌpe ayesaꞌkon pe. Moropai apoꞌ ke eesenpatakonakon kupî sîrîrî. ˻Mîrîrî warantî ikupîiya tamîꞌnawîrî imakuiꞌpî moꞌkapa kaiꞌma.˼"
42,3,17,Mîîkîrî yenya trigo sururukatoꞌ wanî. Mîrîrî ke isururukaiya. Ipiꞌpî koreꞌtapai yaimenkaiya. Morîkon konekaiya itenseꞌ yaꞌ. Mîrîrî piꞌpîrîꞌpî poꞌtîiya apoꞌ yaꞌ eesiꞌnîpî neporîton pe pra —taꞌpî Joãoya.
42,3,18,"Mîrîrî warantî itekare ekaremekî tîuya yai, pemonkonyamîꞌ panamapîtîꞌpîiya tuꞌke teeseurîmatoꞌ ke. Maasa pra imakuiꞌpî teserukon rumaka toꞌya yuꞌse awanîꞌpî kureꞌne."
42,3,19,"Mîrîrî yai pata koꞌmannîꞌnen Herodes panamapîtîꞌpîiya kureꞌne imakuiꞌpî kuꞌsaiꞌya wenai. Tîîse Herodes ekoreꞌmaꞌpî ipîꞌ. Maasa pra takon noꞌpî Herodias yarakkîrî awanî pîꞌ eeseurîmasaꞌ wenai. Mîrîrî yeꞌnen inîꞌ panpîꞌ imakuiꞌpî kupîꞌpîiya. yarakkamo meꞌpoꞌpîiya atarakkannîtoꞌ ta inîꞌ itekare ekaremekîiya namai. Tîîse mîrîrî rawîrî pemonkonyamîꞌ yenpatakonasaiꞌya yai Jesus nîrî yenpatakonaꞌpî Joãoya. Mîrîrî yai Jesus epîrema tanne, kaꞌ esettapurukaꞌpî. Moropai Morî Yekaton Wannî autîꞌpî ipona wakuꞌkaimî pe. Moropai mai kaꞌ poinon eseurîmaꞌpî taawon see warantî: —Amîrî unmu, uwakîri puꞌkuru amîrî. Kureꞌne apîꞌ atausinpa sîrîrî —taꞌpî Paapaya. Series, "
42,3,23,"Mîrîrî yai teesenyakaꞌmatoꞌ piaꞌtî Jesusya yai, ikono po wanîꞌpî 30 konoꞌ kaisarî. Mîîkîrî pîꞌ toꞌ esenumenkapîtîꞌpî José munmu pe awanî kaiꞌma.Mîîkîrî José wanîꞌpî Heli nurîꞌtî munmu pe. Heli wanîꞌpî Matã nurîꞌtî munmu pe.Matã wanîꞌpî Levi nurîꞌtî munmu pe.Levi wanîꞌpî Melqui nurîꞌtî munmu pe.Melqui wanîꞌpî Janai nurîꞌtî munmu pe.Janai wanîꞌpî José nurîꞌtî munmu pe. José wanîꞌpî Matatias nurîꞌtî munmu pe.Matatias wanîꞌpî nurîꞌtî munmu pe.wanîꞌpî munmu pe.wanîꞌpî Esli nurîꞌtî munmu pe.Esli wanîꞌpî Nagaí nurîꞌtî munmu pe. Nagaí wanîꞌpî Máate nurîꞌtî munmu pe.Máate wanîꞌpî Matatias nurîꞌtî munmu pe.Matatias wanîꞌpî Semei nurîꞌtî munmu pe.Semei wanîꞌpî Joseque nurîꞌtî munmu pe.Joseque wanîꞌpî Jodá nurîꞌtî munmu pe. Jodá wanîꞌpî Joanã nurîꞌtî munmu pe.Joanã wanîꞌpî Resá nurîꞌtî munmu pe.Resá wanîꞌpî Zorobabel nurîꞌtî munmu pe.Zorobabel wanîꞌpî Salatiel nurîꞌtî munmu pe.Salatiel wanîꞌpî Neri nurîꞌtî munmu pe. Neri wanîꞌpî Melqui nurîꞌtî munmu pe.Melqui wanîꞌpî Adi nurîꞌtî munmu pe.Adi wanîꞌpî Cosã nurîꞌtî munmu pe.Cosã wanîꞌpî Elmadã nurîꞌtî munmu pe.Elmadã wanîꞌpî Er nurîꞌtî munmu pe. Er wanîꞌpî nurîꞌtî munmu pe.wanîꞌpî Eliézer nurîꞌtî munmu pe.Eliézer wanîꞌpî Jorim nurîꞌtî munmu pe.Jorim wanîꞌpî Matate nurîꞌtî munmu pe.Matate wanîꞌpî Levi nurîꞌtî munmu pe. Levi wanîꞌpî Simeão nurîꞌtî munmu pe.Simeão wanîꞌpî Judá munmu pe.Judá wanîꞌpî José nurîꞌtî munmu pe.José wanîꞌpî Jonã nurîꞌtî munmu pe.Jonã wanîꞌpî Eliaquim nurîꞌtî munmu pe. Eliaquim wanîꞌpî Meleá nurîꞌtî munmu pe.Meleá wanîꞌpî Mená nurîꞌtî munmu pe.Mená wanîꞌpî Matatá nurîꞌtî munmu pe.Matatá wanîꞌpî Natã nurîꞌtî munmu pe.Natã wanîꞌpî Davi nurîꞌtî munmu pe. Davi wanîꞌpî Jessé nurîꞌtî munmu pe.Jessé wanîꞌpî Obede nurîꞌtî munmu pe.Obede wanîꞌpî Boaz nurîꞌtî munmu pe.Boaz wanîꞌpî Salmom nurîꞌtî munmu pe.Salmom wanîꞌpî Nassom nurîꞌtî munmu pe. Nassom wanîꞌpî Aminadabe nurîꞌtî munmu pe.Aminadabe wanîꞌpî Admim nurîꞌtî munmu pe.Admim wanîꞌpî Arni nurîꞌtî munmu pe.Arni wanîꞌpî Esrom nurîꞌtî munmu pe.Esrom wanîꞌpî Farés nurîꞌtî munmu pe.Farés wanîꞌpî Judá nurîꞌtî munmu pe.Judá wanîꞌpî Jacó nurîꞌtî munmu pe. Jacó wanîꞌpî Isaque nurîꞌtî munmu pe.Isaque wanîꞌpî Abraão nurîꞌtî munmu pe.Abraão wanîꞌpî Terá nurîꞌtî munmu pe.Terá wanîꞌpî Nacor nurîꞌtî munmu pe. Nacor wanîꞌpî Serugue nurîꞌtî munmu pe.Serugue wanîꞌpî Ragaú nurîꞌtî munmu pe.Ragaú wanîꞌpî Faleque nurîꞌtî munmu pe.Faleque wanîꞌpî Éber nurîꞌtî munmu pe.Éber wanîꞌpî Salá nurîꞌtî munmu pe. Salá wanîꞌpî Cainã nurîꞌtî munmu pe.Cainã wanîꞌpî Arfaxade nurîꞌtî munmu pe.Arfaxade wanîꞌpî Sem nurîꞌtî munmu pe.Sem wanîꞌpî Noé nurîꞌtî munmu pe.Noé wanîꞌpî Lameque nurîꞌtî munmu pe. Lameque wanîꞌpî Matusalém nurîꞌtî munmu pe.Matusalém wanîꞌpî Enoque nurîꞌtî munmu pe.Enoque wanîꞌpî Jarete nurîꞌtî munmu pe.Jarete wanîꞌpî Maleleel nurîꞌtî munmu pe.Maleleel wanîꞌpî Cainã nurîꞌtî munmu pe. Cainã wanîꞌpî Enos nurîꞌtî munmu pe.Enos wanîꞌpî Sete nurîꞌtî munmu pe.Sete wanîꞌpî Adão nurîꞌtî munmu pe.Adão wanîꞌpî Paapa nîkupîꞌpî pe."
42,4,1, Morî Yekaton Wannî yarakkîrî Jesus ennaꞌpoꞌpî iren Jordão kapai. Itesaꞌ pe mîîkîrî Morî Yekaton Wannî wanîꞌpî. Mîrîrî yeꞌnen Jesus yarîꞌpîiya keren pona. Miarî Jesusya imakuiꞌpî kupî yuꞌse Makui koꞌmamîꞌpî asakîꞌne pemonkon wei kaisarî. Mîrîrî yai îꞌ tonpai pra Jesus wanîꞌpî. Mîrîrî yeꞌnen emiꞌne awanîꞌpî.
42,4,3,Mîrîrî yai Makuiya taꞌpî ipîꞌ: —Innape Paapa munmu pe awanî. Mîrîrî yeꞌnen aawarîrî kaꞌkî tîꞌ pîꞌ eetinyakaꞌmatoꞌpe ayu pe —taꞌpîiya.
42,4,4,"Mîîkîrî maimu yuukuꞌpî Jesusya. Taꞌpîiya: —Paapa maimu eꞌmenukasaꞌ man pena see warantî:“Tiyu pîꞌ neken pemonkon koꞌmamî pepîn”,taasaiꞌya man —taꞌpî Jesusya."
42,4,5,"Mîrîrî tîpo inîꞌrî Makuiya Jesus yonpaꞌpî. Moropai yarîꞌpîiya kawînan wîꞌ pona. Moropai tamîꞌnawîronkon pemonkonyamîꞌ koꞌmantoꞌkon patakon yenpoꞌpîiya tiwinarî. Moropai taꞌpî Makuiya Jesus pîꞌ: —Tamîꞌnawîrî sîrîrî morî tîrîuya aapia ipîkku pe awanîpa, pemonkonyamîꞌ esaꞌ pe awanîpa. Mîrîrîya meruntî ke awanî amaimu yawîrî tamîꞌnawîronkon koꞌmamî. Tamîꞌnawîrî sîrîrî uupia itîîsaꞌ tîrîuya eꞌpainon, anîꞌ ituꞌse uurî eꞌtoꞌ pia. Mîrîrî yeꞌnen tîrîuya aapia, aweꞌsekunka ya uyapurîi —taꞌpîiya Jesus pîꞌ."
42,4,8,"Jesusya mîîkîrî maimu yuukuꞌpî: —Paapa maimu eꞌmenukasaꞌ man see warantî:“Ayepotorî Paapa yapurîkî. Mîîkîrî maimu yawîrî neken akoꞌmankî”,taasaiꞌya man —taꞌpîiya."
42,4,9,"Mîrîrî tîpo inîꞌrî Makuiya Jesus yarîꞌpî Jerusalém pona epîremantoꞌ yewîꞌ nekaꞌta pona, kawînan panpîꞌ pona yanuꞌnîpîꞌpîiya. Moropai taꞌpîiya Jesus pîꞌ: —Innape Paapa munmu pe awanî. Maasa arapunkî tarîpai non pona. Maasa pra Paapa maimuya taasaꞌ man:“Paapaya tîpoitîrîtonon inserîyamîꞌ yarima pe man aapiaapîikaꞌtîtoꞌpe toꞌya. Tenyakon ke ayapisî toꞌyatîꞌ pona aꞌpu paꞌtîya namai”,taasaiꞌya man —taꞌpî Makuiya ipîꞌ. —Mîrîrî yeꞌnen arapunkî —taꞌpîiya Jesus pîꞌ."
42,4,12,"Mîîkîrî maimu yuukuꞌpî Jesusya: —Tîîse Paapa maimu eꞌmenukasaꞌ man see warantî:“Ayepotorî Paapa tonpai pra eꞌkî”,taasaiꞌya man —taꞌpîiya."
42,4,13,"Tamîꞌnawîrî mîrîrî warantî Jesusya imakuiꞌpî kupî emapuꞌtî yonpaꞌpî Makuiya, tîîse ikupîiya pra awanîꞌpî. Imaimu yawîrî Jesus wanî pîn. Mîrîrî yeꞌnen Makuiya irumakaꞌpî mararî, moropai tîîkoꞌmanse puꞌkuru pra iipia tîwennaꞌpopa."
42,4,14,  Mîrîrî tîpo Jesus ennaꞌpoꞌpî Galiléia pata pona. Moropai Morî Yekaton Wannî meruntîri wanîꞌpî yarakkîrî. Moropai Jesus yekare etaꞌpî tamîꞌnawîronkon mîrîrî pata ponkonya.
42,4,15,Mîîkîrîya pemonkonyamîꞌ yenupaꞌpî toꞌ epereꞌtoꞌkon yewîꞌkon ta pîꞌ. Moropai mîîkîrî yapurîpîtîꞌpî tamîꞌnawîronkonya miarî.
42,4,16, Mîrîrî yai Jesus wîtîꞌpî Nazaré cidaderî pona. Mîrîrî cidade wanîꞌpî aarentaꞌpî pataꞌpî pe. Miarî teseru warantî rî sábado yai attîꞌpî Judeuyamîꞌ epereꞌtoꞌ yewîꞌ ta. Moropai miarî mîîkîrî eꞌmîꞌsaꞌkaꞌpî Paapa maimu eꞌmenukasaꞌ erenkai.
42,4,17,"Moropai tiwin warayoꞌya penaroꞌ Paapa maimu ekaremeꞌnen profeta nurîꞌtî kaaretarî tîrîꞌpî iipia. Mîîkîrîya kaareta arakkanmokaꞌpî, moropai mîrîrî kaareta po aweꞌmenukasaꞌ eporîꞌpî see warantî:"
42,4,18,"—Uyepotorî yekaton man uupia.Mîrîrî yeꞌnen mîîkîrîya umoꞌkaꞌpî tekare ekaremeꞌtoꞌpeuya kaiꞌmamanniꞌkan saꞌne îꞌ ton pînon pîꞌ.Moropai manniꞌkan toꞌ eꞌpîikaꞌtî eserîkankon pepîn,teeyatonon newaꞌtîꞌsan inkamoro rumakatoꞌpeuya umoꞌkaꞌpîiya.Moropai enkaruꞌnankon saꞌne yenu yenponkatoꞌpeuya inîꞌrî eraꞌmatoꞌpe toꞌya.Moropai tîweꞌtarumaꞌtîi tîîkoꞌmansenon eꞌtarumaꞌtî namaitoꞌ pîikaꞌtîtoꞌpeuya umoꞌkaꞌpîiya. Moropai tîpemonkonoyamîꞌ pia uyarimaꞌpîiyaîꞌ pensa toꞌ pîikaꞌtî Uyepotorîkonya ekaremeꞌtoꞌpeuya—taꞌpîiya."
42,4,20,"Mîrîrî erenkasaꞌ tîuya tîpo, Jesusya mîrîrî kaareta yettapurîꞌpî. Mîrîrî tîrîꞌpîiya mîîkîrî warayoꞌ itîrîtîpon pia. Moropai eereutaꞌpî. Mîîkîrî yenu pîkîrî tamîꞌnawîronkon pemonkonyamîꞌ wanîꞌpî mîrîrî epereꞌtoꞌ yewîꞌ ta."
42,4,21,"Mîrîrî yai eeseurîma piaꞌtîꞌpî: —Innape see mîrîrî Paapa maimuya taasaꞌ yawîrî aweꞌkuꞌsaꞌ man sîrîrîpe, mîrîrî etayaꞌnîkon manniꞌ. ˻Manniꞌ pemonkon yarima tîuya taasaꞌ Paapaya manniꞌ uurî˼ —taꞌpîiya."
42,4,22,"Mîrîrî yai tamîꞌnawîronkon pemonkonyamîꞌ eseurîmaꞌpî morî pe Jesus maimu pîꞌ. Mararî pra teesenumenkai toꞌ wanîꞌpî, morî imaimuya îꞌ taasaꞌ pîꞌ. Tîîse taꞌpî toꞌya tîîwarîrîꞌnîkon: —José munmu pepîn kin mîîkîrî? —taꞌpî toꞌya."
42,4,23,"Moropai Jesusya taꞌpî toꞌ pîꞌ: —Epuꞌtî pîꞌ wai, sîrîrî taatoꞌ ankapai awanîkon upîꞌ. “Priꞌyawonkon pepîn yepiꞌtînen amîrî. Mîrîrî yeꞌnen aawarîrî esepiꞌtîkî, eraꞌmatoꞌpe annaya”, taayaꞌnîkon. Moropai taayaꞌnîkon kupî sîrîrî: “Cafarnaum po pemonkonyamîꞌ priꞌyawonkon pepîn yepiꞌtîꞌpîya yekare etaꞌpî annaya. Mîrîrî yeꞌnen mîrîrî warantî ikuꞌkî tarî apata yaꞌ”, taayaꞌnîkon kupî sîrîrî upîꞌ —taꞌpîiya."
42,4,24,"Jesus eseurîma koꞌmannîpîꞌpî: —Innape tauya apîꞌnîkon, Paapa maimu ekaremeꞌnen yapisî toꞌya pepîn, itonpayamîꞌya morî pe, maasa pra innape ikupî toꞌya pra awanî yeꞌnen —taꞌpîiya."
42,4,25,"—Yairon pîꞌ eseurîma etatî. Pena Paapa maimu ekaremeꞌnen Elias nurîꞌtî wanî yai, konoꞌ rena pra awanîꞌpî seurîwîꞌne konoꞌ arakkita pairî kaisarî. Mîrîrî yeꞌnen kureꞌne iwan wanîꞌpî miarî Israel po. Moro toꞌ wanîꞌpî tuꞌke puꞌkuru wîriꞌsanyamîꞌ inyo isaꞌmantaꞌsan, Elias pata yaꞌ. Tîîse inkamoro pia Elias yarimasaꞌ Paapaya pra man toꞌ pîikaꞌtîtoꞌpeiya, iwan pe toꞌ wanî tanne. Maasa pra innape ikupî toꞌya pra awanî yeꞌnen. Tîîse tiaron pata pona Sidom pata pon Sarepta iteseꞌ yarimaꞌpî Paapaya, wîriꞌ inyo isaꞌmantaꞌpî pia ipîikaꞌtîtoꞌpeiya. Series, "
42,4,27,"Mîrîrî warantî awanîꞌpî nîrî pena Eliseu nurîꞌtî koꞌmamî yai. Tuꞌke priꞌyawonkon pepîn ereꞌ pokonkon wanîꞌpî, paran iteseꞌ leprosia. Tîîse inkamoro Judeuyamîꞌ yepiꞌtî Eliseuya pra awanîꞌpî, innape ikupî toꞌya pra awanî yeꞌnen. Tiwinan neken esepiꞌtîꞌpî tiaron pata pon, Síria pata pon, Judeu pepîn Naamã iteseꞌ esepiꞌtîꞌpî —taꞌpî Jesusya."
42,4,28,"Mîrîrî taiya eta tîuyaꞌnîkon yai, tamîꞌnawîronkon mîrîrî epereꞌtoꞌ yewîꞌ tawonkon pemonkonyamîꞌ ekoreꞌmaꞌpî mararî pra ipîꞌ. ˻Maasa pra epuꞌtîꞌpî toꞌya, toꞌ pîꞌ Jesus eseurîmasaꞌ yeꞌnen.˼ Mîrîrî yeꞌnen Jesus yapiꞌse toꞌ eꞌmîꞌsaꞌkaꞌpî. Yapisîꞌpî toꞌya moropai iworokaꞌpî toꞌya poro pona. Moropai cidade poi yarîꞌpî toꞌya. Mîrîrî kawînan wîꞌ ipo cidade eꞌtoꞌ pona yarîꞌpî toꞌya, mîîkîrî yenumîkonpa kaiꞌma miarî poi non pona. Tîîse mîîkîrî epaꞌkaꞌpî arinîkon pemonkonyamîꞌ emurukuntîꞌsan koreꞌtapai. Moropai attîꞌpî."
42,4,31,"Mîrîrî tîpo Jesus wîtîꞌpî Cafarnaum cidaderî pona, Galiléia pata pon. Miarî toꞌ epereꞌtoꞌ yewîꞌ ta pemonkonyamîꞌ yenupaꞌpîiya erîꞌkaꞌnîtoꞌ weiyu yai."
42,4,32,"Mîîkîrî maimu pîꞌ mararî pra pemonkonyamîꞌ esenumenkaꞌpî miarî. Maasa pra eeseurîmatoꞌ wanîꞌpî meruntî ke puꞌkuru, Paapa maimu pe awanîꞌpî."
42,4,33,"Moro toꞌ epereꞌtoꞌ yewîꞌ ta, oꞌmaꞌ yarakkîrî tîweꞌsen warayoꞌ wanîꞌpî. Jesus eseurîma eta tîuya pe, mîîkîrî oꞌmaꞌ entaimeꞌpî meruntî ke puꞌkuru."
42,4,34,"Taꞌpîiya Jesus pîꞌ: —Jesus amîrî, Nazaré pon, îꞌ kuꞌse aaiꞌsaꞌ sîrîrî anna pîꞌ? Anna tîꞌkai kaꞌrî aaiꞌsaꞌ? —taꞌpîiya. —Morî pe ayepuꞌnen uurî, amîrî wanî morî pe puꞌkuru. Paapa narimaꞌpî pe awanî —taꞌpîiya Jesus pîꞌ."
42,4,35,"Tîîse Jesusya taꞌpî oꞌmaꞌ pîꞌ: —Moo eꞌkî, kîseurîmai —taꞌpî Jesusya. Moropai taꞌpîiya: —Mîîkîrî warayoꞌ yapai epaꞌkakî. Moropai oꞌmaꞌya mîîkîrî warayoꞌ yenumîꞌpî non pona, tamîꞌnawîronkonya eraꞌma tanne. Moropai eepaꞌkaꞌpî warayoꞌ yapai tîpaꞌtîi pra."
42,4,36,"Mîrîrî pîꞌ tamîꞌnawîronkon esenumenkasaꞌ wanîꞌpî mararî pra. Moropai inkamoroya taꞌpî tîîwarîrîꞌnîkon: —Îꞌ yeꞌka see mîserî? Meruntî imaimu —taꞌpî toꞌya. —Mîserî warayoꞌ wanî meruntî ke puꞌkuru. Maasa pra oꞌmaꞌkon pîꞌ taiya: “Epaꞌkatî”, taiya moropai toꞌ epaꞌka. Imaimu yawîrî toꞌ wîtî —taꞌpî toꞌya."
42,4,37,Mîrîrî tîpo mîrîrî Jesus nîkupîꞌpî yekare esekaremekîꞌpî mîrîrî pata poro.
42,4,38, Mîrîrî tîpo Jesus epaꞌkaꞌpî toꞌ epereꞌtoꞌ yewîꞌ tapai. Moropai attîꞌpî Simão yewîꞌ ta. Miarî priꞌyawon pepîn Simão yawoꞌpî wanîꞌpî. Eekomiꞌmasaꞌ mararî pra. Mîrîrî yeꞌnen Jesusya ipîikaꞌtîtoꞌpe esatîꞌpî toꞌya.
42,4,39,Mîrîrî yeꞌnen mîîkîrî camarî pia Jesus eꞌrennukuꞌpî. Moropai taꞌpîiya paran pîꞌ: —Atîꞌnapankî —taꞌpîiya. Moropai eekomiꞌmakapîꞌpî kaꞌneꞌ pe. Moropai mîîkîrî eꞌmîꞌsaꞌkaꞌpî. Moropai toꞌ yaꞌreꞌ ton koneka piaꞌtîꞌpîiya.
42,4,40,Moropai pata ewaronpamî pe tamîꞌnawîron priꞌyawonkon pepîn tuꞌkan paran pîꞌ tîweꞌsanon yarîꞌpî toꞌ yonpayamîꞌya Jesus pia. Moropai tenya tîrîꞌpîiya toꞌ pona tiwin pîꞌ tîîse. Moropai inkamoro yepiꞌtîꞌpîiya.
42,4,41,Moropai oꞌmaꞌkon yenpaꞌkaꞌpîiya tuꞌkankon pemonkonyamîꞌ yapai. Oꞌmaꞌkon entaimepîtîꞌpî teepaꞌkakon pe. Taapîtîꞌpî toꞌya ipîꞌ: —Amîrî wanî Paapa munmu pe puꞌkuru —taꞌpî toꞌya. Paapa nîmenkaꞌpî pe Jesus wanî epuꞌtîꞌpî toꞌya. Mîrîrî yeꞌnen tîpîꞌ toꞌ eseurîma tîrî Jesusya pra awanîꞌpî.
42,4,42,"Pata erenmaꞌsaꞌ pe, Jesus epaꞌkaꞌpî mîrîrî cidade poi. Moropai attîꞌpî keren pona. Mîîkîrî yuwa piaꞌtîꞌpî arinîkon pemonkonyamîꞌya. Mîîkîrî eposaꞌ tîuyaꞌnîkon pe tîîpiapaiꞌnîkon attî yuꞌse pra toꞌ wanîꞌpî mîrîrî pata poro."
42,4,43,Tîîse Jesusya taꞌpî toꞌ pîꞌ: —Tiaron cidadekon po sîrîrî morî itekare ekaremekîuya eꞌpai man Paapa pemonkono pe toꞌ eꞌtoꞌpe. Îꞌ kaiꞌma Paapa iipî tamîꞌnawîronkon esaꞌ pe anekaremeꞌpai wai. Maasa pra sîrîrî tîmaimu ekaremeꞌse Paapaya uyarimaꞌpî —taꞌpîiya.
42,4,44,"Mîrîrî warantî sîrîrî itekare Paapa maimu ekaremekî pinunpaꞌpîiya, toꞌ epereꞌtoꞌkon yewîꞌkon tapîꞌ tamîꞌnawîrî mîrîrî pata poro."
42,5,1, Moropai Jesus wanîꞌpî kasapan po Genesaré kuꞌpî ena po itekare ekaremekî pîꞌ. Arinîkon pemonkonyamîꞌ iiꞌsaꞌ wanîꞌpî iipia Paapa maimu etai. Kîrîppe toꞌ wanîꞌpî. Mîrîrî yai asakîꞌnan kanaukon eraꞌmaꞌpî Jesusya mîrîrî ikuꞌpî ka aminke pra mîrîrî kasapan pîꞌ. Mîrîrî kanaukon wanîꞌpî moroꞌyamîꞌ yapiꞌnenan nîrennukuꞌpî pe moroꞌ worokatoꞌ tîuyaꞌnîkon ronakonpa kaiꞌma. Mîrîrî kanau yakon yaꞌ Jesus asaraꞌtîꞌpî Simão eꞌtoꞌ kanau yaꞌ. Moropai Simão pîꞌ taꞌpî Jesusya mîîkîrî atarimatoꞌpe mararî kasapan poi. Moropai eereutaꞌpî kanau ya moropai inkamoro arinîkon pemonkonyamîꞌ yenupa piaꞌtîꞌpîiya.
42,5,4,"Teeseurîma aretîꞌka tîpo taꞌpîiya Simão pîꞌ: —Mairon ke tîweꞌsen yaꞌ kanau yaakî, moropai ayonpayamîꞌ pokonpe siꞌma mîrîrî moroꞌ worokatoꞌyaꞌnîkon yenuntî moroꞌ yapisîkonpa —taꞌpîiya."
42,5,5,"Tîîse Simãoya taꞌpî: —Uyenupanen, anna esenyakaꞌmasaꞌ sîrîrî kureꞌne ewaron yaꞌ eerenmapî pîkîrî, tîîse anîꞌ yapisî annaya pra man. Tîîse “Yenuntî” taaya yeꞌnen, amaimu pe yenumî annaya sîrîrî —taꞌpîiya."
42,5,6,Mîrîrî moroꞌ worokatoꞌ yenumîꞌpî toꞌya tuna ka. Mîrîrî ke moroꞌyamîꞌ yapisîꞌpî toꞌya mararî pra. Toꞌ worokatoꞌ toꞌya ya moroꞌyamîꞌ yapîtanîpî yonpa pra awanîꞌpî. Aweꞌkaraka yonpaꞌpî tuꞌke toꞌ wanî yeꞌnen.
42,5,7,"Mîrîrî yeꞌnen tiaron kanau yaꞌ tîweꞌsanonkon tonpakon yannoꞌpî toꞌya, tîpîikaꞌtîiꞌnîkon toꞌ iiꞌtoꞌpe kaiꞌma. Inkamoro wîtîꞌpî toꞌ pia. Moropai tîkanaukon, saꞌnîrî yannîpîꞌpî toꞌya moroꞌyamîꞌ ke. Inkamoro kanau eseuronka yonpaꞌpî amîiꞌne pe moroꞌyamîꞌ wanî yeꞌnen."
42,5,8,"Mîrîrî warantî aweꞌkupî eraꞌma tîuya yeꞌnen, Simão Pedro eꞌsekunkaꞌpî Jesus pia. Moropai taꞌpîiya: —Uyepotorî, uurî saꞌne wanî imakuiꞌpî kuꞌnen pe. Mîrîrî yeꞌnen uupiapai atarimakî. ˻Morî pe aweꞌtoꞌ warantî pepîn uurî˼ —taꞌpîiya Jesus pîꞌ. Mîrîrî warantî eeseurîmaꞌpî maasa pra moroꞌyamîꞌ yapiꞌsaꞌ tîuyaꞌnîkon eraꞌmaꞌpîiya. Mîrîrî yeꞌnen Simão moropai tiaronkon ipokonpe tîweꞌsanon inkamoro esenumenkaꞌpî mararî pra. Moropai moropai João, Zebedeu munkîyamîꞌ inkamoro Simão pokonpe siꞌsan, nîrî esenumenkaꞌpî mararî pra.Moropai Jesusya taꞌpî Simão pîꞌ: —Eranneꞌ pe pra eꞌkî. Sîrîrî pata pai amîrî esenyakaꞌma pe nai moroꞌyamîꞌ yapisî pîꞌ pra. Tarîpai eesenyakaꞌma pe nai pemonkonyamîꞌ pîꞌ, upemonkono pe toꞌ enatoꞌpe —taꞌpîiya."
42,5,11,Moropai inkamoroya tîkanaukon yekuꞌnaꞌpî kasapan pona. Miarî inîmîkîꞌpî toꞌya tamîꞌnawîrî moropai toꞌ wîtîꞌpî Jesus wenairî.
42,5,12," Tiaron pensa Jesus wanîꞌpî cidade po. Leprosa iteseꞌ paran pîꞌ tîweꞌsen wanîꞌpî. Mararî pra itesaꞌ poro ereꞌ pe awanîꞌpî. Mîîkîrîya Jesus eraꞌmaꞌpî. Ipîkku pe awanî epuꞌtî tîuya yeꞌnen, inama tîuya pe mîîkîrî eꞌsekunkaꞌpî irawîrî, non pona tenpata tîrennuꞌse. Moropai mîîkîrîya Jesus yekaꞌnunkaꞌpî. Taꞌpîiya Jesus pîꞌ: —Epuꞌtî pîꞌ wai, amîrî uyepiꞌtî ton, Uyepotorî. Uurî anepiꞌtîpai awanî ya, uyepiꞌtîya —taꞌpîiya."
42,5,13,"Mîrîrî taiya yeꞌnen Jesusya tenya kainumîꞌpî. Moropai yapîꞌpîiya. Moropai taꞌpîiya: —Inna, ayepiꞌtîuya —taꞌpîiya. Mîrîrî pe rî iteparan eseraꞌma pra eenaꞌpî. Eesepiꞌtîꞌpî."
42,5,14,"Mîîkîrî pîꞌ taꞌpî Jesusya: —Anîꞌ pîꞌ mîrîrî eesepiꞌtîsaꞌ manniꞌ kîsekaremekîi. Tîîse matîi teepîremasen pia, îꞌ kaiꞌma eesepiꞌtîsaꞌ eraꞌmatoꞌpeiya. Moropai Paapa pia antîrî ton mayayamîꞌ marîi teepîremasen pia Moisés kaaretarîya taasaꞌ yawîrî. Eesepiꞌtîsaꞌ epuꞌtoꞌpeiya mîrîrî mîkupîi —taꞌpîiya ipîꞌ."
42,5,15,"Tîîse Jesusya mîrîrî yeꞌka kuꞌsaꞌ yekare etasaꞌ tîuyaꞌnîkon pe ekaremekîꞌpî toꞌya, tamîꞌnawîronkonya epuꞌtîꞌpî. Moropai mîrîrî etasaꞌ tîuyaꞌnîkon pe arinîkon pemonkonyamîꞌ iipîꞌpî iipia, imaimu etai moropai esepiꞌtîi teparankon winîpai."
42,5,16,Tîîse tuꞌke iteꞌka Jesus atarimapîtîꞌpî tiaronkon koreꞌtapai tiwinsarî epîremai. Moro eepîremapîtîꞌpî.
42,5,17," Mîrîrî yai Jesusya pemonkonyamîꞌ yenupa tanne, fariseuyamîꞌ moropai Moisés nurîꞌtîya yenupatoꞌ pîꞌ yenupatonkon nîrî ereutasaꞌ wanîꞌpî iipia etai. Inkamoro wanîꞌpî iipîꞌsan pe Galiléia pata poi, moropai Judéia pata poi, moropai Jerusalém cidaderî poi. Jesus pia Uyepotorîkon meruntîri wanî yeꞌnen, priꞌyawonkon pepîn yepiꞌtîpîtîiya."
42,5,18,"Mîrîrî yai tiaronkon warayoꞌkon asakîrîronkonya priꞌyawon pepîn ekeꞌnepamîꞌpî enepîꞌpî tetteꞌ ta tîîse, Jesusya yepiꞌtîtoꞌpe kaiꞌma. Mîîkîrî saꞌne anawonnîꞌpai toꞌ wanîꞌpî Jesus rawîrî itîrîkonpa. Tîîse yawonnîpî toꞌya eserîke pra awanîꞌpî. Maasa pra intapîkîrî mîrîrî wîttî ita toꞌ eꞌtoꞌ wanîꞌpî, toꞌ ewomî yentai. Mîrîrî yeꞌnen mîîkîrî saꞌne priꞌyawon pepîn yanuꞌnîpîꞌpî toꞌya wîttî nekaꞌta pona. Moropai Jesus kaisarî wîttî yamîꞌtoꞌ yarankaꞌpî toꞌya. Moropai mîîkîrî saꞌne enuꞌtîꞌpî toꞌya tetteꞌ ta tîîse, pemonkonyamîꞌ koreꞌta pîꞌ Jesus rawîrî."
42,5,20,"Kureꞌne innape tîkupî toꞌya epuꞌtî tîuya yeꞌnen, Jesusya taꞌpî mîîkîrî priꞌyawon pepîn ekeꞌnepamîꞌpî pîꞌ: —Uyonpa, imakuiꞌpî ankupîꞌpî kupî pîꞌ wai uuwanmîra —taꞌpî Jesusya ipîꞌ."
42,5,21,"Mîrîrî taiya eta tîuyaꞌnîkon pe, inkamoro Moisés nurîꞌtîya yenupantoꞌ pîꞌ yenupatonkon moropai tiaronkon fariseuyamîꞌ eseurîmaꞌpî tîîwarîrîꞌnîkon. —Anîꞌ see mîserî warayoꞌ, Paapa pe tîweꞌkuꞌsen, mîrîrî warantî eeseurîmatoꞌpe. Maasa pra anîꞌya imakuiꞌpî pe pemonkon eꞌtoꞌ moꞌka pepîn Paapa pe pra siꞌma. Tîîse Paapaya neken ikupî tîîwanmîra —taꞌpî toꞌya."
42,5,22,Tewankon yaꞌ toꞌ esenumenka epuꞌtîꞌpî Jesusya. Moropai taꞌpîiya toꞌ pîꞌ:—Îꞌ ton pe see mîrîrî warantî eesenumenkakon mîrîrî? —taꞌpîiya.
42,5,24,"—Tîîse meruntî man uupia, uurî kaꞌ poi iipîꞌpî pia. Tarî non po umaimu pe uuwanmîra imakuiꞌpî anîꞌ nîkupîꞌpî kuꞌnen pe wanî. Mîrîrî epuꞌtîkonpa mîserî ekeꞌnepamîꞌpî pîꞌ tauya sîrîrî, eꞌmîꞌsaꞌkakî moropai ayetteꞌ yanmakoꞌmakî moropai atîkî ayewîꞌ ta —taꞌpîiya."
42,5,25,Mîrîrî pe rî kaꞌneꞌ pe mîîkîrî warayoꞌ eꞌmîꞌsaꞌkaꞌpî tamîꞌnawîronkonya eraꞌma tanne. Tetteꞌ yanmakoꞌmaꞌpîiya. Moropai attîꞌpî tewîꞌ ta. Mararî pra taatausinpai Paapa yapurîꞌpîiya tuutî yeꞌka pe.
42,5,26,"Mîrîrî eraꞌma tîuyaꞌnîkon yeꞌnen, tamîꞌnawîronkon pemonkonyamîꞌ wanîꞌpî teesenumenkai mararî pra ipîꞌ. Moropai inkamoroya Paapa yapurîꞌpî inamaiꞌma mararî pra. —Sîrîrî yeꞌka esenumenkantoꞌ eraꞌmasaꞌ pra man tîîse sîrîrîpe eraꞌma sîrîrî —taꞌpî toꞌya."
42,5,27, Mîrîrî tîpo Jesus epaꞌkaꞌpî moropai attîꞌpî. Tuutî yeꞌka pe warayoꞌ Levi iteseꞌ ereutasaꞌ eraꞌmaꞌpîiya teesenyakaꞌmatoꞌ yaponseꞌ po. Tesanonkon pia toꞌ nîtîrî tîniru yapisî pîꞌ teesenyakaꞌmasen. Mîîkîrî pîꞌ taꞌpî Jesusya: —Aase upîkîrî —taꞌpîiya.
42,5,28,Mîîkîrî eꞌmîꞌsaꞌkaꞌpî moropai tamîꞌnawîrî teesenyakaꞌmatoꞌ rumakaꞌpîiya. Moropai attîꞌpî Jesus pîkîrî.
42,5,29,Tîkoꞌman pe puꞌkuru pra kureꞌne taatausinpai entamoꞌkantoꞌ tuꞌkan konekaꞌpî Leviya Jesus tonpe tewîꞌ ta. Inkamoro koreꞌta arinîke tiaronkon tîniru yapisî pîꞌ teesenyakaꞌmasanon wanîꞌpî. Moropai tiaronkon pemonkonyamîꞌ nîrî ereutasaꞌ wanîꞌpî toꞌ koreꞌta.
42,5,30,"Mîrîrî yai fariseuyamîꞌ, moropai Moisés nurîꞌtî yenupantoꞌ pîꞌ yenupatonkon, itonpayamîꞌ pe tîweꞌsanon inkamoro ekoreꞌmaꞌpî Jesus nenupaꞌsan winîkîi. Moropai taꞌpî toꞌya: —Îꞌ waniꞌ awanî yeꞌnen amîrîꞌnîkonya ayaꞌreꞌkon yonpa, moropai awukukon enîrîyaꞌnîkon inkamoro tîniru yapisî pîꞌ teesenyakaꞌmasanon pokonpe, moropai tiaronkon pemonkonyamîꞌ imakuiꞌsan toꞌ yeserukon pokonpe —taꞌpî toꞌya. ˻Maasa pra teeserukon yawîrî nurakon pemonkonyamîꞌ pokonpe taꞌreꞌkon yonpa toꞌya pepîn tiwin kin.˼"
42,5,31,"Toꞌ maimu yuukuꞌpî Jesusya: —Aꞌkî, priꞌya puꞌkuru tîweꞌsanonya tepiꞌtînenkon ton yuwa pepîn. Tîîse priꞌya pra tîweꞌsanonya neken yuwa —taꞌpî Jesusya."
42,5,32,"—Mîrîrî warantî morîkon pemonkonyamîꞌ yannoi uuiꞌsaꞌ pra wai. Tîîse imakuiꞌsan pemonkonyamîꞌ yannoi uuiꞌsaꞌ sîrîrî, imakuiꞌpî toꞌ nîkupîꞌpî rumakatoꞌpe toꞌya —taꞌpî Jesusya."
42,5,33," Mîrîrî tîpo inkamoroya taꞌpî Jesus pîꞌ: —Batista nenupaꞌsan epîremapîtî eꞌpîtî tekkarikon tonpai pra. Mîrîrî warantî nîrî fariseuyamîꞌ nenupaꞌsan wanî —taꞌpî toꞌya. —Tîîse anenupaꞌsan wanî mîrîrî warantî pra, taꞌreꞌkon yonpa toꞌya moropai tîwukukon enîrî toꞌya."
42,5,34,"Toꞌ maimu yuukuꞌpî Jesusya: —Tînetaꞌsan pokonpe tîweꞌmarimasen wanî tanne taꞌreꞌkon tonpai pra inetaꞌsan wanî pepîn. Toꞌ pokonpe tîweꞌmarimasen wanî pîkîrî taꞌreꞌkon tonpai pra toꞌ wanî pepîn. Tîîse toꞌ entamoꞌka moropai toꞌ atausinpa mararî pra. Tîîse tiwin wei mîîkîrî tîweꞌmarimasen moꞌka tiaronkonya kupî sîrîrî. Uurî wanî tîweꞌmarimasen warantî, moropai unenupaꞌsan wanî inetaꞌsan warantî. Umoꞌka toꞌya ya unenupaꞌsanya taꞌreꞌkon yonpa pepîn, teesewankonoꞌmakon yeꞌnen —taꞌpî Jesusya."
42,5,36,"Moropai Jesusya panton ekaremekîꞌpî. ˻Amenan esenupantoꞌ pîꞌ, penaron esenupantoꞌ pîꞌ toꞌ esenumenkatoꞌpe ekaremekîꞌpîiya.˼ Taꞌpîiya: —Aꞌkî, anîꞌya amenan kamisa poi iꞌpiaꞌpî yaꞌtî pepîn eꞌpainon ipoiꞌpî pon eꞌkarakasaꞌ rumentannî ton. Maasa pra mîrîrî kuꞌsaiꞌya ya, amenan ena aꞌta ke. Moropai ipoiꞌpî pon nîrî ena imakuiꞌpî pe. Mîrîrî piaꞌpî imoꞌkasaꞌ eꞌtîrî pepîn ipoiꞌpî pon yarakkîrî, imakuiꞌpî pe awanî saꞌnîrî —taꞌpî Jesusya."
42,5,37,"—Moropai anîꞌya amenan woꞌ konekasaꞌ yaraꞌtî pepîn nîrî eꞌpainon penaroꞌ ipoiꞌpî cabra piꞌpî konekasaꞌ yaꞌ, woꞌ yenseꞌ pe. Maasa pra amenan woꞌ yaraꞌtîsaꞌya woꞌ maiꞌta ya, ipoiꞌpî tenseꞌ yaꞌmorikkaiya, moropai woꞌ etiꞌkamo, aamaꞌta. Mîrîrî namai amenan woꞌ konekasaꞌ yaraꞌtî eꞌpai awanî amenan itenseꞌ cabra piꞌpî konekasaꞌ ya. Mîrîrî warantî morî pe awanî. Tîîse penaroꞌ woꞌ enîrîtîponkonya amenan woꞌ enîrî pepîn. Maasa pra taa toꞌya: “Penaroꞌ woꞌ wanî morî pe amenan yentai”. Mîrîrî taꞌpî Jesusya ˻amenan ke toꞌ yenupa tîuya yeꞌnen.˼"
42,6,1, Erîꞌkaꞌnîtoꞌ weiyu sábado yai Jesus asarîꞌpî trigo yeꞌka koreꞌta pîꞌ tînenupaꞌsan pokonpe. Mîrîrî yai tuutîkon yeꞌka pe inenupaꞌsan enaꞌpî emiꞌne. Mîrîrî yeꞌnen trigo pikkaꞌpî toꞌya. Mîrîrî piꞌkaꞌpî toꞌya tîsikiisikiꞌmai tenyakon ke. Mîrîrî yakuꞌpî toꞌya.
42,6,2,Miarî tiaronkon fariseuyamîꞌ wanîꞌpî toꞌ koreꞌta. Mîrîrî eraꞌma tîuyaꞌnîkon yeꞌnen taꞌpî toꞌya: —Îꞌ ton pe see trigo pikka pîꞌ eesenyakaꞌmakon mîrîrî? Moisés nurîꞌtîya sîrîrî erîꞌkaꞌnîtoꞌ weiyu yai esenyakaꞌmantoꞌpe taasaꞌ pra man —taꞌpî toꞌya.
42,6,3,"Inkamoro maimu yuukuꞌpî Jesusya: —Aꞌkî, îꞌ kaiꞌma kaareta erenkasaꞌyaꞌnîkon pra naatî? Pena rei Davi nurîꞌtî nîkupîꞌpî pîꞌ teeseurîmasen? Pena emiꞌne awanîꞌpî moropai ipokonpankon wanîꞌpî."
42,6,5,Jesusya teeseurîmatoꞌ yaretîꞌkaꞌpî see warantî: —Uurî kaꞌ poi iipîꞌpî wanî erîꞌkaꞌnîtoꞌ weiyu yai tamîꞌnawîronkon nîkupî ton ekaremeꞌnen pe —taꞌpîiya.
42,6,6, Tiaron pensa Jesus ewomîꞌpî erîꞌkaꞌnîtoꞌ weiyu yai toꞌ epereꞌtoꞌ yewîꞌ ta. Moropai toꞌ yenupa piaꞌtîꞌpîiya. Mîrîrî yai warayoꞌ wanîꞌpî meruntî winon itemekon atapîmîꞌpî.
42,6,7,"Mîrîrî yai miarî tiaronkon Moisés yeserurîꞌpî pîꞌ yenupatonkon wanîꞌpî moropai fariseuyamîꞌ nîrî wanîꞌpî. Inkamoro wanîꞌpî Jesus yenu pîkîrî. Maasa pra erîꞌkaꞌnîtoꞌ weiyu yai anîꞌ yepiꞌtîiya eraꞌmakonpa kaiꞌma. Îꞌ kuꞌsaiꞌya ya, ipîꞌ teeseurîmakonpa teserukon yawîrî pra awanî yeꞌnen."
42,6,8,Tîîse Jesusya toꞌ esenumenkatoꞌkon epuꞌtîꞌpî. Mîrîrî yeꞌnen taꞌpîiya mîîkîrî warayoꞌ itemekon atapîmîꞌpî pîꞌ: —Eꞌmîꞌsaꞌkakî moropai satippe eꞌkî inkamoro koreꞌta. Moropai warayoꞌ eꞌmîꞌsaꞌkaꞌpî satippe eenaꞌpî toꞌ koreꞌta.
42,6,9,"Moropai taꞌpî Jesusya toꞌ pîꞌ: —Uurîya ayekaranmapokon sîrîrî. Îꞌ kaiꞌma uyeserukonya taasaꞌ nai erîꞌkaꞌnîtoꞌ weiyu yaino pîꞌ? Îꞌ wanî mîrîrî, morî kuꞌtoꞌpe sábado yai, morî ou imakuiꞌpî? Anîꞌ pîikaꞌtî ou tîwî anîꞌ saꞌmanta tanne eraꞌmapîtî? —taꞌpîiya."
42,6,10,"˻Tîmaimu yuuku toꞌya pra yeꞌka pe˼, Jesusya tamîꞌnawîronkon tîwoinokon eraꞌmaꞌpî. Moropai taꞌpîiya mîîkîrî warayoꞌ pîꞌ: —Ayemekon kainunkî. Moropai warayoꞌya temekon kainumîꞌpî. Mîîkîrî esepiꞌtîꞌpî."
42,6,11,"Mîrîrî eraꞌmasaꞌ tîuyaꞌnîkon ya pe toꞌ ekoreꞌmaꞌpî mararî pra. Moropai teeseurîmakon piaꞌtîꞌpî toꞌya, îꞌ kupî tîuyaꞌnîkon pîꞌ Jesus winîkîi."
42,6,12," Mîrîrî tîpo mararî tîîkoꞌmanse, Jesus enukuꞌpî wîꞌ pona epîremai. Moropai ewaron iwaꞌkaꞌpîiya teepîrema pîꞌ Paapa pîꞌ."
42,6,13,"Eerenmaꞌsaꞌ pe tînenupatonkon yannoꞌpîiya tîîpia. Inkamoro menkaꞌpîiya. Asakîꞌne puꞌ pona tîîmoꞌtaiꞌnîkon menkaꞌpîiya. Inkamoro yarimapa kaiꞌma itekare ekaremeꞌse toꞌ menkaꞌpîiya. Mîrîrî warantî insamoro asakîꞌne puꞌ pona tîîmoꞌtaiꞌnîkon wanîꞌpî. Awanîꞌpî Simão. Mîîkîrî eseꞌtîꞌpîiya Pedro kaiꞌma. Moropai itakon André wanîꞌpî. moropai moropai Filipe moropai Bartolomeu. moropai Tomé, moropai Afeu munmu iteseꞌ Tiago, moropai Simão manniꞌ teepîsen Zelote taatoꞌ. Moropai awanîꞌpî munmu, Judas. Moropai Iscariotes manniꞌ Jesus yapisîton iteyatonon pia itîrîpa. Inkamoro menkaꞌpîiya tînaipontîkon ton pe. Series,  Series, "
42,6,17,"Mîrîrî tîpo Jesus autîꞌpî wîꞌ poi toꞌ pokonpe wîꞌ parakon pona. Moro toꞌ wanîꞌpî tuꞌkankon inenupaꞌsan. Moropai tiaronkon pemonkonyamîꞌ tîpatakon poi iipîꞌsan wanîꞌpî miarî. Judéia pata ponkon moropai Jerusalém cidaderî ponkon. Moropai Tiro cidaderî ponkon moropai Sidon cidaderî ponkon, tuna rîꞌpîkîrî tîweꞌsanon. Inkamoro wanîꞌpî iipîꞌsan pe Jesus eseurîma etai. Moropai Jesusya tepiꞌtîtoꞌkon pe teparankon winîpai. Moropai oꞌmaꞌ yarakkîrî tîweꞌsanon nîrî wanîꞌpî miarî. Moropai inkamoro yepiꞌtîꞌpî Jesusya. Mîrîrî yai tamîꞌnawîronkon wanîꞌpî Jesus anapîpai. Maasa pra imeruntîri wenai pemonkonyamîꞌ esepiꞌtîꞌpî. Mîrîrî yeꞌnen anapîpai tamîꞌnawîronkon wanîꞌpî."
42,6,20,"Mîrîrî yai Jesusya tînenupaꞌsan eraꞌmaꞌpî moropai taꞌpîiya toꞌ pîꞌ:—Morî pe awanî amîrîꞌnîkonîꞌ ton pra tîweꞌsanon ton pe.Maasa pra amîrîꞌnîkon yapisî Paapa ayesaꞌkonya,tîpemonkono pe aweꞌtoꞌpeꞌnîkon."
42,6,21,"emiꞌnankon ton pe,maasa pra awore awanîkon kupî sîrîrî.tîkauware eesewankonoꞌmatoꞌkon pîꞌ.Maasa pra kureꞌne asisikon kupî sîrîrî taatausinpai."
42,6,22,"kaꞌ poi iipîꞌpî pemonkon pe uurî wenai ayewanmîrîkon toꞌya ya,morî pe awanî amîrîꞌnîkon ton pe. Mîrîrî yeꞌnen atausinpatî, arapunpîꞌtî taatausinpai. Maasa pra mararon pepîn amîrîꞌnîkon ton konekasaꞌ Paapaya man kaꞌ po. Taatausinpai eꞌtî, maasa pra mîrîrî warantî inkamoro atarumatîkon toꞌya manniꞌkan tamorîꞌsanya penaronkon Paapa maimu ekaremeꞌnenan profetayamîꞌ nurîꞌtî tarumaꞌtîꞌpî."
42,6,24,ipîkkukon pe tîweꞌsanon.Maasa pra aasîrî ituꞌse aweꞌtoꞌkon yapisîꞌpîyaꞌnîkon tamîꞌnawîrî.Inîꞌ panpîꞌ yapisîyaꞌnîkon pepîn —taꞌpîiya.
42,6,25,amîrîꞌnîkon awore tîweꞌsanon.Maasa pra emiꞌne awanîkon kupî sîrîrî.amîrîꞌnîkon tîsiꞌrîsanon.Maasa pra akaraukon kupî sîrîrî teesewankonoꞌmai.
42,6,26,tamîꞌnawîronkon pemonkonyamîꞌ napurîꞌsan.Maasa pra pena mîrîrî warantî inkamoro tamorîꞌsanya seruꞌyeꞌkon profetayamîꞌ yapurîꞌpî.Moropai toꞌ eꞌtarumaꞌtîꞌpî warantî amîrîꞌnîkon eꞌtarumaꞌtî kupî sîrîrî—taꞌpîiya toꞌ pîꞌ.
42,6,27,—Tîîse tauya amîrîꞌnîkon eseurîma etanenan pîꞌ —taꞌpî Jesusya. —Ayeyatonkon saꞌnamatî. Moropai morî kuꞌtî ayewanmîrîꞌnenkon pîꞌ.
42,6,28,"Moropai amuꞌtunpanenkon yapurîtî, moropai epîrematî inkamoro yeꞌkakon atarumaꞌtînenkon pona —taꞌpîiya."
42,6,29,"—Aꞌkî, anîꞌya ayenpataꞌmo ya, mîîkîrî paꞌtîya kîsuwai. Tîîse iratai winî eraꞌtîkî apaꞌtîtoꞌpeiya inîꞌrî. Moropai anîꞌya ayaꞌsan yarîꞌpî ya, tîwî nîsi, inîꞌ panpîꞌ apon anapai tîwanî ya, yaatoꞌpeiya."
42,6,30,"Îꞌ rî esatî anîꞌya ya, iipia itîîkî. Tiaronya îꞌ rî ayemanne moꞌkaꞌpî ya, kîsinaꞌpoi iipiapai. Mîrîrî yeꞌka pe ikuꞌtî tîwîrî apîꞌnîkon mîrîrî kuꞌnenan yarakkîrî."
42,6,31,"Tiaronkon pîꞌ morî kupîyaꞌnîkon eꞌpai man, inkamoroya amîrîꞌnîkon pîꞌ mîrîrî warantî ikupî yuꞌse awanîkon, manniꞌ warantî."
42,6,32,"Awakîrikon neken saꞌnamayaꞌnîkon ya, îꞌ pe pra rî mîrîrî kuꞌsaꞌyaꞌnîkon wenai îꞌ rî tîrî Paapaya pepîn aapiaꞌnîkon. Maasa pra tiaronkon imakuiꞌpî kuꞌnenanya nîrî ikupî mîrîrî warantî. Moropai nîrî morî pe awanîkon manniꞌkan apîꞌnîkon morî pe tîweꞌsanon pîꞌ neken, îꞌ pe pra rî awanîkon. Mîrîrî kuꞌsaꞌyaꞌnîkon pîꞌ Paapaya ayapurîkon pepîn. Maasa pra tiaronkon imakuiꞌpî kuꞌnenanya nîrî ikupî mîrîrî warantî. Mîrîrî warantî ayemanne tîrîyaꞌnîkon ya, kaꞌneꞌ pe manniꞌkan yeꞌmatoꞌ esanon pia îꞌ pe pra rî mîrîrî wanî. Aapiaꞌnîkon Paapaya îꞌ rî tîrî pepîn mîrîrî kuꞌsaꞌyaꞌnîkon wenai. Maasa pra imakuiꞌpî kuꞌnenanya nîrî ikupî mîrîrî warantî innaꞌpokonpa kaiꞌma. Tîîse mîrîrî warantî pra ikupîyaꞌnîkon eꞌpai awanî. Ayeyatonkon pe tîweꞌsanon inkamoro saꞌnamatî. Morî kuꞌtî inkamoro ton pe. Ayemannekon tîîtî innaꞌpoyaꞌnîkon pata pe pra. Mîrîrî kupîyaꞌnîkon ya Paapa nîtîrî kureꞌne yapisîyaꞌnîkon. Mîrîrî warantî kupîyaꞌnîkon ya, tamîꞌnawîronkon yentainon Paapa munkî pe awanîkon. Mîrîrî yeꞌnen morî kuꞌtî. Maasa pra Paapa wanî morî pe puꞌkuru manniꞌkan iwinîpai tînapisîꞌpîkon “Morî pe man” taawonan pepîn pîꞌ. Moropai îrirîkon pîꞌ nîrî morî pe awanî. Mîrîrî yeꞌnen tamîꞌnawîronkon eraꞌmatî aꞌnokoꞌpîkon pe tîꞌnokoꞌpî pe amîrîꞌnîkon eraꞌma Paapa uyunkonya manniꞌ warantî —taꞌpîiya."
42,6,37,"Jesus eseurîma koꞌmannîpîꞌpî. Taꞌpîiya: —Tiaronkon nîkupîꞌpî pîꞌ taatakoꞌmenkai pra eꞌtî, Paapaya ankupîꞌpîkon pîꞌ ayakoꞌmenkakon namai. “Yairî pra awanîkon” kîkatî tiaronkon pîꞌ, mîrîrî warantî Paapaya taa namai apîꞌnîkon. Tîîse kaꞌtî toꞌ pîꞌ: “Tamîꞌnawîrî îꞌ rî ankupîꞌpîkon uwinîkîi kupî pîꞌ wai uuwanmîra, îꞌ waniꞌ pra man”, kaꞌtî. Mîrîrî taayaꞌnîkon ya, mîrîrî warantî ankupîꞌpîkon kupî Paapaya tîîwanmîra."
42,6,38,"Tiaronkon nesatî antîîtî toꞌ pia. Mîrîrî tîîsaꞌyaꞌnîkon ya, toꞌ pia Paapaya nîrî itîrî aapiaꞌnîkon. Mîrîrî tîîtî kureꞌne antîîpai awanîkon pîkîrî, anneꞌ pe tîweꞌse pra. Mîrîrî tîrîyaꞌnîkon ya mîrîrî tîîtî mararî pra tîsaꞌmannîꞌpîꞌse tuꞌke aweꞌtoꞌpe. Maasa pra mîrîrî warantî rî itîrî Paapaya nîrî aapiaꞌnîkon itîrîꞌpîyaꞌnîkon kaisarî —taꞌpîiya."
42,6,39,"Jesusya toꞌ nepuꞌtîton panton ekaremekîꞌpî. Taꞌpîiya see warantî: —Aꞌkî, enkaruꞌnan pemonkonya tiaron pemonkon enkaruꞌnan yarî pepîn eꞌpainon ituꞌnakan pe tîweꞌsen ekaya. Maasa pra mîrîrî warantî toꞌ wîtî ya, ituꞌnakan yaꞌ toꞌ eꞌsoroka saꞌnîrî —taꞌpîiya."
42,6,40,"Moropai taꞌpîiya inîꞌrî: —Aꞌkî, teesenupasen wanî pepîn ipîkku pe tenupanen yentai. Tîîse teesenupatoꞌ yaretîꞌkasaꞌ tîuya ya tamîꞌnawîrî tenupanenya tenupatoꞌ epuꞌsaiꞌya ya iwarantî awanî. Maasa pra teesenupaꞌpî pîkîrî neken tenupasaiꞌya yeꞌnen. Tenupatîpon kaisarî awanî itentai pra."
42,6,41,"Moropai taꞌpîiya inîꞌrî: —Îꞌ waniꞌ awanî yeꞌnen kin ayonpa nîkupîꞌpî iteseru eraꞌmaya morî pe. Tîîse itentai ikupîtîpon pe siꞌma. Ayeseru nura eraꞌmaya pepîn ayewan yaꞌ mararî pra tîîse. Siꞌmîrikkî pe tîweꞌsen ayonpa yenu yawon eraꞌmaya kureꞌnan yei warantî, ayenu yaꞌ tîweꞌsen teraꞌmai pra? —taꞌpî Jesusya iteseru imakuiꞌpî pîꞌ."
42,6,43," Mîrîrî tîpo Jesusya taꞌpî: —Morî yeiya, imakuiꞌpî pe teperu tîrî pepîn eꞌpainon. Moropai yei, apakkoriꞌtaꞌpîya morî pe teperu tîrî pepîn. Mîrîrî yeꞌnen tiwin pîꞌ yei tîîse iteperu pîꞌ eesepuꞌtî. Anîꞌya figo yeperu pikka pepîn mîꞌnî yeꞌ poi. Moropai uva yeperu pikka pepîn mîꞌnî yeꞌ poi. Tîîse warayoꞌ morî pe tîweꞌsen, eseurîma morî pe maasa pra morî pe itewan wanî yeꞌnen. Mîrîrî warantî warayoꞌ imakuiꞌpî pe tîweꞌsen eseurîma imakuiꞌpî pe. Maasa pra tewan yaꞌ tîweꞌsen yawîrî eeseurîma —taꞌpî Jesusya."
42,6,46,—Îꞌ ton pe see “Uyepotorî” kaiꞌma uyesatîyaꞌnîkon sîrîrî umaimu yawîrî ikuꞌtî taꞌpîuya yawîrî ikupîiꞌma pra —taꞌpîiya.
42,6,47,"—Tarîpai anepuꞌtîkon ton ekaremekîuya sîrîrî. Manniꞌ umaimu etanen moropai ikonekanen wanî morî pe, innape ikupîiya yeꞌnen. Mîîkîrî wanî manniꞌ warayoꞌ tewîꞌ ton konekanen warantî. Mîîkîrîya non yaka ituꞌna moropai tîꞌ tîrîiya iteꞌseꞌ ton, saꞌme aweꞌtoꞌpe tîꞌ pona. Mîrîrî konekasaiꞌya tanne, tuna yannîpî moropai ipona eerepamî. Tîîse yenumîiya pepîn, saꞌman pe awanî yeꞌnen. Tîîse manniꞌ umaimu etanen tîîse ikonekanen pepîn, mîîkîrî wanî, manniꞌ warayoꞌ tewîꞌ ton konekatîpon saꞌman pepîn non yaꞌ warantî. Îꞌ pensa tuna erepamî ya ipona, yenumîiya kaꞌneꞌ pe. Tamîꞌnawîrî eesenumî, saꞌme pra awanî yeꞌnen —taꞌpî Jesusya."
42,7,1,"Pemonkonyamîꞌ yeurîma aretîꞌka tîpo, Jesus wîtîꞌpî Cafarnaum cidaderî pona."
42,7,2,"Miarî Cafarnaum po surarayamîꞌ yepotorî wanîꞌpî Roma pon, Judeu pepîn. Mîîkîrî poitîrî kureꞌne inapurî iwakîri ipoitîrî enasaꞌ wanîꞌpî priꞌya pra. Mararî pra aasaꞌmanta yonpasaꞌ wanîꞌpî. Jesus pîꞌ toꞌ eseurîma etasaꞌ tîuya yai mîîkîrî surarayamîꞌ esaꞌya tiaronkon Judeuyamîꞌ esaꞌ pe tîweꞌsanon yarimaꞌpî Jesus pia toꞌ wîtîtoꞌpe. Jesus yanno meꞌpoꞌpîiya itewîꞌ ta aaiꞌtoꞌpe mîîkîrî saꞌne ipoitîrî yepiꞌtîi."
42,7,4,"Inkamoro wîtîꞌpî epose. Moropai eposaꞌ tîuyaꞌnîkon ya yai, attîtoꞌpe taa pîꞌ toꞌ koꞌmamîꞌpî ipîꞌ tîkoꞌman pe mîîkîrî surarayamîꞌ esaꞌ yewîꞌ ta. Taꞌpî toꞌya: —Mîserî pîikaꞌtîya eꞌpai awanî, maasa pra morî pe tîweꞌsen mîserî —taꞌpî toꞌya. —Maasa pra anna yonpayamîꞌ saꞌnamaiya mararî pra. Moropai mîserîya epereꞌnîtoꞌ yewîꞌ ton koneka meꞌpoꞌpî anna ton pe —taꞌpî toꞌya."
42,7,6,"—Inna, moriya. Uttî yepiꞌtîi —taꞌpî Jesusya. Mîrîrî yeꞌnen Jesus wîtîꞌpî toꞌ pokonpe. Mîîkîrî erepamî koꞌmannîpî tanne, aminke pra surarayamîꞌ esaꞌya tonpayamîꞌ yarimaꞌpî Jesus ponaya kai, toꞌ wîtîtoꞌpe. Taꞌpî surarayamîꞌ esaꞌya toꞌ pîꞌ: —Makatîi ipîꞌ: “ ‘Uurî saꞌne wanî îꞌ pe pra rî arawîrî maasa pra uyentai amîrî wanî yeꞌnen, uyewîꞌ ta eewomî eserîke pra nai’, taa pîꞌ man” makatîi. “Moropai ‘anîꞌ pe pra uurî wanî uutîtoꞌpe aapia. Tîîse taaya yuꞌse wai miarî siꞌma, amaimu ke upoitîrî esepiꞌtîtoꞌpe kaꞌkî’, taa pîꞌ man”, makatîi. “ ‘Epuꞌtî pîꞌ wai kureꞌne uurî wanî tîîse uyesanon moro toꞌ wanî uyentainonkon inkamoro maimu yawîrî tîweꞌsen uurî. Moropai mîrîrî warantî nîrî uurî pemonkonoyamîꞌ moro toꞌ man surarayamîꞌ umaimu yawîrî tîweꞌsanon. Tauya ya tiwinan pîꞌ: “atîkî”, tauya ya, moropai attî umaimu pe. Tiaron pîꞌ: “asiꞌkî”, tauya ya, moropai aaipî uupia. Moropai tauya ya upoitîrî pîꞌ: “seeniꞌ kuꞌkî”, tauya ya, moropai ikupîiya umaimu pe. Mîrîrî warantî nîrî ikupîya epuꞌtî pîꞌ wai tamîꞌnawîrî îꞌ taaya ya, amaimu pe awanî. Itentai puꞌkuru awanî yeꞌnen’, taa pîꞌ man”, makatîi —taꞌpîiya toꞌ pîꞌ. Mîrîrî yeꞌnen toꞌ wîtîꞌpî Jesus pia. Tamîꞌnawîrî ekaremekîꞌpî toꞌya."
42,7,9,"Mîrîrî taasaꞌ mîîkîrî warayoꞌya eta tîuya pîꞌ Jesus esenumenkaꞌpî kureꞌne. Mîîkîrî eraꞌtîꞌpî arinîkon pemonkonyamîꞌ winîkîi. Moropai taꞌpîiya toꞌ pîꞌ: —Aꞌkî, tauya apîꞌnîkon. Amîrîꞌnîkon Israel ponkon, Paapa pemonkonoyamîꞌ koreꞌta sîrîrî warantî innape ukuꞌnen eraꞌmasauꞌya pra wai. Tîîse mîserî esaꞌya ukuꞌsaꞌ man innape, kaꞌran pe tîwanî tîîse —taꞌpîiya."
42,7,10,Mîrîrî tîpo mîîkîrî surarayamîꞌ esaꞌ narimaꞌsan ennaꞌpoꞌpî wîttî ta. Moropai inkamoroya mîîkîrî surarayamîꞌ esaꞌ poitîrî eporîꞌpî miarî priꞌya eesepiꞌtîsaꞌ wanîꞌpî Jesus maimu pe.
42,7,11,"Jesusya Wîriꞌ Inyo Isaꞌmantaꞌpî More PîmîꞌsaꞌkaTîkoꞌman pe puꞌkuru pra tîîkoꞌmamî tîpo, Jesus wîtîꞌpî Naim cidaderî pona. Inenupaꞌsan moropai tuꞌkankon pemonkonyamîꞌ wîtîꞌpî nîrî ipokonpe."
42,7,12,"Mîrîrî cidade pona Jesus erepamî tanne, aminke pra tîîse, pemonkonyamîꞌ epaꞌkaꞌpî, isaꞌmantaꞌpî esaꞌrîꞌpî yaanenan. Mîîkîrî wanîꞌpî tiwinan yeꞌ inyo isaꞌmantaꞌpî wîriꞌ more pe. Mîîkîrî pîkîrî arinîkon pemonkonyamîꞌ mîrîrî cidade ponkon wîtîꞌpî uuruwai pona."
42,7,13,Mîîkîrî saꞌne wîriꞌ karau eraꞌmaꞌpî Uyepotorîkonya tîꞌnokoꞌpî pe. Mîrîrî yeꞌnen wîriꞌ pîꞌ taꞌpîiya: —Tîkarawai pra eꞌkî —taꞌpîiya.
42,7,14,Mîîkîrî yaponseꞌ pia eerepamîꞌpî. Moropai itaponseꞌ yapîꞌpîiya. Mîîkîrî yaanenan emîꞌpamîꞌpî. Moropai taꞌpî Jesusya maasaron warayoꞌ pîꞌ: —Eꞌmîꞌsaꞌkakî tauya apîꞌ —taꞌpîiya.
42,7,15,Mîrîrî taiya pe mîîkîrî isaꞌmantaꞌpî eꞌmîꞌsaꞌkaꞌpî tîmaikko pona. Moropai eeseurîma piaꞌtîꞌpî. Moropai Jesusya isan pia irumakaꞌpî tepiꞌtîi.
42,7,16,Mîrîrî eraꞌma tîuyaꞌnîkon pîꞌ tamîꞌnawîronkon pemonkonyamîꞌ esenumenkaꞌpî mararî pra Jesus namaiꞌma. Moropai inkamoroya Paapa yapurîꞌpî. Taꞌpî toꞌya: —Mîserî see kureꞌnan Paapa maimu ekaremeꞌnen uurîꞌnîkon koreꞌta aaiꞌsaꞌ sîrîrî. Paapa iiꞌsaꞌ man tîpemonkonoyamîꞌ pîikaꞌtîi —taꞌpî toꞌya.
42,7,17,Mîrîrî kuꞌsaꞌ Jesusya yekare etaꞌpî mîrîrî Judéia patapon pemonkonyamîꞌya. Moropai mîrîrî Judéia woi tîîkoꞌmansenonkonya epuꞌtîꞌpî.
42,7,18,"Batista nenupaꞌsanya tamîꞌnawîrî îꞌ kuꞌsaꞌ Jesusya ekaremekîꞌpî. Moropai Joãoya asakîꞌnankon tînenupaꞌsan yannoꞌpî. Inkamoro yarimaꞌpîiya Uyepotorîkon pia ekaranmapoi toꞌ wîtîtoꞌpe kaiꞌma, taatoꞌpe toꞌya: —“Amîrî manniꞌ ˻kaꞌ poi˼ tarîwaya aaipî ton anna nînîmîkî, tiaron kaꞌrî moro nai inîmîkî annaya manniꞌ”, makatîi ipîꞌ —taꞌpî Joãoya toꞌ pîꞌ."
42,7,20,Mîrîrî yeꞌnen toꞌ wîtîꞌpî Jesus pia. Moropai taꞌpî toꞌya: —Batistaya anna yarima pîꞌ man ayekaranmapoi. Amîrî manniꞌ tarîwaya eerepamî ton kaane kaꞌrî? Tiaron moro nai anna nînîmîkî? —taꞌpî toꞌya ipîꞌ.
42,7,22,"Moropai inkamoro maimu yuukuꞌpîiya. —Ennaꞌpotî moropai pîꞌ aneraꞌmaꞌpîkon moropai anetaꞌpîkon mekaremeꞌtîi. Makatîi ipîꞌ see warantî: “Tarîpai enkaruꞌnankonya eraꞌma pîꞌ man. Moropai asakoi pepîn asanî pîꞌ man. Moropai erekîꞌpankon esepiꞌtîsaꞌ man. Moropai panaꞌtîꞌpankonya eta pîꞌ man. Moropai isaꞌmantaꞌsan eꞌmîꞌsaꞌkan pîꞌ man. Moropai itekare Paapa winîpainon esekaremeꞌsaꞌ man îꞌ ton pînon pîꞌ”, makatîi, ˻penaron nurîꞌtîya taasaꞌ yawîrî Paapa nîmenkaꞌpî pîꞌ˼ —taꞌpîiya."
42,7,23,"—Taatausinpai pemonkonyamîꞌ wanî, manniꞌkan innape ukuꞌnenan tîwî tîkuꞌse pra. Moropai teesenumenkakon yawîrî pra unkupî pîꞌ teesewankonoꞌmai pra toꞌ wanî —taꞌpîiya."
42,7,24,"Batista nenupaꞌsan ennaꞌpoꞌpî tanne, Jesus eseurîma piaꞌtîꞌpî pemonkonyamîꞌ pîꞌ yekare pîꞌ: —Keren pona attîsaꞌkon yai yarakkîrî epose, îꞌ eraꞌmaꞌpîyaꞌnîkon? Konoiꞌ yepu yeꞌ yariꞌmapîtî aꞌsitunya kaꞌrî —taꞌpîiya."
42,7,26,"—Kaꞌtî upîꞌ, îꞌ eraꞌmaꞌpîyaꞌnîkon? Paapa maimu ekaremeꞌnen profeta kaꞌrî. Inna, tauya sîrîrî apîꞌnîkon. Tîîse profeta Paapa maimu ekaremeꞌnen yentainon eraꞌmaꞌpîyaꞌnîkon."
42,7,27,"Maasa pra mîîkîrî wanî Paapa nîmenkaꞌpî iipî rawîrî aaipîton pe, manniꞌ Paapaya taꞌpî yawîrî.Aꞌkî, mîserî umaimu ekaremeꞌnenyarimauya kupî sîrîrîarawîrî attîtoꞌpe,ayeꞌmarî ton konekai eꞌmaiꞌ petaꞌpî Paapaya —taꞌpî Jesusya."
42,7,28,"Moropai Jesus eseurîma koꞌmannîpîꞌpî: —Tauya amîrîꞌnîkon pîꞌ, mîîkîrî Paapa maimu ekaremeꞌnen wanî tamîꞌnawîronkon warayoꞌkon yentai tîweꞌsen pe awanî. Tîîse anîꞌya innape uurî kupî ya, mîîkîrî esaꞌ pe Paapa wanî. Mîrîrî yeꞌnen ipîkku pe mîîkîrî wanî yentai —taꞌpîiya."
42,7,29,Mîrîrî taiya etaꞌpî tîniru yapisî pîꞌ teesenyakaꞌmasanonya moropai tamîꞌnawîronkon pemonkonyamîꞌya. Inkamoro wanîꞌpî manniꞌkan yairî Paapa maimu wanî epuꞌnenan pe. Inkamoro wanîꞌpî Batista nenpatakonaꞌsan pe.
42,7,30,"Tîîse fariseuyamîꞌ moropai Moisés yeseru rîꞌpî pîꞌ yenupatonkon wanîꞌpî Joãoya tenpatakonakon yuꞌse pra. Maasa pra ituꞌse Paapa eꞌtoꞌ kupî toꞌya pra, yewanmîrîꞌpî toꞌya."
42,7,31,Mîrîrî pîꞌ taꞌpî Jesusya: —Anîꞌkan warantî see sîrîrî pankon pemonkonyamîꞌ kupîuya eꞌpainon? Îꞌ kaiꞌma toꞌ wanî?
42,7,32,"Inkamoro wanî moreyamîꞌ tîsuꞌminansenon warantî. Inkamoro wanî poro yiꞌpî po. Tiaronkon pîꞌ toꞌ entaimepîtî koꞌmannîpî.“Manannîtoꞌ waiyi yeꞌnunpaꞌpî annayatîîse amîrîꞌnîkon mananu pra awanîꞌpî”, taapîtîꞌpî toꞌya.“Moropai isaꞌmantaꞌpî kararunpatoꞌ kupîꞌpî annayatîîse amîrîꞌnîkon karau pra awanîꞌpî”,taapîtîꞌpî toꞌya."
42,7,33,"Inkamoro moreyamîꞌ yeꞌkakon amîrîꞌnîkon, sîrîrî pankon wanî. ˻Awakîrikon pe anîꞌ kuꞌsaꞌyaꞌnîkon pepîn.˼ Maasa pra Batista iiꞌsaꞌ yai tekkari yonpa pra awanîꞌpî tiaronkon pemonkonyamîꞌya yonpa warantî pra. Moropai tîwuku vinho enîrîiya pra awanîꞌpî. Mîîkîrî pîꞌ taayaꞌnîkon: “Oꞌmaꞌkon yarakkîrî tîweꞌsen pe awanî mîrîrî”, taayaꞌnîkon."
42,7,34,"Moropai uurî kaꞌ poi iipîꞌpî entamoꞌka ya, moropai uwuku enîrîuya ya taayaꞌnîkon upîꞌ: “Aꞌkî, mîîkîrî warayoꞌ kureꞌne taꞌreꞌ yonpanen. Moropai kureꞌne tîwuku enîꞌnen, teetînsen” taayaꞌnîkon. “Moropai tîniru yapisî pîꞌ teesenyakaꞌmasanon yonpa mîîkîrî. Moropai pemonkonyamîꞌ imakuiꞌsan pokonpe tîweꞌsen mîîkîrî”, taayaꞌnîkon upîꞌ."
42,7,35,Tîîse tauya anîꞌya Paapa winîpainon epuꞌnen yapisî ya mîîkîrîya yairî tîwanî epuꞌtî mîrîrî —taꞌpî Jesusya.
42,7,36,Jesus Wanî Simão Fariseu Yewîꞌ Ta.Tiwin fariseuya Jesus etaꞌpî entamoꞌkai attîtoꞌpe tewîꞌ ta. Mîrîrî yeꞌnen Jesus wîtîꞌpî itewîꞌ ta. Moropai teerepansaꞌ pe eereutaꞌpî toꞌ yaponseꞌ pona takiraꞌ tekkari yonpai mesa pia.
42,7,37,Mîrîrî yai miarî cidade po wîriꞌ wanîꞌpî imakuiꞌpî kupîtîpon. Mîîkîrîya Jesus entamoꞌka yekare etaꞌpî mîîkîrî fariseu yewîꞌ ta. Mîrîrî yeꞌnen mîîkîrîya tîkarapa aꞌpusin karaꞌ yenseꞌ yarîꞌpî moropai attîꞌpî Jesus pia. Mîîkîrî wanîꞌpî Jesus pai winî siꞌma aminke pra tîkarau pîꞌ. Moropai ikaruwatoꞌ yaꞌ Jesus puu yamannîpîꞌpî itenu paruya. Moropai mîrîrî tîpo tîpuꞌpai siꞌpo ke Jesus puu yamannîꞌsaꞌ tîuya yaꞌmananîpîꞌpîiya. Moropai mîîkîrîya Jesus puu yuꞌnapîtîꞌpîiya. Moropai mîrîrî tîkarapa aꞌpusin tînarîꞌpî kanpîtîꞌpîiya Jesus puu pona.
42,7,39,"Mîrîrî eraꞌma tîuya pe fariseu esenumenkaꞌpî tîîwarîrî taꞌpîiya: —Mîserî warayoꞌ wanî ya innape profeta pe, anîꞌ pe mîserî wîriꞌ epuꞌtîiya eꞌpainon. Imakuiꞌpî kupîtîpon pe wanî epuꞌtîiya ya, ˻yai pra aweꞌrennuku tîrîiya pepîn eꞌpainon tîîpia˼ —taꞌpîiya."
42,7,40,"Mîîkîrî fariseu pîꞌ Jesusya taꞌpî: —Simão, apîꞌ unekaremekî ton moro man —taꞌpîiya.—Kaꞌkî moriya, uyenupanen —taꞌpî Simãoya Jesus pîꞌ."
42,7,41,Moropai Jesusya taꞌpî: —Asakîꞌnankon warayoꞌkon wanî epeꞌmîra tiwinan warayoꞌ pîꞌ. Mîîkîrî tîniru esaꞌsaꞌya itîînen pîꞌ epeꞌmîra toꞌ wanîꞌpî. Tiwinan neꞌma ton wanîꞌpî 500 prata enaꞌpî kaisarî. Moropai tiaron neꞌma ton wanîꞌpî 50 prata enaꞌpî kaisarî.
42,7,42,"Tîîse tiwinanya yeꞌma pra awanîꞌpî saꞌnîrî siꞌma yeꞌmaꞌpî toꞌya eꞌpainon teuren mîrîrî tînesatîpîkon. Mîrîrî kupîꞌpî mîîkîrî epeꞌmîra toꞌ eꞌtoꞌya iipia tîwî, yeꞌma toꞌya namai, taꞌpîiya. Oꞌnon yeꞌkaya tîwakîri pe ikupîꞌpî kureꞌne? —taꞌpî Jesusya ipîꞌ."
42,7,43,"Simãoya yuukuꞌpî: —Uurî pia manniꞌ kureꞌne panpîꞌ epeꞌmîra tîweꞌsenya tîwakîri pe ikupîꞌpî, yeꞌmakî taiya pra awanî yeꞌnen —taꞌpî Simãoya.—Innape man, yairî taa pîꞌ nai —taꞌpî Jesusya."
42,7,44,"Mîrîrî taa tîpo Jesus eraꞌtîꞌpî wîriꞌ ekaya. Moropai taꞌpîiya Simão pîꞌ: —Mîserî wîriꞌ eraꞌma pîꞌ nan? Ayewîꞌ ta ewonsaꞌ tanne, amîrîya tuna tîrî pra man uꞌpu ronatoꞌ ton. Tîîse mîserîya uꞌpu rona sîrîrî tîkarawatoꞌ ke, tenu paru ke. Moropai tîpuꞌpai siꞌpo ke uꞌpu yaꞌmananî pîꞌ man."
42,7,47,"—Tauya apîꞌ, mîîkîrîya kureꞌne uyapurî eseraꞌma mîrîrî. Maasa pra kureꞌnan imakuiꞌpî inkupîꞌpî kupîuya uuwanmîra. Tîîse manniꞌ mararî uyapurînen mîîkîrî nîkupîꞌpî kupîuya uuwanmîra mararî, mararî uyapurîiya yeꞌnen —taꞌpî Jesusya."
42,7,48,"Mîrîrî yai Jesusya wîriꞌ pîꞌ taꞌpî: —Imakuiꞌpî ankupîꞌpî kupî pîꞌ wai uuwanmîra —taꞌpîiya. Mîrîrî eta tîuyaꞌnîkon pe mesa po ereutaꞌsan esekaranmapopîtî piaꞌtîꞌpî tîîwarîrîꞌnîkon. Taꞌpî toꞌya: —Anîꞌ see mîserî mîîtoꞌpe imakuiꞌpî kuꞌnen tîîwanmîra kaiꞌma? Tîîse Jesusya taꞌpî wîriꞌ pîꞌ: —Innape puꞌkuru ukupîya yeꞌnen, imakuiꞌpî ankupîꞌpî kupî pîꞌ wai uuwanmîra. Mîrîrî yeꞌnen atîkî tîîwanmîra —taꞌpî Jesusya wîriꞌ pîꞌ."
42,8,1,"Wîriꞌsanyamîꞌ Wîtî Jesus PîkîrîMîrîrî tîpo Jesus wîtîpîtîꞌpî patakon kaisarî morî yekare ekaremekî pinunpaꞌpîiya pemonkonyamîꞌ pîꞌ. Taꞌpîiya: —Tîpemonkono pe ayapisîkon Paapaya sîrîrî, ayesaꞌkon pe tîweꞌtoꞌpe kaiꞌma toꞌ pîꞌ ekaremeꞌpîtîꞌpîiya. Asakîꞌne puꞌ pona tîîmoꞌtaiꞌnîkon 12 Jesus nenupaꞌsan wîtîꞌpî ipokonpe."
42,8,2,Moropai arinîkon wîriꞌsanyamîꞌ Jesus nepiꞌtîꞌsan wîtîꞌpî nîrî. Inkamoro wîriꞌsanyamîꞌ koreꞌta awanîꞌpî Maria Madalena. Mîîkîrî yaꞌ asakîꞌne miaꞌ pona 7 kaisaronkon oꞌmaꞌkon ewonsaꞌ wanîꞌpî. Tîîse Jesusya tîmeruntîri ke mîîkîrî yapai oꞌmaꞌkon yenpaꞌkasaꞌ wanîꞌpî. Moropai Joana Herodes poitîrî Cuza noꞌpî nîrî wanîꞌpî toꞌ koreꞌta. Susana nîrî awanîꞌpî toꞌ koreꞌta moropai tiaronkon wîriꞌsanyamîꞌ wanîꞌpî. Inkamoroya temannekon yonpa ke Jesus moropai inenupaꞌsan pîikaꞌtîpîtîꞌpî moropai toꞌ yaꞌreꞌ ton tîrîꞌpî toꞌya.
42,8,4, Moro toꞌ tîîse arinîkon pemonkonyamîꞌ emurukuntîsaꞌ koꞌmamîꞌpî Jesus eseurîma etakonpa kaiꞌma. Inkamoro iiꞌpîtî koꞌmannîpîꞌpî tuꞌke patakon yapai. Mîrîrî tanne inkamoro yenupaꞌpî Jesusya morî panton ke.
42,8,5,Taꞌpîiya toꞌ pîꞌ: —Warayoꞌ wîtîꞌpî tînmîri pînse. Mîîkîrîya tînmîri pîmî tanne inpîmî yonpa enaꞌpî eꞌma ena pona. Mîrîrî yakiꞌtapaꞌpî pemonkonyamîꞌya maasa aaroꞌta pra tîîse. Moropai mîrîrî eraꞌmaꞌpî toronyamîꞌya moropai yennoꞌmapîtîꞌpî toꞌya.
42,8,6,Moropai tiaron inpîmî yonpa enaꞌpî mararon non tîꞌ parappa po tîweꞌsen pona. Mîrîrî aroꞌtaꞌpî tîîse aakaratatoꞌ pataꞌseꞌ ton pra awanîꞌpî. Mîrîrî yeꞌnen awaꞌpiꞌtaꞌpî.
42,8,7,Moropai tiaron enaꞌpî mîꞌnî yeꞌ koreꞌta. Mîꞌnî yeꞌ pokonpe aarentaꞌpî. Moropai mîrîrî tarumaꞌtîꞌpî mîꞌnî yeꞌya. Mîrîrî yeꞌnen eepeta pra awanîꞌpî.
42,8,8,"Tîîse tiaron enaꞌpî morî non pona. Mîrîrî aroꞌtaꞌpî aarentaꞌpî, moropai eepetaꞌpî. Mararî pra eepetaꞌpî eꞌmaiꞌ pe awanîꞌpî yentai puꞌkuru —taꞌpî Jesusya.—Anepuꞌpai anîꞌ wanî ya, etakî —taꞌpîiya."
42,8,9, Inenupaꞌsanya ekaranmapoꞌpî: —Îꞌ taa yuꞌse awanî sîrîrî morî panton ke anna pîꞌ? —taꞌpî toꞌya.
42,8,10,Jesusya yuukuꞌpî: —Paapa yeseru anepuꞌtîkon pepîn ekaremekîuya sîrîrî. Îꞌ kaiꞌma awanî pe nai tamîꞌnawîronkon esaꞌ pe Paapa iipî yai ekaremekîuya sîrîrî epuꞌtîkonpa. Tîîse Paapa yuꞌsankon pepîn pîꞌ ekaremekîuya pepîn aronne. Tîîse panton pe neken ekaremekîuya moropai epuꞌtî toꞌya pepîn ˻ituꞌse pra tîwanîkon yeꞌnen˼.Eta toꞌya tîpanakon ke tîîse îꞌ tînetaꞌpîkon epuꞌtî toꞌya pepîn.Moropai eraꞌma toꞌya tenukon ke tîîse îꞌ pe tîneraꞌmaꞌpîkon wanî epuꞌtî toꞌya pepîn.kaiꞌma penaron nurîꞌtîya ekaremekîꞌpî.
42,8,11,"Ayeurîmauyaꞌnîkon sîrîrî morî panton pîꞌ. Manniꞌ inpîmî wanî Paapa maimu warantî. Moropai inpîmî eꞌma ena pona enaꞌsan warantî pemonkonyamîꞌ wanî. Paapa maimu eta toꞌya tîîse kaꞌneꞌ pe Makui erepamî. Itekare toꞌ netaꞌpî moꞌkaiya toꞌ yewan yapai, innape ikupî toꞌya namai, moropai toꞌ eꞌpîikaꞌtî namai."
42,8,13,"Moropai inpîmî tîꞌ parappa pon non pona enaꞌsan warantî tiaronkon pemonkonyamîꞌ wanî. Paapa maimu eta toꞌya moropai yapisî toꞌya kureꞌne taatausinpai. Mîî pîkîrî innape ikupî toꞌya. Tîîse toꞌ yewan yaꞌ toꞌ esenumenkatoꞌ ton pra awanî. Mîrîrî yeꞌnen innape ikuꞌtoꞌ tîuyaꞌnîkon wenai toꞌ eꞌtarumaꞌtîtoꞌ erepamî yai, tînetaꞌpîkon rumaka toꞌya tiwinarî."
42,8,14,Moropai inpîmî mîꞌnî yeꞌ koreꞌta enaꞌsan warantî tiaronkon wanî. Itekare eta toꞌya tîîse toꞌ yewan wanî kureꞌne sîrîrî pata po tînkonekakon pîꞌ. Moropai ipîkku pe puꞌkuru temannekon ton yuꞌse toꞌ wanî. Moropai sîrîrî non po taatausinpatoꞌkon yuꞌse toꞌ wanî. Mîrîrî yeꞌnen innape ikupî pîꞌ toꞌ koꞌmamî pepîn. Inîꞌ panpîꞌ Paapa yeseru yuꞌse pra toꞌ wanî.
42,8,15,Tîîse inpîmî morî non pona enaꞌsan warantî tiaronkon wanî. Itekare eta toꞌya moropai innape ikupî toꞌya tewankon ke. Inkamoro koꞌmamî Paapa maimu yawîrî ikoneka. Mîrîrî yeꞌnen toꞌ eꞌtarumaꞌtîtoꞌ erepamî yai tînetaꞌpîkon rumaka toꞌya pepîn. Toꞌ koꞌmamî Paapa maimu yawîrî. Mîrîrî yeꞌnen toꞌ yeseru wanî morî pe puꞌkuru —taꞌpî Jesusya tînenupaꞌsan pîꞌ.
42,8,16,Inîꞌrî Jesusya sîrîrî panton ekaremekîꞌpî. —Anîꞌya tîꞌkumaꞌtu yawittanîpî tîpo yenomî pepîn wariꞌsaꞌ yoꞌkoi —taꞌpîiya. —Moropai itîrî pepîn nîrî weꞌnannîtoꞌ yaponseꞌ yoꞌkoi. Tîîse enepî itaponseꞌ pona itîîtoꞌpe aronne panpîꞌ aweꞌtoꞌpe tewonsenon weiyuꞌmatoꞌpeiya.
42,8,17,Mîrîrî warantî tamîꞌnawîrî îꞌ esenomîꞌpî eꞌnaponka kupî sîrîrî tiwin wei. îꞌ kaiꞌma epuꞌsaꞌ pepîn esepuꞌtî kupî sîrîrî. Esenomîꞌpî esenpo kupî sîrîrî tamîꞌnawîronkonya epuꞌtoꞌpe.
42,8,18,"Mîrîrî yeꞌnen, aka. Tîwarî eꞌtî Paapa maimu etayaꞌnîkon pîꞌ. Maasa pra imaimu anepuꞌpainon wanî ya, Paapaya itîrî inîꞌ panpîꞌ epuꞌtoꞌpeiya. Tîîse anepuꞌpainon pepîn wanî ya, epuꞌtîiya pepîn. Mararî inetaꞌpî ena kupî sîrîrî iiwanmîra, îꞌ ton pra eena —taꞌpî Jesusya tînenupaꞌsan pîꞌ."
42,8,19, Jesus yan moropai itaꞌmiꞌsan erepamîꞌpî Jesus eraꞌmapîꞌse teuren. Tîîse iipia toꞌ eꞌrennuku eserîke pra awanîꞌpî maasa pra arinîke pemonkonyamîꞌ wanî yeꞌnen.
42,8,20,"Mîrîrî tiwinanya taꞌpî Jesus pîꞌ: —Aꞌkî, asan moropai ayaꞌmiꞌsan man poro po ayuwa pîꞌ, ayarakkîrî teeseurîmakonpa —taꞌpîiya Jesus pîꞌ."
42,8,21,Tîîse Jesusya taꞌpî tamîꞌnawîronkonya eta tanne: —Maamaꞌ tauya moropai mooyi tauya manniꞌkan innape Paapa maimu kuꞌnenan pîꞌ moropai ikonekanenan pîꞌ —taꞌpî Jesusya.
42,8,22, Tiaron wei yai Jesus asaraꞌtîꞌpî tînenupaꞌsan pokonpe kanau yaꞌ. Moropai taꞌpîiya toꞌ pîꞌ: —Miarîꞌnîkon rukuꞌnî ikuꞌpî ratai pona. Mîrîrî yeꞌnen toꞌ wîtîꞌpî.
42,8,23,"Mîrîrî ikuꞌpî nuurukkutî tîuyaꞌnîkon yeꞌka pe, Jesus weꞌnaꞌpî kanau yaꞌ. Mîrîrî pe rî meruntî ke aꞌsitun ataꞌseꞌma piaꞌtîꞌpî ikuꞌpî ka. Moropai kanau yaꞌ toꞌ eꞌtoꞌ yannîpî piaꞌtîꞌpî tuna ke. Nariꞌ pe eenaꞌpî tamîꞌnawîronkon mîrîrî kanau yawonkon pia. Mîrîrî yeꞌnen Jesus nenupaꞌsanya Jesus yenpakaꞌpî iwetun tanne. Taꞌpî toꞌya teesiꞌnîꞌse: —Anna yenupanen, saꞌmantan pe man, tîînase.Mîrîrî taa toꞌya yeꞌnen, Jesus eꞌmîꞌsaꞌkaꞌpî. Moropai taꞌpîiya aꞌsitun pîꞌ moropai tuna pîꞌ: —Atîꞌnapankî. Aatîꞌnapamîꞌpî tamîꞌnawîrî."
42,8,25,"Mîrîrî yai Jesusya taꞌpî tînenupaꞌsan pîꞌ: —Innape ukupîyaꞌnîkon pra awanîkon sîrîrî. Oꞌnon pata innape ukuꞌtoꞌyaꞌnîkon nai? ˻Anîꞌ pe wanî epuꞌtîyaꞌnîkon pra naatî?˼ —taꞌpîiya.Tîîse inkamoro esenumenkasaꞌ wanîꞌpî, teesewankonoꞌmai mararî pra teesiꞌnîꞌse. Moropai taꞌpî toꞌya tîîwarîrîꞌnîkon: —Îꞌ yeꞌka see warayoꞌ mîserî, imaimu yawîrî aꞌsitun moropai tuna eꞌtoꞌ. “Atîꞌnapankî” taiya ya, aatîꞌnapamî —taꞌpî toꞌya."
42,8,26, Toꞌ erepamîꞌpî Galiléia ikuꞌpî ratai po tîweꞌsen Gerasa pata pona.
42,8,27,"Teerepansaꞌkon pe Jesus eseuꞌka tanne kanau yapai, warayoꞌ iipîꞌpî cidade poi iponaya epose. Oꞌmaꞌkon ewonsaꞌ wanîꞌpî mîîkîrî warayoꞌ yaꞌ. Pena pata pai aakoꞌmansaꞌ wanîꞌpî ipon ton pra. Wîttî ta awanî pra, aakoꞌmansaꞌ wanîꞌpî. Tîîse aakoꞌmantoꞌ eꞌpîtîꞌpî uuruwai koreꞌta eꞌtîꞌkaꞌsan koreꞌta. Jesus eraꞌma tîuya pe mîîkîrî warayoꞌ entaimeꞌpî. Moropai aweꞌsekunkaꞌpî Jesus rawîrî. Moropai taꞌpîiya meruntî ke: —Jesus Paapa kaꞌ po tîîkoꞌmansen munmu amîrî. Îꞌ kuꞌse aaiꞌsaꞌ uurî yarakkîrî? Esatîuya sîrîrî apîꞌ, uurî kîꞌtarumaꞌtîi. Mîrîrî taꞌpîiya maasa pra Jesusya oꞌmaꞌ yenpaꞌkasaꞌ yeꞌnen yapai. Tuꞌke iteꞌka yapiꞌpîtîꞌpî oꞌmaꞌya. Mîrîrî yeꞌnen yewaꞌtîpîtîꞌpî toꞌya iꞌpu pîꞌ moropai itenya pîꞌ saꞌman ferro ke. Tîîse mîrîrî yaꞌtîpîtîꞌpîiya toꞌ yentai awanî yeꞌnen. Moropai oꞌmaꞌya yaapîtîꞌpî keren pona."
42,8,30,Jesusya mîîkîrî ekaranmapoꞌpî: —Anîꞌ ayeseꞌ? —taꞌpîiya.Yuukuꞌpîiya: —Uyeseꞌ tuꞌkan —taꞌpîiya. Maasa pra tuꞌke oꞌmaꞌkon ewomîꞌpî wanîꞌpî mîîkîrî warayoꞌ yaꞌ.
42,8,31,Moropai oꞌmaꞌkonya taꞌpî Jesus pîꞌ mararî pra tekaꞌnunkai apoꞌ yaꞌ tenumîiyaꞌnîkon namai. Tuꞌkankon porcoyamîꞌ wanîꞌpî tekkarikon yenaꞌnenan ikîrî po aminke pra. Mîrîrî yeꞌnen oꞌmaꞌkonya esatîꞌpî Jesus pîꞌ porcoyamîꞌ yaꞌ teewomîkonpa kaiꞌma. Moropai inna taꞌpî Jesusya.
42,8,33,Mîrîrî yeꞌnen oꞌmaꞌkon epaꞌkaꞌpî mîîkîrî warayoꞌ yapai. Moropai toꞌ ewomîꞌpî porcoyamîꞌ yaꞌ. Mîrîrî pe rî porcoyamîꞌ ekaꞌtumîꞌpî irama yai. Toꞌ eꞌsorokaꞌpî tuna ka. Moropai toꞌ naarîꞌpî.
42,8,34,"Warayoꞌkon porcoyamîꞌ pîꞌ teesenyakaꞌmasanonya mîrîrî eꞌkupî eraꞌmasaꞌ yai toꞌ eꞌtîrîkaꞌpî moropai mîrîrî yekare ekaremekîꞌpî toꞌya cidade po, moropai iwoi tîîkoꞌmansenon pîꞌ."
42,8,35,"Mîrîrî yeꞌnen tuꞌkankon pemonkonyamîꞌ wîtîꞌpî mîrîrî eraꞌmai. Miarî ya teerepamîkon pe Jesus pia, warayoꞌ eraꞌmaꞌpî toꞌya. Yapai oꞌmaꞌkon epaꞌkaꞌpî. Toꞌ esiꞌnîpîꞌpî ipîꞌ. Maasa pra Jesus pia eereutasaꞌ wanîꞌpî. Tîpon ke awanîꞌpî moropai morî pe, ayawîꞌ pe pra. Tamîꞌnawîronkon mîîkîrî eraꞌmaꞌtîponkonya mîrîrî ekaremekîꞌpî tiaronkon pemonkonyamîꞌ pîꞌ îꞌ kaiꞌma warayoꞌ esepiꞌtîsaꞌ."
42,8,37,"Mîrîrî wenai Gerasa pata ponkon enaꞌpî kureꞌne eranneꞌ pe. Mîrîrî yeꞌnen Jesus epaꞌkatoꞌpe esatîꞌpî toꞌya tîpatakon yapai. Moropai Jesus asaraꞌtîꞌpî kanau yaꞌ moropai attîꞌpî. Mîîkîrî warayoꞌ oꞌmaꞌkon yenpîꞌ esepiꞌtîsaꞌya Jesus yekaꞌnunkaꞌpî ipîkîrî tuutîpa kaiꞌma. —Uutî apîkîrî, Uyepotorî —taꞌpîiya. Tîîse Jesusya yarimaꞌpî. Taꞌpîiya: —Ennaꞌpokî ayewîꞌ ta. Moropai îꞌ kuꞌsaꞌ Paapaya mekaremekîi. Mîrîrî yeꞌnen mîîkîrî warayoꞌ ennaꞌpoꞌpî tamîꞌnawîrî cidade poro îꞌ kuꞌsaꞌ Jesusya tîmîrî tonpe ekaremekîꞌpîiya pemonkonyamîꞌ pîꞌ."
42,8,40, Inîꞌrî ikuꞌpî ratai pona Jesus ennaꞌposaꞌ pe arinîkon pemonkonyamîꞌya Jesus yapisîꞌpî kureꞌne taatausinpai. Maasa pra tamîꞌnawîronkon wanîꞌpî inîmîkî pîꞌ miarî siꞌma.
42,8,41,"Mîrîrî yai warayoꞌ erepamîꞌpî iteseꞌ Jairo. Mîîkîrî wanîꞌpî Judeuyamîꞌ epereꞌtoꞌ yewîꞌ esaꞌ pe tîweꞌsen pe miarî. Mîîkîrî eꞌsekunkaꞌpî Jesus pia moropai Jesus wîtîtoꞌpe esatîꞌpîiya tewîꞌ ta. Maasa pra tiwinan yeꞌ itensi asakîꞌnan puꞌ pona tîîmoꞌtai 12 kaisaron ikono po saꞌmanta koꞌmannîpî yeꞌnen yepiꞌtîi attîtoꞌpe.Jesus wîtî koꞌmannîpî tanne eꞌma taawîrî arinîkon iipîꞌpî iwenairî. Inkamoroya yatunnukuꞌpî arinîke tîwanîkon yeꞌnen, Jesus eraꞌtî eserîke pra."
42,8,43,Mîrîrî yai wîriꞌ iipîꞌpî Jesus pia mîn kannen. Asakîꞌne puꞌ pona tîîmoꞌtai konoꞌ kaisarî mîn kamo pîꞌ aakoꞌmansaꞌ wanîꞌpî. Tamîꞌnawîrî temanne tîꞌkasaiꞌya wanîꞌpî yepiꞌtî tonkon yeꞌma pîꞌ tîîse eesepiꞌtî pra awanîꞌpî. Mîîkîrî iipîꞌpî Jesus poi winî pîꞌ. Moropai mîîkîrîya ipon yeꞌpi pîꞌ yapîꞌpî. Moropai mîrîrî pe rî mîn teetiꞌkansen asaꞌtîꞌpî.
42,8,45,"Jesusya toꞌ ekaranmapoꞌpî: —Anîꞌya uyapî mîrîrî? —taꞌpîiya.Tîîse, —Anîꞌya ayapî pra man —taꞌpî toꞌya. Mîrîrî pîꞌ Pedroya taꞌpî: —Uyenupanen, arinîkon pemonkonyamîꞌ man awoi. Tamîꞌnawîronkonya ayatunnuku pîꞌ man —taꞌpîiya."
42,8,46,Tîîse Jesusya taꞌpî: —Tîîse tiwinanya uyapî epuꞌtî pîꞌ wai. Maasa pra meruntî epaꞌka epuꞌtî pîꞌ wai —taꞌpîiya.
42,8,47,Mîrîrî eta tîuya pe teesenomî eserîke pra awanî epuꞌtîꞌpî mîîkîrî wîriꞌya. Mîrîrî yeꞌnen tîweꞌkîkîꞌma yeꞌka pe aaipîꞌpî. Moropai aweꞌsekunkaꞌpî Jesus pia. Tamîꞌnawîronkonya eraꞌma tanne moropai eesekaremekîꞌpî. Îꞌ ton pe yapîsaꞌ tîuya ekaremekîꞌpîiya. Moropai kaꞌneꞌ pe teesepiꞌtî epuꞌtîꞌpîiya.
42,8,48,"Mîîkîrî pîꞌ Jesusya taꞌpî: —Maꞌnon, innape ukupîya yeꞌnen eesepiꞌtîsaꞌ sîrîrî. Tarîpai tîîwanmîra atîkî —taꞌpîiya."
42,8,49,Miarî maasa Jesus eseurîma tanne Jairo poitîrî erepamîꞌpî Jairo yewîꞌ tapai. Moropai mîîkîrîya taꞌpî Jairo pîꞌ: —Ayensi saꞌmantan pîꞌ man. Mîrîrî yeꞌnen uyenupanenkon wîtî yuꞌse awanî pepîn.
42,8,50,Mîrîrî etaꞌpî Jesusya. Moropai taꞌpîiya Jairo pîꞌ: —Teesiꞌnîꞌse pra eꞌkî. Innape neken ukuꞌkî. Moropai ayensi ennapamî —taꞌpîiya.
42,8,51,"Jairo yewîꞌ ta teerepansaꞌ pe, tarakkîrî Pedro, moropai ewomî tîrîꞌpîiya, moropai Jairo moropai wîriꞌ yan, inkamoro neken. Tiaronkon ewomî tîrîiya pra awanîꞌpî. Mîrîrî tanne tamîꞌnawîronkon wanîꞌpî moro tîkaraukon pîꞌ tîwentaimepîtîkon pîꞌ, mîîkîrî wîriꞌ saꞌmantasaꞌ pîꞌ. Inkamoro pîꞌ taꞌpî Jesusya: —Tîkauware pra eꞌtî. Wîriꞌ saꞌmantasaꞌ pra man. Iweꞌnasaꞌ man —taꞌpîiya. Mîrîrî taiya eta tîuyaꞌnîkon yeꞌnen tamîꞌnawîronkon siiraꞌpî ipîꞌ. Maasa pra aasaꞌmantasaꞌ epuꞌtî tîuyaꞌnîkon yeꞌnen. Taꞌpî toꞌya: —Îꞌ tonpe aasaꞌmantasaꞌ eraꞌma yeꞌka pe mîrîrî taiya —taꞌpî toꞌya."
42,8,54,"Tîîse Jesus wîtîꞌpî iipia. Moropai yapisîꞌpîiya itenya pîꞌ. Moropai taꞌpîiya meruntî ke: —Maꞌnon, eꞌmîꞌsaꞌkakî, kaiꞌma."
42,8,55,Kaꞌneꞌ pe mîîkîrî ennapamîꞌpî. Enen eenaꞌpî. Moropai aweꞌmîꞌsaꞌkaꞌpî. Moropai tekkari ton tîîtoꞌpe toꞌya taꞌpî Jesusya.
42,8,56,Mîîkîrî yuntonon esenumenkasaꞌ wanîꞌpî kureꞌne. Tîîse Jesusya taꞌpî ekaremekî toꞌya namai tiaron pîꞌ mîrîrî tînkupîꞌpî pîꞌ.
42,9,1, Mîrîrî tîpo Jesusya tînenupaꞌsan yannoꞌpî tîîpia. Asakîꞌne puꞌ pona tîîmoꞌtaiꞌnîkon yannoꞌpîiya. Moropai inkamoro pia tîmeruntîri tîrîꞌpîiya tîmaimu pe tamîꞌnawîrî oꞌmaꞌkon pemonkonyamîꞌ yaꞌ tîweꞌsanon yenpaꞌkatoꞌpe toꞌya ikupîꞌpîiya. Moropai priꞌyawonkon pepîn yepiꞌtîtoꞌpe toꞌya. Moropai toꞌ yaipontîꞌpîiya. Tamîꞌnawîronkon esaꞌ pe Paapa iipî kupî ekaremeꞌtoꞌpe toꞌya pemonkonyamîꞌ pîꞌ. Moropai priꞌyawonkon pepîn yepiꞌtîtoꞌpe toꞌya nîrî.
42,9,3,"Inkamoro pîꞌ taꞌpî Jesusya: —Attîkon pe îꞌ rî kîsatî. Ameꞌsipukon ton kîsatî. Ayaꞌreꞌkon ton kîsatî, asakunikon ton kîsatî. Moropai atînirurîkon ton kîsatî. Moropai tuꞌke aponkon ton kîsatî tîîse tiwin aponkon maatîi."
42,9,4,"Moropai miarî pemonkonyamîꞌ koreꞌta eerepansaꞌkon ya, morî pe ayapisîkon wîttî esaꞌya ya, moro makoꞌmantîi mîrîrî wîttî ta, miarî pai awennaꞌpokon pîkîrî."
42,9,5,"Tîîse morî pe ayapisîkon pemonkonyamîꞌya pra awanî ya, miarî tîpatakon yaꞌ, kaꞌneꞌ pe mepaꞌkatîi miarî pai. Moropai eepaꞌkakon pe aꞌpukon pîꞌ atapisîꞌpî non mîsorokatîi. Mîrîrî kupîyaꞌnîkon ya Paapa maimu yuꞌse pra toꞌ wanî yeꞌnen Paapaya toꞌ tarumaꞌtî pe man ekaremekîyaꞌnîkon mîrîrî —taꞌpîiya."
42,9,6,Mîrîrî tîpo inenupaꞌsan eseꞌmaꞌtîꞌpî. Moropai tamîꞌnawîrî cidadekon poro toꞌ wîtîꞌpî Paapa maimu ekaremekî pinunpaꞌpî toꞌya. Moropai priꞌyawonkon pepîn yepiꞌtî pinunpaꞌpî toꞌya tamîꞌnawîrî patakon poro.
42,9,7," Mîrîrî yai Galiléia pata esaꞌ pe Herodes wanîꞌpî. Mîîkîrîya tamîꞌnawîrî îꞌ kuꞌsaꞌ Jesusya etaꞌpî miarî. Mîrîrî yeꞌnen îꞌ kaiꞌma teesenumenka epuꞌtîiya pra awanîꞌpî. Maasa pra tiaronkonya taapîtîꞌpî ipîꞌ: —Batista nurîꞌtî eꞌmîꞌsaꞌkasaꞌ —taapîtîꞌpî toꞌya. Moropai tiaronkonya taapîtîꞌpî: —Elias nurîꞌtî esenposaꞌ mîrîrî —taapîtîꞌpî toꞌya. —Manniꞌ mîîkîrî penaron Paapa maimu ekaremeꞌnen profeta nurîꞌtî eꞌmîꞌsaꞌkasaꞌ mîrîrî —taꞌpî toꞌya. Series,  Mîrîrî pîꞌ taꞌpî mîîkîrî pata esaꞌ Herodesya: —Tîîse uurî mîîkîrî pîmîrîkkîtî meꞌpoꞌtîpon —taꞌpîiya. —Tîîse anîꞌ pe mîîkîrî warayoꞌ wanî sîrîrî. Ipîꞌ toꞌ eseurîma eta pîꞌ wai —taꞌpîiya. Moropai Jesus aneraꞌmapai pata esaꞌ Herodes wanîꞌpî kureꞌne."
42,9,10,  Mîrîrî tîpo Jesus nenupaꞌsan ennaꞌpoꞌpî iipia. Moropai tamîꞌnawîrî îꞌ kuꞌsaꞌ tîuyaꞌnîkon ekaremekîꞌpî toꞌya ipîꞌ. Mîrîrî tîpo tînenupaꞌsan pokonpe Jesus wîtîꞌpî Betsaida iteseꞌ pata pemonkonyamîꞌ koꞌmantoꞌ pona. Arinîkon pemonkonyamîꞌ piapai toꞌ wîtîꞌpî tîmîrîꞌnîkon pe.
42,9,11,Tîîse arinîkon pemonkonyamîꞌya oꞌnon pata Jesus wîtîꞌpî epuꞌtîꞌpî. Moropai toꞌ wîtîꞌpî iteꞌmaꞌpî pîꞌ. Moropai miarî Jesusya toꞌ yapisîꞌpî morî pe puꞌkuru. Mîîkîrîya toꞌ yeurîmaꞌpî. Îꞌ kaiꞌma tamîꞌnawîronkon esaꞌ pe Paapa iipî kupî pîꞌ toꞌ yeurîmaꞌpîiya. Moropai pemonkonyamîꞌ priꞌyawonkon pepîn yepiꞌtîꞌpîiya.
42,9,12,"Mîrîrî tanne pata koꞌmamîꞌpî. Koꞌmamîiya eenaꞌpî. Mîrîrî yeꞌnen asakîꞌne puꞌ pona tîîmoꞌtaiꞌnîkon inenupaꞌsan wîtîꞌpî iipia. Moropai taꞌpî toꞌya ipîꞌ: —Insamoro arinîkon pemonkonyamîꞌ yarimakî toꞌ wîtîtoꞌpe wîttîkon ta pemonkonyamîꞌ koreꞌta, aminke puꞌkuru pra man tarîpai —taꞌpî toꞌya. —Miarî tîwanîkon ya, taꞌreꞌkon ton eporî toꞌya eꞌpainon. Moropai tîpataꞌseꞌkon ton eporî toꞌya nîrî. Maasa pra sîrîrî pata yaꞌ keren po eꞌnî man. Tarî îꞌ ton pra man —taꞌpî inenupaꞌsanya Jesus pîꞌ."
42,9,13,Jesusya inkamoro maimu yuukuꞌpî: —Amîrîꞌnîkonya toꞌ yekkari ton tîrî eꞌpai man —taꞌpîiya toꞌ pîꞌ.Tîîse yuukuꞌpî toꞌya: —Tîîse miaꞌtaikin neken anna pia pão man. Moropai asakîꞌne neken moroꞌyamîꞌ man. Tamîꞌnawîronkon pia itîrîiya pepîn —taꞌpî toꞌya. —Inîꞌ panpîꞌ toꞌ yekkari ton yennai anna wîtî yuꞌse awanî mîrîrî? —taꞌpî toꞌya Jesus pîꞌ.
42,9,15,Jesus maimu yawîrî ikupîꞌpî inenupaꞌsanya. Moropai tamîꞌnawîronkon yaipontîꞌpî toꞌya toꞌ ereutatoꞌpe.
42,9,16,"Mîrîrî tîpo Jesusya miaꞌtaikinan pão trigo puusaꞌ yapisîꞌpî, moropai asakîꞌnankon moroꞌyamîꞌ. Moropai kaꞌ ekaya tenu yanumîꞌpîiya. Moropai mîîkîrî epîremaꞌpî. Mîrîrî yekkari wanî pona Paapa esatîꞌpîiya. —Morî pe man —taꞌpîiya. Moropai mîrîrî tîpo pão pirikkapîtîꞌpîiya tînenupaꞌsan pia, mîrîrî tîîtoꞌpe toꞌya inkamoro pemonkonyamîꞌ kaisarî."
42,9,17,"Mîrîrî pîꞌ tamîꞌnawîronkon asaꞌreꞌtîꞌpî, kureꞌne ituꞌse tîwanîkon pîkîrî. Tîîse toꞌ yaꞌreꞌ yonparîꞌpî eꞌkupîꞌpî. Mîrîrî yannukuꞌpî Jesus nenupaꞌsanya asakîꞌne puꞌ pona tîîmoꞌtai 12 waikaraꞌpî kaisarî."
42,9,18," Tiaron pensa Jesus epîrema tanne tiwinsarî, inenupaꞌsan erepamîꞌpî iipia. Mîîkîrîya toꞌ ekaranmapopîtîꞌpî: —Anîꞌ pe rî see ukupî pîꞌ pemonkonyamîꞌ nai? —taꞌpîiya toꞌ pîꞌ."
42,9,19,"Mîîkîrî maimu yuukuꞌpî toꞌya: —Tiaronkonya taa “Batista nurîꞌtî eꞌmîꞌsaꞌkasaꞌ mîîkîrî” taa toꞌya. Tiaronkonya taa: “Penaron itekare ekaremeꞌpîtîtîpon Elias eꞌmîꞌsaꞌkasaꞌ mîîkîrî”, taa toꞌya. Moropai tiaronkonya taa, “Penaron Paapa maimu ekaremekîtîpon profeta yekatonoꞌpî eꞌmîꞌsaꞌkasaꞌ mîîkîrî”, taa toꞌya apîꞌ —taꞌpî toꞌya."
42,9,20,"Moropai Jesusya taꞌpî toꞌ pîꞌ: —Amîrîꞌnîkon kanan? Anîꞌ taa pîꞌ naatî upîꞌ?Mîîkîrî maimu yuukuꞌpî Pedroya: —Amîrî Paapa nîmenkaꞌpî pîikaꞌtîton, Cristo amîrî —taꞌpî Pedroya Jesus pîꞌ."
42,9,21,"—Inna, seruꞌ pepîn, tîîse maasa Paapa narimaꞌpî pe uurî wanî kîsekaremeꞌtî anîꞌ pîꞌ —taꞌpîiya."
42,9,22," Moropai Jesus eseurîma koꞌmannîpîꞌpî. Taꞌpîiya: —Kaꞌ poi iipîꞌpî uurî eꞌtarumaꞌtî eꞌpai awanî kureꞌne. Teepîremasanon esanonya uyewanmarî eꞌpai awanî moropai Moisés yeserurîꞌpî pîꞌ yenupatonkonya uyewanmarî eꞌpai awanî kupî sîrîrî. Inkamoro ena eꞌpai awanî uyuꞌse pra, uusaꞌmanta eꞌpai awanî mîrîrî wenai. Tîîse eꞌmîꞌsaꞌka eꞌpai awanî iteseurîno weiyu yai —taꞌpîiya."
42,9,23,"Moropai Jesusya taꞌpî tamîꞌnawîronkon pîꞌ: —Uwanîyakon pe eꞌpai anîꞌ wanî ya, wei kaisarî ituꞌse tîweꞌtoꞌ rumakaiya eꞌpai awanî, tîîwarîrî teesenumenkai. Moropai uwanîyakon pe tîwanî wenai eꞌtarumaꞌtîntoꞌ namapai pra eꞌpai awanî, isaꞌmantatoꞌ namapai pra eꞌpai awanî tîîse uwenairî aaipî eꞌpai awanî."
42,9,24,"Tîîse anîꞌya tîîkoꞌmantoꞌ pînînma ya kureꞌne, tîweꞌtarumaꞌtî namaiya. Mîrîrî yeꞌnen Paapa pia ipatîkarî tîîkoꞌmantoꞌ ton eporîiya pepîn. Tîîse aminke aakoꞌmamî Paapa pîꞌ. Tîîse uwanîyakon pe tîwanî wenai tîîkoꞌmantoꞌ pînînma pra awanî ya, tîweꞌtarumaꞌtîtoꞌ yapîtanîpîiya ya, ipatîkarî enen tîîkoꞌmantoꞌ ton eporîiya Paapa pia —taꞌpîiya."
42,9,25,"—Aꞌkî, tamîꞌnawîron sîrîrî non pon yemanne esaꞌ pe anîꞌ ena ya, tîîse ipatîkarî enen tîîkoꞌmantoꞌ ton eporîiya pra awanî ya, eporîiya kupî pepîn rî mîrîrî. Tîîsaꞌmanta yai tekaton yepeꞌ ton eporîiya pepîn. Aweꞌpîiꞌkaꞌtî pepîn."
42,9,26,"Jesusya taꞌpî: —Anîꞌ eppepî ya upîꞌ, moropai umaimu esenupantoꞌ pîꞌ, uurî kaꞌ poi iipîꞌpî eppepî ipîꞌ. Îꞌ pensa inîꞌrî uuipî weiyu yai uyaꞌkaru ke ipîkku pe, Paapa yaꞌkaru ke yarakkîrî uuipî yai, moropai morîkon inserîyamîꞌ pokonpe uuipî yai eppepî ipîꞌ —taꞌpîiya."
42,9,27,—Inna pîꞌ rî tauya apîꞌnîkon. Tamîꞌnawîronkon esaꞌ pe Paapa iipî pe man. Îꞌ kupîiya eraꞌma amîrîꞌnîkon yonpayamîꞌya tîîsaꞌmantakon rawîrî —taꞌpî Jesusya.
42,9,28," Tiwin semana teeseurîmasaꞌ tîpo, Jesus wîtîꞌpî kawînan wîꞌ pona. Tînenupaꞌsan Pedro moropai moropai pokonpe attîꞌpî epîremai."
42,9,29,"Miarî eepîrema tanne Jesus yenpata etinyakaꞌmaꞌpî. Moropai ipon etinyakaꞌmaꞌpî aimutun pe puꞌkuru. Moropai inkeꞌ pe eenaꞌpî. 30,31 Mîrîrî pe rî asakîꞌnankon warayoꞌkon esenpoꞌpî iipia. Inkeꞌ pe inkamoro wanîꞌpî, kaꞌ ponkon warantî. Inkamoro yarakkîrî eeseurîmaꞌpî. Inkamoro wanîꞌpî Moisés nurîꞌtî pe moropai Elias pe. Inkamoro penaronkon eseurîma Jesus yarakkîrî. Îꞌ kaiꞌma aasaꞌmanta kupî pîꞌ Jerusalém po pena Paapaya taꞌpî yawîrî aweꞌkupî kupî ekaremekîꞌpî toꞌya. Series,  Mîrîrî tanne inkamoro Pedro moropai tiaronkon Jesus nenupaꞌsan wanîꞌpî iweꞌnunpai. Mîrîrî yeꞌnen toꞌ weꞌnaꞌpî. Moropai mîrîrî tîpo toꞌ pakaꞌpî. Mîrîrî yai Jesus eraꞌmaꞌpî toꞌya. Aꞌka pe puꞌkuru awanîꞌpî. Moropai inkamoro asakîꞌnankon warayoꞌkon iipia tîweꞌsanon nîrî eraꞌmaꞌpî toꞌya."
42,9,33,"Mîrîrî tîpo inkamoro wîtîꞌpî tanne Jesus piapai, Pedroya taꞌpî Jesus pîꞌ: —Uyenupanen, morî pe puꞌkuru eꞌnî sîrîrî tarî. Mîrîrî yeꞌnen eseurîwîꞌne tappîi ton koneka annaya sîrîrî. Amîrî ton tiwin, moropai Moisés ton tiwin, moropai Elias ton nîrî tiwin —taꞌpîiya. Tîîse îꞌ taa tîuya pe awanî epuꞌtîiya pra Pedro wanîꞌpî."
42,9,34,Eeseurîma tanne katupuruya toꞌ napontîꞌpî. Inkamoro Jesus nenupaꞌsan enaꞌpî eranneꞌ pe katupuru iipî yeꞌnen tîponaꞌnîkon.
42,9,35,Inkamoroya Paapa eseurîma etaꞌpî katupuru koreꞌta siꞌma. Taꞌpî Paapaya: —Mîserî unmu wanî unmenkaꞌpî pe puꞌkuru. Mîrîrî yeꞌnen eeseurîmatoꞌ imaimu etatî —taꞌpîiya.
42,9,36,Paapa eseurîma ataretîꞌka pe Jesus eraꞌmaꞌpî toꞌya tiwinsarî. Mîrîrî tîneraꞌmaꞌpîkon ekaremekî toꞌya pra awanîꞌpî anîꞌ pîꞌ. Tiaron wei yai wîꞌ poi tîwautîkon pe arinîkon pemonkonyamîꞌ epereꞌsaꞌ eraꞌmaꞌpî toꞌya. Jesus yarakkîrî esepopai tîwanîkon yeꞌnen iipîꞌsan.
42,9,38,"Miarî tiwin warayoꞌ wanîꞌpî toꞌ koreꞌta. Mîîkîrî entaimepîtî piaꞌtîꞌpî. Taꞌpîiya: —Uyenupanen, apîꞌ tauya sîrîrî tiwinan yeꞌ saꞌne unmu yepiꞌtîya yuꞌse wanî yeꞌnen —taꞌpîiya Jesus pîꞌ."
42,9,39,"—Oꞌmaꞌ ewonsaꞌ man yaꞌ. Moropai eporîiya ya kaꞌneꞌ pe more entaime. Moropai yai attî, eesenumî non pona inta arakkunta. Moropai oꞌmaꞌya yenunpîtî yakiꞌtapapîtîiya. Kaꞌneꞌ pe irumakaiya pepîn —taꞌpî itunya."
42,9,40,—Anenupaꞌsan pîꞌ taꞌpîuya oꞌmaꞌ yenpaꞌkatoꞌpe toꞌya kaiꞌma tîîse yenpaꞌka toꞌya eserîke pra awanîꞌpî. Mîrîrî warantî rî aakoꞌmamî sîrîrî —taꞌpîiya.
42,9,41,"Jesusya mîîkîrî maimu yuukuꞌpî: —Sîrîrî pankon pemonkonyamîꞌ, makui nenkuꞌtîꞌsan, innape ukuꞌnenan pepîn. Oꞌnon pîkîrî uukoꞌmamî eꞌpainon akoreꞌtaꞌnîkon? Oꞌnon pîkîrî amîrîꞌnîkon yapîtanîpîuya eꞌpainon? Moriya eneꞌkî —taꞌpî Jesusya mîîkîrî more yun pîꞌ."
42,9,42,"Mîîkîrî more enepî itunya tanne, Jesus pia mîîkîrî oꞌmaꞌya yenumîꞌpî non pona. Moropai aweꞌperenperenmaꞌpî non pona. Inta arakkuntaꞌpî. Mîîkîrî pîꞌ Jesus eseurîmaꞌpî eepaꞌkatoꞌpe kaiꞌma. Eepaꞌkaꞌpî moropai more esepiꞌtîsaꞌ wanîꞌpî. Mîîkîrî more rumakaꞌpî Jesusya itun pia priꞌya."
42,9,43,Mîrîrî kupî Jesusya eraꞌmatîponkon tamîꞌnawîronkon pemonkonyamîꞌ wanîꞌpî kureꞌne teesenumenkai. Paapa meruntîri ke ikupî Jesusya eraꞌma tîuyaꞌnîkon yeꞌnen.Tamîꞌnawîronkon esenumenkasaꞌ eraꞌma tîuya yeꞌnen Jesusya tînenupaꞌsan pîꞌ taꞌpî:
42,9,44," —Aawanmîraꞌnîkon kînanen îꞌ tauya manniꞌ pîꞌ. Kaꞌ poi iipîꞌpî uurî rumaka toꞌya kupî sîrîrî, tesanonkon yenyaꞌ uwîtoꞌpe toꞌya —taꞌpîiya."
42,9,45,Tîîse îꞌ taa Jesusya epuꞌtî toꞌya pra awanîꞌpî. Maasa pra eenonsaꞌ pe awanîꞌpî epuꞌtî toꞌya namai. Mîrîrî yeꞌnen eranneꞌ pe toꞌ wanîꞌpî anekaranmapopai pra toꞌ wanîꞌpî îꞌ taa toꞌpe awanî.
42,9,46, Jesus nenupaꞌsan eꞌkuꞌpîtîꞌpî tonpakon yentai tîwanîkon kaiꞌma. Mîrîrî yeꞌnen toꞌ eseurîmaꞌpî tîîwarîrîꞌnîkon mîrîrî pîꞌ: —Uurî wanî ipîkku pe panpîꞌ —taꞌpî tiaronkonya.
42,9,47,Tîîse Jesusya mîrîrî toꞌ eseurîmatoꞌ epuꞌtîꞌpî îꞌ kaiꞌma toꞌ esenumenkatoꞌ. Mîrîrî yeꞌnen Jesusya siꞌmîrikkî more yapisîꞌpî itenya pîꞌ moropai yarîꞌpîiya tîîpia toꞌ koreꞌta.
42,9,48,"Moropai taꞌpîiya: —Anîꞌya mîserî more yapisî ya, tîwakîri pe puꞌkuru uyapurî tîuya yeꞌnen, uurî nîrî yapisîiya morî pe. Moropai uurî yapisîiya ya, manniꞌ warantî nîrî uyarimatîpon Paapa yapisîiya —taꞌpî Jesusya. —Maasa pra mîîkîrî amaꞌreꞌnîkon tîweꞌsen mîîkîrî wanî kupî sîrîrî kureꞌne, moropai ipîkku —taꞌpîiya."
42,9,49,"Moropai Joãoya taꞌpî Jesus pîꞌ: —Uyenupanen, warayoꞌ eraꞌmaꞌpî annaya oꞌmaꞌkon yenpaꞌkanen amaimu pe. Tîîse mîîkîrî pîꞌ taꞌpî annaya inîꞌrî mîrîrî warantî kîkai mîîkîrî yeꞌka pîꞌ. Maasa pra anna yonpa pe awanî pepîn, tiaron mîîkîrî —taꞌpîiya."
42,9,50,"Imaimu yuukuꞌpî Jesusya: —Kaane, mîrîrî kîkakî tîkai pra eꞌkî. Maasa pra awinîkîi îꞌ rî kupîiya pepîn mîrîrî, tîîse morî kupîiya mîrîrî amîrîꞌnîkon ton pe —taꞌpî Jesusya."
42,9,51,Samaria Ponkonya Jesus Yapisî PepînKaꞌ pona Jesus yaatoꞌ Paapaya weiyu eseporî koꞌmannîpî tanne Jesus esenumenkaꞌpî Jerusalém pona tuutî pîꞌ.
42,9,52,Mîrîrî yeꞌnen eꞌmaiꞌ pe tînenupaꞌsan yonpa yarimaꞌpîiya toꞌ wîtîtoꞌpe kaiꞌma Samaritanoyamîꞌ pataꞌseꞌ yaꞌ. Moropai toꞌ erepamîꞌpî miarî ya Jesus pataꞌseꞌ ton ekaranmapoi.
42,9,53,Tîîse itîrî Samaria ponkonya pra awanîꞌpî. Maasa pra Jerusalém pona Jesus wîtî epuꞌtîꞌpî toꞌya mîîtoꞌpe.
42,9,54,"Jesus pataꞌseꞌ ton tîrî toꞌya pra awanî yeꞌnen, Tiagoya moropai Joãoya Jesus pîꞌ taꞌpî: —Anna yepotorî, anna epîrema yuꞌse nan Paapaya apoꞌ yarimatoꞌpe insamoro Samaria ponkon poꞌtîi? —taꞌpî toꞌya Jesus pîꞌ."
42,9,55,Mîrîrî taa toꞌya yeꞌnen Jesus eraꞌtîꞌpî toꞌ winîkîi moropai toꞌ maimu iwaꞌtîꞌpîiya. —Maasa pra pemonkonyamîꞌ tîꞌkai uuiꞌsaꞌ pra wai —taꞌpî Jesusya toꞌ pîꞌ.
42,9,56,Mîrîrî tîpo toꞌ wîtîꞌpî tiaronkon pemonkonyamîꞌ koreꞌta.
42,9,57,"Mîrîrî tîpo tînenupaꞌsan pokonpe Jesus wîtî tanne eꞌma taawîrî, tiwinan warayoꞌya taꞌpî Jesus pîꞌ: —Awenairî uutî oꞌnon poro attî manniꞌ yairî uutî —taꞌpîiya."
42,9,58,"Jesusya mîîkîrî maimu yuukuꞌpî: —Aꞌkî, uwenairî iiꞌpai awanî ya aaipî tîîse saꞌme awanî. Maasa pra maikanyamîꞌ yeutta mororon, mîrîrî yaꞌ toꞌ erîꞌkapî. Moropai toronyamîꞌya tîꞌmoikon yenpotoꞌ yaponseꞌ nîrî mororon. Tîîse uurî kaꞌ poi iipîꞌpî uyewîꞌ ton pra man —taꞌpî Jesusya."
42,9,59,"Moropai Jesusya taꞌpî tiaron warayoꞌ pîꞌ: —Aase uwenairî —taꞌpîiya.Tîîse mîîkîrîya taꞌpî: —Uyepotorî, maasa eꞌmaiꞌ pe uyun saꞌmanta tanne. Yuꞌnaꞌtîuya tîpo uutî —taꞌpîiya."
42,9,60,Mîîkîrî maimu yuukuꞌpî Jesusya: —Tîwî inkamoro innape umaimu kuꞌnenan pepînya mîîkîrî isaꞌmantaꞌpî yuꞌnaꞌtî —taꞌpîiya. —Tîîse amîrî wîtî yuꞌse wai moropai îꞌ kaiꞌma tamîꞌnawîronkon esaꞌ pe Paapa wanî ekaremekîya yuꞌse wai —taꞌpîiya ipîꞌ.
42,9,61,"Moropai tiaron warayoꞌya taꞌpî Jesus pîꞌ: —Awenairî uutî, Uyepotorî. Tîîse maasa eꞌmaiꞌ pe uyonpayamîꞌ pîꞌ esekaremeꞌse uutî sîrîrî —taꞌpîiya."
42,9,62,"Mîîkîrî maimu yuukuꞌpî Jesusya. Taꞌpîiya: —Anîꞌ esenyakaꞌma ya sanpa ke, mîîkîrî esenyakaꞌma eꞌpai awanî tîrumakai pra yaretîꞌka tîuya pîkîrî. Mîrîrî warantî mîîkîrî esenyakaꞌma ya, Paapa maimu ekaremekî pîꞌ eesenyakaꞌma koꞌmannîpî eꞌpai awanî, penaroꞌ teserurîꞌpî pîꞌ tîwenpenatai pra. Tîîse mîîkîrî ennaꞌpo ya, iteꞌmaꞌpî pîꞌ, îꞌ pe pra rî awanî Paapa itesaꞌ pia —taꞌpî Jesusya."
42,10,1,"72 Kaisaronkon Warayoꞌkon Yaipontî JesusyaMîrîrî tîpo Uyepotorîkonya tiaronkon 72 kaisarî warayoꞌkon menkaꞌpî tînaipontîtonkon. Moropai inkamoro yaipontîꞌpîiya asakîꞌneꞌne patakon kaisarî. Cidadekon poro toꞌ wîtîtoꞌpe tîrawîrî oꞌnon poro tuutîtoꞌ yairî. Moropai inkamoro yaipontîꞌpîiya. Toꞌ yaipontî pe taꞌpîiya: —Tuꞌke toꞌ man umaimu anetapainokon, tîîse umaimu ekaremeꞌnenan wanî tuꞌke pra mararî pra umî yawon emîsaꞌ warantî, tîîse ipîꞌ teesenyakaꞌmasanon man mararî, imoꞌka toꞌya eserîke pra. Mîrîrî yeꞌnen esaꞌtî mîîkîrî umî esaꞌ Paapa pîꞌ tiaronkon teesenyakaꞌmasanontonkon yarimatoꞌpeiya —taꞌpîiya. Inkamoro pîꞌ taꞌpîiya: —Atîtî see, uurîya ayarimakon sîrîrî. Ayarimauyaꞌnîkon sîrîrî nariꞌkon koreꞌta. Carneiro munkîyamîꞌ yekaꞌma warantî kaikusiyamîꞌ koreꞌta ayarimauyaꞌnîkon sîrîrî."
42,10,4,"Attîkon pe kanan îꞌ rî kîsatî. Ayetteꞌkon yenseꞌ asakunikon kîsatî. Moropai aꞌsaꞌsakon kîsatî. Moropai anîꞌrî eposaꞌyaꞌnîkon ya eꞌma ta, mîîkîrî yarakkîrî kureꞌne kîseurîmatî. Tîîse teesemiꞌtapai matîtîi. Miarî ya eerepansaꞌkon ya wîttî ta eewomîkon pe makatîi eꞌmaiꞌ pe: “Paapaya tîwanmîn tîrî yuꞌse wai sîrîrî wîttî ta”, makatîi —taꞌpîiya toꞌ pîꞌ."
42,10,6,"—Morî pe puꞌkuru mîrîrî wîttî tawon warayoꞌ wanî ya, tîwanmîn yapisîiya Paapa winîpai. Tîîse morî pe pra mîîkîrî warayoꞌ wanî ya, yapisîiya pepîn. Tîîse amîrîꞌnîkonya yapisî."
42,10,7,"Morî pe aakoꞌmamîkon ya mîrîrî wîttî ta. Tîîse moro makoꞌmantîi ayaꞌreꞌkon monpatîi moro, awukukon menîꞌtîi moro, îꞌ rî tîrî toꞌya ya aapiaꞌnîkon. Maasa pra teesenyakaꞌmasenya teesenyakaꞌmaꞌpî yepeꞌpî yapisî eꞌpai awanî. Mîrîrî yeꞌnen moro makoꞌmantîi tiwinan wîttî ta tiaron ta tîmoꞌtapîꞌse pra. Cidade pona eewomîkon ya, miarî morî pe ayapisîkon toꞌya ya, moro ayaꞌreꞌkon monpatîi toꞌ koreꞌta, îꞌ rî tîrî toꞌya. Moropai miarî cidade po priꞌyawonkon pepîn mepiꞌtîtîi. Moropai makatîi miarî ronkon pemonkonyamîꞌ pîꞌ: “Aapiaꞌnîkon Paapa nîtîrî erepannî pîꞌ man. Ayesaꞌkon pe Paapa koꞌmantoꞌpe eturumakatî itenyaꞌ,” makatîi toꞌ pîꞌ —taꞌpîiya."
42,10,10,"—Tîîse morî pe ayapisîkon toꞌya pra awanî ya, miarî cidade po, moriya mepaꞌkatîi eꞌma ta. Moropai makatîi: “Itekare anetapai pra awanîkon yeꞌnen, anna epaꞌka sîrîrî apatakon piapai. Aꞌkî, anna puu pîꞌ atapisîꞌpî non apatakon yawon paꞌtî annaya sîrîrî. Sîrîrî kupî annaya itekare yuꞌse pra awanîkon ekaremeꞌnen pe. Tîîse sîrîrî epuꞌtî, Paapaya atarumaꞌtîkon kupî sîrîrî. Maasa pra aminke pra tamîꞌnawîronkon esaꞌ pe Paapa iiꞌtoꞌ eseporî kupî sîrîrî. Tîpemonkonoyamîꞌ pîikaꞌtîiya kupî sîrîrî” makatîi toꞌ pîꞌ —taꞌpîiya."
42,10,12,"Moropai inîꞌrî taꞌpî Jesusya: —Ayenkuꞌtîuyaꞌnîkon pepîn. Tiwinanoꞌpî wei yai, tamîꞌnawîronkon yenumî Paapaya yai, mîrîrî cidade ponkon tarumaꞌtîiya kupî sîrîrî kureꞌne manniꞌkan penaronkon Sodoma ponkon tarumaꞌtîꞌpî tîuya yentai."
42,10,13,"Jesus eseurîma koꞌmannîpîꞌpî: —Aka saꞌne Corazim cidaderî ponkon pemonkonyamîꞌ. Aka saꞌne Betsaida cidaderî ponkon, innape ukupîyaꞌnîkon pra awanîkon sîrîrî tîpose. Teuren kureꞌne îꞌ ikupî eserîkan pepîn eꞌkupîꞌpî apatakon yaꞌ. Tîîse innape ukupîyaꞌnîkon pra aweꞌsaꞌkon. Sîrîrî mîrîrî yeꞌka eꞌkuꞌsaꞌ ya Tiro cidaderî po, moropai Sidom cidaderî po, miarî ronkon pemonkonyamîꞌya tîmakuyikon rumakaꞌpî eꞌpainon pena. Mararî pra tîmakuyikon pîꞌ toꞌ esewankonoꞌma eꞌpainon, saaku yaꞌ teepontîi moropai runuꞌpî ke teekîꞌpai —taꞌpî Jesusya. —Tamîꞌnawîronkon yenumî Paapaya weiyu yai eesewankonoꞌmakon kupî sîrîrî mararî pra. Tiro cidaderî ponkon pemonkonyamîꞌ esewankonoꞌmaꞌpî yentai. Moropai Sidom ponkon eꞌtarumaꞌtîꞌpî yentai amîrîꞌnîkon eꞌtarumaꞌtî kupî sîrîrî. Maasa pra innape imaimu kuꞌsaꞌyaꞌnîkon pra awanî yeꞌnen."
42,10,15,"Aka saꞌne Cafarnaum ponkon pemonkonyamîꞌ kaꞌ pona attîkon kaiꞌma eesenumenkakon, tîîse attîkon pe pra naatîi amakuyikon wenai. Mîrîrî wenai apoꞌ yaꞌ Paapaya ayenumîkon kupî sîrîrî —taꞌpîiya toꞌ pîꞌ."
42,10,16,"Moropai taꞌpî Jesusya tînenupaꞌsan 72 kaisaronkon pîꞌ: —Anîꞌkanya amaimukon eta ya, morî pe umaimu eta toꞌya mîrîrî. Tîîse anîꞌkanya ayewanmîrîkon ya, inkamoroya uyewanmîrî nîrî mîrîrî. Moropai uyewanmîrînenanya nîrî Paapa uyarimatîpon yewanmîrî mîrîrî —taꞌpî Jesusya."
42,10,17,"72 Kaisaronkon Warayoꞌkon Ennaꞌpo Jesus PiaMoropai inkamoro 72 kaisaronkon warayoꞌkon itîꞌsan ennaꞌpoꞌpî Jesus pia kureꞌne puꞌkuru taatausinpai. Moropai inkamoroya ekaremekîꞌpî Jesus pîꞌ. —Oꞌmaꞌkon wanîꞌpî anna maimu yawîrî. Maasa pra “Jesus maimu pe epaꞌkatî pemonkonyamîꞌ yapai”, taꞌpî annaya. Mîrîrî yeꞌnen toꞌ epaꞌkaꞌpî —taꞌpî toꞌya."
42,10,18,"Mîrîrî yuukuꞌpî Jesusya: —Inna, mîrîrî warantî awanî maasa pra kaꞌneꞌ pe waraꞌnapi eꞌsisiuka warantî, kaꞌ poi Makui enasaꞌ eraꞌmaꞌpîuya, ˻imeruntîri yentai Paapa wanî yeꞌnen˼ —taꞌpîiya."
42,10,19,"—Maasa pra Uurîya puꞌkuru meruntî tîrîꞌpî aapiaꞌnîkon, yeꞌkaton îkîi yakiꞌtapakonpa kaiꞌma, umaimu pe, moropai yekiꞌkaton mariꞌtî yakiꞌtapakonpa. Moropai tamîꞌnawîron imakuiꞌpî kuꞌnenan awinîkîiꞌnîkon yentai puꞌkuru awanîkonpa umaimu pe. Amoronkon epuꞌtîyaꞌnîkon namai meruntî tîrîꞌpîuya. Tîîse mîrîrî pîꞌ taatausinpai pra eꞌtî. Amaimukon pe oꞌmaꞌkon epaꞌka pîꞌ katausinpatî. Tîîse tauya apîꞌnîkon, kaꞌ po ayeseꞌkon menukasaꞌ Paapaya man morî pe aakoꞌmamîkonpa, mîrîrî pîꞌ atausinpatî —taꞌpî Jesusya toꞌ pîꞌ."
42,10,21," Mîrîrî tîpo Morî Yekaton Wannî meruntîri yarakkîrî Jesus wanîꞌpî kureꞌne taatausinpai. Mîrîrî yeꞌnen taꞌpîiya: —Uyepotorî Paapa, uyun, amîrî kaꞌ esaꞌ tîweꞌsen. Moropai non esaꞌ pe tîweꞌsen. Morî pe man tauya apîꞌ. Maasa pra epuꞌnen aweꞌtoꞌ anonamîꞌpî yenposaꞌya epuꞌnenan pepînya epuꞌtoꞌpe. Epuꞌnen pe tîweꞌsanon piapai imoꞌkaꞌpîya itîrîpa pakko pe tîweꞌsanon pia, moreyamîꞌ warainokon pia. Mîrîrî pîꞌ morî pe man tauya, Paapa. Mîrîrî warantî imenkaꞌpîya moropai mîrîrî kupîꞌpîya. Maasa pra mîrîrî kuꞌsaꞌya ituꞌse awanî yeꞌnen —taꞌpî Jesusya."
42,10,22,Inîꞌrî taꞌpî Jesusya: —Uyunya tamîꞌnawîron tîîsaꞌ man uupia. Moropai anîꞌya anîꞌ pe wanî epuꞌtî pra man. Tîîse Uyunya neken epuꞌtî. Moropai anîꞌya uyun epuꞌtî pra man. Tîîse uurîya neken epuꞌtî. Moropai anîꞌ pe uyun wanî ekaremekîuya manniꞌkan epuꞌtî toꞌya yuꞌse uurî eꞌtoꞌkon pîꞌ —taꞌpî Jesusya.
42,10,23,"Mîrîrî taa tîpo, tînenupaꞌsan eraꞌmaꞌpî Jesusya. Moropai taꞌpîiya teken neken toꞌ, tîîse arinîkon koreꞌta pra. —Amîrîꞌnîkon neraꞌma eraꞌmanenan wanî taatausinpai puꞌkuru. Maasa pra tauya sîrîrî apîꞌnîkon. Tuꞌkankon Paapa maimu ekaremeꞌnenan profetayamîꞌ nurîꞌtîya, moropai ipîkkukon pata esanon reiyamîꞌya, mîrîrî aneraꞌmaꞌpîkon aneraꞌmapai toꞌ wanîꞌpî teuren, tîîse eraꞌma toꞌya eserîke pra awanîꞌpî. Moropai mîrîrî anetaꞌpîkon anetapai toꞌ wanîꞌpî teuren, tîîse eta toꞌya pra toꞌ wanîꞌpî —taꞌpî Jesusya tînenupaꞌsan pîꞌ."
42,10,25,"Morî Warayoꞌ Samaria PoinonTiaron pensa warayoꞌ Moisés yeserurîꞌpî pîꞌ yenupaton eꞌmîꞌsaꞌkaꞌpî moropai Jesus ekaranmapoꞌpîiya maasa pra epuꞌnen pe awanî anepuꞌpai awanîꞌpî. Mîrîrî yeꞌnen taꞌpîiya: —Uyenupanen, Oꞌnon yeꞌka pe see ipatîkarî enen uukoꞌmantoꞌ ton eporîuya eꞌpainon?"
42,10,26,Mîîkîrî maimu yuukuꞌpî Jesusya: —Îꞌ kaiꞌma see Paapa maimu eꞌmenukasaꞌ mîrîrî epuꞌtî pîꞌ nan? Îꞌ kaiꞌma see ekaremeꞌnen amîrî? —taꞌpî Jesusya ipîꞌ.
42,10,27,"Mîîkîrîya taꞌpî: —Taiya see warantî:Ayepotorî Paapa yapurîkî ayewan ke, moropai tamîꞌnawîrî eesenumenkatoꞌ ke. Moropai ameruntîri ke yapurîkî. Moropai tamîꞌnawîrî epuꞌtoꞌya ke yapurîkî,Ayonpa saꞌnamakî aweꞌsaꞌnama manniꞌ warantî,taiya —taꞌpîiya."
42,10,28,"Mîîkîrî pîꞌ taꞌpî Jesusya: —Inna, yairî taa pîꞌ nai. Moriya mîrîrî kuꞌkî. Mîrîrî kupîya ya, yairî enen aakoꞌmantoꞌ ton eporîya —taꞌpî Jesusya."
42,10,29,"Moropai warayoꞌya Jesus ekaranmapoꞌpî maasa pra taꞌpî tîuya manniꞌ yawîrî pra tîwanî epuꞌtî tîuya yeꞌnen. Taꞌpîiya: —Anîꞌ kin mîîkîrî uyonpa, isaꞌnamatoꞌpeuya? —taꞌpîiya."
42,10,30,"Mîîkîrîya epuꞌtoꞌpe Jesusya panton ekaremekîꞌpî see warantî. —Aꞌkî, warayoꞌ wîtîꞌpî Jerusalém poi Jericó pona. Eꞌma taawîrî tuutî pe amaꞌyeꞌkon eporîꞌpîiya. Inkamoroya ipaꞌtîpîtîꞌpî, iponkaꞌpî toꞌya moropai iwî yonpasaꞌ toꞌya wanîꞌpî. Moropai inkamoro wîtîꞌpî."
42,10,31,"Mîrîrî tîpo teepîremasen iipîꞌpî inîmîkîiya pra tîîse eꞌma taawîrî. Moropai mîîkîrî eraꞌmaꞌpî teepîremasenya. Tîîse eraꞌma tîuya yai tiaron eꞌma winî iwaꞌkaꞌpîiya, iipia tuutî namai."
42,10,32,"Moropai mîrîrî tîpo tiaron iipîꞌpî Levi paarîꞌpî, toꞌ epîrematoꞌ yewîꞌ ta teesenyakaꞌmasen. Mîîkîrîya eraꞌmaꞌpî nîrî, moropai mîîkîrîya iwaꞌkaꞌpî mîrîrî warantî."
42,10,33,"Mîrîrî tîpo tiaron warayoꞌ iipîꞌpî Samariapon, ˻Judeuyamîꞌ yeyaton˼. Eporî tîuya pe mîîkîrîya eraꞌmaꞌpî moropai eemîꞌpamîꞌpî iipia."
42,10,34,"Moropai mîîkîrî pîꞌ taꞌpîiya: “Aka, saꞌne”. Mîîkîrî pîikaꞌtîꞌpîiya ˻iteyaton pe awanîꞌpî tîîse˼, ipaꞌtîpîꞌtoꞌ toꞌya ronaꞌpîiya. Moropai iteꞌnatî yaikaꞌpîiya óleo ke, vinho ke. Moropai yanumîꞌpîiya tekîn pona moropai yarîꞌpîiya. Eerepamîꞌpî entamoꞌkantoꞌ ke tîweꞌrepasen yewîꞌ ta. Moro aakoꞌmamîꞌpî ipîikaꞌtî pîꞌ."
42,10,35,"Tiaron wei yai mîîkîrîya taꞌpî mîrîrî wîttî esaꞌ pîꞌ: “Aꞌkî, mîserî konekaya yuꞌse wai” taꞌpîiya. “Ipîꞌ eesenyakaꞌma yuꞌse wanî sîrîrî”. Mîrîrî pîrata enaꞌpî tîrîꞌpîiya asakîꞌne. Mîîkîrîya taꞌpî: “Tamîꞌnawîrî antîꞌkaꞌpî yeꞌmauya sîrîrî poro uuipî ya”, taꞌpîiya. Mîrîrî kupîꞌpî mîîkîrîya warayoꞌ priꞌyawon pepîn pîꞌ —taꞌpî Jesusya. Mîrîrî ekaranmapoꞌpî Jesusya: —Anîꞌ wanî inkamoro eseurîwîꞌnankon warayoꞌkon koreꞌta ipaꞌtîpîꞌsaꞌ yonpa pe? Mîrîrî yuukuꞌpî warayoꞌya: —Manniꞌ ipîikaꞌtîtîpon.—Moriya mîrîrî warantî ikuꞌkî —taꞌpî Jesusya ipîꞌ."
42,10,38,Marta Moropai Itakon Maria Pia Jesus WîtîJesus moropai inenupaꞌsan wîtîꞌpî eꞌma taawîrî. Moropai toꞌ erepamîꞌpî pemonkonyamîꞌ koꞌmantoꞌ pata pona. Miarî toꞌ erepamîꞌpî. Moropai tiwinan wîriꞌ iteseꞌ Martaya tewîꞌ ta toꞌ pataꞌseꞌ ton tîrîꞌpî. Mîîkîrî yakon wanîꞌpî Maria iteseꞌ. Mîîkîrî ereutaꞌpî Uyepotorîkon pia. Moropai Jesus eseurîma tanne eta pîꞌ Maria koꞌmamîꞌpî Jesusya yenupantoꞌ.
42,10,40,Mîrîrî tanne Marta wanîꞌpî mararî pra teesenyakaꞌma pîꞌ tamîꞌnawîrî tînkoneka pîꞌ. Mîrîrî yai Marta iipîꞌpî Jesus pia moropai taꞌpîiya: —Uyepotorî tiwinsarî siꞌma esenyakaꞌma eraꞌma pîꞌ nai. Uyakonya tiwinsarî unîmîsaꞌ tamîꞌnawîron konekatoꞌpeuya. Upîikaꞌtîi uyakon iiꞌtoꞌpe kaꞌkî.
42,10,41,"Mîîkîrî maimu yuukuꞌpî Uyepotorîkonya. Taꞌpîiya: —Marta, eesenyakaꞌmatoꞌ pîꞌ neken awanî mîrîrî. Eesenyakaꞌmatoꞌya ayakinpa mîrîrî. Tîîse morî, mîrîrî yentainon moro man. Ayakon Mariaya kureꞌne ituꞌse tîweꞌtoꞌ moꞌkasaꞌ sîrîrî. Morî menkasaiꞌya sîrîrî. Anîꞌya sîrîrî moꞌka eserîke pra man Maria piapai —taꞌpî Jesusya."
42,11,1," Tiaron pensa Jesus epîremaꞌpî. Mîîkîrî ataretîꞌkasaꞌ tanne, tiwinan inenupaꞌpî yonpaya taꞌpî ipîꞌ: —Uyepotorî, anna yenupakî anna epîrematoꞌpe. Joãoya tînenupaꞌsan yenupaꞌpî warantî anna yenupakî —taꞌpîiya."
42,11,2,"Mîîkîrî maimu yuukuꞌpî Jesusya: —Sîrîrî warantî epîrematî —taꞌpîiya.—“Paapa, kaꞌ pon,amîrî neken morî pe puꞌkuru wanî.Mîrîrî taa tamîꞌnawîronkonya yuꞌse wai apîꞌ.Amîrî wanî tamîꞌnawîronkon esaꞌ pe.Asiꞌkî anna pia anna esaꞌ pe awanîpa."
42,11,3,"Anna yekkari ton antîîkî wei kaisarî îꞌ ton pra anna wanî namai, Paapa."
42,11,4,"Moropai Paapa, anna nîkupîꞌpî imakuiꞌpî awinîkîi mîrîrî kuꞌkî aawanmîra.Mîrîrî warantî nîrî tamîꞌnawîronkon nîkupîꞌpî anna pîꞌ, mîrîrî kupî annaya anna wanmîra, Paapa.Moropai anna pîikaꞌtîkî imakuiꞌpî ena namai anna yentai”.Mîrîrî warantî mepîrematîi —taꞌpî Jesusya."
42,11,5,"Moropai Jesusya taꞌpî tînenupaꞌsan pîꞌ: —Maasa esenumenkatî. Attîkon ya, ayonpakon yewîꞌ ta anoinna yairî eseurîwîꞌne trigo puusaꞌ esaꞌse ipîꞌ. Moropai taayaꞌnîkon “Ikei esaꞌse yiꞌnî pîꞌ wai apîꞌ”, taaya. “Maasa pra uyonpa tuutîsen erepannî pîꞌ man amen puꞌkuru. Eemiꞌnepansaꞌ ipîra, tîîse iipia untîrî ton pra man itaꞌreꞌ ton” taaya. Series, "
42,11,7,"Esenumenkakî, îꞌ kaiꞌma ayonpaya amaimu yuuku wîttî ta siꞌma. “Upîꞌ tîîwoꞌmaꞌtai pra eꞌkî. Asapontîsaꞌ puꞌkuru sîrîrî. Unnaꞌta atarakkanmoka eserîke pra yeꞌseꞌtîsauꞌya wai. Moropai unmukuyamîꞌ weꞌnasaꞌ man uyena. Mîrîrî yeꞌnen eꞌmîꞌsaꞌka eserîke pra wai trigo puusaꞌ tîîse”, taiya. Tauya sîrîrî apîꞌnîkon —taꞌpî Jesusya. —Aweꞌmîꞌsaꞌka pepîn ayonpa pe tîwanî yeꞌnen. Tîîse tetaꞌkai esatî pîꞌ aakoꞌmamî ya aweꞌmîꞌsaꞌka tuꞌka ituꞌse tonpa eꞌtoꞌ tîrîpa. Moropai tamîꞌnawîrî inesatîꞌpî tîrîiya iipia —taꞌpî Jesusya."
42,11,9,—Mîrîrî yeꞌnen tauya apîꞌnîkon. Paapa esatî pîꞌ akoꞌmantî teesetaꞌkai pra. Moropai yapisîyaꞌnîkon iwinîpai. Yuwa pîꞌ akoꞌmantî moropai eporîyaꞌnîkon. Manaꞌta paꞌtî pîꞌ akoꞌmantî moropai wîttî esaꞌya yarakkanmoka. Maasa pra Paapa pîꞌ tamîꞌnawîronkon esaꞌnenanya tînesatîꞌpîkon yapisî. Moropai yuwanenanya tînuwakon eporî. Moropai manaꞌta paꞌtînenan pia manaꞌta atarakkanmoka —taꞌpîiya.
42,11,11,"Moropai taꞌpîiya: —Amîrîꞌnîkon tînmuku kenankon. Anmukukonya tiyoꞌ ton esatî ya, îkîi tîrîyaꞌnîkon eꞌpainon? Kaane, itîrîyaꞌnîkon pepîn."
42,11,12,"Tiyoꞌ ton kariwana pîmoi esatî anmukukonya ya, yekiꞌkaton mariꞌtî tîrîyaꞌnîkon eꞌpainon? Kaane, itîrîyaꞌnîkon pepîn."
42,11,13,"Amîrîꞌnîkon wanî imakuiꞌpî kuꞌnenan pe teuren, tîîse imakuiꞌpî tîrîyaꞌnîkon pepîn anmukukon pia. Morî tîrîyaꞌnîkon. Mîrîrî yentai Paapa kaꞌ ponya morî tîrî aapiaꞌnîkon. Ayesaꞌkon pe aakoꞌmantoꞌpe Morî Yekaton Wannî tîrîiya anîꞌya esatî ya —taꞌpî Jesusya."
42,11,14, Mîrîrî tîpo arinîkon pemonkonyamîꞌ koreꞌta tîwanî yeꞌka pe Jesusya oꞌmaꞌ yenpaꞌkaꞌpî tiwinan warayoꞌ yapai. Mîîkîrî oꞌmaꞌya warayoꞌ eseurîma tîrî pra aweꞌpîtîꞌpî. Tîîse Jesusya yenpaꞌkasaꞌ pe ipataꞌpî yaꞌ warayoꞌ eseurîmaꞌpî. Mîrîrî kupî Jesusya eraꞌmasaꞌ tîuyaꞌnîkon pe mararî pra teesenumenkai arinîkon pemonkonyamîꞌ wanîꞌpî ipîꞌ.
42,11,15,Tîîse tiaronkonya taꞌpî: —Maawariyamîꞌ yepotorî Belzebu meruntîri ke maawariyamîꞌ yenpaꞌkaiya mîrîrî —taꞌpî toꞌya. ˻Makui mîîkîrî Belzebu.˼
42,11,16,"Moropai tiaronkon wanîꞌpî ipîꞌ tîwoꞌmaꞌtasanon pe. Taꞌpî toꞌya: —Anna neraꞌma ton kuꞌkî. Kaꞌ poinon Paapa meruntîri ke ikuꞌkî, innape akuꞌtoꞌpe annaya —taꞌpî toꞌya tîîwoꞌmaꞌtai."
42,11,17,"Tîîse îꞌ kaiꞌma toꞌ esenumenkatoꞌ epuꞌtîꞌpî Jesusya. Mîrîrî yeꞌnen taꞌpîiya: —Aꞌkî, tiwinan pata yaꞌ tîîkoꞌmansenon eseyaꞌnama ya, toꞌ eꞌtîꞌka eꞌpainon tamîꞌnawîrî. Moropai tonpakon pokonpe tîmurukun pe tîîkoꞌmansenon wanî ya, inkamoro koꞌmamî teesiyuꞌpîꞌse morî pe pra. Moropai toꞌ ekoreꞌma, toꞌ eꞌtîꞌka tamîꞌnawîrî eꞌpainon. Mîrîrî warantî Makui koꞌmamî ya tîpemonkonoyamîꞌ pokonpe teesiyuꞌpîtî pîꞌ, meruntî ke awanî pepîn. Mîrîrî tauya sîrîrî maasa pra Belzebuya tîmeruntîri tîîsaꞌ oꞌmaꞌkon yenpaꞌkapa, taayaꞌnîkon upîꞌ —taꞌpîiya. —Tîîse mîrîrî warantî awanî ya, anîꞌya meruntî tîrî eꞌpainon anenupaꞌsan pia, oꞌmaꞌkon yenpaꞌkatoꞌpe toꞌya? Inkamoroya taa eꞌpainon apîꞌnîkon: “Esenkuꞌtîꞌsan pe awanîkon” taa toꞌya."
42,11,20,"Tîîse Paapa meruntîri ke oꞌmaꞌkon yenpaꞌkauya ya, Paapa iiꞌsaꞌ man akoreꞌtaꞌnîkon tamîꞌnawîronkon esaꞌ pe epuꞌtîyaꞌnîkon."
42,11,21,"Meruntî warayoꞌ tîyurupai kenanya tewîꞌ eraꞌma ya, anîꞌya itemanne yamaꞌrunpa eserîke pra awanî, meruntî ke awanî yeꞌnen. Tîîse itentainon moro awanî ya, mîîkîrî iipî. Iturupai moꞌkaiya, mîrîrî meruntî ke tîwanî emapuꞌtînen. Moropai itemanne yamaꞌrunpaiya, yarîiya. Moropai mîrîrî pantakaiya tonpayamîꞌ pia —taꞌpîiya."
42,11,23,"—Mîrîrî yeꞌnen —taꞌpî Jesusya, —Anîꞌya innape ukupî pra awanî ya, uyeyaton awanî mîrîrî. Moropai anîꞌ esenyakaꞌma pra awanî ya, uurî ton pe uurî esenyakaꞌmatoꞌ tarumaꞌtîiya mîrîrî —taꞌpî Jesusya."
42,11,24,"Mîrîrî pîꞌ Jesus eseurîma koꞌmannîpîꞌpî: —Pemonkon yapai teepaꞌka tîpo oꞌmaꞌ asarî koꞌmannîpî tuna ton pîn ya pîꞌ tîpataꞌseꞌ ton yuwa pîꞌ teerîꞌkapîpa. Tîîse eporî tîuya pra tîwanî ya taiya: “Kaane ennaꞌpoi waꞌta uyewîꞌ ta, yapai epaꞌka neꞌtîkini yaꞌ”, taiya."
42,11,25,"Moropai mîîkîrî oꞌmaꞌ ennaꞌpo inîꞌrî mîîkîrî pemonkon yaꞌ. Mîîkîrî yeporîiya yawon pra, morî yekaꞌmaiya pra tîîse."
42,11,26,"Moropai mîîkîrî oꞌmaꞌ wîtî iipiapai tiaronkon oꞌmaꞌkon yetai tarakkîrî toꞌ koꞌmantoꞌpe kaiꞌma. Toꞌ enepîiya asakîꞌne miaꞌ pona tîîmoꞌtai kaisarî inîꞌ panpîꞌ imakuiꞌsan enepîiya mîrîrî mîîkîrî warayoꞌ yaꞌ. Moropai tamîꞌnawîrî inkamoro koꞌmamî mîîkîrî yaꞌ. Inkamoroya mîîkîrî tarumaꞌtî mararî pra, pena eꞌmaiꞌ pe imakuiꞌpî pe tîwanîꞌpî yentai, mîîkîrî warayoꞌ yeseru wanî inkamoro wanî yeꞌnen yaꞌ —taꞌpî Jesusya."
42,11,27,"Atausinpantoꞌ Pîꞌ Jesus EseurîmaMîrîrî pîꞌ Jesus tanne, tiwin wîriꞌ arinîkon pemonkonyamîꞌ koreꞌtawon eseurîmaꞌpî aronne. Moropai taꞌpîiya: —Paapaya morî tîîsaꞌ wîriꞌ pia, manniꞌ amîrî yenpotîpon pia, tîmannîtî ke awoꞌpatîpon pia —taꞌpî wîriꞌya."
42,11,28,Mîîkîrî maimu yuukuꞌpî Jesusya: —Mîîkîrî yentai tîweꞌsanon manniꞌkan Paapa maimu etanenan. Moropai yawîrî tîîkoꞌmansenon. Inkamoro wanî morî pe puꞌkuru —taꞌpî Jesusya.
42,11,29,"Arinîkon pemonkonyamîꞌ tîîse tîîpia tîwoi Jesus eseurîma piaꞌtîꞌpî. Taꞌpîiya see warantî: —Sîrîrî pankon pemonkonyamîꞌ wanî sîrîrî imakuiꞌpî pe puꞌkuru. Aneraꞌmakon ton esatîyaꞌnîkon innape Paapa kupî yeꞌka pe pra. Tîîse ikupîuya pepîn aneraꞌmakon ton. Tîîse tiwin neken yarakkîrî eꞌkupîꞌpî ekaremekîuya aneraꞌmakon ton. Paapa maimu ekaremeꞌnen profeta nurîꞌtî eraꞌmaꞌpî Nínive cidaderî ponkonya enen, aasaꞌmantasaꞌ kaiꞌma toꞌ eꞌsaꞌ tanne. Mîrîrî wenai Paapa meruntîri yai aweꞌmîꞌsaꞌkasaꞌ epuꞌtîꞌpî toꞌya. Mîrîrî warantî uurî kaꞌ poi esenpoꞌpî iiꞌsaꞌ sîrîrî amîrîꞌnîkon koreꞌta, aneraꞌmakon ton pe —taꞌpî Jesusya."
42,11,31,"—Aꞌkî, tiwinanoꞌpî wei yai Sabá pata esaꞌ pe tîweꞌsen nurîꞌtî eꞌmîꞌsaꞌka kupî sîrîrî. Moropai mîîkîrîya taa kupî sîrîrî apîꞌnîkon: “Îꞌ ton pe innape ikupîyaꞌnîkon pra awanîkon?” Maasa pra pena mîîkîrî wîriꞌ iiꞌpîtîꞌpî aminke pai epuꞌnen pe tîweꞌsen Salomão nurîꞌtîya tenupatoꞌpe kaiꞌma etai. Moropai innape ikupîꞌpîiya. Tîîse tauya sîrîrî apîꞌnîkon. Uurî akoreꞌtaꞌnîkon manniꞌ uurî wanî mîîkîrî epuꞌnen pe siꞌpî Salomão yentai. Tîîse innape ukupîyaꞌnîkon pra awanîkon —taꞌpî Jesusya."
42,11,32,"—Tiwinanoꞌpî wei yai Nínive ponkon nurîꞌtî nîrî eꞌmîꞌsaꞌka kupî sîrîrî. Moropai inkamoroya taa kupî sîrîrî apîꞌnîkon: “Îꞌ waniꞌ awanî yeꞌnen amakuyikon rumakayaꞌnîkon pra awanîkon?” taa toꞌya. Maasa pra inkamoroya tîmakuyikon rumakaꞌpî pena, nurîꞌtîya Paapa maimu ekaremekî yai Nínive po. Mîrîrî yeꞌnen tauya sîrîrî apîꞌnîkon. Uurî wanî akoreꞌtaꞌnîkon mîîkîrî yentai. Mîîwîni tîîse amakuyikon rumakayaꞌnîkon pra awanîkon —taꞌpî Jesusya."
42,11,33," Jesus eseurîma koꞌmannîpîꞌpî: —Aꞌkî, anîꞌya tîꞌkumaꞌtu yawittanîpî pepîn eꞌpainon îꞌ rî yoꞌkoi itîrîpa. Tîîse itîrîiya eꞌpainon itaponseꞌ pona, maasa pra tamîꞌnawîronkon pemonkonyamîꞌya eraꞌmatoꞌpe kaiꞌma, morî pe aꞌka pe awanî yeꞌnen."
42,11,34,"Jesusya taꞌpî: —Aꞌkî, ayenukon wanî ayesaꞌkon weiyuꞌmanen pe morî pe tamîꞌnawîron ayeserukon eraꞌmakonpa. Tîîse imakuiꞌpî pe ayenukon wanî ya, îꞌ eraꞌmayaꞌnîkon pepîn, îꞌ kupîyaꞌnîkon epuꞌtîyaꞌnîkon pepîn. Ewaron ta tîweꞌsen warantî awanîkon, aꞌka ta pra. Mîrîrî warantî ayewankon wanî. Morî pe Paapa maimu pîꞌ eesenumenkakon ya, ayewankon yaꞌ, tamîꞌnawîrî aakoꞌmantoꞌkon wanî morî pe. Tîîse imakuiꞌpî pe eesenumenkakon ya ayewankon yaꞌ imakuiꞌpî pe nîrî aakoꞌmantoꞌkon wanî. Mîrîrî yeꞌnen tîwarî eꞌtî eesenumenkatoꞌkon ya imakuiꞌpî ewomî namai, morî pe aꞌka pe aakoꞌmamîkon tanne, aamaꞌtanîpîiyaꞌnîkon namai. Mîrîrî warantî ikupîyaꞌnîkon ya ewaron ta awanîkon pepîn. Mîrîrî yeꞌnen tamîꞌnawîrî ayesaꞌkon wanî mîrîrî aꞌka pe. Maasa pra yairon pîꞌ puꞌkuru eesenumenkakon yeꞌnen. Ewaron ta tîweꞌsen warantî pra awanîkon. Aꞌka ta tîîkoꞌmansen pe awanîkon morî pe —taꞌpîiya."
42,11,37," Jesus eseurîma ataretîꞌka pe tiwinan fariseuya Jesus etaꞌpî tewîꞌ ta entamoꞌkai attîtoꞌpe. Moropai Jesus wîtîꞌpî, mîîkîrî ereutaꞌpî imesarî pia."
42,11,38,"Tîîse mîîkîrî pîꞌ fariseu esenumenkaꞌpî. Maasa pra teserukon yawîrî aweꞌrona pra awanî yeꞌnen tîwentamoꞌka rawîrî. Mîrîrî epuꞌtî tîuya yeꞌnen, taꞌpî Uyepotorîkonya fariseu pîꞌ: —Amîrîꞌnîkon fariseuyamîꞌya apisaukon moropai aparaturikon ronapîtî ikoꞌnoro tîîse iporo neken. Aweꞌronakon morî pe eeseraꞌmatoꞌpe, tîîse ituꞌna ayewankon yaꞌ nura pe awanîkon tanne. ˻Mîrîrî taꞌpîiya toꞌ yeseru ekaremekîpa kaiꞌma. Toꞌ yewan yaꞌ toꞌ esenumenkatoꞌkon wanî imakuiꞌpî pe, nura pe awanî, mararî pra.˼ Moropai taꞌpîiya: —Pakkokon epuꞌnenan pepîn amîrîꞌnîkon. Anîꞌya kin mîrîrî pisa kupîꞌpî poroporo. Mîîkîrî poroporo ikupîtîponoꞌpîya ita ikupîꞌpî nîrî? Moropai ayesaꞌkon neken pra kuꞌsaꞌ Paapaya pra, tîîse ayewankon nîrî kupîꞌpîiya. Mîrîrî saꞌnîrî nura pe pra yuꞌse Paapa wanî epuꞌtîyaꞌnîkon pra naatî? Mîrîrî yeꞌnen morî pe aakoꞌmantoꞌpe yuwatî. Tîweꞌtarumaꞌtîsanon pîikaꞌtîtî. Toꞌ pia antîrîkon yonpa tîîtî toꞌ yemanne ton pe. Mîrîrî tîrîyaꞌnîkon ya, morî pe puꞌkuru awanîkon, nura pe pra —taꞌpî Jesusya toꞌ pîꞌ."
42,11,42,"—Aka tîwarî eꞌtî amîrîꞌnîkon, fariseuyamîꞌ. Maasa pra aweꞌtarumaꞌtîkon pe naatîi. Eꞌtoꞌ yawîrî Paapa yapurîyaꞌnîkon kaiꞌma, antîrîkon ayoꞌkon wosi yonpa ke Paapa repayaꞌnîkon. Tîîse morî panpîꞌ antîrîkon pe taꞌpî tîrîyaꞌnîkon pra awanîkon. Tiaronkon winîkîi yairî pra awanîkon yeꞌnen moropai Paapa saꞌnamayaꞌnîkon pra awanîkon yeꞌnen. Mîrîrî kupîyaꞌnîkon eꞌpai awanîꞌpî saꞌnîrî. Paapa pia antîrîkon tîrîyaꞌnîkon moropai tiaronkon saꞌnamayaꞌnîkon eꞌpai awanîꞌpî."
42,11,43,"Aka tîwarî eꞌtî fariseuyamîꞌ maasa pra aweꞌtarumaꞌtîkon pe naatîi. Maasa pra tiaronkon yentai awanîkon kaiꞌma eesenumenkakon yeꞌnen. Morî pe teekonekai eereutakon epereꞌnîtoꞌ yewîꞌ ta. Moropai arinîkon pemonkonyamîꞌ emurukuntîsaꞌ koreꞌta awanîkon yai, tiaronkonya ayapurîkon yuꞌse awanîkon. Mîî pe awanîkon yeꞌnen aweꞌtarumaꞌtîkon pe naatîi."
42,11,44,"Aka, tîwarî eꞌtî. Maasa pra amîrîꞌnîkon wanî penaroꞌ uuruwai eesepuꞌtî pra enaꞌpî warantî. Epuꞌtî tîuyaꞌnîkon pra nura koreꞌta pemonkonyamîꞌ asarî iporo —taꞌpî Jesusya."
42,11,45,"Mîrîrî taa Jesusya yeꞌnen, tiwin Moisés nurîꞌtîya yenupantoꞌ pîꞌ yenupatonya taꞌpî Jesus pîꞌ: —Uyenupanen, mîrîrî warantî anna pîꞌ nîrî eeseurîma epuꞌtî pîꞌ anna man. Anna yeseru winîkîi eseurîman pîꞌ nai —taꞌpîiya."
42,11,46,"Jesusya imaimu yuukuꞌpî: —Amîrîꞌnîkon nîrî tîwarî eꞌtî, Moisés nurîꞌtîya yenupantoꞌ pîꞌ yenupatonkon. Maasa pra aweꞌtarumaꞌtîkon kupî sîrîrî. Maasa pra yairî pra tiaronkon yenupa pîꞌ aakoꞌmamîkon wenai. Tamîꞌnawîrî saꞌme ayeserukon kupî tiaronya yuꞌse awanîkon. Tîîse amîrîꞌnîkonya mîrîrî kupîyaꞌnîkon pra awanîkon nem mararî."
42,11,47,"Tîwarî eꞌtî. Maasa pra aweꞌtarumaꞌtîkon kupî sîrîrî. Amîrîꞌnîkonya pena Paapa maimu ekaremeꞌnenan profetayamîꞌ nurîꞌtî uruwasi ton konekaꞌpî morî pe. Mîrîrî yeꞌnen “Inna toꞌ wîîpai man”, taꞌpîyaꞌnîkon. Atamokon nurîꞌsanya inkamoro wîîsaꞌ moropai inkamoro uruwasi ton konekaꞌpîyaꞌnîkon. Mîrîrî wenai aweꞌtarumaꞌtîkon kupî sîrîrî. Mîrîrî yeꞌnen Paapaya taꞌpî epuꞌnen pe tîwanî yeꞌnen: “Umaimu ekaremeꞌnenan yarimauya kupî sîrîrî toꞌ koreꞌta profetayamîꞌ. Tîîse inkamoro yonpayamîꞌ wîî toꞌya kupî sîrîrî. Moropai toꞌ yonparîꞌsan tarumaꞌtî toꞌya umaimu wenai”, taꞌpî Paapaya —taꞌpî Jesusya. Series, "
42,11,50,—Mîrîrî kupîꞌpî penaronkonya umaimu ekaremeꞌnenan tîꞌkaꞌpî toꞌya. Mîrîrî wenai sîrîrîpe enen tîweꞌsanon pemonkonyamîꞌ tarumaꞌtî Paapaya kupî sîrîrî. Penaroꞌ Abel nurîꞌtî wîꞌpî irui Caimya patapai. Moropai profeta nurîꞌtî wîꞌpî toꞌya pîkîrî. Manniꞌ anwîꞌpîkon Paapa ton pe toꞌ nîpoꞌtî yaponseꞌ yarappana Paapa yewîꞌ ta teepîremasanon neken wîtîtoꞌ pata iwîꞌpî toꞌya. Tamîꞌnawîronkon wîꞌpî kuꞌsaꞌ toꞌya wenai tamîꞌnawîronkon sîrîrîpankon pemonkonyamîꞌ tarumaꞌtî Paapaya kupî sîrîrî —taꞌpî Jesusya.
42,11,52,—Aka tîwarî eꞌtî amîrîꞌnîkon Moisés nurîꞌtîya yenupantoꞌ pîꞌ yenupatonkon. Maasa pra pemonkonyamîꞌ anenupakonya yairon epuꞌtî eserîke pra awanî. Maasa morî yairon tekaremeꞌse pra yenomîꞌpîyaꞌnîkon ayeserukon neken ekaremekîkonpa kaiꞌma. Mîrîrî wenai toꞌ eꞌpîikaꞌtî eserîke pra. Amîrîꞌnîkon eꞌpîikaꞌtî pepîn moropai inkamoro eꞌpîikaꞌtî namai toꞌ maꞌnîpa pîꞌ aakoꞌmamîkon —taꞌpî Jesusya toꞌ pîꞌ.
42,11,53,"53,54 Mîrîrî taa tîpo Jesus epaꞌkaꞌpî mîîkîrî fariseu yewîꞌ tapai. Mîîkîrî eseurîmasaꞌ pîꞌ fariseuyamîꞌ moropai inkamoro Moisés nurîꞌtîya yenupantoꞌ pîꞌ yenupatonkon ekoreꞌmaꞌpî mararî pra. Mîrîrî yeꞌnen mîîkîrî yekaranmapopîtîꞌpî toꞌya. Maasa pra yairî pra Jesus eseurîma yuꞌse toꞌ wanîꞌpî imakuiꞌpî kupîkonpa kaiꞌma iwinîkîi. Series, "
42,12,1,"Mararî pra ikuꞌneꞌtî yentai pemonkonyamîꞌ emurukuntîꞌpî Jesus eseurîma etakonpa iipia. Mararî pra kîrîppe toꞌ wanîꞌpî ipataꞌseꞌ ton pra tiaronkon pona toꞌ erepanpîtîꞌpî tuꞌke tîwanîkon yeꞌnen. Mîrîrî yai Jesusya taꞌpî tînenupaꞌsan pîꞌ eꞌmaiꞌ pe: —Tîwarî eꞌtî fariseuyamîꞌ yeseru pîꞌ, tiaronkon yenkuꞌtî toꞌya pîꞌ morî pe tîwanîkon kaiꞌma. Tamîꞌnawîrî toꞌ nîkupîꞌpî toꞌ yeseru eeseraꞌma pra siꞌpî eꞌnaponka kupî sîrîrî aronne. Moropai toꞌ yeseru îꞌ kaiꞌma teesenonse toꞌ nîkupîꞌpî esepuꞌtî kupî sîrîrî mîrîrî yai tamîꞌnawîrî. Mîrîrî warantî tamîꞌnawîrî îꞌ taꞌpîꞌnîkon ewaron ta siꞌma anîꞌya eta pra tîîse, mîrîrî eseta kupî sîrîrî tarîpai ewaron ta pra, tîîse aꞌka ta. Moropai amaꞌ pe eeseurîmaꞌpî ayewîꞌ ta siꞌma taatarakkanse anîꞌya eta nama pe, mîrîrî esekaremekî kupî sîrîrî tamîꞌnawîronkonya eta tanne amaꞌ pe pra —taꞌpî Jesusya."
42,12,4,"Jesus eseurîma koꞌmannîpîꞌpî toꞌ pîꞌ: —Uyonpayamîꞌ tauya sîrîrî apîꞌnîkon. Eranneꞌ pe keꞌtî manniꞌkan pemonkonyamîꞌ atarumaꞌtînenkon pîꞌ. Tiaron pensa awîkon toꞌya kupî sîrîrî. Mîrîrî pîꞌ eranneꞌ pe pra eꞌtî. Awîsaꞌkon toꞌya tîpo inîꞌrî îꞌ kupî toꞌya pepîn. Ayesaꞌkon neken wîî toꞌya tîîse ayekatonkon wîî toꞌya eserîke pra awanî. Tîîse tauya sîrîrî apîꞌnîkon. Anîꞌ namayaꞌnîkon eꞌpai awanî. Paapa namatî. Maasa pra mîîkîrîya awîkon kupî sîrîrî. Ayesaꞌkon wîiya moropai ayekatonkon yenumîiya apoꞌ yaꞌ. Mîrîrî yeꞌnen tauya inîꞌrî apîꞌnîkon, Paapa namatî, tiaron pemonkon namayaꞌnîkon yentai apoꞌ yaꞌ ayenumîiya namai —taꞌpî Jesusya."
42,12,6,"—˻Pemonkonyamîꞌ pîꞌ eranneꞌ pe pra eꞌkî. Tîîse Paapa nama eꞌpai man maasa pra uurîꞌnîkon koꞌmannîꞌnen pe awanî yeꞌnen.˼ Aꞌkî, toꞌ eꞌrepa miaꞌtaikin toronyamîꞌ simonkokon ke epeꞌmîra. Tîîse Paapaya inkamoro toronyamîꞌ epuꞌtî maasa pra iwanmînonkon pepîn inkamoro. Inkamoro toronyamîꞌ maꞌrankon yentai amîrîꞌnîkon epuꞌtîiya. Apuꞌpai siꞌpo kuꞌneꞌtîsaiꞌya tamîꞌnawîrî. Mîrîrî yeꞌnen eranneꞌ pe pra eꞌtî. Amîrîꞌnîkon wanî pepîn iiwanmîra maasa pra tuꞌkankon toronyamîꞌ yentai amîrîꞌnîkon wanî Paapa pia —taꞌpî Jesusya."
42,12,8,"  Jesus eseurîma koꞌmannîpîꞌpî toꞌ pîꞌ: —Anîꞌya taa ya, “Inna uurî Jesus pemonkono pe wanî”, taiya ya pemonkonyamîꞌ pîꞌ, uurî kaꞌ poi iipîꞌpîya taa nîrî mîrîrî warantî Paapa poitîrîtonon inserîyamîꞌ pîꞌ. “Inna mîserî upemonkono”, tauya toꞌ pîꞌ."
42,12,9,"Tîîse anîꞌya taa ya: “Uurî kaane Jesus pemonkono pepîn uurî. Yapurînen pepîn uurî”, taawon awanî ya, mîîkîrîya uwapuꞌtî. Mîrîrî warantî nîrî uurî kaꞌ poi iipîꞌpîya iwapuꞌtî Paapa poitîrîtonon inserîyamîꞌ pîꞌ. “Upemonkono pepîn mîserî” tauya toꞌ pîꞌ —taꞌpî Jesusya."
42,12,10,"Moropai taꞌpîiya: —Anîꞌ eseurîma ya uurî kaꞌ poi iipîꞌpî winîkîi mîrîrî imakuiꞌpî inkupîꞌpî kupî Paapaya eserîke awanî tîîwanmîra. Tîîse anîꞌ eseurîma ya imakuiꞌpî pe Morî Yekaton Wannî winîkîi, mîrîrî imakuiꞌpî inkupîꞌpî kupî Paapaya pepîn tîîwanmîra. Tîîse aakoꞌmamî mîrîrî ipatîkarî imakuiꞌpî pe awanî Paapa pîꞌ."
42,12,11,Moropai taꞌpîiya tînenupaꞌsan pîꞌ: —Tauya sîrîrî apîꞌnîkon. Amîrîꞌnîkon yarî toꞌya epereꞌnîtoꞌ yewîꞌkon ta apîꞌnîkon teeseurîmakonpa. Pata esaꞌ pe tîweꞌsen moropai ipîkku pe tîweꞌsen rawîrî Paapa maimu ekaremekîyaꞌnîkon wenai. Mîrîrî pîꞌ teesewankonoꞌmai pra eꞌtî. “Îꞌ see taatoꞌpeuya koꞌye” kîkatî aawarîrîꞌnîkon. “Îꞌ kaiꞌma see epetoꞌpe” tîkai pra eꞌtî.
42,12,12,"Maasa pra inkamoro ipîkkukon rawîrî siꞌma îꞌ kaiꞌma eeseurîmatoꞌkon ton ke ayenupakon Morî Yekaton Wannîya mîrîrî yai, toꞌ maimu yuꞌtoꞌyakon ton tîrîiya —taꞌpî Jesusya toꞌ pîꞌ."
42,12,13,"Pakko Pe Ipîkku Warayoꞌ WanîInkamoro arinîkon yeurîma Jesusya tanne toꞌ koreꞌta tîweꞌsen warayoꞌ eseurîmaꞌpî. Taꞌpîiya Jesus pîꞌ: —Uyenupanen, anna yunkon nurîꞌtî yemannerîꞌpî innîmîꞌpî, mîrîrî rataikatoꞌpe uyakonya kaꞌkî arakkita pairî uurî ton —taꞌpîiya Jesus pîꞌ."
42,12,14,"Imaimu yuukuꞌpî Jesusya: —Uyonpa, mîrîrî uurî esenyakaꞌmatoꞌ pepîn. Oꞌnon yeꞌka pe see mîrîrî kupîuya epuꞌtî pîꞌ nan? Mîrîrî kupîuya eserîke pra wai —taꞌpîiya ipîꞌ."
42,12,15,"Mîrîrî yai tamîꞌnawîronkon pîꞌ eeseurîmaꞌpî. Taꞌpîiya: —Tîwarî eꞌtî, îꞌ ituꞌse aweꞌtoꞌkon pîꞌ. Kureꞌne îꞌ ituꞌse aweꞌtoꞌkon yuꞌse kîsenumenkatî. Maasa pra kureꞌne temanne ke tîweꞌsen pe tîwanî wenai, morî pe aakoꞌmamî pepîn."
42,12,16,"Mîrîrî yekare pîꞌ toꞌ yenupapa kaiꞌma Jesusya warayoꞌ ipîkku yekare ekaremekîꞌpî. Taꞌpîiya: —Warayoꞌ wanîꞌpî yemanne ke. Moropai mîîkîrîya taꞌreꞌ ton pîmîꞌpî mararî pra. Moropai eepetaꞌpî mararî pra moropai imoꞌkaꞌpîiya kureꞌne. Mîrîrî pîꞌ mîîkîrî esenumenka piaꞌtîꞌpî tîîwarîrî. Taꞌpîiya: “Uyaꞌreꞌ pataꞌseꞌ ton pra nai koo. Mararî pra tîîse rî” taꞌpîiya. “Oꞌnon pata ikonekauya eꞌpainon”, kaiꞌma eesenumenkaꞌpî. Mîîkîrîya taꞌpî: “Aa, epuꞌtî pîꞌ wai tarîpai”, taꞌpîiya. Tîîwarîrî eesenumenkaꞌpî. Taꞌpîiya: “Seeniꞌ eꞌmaiꞌnon itewîꞌ pe unkonekaꞌpî yarankauya sîrîrî inîꞌrî kureꞌne panpîꞌ ikonekatoꞌpeuya. Mîrîrî ta tamîꞌnawîrî ikonekatoꞌpeuya, mîrîrî eꞌmaiꞌ pe itesaꞌ pe wanîꞌpî pokonpe, amenan konekatoꞌpeuya”, taꞌpîiya."
42,12,19,"“Moropai tauya upîꞌrî uuwarîrî. Morî puꞌkuru warayoꞌ tamîꞌnawîron esaꞌ amîrî ituꞌse aweꞌtoꞌ man tamîꞌnawîrî aapia. Tarîpai tuꞌke konoꞌ kaisarî itesaꞌ pe aakoꞌmamî. Tarîpai erîꞌkaꞌkî enapî pîꞌ akoꞌmankî. Moropai enîrî pîꞌ akoꞌmankî moropai atausinpa pîꞌ akoꞌmankî tauya” taꞌpî warayoꞌ ipîkkuya tîpîꞌrî, morî pe tîîkoꞌmamî kaiꞌma."
42,12,20,"Tîîse mîîkîrî pîꞌ Paapaya taꞌpî: “Pakko, amîrî îꞌ epuꞌnen pepîn, îꞌ tepuꞌse pra teeseurîmasen. Maasa pra sîrîrîpe ewaron yaꞌ aasaꞌmanta kupî pe nai. Anîꞌrî wanî epuꞌtî pîꞌ nan mîrîrî mararon pepîn ayaꞌreꞌ ankonekaꞌpî yarakkîrî?” taꞌpî Paapaya ipîꞌ."
42,12,21,"Moropai taꞌpî Jesusya: —Sîrîrî warantî aweꞌkupî mîrîrî inkamoro yeꞌkakon ipîkku pe tîweꞌsanon. Maasa pra tîmîrîꞌnîkon pe neken temannekon yannuku pîꞌ toꞌ koꞌmannî. Tamîꞌnawîrî itesaꞌ pe tîweꞌtoꞌkon pîꞌ tewankon yapiꞌsaꞌ toꞌya. Tîîse Paapa pia ipîkku pe pra toꞌ wanî. Îꞌ ton pînon inkamoro maasa pra Paapa maimu yawîrî pra toꞌ wanî yeꞌnen, îꞌ rî yapisî toꞌya pepîn iwinîpai —taꞌpî Jesusya."
42,12,22,"Mîrîrî warantî toꞌ yeurîma tîpo, Jesusya taꞌpî tînenupaꞌsan pîꞌ: —Mîrîrî yeꞌnen tauya sîrîrî apîꞌnîkon. Aakoꞌmantoꞌkon pîꞌ teesewankonoꞌmai pra eꞌtî. Ayekkarikon ton pra awanî pîꞌ aponkon ton pra awanî pîꞌ kîsewankonoꞌmatî."
42,12,23,Maasa pra uurîꞌnîkon koꞌmantoꞌ koꞌmannîpî Paapaya. Moropai uyesaꞌkon koꞌmannîpîiya. Mîrîrî wanî mîrîrî uyaꞌreꞌkon moropai uponkon yentai. Mîrîrî yeꞌnen mîrîrî pîꞌ teesenumenkai pra eꞌtî.
42,12,24,Maasa esenumenkatî. Manniꞌkan toronyamîꞌ esenyakaꞌma pepîn tekkarikon ton pîmî pîꞌ. Moropai imoꞌka pîꞌ toꞌ esenyakaꞌma pepîn. Moropai itewîꞌkon ton koneka toꞌya pepîn. Tîîse Paapaya inkamoro koꞌmannîpî mîrîrî. Toꞌ yaꞌreꞌ ton tîrîiya emiꞌnan moronka toꞌya namai. Amîrîꞌnîkon kanan? îꞌ kaiꞌma awanîkon? Inkamoro toronyamîꞌ koꞌmannîpî tîuya yentai Paapaya aakoꞌmannîpîkon. Maasa pra inkamoro toronyamîꞌ yentainokon amîrîꞌnîkon.
42,12,25,"Teesenumenkatoꞌkon wenai anîꞌya tîîkoꞌmantoꞌkon ton yenka pepîn inîꞌ panpîꞌ tîîkoꞌmamîpa, nem mararî. Mîrîrî kupîyaꞌnîkon eserîke pra awanîkon yeꞌnen îꞌ ton pe aakoꞌmamîkon teesewankonoꞌmai îꞌ ituꞌse aweꞌtoꞌkon pîꞌ. Series, "
42,12,27,"Maasa esenumenkatî konoꞌ waiyi pîꞌ. Eesenyakaꞌma pepîn tîpon siꞌpîmî pîꞌ. Mîîwîni tîîse morî pe toꞌ yariꞌku wanî. Tauya sîrîrî apîꞌnîkon, pena Salomão nurîꞌtîya tîpon ton yekaꞌmaꞌpî morî puꞌkuru mîrîrî konoꞌ waiyi warainon yekaꞌmaꞌpîiya maasa pra itesaꞌ pe tîwanî yeꞌnen, ipîkku pe tîwanî yeꞌnen."
42,12,28,Tîîse mîîkîrî epontîsaꞌ yentai morî pe puꞌkuru konoꞌ waiyi wanî. Mîrîrî warantî parîꞌ yariꞌkutannîpî Paapaya kureꞌne aakoꞌmamî pra tîîse. Kaꞌneꞌ pe rî aatîꞌnapamî. Mîrîrî yentai uurîꞌnîkon pontîiya morî pe. Mîrîrî warantî rî tîîse mararî innape ikupîyaꞌnîkon.
42,12,29,"Mîrîrî yeꞌnen ayaꞌreꞌkon pîꞌ moropai awukukon pîꞌ ayewankon tapiꞌse pra eꞌtî. Mîrîrî pîꞌ teesewankonoꞌmai pra eꞌtî. Maasa pra manniꞌkan Paapa epuꞌnen pepîn yeseru mîrîrî. Moropai tamîꞌnawîrî îꞌ ituꞌse aweꞌtoꞌkon epuꞌtî pîꞌ Paapa man. Mîrîrî yeꞌnen mîrîrî pîꞌ teesewankonoꞌmai pra eꞌtî. Tîîse Paapa yenyaꞌ eturumakatî, ayepotorîkon pe aweꞌtoꞌpe. Moropai ituꞌse Paapa eꞌtoꞌ kupîyaꞌnîkon yuwatî. Mîrîrî kupîyaꞌnîkon ya, tamîꞌnawîrî manniꞌ ituꞌse aweꞌtoꞌkon tîrîiya aapiaꞌnîkon —taꞌpî Jesusya."
42,12,32,"Moropai taꞌpîiya: —Mîrîrî yeꞌnen unmukuyamîꞌ, innape Paapa kupî pîꞌ akoꞌmantî eranneꞌ pe tîweꞌse pra. Maasa pra Paapa, ayunkonya tîwakîri pe tîntîrî tîrî pe man aapiaꞌnîkon. Tesaꞌkon pe itenyaꞌ eturumakaꞌsan pia itîrîiya."
42,12,33,"Mîrîrî yeꞌnen îꞌ itesaꞌ pe aweꞌtoꞌkon ke eꞌrepatî. Moropai mîrîrî yepeꞌpî tîniru tîîtî manniꞌkan îꞌ ton pînon pia. Mîrîrî wenai ayemannekon yenseꞌ ton eporîya, tîweꞌtîꞌkasen pepîn kaꞌ po. Moropai mîrîrî yaꞌ itesaꞌ pe aweꞌtoꞌkon konekaya kaꞌ po. Maasa pra miarî aataretîꞌka pepîn. Moropai miarî amaꞌyeꞌya yamaꞌrunpa pepîn. Moropai miarî kaꞌ po anîꞌrî oꞌmaꞌya aponkon ayemannekon yaku pepîn. Ipatîkarî morî pe aakoꞌmamî. Maasa pra miarî kaꞌ po ayemannekon konekasaꞌyaꞌnîkon manniꞌ pata eesenumenkatoꞌkon wanî nîrî miarî aakoꞌmamîkon pîꞌ —taꞌpî Jesusya."
42,12,35,"Tîkaraiwarîkon NîmîꞌnenanMoropai inîꞌrî taꞌpî Jesusya: —Morî pe teekonekai eꞌtî tamîꞌnawîrî ankonekakon ton konekakonpa. Morî pe aponkon yekaꞌmatî. Moropai aꞌkumaꞌtukon tawittanîꞌse eꞌtî. Îꞌ rî eꞌkupî eraꞌmakonpa —taꞌpîiya. —Manniꞌkan pemonkonyamîꞌ tîkaraiwarîkon tîweꞌmarimasen festarî pona itîꞌpî ennaꞌpo nîmîkî pîꞌ tîweꞌsanon warantî eꞌtî. Inîmîkî toꞌya tanne, toꞌ karaiwarî erepamî ya, manaꞌta paꞌtîiya. Kaꞌneꞌ pe manaꞌta yarakkanmoka toꞌya eewontoꞌpe, maasa pra inîmîkî tîuyaꞌnîkon yeꞌnen."
42,12,37,"Morî pe puꞌkuru inkamoro ipoitîrîtonon wanî. Maasa pra toꞌ karaiwarîya toꞌ eporî toꞌ weꞌnasaꞌ pra awanî yeꞌnen, tînîmîkî pîꞌ toꞌ tîîse. Tauya apîꞌnîkon mîîkîrî toꞌ karaiwarîya tîpon miakanma tîpoitîrîtonon yekkari ton tîrîpa. Moropai taiya toꞌ pîꞌ: “Ereutatî mesa pia”, taiya. Moropai inkamoro pîꞌ toꞌ karaiwarî esemiꞌtîpa toꞌ yekkari ton tîrî pîꞌ. Mîrîrî warantî awanî kupî sîrîrî Uyepotorîkon iipî nîmîꞌnenan ton pe. Mîîkîrî toꞌ karaiwarî erepamî ya, kureꞌne tîîkoꞌmamî tîpo, anoinna eerepamî pra awanî ya, eerenmapî ya eerepamî ya, aatausinpa tîpoitîrîtonon pîꞌ, inîmîkî pîꞌ toꞌ koꞌmamî yeꞌnen. Maasa esenumenkatî sîrîrî pîꞌ. Sîrîrîpe amaꞌyeꞌya temanne yamaꞌrunpa epuꞌtî warayoꞌ wîttî esaꞌya ya, inîmîkî pîꞌ wîttî esaꞌ koꞌmamî eꞌpainon, temanne yamaꞌrunpaiya namai. Mîrîrî yeꞌnen tauya sîrîrî apîꞌnîkon. Amîrîꞌnîkon nîrî mîrîrî warantî enpen akoꞌmantî, maasa pra îꞌ pensa uurî kaꞌ poi iipîꞌpî pemonkon pe ennaꞌpotoꞌ weiyu sîrîrî non pona epuꞌtîyaꞌnîkon pra naatîi. Enpen eꞌtî aawanmîraꞌnîkon unîmîkîyaꞌnîkon pra awanîkon tanne ayeporîuyaꞌnîkon namai —taꞌpî Jesusya."
42,12,41,"Mîrîrî warantî Jesus eseurîma yeꞌnen Pedroya Jesus ekaranmapoꞌpî. Taꞌpîiya: —Uyenupanen, mîrîrî eeseurîmatoꞌ wanî mîrîrî anna anenupaꞌsan neken panamatoꞌya pe, tamîꞌnawîronkon ton pe kaꞌrî? —taꞌpî Pedroya Jesus pîꞌ."
42,12,42,"Jesusya yuukuꞌpî panton ke. Taꞌpîiya: —Eseurîma sîrîrî anîꞌ pîꞌ oꞌnon yeꞌkakon ikaraiwarî nîmoꞌkaꞌpî tewîꞌ koꞌmannîꞌnen pe maasa pra mîîkîrî wanî imaimu yawîrî, morî pe tîweꞌsen pe moropai epuꞌnen pe awanî, manniꞌ mîîkîrî ikaraiwarîya tewîꞌ koꞌmannîꞌnen pe. Moropai tiaronkon tîpoitîrîtonon esaꞌ pe toꞌ yaꞌreꞌ ton tîînen pe. Moropai tamîꞌnawîrî taꞌpî tîkaraiwarîya yawîrî ikuꞌnen. Mîîkîrî tîpoitîrî eporî ikaraiwarîya teerepansaꞌ ya morî pe puꞌkuru. Maasa pra tamîꞌnawîrî tîkaraiwarîya taasaꞌ yawîrî ikuꞌsaiꞌya yeꞌnen. Mîîkîrî wanî morî pe puꞌkuru iipia. Mîrîrî yeꞌnen tauya sîrîrî apîꞌnîkon. Mîrîrî warantî tîkaraiwarî nîtîrîꞌpî koꞌmannîpîiya yeꞌnen inîꞌ panpîꞌ ikaraiwarîya tamîꞌnawîron tîrî ikoꞌmannîꞌtoꞌpeiya."
42,12,45,"Tîîse mîrîrî warantî pra ipoitîrî wanî ya, tîîse taiya ya: “Kaꞌneꞌ pe aaipî pe pra man”. Mîrîrî yeꞌnen tiaronkon ipoitîrîtonon tîîpia tîkaraiwarî nîrumakaꞌsan tarumaꞌtî piaꞌtîiya toꞌ poꞌpîtîiya, moropai toꞌ yaꞌreꞌ ton tîrîiya pepîn emiꞌne toꞌ tîîse. Tîîse mîîkîrî koꞌmamî taꞌreꞌ enapî pîꞌ moropai tîwuku enîrî pîꞌ mararî pra. Maasa pra tîkaraiwarî iipî pra awanî yeꞌnen. Moropai mîîkîrî etîmî piaꞌtî mararî pra imakuiꞌpî kupîiya."
42,12,46,"Mîrîrî tîpo tîîkoꞌmanse puꞌkuru pra, ikaraiwarî erepamî tînîmîkîiya pra tîîse, mararî enpen pra awanî tanne. Mîrîrî yai inkupîꞌpî eraꞌma tîuya pe ikaraiwarî ekoreꞌma mararî pra moropai iwîiya. Moropai yenumîiya imaimu yawîrî ikoꞌmamîꞌsan pepîn pataꞌseꞌ apoꞌ yaꞌ. Mîrîrî eꞌkupî Paapa maimu yawîrî pra tîweꞌsanon yarakkîrî."
42,12,47,"Ipoitîrîya epuꞌtî tamîꞌnawîrî îꞌ inkupî pe taꞌpî tîkaraiwarîya tîîse mîrîrî tîkuꞌse pra aakoꞌmansaꞌ ya, teekonekai pra aakoꞌmansaꞌ ya, moropai taꞌpîiya yawîrî ikuꞌsaiꞌya pra ipoitîrî eꞌsaꞌ ya, mîîkîrî poꞌpîtî ikaraiwarîya ipîra, tîmoron epuꞌtoꞌpeiya. Tîîse manniꞌ ipoitîrî îꞌ taꞌpî tîkaraiwarîya epuꞌnen pepîn. Tîkaraiwarî maimu yawîrî awanî pepîn maasa pra epuꞌtî tîuya pra tîwanî yeꞌnen. Tîîse yairî pra mîîkîrî eꞌtoꞌ wanî wenai ikaraiwarîya iꞌpoꞌpîtî tîîse mararî mîîkîrî tiaron maꞌre, maasa pra tepuꞌse pra aweꞌsaꞌ yeꞌnen. Sîrîrî warantî uupiaꞌnîkon mararî pra tîntîrîꞌpî miakannoꞌpî ekaranmapoiya kupî sîrîrî. Taiya: “Îꞌ kaiꞌma aapia untîrîꞌpî yapurîꞌpîya? Yapurîꞌpîya ou yewanmîrîꞌpîya?” taiya kupî sîrîrî upîꞌnîkon. Maasa pra mararî pra itîîsaiꞌya ya uupiaꞌnîkon, inîꞌ panpîꞌ epopai awanî —taꞌpî Jesusya."
42,12,49,Jesus eseurîma koꞌmannîpîꞌpî. Taꞌpîiya: —Uurî iipîꞌpî apoꞌ eneꞌtoꞌpeuya sîrîrî non pona pemonkonyamîꞌ koreꞌta. Aasîrî mîrîrî yawittasaꞌ yuꞌse wanî sîrîrî teuren.
42,12,50,Tîîse kureꞌne eꞌtarumaꞌtî kupî sîrîrî. Tîîse kureꞌne eꞌtarumaꞌtîtoꞌ ataretîꞌkasaꞌ yuꞌse wanî sîrîrî.
42,12,51,"Tîîse amîrîꞌnîkon esenumenka morî eneꞌsauꞌya kaiꞌma sîrîrî non pona. Tîîse tauya sîrîrî apîꞌnîkon, morî tîwamîn eneꞌsauꞌya pra wai tîîse eseyaton pîꞌ pemonkonyamîꞌ wanî kupî sîrîrî uwenai. Toꞌ eseyaꞌnama kupî sîrîrî."
42,12,52,"Tauya sîrîrî, sîrîrî patapai pemonkonyamîꞌ miaꞌtaikinankon tiwinan wîttî ta tîweꞌsanonkon ena kupî sîrîrî eseyaton pîꞌ. Seurîwîꞌnankon ekoreꞌma kupî sîrîrî asakîꞌnankon yarakkîrî. Moropai inkamoro asakîꞌnankon wanî teekoreꞌmai eseurîwîꞌnankon yarakkîrî. Uyeseꞌ wenai mîrîrî warantî toꞌ ekoreꞌma."
42,12,53,"Moropai tînmukukon winîkîi teekoreꞌmai toꞌ yunkonyamîꞌ innape ukuꞌsaꞌ toꞌya wenai, uyeseꞌ wenai. Moropai tunkon winîkîi toꞌ munkîyamîꞌ wanî teekoreꞌmai, uyeseꞌ wenai. Moropai toꞌ yankonyamîꞌ wanî îri pe tînmukukon wîriꞌsanyamîꞌ winîkîi, innape ukuꞌsaꞌ toꞌya wenai. Moropai toꞌ munkîyamîꞌ nîrî teekoreꞌmai tîsankon winîkîi uyeseꞌ wenai. Moropai tîpaꞌsekon winîkîi toꞌ yawoꞌpîtonon wanî teekoreꞌmai. Moropai toꞌ paꞌsetonon wanî teekoreꞌmai tawoꞌpîkon yarakkîrî. Uyeseꞌ wenai tuꞌkankon ekoreꞌma kupî sîrîrî. Innape ukuꞌnenan pîꞌ innape ukuꞌnenan pepîn ekoreꞌma uwenai —taꞌpî Jesusya."
42,12,54,"Jesusya pemonkonyamîꞌ panamaꞌpî. Taꞌpîiya toꞌ pîꞌ: —Aꞌkî, wei epaꞌka winî katupuru enuku eraꞌmayaꞌnîkon ya îrikkutun pe. Taawonan amîrîꞌnîkon, konoꞌ rena pe man sîrîrîpe, taayaꞌnîkon. Moropai innape aarena taꞌpîyaꞌnîkon yawîrî."
42,12,55,"Moropai aꞌsitun ataꞌseꞌma ya, wei ewomî winîpai, mîrîrî pîꞌ taayaꞌnîkon. Wei pe pata wanî pe man. Innape wei pe awanî, aꞌneꞌ pe awanî taꞌpîyaꞌnîkon yawîrî."
42,12,56,"Amîrîꞌnîkon pemonkonyamîꞌ teesenkuꞌtîsanon, epuꞌnenan pe tîwanîkon kaiꞌma eesenumenkakon! Tamîꞌnawîrî îꞌ pata po tîweꞌkuꞌsen epuꞌtîyaꞌnîkon morî pe. Mîrîrî ekaremekîyaꞌnîkon eꞌtoꞌ yawîrî pata po tîweꞌkuꞌsen moropai kaꞌ pîꞌ tîweꞌkuꞌsen. Tîîse îꞌ waniꞌ awanî aneraꞌmaꞌpîkon ayenukon ke ˻îꞌ ikupî eserîkan pepîn unkupîꞌpî ayenukon kaisarî˼ mîrîrî kupîyaꞌnîkon pepîn innape. Îꞌ ton pe ekaremekîyaꞌnîkon pepîn? —taꞌpî Jesusya toꞌ pîꞌ."
42,12,58,"Aꞌkî, ayeyaton iipî ya ayarîpa ipîkku pe tîweꞌsen juiz pia. Eꞌmaiꞌ pe ayarîiya rawîrî îꞌ rî inkupîꞌpî awinîkîi konekaya yuwakî yarakkîrî, mîîkîrî juiz pia ayarîiya namai. Tîîse ikonekasaꞌya pra awanî ya juiz yenyaꞌ arumakaiya. Moropai juizya arumaka surarayamîꞌ yenyaꞌ moropai surarayamîꞌya ayarakkamo atarakkannîtoꞌ ta. Tauya sîrîrî apîꞌnîkon mîrîrî atarakkannîtoꞌ tapai eepaꞌkakon pepîn. Tamîꞌnawîrî mîrîrî ankupîꞌpîkon yeꞌmayaꞌnîkon pîkîrî aakoꞌmamîkon —taꞌpî Jesusya toꞌ pîꞌ."
42,13,1,"Imakuiꞌpî Unkupîꞌpîkon Rumakatoꞌ Pîꞌ Jesus EseurîmaMoro toꞌ wanîꞌpî tiaronkon pemonkonyamîꞌ. Inkamoro eseurîma piaꞌtîꞌpî Jesus pîꞌ îꞌ kaiꞌma Galiléia pataponkon warayoꞌkon tîꞌka meꞌpoꞌpî Pilatosya pîꞌ. —Paapa pia tîntîrîkon poꞌtîi toꞌ iiꞌsaꞌ tanne, toꞌ tîꞌka meꞌpoꞌpîiya —taꞌpî toꞌya Jesus pîꞌ."
42,13,2,"Mîrîrî pîꞌ taꞌpî Jesusya: —Îꞌ waniꞌ awanî yeꞌnen insamoro warayoꞌkon tîꞌka meꞌpoꞌpîiya mîrîrî warantî. Îꞌ kaiꞌma toꞌ pîꞌ eesenumenkakon? Tiaronkon yentai imakuiꞌpî kuꞌsaꞌ toꞌya wenai, toꞌ tarumaꞌtîꞌpî Paapaya taayaꞌnîkon kaꞌrî?"
42,13,4,"—Moropai manniꞌkan 18 kaisaronkon isaꞌmantaꞌsan Siloé pataꞌseꞌ winî Jerusalém po. Îꞌ waniꞌ awanî yeꞌnen inkamoro pona mîrîrî toꞌ nîkonekaꞌpî kawînan esenumîꞌpî, moropai toꞌ tîꞌkaꞌpîiya. Îꞌ kaiꞌma toꞌ pîꞌ eesenumenkakon, kureꞌne kaꞌrî imakuiꞌpî kuꞌsaꞌ toꞌya tiaronkon yentai Jerusalém po? Kaane, Mîrîrî wenai pra toꞌ saꞌmantaꞌpî. Tîîse tauya sîrîrî apîꞌnîkon tamîꞌnawîrî amîrîꞌnîkon saꞌmanta kupî sîrîrî. Amakuyikon rumaka pîꞌ eesenumenkakon pra awanîkon ya, inkamoro saꞌmantaꞌpî warantî aasaꞌmantakon —taꞌpî Jesusya.?"
42,13,6,"Figo Yeꞌ Teperu Tîînen Pepîn Pîꞌ Jesus EseurîmaJesusya sîrîrî panton ekaremekîꞌpî. Taꞌpîiya: —Warayoꞌya tekkari yeꞌ ton, figo yeꞌ iteseꞌ pîmîꞌpî tînmîri yaꞌ. Moropai tîkoꞌman pe tîîkoꞌmamî tîpo, eepetasaꞌ eraꞌmai attîꞌpî. Tîîse eporîiya pra itesaꞌ wanîꞌpî. Mîrîrî yeꞌnen îꞌ kupî tîuya pîꞌ eesenumenkaꞌpî. Moropai mîîkîrî itesaꞌya taꞌpî mîrîrî tekkari yeꞌka eraꞌmanen warayoꞌ tîpoitîrî pîꞌ: “Aꞌkî, uuipîꞌpî eseurîwîꞌne konoꞌ kaisarî seeniꞌ figo yeperu eraꞌmai eepetasaꞌ kaiꞌma, tîîse iteperu eporîuya pra uurî eꞌpîtîꞌpî. Mîrîrî yeꞌnen yaꞌtîkî îꞌ pe pra siꞌma koꞌmannî pîꞌ man. Tiaronkon pataꞌseꞌ moꞌkasaiꞌya man teepetai pra. Mîrîrî yeꞌnen maꞌtîi”, taꞌpîiya tîpoitîrî pîꞌ."
42,13,8,"Tîîse ipoitîrîya taꞌpî tîkaraiwarî pîꞌ: “Maasa tîwî nîsi moro, ukaraiwarî, mîrîrî figo yeꞌ sîrîrî neken konoꞌ iwaꞌkatoꞌpeiya. Tiwin konoꞌpî pe esenyakaꞌma irupukon woi yakauya moropai iwîꞌnîꞌpannîꞌnen ton tîrîuya irupukon pona eepetatoꞌpe”, taꞌpî ipoitîrîya. “Mîrîrî kuꞌsauꞌya tanne sîrîrî konoꞌ pîꞌ eepeta ya, morî pe awanî. Tîîse figo tîrîiya pra awanî ya, mîrîrî yaꞌtî meꞌpoya”, taꞌpî ipoitîrîya tîkaraiwarî pîꞌ —taꞌpî Jesusya."
42,13,10,"Jesusya pemonkonyamîꞌ yenupaꞌpî Judeuyamîꞌ epereꞌtoꞌ yewîꞌ ta siꞌma sábado, erîꞌkaꞌnîtoꞌ weiyu yai. Moro awanîꞌpî priꞌya pra tîweꞌsen wîriꞌ. Mîîkîrî koꞌmansaꞌ wanîꞌpî priꞌya pra 18 konoꞌ kaisarî. Oꞌmaꞌya priꞌya pra ikuꞌsaꞌ wanîꞌpî. Mîîkîrî saꞌne asapîtîꞌpî murui murui pe aweꞌmîꞌsaꞌka pra. Mîîkîrî esepiꞌtî eserîke pra awanîꞌpî. Mîîkîrî eraꞌma tîuya pe Jesusya yannoꞌpî tîîpia. Moropai taꞌpîiya wîriꞌ pîꞌ: —Maꞌnon, ayeparan winîpai esepiꞌtîn pîꞌ nai —taꞌpî Jesusya. Moropai tenya tîrîꞌpîiya ipona moropai mîîkîrî ekonekaꞌpî. Inîꞌrî murui pe pra eenaꞌpî. Moropai mîrîrî tîpo mîîkîrî wîriꞌya Paapa yapurîꞌpî mararî pra."
42,13,14,"Tîîse mîrîrî kupî Jesusya eraꞌma tîuya yeꞌnen Judeuyamîꞌ epereꞌtoꞌ yewîꞌ esaꞌ pe tîweꞌsen ekoreꞌmaꞌpî mararî pra Jesus winîkîi, maasa pra sábado weiyu yai wîriꞌ yepiꞌtîiya yeꞌnen. Mîrîrî yeꞌnen taꞌpîiya pemonkonyamîꞌ pîꞌ: —Tiwin miaꞌ pona tîîmoꞌtai wei kaisarî esenyakaꞌmantoꞌ. Mîrîrî yai aaipîkon eesepiꞌtîkonpa, tîîse sábado, erîꞌkaꞌnîtoꞌ weiyu yai pra —taꞌpîiya toꞌ pîꞌ."
42,13,15,"Mîrîrî yuukuꞌpî Uyepotorîkonya. Taꞌpîiya: —Seruꞌyeꞌ amîrî, epuꞌnen pepîn. Sábado yai îꞌ kupî pepîn taayaꞌnîkon tîîse attîkon sábado yai paakayamîꞌ yewîꞌ ta ayekînkon yeukai, toꞌ yarîkonpa tuna enîꞌtoꞌpe toꞌya. Mîrîrî epuꞌtîyaꞌnîkon pra awanîkon mîrîrî? Ewaꞌtîsaꞌ pe siꞌma tuna enîrîiya pepîn mîîtoꞌpe."
42,13,17,Mîrîrî taa Jesusya pîꞌ inkamoro ipîꞌ tîwoꞌmaꞌtasanon eppepî mararî pra maasa pra toꞌ yeseru yenpoꞌpîiya. Tîîse tiaronkon arinîkon pemonkonyamîꞌ wanîꞌpî taatausinpai kureꞌne îꞌ ikupî eserîkan pepîn Jesus nîkupîꞌpî pîꞌ. Mîrîrî eraꞌma tîuyaꞌnîkon yai toꞌ atausinpaꞌpî.
42,13,18, Moropai Jesusya panton ekaremekîꞌpî toꞌ nepuꞌtî ton. Taꞌpîiya: —Îꞌ kaiꞌma see awanî pe nai Paapa iipî yai tamîꞌnawîronkon esaꞌ pe? Îꞌ warantî awanî ekaremekîuya eꞌpainon? —taꞌpîiya.
42,13,20,"Moropai inîꞌrî Jesus eseurîma koꞌmannîpîꞌpî. Taꞌpîiya: —Îꞌ yeꞌka panton ekaremekîuya eꞌpainon? Îꞌ kaiꞌma awanî pe nai, Paapa iipî yai pemonkonyamîꞌ esaꞌ pe?"
42,13,22," Jerusalém pona tuutî Jesus wîtîꞌpî eꞌma taawîrî. Tuutî pe Jesusya pemonkonyamîꞌ yenupaꞌpî cidade po. Moropai tiaronkon yenupaꞌpîiya toꞌ pataꞌseꞌkon kaisarî toꞌ koꞌmantoꞌkon yaꞌ toꞌ yenupaꞌpîiya. Mîrîrî yai warayoꞌya Jesus ekaranmapoꞌpî. Taꞌpîiya: —Uyenupanen, tuꞌkankon pepîn neken pemonkonyamîꞌ eꞌpîikaꞌtî kupî sîrîrî? —taꞌpîiya Jesus pîꞌ.Mîrîrî taꞌpî Jesusya: —Moro man kaꞌ po manaꞌta eꞌtaꞌka."
42,13,24,"Mîrîrî yeꞌnen mîrîrî yai eewomîkon yuwatî teesekaꞌnunkai. Maasa pra tauya apîꞌnîkon tuꞌkankon pemonkonyamîꞌ wanî kupî sîrîrî itîîpai kaꞌ pona, tîîse toꞌ ewomî eserîke pra awanî."
42,13,25,"Maasa pra mîîkîrî wîttî esaꞌ eꞌmîꞌsaꞌkasaꞌ ya moropai manaꞌta yarakkamoiya. Moropai amîrîꞌnîkon wanî poro po eewomîkon eserîke pra Paapa pia kaꞌ pona. Taayaꞌnîkon manaꞌta paꞌtîiꞌma, “Anna yepotorî, anna yawonnîꞌkî aapia”, taayaꞌnîkon. Tîîse mîîkîrîya amaimukon yuuku kupî sîrîrî see warantî: “Anîꞌkan amîrîꞌnîkon? Ayepuꞌtîkonuya pra wai, oꞌnon pata paiꞌnokon pe awanîkon?” taiya kupî sîrîrî apîꞌnîkon."
42,13,26,"Moropai taayaꞌnîkon: “Anna manniꞌkan apokonpe anna yekkari yonpa annaya neꞌtîkini. Apokonpe anna wuku enîrîꞌpî annaya. Moropai anna yenupaꞌpîya anna koreꞌta awanî yai cidade po”, taayaꞌnîkon ipîꞌ."
42,13,27,"Tîîse taiya inîꞌrî apîꞌnîkon: “Anîꞌkan amîrîꞌnîkon? Ayepuꞌtîuyaꞌnîkon pra wai. Oꞌnon pata paiꞌnokon pe awanîkon?” Moropai taiya: “Atarimatî tamîꞌnawîrî amîrîꞌnîkon imakuiꞌpî kupî pîꞌ tîîkoꞌmansenon”, taiya apîꞌnîkon."
42,13,28,"Miarî siꞌma Abraão nurîꞌtî moropai Isaque nurîꞌtî, moropai Jacó nurîꞌtî, moropai tamîꞌnawîronkon Paapa maimu ekaremeꞌnenan profetayamîꞌ nurîꞌtî eraꞌmayaꞌnîkon kupî sîrîrî Paapa pia. Tîîse amîrîꞌnîkon poro po, eewomîkon eserîke pra. Inkamoro eraꞌmayaꞌnîkon pîꞌ mararî pra akaraukon kupî sîrîrî ipîꞌ, amoron epuꞌtî kupî sîrîrî, eewomîkon eserîke pra awanî yeꞌnen."
42,13,29,"Mîrîrî yai tuꞌkankon pemonkonyamîꞌ erepamî kupî sîrîrî, wei epaꞌka winîpai, moropai wei ewomî winîpai. Moropai tamîꞌnawîrî pata po tîîkoꞌmansenon, inkamoro ewomî entamoꞌkantoꞌ pîꞌ tîîwanmîra tesaꞌkon Paapa pia. Toꞌ pataꞌseꞌkon ton moro awanî Paapa pia. ˻Tîîse amîrîꞌnîkon ewomî eserîke pra awanî.˼"
42,13,30,"Maasa pra inkamoro tiaronkon pîkîronkon ipîkkukon pepînon ewomî kupî sîrîrî eꞌmaiꞌ pe iipia. Tîîse ipîkkukon, ˻eꞌmaiꞌ pe Paapa maimu etanenan˼ tiaronkon yentainokon ewomî pepîn. ˻Maasa pra innape imaimu kuꞌsaꞌ toꞌya pra awanî yeꞌnen˼ —taꞌpî Jesusya."
42,13,31,Mîrîrî pe rî tiaronkon fariseuyamîꞌ iipîꞌpî Jesus pia. Moropai taꞌpî toꞌya ipîꞌ: —Attî eꞌpainon tarîpai maasa pra amîrî wîî tîuya taa pîꞌ Herodes man —taꞌpî toꞌya Jesus pîꞌ.
42,13,32,"Jesusya toꞌ maimu yuukuꞌpî. Taꞌpîiya toꞌ pîꞌ: —Atîtî iipia mîîkîrî pia. Moropai makatîi mîîkîrî maikan warainon seruꞌyeꞌ pîꞌ, uurîya taa sîrîrî mîrîrî ekaremeꞌtantî ipîꞌ. Uutî eserîke pra wai sîrîrî maasa pra esenyakaꞌma sîrîrî. Oꞌmaꞌkon yarakkîrî tîweꞌsanon pemonkonyamîꞌ yepiꞌtîuya sîrîrî. Moropai priꞌya pra tîweꞌsanon yepiꞌtîuya sîrîrî. Sîrîrîpe mîrîrî pîꞌ uukoꞌmamî moropai penane. Mîrîrî tîpo neken uweiyu ikuꞌneꞌtîsaꞌ yai erepamî miarî Jerusalém pona, mîrîrî makatîi mîîkîrî pîꞌ."
42,13,33,Maasa pra mîrîrî kupî pîꞌ uukoꞌmamî eꞌpai man. Moropai tarî uwî toꞌya eserîke pra man. Maasa pra Paapa maimu ekaremeꞌnenan profetayamîꞌ wîî toꞌya Jerusalém po neken —taꞌpî Jesusya.
42,13,34,"Moropai Jesus esewankonoꞌmaꞌpî, ikaruwaꞌpî Jerusalém ponkon pemonkonyamîꞌ wenai. Moropai taꞌpîiya: —Amîrîꞌnîkon Paapa maimu ekaremeꞌnenan profetayamîꞌ wîîtîponkon. Aapiaꞌnîkon tîmaimu ekaremeꞌnen toꞌ yarimasaꞌ Paapaya tanne iwîꞌpîyaꞌnîkon tîꞌ ke. Îꞌ warapo iteꞌka amîrîꞌnîkon saꞌnamaꞌpîuya tamîꞌnawîrî awanîkon tanne. Manniꞌ kariwanaya tapîri yoꞌkoi tînmukuyamîꞌ yannuku warantî, uupia amîrîꞌnîkon eperepî yuꞌse wanîꞌpî teuren tîîse yuukuyaꞌnîkon pra awanîꞌpîkon."
42,13,35,"Tarîpai apataꞌseꞌkon eꞌnîmî kupî sîrîrî ˻innape ukupîyaꞌnîkon pra awanîkon yeꞌnen˼. Uutî sîrîrî aapiapaiꞌnîkon. Tarîpai tauya sîrîrî apîꞌnîkon, sîrîrî patapai inîꞌrî uyeraꞌmayaꞌnîkon pe pra naatîi. Uyapurîtoꞌyaꞌnîkon weiyu erepamî pîkîrî aakoꞌmamîkon. Mîrîrî yai neken taayaꞌnîkon:“Mîîkîrî morî puꞌkuru see Uyepotorîkon eseꞌ pîꞌ tuiꞌsen yapurîpaiꞌnîkon”,taayaꞌnîkon kupî sîrîrî —taꞌpîiya."
42,14,1,"Priꞌyawon Pepîn Yepiꞌtî Jesusya Sábado YaiTiwin wei sábado yai Jesus etaꞌpî fariseuyamîꞌ esanon yonpaya tewîꞌ ta entamoꞌkai attîtoꞌpe kaiꞌma. Jesus wîtîꞌpî moropai mîîkîrî pîꞌ toꞌ esenumenkaꞌpî kureꞌne, sábado yai îꞌ rî kupîiya aneraꞌmapai tîwanîkon yeꞌnen, yairî pra iteseru wanî ekaremekîkonpa kaiꞌma. Miarî Jesus rawîrî tiwin warayoꞌ wanîꞌpî priꞌyawon pepîn. Mîîkîrî wanîꞌpî iꞌsi moropai itemekon awoipîꞌpî pe. Mîîkîrî eraꞌma tîuya yeꞌnen Jesusya Moisés nurîꞌtîya yenupantoꞌ pîꞌ yenupatonkon moropai fariseuyamîꞌ ekaranmapoꞌpî. Taꞌpîiya toꞌ pîꞌ: —Moisés nurîꞌtîya yenupantoꞌ yawîrî priꞌyawon pepîn yepiꞌtîuya erîꞌkaꞌnîtoꞌ weiyu yai morî pe awanî, kaane kaꞌrî? Îꞌ kaiꞌma taasaiꞌya nai? —taꞌpîiya."
42,14,4,Tîîse îꞌ kaiꞌma Jesus maimu yuuku toꞌya pra toꞌ wanîꞌpî. Mîrîrî yeꞌnen mîîkîrî priꞌyawon pepîn warayoꞌ yapisîꞌpî Jesusya. Moropai yepiꞌtîꞌpîiya. Moropai attîtoꞌpe taꞌpîiya ipîꞌ.
42,14,5,"Moropai inkamoro pîꞌ taꞌpî Jesusya: —Amîrîꞌnîkon koreꞌta tînmu kenan wanî ya, mîîkîrî munmu itekîn enasaꞌ ya, ituꞌnakan yaꞌ sábado yai, sábado pe awanî yeꞌnen imoꞌkai attî pepîn eꞌpainon kaꞌneꞌ pe?"
42,14,6,Mîrîrî yuuku toꞌya eserîke pra awanîꞌpî.
42,14,7,"Tiaronkon Maꞌre Eꞌnîtoꞌ Pîꞌ Jesus EseurîmaMîrîrî taa tîpo entamoꞌkantoꞌ pîꞌ etasaꞌkon yakoꞌmenkaꞌpî Jesusya. Maasa pra yaponseꞌ wanî ereutantoꞌkon menkaꞌpî toꞌya mesa pia. Morîkon ponarî toꞌ ereutaꞌpî ipona ipîkku pe tiaronkon yentai toꞌ eꞌtoꞌpe. Mîrîrî eraꞌma tîuya yeꞌnen, Jesusya sîrîrî panton ekaremekîꞌpî toꞌ pîꞌ."
42,14,8,"Taꞌpîiya toꞌ pîꞌ: —Aꞌkî, anîꞌya amîrîꞌnîkon etasaꞌ ya tîînoꞌpîtasen festarî pîꞌ tauya sîrîrî kereutatî morî ereutantoꞌ pona. Maasa pra ipîkku pe tîweꞌsen ayentaiꞌnîkon etasaꞌ wîttî esaꞌya yai pra. Moropai taiya apîꞌnîkon: “Anîꞌya amîrî etaꞌpî tarîniꞌ ereutapa?” taiya eꞌpainon. Moropai taiya apîꞌ: “Atarimakî mîseniꞌ ipîkku ereutatoꞌpe”, taiya apîꞌ. Mîrîrî yai aweppepî kureꞌne. Tiaronkon rawîrî aponoꞌ morî maꞌre tîweꞌsen pona eereuta."
42,14,10,"Tauya apîꞌnîkon, etasaꞌ pe aponoꞌ morî maꞌre tîweꞌsen pona ereutatî. Moropai mîîkîrî ayetatîponkonya ayeraꞌmakon. Moropai taiya apîꞌnîkon: “Uwanîyakon, tarîwaya ereutataneꞌkî. Sîrîrî ereutantoꞌ morî pona”, taiya. Mîrîrî warantî kureꞌne ayapurî toꞌya eseraꞌma tamîꞌnawîronkon ipîkkukon etasaꞌkon rawîrî —taꞌpî Jesusya."
42,14,11,"—Maasa pra anîꞌ eꞌkuꞌsaꞌ ya ipîkku pe moropai mîî pe, mîîkîrî ena kupî sîrîrî tiaronkon maꞌre. Aweppepî kupî sîrîrî. Tîîse anîꞌ eꞌsaꞌ ya ipîkku pe pra, moropai mîî pe pra, mîîkîrî yapurî toꞌya, ipîkku pe eena —taꞌpî Jesusya."
42,14,12,"Moropai taꞌpî Jesusya tetatîponoꞌpî pîꞌ: —Îꞌ pensa entamoꞌkantoꞌ konekaya yai, manniꞌkan neken ayetatîponkon ayonpakon moropai ayakonkon moropai ayakontarikon ipîkku pe tîweꞌsanon neken ketai. Maasa pra inkamoroya mîrîrî yeꞌka kupî tîuyaꞌnîkon ya amîrî yeta awentamoꞌkai attîpa kaiꞌma. Mîrîrî warantî ankupîꞌpî yeꞌma inkamoroya."
42,14,13,"Tîîse îꞌ pensa mîrîrî yeꞌka konekaya yai, manniꞌkan saꞌne îꞌ ton pînon moropai maꞌtîkîꞌpankon, enkaruꞌnankon, moropai asakoiꞌkon pepînon saꞌne etakî toꞌ iiꞌtoꞌpe entamoꞌkantoꞌ pîꞌ. Mîrîrî warantî ikupîya ya, morî yapisîiya Paapa winîpai. Maasa pra inkamoroya saꞌne mîrîrî ankupîꞌpî yeꞌma pepîn, yeꞌmatoꞌ ton pra tîwanîkon yeꞌnen. Tîîse Paapaya aapia yeꞌma, îꞌ pensa morî yairon pe tîweꞌsanon eꞌmîꞌsaꞌka weiyu yai ayeꞌmaiya —taꞌpî Jesusya."
42,14,15,"Mîrîrî taa Jesusya eta tîuya pe, mesa pia ipokonpe tîweꞌsen warayoꞌ eseurîmaꞌpî. Taꞌpîiya: —Paapa, tamîꞌnawîronkon esaꞌ pia entamoꞌkantoꞌ pîꞌ teewonsen wanî kupî sîrîrî taatausinpai —taꞌpîiya."
42,14,16,"Mîrîrî yeꞌnen Jesusya tiaron panton ekaremekîꞌpî. Taꞌpîiya: —Tiwin warayoꞌya pemonkonyamîꞌ etaꞌpî arinîke toꞌ iiꞌtoꞌpe tewîꞌ ta, maasa pra kureꞌnan entamoꞌkantoꞌ tîrî tîuya yeꞌnen."
42,14,17,Moropai iweiyu eseporîꞌpî entamoꞌkantoꞌ weiyu. Mîrîrî yeꞌnen tîpoitîrî yaipontîꞌpîiya attîtoꞌpe pemonkonyamîꞌ yannoi. Taatoꞌpeiya kaꞌneꞌ pe asiꞌtî entamoꞌkataneꞌtî entamoꞌkantoꞌ esenposaꞌ man aasîrî taatoꞌpeiya kaiꞌma etasaꞌkon pemonkonyamîꞌ pîꞌ.
42,14,18,"Tîîse mîîkîrîya tetakon tanne tiwin pîꞌ siꞌma taꞌpî toꞌya: “Uutî eserîke pra wai.” Eꞌmaiꞌnon pemonkonya taꞌpî ipîꞌ: “Umîri ton yennasauꞌya sîrîrî. Mîrîrî yeꞌnen eraꞌmai uutîtoꞌ man. Mîrîrî uutî eserîke pra wai, mîrîrî tauya manniꞌ kuꞌkî tîwî” taꞌpîiya."
42,14,19,"Moropai tiaronya taꞌpî: “Uutî eserîke pra wai maasa pra miaꞌ tamîꞌnawîrî uyekînnon ton paakayamîꞌ yennasauꞌya wai. Inkamoro eraꞌmai uutîtoꞌ man. Maasa pra morî pe toꞌ esenyakaꞌma aneraꞌmapai wai. Mîrîrî yeꞌnen uutî eserîke pra wanî sîrîrî. Tîîse mîrîrî kuꞌkî tîwî”, taꞌpîiya ipîꞌ."
42,14,20,"Moropai tiaronya taꞌpî ipîꞌ: “Uurî, uutî eserîke pra wai. Maasa pra amen puꞌkuru inoꞌpîtasen pe wanî sîrîrî. Mîrîrî yeꞌnen uutî pepîn”, taꞌpîiya."
42,14,21,"Mîrîrî tîpo tîkaraiwarî pia ipoitîrî ennaꞌpoꞌpî. Moropai tamîꞌnawîrî ekaremekîꞌpîiya tîkaraiwarî pîꞌ. Mîrîrî pîꞌ ikaraiwarî ekoreꞌmaꞌpî mararî pra. Moropai taꞌpîiya inîꞌrî: “Kaꞌneꞌ pe atîkî tiaronkon etata inîꞌrî, rua taawîrî cidade poro tîweꞌsanon etata. Moropai tamîꞌnawîrî toꞌ metai toꞌ menepîi manniꞌkan îꞌ ton pînon, moropai maꞌtîkîꞌpankon moropai enkaruꞌnankon, moropai asakoiꞌkon pepînon inkamoro menepîi”, taꞌpîiya."
42,14,22,"Tîîkoꞌmanse mararî ipoitîrîya taꞌpî tîkaraiwarî pîꞌ: “Tamîꞌnawîrî taꞌpîya yawîrî ikuꞌsauꞌya sîrîrî. Tîîse tuꞌke toꞌ pataꞌseꞌ ton moro man”, taꞌpîiya."
42,14,23,"Mîîkîrî maimu yuukuꞌpî ikaraiwarîya. “Moriya, atîkî, aminke eꞌma taawîrî toꞌ etata, toꞌ iiꞌtoꞌpe toꞌ mekaꞌnunkai. Maasa pra uyewîꞌ yannîꞌsaꞌ toꞌya aneraꞌmapai wanî sîrîrî. Tauya sîrîrî inkamoro eꞌmaiꞌ pe etasaꞌkonya sîrîrî entamoꞌkantoꞌ yonpa eserîke pra awanî. Maasa pra tetakon tanne yuꞌsaꞌ toꞌya pra awanî yeꞌnen”, taꞌpîiya —taꞌpî Jesusya."
42,14,25,Mîrîrî taa tîpo Jesus wîtî tanne arinîkon pemonkonyamîꞌya Jesus wenaimaꞌpî. Inkamoro yeurîmai eeraꞌtîꞌpî moropai taꞌpîiya toꞌ pîꞌ:
42,14,26,"—Aꞌkî, manniꞌ uyapurînen wanî ya mararî, mîîkîrî wanî eserîke pra awanî upemonkono pe, uwanîyakon pe. Maasa pra tîyun moropai tîsan pînînmaiya ya, moropai tînoꞌpî, moropai tînmukuyamîꞌ, moropai tonpayamîꞌ pînînmaiya ya, moropai kureꞌne tîîwarîrî eetîꞌnînma, uurî pînînma tîuya yentai, mîrîrî yeꞌnen uurî wanîyakon pe eserîke pra awanî —taꞌpîiya."
42,14,27,"—Anîꞌ wanî ya uwenai eꞌtarumaꞌtîpai pra, mîrîrî yeꞌnen uyapurîiya pepîn yapîtanîpîiya pra tîwanî yeꞌnen. Ituꞌse tîweꞌtoꞌ yawîrî ikoꞌmanpai awanî. Mîîkîrî wanî pepîn uwanîyakon pe."
42,14,28,"Aꞌkî, anîꞌ esenumenka ya kawînan ton koneka pîꞌ eꞌmaiꞌ pe îꞌ warapo kaisarî tîtînirurî wanî eraꞌmaiya eꞌpai awanî. Yaretîꞌka eserîke awanî epuꞌtîuya ikonekaiya. Mîrîrî epuꞌse eesenumenka eꞌpai awanî."
42,14,29,"Tîîse mîrîrî tepuꞌse pra mîrîrî kawînan ton koneka tîuya pîꞌ teesenyakaꞌmatoꞌ asaraꞌtîsaiꞌya ya, moropai itînirurî eꞌtîꞌka eesenyakaꞌmatoꞌ ataretîꞌka pra tîîse. Mîrîrî eraꞌma tîuyaꞌnîkon pîꞌ tamîꞌnawîronkon atakoꞌmenka ipîꞌ. “Aꞌkî see yaretîꞌkaiya pra awanî eraꞌmatî”, taa toꞌya."
42,14,31,"Moropai taꞌpîiya inîꞌrî: —Aꞌkî, ipîkku pata esaꞌ pe tîweꞌsen rei eseyaꞌnama ya tiaron winîkîi, eesenumenka eꞌpai awanî teeseyaꞌnama rawîrî. Iipia  kaisaronkon surarayamîꞌ. Tîîse iteyaton pia toꞌ . Mîîkîrî ereuta eꞌpai awanî esenumenkai toꞌ eseyaꞌnama eserîke awanî epuꞌse, meruntî ke toꞌ wanî epuꞌse. Meruntî ke pra toꞌ wanî ya, attî pepîn epîi. Tîîse mîîkîrî tiaron rei pîꞌ kai tîmaimu yarimaiya namai epîn pe pra man kai, morî pe eꞌnîpai man kai —taꞌpî Jesusya."
42,14,33,"—Mîrîrî warantî teesenumenkai pra amîrîꞌnîkon wanî eserîke pra awanî upemonkono pe, tamîꞌnawîrî ayeserukon, ayemannekon rumakayaꞌnîkon pra awanîkon ya —taꞌpî Jesusya."
42,14,34," Tiaron ekaremekîꞌpî Jesusya toꞌ nepuꞌtî ton. Taꞌpîiya: —Pan wanî morî pe, aweꞌtoꞌ yawîrî wanî ya. Tîîse aweꞌtoꞌ yawîrî pra awanî ya, morî pe awanî pepîn. Inîꞌmîra awanî ipoꞌmîra. Morî pe awanî pepîn yapurîtoꞌpe. Îꞌ ton pe rî yapurî eserîke pra awanî. Îꞌ yeꞌrî pînsaꞌ wîꞌnîꞌpannîpîiya eserîke pra awanî. Mîrîrî yeꞌnen ipapo.Sîrîrî etayaꞌnîkon pîꞌ esenumenkatî anetaꞌpîkon pîꞌ —taꞌpî Jesusya. ˻—Mîrîrî warantî awanîkon pe man, tamîꞌnawîrî ayewankon ke uyapurîyaꞌnîkon pra awanîkon ya,˼ —taꞌpîiya tîpemonkonoyamîꞌ pîꞌ, inîꞌmîra pan wanî warantî toꞌ yeseru wanî namai."
42,15,1,Tuꞌkankon tesanonkon pia toꞌ nîtîrî tîniru yapisî pîꞌ teesenyakaꞌmasanon iipîꞌpî Jesus pia eeseurîma etakonpa. Moropai imakuiꞌsan pemonkonyamîꞌ iipîꞌpî.
42,15,2,Fariseuyamîꞌ moropai Moisés nurîꞌtîya yenupantoꞌ pîꞌ yenupatonkon nîrî wanîꞌpî. Inkamoro woꞌmaꞌtaꞌpî Jesus winîkîi. Taꞌpî toꞌya: —Imakuiꞌpî kuꞌnenan pemonkonyamîꞌ pokonpe tîweꞌsen mîserî warayoꞌ. Moropai toꞌ pokonpe taꞌreꞌ yonpanen —taꞌpî toꞌya ipîꞌ.
42,15,3,Mîrîrî yeꞌnen toꞌ nepuꞌtî ton ekaremekîꞌpî Jesusya panton pe.
42,15,4,"Taꞌpîiya: —Amîrîꞌnîkon tiwin pîꞌ siꞌma ayekînnan carneiroyamîꞌ esaꞌ pe awanî ya, 100 kaisarî. Tiwin aatakaꞌmaꞌpî ya, yuwai attî eꞌpainon. Innape nai? —taꞌpîiya. —Inkamoro 99 kaisaronkon nîmîya eꞌpainon keren po. Moropai attî mîîkîrî atakaꞌmaꞌpî yuwai eporîya pîkîrî."
42,15,5,"Mîîkîrî eposaꞌya ya, kureꞌne taatausinpai awanî eposaꞌya yeꞌnen. Moropai mîîkîrî manaꞌpoya amota pona tanunse."
42,15,6,"Ayewîꞌ ta eerepansaꞌ pe, ayonpayamîꞌ awoinonkon etaya. Moropai taaya ayonpayamîꞌ pîꞌ: “Atausinpanpaiꞌnîkon upokon pe. Maasa pra uyekîn atakaꞌmaꞌpî eposauꞌya yeꞌnen”, taayaꞌnîkon eꞌpainon tiwin pîꞌ siꞌma."
42,15,7,"Tauya mîrîrî warantî nîrî Paapa atausinpantoꞌ wanî kupî sîrîrî kaꞌ po. Pemonkon imakuiꞌpî pe tîweꞌsen enpenatasaꞌ yai tînkupîꞌpî imakuiꞌpî rumaka tîuya pîꞌ. Ipîꞌ Paapa atausinpa manniꞌkan 99 kaisaronkon, yairon pe tîweꞌsanon pîꞌ taatausinpa yentai —taꞌpî Jesusya."
42,15,8,"Prata Enaꞌpî EsenumîꞌpîJesus eseurîma koꞌmannîpîꞌpî: —Tiwin wîriꞌ wanîꞌpî miaꞌ tamîꞌnawîrî prata enaꞌpî esaꞌ pe. Tîîse tiwin esenumî ya mîrîrî yuwaiya eꞌpainon, innape nai? Mîrîrî eporîpa wîriꞌya tîꞌkumaꞌtu yawittanîpî, moropai tewîꞌ kuimaiya. Morî pe yuwaiꞌma tînîn eporî tîuya pîkîrî yuwaiya."
42,15,9,"Moropai eposaꞌ tîuya yai tonpayamîꞌ tîwoinokon etaiya. Moropai taiya toꞌ pîꞌ: “Atausinpanpaiꞌnîkon man upokonpe. Maasa pra upîratari esenumîꞌpî eposauꞌya yeꞌnen”, taiya."
42,15,10,"Mîrîrî warantî nîrî Paapa poitîrîtonon inserîyamîꞌ atausinpa kureꞌne, tiwinan pemonkon imakuiꞌpî kuꞌnen enpenata yai imakuiꞌpî pe tîweꞌtoꞌ rumaka tîuya pîꞌ —taꞌpî Jesusya."
42,15,11,"Warayoꞌ Tîyun Pia Pai AtakaꞌmaꞌpîMoropai Jesus eseurîma koꞌmannîpîꞌpî. Taꞌpîiya: —Warayoꞌ wanîꞌpî asakîꞌnankon inmukuyamîꞌ. Tiaron pensa inmu yakon maasaron panpîꞌya taꞌpî tîyun pîꞌ: “Paapa, ayemanne rataikakî uyemanne ton tîrîpa, mîrîrî uurî pia antîrî ton aasaꞌmanta yai. Maasa pra sîrîrî ituꞌse wai”, taꞌpîiya. Moropai itunya temanne rataikaꞌpî irui yemanne yarakkîrî."
42,15,13,"Kureꞌne puꞌkuru pra wei tîîkoꞌmamî tîpo temanne yannukuꞌpî mîîkîrî warayoꞌ maasaronya tamîꞌnawîrî. Moropai attîꞌpî tamîꞌnawîrî temanne yarakkîrî tiaron pata pona aminke. Miarî itesaꞌ pe tîweꞌtoꞌ temanne yaretîꞌkaꞌpîiya. Festa pîꞌ tîwanî ke, tîsuꞌmin ke imakuiꞌpî kupîꞌpîiya."
42,15,14,"Moropai tamîꞌnawîrî yaretîꞌkaꞌpîiya tanne, mîrîrî pata yaꞌ emiꞌnan wanîꞌpî mararî pra. Moropai mîîkîrîya tîmoron epuꞌtî piaꞌtîꞌpî miarî."
42,15,15,"Mîrîrî yeꞌnen teesenyakaꞌmatoꞌ ton yuwaꞌpîiya mîrîrî pata yaꞌ tîweꞌsen pîꞌ mîrîrî warantî tîweꞌpîikaꞌtîpa kaiꞌma. Mîîkîrîya mîîkîrî yarimaꞌpî tîfazendarî pona tekînon porcoyamîꞌ koꞌmannîꞌse attîtoꞌpe kaiꞌma, taꞌpîiya."
42,15,16,Tîîse miarî mîîkîrî wanîꞌpî emiꞌne itaꞌreꞌ ton pra awanîꞌpî. Porcoyamîꞌ yaꞌreꞌ annaꞌpai awanîꞌpî tîîse anîꞌya porcoyamîꞌ yaꞌreꞌ yonpa tîrî pra awanîꞌpî. Îꞌ tîrî toꞌya pra awanîꞌpî.
42,15,17,Mîîkîrî esenumenka piaꞌtîꞌpî tîîwarîrî. Taꞌpîiya: “Îꞌ waraponkon uyun poitîrîtonon teesenyakaꞌmasanon uyun pia tîîse toꞌ yaꞌreꞌ mararon pepîn eꞌtîꞌkakoi pepîn. Tîîse îꞌ pîꞌ uurî saꞌmanta sîrîrî tarî emiꞌnan pîꞌ.
42,15,18,"Ennaꞌpo paapa yewîꞌ ta. Moropai tauya paapa pîꞌ: ‘Paapa, imakuiꞌpî kupîꞌpîuya Paapa kaꞌ pon winîkîi, moropai awinîkîi’, tauya paapa pîꞌ”, taꞌpîiya."
42,15,19,"“Mîrîrî yeꞌnen ‘Anmu pe wanî pepîn sîrîrî, tîîse apoitîrîtonon warantî ukuꞌkî’, tauya paapa pîꞌ”, taꞌpî mîîkîrî warayoꞌya."
42,15,20,Moropai aataponkaꞌpî miarîpai moropai awennaꞌpoꞌpî tîyun yewîꞌ ta.Mîîkîrî iipî koꞌmannî pe eꞌma taawîrî aminke eraꞌmasaꞌ itunya wanîꞌpî. Moropai tîꞌnokoꞌpî pe eraꞌmaꞌpîiya mararî pra. Mîîkîrî tînmu ponaya eekaꞌtumîꞌpî yapiꞌse. Yapisîꞌpîiya tîwakîri pe moropai yuꞌnaꞌpîiya.
42,15,21,"Moropai mîîkîrîya taꞌpî tun pîꞌ: “Paapa, imakuiꞌpî kupîꞌpîuya Paapa kaꞌ pon winîkîi moropai awinîkîi”, taꞌpîiya. “Mîrîrî yeꞌnen anmu pe wanî pepîn sîrîrî tîîse apoitîrîtonon warantî ukuꞌkî”, taꞌpîiya. Tîîse itunya taꞌpî tîpoitîrîtonon pîꞌ: “Kaꞌneꞌ pe ipon morî eneꞌtî, moropai yekaꞌmatî itenya pokon nîrî eneꞌtî, yekaꞌmatî itenya pîꞌ. Moropai iꞌsaꞌsaꞌ eneꞌtî yekaꞌmatî iꞌpu pîꞌ! Moropai kaiwan manniꞌ paaka more eneꞌtî. Moropai iwîtî. Moropai atausinpanpaiꞌnîkon man mîserî unmu pokonpe entamoꞌkantoꞌ pîꞌ."
42,15,24,"Maasa pra mîserî unmu saꞌmantaꞌpî kaiꞌma wanîꞌpî teuren tîîse awanî sîrîrî. Atakaꞌmaꞌpî pe awanîꞌpî, tarîpai eeseposaꞌ sîrîrî”, taꞌpî mîîkîrî warayoꞌ yunya. Mîrîrî yeꞌnen toꞌ atausinpaꞌpî entamoꞌkantoꞌ pîꞌ."
42,15,25,"Mîrîrî eꞌkupîꞌpî tiaron inmu irui tîîse tînmîri yaꞌ. Mîîkîrî ennaꞌposaꞌ iipî tanne, aminke pra wîttî pîꞌ etaꞌpîiya eserenkantoꞌ. Mararî pra awanîꞌpî toꞌ mananu esetasaꞌ. Mîîkîrîya tîyun poitîrî yannoꞌpî. Moropai ekaranmapoꞌpîiya. “Îꞌ see mîrîrî?” taꞌpîiya."
42,15,27,"Mîîkîrî toꞌ poitîrîya yuukuꞌpî: “Ayakon ennaꞌposaꞌ erepannî pîꞌ man wîttî ta enen, priꞌya. Mîrîrî yeꞌnen ayunya kaiwan paaka more wîî meꞌpo pîꞌ man”, taꞌpîiya."
42,15,28,"Mîrîrî yekare eta tîuya yeꞌnen, mîîkîrî inmu irui ekoreꞌmaꞌpî. Moropai ewonpai pra awanîꞌpî wîttî ta. Mîrîrî itun epaꞌkaꞌpî poro pona iipia. Moropai eewontoꞌpe taa pîꞌ itun koꞌmamîꞌpî ipîꞌ. Tîîse tîyun maimu yuukuꞌpîiya. Taꞌpîiya: “Îꞌ warapo konoꞌ kaisarî uukoꞌmansaꞌ sîrîrî aapia esenyakaꞌma pîꞌ apoitîrî warantî. Amaimu tîyuꞌpîꞌse pra îꞌ taatoꞌya kuꞌsauꞌya amaimu yawîrî. Mîrîrî tanne tiwin mîrikkî carneiro more tîîsaꞌya pra nai uupia uyonpayamîꞌ pokonpe festa tîkonekai atausinpatoꞌ ton”, taꞌpîiya. “Tîîse mîîkîrî anmu, ayemanne tîîsaꞌya tîꞌkaꞌtîpon, imakuiꞌpî kupî ke wîriꞌsanyamîꞌ atakaꞌmaꞌsan yarakkîrî tîwanî ke. Moropai mîîkîrî ennaꞌposaꞌ yoꞌ ton paaka kaiwan wîî meꞌposaꞌya”, taꞌpîiya."
42,15,31,"Mîîkîrî maimu yuukuꞌpî iyunya. Taꞌpîiya: “Unmu, amîrî uupia tîîkoꞌmansen. Mîrîrî yeꞌnen tamîꞌnawîron uyemanne wanî sîrîrî ayemanne pe”, taꞌpîiya. “Tîîse sîrîrî entamoꞌkantoꞌ koneka meꞌpouya emapuꞌtîsaꞌ sîrîrî atausinpantoꞌ eseraꞌmatoꞌpe kaiꞌma. Maasa pra mîserî ayakon saꞌmantaꞌpî kaiꞌma eꞌsaꞌ tanne enen eerepansaꞌ man. Atakaꞌmaꞌpî pe awanîꞌpî tarîpai eeseposaꞌ man”, taꞌpîiya —taꞌpî Jesusya."
42,16,1,Ipîkku Pe Eꞌnîtoꞌ Yapurî Pîꞌ Jesus EseurîmaJesusya taꞌpî tînenupaꞌsan pîꞌ: —Warayoꞌ wanîꞌpî tîkaraiwarî yemanne koꞌmannîꞌnen pe. Tîîse mîîkîrî pîꞌ toꞌ eseurîma piaꞌtîꞌpî morî pe eꞌtoꞌ yawîrî eesenyakaꞌma pra awanî yeꞌnen. Tîkaraiwarî tînirurî yaretîꞌka pîꞌ aakoꞌmamîꞌpî.
42,16,2,"Mîrîrî epuꞌsaꞌ tîuya pe ikaraiwarîya yannoꞌpî tîîpia aaiꞌtoꞌpe. Moropai mîîkîrî ekaranmapoꞌpîiya. “Inna pîꞌ rî apîꞌ toꞌ eseurîma manniꞌ ayeseru pîꞌ?” taꞌpîiya ipîꞌ. Moropai taꞌpî mîîkîrî ikaraiwarîya ipîꞌ: “Tarîpai sîrîrî pata pai mîrîrîkon ankupîꞌpî konekaya yuꞌse wanî sîrîrî. Tamîꞌnawîrî yannuꞌkî morî pe aweꞌtoꞌpe, tiaron pia irumakapa. Maasa pra mîrîrî warantî awanî yeꞌka pe tamîꞌnawîron uyemanne koꞌmannîꞌnen pe awanî eserîke pra nai”, taꞌpî ikaraiwarîya ipîꞌ."
42,16,3,"Mîrîrî taasaꞌ tîkaraiwarîya pîꞌ mîîkîrî esenumenkaꞌpî tîîwarîrî. “Epaꞌkatoꞌpe taa pîꞌ kin ukaraiwarî man koo, îꞌ see kuꞌtoꞌpeuya koꞌye. Maasa pra epaꞌkasaꞌ ya uuwarîrî esenyakaꞌma non yaka pîꞌ eserîke pra wai, meruntî ke pra wai. Moropai esenyakaꞌma pra wanî ya tiaronkon pîꞌ tîniru esatîuya eserîke pra eppeꞌnî pîꞌ wai”, taꞌpîiya tîîwarîrî."
42,16,4,"Moropai eesenumenkaꞌpî. “Kaane, epuꞌtî pîꞌ wai tarîpai îꞌ kupîuya”, taꞌpîiya. “Uyonpayamîꞌ yausinpauya, îꞌ pensa ukaraiwarîya uyenpaꞌkasaꞌ yai tewîꞌkon ta uyapiꞌtoꞌpe toꞌya”, taꞌpîiya."
42,16,5,"Moropai mîrîrî taa tîpo mîîkîrî tîkaraiwarî pia epeꞌmîra tîweꞌsanon yannoꞌpîiya, tamîꞌnawîrî. Moropai tiwin pîꞌ toꞌ ekaranmapoꞌpîiya. Eꞌmaiꞌnon pîꞌ taꞌpîiya: “îꞌ warapo kaisarî epeꞌmîra tîweꞌsen amîrî ukaraiwarî pia?” taꞌpîiya."
42,16,6,"Moropai mîîkîrîya yuukuꞌpî: “100 kaisarî óleo yenseꞌ”, taꞌpîiya.“Seeniꞌ eraꞌmakî epeꞌmîra aweꞌtoꞌ. Ereutakî moropai imenukakî arakkita pairî 50 kaisarî neken”, taꞌpî mîîkîrîya. Mîrîrî warantî yausinpaꞌpîiya tîwakîri pe mîîkîrîya ikupîꞌpî."
42,16,7,"Moropai tiaron pîꞌ taꞌpîiya: “Amîrî kanan? Îꞌ warapo kaisarî epeꞌmîn amîrî?” Moropai mîîkîrîya yuukuꞌpî. “1.000 waikaraꞌpî kaisarî trigo”, taꞌpîiya.“Sîrîrî eraꞌmakî epeꞌmîra aweꞌtoꞌ. Ereutakî moropai imenukakî 800 kaisarî”, taꞌpîiya ipîꞌ. Mîrîrî warantî tonpa ton eporîꞌpîiya îꞌ pensa teepaꞌkasaꞌ yai toꞌ pia tîwanîpa."
42,16,8,"Moropai mîîkîrîya mîrîrî warantî ikuꞌsaꞌ yekare etaꞌpî ikaraiwarîya. Îꞌ kaiꞌma tonpayamîꞌ ton yausinpa pîꞌ eesenumenkasaꞌ wenai yapurîꞌpîiya mararî pra ˻Imakuiꞌpî kuꞌsaiꞌya tîîse˼ —taꞌpî Jesusya. Mîrîrî pîꞌ Jesus eseurîmaꞌpî. Taꞌpîiya: —Pemonkonyamîꞌ sîrîrî pata yeseru yawîronkon wanî epuꞌnenan pe puꞌkuru. Maasa morî eporîkonpa îꞌ ton pra tîwanîkon namai, teserukon koneka toꞌya. Manniꞌkan Paapa maimu yawîronkon, yairî tîweꞌsanonya ikoneka yentai ikoneka toꞌya. —taꞌpîiya."
42,16,9,"—Mîrîrî yeꞌnen tauya sîrîrî apîꞌnîkon. Tiaronkon pîikaꞌtîyaꞌnîkon yuwatî ipîkku pe aweꞌtoꞌkon ke. Mîrîrî kuꞌsaꞌyaꞌnîkon tîpo, îꞌ pensa tamîꞌnawîrî nîmîyaꞌnîkon yeꞌka pe aasaꞌmantakon ya, Paapaya ayapiꞌtoꞌpeꞌnîkon kaꞌ po —taꞌpîiya."
42,16,10,"—Aꞌkî tauya sîrîrî, anîꞌ wanî mararon mîrikkî tîîse yapurî epuꞌnen pe tîweꞌsen mîrîrî yeꞌnen mîîkîrîya mararon pepîn yapurî epuꞌtî yairî. Tîîse anîꞌ wanî ya mararon pîꞌ amaꞌyeꞌ pe, mîrîrî warantî nîrî mararon pepîn pîꞌ amaꞌyeꞌ pe awanî. Tîîse amîrîꞌnîkonya ipîkku pe aweꞌtoꞌkon yapurî epuꞌtî pra awanî ya tarî non po, oꞌnon yeꞌka pe see ipîkku pe aweꞌtoꞌkon tîrî Paapaya eꞌpainon, kaꞌ pon aapiaꞌnîkon?"
42,16,12,Moropai îꞌ kaiꞌma tiaronkon yemanne koꞌmannîpî epuꞌtîyaꞌnîkon pra awanîkon tanne îꞌ kaiꞌma Paapaya amîrîꞌnîkon pia ayemannekon ton tîrî eꞌpainon aapiaꞌnîkon? —taꞌpîiya toꞌ pîꞌ.
42,16,13,"Moropai taꞌpî Jesusya: —Asakîꞌnankon tîkaraiwarîtonon poitîrî pe anîꞌ wanî eserîke pra awanî. Maasa pra tiaron yapurîiya morî pe, moropai tiaron muꞌtunpaiya. Tiaron maimu yawîrî awanî tîîse, tiaron pîinamaiya pepîn. Mîrîrî warantî Paapa poitîrî pe eꞌnî tanne, ipîkku pe eꞌnîtoꞌpe tîniru yuꞌse esekaꞌnunkan eserîke pra awanî —taꞌpî Jesusya."
42,16,14, Mîrîrî eta tîuyaꞌnîkon pe fariseuyamîꞌ eseurîmaꞌpî imakuiꞌpî pe Jesus winîkîi. Maasa pra kureꞌne inkamoroya tîniru yapurîꞌpî mîîtoꞌpe.
42,16,15,"Inkamoro pîꞌ taꞌpî Jesusya: —Amîrîꞌnîkon eꞌkupî morî pe tiaronkon rawîrî awanîkon kaiꞌma. Tîîse Paapaya eesenumenkatoꞌkon epuꞌtî tanne ayewankon yawon. Mîrîrî amîrîꞌnîkon atapurîtoꞌ wanî pemonkonyamîꞌ pia wanî morî pe, taayaꞌnîkon tîîse Paapaya yewanmîrî —taꞌpîiya."
42,16,16,Moropai taꞌpîiya: —Moisés nurîꞌtî nîmenukaꞌpî moropai Paapa maimu ekaremeꞌnenan profetayamîꞌ nurîꞌtî nîmenukaꞌpî ekaremekîꞌpî toꞌya Batista nurîꞌtî erepamî pîkîrî sîrîrî non pona. Mîrîrî pata pai amenan itekare ekaremekîꞌpî toꞌya. Îꞌ kaiꞌma Paapa pemonkono pe pemonkonyamîꞌ enatoꞌpe ekaremekî toꞌya sîrîrî tîpose. Mîrîrî yeꞌnen tuꞌke pemonkonyamîꞌ esekaꞌnunka Paapa pemonkono pe tîwanîkonpa. Kaꞌneꞌ pe Paapa yenyaꞌ toꞌ eturumaka tesaꞌkon pe aweꞌtoꞌpe.
42,16,17,"Mîrîrî warantî awanî tîîse penaroꞌ Moisés nîmenukaꞌpî Paapa maimu koꞌmamî yairî ipatîkarî. Kaꞌ moropai non ataretîꞌka, tîîse Paapa maimu eꞌtîꞌka pepîn, nem tiwin mai ena pepîn yairî pra —taꞌpî Jesusya."
42,16,18,"Moropai taꞌpîiya: —Warayoꞌya tînoꞌpî rumaka tîpo tiaron wîriꞌ yarakkîrî awanî ya, kureꞌne imakuiꞌpî kupîiya mîrîrî, Paapa maimu yawîrî pra awanî. Moropai anîꞌ wanî ya wîriꞌ tînyo rumakatîpon yarakkîrî, mîîkîrîya imakuiꞌpî kupî mîrîrî Paapa winîkîi, imaimu eꞌmenukasaꞌ yawîrî pra awanî —taꞌpî Jesusya toꞌ pîꞌ."
42,16,19,Moropai Jesusya taꞌpî: —Tiwin warayoꞌ wanîꞌpî ipîkku pe tîweꞌsen. Mîîkîrîya tîpon yekaꞌmapîtîꞌpî morî epeꞌke. Aakoꞌmanpîtîꞌpî morî pe maasa pra tamîꞌnawîron esaꞌ pe awanîꞌpî. Wei kaisarî itaꞌreꞌ wanîꞌpî mararî pra. Mîrîrî yeꞌnen îꞌ pîꞌ eesenumenka pra aakoꞌmamîꞌpî ipîkku pe tîwanî yeꞌnen.
42,16,20,"Mîrîrî yai nîrî tiaron warayoꞌ wanîꞌpî. îꞌ ton pîn saꞌne, tîweꞌtarumaꞌtîsen, saꞌne. Moropai paran pokon, erekîꞌpan itesaꞌ poro iteseꞌ Lázaro. Mîîkîrî saꞌne yaapîtî toꞌya eꞌpîtîꞌpî mîîkîrî ipîkku pe tîweꞌsen yewîꞌ manaꞌta pia maasa pra aasarî eserîke pra awanî pîꞌ. Miarî mîîkîrî ipîkku mesari poi itaꞌreꞌ yaꞌpunuꞌpî eꞌsorokasaꞌ anonpapai aweꞌpîtîꞌpî. Mîîkîrî saꞌne erekîꞌ yameꞌkaꞌpî arinmarakayamîꞌya."
42,16,22,"Moropai mîîkîrî saꞌne saꞌmantaꞌpî. Moropai mîîkîrî eraꞌmai inserîyamîꞌ iiꞌsaꞌ wanîꞌpî. Yarîꞌpî toꞌya utamokon Abraão nurîꞌtî pia. Miarî aakoꞌmamîꞌpî iipia kureꞌnan entamoꞌkantoꞌ ta, taatausinpai puꞌkuru. Tîîkoꞌmanse puꞌkuru pra mîîkîrî ipîkku warayoꞌ saꞌmantaꞌpî nîrî iteꞌmaꞌpî pîꞌ. Mîîkîrî yuꞌnaꞌtîꞌpî toꞌya."
42,16,23,"Mîîkîrîya tîmoron epuꞌtîꞌpî mararî pra isaꞌmantaꞌsan pataꞌseꞌ yaꞌ, apoꞌ yaꞌ siꞌma. Miarî siꞌma mîîkîrîya tîtamo Abraão nurîꞌtî eraꞌmaꞌpî aminke morî pata yaꞌ. Moropai Lázaro nurîꞌtî eraꞌmaꞌpîiya iipia morî yaꞌ."
42,16,24,"Mîrîrî yeꞌnen mîîkîrî entaimeꞌpî. Taꞌpîiya Abraão pîꞌ: “Amoko aꞌnokoꞌpî pe saꞌne uyeraꞌmakî. Mîrîrî yeꞌnen Lázaro iiꞌtoꞌpe kaꞌkî upîikaꞌtîi. Tenya yeperu teuronkai tuna ka moropai aaiꞌtoꞌpe unu pona itîîse. Maasa pra tarî umoron epuꞌtî pîꞌ wai apoꞌ yaꞌ”, taꞌpîiya."
42,16,25,"Tîîse Abraão nurîꞌtîya imaimu yuukuꞌpî. Taꞌpîiya: “Upaꞌri, enpenatakî non po aakoꞌmamîꞌpî pîꞌ, morî pe puꞌkuru aakoꞌmamîꞌpî tîîwanmîra, tamîꞌnawîron esaꞌ pe awanîꞌpî. Morî pe awanîꞌpî aapia. Tîîse Lázaro saꞌne koꞌmamîꞌpî tîmoron tepuꞌse miarî. Tarîpai Lázaro nurîꞌtî man morî pe puꞌkuru tamîꞌnawîron mîrîrî winîpai. Taatausinpai awanî sîrîrî tarî. Tîîse amîrîya amoron epuꞌtî mîrîrî."
42,16,26,"Mîrîrî tanne kureꞌnan aꞌta moro man uurîꞌnîkon yarappana. Mîrîrî yeꞌnen tarîron uupiawon wîtî eserîke pra man miarî yaꞌ aapia. Moropai miarîpoinon iipî eserîke pra man nîrî tarîwaya uupia”, taꞌpîiya."
42,16,27,"27,28 “Amoko”, taꞌpî ipîkku warayoꞌya. “Mîrîrî warantî awanî ya, Lázaro yarimakî uyonpayamîꞌ koreꞌta attîtoꞌpe. Maasa pra uyakontonon moro toꞌ man miaꞌtaikinankon inkamoro pîꞌ ekaremeꞌse attîtoꞌpe kaꞌkî, tarîwaya eꞌtarumaꞌtîntoꞌ yaꞌ toꞌ iipî namai”, taꞌpîiya. Series, "
42,16,29,"Tîîse Abraão nurîꞌtîya taꞌpî: “Ayonpayamîꞌya itekare eta eꞌpainon. Kaareta Moisés nurîꞌtî nekaremekîꞌpî miarî man toꞌ pia. Moropai profetayamîꞌ nurîꞌtîyamîꞌ nekaremekîꞌpî miarî man. Mîrîrî winîpai eta toꞌya”, taꞌpîiya."
42,16,30,"“Tîîse ‘Inna’ taa toꞌya pepîn, Amoko”, taꞌpî ipîkku warayoꞌ nurîꞌtîya. “Tîîse isaꞌmantaꞌpî eꞌmîꞌsaꞌkasaꞌ ya moropai mîîkîrîya ekaremekî ya, ‘inna’ taa toꞌya. Imakuiꞌpî tînkupîkon rumaka toꞌya eꞌpainon”."
42,16,31,"Tîîse yuukuꞌpî Abraãoya: “Kaane, ‘Inna’ taa toꞌya pepîn. Inkamoro itekare ekaremeꞌnenan Moisés nurîꞌtî moropai profetayamîꞌ nurîꞌtîyamîꞌ nekaremekî eta toꞌya pra awanî ya, mîrîrî warantî nîrî isaꞌmantaꞌpî eꞌmîꞌsaꞌkasaꞌ eseurîmatoꞌ pîꞌ ‘Inna’ taa toꞌya pepîn”, taꞌpî Abraão nurîꞌtîya —taꞌpî Jesusya."
42,17,1," Jesusya tînenupaꞌsan pîꞌ taꞌpî: —Imakuiꞌpî kupî tiaronkonya emapuꞌtînen ton moro awanî sîrîrî non po tîwîrî. Tîîse imakuiꞌpî kupî tiaronya emapuꞌtîtîponya “ekenne” taa kupî sîrîrî. Aꞌkî, anîꞌ saꞌmanta ya, tîꞌ tewaꞌtîi iꞌmî pîꞌ tuna ka tenunse imakuiꞌpî pe awanî. Tîîse itentai imakuiꞌpî pe awanî insamoro moreyamîꞌ yonpaya imakuiꞌpî kupî emapuꞌtîiya ya, mararî pra aweꞌtarumaꞌtî mîrîrî wenai."
42,17,3,"Mîrîrî yeꞌnen tauya, aka, tîwarî eꞌkî mîrîrî warantî imakuiꞌpî kupîyaꞌnîkon namai.Ayakonya imakuiꞌpî kuꞌsaꞌ ya, kaꞌkî ipîꞌ: “Imakuiꞌpî mîrîrî, uyakon, kîꞌkupîi”, taaya ipîꞌ. “Inna” taiya ya, morî pe puꞌkuru awanî. Mîrîrî yeꞌnen aawanmîra inkupîꞌpî imakuiꞌpî kuꞌkî."
42,17,4,"Asakîꞌne miaꞌ pona tîîmoꞌtai 7 iteꞌka tiwin wei tîîse imakuiꞌpî kuꞌsaꞌ ayakonya ya awinîkîi moropai aapia aaiꞌpîtî koꞌmannîpî taiya apîꞌ: “Kureꞌne imakuiꞌpî kupî pîꞌ wai tîîse enpenatasaꞌ sîrîrî mararî pra. Mîrîrî yeꞌnen aawanmîra unkupîꞌpî kuꞌkî”, taiya ya, aawanmîra ikuꞌkî —taꞌpî Jesusya."
42,17,5,"Innape Jesus KuꞌtoꞌInkamoro Jesus nenupaꞌsanya esatîꞌpî Jesus pîꞌ. Taꞌpî toꞌya: —Anna yepotorî, inîꞌ panpîꞌ innape akuꞌtoꞌ annaya kuꞌkî —taꞌpî toꞌya Jesus pîꞌ."
42,17,6,"Moropai Jesusya toꞌ maimu yuukuꞌpî. Taꞌpîiya toꞌ pîꞌ: —Mîrîrî mostarda enaꞌpî mîrikkî siꞌmîrikkî warantî mararî innape Paapa kupîyaꞌnîkonya ya, taayaꞌnîkon eꞌpainon seeniꞌ yei pîꞌ: “atarokakî tamîꞌnawîrî akara rapairî” moropai attî. “Tuna kaꞌ eꞌpînta” taayaꞌnîkon ya moropai attî eꞌpainon amaimukon yawîrî —taꞌpî Jesusya toꞌ pîꞌ."
42,17,7,"Ipoitîrî Nîkupî Ton Pîꞌ Jesus EseurîmaMoropai Jesusya inîꞌrî taꞌpî tînenupaꞌsan pîꞌ: —Amîrîꞌnîkon wanî ya tîpoitîrî ke taapaiꞌnîkon man. Mîîkîrî esenyakaꞌma ya anmîrikon yaꞌ, mîrîrî warantî pra awanî ya ayekînkon carneiroyamîꞌ eraꞌmaiya keren po siꞌma. Mîîkîrî erepansaꞌ pe teesenyakaꞌmatoꞌ yapai taayaꞌnîkon pepîn eꞌpainon ipîꞌ: “Asiꞌkî, ereutakî awentamoꞌkapa”, taayaꞌnîkon pepîn. Tîîse taayaꞌnîkon eꞌpainon: “Kaꞌneꞌ pe entamoꞌkantoꞌ yenpokî mesa pona entamoꞌkatoꞌpe moropai uwuku enîꞌtoꞌpeuya. Mîrîrî tîpo uyeꞌmaꞌpî pîꞌ awentamoꞌkapa”, taaya ipîꞌ. Taasaꞌ tîuya yawîrî mîrîrî kuꞌsaiꞌya pîꞌ “Morî pe puꞌkuru man” taayaꞌnîkon eꞌpainon ipîꞌ? Kaane, maasa pra eesenyakaꞌmatoꞌ mîrîrî mîîtoꞌpe, amaimukon yawîrî aweꞌtoꞌpe —taꞌpî Jesusya."
42,17,10,"—Mîrîrî warantî amîrîꞌnîkon wanî eꞌpai awanî. Tamîꞌnawîrî ankupîkon pe taꞌpî kupîyaꞌnîkon ya taayaꞌnîkon eꞌpai awanî: “Teesenyakaꞌmasanon anna. Mîrîrî yeꞌnen anna yapurî anna karaiwarîya yuꞌse anna wanî pepîn, anna nîkoneka pe taꞌpî kupî annaya yeꞌnen. Mîrîrî kuꞌsaꞌ annaya pîꞌ mîî pe anna atapurî pepîn anna karaiwarî maimu yawîrî ikupî annaya yeꞌnen”, taayaꞌnîkon eꞌpai awanî —taꞌpî Jesusya."
42,17,11,Miaꞌ Tamîꞌnawîronkon Priꞌya Pra Tîweꞌsanon Yepiꞌtî JesusyaMîrîrî tîpo Jesus wîtî koꞌmannîpîꞌpî Jerusalém pona. Mîîkîrî wîtîꞌpî Samaria moropai Galiléia pata kîꞌpî ya pîꞌ.
42,17,12,"Miarî Jesus erepamî tanne pemonkonyamîꞌ koꞌmantoꞌ ya miaꞌ tamîꞌnawîronkon priꞌya pra tîweꞌsanon warayoꞌkon wanîꞌpî. Inkamoro wanîꞌpî ereꞌ iteseꞌ leprosia pokonkon. Inkamoro iipîꞌpî Jesus ponaya tîîse toꞌ emîꞌpamîꞌpî aminke pemonkonyamîꞌ koreꞌta toꞌ ewomî pra. Moropai inkamoro entaimepîtîꞌpî. Moropai taꞌpî toꞌya Jesus pîꞌ: —Jesus anna yenupanen, aꞌnokoꞌpî pe saꞌne anna eraꞌmakî —taꞌpî toꞌya ipîꞌ."
42,17,14,Toꞌ eraꞌma tîuya pe Jesusya taꞌpî toꞌ pîꞌ: —Atîtî teepîremasen pia. Moropai amîrîꞌnîkon esepiꞌtîsaꞌ eraꞌmatoꞌpeiya makatîi ipîꞌ —taꞌpî Jesusya toꞌ pîꞌ. Jesus maimu yawîrî toꞌ wîtîꞌpî.Eꞌma taawîrî toꞌ wîtî tanne toꞌ esepiꞌtîꞌpî.
42,17,15,"Moropai toꞌ yonpa esepiꞌtîsaꞌ ennaꞌpoꞌpî. Samariapon mîîkîrî. Teesepiꞌtîsaꞌ wenai Paapa yapurî yeꞌka pe awennaꞌpoꞌpî. Meruntî ke aatausinpatoꞌ maimu wanîꞌpî. Jesus pia teerepamî yeꞌka pe aweꞌsekunkaꞌpî irawîrî yapurî tîuya yeꞌnen. —Morî pe puꞌkuru man, Jesus —taꞌpîiya."
42,17,17,"Moropai Jesusya taꞌpî: —Aꞌkî, miaꞌ tamîꞌnawîronkon pepîn kin warayoꞌkon esepiꞌtî manniꞌ? Oꞌnonkan tiaronkon toꞌ ennaꞌpo pra awanî."
42,17,20," Tiaronkon fariseuyamîꞌya Jesus ekaranmapoꞌpî. Taꞌpî toꞌya: —Îꞌ pensa see tamîꞌnawîronkon esaꞌ pe Paapa iiꞌtoꞌ weiyu eseporî kupî sîrîrî? —taꞌpî toꞌya. Jesusya toꞌ maimu yuukuꞌpî: —Tamîꞌnawîronkon esaꞌ pe Paapa iiꞌtoꞌ weiyu erepamî pepîn, îꞌ rî teeraꞌmasanon pokonpe, anîꞌya eraꞌmatoꞌpe —taꞌpîiya."
42,17,22,"Mîrîrî yeꞌnen taꞌpîiya tînenupaꞌsan pîꞌ: —Aꞌkî, tiwin wei uurî kaꞌ poi iipîꞌpî aneraꞌmapai awanîkon kupî sîrîrî. Pemonkonyamîꞌ esaꞌ pe uurî wanî aneraꞌmapai awanîkon. Tîîse eraꞌmayaꞌnîkon pepîn."
42,17,23,"Moropai tiaronkonya taa apîꞌnîkon: “Aasîrî eerepansaꞌ man. Sîrîrî eraꞌmakî, miarî man” taa seruꞌyeꞌkonya apîꞌnîkon. Inkamoro yeꞌka maimu yawîrî katîtî seruꞌyeꞌ pe yuwai."
42,17,24,"Maasa pra uurî iipîꞌpî kaꞌ poi iiꞌtoꞌ weiyu wanî mîrîrî manniꞌ waraꞌnapi eꞌsisiuka kaꞌ parakon patapai iratai winîkîi eeseraꞌma manniꞌ warantî. Tamîꞌnawîronkonya eraꞌma kupî sîrîrî, amaꞌ pe pra. Mîrîrî warantî awanî kupî sîrîrî."
42,17,25,Tîîse maasa eꞌmaiꞌ pe uurî kaꞌ poi iipîꞌpî eꞌtarumaꞌtî kupî sîrîrî mararî pra. Moropai uurî uyewanmarî toꞌya sîrîrî pankonya yewanmîrî uyuꞌse pra toꞌ wanî.
42,17,26,Pena Noé nurîꞌtî wanî yai pemonkonyamîꞌ koꞌmamîꞌpî tîîwanmîra. Mîrîrî warantî pemonkonyamîꞌ koꞌmamî uurî kaꞌ poi iipîꞌpî iiꞌtoꞌ weiyu erepamî pîkîrî —taꞌpî Jesusya.
42,17,27,"—Pena morî pe tamîꞌnawîronkon wanîꞌpî. Toꞌ entamoꞌkaꞌpî moropai tîwukukon enîrîꞌpî toꞌya. Moropai warayoꞌkon noꞌpîtaꞌpî, wîriꞌsanyamîꞌ etinyomaꞌpî. Toꞌ koꞌmamîꞌpî morî pe tîkanau yaꞌ Noé nurîꞌtî asaraꞌtî weiyu erepamî tîpose toꞌ koꞌmamîꞌpî. Mîrîrî yai kureꞌnan tuna ke Paapaya pata maꞌtanîpîꞌpî. Moropai inkamoro pemonkonyamîꞌ tîꞌkaꞌpîiya tamîꞌnawîrî."
42,17,28,"Mîrîrî warantî nîrî aweꞌkupîꞌpî pena Ló koꞌmanpîtî yai. Tamîꞌnawîronkon wanîꞌpî morî pe toꞌ entamoꞌkaꞌpî, moropai tîwukukon enîrîꞌpî toꞌya. Moropai toꞌ esennapîtîꞌpî, toꞌ eꞌrepapîtîꞌpî, moropai toꞌ eꞌpîmîꞌpî. Moropai tewîꞌkon ton konekaꞌpî toꞌya. Tîîwanmîra toꞌ wanîꞌpî."
42,17,29,"Ló epaꞌkatoꞌ Sodoma poi weiyu erepamî pîkîrî toꞌ koꞌmamîꞌpî morî pe. Moropai mîrîrî tîpo konoꞌ renaꞌpî kaꞌ poi apoꞌ pe mararî pra moropai ikî pe, enxofre iteseꞌ aarenaꞌpî. Mîrîrîya pemonkonyamîꞌ tîꞌkaꞌpî tamîꞌnawîrî."
42,17,30,Mîrîrî warantî pemonkonyamîꞌ koꞌmamî uurî kaꞌ poi iipîꞌpî iiꞌtoꞌ weiyu erepamî pîkîrî —taꞌpî Jesusya.
42,17,31,"—Mîrîrî yai anîꞌ wanî ya tewîꞌ po mîîkîrî autî eserîke pra awanî îꞌ rî temanne yapisîpa. Moropai anîꞌ wanî ya, tînmîri ya, mîîkîrî ennaꞌpo pepîn tewîꞌ ta. Tîîse kaꞌneꞌ pe eepe eꞌpai awanî —taꞌpî Jesusya."
42,17,32,—Maasa enpenatatî Ló nurîꞌtî noꞌpî nurîꞌtî pîꞌ. Teꞌmaꞌpî pîꞌ ennaꞌpopai tîwanî yai aasaꞌmantaꞌpî.
42,17,33,"Anîꞌ esekaꞌnunka ya kureꞌne isaꞌmantapai pra tîîkoꞌmantoꞌkon pînînmaiya ya, mîîkîrî saꞌmanta kupî sîrîrî. Tîîse uwenai anîꞌ eꞌtarumaꞌtî ya, tîîsaꞌmanta namaiya pra awanî ya, mîîkîrî eꞌpîikaꞌtî ipatîkarî."
42,17,34,"Tauya sîrîrî yairon pîꞌ. Mîrîrî ewaronoꞌ ya, asakîꞌnankon pemonkonyamîꞌ wetun ya, tiwinan cama po. Tiwinan neken wîtî kupî sîrîrî, iwanîyakon eꞌnîmî kupî sîrîrî."
42,17,35,"Moropai asakîꞌnankon wîriꞌsanyamîꞌ trigo yeꞌpa pîꞌ tîweꞌsanon saꞌnîrî siꞌma. Tiwin neken iwanîyakon wîtî kupî sîrîrî. Moropai iwanîyakon eꞌnîmî kupî sîrîrî. Moropai asakîꞌnankon warayoꞌkon wanî ya umî ya, tiwin neken iwanîyakon wîtî kupî sîrîrî moropai iwanîyakon eꞌnîmî kupî sîrîrî."
42,17,37,"Mîrîrî pîꞌ Jesus nenupaꞌsanya ekaranmapoꞌpî. Taꞌpî toꞌya: —Anna yepotorî, oꞌnon pata aweꞌkupî kupî sîrîrî? —taꞌpî toꞌya Jesus pîꞌ.Inkamoro maimu yuukuꞌpî Jesusya panton ke. Taꞌpîiya: —Aꞌkî, oꞌnon pata paaka saꞌmantasaꞌ ya tuꞌke watunaiyamîꞌ emurukuntîsaꞌ eseraꞌma. ˻Mîrîrî warantî aweꞌkupî yai, epuꞌtîyaꞌnîkon, eeseraꞌma aronne.˼ —taꞌpî Jesusya."
42,18,1,Wîriꞌ Inyo IsaꞌmantaꞌpîJesusya panton ekaremekîꞌpî tînenupaꞌsan yenupapa kaiꞌma tîwîrî teepîremakon toꞌ koꞌmantoꞌpe tîrumakai pra.
42,18,2,"Taꞌpîiya toꞌ pîꞌ: —Cidade po awanîꞌpî warayoꞌ juiz ipîkku pe tîweꞌsen. Mîîkîrî wanîꞌpî Paapa namanen pepîn tîîwarîrî ituꞌse tîweꞌtoꞌ yawîrî tîîkoꞌmansen, moropai tiaronkon pemonkonyamîꞌ namanen pepîn."
42,18,3,"Moro rî mîrîrî cidade po wîriꞌ wanîꞌpî inyo isaꞌmantaꞌpî. Tiaronya mîîkîrî tarumaꞌtîꞌpî. Yairî pra mîîkîrî wanîꞌpî iwinîkîi. Mîrîrî yeꞌnen mîîkîrî ipîkku pe tîweꞌsen juiz pia attîpîtî eꞌpîtîꞌpî tîpîikaꞌtîtoꞌpeiya kaiꞌma mîrîrî pîꞌ. Taꞌpîiya: “Upîikaꞌtîkî mîîkîrî upîꞌ tîwoꞌmaꞌtasen pîꞌ kaꞌkî inîꞌrî aawoꞌmaꞌta namai. Tamîꞌnawîrî ikonekakî”, taꞌpîiya."
42,18,4,"Tîîse mîîkîrî saꞌne inyo isaꞌmantaꞌpî pîinamaiya pra awanîꞌpî. Aakoꞌmamîꞌpî mararî pra wei kaisarî tîîse ikoꞌnoro esatî pîꞌ mîîkîrî wîriꞌ koꞌmamîꞌpî. Moropai mîrîrî pîꞌ taꞌpîiya, teesenumenkai: “Inna seruꞌ pepîn. Paapa namanen pepîn uurî moropai tiaronkon pemonkonyamîꞌ pîinamanen pepîn uurî ipîkku wanî yeꞌnen. Tîîse mîserî wîriꞌya yetaꞌka koꞌmannîpî yeꞌnen iteseru konekauya sîrîrî. Maasa pra iteseru konekauya pra awanî ya mararî pra epuꞌtîuya yentai uyakaꞌmaiya inîꞌ îꞌ epuꞌtî ton pe pra”, taꞌpî mîîkîrî juizya. Mîrîrî yeꞌnen ipîikaꞌtî tuꞌkaꞌpîiya —taꞌpî Jesusya. Series, "
42,18,6,Mîrîrî pîꞌ Uyepotorîkonya taꞌpî tînenupaꞌsan pîꞌ: —Esenumenkatî îꞌ kaiꞌma manniꞌ juiz yairon pepîn eseurîmatoꞌ pîꞌ. Imakuiꞌpî pe tîwanî tîîse imaimu yuuku tuꞌkaꞌpîiya.
42,18,7,"Mîrîrî warantî pra Paapa wanî, tîîse morî pe awanî. Mîrîrî yeꞌnen morî kupîiya tîmenkaꞌsan tîpemonkonoyamîꞌ ton pe, manniꞌkan tîweꞌpîikaꞌtîtoꞌkon esatî pîꞌ tîweꞌsanon wei kaisarî moropai ewaron kaisarî. Toꞌ pîikaꞌtîpa Paapa koꞌmamî kaꞌrî? Kaane, ikupîiya kupî tîuya taasaꞌ tîuya yawîrî."
42,18,9,Fariseu Moropai Tîniru Yapisî Pîꞌ Teesenyakaꞌmasen EpîremaTiaronkon yairî tîwanîkon kaiꞌma tîweꞌkuꞌsanon moropai tiaronkon yentai tîweꞌkuꞌsanon pîꞌ sîrîrî panton ekaremekîꞌpî Jesusya.
42,18,10,Taꞌpîiya: —Asakîꞌnankon warayoꞌkon wîtîꞌpî epîremantoꞌ yewîꞌ ta epîremai. Tiaron wanîꞌpî fariseu pe. Tiaron wanîꞌpî tesanonkon pia toꞌ nîtîrî tîniru yapisî pîꞌ teesenyakaꞌmasen pe.
42,18,11,"Moropai fariseu eꞌmîꞌsaꞌkaꞌpî satippe epîremai. Moropai eepîremaꞌpî tîpona see warantî. Taꞌpîiya: “Paapa, ayapurî pîꞌ wai kureꞌne. Maasa pra uurî wanî pepîn tiaronkon pemonkonyamîꞌ warantî. Tuꞌke îꞌ yuꞌse tîweꞌsen pepîn uurî. Moropai seruꞌyeꞌ pe uurî wanî pepîn. Moropai imakuiꞌpî kuꞌnen pepîn. Uurî seꞌ tapairî wîriꞌsanyamîꞌ yarakkîrî tîweꞌsen pepîn tiaronkon warayoꞌkon warantî. Paapa ayapurî pîꞌ wai nîrî maasa pra mîseniꞌ warayoꞌ tîniru yapisî pîꞌ teesenyakaꞌmasen warainon pepîn uurî imakuiꞌpî pe. Epîremakoi uurî asakîꞌne iteꞌka tiwin semana tîîse uyekkari tonpai pra. Moropai aapia untîrî tîînen uurî esuwaꞌkakoi pepîn, tamîꞌnawîrî uneꞌma uyemanne yonpa tîînen uurî”, taꞌpîiya teepîrema yeꞌka pe."
42,18,13,"Tîîse tesanonkon pia toꞌ nîtîrî tîniru yapisî pîꞌ teesenyakaꞌmasen wanîꞌpî aminke. Moropai kureꞌne aweppeꞌsaꞌ wanîꞌpî. Mîrîrî yeꞌnen tenu yanumîiya pra awanîꞌpî kaꞌ ekaya. Tîîse tîmannîtî mun paꞌtîꞌpîiya kureꞌne teesewankonoꞌmai. Moropai taꞌpîiya Paapa pîꞌ: “Paapa, aꞌnokoꞌpî pe saꞌne uyeraꞌmakî. Maasa pra kureꞌne imakuiꞌpî kupîtîpon uurî,” kaiꞌma eepîremaꞌpî —taꞌpî Jesusya."
42,18,14,"—Mîrîrî yeꞌnen apîꞌnîkon tauya sîrîrî. Mîîkîrî warayoꞌ teetîꞌnokoꞌmasen maimu etaꞌpî Paapaya. Moropai mîîkîrî pîikaꞌtîꞌpîiya. Teetîꞌnokoꞌmasen warayoꞌ ennaꞌpoꞌpî tewîꞌ ta morî pe tîîwanmîra Paapa yarakkîrî. Tîîse tiaron eꞌmaiꞌ pe epîremaꞌpî pîikaꞌtîiya pra awanîꞌpî. Maasa pra anîꞌ atapurî ya tîîwarîrî tiaron yentai mîîkîrî eppepî kupî sîrîrî imakuiꞌpî kupî tîuya pîꞌ. Tîîse anîꞌ wanî ya tîweppeꞌse imakuiꞌpî pe tîwanî wenai, mîîkîrî wanî kupî sîrîrî taatausinpai. Maasa pra Paapaya yapurî kupî sîrîrî —taꞌpî Jesusya."
42,18,15," Mîrîrî tîpo tiaronya moreyamîꞌ yarîꞌpî Jesus pia toꞌ pîrematoꞌpeiya kaiꞌma. Tîîse Jesus nenupaꞌsanya mîrîrî eraꞌma tîuyaꞌnîkon pe taꞌpî toꞌ pîꞌ: —Îꞌ ton pe mîrîrî warantî ikupîyaꞌnîkon, îꞌ ton kon moreyamîꞌ enepîyaꞌnîkon Jesus pia —taꞌpî toꞌya."
42,18,16,"Tîîse Jesusya inkamoro moreyamîꞌ yannoꞌpî tîîpia toꞌ iiꞌtoꞌpe. Moropai taꞌpîiya: —Tîwî inkamoro moreyamîꞌ naiipîi uupia. Toꞌ tîmaꞌnîpai pra eꞌtî. Maasa pra Paapa pemonkonoyamîꞌ wanî insamoro moreyamîꞌ warantî. Paapa, tesaꞌkon winîpai morî eporî toꞌya."
42,18,17,"Inna pîꞌ rî tauya apîꞌnîkon. Anîꞌ wanî Paapa pemonkono pe eꞌpai, mîî pe pra insanan moreyamîꞌ warantî eꞌpai awanî, innape Paapa kupîiꞌma. Moropai itenyaꞌ eeturumaka eꞌpai awanî tesaꞌ pe aweꞌtoꞌpe —taꞌpî Jesusya."
42,18,18," Judeuyamîꞌ esaꞌ pe tîweꞌsenya Jesus ekaranmapoꞌpî. —Uyenupanen, morî puꞌkuru amîrî, —taꞌpîiya Jesus pîꞌ. Moropai taꞌpîiya: —Îꞌ kupîuya eꞌpainon ipatîkarî enen uukoꞌmantoꞌ ton epotoꞌpeuya Paapa pia? —taꞌpîiya."
42,18,19,"Jesusya taꞌpî ipîꞌ: —Îꞌ waniꞌ awanî yeꞌnen “Morî amîrî”, taaya mîrîrî upîꞌ? Tiwinan morî moro man, mîîkîrî Paapa, tiaron ton pra man. Mîîkîrî neken morî —taꞌpîiya."
42,18,20,"Moropai Jesusya yuukuꞌpî. Taꞌpîiya: —Paapa nekaremekîꞌpî unkupîkon ton epuꞌnen amîrî.Seꞌ tapairî wîriꞌsanyamîꞌ yarakkîrî tîweꞌse pra, moropai pemonkon kîꞌwîi. Moropai amaꞌyeꞌ pe tiaronkon kîsamaꞌrunpai moropai seruꞌyeꞌ pe teeseurîmai pra eꞌkî. Moropai ayun, asan maimu yawîrî eꞌkî—taꞌpîiya."
42,18,21,Moropai mîîkîrî warayoꞌya taꞌpî: —More pe wanîꞌpî patapai sîrîrî tîpose mîrîrî kuꞌnen uurî tamîꞌnawîrî —taꞌpîiya.
42,18,22,"Mîrîrî taiya eta tîuya pe taꞌpî Jesusya: —Inna seruꞌ pepîn tîîse tiwinanoꞌpî ankupî ton moro man. Tamîꞌnawîrî ayemanne ke eꞌrepata moropai itepeꞌpî mîtîrîi manniꞌkan saꞌne tîweꞌtarumaꞌtîsanon pia. Mîrîrî warantî ikupîya ya, inîꞌ panpîꞌ ayemanne ton eporîya mîrîrî kaꞌ po. Moropai mîrîrî tîpo maaipîi uwenairî —taꞌpî Jesusya ipîꞌ."
42,18,23,"Mîrîrî taa Jesusya yeꞌnen, mîîkîrî warayoꞌ esewankonoꞌmaꞌpî mararî pra, ipîkku pe puꞌkuru tîwanî yeꞌnen. Mîrîrî ankuꞌpai pra awanîꞌpî."
42,18,24,"Mîîkîrî esewankonoꞌmasaꞌ eraꞌma tîuya yeꞌnen Jesusya taꞌpî: —Aꞌkî, saꞌme puꞌkuru see awanî Paapa yenyaꞌ ipîkku pe tîweꞌsen eturumaka tesaꞌ pe aweꞌtoꞌpe."
42,18,25,"Mîrîrî wanî kameru ewomî warantî akkusa yeutta yai, saꞌme awanî. Tîîse itentai awanî mîîkîrî ipîkku ewontoꞌpe Paapa pia, itesaꞌ pe aweꞌtoꞌpe, ˻maasa pra kureꞌne tewan yapiꞌsaiꞌya yeꞌnen temanne pîꞌ.˼"
42,18,26,Mîrîrî taiya etatîponkonya ekaranmapoꞌpî. Taꞌpî toꞌya: —Moriya anîꞌ kin eꞌpîikaꞌtî eꞌpainon?
42,18,27,"Jesusya yuukuꞌpî: —Îꞌ saꞌme tîweꞌsen pemonkon pia saꞌme puꞌkuru, ikupîiya yentai. Tîîse mîîkîrî Paapa pia saꞌme pra awanî. Mîrîrî yeꞌnen ikupîiya —taꞌpî Jesusya."
42,18,28,"Moropai Pedroya taꞌpî Jesus pîꞌ: —Aꞌkî, tamîꞌnawîron anna koꞌmantoꞌ rumakasaꞌ annaya sîrîrî, awenairî anna iiꞌtoꞌpe kaiꞌma —taꞌpîiya."
42,18,29,"—Inna seruꞌ pepîn —taꞌpî Jesusya. —Moropai apîꞌnîkon yairî tauya. Tesaꞌ pe Paapa wanî yeꞌnen tewîꞌ nîmîꞌnen, moropai tînoꞌpî nîmîꞌnen, moropai takon nîmîꞌnen, moropai tonpayamîꞌ nîmîꞌnen, moropai tînmuku nîmîꞌnen, Paapaya tannosaꞌ wenai, mîîkîrîya eporî kupî sîrîrî tîîkoꞌmantoꞌ ton inîꞌ panpîꞌ, tîîkoꞌmantoꞌ ton tarî tamîꞌnawîrî tînnîmîꞌpî yentai. Moropai tiwinanoꞌpî weiyu yai, ipatîkarî tîîkoꞌmantoꞌ ton eporîiya —taꞌpî Jesusya."
42,18,31," Moropai mîrîrî tîpo Jesusya tînenupaꞌsan yarîꞌpî tiaron winîkîi moropai taꞌpîiya toꞌ pîꞌ: —Aꞌkî, wîtîꞌnîkon sîrîrî Jerusalém pona. Miarî tamîꞌnawîrî profetayamîꞌ nurîꞌsan nîmenukaꞌpî yawîrî aweꞌkupî pe man, uurî, pemonkon pe kaꞌ poi iipîꞌpî winîkîi."
42,18,32,Miarî uurî rumaka toꞌya pe man pemonkonyamîꞌ Judeuyamîꞌ pepînon yenyaꞌ. Moropai inkamoroya umuꞌtunpa kureꞌne moropai uyewanmarî toꞌya. Moropai tetakukon yenumî toꞌya upona. Moropai uꞌpoꞌpîtî toꞌya. Moropai uwî toꞌya. Tîîse uwîsaꞌ toꞌya tîpo iteseurîno wei yai eꞌmîꞌsaꞌka kupî sîrîrî —taꞌpîiya.
42,18,34,Mîrîrî taiya epuꞌtî toꞌya pra inenupaꞌsan wanîꞌpî. Maasa pra Jesus eseurîmatoꞌ wanîꞌpî aronne pra epuꞌtî toꞌya yentai. Mîrîrî yeꞌnen îꞌ taa yuꞌse Jesus wanî epuꞌtî toꞌya pra inenupaꞌsan wanîꞌpî.
42,18,35," Mîrîrî tîpo Jesus erepamî koꞌmannîpî tanne Jericó cidaderî pona, tiwin pemonkon enkaruꞌnan saꞌne ereutasaꞌ wanîꞌpî eꞌma ena pona. Mîîkîrî saꞌne wanîꞌpî tîniru esatî pîꞌ tîmîrî ton, ˻teesenyakaꞌma eserîke pra awanî yeꞌnen.˼"
42,18,36,Mîîkîrî saꞌne moro tîîse arinîkon pemonkonyamîꞌ wîtî mîrîrî eꞌma taawîrî etaꞌpîiya. Moropai ekaranmapoꞌpîiya: —Îꞌ see mîrîrî? —taꞌpîiya.
42,18,37,Moropai taꞌpî toꞌya ipîꞌ: —Manniꞌ Jesus Nazaré poinon wîtî sîrîrî —taꞌpî toꞌya.
42,18,38,"Mîrîrî taa toꞌya yeꞌnen mîîkîrî saꞌne enkaruꞌnan entaimepîtî piaꞌtîꞌpî. Taꞌpîiya: —Jesus amîrî rei Davi nurîꞌtî parîꞌpî pîikaꞌtîton, aꞌnokoꞌpî pe saꞌne uyeraꞌmakî —taꞌpî enkaruꞌnanya."
42,18,39,"Mîîkîrî entaimepîtî yeꞌnen eꞌmaiꞌ pe tuutîsanonya taꞌpî ipîꞌ: —Moo eꞌkî, îꞌ pîꞌ awentaimepîtî —taꞌpî toꞌya. Tîîse yuukuiya pra inîꞌ panpîꞌ meruntî ke awentaimepîtîꞌpî. —Aꞌnokoꞌpî pe uyeraꞌmakî —taꞌpîiya."
42,18,40,Moropai tuutî yeꞌka pe Jesus emîꞌpamîꞌpî. Moropai —Eneꞌtî uupia —taꞌpî Jesusya. Tîîpia erepannîpîꞌpî toꞌya pe Jesusya ekaranmapoꞌpî.
42,18,41,"—Îꞌ kupîuya yuꞌse awanî ayarakkîrî? —taꞌpî Jesusya ipîꞌ. —Uyepotorî, inîꞌrî aneraꞌmapai wai —taꞌpî warayoꞌya."
42,18,42,"Mîîkîrî pîꞌ taꞌpî Jesusya: —Eraꞌmaya, innape ukupîya yeꞌnen eesepiꞌtîsaꞌ sîrîrî —taꞌpî Jesusya ipîꞌ."
42,18,43,"Moropai mîrîrî pe rî mîîkîrî warayoꞌ enkaruꞌnanya eraꞌmaꞌpî. Mîrîrî yeꞌnen Jesus wenairî attîꞌpî Paapa yapurî yeꞌka pe. Mîrîrî Jesus nîkupîꞌpî eraꞌma tîuyaꞌnîkon yeꞌnen, tamîꞌnawîronkon pemonkonyamîꞌya Paapa yapurîꞌpî nîrî."
42,19,1,Zaqueu Wanîꞌpî Jesus AneraꞌmapaiMoropai mîrîrî tîpo Jesus ewomîꞌpî Jericó cidaderî poro attîꞌpî. Mîrîrî cidade po awanîꞌpî warayoꞌ ipîkku pe tîweꞌsen iteseꞌ Zaqueu. Mîîkîrî wanîꞌpî tesanonkon pia toꞌ nîtîrî tîniru yapiꞌnenan yepuru pe tîweꞌsen pe. Mîîkîrî wanîꞌpî anîꞌ pe Jesus wanî anepuꞌpai. Tîîse eraꞌmaiya eserîke pra awanîꞌpî maasa pra arinîke pemonkonyamîꞌ wanî yeꞌnen. Moropai nonpairî tîwanî yeꞌnen eraꞌmaiya pîn.
42,19,4,Mîrîrî yeꞌnen mîîkîrî ekaꞌtumîꞌpî inkamoro arinîkon pemonkonyamîꞌ rawîrî. Moropai mîîkîrî enukuꞌpî yei pona Jesus eraꞌmapa kaiꞌma. Maasa pra mîrîrî poro Jesus wîtîtoꞌ wanîꞌpî mîîtoꞌpe.
42,19,5,"Mîrîrî yei yoꞌkoi teerepamî pe kakîsiya Jesusya eraꞌmaꞌpî. Moropai taꞌpîiya Zaqueu pîꞌ: —Zaqueu, kaꞌneꞌ pe autîkî maasa pra sîrîrîpe ayewîꞌ ta uutî eꞌpai awanî —taꞌpîiya."
42,19,6,"Mîrîrî taiya yeꞌnen, Zaqueu autîꞌpî kaꞌneꞌ pe, moropai Jesus yapisîꞌpîiya tîwakîri pe taatausinpai tewîꞌ ta."
42,19,7,"Mîrîrî eraꞌmaꞌpî tamîꞌnawîronkon pemonkonyamîꞌya. Mîrîrî yeꞌnen inkamoro eseurîma piaꞌtîꞌpî, ipîꞌ tîwoꞌmaꞌtakon yeꞌnen. Taꞌpî toꞌya: —Aꞌkî, îꞌ ton pe see imakuiꞌpî mîserî warayoꞌ yewîꞌ ta Jesus ewomî mîrîrî? —taꞌpî toꞌya."
42,19,8,"Moropai Zaqueu eꞌmîꞌsaꞌkaꞌpî eseurîmai. Moropai taꞌpîiya Uyepotorîkon pîꞌ: —Aꞌkî, sîrîrî patapai ipîkku uweꞌtoꞌ yemanne yonpa tîrîuya arakkita pairî pemonkonyamîꞌ saꞌne îꞌ ton pînon tîweꞌtarumaꞌtîsanon pia. Moropai tauya îꞌ rî yamaꞌrunpasauꞌya ya, manniꞌkan pemonkonyamîꞌ unamaꞌrunpaꞌsan pia innaꞌpouya toꞌ yemanne moꞌkaꞌpîuya yentai, saakîrîrî iteꞌka toꞌ pia innaꞌpouya —taꞌpîiya."
42,19,9,"Mîrîrî yai mîîkîrî pîꞌ taꞌpî Jesusya: —Sîrîrîpe mîserî warayoꞌ yewîꞌ tawonkon pîikaꞌtî Paapaya sîrîrî, imakuiꞌpî toꞌ nîkupîꞌpî kuꞌsaiꞌya man tîîwanmîra. Mîserî warayoꞌ wanî Abraão paarîꞌpî pe puꞌkuru. Moropai Abraão nurîꞌtîya innape Paapa kupîꞌpî warantî, innape ukupîiya. Mîrîrî wenai aweꞌpîikaꞌtîsaꞌ man —taꞌpîiya. —Maasa pra kaꞌ poi uurî iipîꞌpî insanan pemonkonyamîꞌ warainokon, atakaꞌmaꞌsan yuwai. Moropai Paapa pia toꞌ ennaꞌpotoꞌpe toꞌ pîikaꞌtîi iipîꞌpî uurî —taꞌpî Jesusya.Moropai Jesusya inkamoro teeseurîma etatîponoꞌsan nepuꞌtî ton pe panton ekaremekîꞌpî. Maasa pra aminke pra toꞌ erepamî koꞌmannîpî Jerusalém pona. Teerepamî pe tamîꞌnawîronkon esaꞌ pe Paapa iipî kaꞌneꞌ pe kaiꞌma toꞌ esenumenka epuꞌtîꞌpîiya mîîtoꞌpe. Mîrîrî yeꞌnen îꞌ kaiꞌma awanî pe man epuꞌtoꞌpe toꞌya, ekaremekîꞌpîiya."
42,19,12,"Taꞌpî Jesusya: —Aꞌkî, warayoꞌ wanîꞌpî tîpemonkonoyamîꞌ kenan, moropai ipîkku pe tîweꞌsen. Mîîkîrî wîtîꞌpî tiaron pata pona aminke, pata esaꞌ pe teenapa kaiꞌma, moropai mîrîrî tîpo tîwennaꞌpopa rei pe."
42,19,13,"Tîîse maasa tuutî rawîrî tîpoitîrîtonon miaꞌ tamîꞌnawîronkon warayoꞌkon yannoꞌpîiya tîîpia. Moropai inkamoro pia toꞌ kaisarî tiwin pîꞌ pîrata enaꞌpî tîrîꞌpîiya. Moropai taꞌpîiya toꞌ pîꞌ: “Aꞌkî, sîrîrî pîrata ke puwana konekatî inîꞌ panpîꞌ eporîkonpa. Mîrîrî kupî pîꞌ akoꞌmantî ennaꞌpo pîkîrî”, taꞌpîiya. Moropai attîꞌpî."
42,19,14,"Tîîse mîrîrî patayawonkon pemonkonyamîꞌya yewanmîrîꞌpî. Pata esaꞌ pe eena yuꞌse pra toꞌ wanîꞌpî. Mîrîrî yeꞌnen pemonkonyamîꞌ yarimaꞌpî toꞌya iteꞌmaꞌpî pîꞌ kai toꞌ wîtîtoꞌpe ipîꞌ: “Pata esaꞌ pe amîrî ena yuꞌse anna wanî pra man, apemonkonoyamîꞌ pe anna wanî pepîn”, taatoꞌpe toꞌya kaiꞌma ipîꞌ."
42,19,15,"Tîîse mîîkîrî warayoꞌ enaꞌpî pata esaꞌ pe, rei pe, toꞌ maimu yentai. Moropai mîîkîrî ennaꞌpoꞌpî tewîꞌ ta. Moropai mîîkîrîya inkamoro tîpoitîrîtonon toꞌ pia pîrata enaꞌpî tîntîrîꞌsan yannoꞌpî toꞌ iiꞌtoꞌpe. Îꞌ warapo mîrîrî pîrata ke eposaꞌ toꞌya anepuꞌpai awanîꞌpî."
42,19,16,"Eꞌmaiꞌnon erepamîꞌpî iipia moropai taꞌpîiya: “Ukaraiwarî, manniꞌ pîrata enaꞌpî itîrîya neꞌtîkini uupia mîrîrî ke inîꞌ panpîꞌ eporîꞌpîuya miaꞌ tamîꞌnawîrî kaisaron”, taꞌpîiya."
42,19,17,"Mîîkîrî pîꞌ taꞌpî ikaraiwarîya: “Morî pe man. Atausinpan pîꞌ wai. Innape teesenyakaꞌmasen pe awanî epuꞌtîuya sîrîrî. Maasa pra yairî mîrîrî mararon kuꞌsaꞌya. Mîrîrî yeꞌnen miaꞌ tamîꞌnawîron cidadekon esaꞌ pe akupîuya”, taꞌpîiya ipîꞌ."
42,19,18,"Moropai tiaron ipoitîrî iipîꞌpî moropai taꞌpîiya: “Ukaraiwarî, manniꞌ pîrata enaꞌpî uupia itîrî neꞌtîkini ke inîꞌ panpîꞌ eporîꞌpîuya miaꞌtaikinan kaisaron”, taꞌpîiya."
42,19,19,"Mîrîrî pîꞌ ikaraiwarî atausinpaꞌpî. “Morî pe man. Mîrîrî yeꞌnen miaꞌtaikin cidadekon esaꞌ pe akupîuya”, taꞌpî ikaraiwarîya ipîꞌ."
42,19,20,"Moropai tiaron ipoitîrî iipîꞌpî. Taꞌpîiya ipîꞌ: “Ukaraiwarî, manniꞌ uupia itîrîya neꞌtîkini pîrata enaꞌpî seeniꞌ iwontîsauꞌya kamisa yaꞌ. Enonsauꞌya sîrîrî itîpannîpîuya namai. Maasa pra amîrî wanî teesenyakaꞌmai pra tuꞌke îꞌ eponen pe. Moropai îꞌ tîpînse pra mararî pra moꞌkanen amîrî. Mîrîrî yeꞌnen eranneꞌ pe wanîꞌpî apîꞌ”."
42,19,22,"Mîîkîrî maimu yuukuꞌpî ikaraiwarîya. “Imakuiꞌpî pe amîrî wanî, enyaꞌne pe. Puwana pîꞌ awanîpa taasaꞌ tanne, ikonekasaꞌya pra awanî. Mîrîrî yeꞌnen mîrîrî amaimu wenai ayuꞌse pra wai. Epuꞌtîꞌpîya saꞌman pe puꞌkuru uurî wanî teesenyakaꞌmai pra tuꞌke îꞌ eponen uurî, moropai îꞌ tîpînse pra mararî pra moꞌkanen uurî. Tîîse îꞌ waniꞌ awanî yeꞌnen mîrîrî untîrîꞌpî pîrata enaꞌpî utînirurî tîrîya pra awanîꞌpî itewîꞌ ta itaponseꞌ pona? Sîrîrî itîîsaꞌya ya, inîꞌ panpîꞌ eepansaꞌ tanne eporîuya eꞌpainon”."
42,19,24,Moropai taꞌpîiya moro tîîpia tîweꞌsanon pîꞌ: “Mîîkîrî pia manniꞌ pîrata enaꞌpî moꞌkatî iipiapai. Moropai itîîtî mîîkîrî miaꞌ tamîꞌnawîron yapisîtîpon pia”.
42,19,25,"Tîîse taꞌpî toꞌya: “Anna karaiwarî, tîîse mîîkîrî pia man miaꞌ tamîꞌnawîron pîrata enaꞌpî”, taꞌpî toꞌya."
42,19,26,"Inkamoro maimu yuukuꞌpî toꞌ karaiwarîya. “Tîîse tauya apîꞌnîkon, manniꞌ tuꞌke panpîꞌ eporîtîponya yapisî eꞌpai awanî inîꞌ panpîꞌ tuꞌke. Tîîse anîꞌ wanî ya tuꞌkan pepîn yarakkîrî mîrîrî konekasaiꞌya pra awanî yeꞌnen, mîrîrî moꞌka eꞌpai awanî iipiapai, îꞌ ton pra aweꞌtoꞌpe”, taꞌpîiya."
42,19,27,"Moropai taꞌpîiya: “Tarîpai inkamoro uyeyatonon eneꞌtî tesaꞌkon pe uurî wanî yuꞌse pra siꞌsan, inkamoro tîꞌkatî tamîꞌnawîrî eraꞌmauya tanne”, taꞌpî toꞌ karaiwarîya —taꞌpî Jesusya."
42,19,28,  Toꞌ yeurîma tîpo Jesus wîtîꞌpî toꞌ rawîrî Jerusalém pona.
42,19,29,"Inkamoro erepamîꞌpî Oliveira yeꞌka wîꞌ pona. Mîrîrî wanîꞌpî aminke pra Betfagé moropai Betânia pîꞌ. Miarî pai Jesusya asakîꞌne tînenupaꞌsan yaipontîꞌpî tîrawîrî toꞌ wîtîtoꞌpe. Tîmaimu tîrîꞌpîiya toꞌ pîꞌ see warantî. —Atîtî eꞌmaiꞌ pe mîrîrî vila pona, miarî eerepamîkon pe jumenta more mîrikkî eporîyaꞌnîkon ewaꞌtîsaꞌ pe. Anîꞌ enukuꞌpî pepîn. Mîîkîrî meukatîi moropai meneꞌtîi."
42,19,31,"Anîꞌya amîrîꞌnîkon yekaranmapo ya: “Îꞌ ton pe mîîkîrî yeukayaꞌnîkon”, taa toꞌya ya apîꞌnîkon: “Uyesaꞌkon man ituꞌse”, makatîi —taꞌpî Jesusya."
42,19,32,Mîrîrî yeꞌnen inkamoro Jesus naipontîꞌsan wîtîꞌpî. Moropai tamîꞌnawîrî Jesusya taꞌpî yawîrî jumenta more yewaꞌtîsaꞌ toꞌya eporîꞌpî toꞌya. Mîîkîrî yeuka toꞌya tanne itesanonya toꞌ ekaranmapoꞌpî: —Îꞌ ton pe mîîkîrî yeukayaꞌnîkon mîrîrî? —taꞌpî toꞌya toꞌ pîꞌ.
42,19,34,"Inkamoroya taꞌpî: —Uyenupanenkon man ituꞌse. Mîrîrî yeꞌnen yarî annaya sîrîrî —taꞌpî toꞌya. Mîrîrî yeꞌnen yaatoꞌpe toꞌya, irumakaꞌpî toꞌya."
42,19,35,Mîrîrî jumenta more yarîꞌpî toꞌya Jesus pia. Moropai inkamoroya tîponkon moꞌkaꞌpî moropai itîrîꞌpî toꞌya jumenta more pona. Moropai Jesus enuku tanne ipîikaꞌtîꞌpî toꞌya. Mîîkîrî po Jesus wîtî tanne pemonkonyamîꞌya tîponkon moꞌkapîtîꞌpî moropai eꞌma taawîrî yarenkaꞌpî toꞌya iporo Jesus wîtîtoꞌpe yapurî tîuyaꞌnîkon yeꞌnen.
42,19,37,"Mîrîrî Oliveira yeꞌka wîꞌ poi tawautîkon pe, arinîkon pemonkonyamîꞌ inenupaꞌsan atausinpa piaꞌtîꞌpî. Moropai Paapa yapurîꞌpî toꞌya aronne tîwentaimepîꞌse, tamîꞌnawîron Jesus nîkupîꞌpî ikupî eserîkan pepîn eraꞌmasaꞌ tîuyaꞌnîkon yeꞌnen. Inkamoroya taapîtîꞌpî mararî pra:—Morî pe puꞌkuru man.Paapaya uyesaꞌkon pe yarimasaꞌ sîrîrî.Morî pe Uyepotorîkon maimu pe aaipî mîrîrî.Morî pe puꞌkuru Paapa,kaꞌ pon man tîîwanmîra uurîꞌnîkon yarakkîrî.Paapa yapurîpaiꞌnîkon man—taꞌpî toꞌya."
42,19,39,"Mîrîrî taa toꞌya yeꞌnen, tiaronkon fariseuyamîꞌ toꞌ koreꞌta tîweꞌsanonya taꞌpî Jesus pîꞌ: —Anna yenupanen inkamoro ayapurî pîꞌ toꞌ wanî mannan tîꞌnapantoꞌpe panpîꞌ kaꞌkî toꞌ pîꞌ —taꞌpî toꞌya."
42,19,40,"Inkamoro maimu yuukuꞌpî Jesusya: —Tauya sîrîrî apîꞌnîkon, mîrîrî warantî inkamoroya uyapurî eꞌpai awanî. Toꞌ atîꞌnapamî ya, tîꞌ inta ton pîn entaimepîtî kupî sîrîrî. Eseurîmakoi pepîn eseurîma kupî sîrîrî uyapurî pîꞌ —taꞌpî Jesusya toꞌ pîꞌ."
42,19,41,Jesus KarauMiarî teerepamî pe Jerusalém cidaderî eraꞌmaꞌpî Jesusya. Eraꞌma tîuya yai ikaruwaꞌpî.
42,19,42,"Moropai taꞌpîiya: —Sîrîrîpe anîꞌya tîwamîn enepî epuꞌtîyaꞌnîkon ya, epuꞌtîyaꞌnîkon eꞌpainon. Tîîse ituꞌse pra awanîkon. Tarîpai epuꞌtîyaꞌnîkon eserîke pra naatîi —taꞌpîiya Jerusalém ponkon winîkîi."
42,19,43,—Tarîpai wei erepamî kupî sîrîrî ayeyatonkonya ayuwatîkon kupî sîrîrî. Awoimaꞌtîkon toꞌya eepekon eserîke pra. Inkamoroya tamîꞌnawîrî amîrîꞌnîkon tîîkoꞌmansenonkon tîꞌka kupî sîrîrî. Mararî îꞌ eꞌnîmî pepîn kupî sîrîrî apatakon yaꞌ. Maasa pra apîikaꞌtîiꞌnîkon Paapa narimaꞌpî epuꞌtîyaꞌnîkon pra awanîkon yeꞌnen —taꞌpî Jesusya.
42,19,45,"  Moropai Jesus ewomîꞌpî epîremantoꞌ yewîꞌ ta moropai mîîkîrîya pemonkonyamîꞌ tîweꞌrepasanon yenpaꞌkaꞌpîiya epîremantoꞌ yewîꞌ tapai. Taꞌpîiya: —Paapa maimu eꞌmenukasaꞌ man see warantî:Paapaya taꞌpî: “Uyewîꞌ wanî mîrîrî epîremantoꞌ yewîꞌ pe”,taꞌpî Paapaya pena. Tîîse amîrîꞌnîkonya ikuꞌsaꞌ mîrîrî amaꞌyeꞌkon yewîꞌ pe —taꞌpî Jesusya."
42,19,47,Mîrîrî tîpo Jesusya toꞌ yenupaꞌpî epîremantoꞌ yewîꞌ ta wei kaisarî. Mîrîrî wenai teepîremasanon esanon moropai Moisés nurîꞌtîya yenupantoꞌ pîꞌ yenupatonkon moropai pemonkonyamîꞌ esanon wanîꞌpî anwîpai.
42,19,48,Tîîse mîrîrî kupî toꞌya eserîke pra awanîꞌpî. Maasa pra tamîꞌnawîronkon pemonkonyamîꞌya tamîꞌnawîrî siꞌma eeseurîmatoꞌ etaꞌpî mararî pra tîtîꞌnapanse.
42,20,1," Tiaron wei yai Jesusya Paapa maimu ke pemonkonyamîꞌ yenupa tanne epîremantoꞌ yewîꞌ ta teepîremasanon esanon moropai Moisés nurîꞌtîya yenupantoꞌ pîꞌ yenupatonkon, moropai pemonkonyamîꞌ panamanenan iipîꞌpî Jesus pia."
42,20,2,"Moropai inkamoroya Jesus yekaranmapoꞌpî. —Kaꞌkî anna pîꞌ epuꞌtoꞌpe annaya, anîꞌ maimu pe inkamoro tîweꞌrepasanon yenpaꞌkaꞌpîya mîrîrî moropai toꞌ yenupaya mîrîrî? Anîꞌya mîrîrî kupîpa taasaꞌ mîrîrî amîrî pîꞌ? —taꞌpî toꞌya."
42,20,3,Inkamoro maimu yuukuꞌpî Jesusya: —Uurî nîtîrî ayekaranmapouyaꞌnîkon sîrîrî tarîpai umaimu yuꞌtî —taꞌpîiya.
42,20,4,"—Anîꞌya kin yenpatakonantoꞌpe Batista nurîꞌtîya taꞌpî? Paapaya kaꞌrî, pemonkonyamîꞌya kaꞌrî? —taꞌpî Jesusya toꞌ pîꞌ."
42,20,5,"Mîrîrî taa Jesusya yeꞌnen tîîwarîrîꞌnîkon toꞌ eseurîmaꞌpî tiaronkon pokonpe. —Îꞌ kaiꞌma see imaimu yuꞌtoꞌpeꞌnîkon? Maasa pra Paapa maimu pe taꞌnîkon ya, uurîꞌnîkon yekaranmapoiya eserîke wanî. “Moropai îꞌ waniꞌ awanî yeꞌnen kupîyaꞌnîkon pra awanîkon innape”? taiya eserîke awanî upîꞌnîkon."
42,20,7,Mîrîrî yeꞌnen Jesus maimu yuukuꞌpî toꞌya see warantî: —Epuꞌtî annaya pra man anîꞌ maimu pe Joãoya yenpatakonaꞌpî —taꞌpî toꞌya.
42,20,8,Mîrîrî pîꞌ Jesusya nîrî taꞌpî: —Uurî nîrî anîꞌ maimu pe inkamoro tîweꞌrepasanon epîremantoꞌ yewîꞌ ta siꞌma yenpaꞌkaꞌpîuya moropai toꞌ yenupauya anîꞌ maimu pe ekaremekîuya pepîn —taꞌpî Jesusya toꞌ pîꞌ.
42,20,9, Moropai Jesusya toꞌ yeurîma piaꞌtîꞌpî panton pe: —Warayoꞌya tînmîri ton yaꞌtîꞌpî. Moropai uva yeꞌka pîmîꞌpîiya mararî pra tekkari yeꞌ ton. Mîrîrî tînmîri eraꞌmanenan tonkon eporîꞌpîiya itesaꞌ toꞌ eꞌtoꞌpe tuutî yeꞌnen. Moropai mîrîrî tîpo attî îꞌ tiaron pata pona ikoꞌmanse.
42,20,10,Moropai aasîrî itekkari emîrî weiyu eseporîꞌpî. Mîrîrî yeꞌnen mîîkîrîya tiwin tîpoitîrî yarimaꞌpî tekkari yonpa eraꞌmai attîtoꞌpe kaiꞌma moropai attîꞌpî. Tîîse inkamoro inmîri esaꞌ tîweꞌsanonya mîîkîrî ipoitîrî paꞌtîpîtîꞌpî. Moropai mîîkîrî yarimaꞌpî toꞌya awennaꞌpotoꞌpe îꞌ ton pra. Moropai inîꞌrî ikaraiwarîya tiaron tîpoitîrî yarimaꞌpî toꞌ pia attîtoꞌpe. Mîîkîrî nîrî paꞌtîpîtîꞌpî toꞌya ipîra imakuiꞌpî kupîꞌpî toꞌya yarakkîrî. Moropai mîîkîrî yarimaꞌpî toꞌya awennaꞌpotoꞌpe îꞌ ton pra.
42,20,12,Moropai inîꞌrî tîpoitîrîtonon teeseurîno yarimaꞌpîiya toꞌ pia attîtoꞌpe. Tîîse mîrîrî warantî nîrî ipaꞌtîpîtîꞌpî inkamoro umî eraꞌmanenanya moropai yenpaꞌkaꞌpî toꞌya attîtoꞌpe.
42,20,13,"Tîpoitîrîtonon pîꞌ mîrîrî kuꞌsaꞌ toꞌya tîpo toꞌ karaiwarî esenumenkaꞌpî. “Îꞌ kupîuya eꞌpainon koꞌye. Kaane epuꞌtî pîꞌ wai”, taꞌpîiya. “Uwakîri puꞌkuru unmu yarimauya sîrîrî, mîserî yarimasauꞌya ya, îꞌ kupî toꞌya pepîn ipîꞌ maasa pra unmu pe awanî yeꞌnen. Inama toꞌya epuꞌtî pîꞌ wai” kaiꞌma eesenumenkaꞌpî."
42,20,14,"Tîîse mîîkîrî umî esaꞌya tînmu yarimasaꞌ eraꞌma tîuyaꞌnîkon yeꞌnen inkamoro umî eraꞌmanenya taꞌpî: “Aꞌkî mîserî inmu wîîpaiꞌnîkon, maasa pra îꞌ pensa tîyun saꞌmanta yai mîserî ena umî esaꞌ. Uurîꞌnîkon pe aweꞌtoꞌpe iwîpaiꞌnîkon”, taꞌpî toꞌya."
42,20,15,Mîrîrî yeꞌnen inkamoroya mîîkîrî umî esaꞌ munmu yapisîꞌpî yenpaꞌkaꞌpî toꞌya umî yapai poro pona. Moropai iwîꞌpî toꞌya.Mîrîrî ekaranmapoꞌpî Jesusya toꞌ pîꞌ: —Îꞌ kupî mîîkîrî umî esaꞌya kupî sîrîrî?
42,20,16,Tînmîri ya attî moropai inkamoro warayoꞌkon tînmu wîîtîponkon tîꞌkaiya moropai tiaronkon warayoꞌkon eporîiya eserîke awanî tînmîri eraꞌmanenan ton kon —taꞌpîiya.Mîrîrî eta tîuyaꞌnîkon yeꞌnen taꞌpî toꞌya: —Paapaya mîrîrî warantî ikupî eꞌpai pra man —taꞌpî toꞌya.
42,20,17,"Tîîse Jesusya inkamoro eraꞌmaꞌpî, moropai taꞌpîiya: —Mîrîrî yeꞌnen îꞌ taatoꞌpe Paapa maimu eꞌmenukasaꞌ awanî mîrîrî? Sîrîrî warantî Paapa eseurîmaꞌpî:Wîttî konekanenanya tîꞌ yenumîꞌpî morî pe pra seeniꞌ tîꞌ wanî taa tîuyaꞌnîkon yeꞌnen. Moropai yenumîꞌpî toꞌya.Tîîse mîrîrî tîꞌ toꞌ nenumîꞌpî wanî morî pe puꞌkuru toꞌ nîmenkaꞌpî yentai. Moropai wîttî koꞌmannîpîiya eesenumî namaitaꞌpî Paapaya pena."
42,20,18,"Moropai taꞌpî Jesusya: —Anîꞌ atareꞌmo ya, sîrîrî tîꞌ pona mîîkîrî maꞌta mîrîrî. Tîîse sîrîrî tîꞌ ena ya ipona, mîîkîrî yankaiya tamîꞌnawîrî."
42,20,19, Mîrîrî tîpo Moisés nurîꞌtîya yenupantoꞌ pîꞌ yenupatonkon moropai teepîremasanon esanonya tîwinîkîiꞌnîkon Jesus eseurîma pe awanî epuꞌtîꞌpî. Mîrîrî yeꞌnen anapiꞌpai toꞌ wanîꞌpî teuren tîîse arinîkon pemonkonyamîꞌ namaꞌpî toꞌya.
42,20,20,"Jesus anarainamapai toꞌ wanî yeꞌnen îꞌ kupîiya eraꞌma tonkon warayoꞌkon yeꞌmaꞌpî toꞌya. Moropai inkamoro yaipontîꞌpî toꞌya Jesus yekaranmapoꞌpîꞌse toꞌ wîtîtoꞌpe. Yairî tîwanîkon kaiꞌma Jesus yekaranmapoꞌpî toꞌya. Tîîse yairî pra Jesus yeseru aneraꞌmapai toꞌ wanîꞌpî kinî, mîîkîrî rumakakonpa pata esaꞌ yenyaꞌ."
42,20,21,"Mîrîrî yeꞌnen inkamoroya ekaranmapoꞌpî: —Anna yenupanen, manniꞌ eeseurîmatoꞌ wanî epuꞌtî pîꞌ anna man yairî puꞌkuru awanî. Moropai epuꞌtî pîꞌ anna man nîrî eꞌsentai pra tiaronkon panamaya tîîse seꞌ kaisarî toꞌ panamaya yairon pe puꞌkuru ituꞌse Paapa eꞌtoꞌ yawîrî warayoꞌkon panamaya."
42,20,22,"Moropai taꞌpî toꞌya Jesus pîꞌ: —Oꞌnon yeꞌka pe awanî eꞌpainon uyesaꞌkon pe tîweꞌsen César romanoyamîꞌ esaꞌ yeꞌma annaya ya kaꞌkî anna pîꞌ. Morî pe awanî, kaane, kaꞌrî? Uyeserukon yawîrî, Moisés nurîꞌtîya yenupantoꞌ yawîrî awanî, kaane kaꞌrî?"
42,20,23,Tîîse Jesusya îꞌ ankuꞌpai toꞌ wanî tarakkîrî epuꞌtîꞌpî. Mîrîrî yeꞌnen taꞌpîiya toꞌ pîꞌ:
42,20,24,"—Mîrîrî pîrata enaꞌpî eneꞌtî uupia —taꞌpîiya. —Anîꞌ eseꞌ sîrîrî ipokon, anîꞌ yekaton sîrîrî ipokon? —taꞌpîiya. Moropai yuukuꞌpî toꞌya:"
42,20,25,—César yekaton mîrîrî —taꞌpî toꞌya. Moropai Jesusya taꞌpî toꞌ pîꞌ: —Mîrîrî wanî imîrî pe. Moriya morî kuꞌtî unkupîkon ton pe mîîkîrî César nekaremekîꞌpî kuꞌtî. Moropai morî kuꞌtî unkupîkon ton pe Paapa nekaremekîꞌpî kuꞌtî —taꞌpîiya.
42,20,26,"Mîrîrî warantî yairî Jesus wanî yeꞌnen, oꞌnon yeꞌka pe yapisî toꞌya eserîke pra toꞌ wanîꞌpî, pemonkonyamîꞌ rawîrî siꞌma. Mîrîrî yeꞌnen inkamoro atîꞌnapamîꞌpî inîꞌrî toꞌ eseurîma pra. Kureꞌne teesenumenkai toꞌ wanîꞌpî ipîꞌ. Maasa pra yairî toꞌ maimu yuukuiya yeꞌnen, epuꞌnen pe Jesus wanî yeꞌnen."
42,20,27," Moropai mîrîrî tîpo saduceuyamîꞌ manniꞌkan innape isaꞌmantaꞌsan eꞌmîꞌsaꞌka kuꞌnenan pepîn erepamîꞌpî Jesus pia. Moropai inkamoroya taꞌpî Jesus pîꞌ: —Anna yenupanen, pena Moisésya unkupîkon ton menukaꞌpî see warantî anna nîkupî ton. Warayoꞌ inmuku pîn saꞌmanta ya, itakonoꞌpî wanî eꞌpai awanî inoꞌpîrîꞌpî yarakkîrî inmu ton epotoꞌpeiya."
42,20,29,Moro awanîꞌpî asakîꞌne miaꞌ pona tîîmoꞌtai kaisarî itonpayamîꞌ. Inkamoro ruinankon aꞌyekeꞌton panpîꞌ noꞌpîtaꞌpî. Teuren tîîse aasaꞌmantaꞌpî tînmu ton pra tîîse.
42,20,30,Moropai itakonoꞌpî wanîꞌpî inoꞌpîrîꞌpî yarakkîrî tîîse aasaꞌmantaꞌpî mîrîrî warantî inmu pra siꞌma.
42,20,31,Moropai toꞌ eseurînoꞌpî wanîꞌpî mîîkîrî yarakkîrî tîîse mîrîrî warantî awanîꞌpî inkamoro asakîꞌne miaꞌ pona tîîmoꞌtaiꞌnîkon yarakkîrî aweꞌkupîꞌpî tamîꞌnawîrî toꞌ saꞌmantaꞌpî inmu pra siꞌma.
42,20,32,Mîrîrî tîpo toꞌ noꞌpîrîꞌpî nîrî saꞌmantaꞌpî.
42,20,33,"Tarîpai inkamoro eꞌmîꞌsaꞌka yai, oꞌnon yeꞌka noꞌpî pe awanî kupî sîrîrî. Maasa pra tamîꞌnawîronkon eꞌsaꞌ yarakkîrî —taꞌpî Saduceuyamîꞌya Jesus pîꞌ."
42,20,34,"Inkamoro maimu yuukuꞌpî Jesusya. Taꞌpîiya: —Sîrîrî pata po warayoꞌkon noꞌpîta moropai wîriꞌsanyamîꞌ niyota. Tîîse manniꞌ wei yai Paapaya isaꞌmantaꞌsan, manniꞌkan tîîpia morîkon pîmîꞌsaꞌka yai inîꞌrî toꞌ noꞌpîta pepîn."
42,20,36,Moropai ipatîkarî enen toꞌ koꞌmamî. Inîꞌrî toꞌ saꞌmanta pepîn. Maasa pra inserîyamîꞌ warantî toꞌ wanî. Paapa munkî pe toꞌ wanî maasa pra toꞌ pîmîꞌsaꞌkasaiꞌya yeꞌnen.
42,20,37,"Sîrîrî pîꞌ pena Moisésya eseurîmapîtîꞌpî aronne, isaꞌmantaꞌsan eꞌmîꞌsaꞌka kupî pe man, taapîtîꞌpîiya. Enenan pe toꞌ wanî ekaremekîiya maasa pra pena manniꞌ yai apoꞌ taaransen yaꞌ yarakkîrî Paapa eseurîma yai. Mîrîrî menukaꞌpîiya:Paapa wanî Abraão nurîꞌtî yepotorî pe moropai Isaque nurîꞌtî yepotorî pe, moropai Jacó nurîꞌtî yepotorî pe awanîekaremekîꞌpîiya. Mîrîrî ekaremekîꞌpîiya enenankon yepotorî pe Paapa wanî ekaremekîpa kaiꞌma. Tîîse isaꞌmantaꞌsan yepotorî pe Paapa wanî pepîn. Maasa pra Paapaya epuꞌtî enen tamîꞌnawîronkon inmukuyamîꞌ wanî."
42,20,39,"Mîrîrî pîꞌ tiaronkon Moisés nurîꞌtîya yenupantoꞌ pîꞌ yenupatonkonya taꞌpî Jesus pîꞌ: —Morî pe eseurîman pîꞌ nai, anna yepotorî —taꞌpî toꞌya."
42,20,40,Tîîse inîꞌ panpîꞌ Jesus ekaranmapo toꞌya pra toꞌ wanîꞌpî. Maasa pra eranneꞌ pe toꞌ wanîꞌpî.
42,20,41," Moropai mîrîrî pe rî Jesusya toꞌ ekaranmapoꞌpî: —Oꞌnon yeꞌka pe Paapa nîmenkaꞌpî wanî mîrîrî Davi nurîꞌtî paarîꞌpî pe taayaꞌnîkon? Tîîse mîîkîrî Davi nurîꞌtîya taꞌpî kaaretarî yaꞌ see warantî:Uyepotorîya taꞌpî Uyepotorî pîꞌ:“Ereutakî umeruntîri winîkîi. Aꞌpu yoꞌkoi ayeyatonon tîrîuya pîkîrî”,taꞌpîiya.?"
42,20,44,"Mîrîrî warantî Davi nurîꞌtîya esatîꞌpî tepotorî pe, tentai awanî yeꞌnen. Mîrîrî yeꞌnen oꞌnon yeꞌka pe iparîꞌpî pe neken awanî eꞌpainon? —taꞌpî Jesusya toꞌ pîꞌ."
42,20,45," Mîrîrî pîꞌ Jesus eseurîma eta pîꞌ pemonkonyamîꞌ wanî tanne, taꞌpîiya tînenupaꞌsan pîꞌ:"
42,20,46,"—Aka! Tîwarî eꞌtî inkamoro Moisés nurîꞌtîya yenupantoꞌ pîꞌ yenupatonkon pîꞌ. Maasa pra morî pe teepontîi toꞌ asarî, morî pe tamîꞌnawîronkon pemonkonyamîꞌya teraꞌmatonkon pe kaiꞌma. Inkamoro yapurî toꞌya praꞌca poro. Mîrîrî warantî ipîkku eꞌpai toꞌ wanî. Moropai morî ereutantoꞌ pona toꞌ ereuta epereꞌnîtoꞌ yewîꞌkon ta pîꞌ tiaronkon yentai. Moropai taponseꞌkon ton menka toꞌya tîwentamoꞌkatoꞌkon weiyu yai ipîkku pe tîwanîkon yeꞌnen."
42,20,47,"Mîrîrî kupî toꞌya inyo isaꞌmantaꞌsan yenkuꞌtî tîuyaꞌnîkon tîîse, moropai toꞌ yemanne yamaꞌrunpa toꞌya. Mîrîrî kupî tîuyaꞌnîkon yeꞌka pe toꞌ epîrema mararî pra tîkoꞌman pe, morî pe tîwanîkon eraꞌmatoꞌpe tiaronkonya kaiꞌma. Tîîse mîrîrî wenai toꞌ tarumaꞌtî Paapaya kupî sîrîrî kureꞌne puꞌkuru —taꞌpî Jesusya."
42,21,1,Mîrîrî tîpo Jesusya pemonkonyamîꞌ yakoꞌmenkaꞌpî epîremantoꞌ yewîꞌ ta. Moropai ipîkkukonya tîniru tîrî itenseꞌ yaꞌ eraꞌmaꞌpîiya.
42,21,2,Moropai tiwinan wîriꞌ inyo isaꞌmantaꞌpîya nîrî itîrî eraꞌmaꞌpîiya. Mîîkîrî saꞌne wanîꞌpî îꞌ ton pra tîweꞌsen. Tîîse asakîꞌne pîrata enaꞌpî mîrikkî tîrîꞌpîiya tekkari yennatoꞌpan tîrîꞌpîiya tamîꞌnawîrî.
42,21,3,"Mîrîrî pîꞌ Jesusya taꞌpî: —Tauya sîrîrî apîꞌnîkon, aꞌkî mîserî saꞌne wîriꞌ inyo ton pîn teuren tîîse pîrata enaꞌpî tîrî pîꞌ man tamîꞌnawîronkonya itîrî manniꞌ yentai. Maasa pra inkamoro ipîkkukonya itîrî pîꞌ man itonpa pe neken tamîꞌnawîrî pra. Tîîse mîserî saꞌne wîriꞌya tekkari yennatoꞌ tîuya pan tîrî pîꞌ man tamîꞌnawîrî —taꞌpî Jesusya toꞌ pîꞌ."
42,21,5, Mîrîrî tîpo tiaronkon pemonkonyamîꞌ eseurîmaꞌpî epîremantoꞌ yewîꞌ pîꞌ. Morî pe awanî pîꞌ toꞌ eseurîmaꞌpî. Tîꞌkon ikonekasaꞌ wanîꞌpî morî pe puꞌkuru. Morî pe toꞌ nîtîrîꞌpî eraꞌmaꞌpî toꞌya. Mîrîrî pîꞌ toꞌ eseurîma yeꞌnen Jesusya taꞌpî toꞌ pîꞌ:
42,21,6,"—Aꞌkî, seeniꞌ wîttî yaranka toꞌya weiyu erepamî kupî sîrîrî tamîꞌnawîrî seeniꞌ eraꞌmayaꞌnîkon manniꞌ. Yaranka toꞌya yai mararî tîꞌ eꞌnîmî pepîn tiaron tîꞌ pona, tîîse tamîꞌnawîrî yenumî toꞌya —taꞌpîiya."
42,21,7, Mîrîrî pîꞌ inenupaꞌsanya ekaranmapoꞌpî: —Îꞌ pensa sîrîrî yaranka toꞌya? —taꞌpî toꞌya. —Oꞌnon yeꞌka pe awanî kupî sîrîrî mîrîrî eꞌkupî kupî ya? —taꞌpî toꞌya.
42,21,8,"Jesusya yuukuꞌpî: —Tîwarî panpîꞌ eꞌtî anîꞌya ayenkuꞌtîkon namai. Maasa pra tuꞌke toꞌ asarî kupî sîrîrî uyeseꞌ pîꞌ teeseurîmasanon. Moropai taa toꞌya: “Uurî Paapa narimaꞌpî imenkasaꞌ uurî”, taa toꞌya. “Mîîkîrî erepansaꞌ sîrîrî”, taa toꞌya. Tîîse inkamoro yeꞌkakon maimu yawîrî pra eꞌtî."
42,21,9,"Moropai teesiꞌnîꞌse pra eꞌtî, teepîsanon yekare etayaꞌnîkon ya yai tesanonkon yarakkîrî moropai teeyatonon yarakkîrî. Maasa pra eꞌmaiꞌ pe mîrîrî yeꞌka eꞌkupî eꞌpai awanî mîrîrî. Tîîse mîrîrî neken ikîꞌpî taa eserîke pra man. Jesus eseurîma koꞌmannîpîꞌpî. Taꞌpîiya: —Pataponkon eseyaꞌnama kupî sîrîrî tiaronkon pataponkon yarakkîrî. Tiaronkonya tiaron pataponkon wîî —taꞌpîiya."
42,21,11,"—Moropai tiaronkon pata po non eserentîkîꞌma kupî sîrîrî mararî pra. Moropai emiꞌnan, iwan wanî kupî sîrîrî mararî pra. Moropai paran wanî kupî sîrîrî pata po. Mîrîrî yeꞌka nariꞌ wanî moropai kureꞌnan esewankonoꞌmantoꞌ ton esenpo kupî sîrîrî kaꞌ pîꞌ teraꞌmasen pepîn."
42,21,12,"Tîîse maasa mîrîrî yeꞌka tamîꞌnawîron eꞌkupî rawîrî amîrîꞌnîkon yarî toꞌya kupî sîrîrî uyeseꞌ wenai. Atarumaꞌtîkon toꞌya kupî sîrîrî. Amîrîꞌnîkon yarî toꞌya toꞌ epereꞌtoꞌkon yewîꞌ ta apîꞌnîkon teeseurîmakonpa. Moropai mîrîrî tîpo atarakkannîtoꞌ yewîꞌ ta ayarîkon toꞌya. Uyeseꞌ wenai amîrîꞌnîkon yarî toꞌya ipîkkukon pata esanon pia, moropai pata esanon reiyamîꞌ pia."
42,21,13,Mîrîrî yai uyeseꞌ pîꞌ eeseurîmakon kupî sîrîrî. Paapa maimu ekaremekîyaꞌnîkon inkamoro ipîkkukon pîꞌ —taꞌpî Jesusya.
42,21,14,"—Mîrîrî yeꞌnen sîrîrî pata pai teesenumenkai pra eꞌtî, îꞌ kaiꞌma inkamoro yeꞌka maimu yuukukonpa, imaimu pra eesuwaꞌkakon namai. Îꞌ kaiꞌma eseurîmakonpa pîꞌ kîsenumenkatî."
42,21,15,Maasa pra uurîya amaimukon ton tîrî. Moropai uurîya epuꞌnen pe aweꞌtoꞌkon ton tîrî. Inkamoro ayeyatonkonya yapîtanîpî yentai moropai amaimukon waꞌka toꞌya yentai mîrîrî kupîuya.
42,21,16,Amîrîꞌnîkon wanî atarakkannîtoꞌ yewîꞌ ta tiaronkon pepîn rî ayunkon moropai aruinankon moropai ayonpakonya rî amîrîꞌnîkon yekaꞌma. Inkamoroya rî tiaronkon ayonpakon wîî kupî sîrîrî.
42,21,17,Uyeseꞌ wenai tamîꞌnawîronkonya amuꞌtunpakon kupî sîrîrî. Ayewanmîrîkon toꞌya.
42,21,18,"18,19 Mîrîrî yeꞌnen innape ukupî pîꞌ akoꞌmantî tîrumakai pra. Mîrîrî warantî ikupîyaꞌnîkonya ya, aweꞌpîikaꞌtîkon tamîꞌnawîrî, tiwin kin aamaꞌtakon pepîn —taꞌpî Jesusya. Series, "
42,21,20, Inîꞌrî Jesus eseurîmaꞌpî. Taꞌpîiya: —Îꞌ pensa Jerusalém cidade woimaꞌtîsaꞌ surarayamîꞌya yai mîrîrî epuꞌtîyaꞌnîkon. Tiwinarî tamîꞌnawîronkon pemonkonyamîꞌ tîꞌka toꞌya kupî pe tiwinarî tiwinan tînîmîi pra.
42,21,21,"Mîrîrî yeꞌnen anîꞌ wanî ya Judéia pata po, kaꞌneꞌ pe eepe eꞌpai awanî wîꞌ pona. Moropai anîꞌ wanî ya cidade po, kaꞌneꞌ pe eepaꞌka eꞌpai awanî. Moropai anîꞌ wanî ya keren po, awennaꞌpo eꞌpai pra awanî cidade pona. Maasa pra mîrîrî wei yai kureꞌnan eꞌtarumaꞌtîntoꞌ wanî pe man. Mîrîrî eꞌkupî maasa pra Paapa maimuya taasaꞌ manniꞌ yawîrî."
42,21,23,"Aka saꞌne manniꞌkan wîriꞌsanyamîꞌ more yankon pia îri pe awanî. Maasa pra toꞌ epe eserîke pra awanî yeꞌnen. Moropai manniꞌkan simonkokon toꞌ munkîyamîꞌ manaꞌpokonkon inkamoro pia îri awanî. Inkamoro eꞌtarumaꞌtî kupî sîrîrî mîrîrî yai. Mîrîrî yai eꞌtarumaꞌtîntoꞌ wanî kureꞌnan sîrîrî non po. Sîrîrî warantî tîpemonkonoyamîꞌ Judeuyamîꞌ tarumaꞌtî Paapaya kupî sîrîrî. Moropai mîrîrî yai inkamoro wîî toꞌya kupî sîrîrî kasupara ke. Moropai tiaronkon yarî toꞌya atarakkannîtoꞌ yewîꞌ ta patakon poro. Moropai Judeuyamîꞌ pepînya Jerusalém ponkon tîꞌka kupî sîrîrî tamîꞌnawîrî yaretîꞌka toꞌya, ikuꞌneꞌtî weiyu esuwaꞌka pîkîrî —taꞌpî Jesusya."
42,21,25," Moropai inîꞌrî Jesus eseurîma koꞌmannîpîꞌpî. Taꞌpîiya: —Eraꞌma ton eꞌkupî kupî sîrîrî wei pîꞌ moropai kapoi pîꞌ moropai sirikkîyamîꞌ pîꞌ, moropai non po, moropai tamîꞌnawîron pata ponkon ena kupî sîrîrî kureꞌne teesewankonoꞌmai, eranneꞌ pe, nariꞌ pe eena kupî sîrîrî. Mararon pepîn sipa sipa pe tuna wanî etun warainon eta tîuyaꞌnîkonya yai toꞌ esiꞌnîpî. Mîrîrî yai tamîꞌnawîronkon warayoꞌkon wîtîpîtî kupî sîrîrî yai mararî pra mîrîrî yeꞌka eꞌkupî eraꞌma tîuyaꞌnîkon yai. Maasa pra tamîꞌnawîron kaꞌ pîꞌ tîweꞌsanon eꞌsoroka mîrîrî yai mîîtoꞌpe."
42,21,27,"Mîrîrî yai uurî kaꞌ poi iipîꞌpî pemonkon pe iipî eraꞌma toꞌya kupî sîrîrî katupuru po. Meruntî ke puꞌkuru wanî mîrîrî yai. Moropai kureꞌnan morî puꞌkuru Paapa yaꞌkaru ta wanî eraꞌma toꞌya. Tauya sîrîrî mîrîrî yeꞌka eꞌkupî eraꞌmayaꞌnîkon ya innape uyapurîtî meruntî ke aꞌtuꞌmîra teenai pra. Moropai enpen eꞌtî unîmîkî pîꞌ. Maasa pra mîrîrî warantî aweꞌkupî ya, aweꞌpîikaꞌtîkon kupî sîrîrî —taꞌpî Jesusya."
42,21,29," Mîrîrî tîpo inîꞌrî toꞌ nepuꞌtî ton panton ekaremekîꞌpî Jesusya. Taꞌpîiya: —Arawen yeꞌ yeseru epuꞌnenan amîrîꞌnîkon moropai tiaron yei yeseru. Mîrîrî eraꞌmayaꞌnîkon see warantî. Arawen yeꞌ ariꞌkuta ya, mîrîrî epuꞌtîyaꞌnîkon mîrîrî aminke pra konoꞌpîtî wanî, mîrîrî areta yeꞌnen."
42,21,31,"Mîrîrî warantî nîrî mîrîrî teraꞌmasen ton eꞌkupî eraꞌmayaꞌnîkon ya, epuꞌtîyaꞌnîkon aminke pra tamîꞌnawîronkon esaꞌ pe Paapa iiꞌtoꞌ weiyu eseporî kupî sîrîrî epuꞌtîyaꞌnîkon. Mîrîrî yai tesaꞌkon pe Paapa wanî tamîꞌnawîronkonya epuꞌtî."
42,21,32,Mîrîrî yeꞌnen enpenatatî sîrîrî itekare pîꞌ. Mîrîrî eꞌkupî kupî sîrîrî maasa tamîꞌnawîronkon saꞌmanta pra tîîse. Inkamoro enen toꞌ wanî mannan saꞌmanta pepîn mîrîrî eꞌkupî rawîrî eraꞌma toꞌya kupî sîrîrî.
42,21,33,"Tamîꞌnawîron ataretîꞌka kaꞌ moropai non ataretîꞌka inîꞌ eeseraꞌma pepîn, tîîse umaimu ataretîꞌka pepîn. Ipatîkarî aakoꞌmamî —taꞌpî Jesusya."
42,21,34,Tîwarî AkoꞌmantîMîrîrî yeꞌnen taꞌpî Jesusya: —Tîwarî panpîꞌ akoꞌmantî enpen. Sîrîrî non po ankonekakon pîꞌ teesenumenkai pra moropai kureꞌne festa pîꞌ tîweꞌse pra. Moropai kureꞌne maiꞌ pe tîweꞌsen tenîꞌse pra akoꞌmantî. Kureꞌne tarî aakoꞌmantoꞌkon yuꞌse pra. Awanmîraꞌnîkon mîrîrî weiyu erepamî namai inîmîkîyaꞌnîkon pra tîîse. Mîrîrî weiyu yai wanî manniꞌ kamo yeꞌmarî ta iwîtoꞌ ton tîîsaꞌ warantî. Inîmîkîiya pra tîîse kamo iipî teꞌmarî taawîrî moropai iwîiya. Mîrîrî warantî tamîꞌnawîronkon eꞌtarumaꞌtîtoꞌ wanî kupî sîrîrî tamîꞌnawîrî sîrîrî pata po.
42,21,36,"Mîrîrî yeꞌnen tîwarî enpen eꞌtî. Moropai epîrematî tamîꞌnawîron mîrîrî aweꞌkupî manniꞌ eꞌtarumaꞌtîntoꞌ yapîtanîpîkonpa. Moropai innape uurî kaꞌ poi iipîꞌpî pemonkon pe kupî pîꞌ akoꞌmantî, uuipî yai yairî awanîkonpa —taꞌpî Jesusya. Mîrîrî warantî pemonkonyamîꞌ yenupaꞌpî Jesusya."
42,21,37,Moropai wei kaisarî Jesusya toꞌ yenupaꞌpî epîremantoꞌ yewîꞌ ta. Tîîse ewaron ya eepaꞌkapîtîꞌpî. Moropai mîîkîrî koꞌmanpîtîꞌpî pata erenmapî pîkîrî oliveira yeꞌka wîꞌ po. Moropai tamîꞌnawîronkon pemonkonyamîꞌ wîtîpîtîꞌpî pata erenmapî pra tîîse epîremantoꞌ yewîꞌ ta eeseurîma etai. Mîrîrî warantî Jesusya toꞌ yenupaꞌpî.
42,22,1,  Penane tîîkoꞌmanse Judeuyamîꞌ entamoꞌkatoꞌ weiyu wanîꞌpî toꞌ festarî iteseꞌ Páscoa. Mîrîrî yai isaꞌmotoꞌ ton pîn trigo puusaꞌ yaku toꞌya eꞌpîtîꞌpî konoꞌ kaisarî.
42,22,2,Mîrîrî yai teepîremasanon esanon eseurîmaꞌpî Moisés nurîꞌtîya yenupantoꞌ pîꞌ yenupatonkon yarakkîrî îꞌ kaiꞌma amaꞌ pe Jesus anwîpai tîwanîkon pîꞌ. Aronne ikupî toꞌya pra awanîꞌpî maasa pra arinîkon pemonkonyamîꞌ nama tîuyaꞌnîkon yeꞌnen.
42,22,3, Mîrîrî yai Makui ewomîꞌpî Iscariotes yewan yaꞌ. Mîîkîrî wanîꞌpî Jesus nenupaꞌsan asakîꞌne puꞌ pona tîîmoꞌtaiꞌnîkon yonpa pe. Mîîkîrî wîtîꞌpî eseurîmai teepîremasanon esanon pia. Moropai toꞌ epîrematoꞌ yewîꞌ eraꞌmanenan esanon pia. Îꞌ kaiꞌma Jesus rumaka tîuya toꞌ pia ekaremeꞌse attîꞌpî.
42,22,5,Mîrîrî taa Judasya yeꞌnen inkamoro wanîꞌpî mararî pra taatausinpai. Mîrîrî yeꞌnen pia tîniru tîrî tîuyaꞌnîkon taꞌpî toꞌya itepeꞌpî pe.
42,22,6,"Mîrîrî pîꞌ Judasya —Morî pe man —taꞌpî. Mîrîrî yeꞌnen îꞌ kaiꞌma Jesus anapiꞌpai tîwanî pîꞌ esenumenkaꞌpî arinîkonya eraꞌma pra tîîse, toꞌ wanmîra amaꞌ pe."
42,22,7,  Isaꞌmotoꞌ ton pîn trigo puusaꞌ pîꞌ toꞌ entamoꞌka weiyu erepamîꞌpî. Mîrîrî yai Judeuyamîꞌya carneiroyamîꞌ tîꞌka eꞌpai awanîꞌpî tîwentamoꞌkatoꞌkon ton mîrîrî festa iteseꞌ Páscoa yai. Mîrîrî yai nîrî Jesusya asakîꞌne tînenupaꞌsan yonpa moꞌkaꞌpî toꞌ yarimapa kaiꞌma. Inkamoro wanîꞌpî Pedro moropai João. Inkamoro pîꞌ taꞌpîiya see warantî: —Atîtî cidade pona Páscoa pîꞌ entamoꞌkantoꞌ ton konekatantî eꞌmaiꞌ pe —taꞌpîiya toꞌ pîꞌ.
42,22,9,Inkamoroya Jesus pîꞌ ekaranmapoꞌpî: —Oꞌnon pataꞌseꞌ entamoꞌkantoꞌ ton koneka annaya yuꞌse awanî? —taꞌpî toꞌya.
42,22,10,"Jesusya yuukuꞌpî: —Maasa etatî —taꞌpîiya. —Cidade pona eewomîkon pe moro warayoꞌ tuna mankanen eporîyaꞌnîkon. Mîîkîrî wenairî matîtîi wîttî ta eerepamî pîkîrî. Moropai wîttî ta eerepansaꞌkon pe wîttî esaꞌ pîꞌ makatîi: “Uyenupanenkonya anna yarimasaꞌ sîrîrî tîpemonkonoyamîꞌ pokonpe tîwentamoꞌka Páscoa pîꞌ pataꞌseꞌ ton wîttî ekaranmapoi”, makatîi —taꞌpîiya."
42,22,12,—Mîîkîrîya kureꞌnan wîttî ekaremekî apîꞌnîkon tamîꞌnawîron mesakon ita tîweꞌsen wîttî kawînpan ekaremekîiya. Mîrîrî ta entamoꞌkantoꞌ ton mîkonekatîi —taꞌpî Jesusya.
42,22,13,Moropai inkamoro wîtîꞌpî. Moropai tamîꞌnawîrî îꞌ kaiꞌma Jesusya taꞌpî yawîrî wîttî eporîꞌpî toꞌya. Moropai miarî entamoꞌkantoꞌ ton konekaꞌpî toꞌya Jesus ton pe.
42,22,14,"  Moropai mîrîrî tîpo, miarî Jesus ereutaꞌpî entamoꞌkai mesa pia tînenupaꞌsan pokonpe."
42,22,15,Moropai taꞌpîiya tînenupaꞌsan pîꞌ: —Kureꞌne amîrîꞌnîkon pokonpe sîrîrî Páscoa pîꞌ entamoꞌkapai uurî wanîꞌpî uurî eꞌtarumaꞌtîtoꞌ rawîrî —taꞌpîiya. —Tauya sîrîrî apîꞌnîkon. Ayenkuꞌtîuyaꞌnîkon pepîn. Sîrîrî entamoꞌkantoꞌ wanî îꞌ eꞌkupî ekaremeꞌnen pe. Inîꞌrî apokonpeꞌnîkon entamoꞌka pepîn îꞌ eꞌkupî aweꞌkuꞌsaꞌ pîkîrî. Mîrîrî yai tamîꞌnawîronkon tîpemonkonoyamîꞌ esaꞌ pe tîwanî Paapaya yenpo. Tîîse mîrîrî yai uyarakkîrî awentamoꞌkakon.
42,22,17,"Mîrîrî tîpo Jesusya pisa yapisîꞌpî. Moropai eepîremaꞌpî. —Paapa, morî puꞌkuru amîrî. Anna wuku ton tîrî pîꞌ nai —taꞌpîiya. Moropai itîrîꞌpîiya tînenupaꞌsan pia. Taꞌpîiya: —Maa, seeniꞌ yapiꞌtî moropai akaisarîꞌnîkon itaꞌnîꞌtî —taꞌpîiya."
42,22,18,"—Tauya sîrîrî apîꞌnîkon. Ayenkuꞌtîuyaꞌnîkon pepîn. Uusaꞌmanta rawîrî inîꞌrî sîrîrî uva yekku enîrîuya kupî pepîn sîrîrî apokonpeꞌnîkon, tamîꞌnawîronkon esaꞌ pe tîweꞌtoꞌ yenpo Paapaya pîkîrî. Tîîse mîrîrî yai inîꞌrî upokonpe enîrîyaꞌnîkon tarîpai —taꞌpîiya."
42,22,19,"Jesus Eseurîma Tîpun Pîꞌ Moropai Tîmînî PîꞌMoropai mîrîrî tîpo trigo puusaꞌ yapisîꞌpîiya moropai eepîremaꞌpî. —Paapa, morî puꞌkuru amîrî. Anna yuu ton tîrî pîꞌ nai —taꞌpîiya. Moropai mîrîrî pîrikkaꞌpîiya moropai itîrîꞌpîiya tînenupaꞌsan kaisarî. —Maa, sîrîrî wanî sîrîrî upun pe, uyesaꞌ pe. Sîrîrî warantî uyesaꞌ waikapîtî toꞌya kupî sîrîrî amîrîꞌnîkon nîkupîꞌpî imakuiꞌpî wenai. Mîrîrî yeꞌnen upîꞌ awenpenatakon pe sîrîrî yaꞌtî —taꞌpîiya."
42,22,20,Tîwentamoꞌkakon tîpo mîrîrî warantî nîrî toꞌ wuku ton tîrîꞌpîiya pisa yaꞌ. Moropai taꞌpîiya: —Sîrîrî uva yekku wanî sîrîrî umînî pe. Mîrîrî wanî mîrîrî uurîꞌnîkon esetatoꞌ amenan pe. Maasa pra uusaꞌmanta yai umînî kamouya amîrîꞌnîkon yepeꞌ pe.
42,22,21,Tîîse maasa eraꞌmatî. Manniꞌ uyeyatonon pîꞌ uyekaremekî ton tarî man. Uupia eereutasaꞌ entamoꞌkai uyarakkîrî ayonpakon rî. Mîîkîrîya uyekaremekî pe man —taꞌpîiya. —Maasa pra uurî kaꞌ poi iipîꞌpî saꞌmanta kupî sîrîrî Paapaya taꞌpî yawîrî. Tîîse mîîkîrî saꞌne uurî ekaremekîtîpon uyeyaton pîꞌ eꞌtarumaꞌtî kupî sîrîrî mararî pra —taꞌpîiya.
42,22,23,"Mîrîrî pîꞌ inkamoro inenupaꞌsan esekaranmapoꞌpîtîꞌpî, tiaronkon tonpakon pokonpe. —Anîꞌ see mîîkîrî ekaremekîton, anîꞌ pîꞌ taiya mîrîrî? —taꞌpî toꞌya tîîwarîrîꞌnîkon."
42,22,24,Anîꞌ Wanî Ipîkku Pe PanpîꞌMîrîrî tîpo inenupaꞌsan eseurîmaꞌpî mararî pra ipîkku pe anîꞌ wanî anepuꞌpai tîwanîkon pîꞌ tîkoreꞌtaꞌnîkon.
42,22,25,"Inkamoro maimu yuukuꞌpî Jesusya: —Aꞌkî, pata esanon reiyamîꞌ wanî tamîꞌnawîronkon pemonkonyamîꞌ esaꞌ pe. Moropai pata esanon governadoryamîꞌ wanî pemonkonyamîꞌ yaipontînen pe. Moropai tamîꞌnawîronkon tapurîkon yuꞌse toꞌ wanî. Ipîkkukon yeseru mîrîrî."
42,22,26,"Tîîse amîrîꞌnîkon koreꞌta mîrîrî warantî pra eꞌtî. Anîꞌ ipîkku pe panpîꞌ tîweꞌsen wanî ya akoreꞌtaꞌnîkon, mîîkîrî eꞌpai awanî toꞌ maꞌre panpîꞌ. Moropai anîꞌ toꞌ yaipontînen ipîkku pe tîweꞌsen wanî ya, mîîkîrî eꞌpai awanî toꞌ poitîrî pe. Anîꞌ wanî mîrîrî ipîkku pe tîweꞌsen warantî? Manniꞌ entamoꞌka ereutaꞌpî ou manniꞌ toꞌ entamoꞌkatoꞌ ton tîrîiya manniꞌ? Inna, ipîkku pe tîweꞌsen mesa pona eereutasaꞌ manniꞌ. Tîîse uurî wanî manniꞌ toꞌ maꞌre tîwanî yeꞌnen toꞌ yekkari ton tîînen warantî akoreꞌtaꞌnîkon."
42,22,28,"Tîîse amîrîꞌnîkon kupîuya kupî sîrîrî ipîkkukon pe. Maasa pra amîrîꞌnîkon koꞌmansaꞌ uyarakkîrî. Uurî eꞌtarumaꞌtî tanne urumakayaꞌnîkon pra awanîkon yeꞌnen. Mîrîrî yeꞌnen Uyunya uupia meruntî tîrîꞌpî tamîꞌnawîronkon esaꞌ pe ukupîꞌpî warantî, amîrîꞌnîkon nîrî kupîuya pemonkonyamîꞌ esaꞌ pe awanîkonpa. Mîrîrî yeꞌnen amîrîꞌnîkon entamoꞌka moropai awukukon enîrîyaꞌnîkon kupî sîrîrî uyarakkîrî upataꞌseꞌ yaꞌ, taatausinpai. Moropai amîrîꞌnîkon ereuta kupî sîrîrî uyaponseꞌ pona. Mîrîrî yai tamîꞌnawîronkon pemonkonyamîꞌ Judeuyamîꞌ esaꞌ pe eenakon kupî sîrîrî —taꞌpî Jesusya."
42,22,31,"  Jesus eseurîma koꞌmannîpîꞌpî. Taꞌpîiya: —Simão, maasa etakî morî pe. Paapaya Makuiya ayonpatoꞌ pataꞌseꞌ ton tîîsaꞌ man ayewankon yaꞌ. Mîrîrî yeꞌnen ayonpaiya kupî sîrîrî. Apîꞌ eesenyakaꞌma manniꞌ trigo pîmîtîponya imenka yare koreꞌtapai warantî, apîꞌ ayonpaiya imakuiꞌpî kupîpa."
42,22,32,"Tîîse apona epîrema koꞌmansaꞌ sîrîrî kureꞌne innape ukupî pîꞌ aakoꞌmamîpa. Moropai îꞌ pensa imakuiꞌpî kupîya yai moropai uupia awennaꞌpo ya, kureꞌne ayonpayamîꞌ meruntîtannîpîi —taꞌpî Jesusya."
42,22,33,"Moropai Pedroya yuukuꞌpî: —Îꞌ pensa amîrî eꞌtarumaꞌtî ya uurî nîrî eꞌtarumaꞌtî. Moropai aasaꞌmanta ya, ayarakkîrî uusaꞌmanta nîrî —taꞌpîiya."
42,22,34,"Mîîkîrî pîꞌ taꞌpî Jesusya: —Apîꞌ tauya, etakî. Sîrîrîpe kariwana etun rawîrî eseurîwîꞌne iteꞌka unepuꞌtî pepîn mîîkîrî taaya kupî sîrîrî —taꞌpî Jesusya Pedro pîꞌ."
42,22,35,"Tînenupaꞌsan Yeurîma JesusyaMoropai Jesusya tînenupaꞌsan ekaranmapoꞌpî: —Manniꞌ yai ayarimauyaꞌnîkon yai isakuni pra moropai abolsarikon ton pra, moropai aꞌsaꞌsakon ton pra. Îꞌ ituꞌse aweꞌtoꞌkon ton pra awanîꞌpî? —taꞌpî Jesusya. —Kaane, tamîꞌnawîrî wanîꞌpî —taꞌpî toꞌya."
42,22,36,"Mîrîrî pîꞌ taꞌpî Jesusya: —Sîrîrî patapai tiaron pe awanî kupî sîrîrî. Anîꞌ wanî ya tîbolsari ke moropai tîsakuni ke yapisîya eꞌpai awanî mîrîrî. Tîîse anîꞌ ikasuparai ton pîn wanî ya, taꞌsan ke aweꞌrepa eꞌpai awanî mîrîrî tîkasuparai ton yennapa. ˻Maasa pra nariꞌ pe awanî kupî sîrîrî.˼ Maasa pra Paapa maimuya taasaꞌ yawîrî aweꞌkupî eꞌpai awanî uyarakkîrî. Taasaiꞌya see warantî:Mîîkîrî wanî mîrîrîmanniꞌkan pemonkon wîîtîponkon pokonpeikuꞌsaꞌ toꞌya mîrîrî.taasaiꞌya. Mîrîrî yeꞌnen apîꞌnîkon tauya, uyarakkîrî mîrîrî eꞌkupî pe man."
42,22,38,"Moropai inenupaꞌsanya taꞌpî ipîꞌ: —Anna yepotorî, asakîꞌne kasupara man tarî ukoreꞌtaꞌnîkon —taꞌpî toꞌya ipîꞌ. Mîrîrî pîꞌ —Aasîrî man —taꞌpîiya."
42,22,39, Mîrîrî tîpo Jesus epaꞌkaꞌpî moropai attîꞌpî teserukon yawîrî oliveira yeꞌka kîrî pona. Moropai inenupaꞌsan nîrî wîtîꞌpî ipokonpe.
42,22,40,"Miarî tîpataꞌseꞌkon yaꞌ teerepamîkon pe, taꞌpîiya tînenupaꞌsan pîꞌ: —Epîrematî meruntî ke imakuiꞌpî ewomî namai ayewankon yaꞌ."
42,22,41,Mîrîrî taa tîpo toꞌ pîꞌ Jesus atarimaꞌpî toꞌ piapai aminke puꞌkuru pra. Moropai mîîkîrî eꞌsekunkaꞌpî miarî moropai eepîremaꞌpî.
42,22,42,"Taꞌpîiya: —Uyun, tamîꞌnawîron kupîya eꞌpainon. Upîikaꞌtîkî eꞌtarumaꞌtî namai. Tîîse ituꞌse uurî wanî yawîrî kîꞌkupîi. Tîîse ituꞌse awanî yawîrî ikuꞌkî —taꞌpîiya."
42,22,43,Moropai kaꞌ poi inserî iipîꞌpî iipia. Mîîkîrîya meruntî ke ikupîꞌpî.
42,22,44,Kureꞌne teesewankonoꞌmai Jesus epîremaꞌpî inîꞌ panpîꞌ. Mîrîrî yai eepîrema tanne eewaitoꞌ atasuꞌkaꞌpî mararî pra. Mîn warantî aatasuꞌkaꞌpî non pona.
42,22,45,Miarî teepîrema tîpo aweꞌmîꞌsaꞌkaꞌpî. Mîîkîrî ennaꞌpoꞌpî oꞌnon pata tînenupaꞌsan wanî manniꞌ pata. Moropai inkamoro tînenupaꞌsan eporîꞌpîiya toꞌ wetun tanne. Maasa pra inkamoro esewankonoꞌmasaꞌ wanîꞌpî mararî pra.
42,22,46,Moropai Jesusya taꞌpî toꞌ pîꞌ: —Îꞌ waniꞌ awanî yeꞌnen awetunkon puꞌkuru mîrîrî? Apakatî moropai epîrematî imakuiꞌpî ena namai ayentaiꞌnîkon. Imakuiꞌpî kupîyaꞌnîkon namai epîrematî —taꞌpî Jesusya toꞌ pîꞌ.
42,22,47,"  Jesus eseurîma koꞌmannîpî tanne, tiwin inenupaꞌsan yonpa pokonpe arinîkon pemonkonyamîꞌ Jesus yapiꞌse tuiꞌsanon erepamîꞌpî Jesus pia. Mîîkîrî wanîꞌpî toꞌ yeꞌmaiꞌnorî pe. Mîrîrî yai Jesus pia emîꞌpamîꞌpî yuꞌnapa."
42,22,48,"Mîîkîrî pîꞌ taꞌpî Jesusya: —Judas, mîrîrî warantî uyuꞌnaya ke uurî kaꞌ poi iipîꞌpî pemonkon pe rumakaya mîrîrî uyeyatonon yenyaꞌ? —taꞌpîiya."
42,22,49,"Mîrîrî kupî toꞌya eraꞌma tîuyaꞌnîkon yai Jesus pîꞌ inenupaꞌsanya taꞌpî: —Anna yepotorî, anna kasuparai yapisî annaya sîrîrî inkamoro pemonkonyamîꞌ yarakkîrî anna epîtoꞌpe? —taꞌpî toꞌya Jesus pîꞌ."
42,22,50,Moropai tiwinan toꞌ yonpaya teepîremasanon esanon yepotorî poitîrî pana yaꞌtîꞌpî tîkasuparai ke meruntî winon taiken.
42,22,51,"Tîîse Jesusya taꞌpî toꞌ pîꞌ: —Kaane, mîrîrî warantî pra —taꞌpîiya. Moropai Jesusya mîîkîrî warayoꞌ pana yapisîꞌpî moropai ipataꞌpî yaꞌ itîrîꞌpîiya, yepiꞌtîꞌpîiya."
42,22,52,Mîrîrî pe rî teepîremasanon esanon pîꞌ moropai epîremantoꞌ yewîꞌ eraꞌmanenan esanon pîꞌ moropai Judeuyamîꞌ esanon inkamoro tapiꞌse iipîꞌsan pîꞌ taꞌpî Jesusya: —Amîrîꞌnîkon iiꞌsaꞌ mîrîrî akasuparaikon moropai akaitapukon yarakkîrî uyapiꞌse manniꞌ pemonkon amaꞌyeꞌ siꞌpî yapiꞌse tuiꞌsen warantî? Akoreꞌtaꞌnîkon uukoꞌmanpîtîꞌpî wei kaisarî epîremantoꞌ yewîꞌ ta ayenupakon pîꞌ. Tîîse mîrîrî yai uyapisîyaꞌnîkon pra awanîꞌpîkon. Tîîse sîrîrî imakuiꞌpî kupîyaꞌnîkon weiyu eseposaꞌ sîrîrî. Moropai Makui esenyakaꞌmatoꞌ meruntîri ke mîrîrî kupîyaꞌnîkon sîrîrî ewaron ta siꞌma imakuiꞌpî pe awanîkon yeꞌnen —taꞌpî Jesusya toꞌ pîꞌ.?
42,22,54,"   Moropai inkamoroya Jesus yapisîꞌpî. Moropai yarîꞌpî toꞌya teepîremasanon esanon yepotorî yewîꞌ ta. Moropai inkamoro yeꞌmaꞌpî pîꞌ aminke siꞌma Pedroya toꞌ wenaimaꞌpî, iipia aweꞌrennuku pra awanîꞌpî."
42,22,55,"Mîrîrî tanne, apoꞌ awittanîꞌsaꞌ toꞌya wanîꞌpî wîttî poro yiꞌpîrî po taatapinatoꞌkon ton. Mîrîrî pia Pedro wîtîꞌpî moropai eereutaꞌpî apoꞌ pia pemonkonyamîꞌ apoꞌ pia ereutaꞌsan koreꞌta."
42,22,56,Mîrîrî tanne teepîremasanon poitîrîpaꞌya Pedro eraꞌmaꞌpî apoꞌ pia eereutasaꞌ. Moropai taꞌpîiya ipîꞌ: —Aꞌkî mîserî warayoꞌ wanî nîrî Jesus yarakkîrî.
42,22,57,Tîîse Pedroya kaane taꞌpî wîriꞌ pîꞌ: —Unepuꞌtî pepîn mîîkîrî —taꞌpîiya.
42,22,58,"Mîrîrî tîpo mararî tîîkoꞌmanse tiaron warayoꞌya eraꞌmaꞌpî moro rî. Moropai taꞌpîiya ipîꞌ: —Amîrî itonpa ipokonpe tîweꞌsen —taꞌpîiya. —Kaane, itonpa pepîn uurî —taꞌpî Pedroya."
42,22,59,"Mîrîrî tîpo tiwin hora tîîkoꞌmanse tiaronya taꞌpî: —Inna, seruꞌ pepîn, mîserî nîrî wanîꞌpî mîîkîrî yarakkîrî. Maasa pra Galiléia pon mîîkîrî —taꞌpîiya."
42,22,60,"Tîîse Pedroya yuukuꞌpî: —Kaane, uyepuꞌtî pepîn pîꞌ eseurîman pîꞌ nai, tiwin kin mîîkîrî unepuꞌtî pepîn —taꞌpîiya. Mîrîrî taa Pedroya tanne, kariwana yunkon eꞌnaꞌpî."
42,22,61,Mîrîrî pe rî Uyepotorîkon eraꞌtîꞌpî Pedro eraꞌmai. Morî pe eraꞌmaꞌpîiya. Teraꞌma Uyepotorîkonya yeꞌnen Pedro enpenataꞌpî îꞌ taꞌpî Uyepotorîkonya pîꞌ. —Sîrîrîpe maasa kariwana etun pra tîîse eseurîwîꞌne iteꞌka unepuꞌtî pepîn mîîkîrî taaya kupî sîrîrî —taꞌpî Uyepotorîkonya pîꞌ Pedro enpenataꞌpî.
42,22,62,Mîrîrî pe rî Pedro epaꞌkaꞌpî moropai attîꞌpî tîkarau yeꞌka pe mararî pra. Eesewankonoꞌmaꞌpî îꞌ kaiꞌma seruꞌyeꞌ tîweꞌsaꞌ pîꞌ.
42,22,63, Inkamoro warayoꞌkon Jesus eraꞌmanenanya imuꞌtunpaꞌpî mararî pra. Moropai ipaꞌtîpîtîꞌpî toꞌya. Jesus yenpata yettapurîꞌpî toꞌya moropai taapîtîꞌpî toꞌya: —Anîꞌya apaꞌtîsaꞌ epuꞌtî pîꞌ nan? —taꞌpî toꞌya Jesus pîꞌ.
42,22,66,"  Moropai erenmaꞌsaꞌ pe Judeuyamîꞌ esanon moropai teepîremasanon esanon, moropai Moisés nurîꞌtîya yenupantoꞌ pîꞌ yenupatonkon pokonpe toꞌ emurukuntîꞌpî îꞌ kupî tîuyaꞌnîkon pîꞌ eseurîmai. Moropai Jesus enepî meꞌpoꞌpî toꞌya inkamoro ipîkkukon emurukuntîsaꞌ pia."
42,22,67,"Inkamoroya Jesus ekaranmapoꞌpî: —Kaꞌkî anna pîꞌ. Amîrî wanî Paapa nîmenkaꞌpî pe, inarimaꞌpî pe awanî? —taꞌpî toꞌya.Toꞌ maimu yuukuꞌpîiya: —Inna, Paapa narimaꞌpî uurî tauya ya apîꞌnîkon innape ikupîyaꞌnîkon pepîn."
42,22,69,Tîîse tauya sîrîrî patapai uurî kaꞌ poi iipîꞌpî pemonkon pe ereuta kupî sîrîrî Paapa meruntîri winî meruntî ke puꞌkuru.
42,22,70,"Mîrîrî taiya yeꞌnen tamîꞌnawîronkonya ekaranmapoꞌpî: —Moriya, amîrî wanî Paapa munmu pe? —Inna, yairî amîrîꞌnîkonya taa mîrîrî —taꞌpî Jesusya."
42,22,71,Moropai inkamoroya taꞌpî: —Inîꞌrî etapai pra man. Aasîrî iwinîpai etaꞌnîkon man. Îꞌ kaiꞌma tîpîꞌ eeseurîma imaimu eta man —taꞌpî toꞌya.
42,23,1,  Mîrîrî tîpo tamîꞌnawîronkon emurukuntîꞌsan eꞌmîꞌsaꞌkaꞌpî moropai surarayamîꞌya Jesus yarîꞌpî pata esaꞌ Pilatos pia.
42,23,2,"Miarî ipîꞌ tîîwoꞌmaꞌtakon yeꞌnen toꞌ eseurîmaꞌpî ipîꞌ. Taꞌpî toꞌya: —Mîserî warayoꞌ yapisî pîꞌ anna man, pemonkonyamîꞌ panama pîꞌ aakoꞌmamî tanne. Uyesaꞌkon yeꞌma toꞌya namai taa pîꞌ aakoꞌmamî toꞌ pîꞌ. Moropai îri toꞌ eꞌtoꞌpe iwinîkîi. Moropai tîpîꞌrî eeseurîma Paapa narimaꞌpî pe tîwanî ekaremekî pîꞌ aakoꞌmamî. Ipîkku pe, rei pe tîwanî taiya —taꞌpî toꞌya."
42,23,3,"Mîrîrî yeꞌnen Pilatosya Jesus ekaranmapoꞌpî: —Inna, amîrî wanî mîrîrî Judeuyamîꞌ yepuru pe, rei pe? —Inna amîrîya taa mîrîrî —taꞌpî Jesusya Pilatos pîꞌ."
42,23,4,"Moropai Pilatosya taꞌpî teepîremasanon esanon pîꞌ moropai arinîkon pemonkonyamîꞌ pîꞌ: —Aꞌkî, Îꞌ rî mîserî warayoꞌ nîkupîꞌpî imakuiꞌpî ton pra man iwinîkîi imakuiꞌpî kuꞌtoꞌpe —taꞌpî Pilatosya."
42,23,5,"Tîîse inkamoroya inîꞌ panpîꞌ seruꞌ pe ikupîꞌpî iwinîkîi. —Imakuiꞌpî kuꞌsaiꞌya mararî pra. Maasa pra tamîꞌnawîrî Judéia pata poro pemonkonyamîꞌ panamasaiꞌya kureꞌne imakuiꞌpî kuꞌtoꞌpe toꞌya uyeserukon winîkîi. Toꞌ panama piaꞌtîꞌpîiya sinpata Galiléia po, tarîpai tarîwaya eerepansaꞌ sîrîrî. Mîrîrî warantî toꞌ panamaiya toꞌ esiyuꞌpîtîtoꞌpe —taꞌpî toꞌya."
42,23,6,Herodes Pia Jesus Yarima PilatosyaMîrîrî taa toꞌya eta tîuya yeꞌnen Pilatosya toꞌ ekaranmapoꞌpî: —Galiléia pon mîîkîrî warayoꞌ? —taꞌpîiya.
42,23,9,"Mîîkîrîya tuꞌkan pîꞌ Jesus ekaranmapopîtîꞌpî. Tîîse Jesusya imaimu yuuku pra awanîꞌpî. Inna, kaane taiya pra awanîꞌpî."
42,23,10,Moropai teepîremasanon esanon moropai Moisés nurîꞌtîya yenupantoꞌ pîꞌ yenupatonkon eseurîmaꞌpî mararî pra iwinîkîi.
42,23,11,Mîîkîrî pata esaꞌ Herodes moropai ipoitîrîtonon surarayamîꞌ woꞌmaꞌtaꞌpî Jesus pîꞌ tewanmakon pe. Ipîꞌ tîwoꞌmaꞌtakon yeꞌnen ipon ton mîî pe tîwanîkon pon yekaꞌmaꞌpî toꞌya Jesus pon pe. Moropai mîrîrî yarakkîrî yarimaꞌpî toꞌya inîꞌrî pata esaꞌ Pilatos pia attîtoꞌpe.
42,23,12,Mîrîrî rawîrî Herodes wanîꞌpî Pilatos yeyaton pe. Tîîse mîrîrî yai morî pe toꞌ enasaꞌ wanîꞌpî inîꞌrî eseyaton pîꞌ pra toꞌ wanîꞌpî.
42,23,13,"  Moropai pata esaꞌ Pilatosya teepîremasanon esanon, moropai Judeuyamîꞌ esanon moropai tamîꞌnawîronkon pemonkonyamîꞌ emurukuntîꞌpî."
42,23,14,Moropai taꞌpîiya toꞌ pîꞌ: —Amîrîꞌnîkonya mîserî warayoꞌ enepîꞌpî uupia moropai taꞌpîyaꞌnîkon pemonkonyamîꞌ panamasaiꞌya awinîkîi imakuiꞌpî pe toꞌ eꞌtoꞌpe taꞌpîyaꞌnîkon teuren. Tîîse îꞌ rî imakuiꞌpî inkupî eporîuya pra wai. Tuꞌke iteꞌka ekaranmapo pîꞌ wai teuren tamîꞌnawîrî etayaꞌnîkon tanne. Tîîse eeseurîmaꞌpîkon warantî îꞌ ton pra man iwinîpai —taꞌpî Pilatosya.
42,23,15,—Moropai pata esaꞌ Herodesya nîrî îꞌ eporî pra man iwinîpai. Mîrîrî yeꞌnen yarimasaiꞌya sîrîrî uupia. Mîrîrî yeꞌnen îꞌ kupî eserîke pra man mîserî warayoꞌ winîkîi. Imakuiꞌpî inkupîꞌpî ton pra tîîse iwî eserîke pra man.
42,23,16,Tîîse iꞌpoꞌpîtî meꞌpouya neken sîrîrî pemonkon poꞌpîꞌtoꞌ ke moropai irumakauya attîtoꞌpe —taꞌpî Pilatosya.
42,23,17,"Maasa pra konoꞌ kaisarî páscoa festa pîꞌ tîwanîkon yai amaꞌyeꞌ atarakkannîtoꞌ tawon rumakatoꞌ Pilatosya eꞌpîtîꞌpî. Tîîse tamîꞌnawîronkon entaimeꞌpî: —Kaane, aasaꞌmanta eꞌpai man kîꞌrumakai. Tîîse manniꞌ neken anna yonpa Barrabás mîîkîrî atarakkannîtoꞌ ta manniꞌ rumakakî —taꞌpî toꞌya."
42,23,19,Mîîkîrî Barrabás wanîꞌpî atarakkannîtoꞌ ta maasa pra imakuiꞌpî konekaꞌtîpon pata esaꞌ winîkîi moropai pemonkon wîîtîpon.
42,23,20,Jesus anrumakapai tîwanî yeꞌnen inîꞌrî Pilatosya arinîkon pemonkonyamîꞌ ekaranmapoꞌpî.
42,23,21,Tîîse inîꞌ panpîꞌ arinîkon entaimepîtîꞌpî. Taꞌpî toꞌya: —Pakîꞌnan pona ipokapîtî meꞌpokî —taꞌpî toꞌya Pilatos pîꞌ. Mîrîrî taa toꞌya yeꞌnen iteseurîno iteꞌka pe Pilatosya taꞌpî toꞌ pîꞌ: —Îꞌ wenai ipokapîtî yuꞌse awanîkon. Îꞌ imakuiꞌpî kuꞌsaiꞌya pra man. Îꞌ wenai pra rî anwîpai pra wai. Tîîse pemonkon poꞌpîꞌtoꞌ ke neken iꞌpoꞌpîtî meꞌpouya sîrîrî moropai irumakauya —taꞌpî Pilatosya.
42,23,23,"Tîîse yuuku toꞌya pra inîꞌ panpîꞌ meruntî ke toꞌ entaimepîtîꞌpî. Pakîꞌnan pona ipokapî tîuya yuꞌse toꞌ wanîꞌpî. Toꞌ entaimepîꞌtoꞌ wanîꞌpî mararî pra, îꞌ taa Pilatosya yentai."
42,23,24,Mîrîrî yeꞌnen Pilatosya Jesus rumakaꞌpî aasaꞌmantatoꞌpe pakîꞌnan po esatîꞌpî toꞌya yawîrî.
42,23,25,"Moropai mîîkîrî warayoꞌ atarakkannîtoꞌ tawon toꞌ nesatîꞌpî rumakaꞌpî. Manniꞌ imakuiꞌpî kupîtîpon pata esaꞌ winîkîi, moropai pemonkon wîîtîpon. Moropai Jesus rumakaꞌpîiya toꞌ pia îꞌ ituꞌse tîweꞌtoꞌkon kuꞌtoꞌpe toꞌya yarakkîrî."
42,23,26,  Moropai surarayamîꞌya Jesus yarîꞌpî. Tuutîkon pe eꞌma ta tiwin warayoꞌ eporîꞌpî toꞌya iteseꞌ Simão. Cirene cidaderî pon keren poi tuiꞌsen. Mîîkîrî yapisîꞌpî toꞌya. Moropai mîrîrî pakîꞌnan Jesus narî tîrîꞌpî toꞌya Simãoya yaatoꞌpe Jesus yeꞌmaꞌpî pîꞌ.
42,23,27,Mîrîrî arinîkon pemonkonyamîꞌ wîtîꞌpî iwenairî. Inkamoro koreꞌta tiaronkon wîriꞌsanyamîꞌ wanîꞌpî. Moropai toꞌ karawaꞌpî mararî pra îꞌ kupî toꞌya eraꞌma tîuyaꞌnîkon yeꞌnen Jesus pîꞌ.
42,23,28,"Inkamoro eraꞌmai Jesus eraꞌtîꞌpî. Moropai taꞌpîiya toꞌ pîꞌ: —Wîriꞌsanyamîꞌ, Jerusalém ponkon îꞌ pîꞌ akaraukon uwenai? Uwenai pra tîîse apîꞌnîkon neken akaruntî moropai anmukukon pîꞌ akaruntî. Maasa pra aweꞌtarumaꞌtîkon pe naatîi."
42,23,29,"Maasa pra eꞌtarumaꞌtîntoꞌ weiyu erepamî kupî sîrîrî. Mîrîrî yai tamîꞌnawîronkonya taa kupî sîrîrî. Morîkon puꞌkuru wîriꞌsanyamîꞌ manniꞌkan more yenponenan pepîn, more yenpotîponkon pepîn, more woꞌpaꞌtîponkon pepîn tîmannîtîkon ke. Inkamoro wanî kupî sîrîrî taatausinpai. ˻Maasa pra tînmukukon eꞌtarumaꞌtî eraꞌma toꞌya pepîn.˼"
42,23,30,"Tamîꞌnawîronkonya taa kupî sîrîrî, eꞌtarumaꞌtîntoꞌ weiyu erepamî yai. Kureꞌnan wîꞌ pîꞌ taa toꞌya kupî sîrîrî:“Anna pona enakî,anna saꞌmantatoꞌpe anna eꞌtarumaꞌtî yeꞌnen”, taa toꞌya.Moropai kawînan ikîrî pîꞌ taa toꞌya: “Anna yenonkî anna eseraꞌma namai”,taa toꞌya."
42,23,31,"Aꞌkî, uurî eꞌtarumaꞌtî tîîse mararî, apoꞌ keme aꞌpiꞌtaꞌpî pepîn aramî mararî warantî. Tîîse amîrîꞌnîkon wanî apoꞌ keme aꞌpiꞌtaꞌpî aramî warantî aweꞌtarumaꞌtîkon kupî sîrîrî mararî pra. Mîrîrî yeꞌnen apîꞌnîkon akaruntî uwenai pra —taꞌpî Jesusya toꞌ pîꞌ."
42,23,32,Mîrîrî tîpo asakîꞌne amaꞌyeꞌkon moropai pemonkon wîîtîponkon yarîꞌpî toꞌya Jesus yarakkîrî toꞌ saꞌmantatoꞌpe.
42,23,33,"Moropai toꞌ erepamîꞌpî pataꞌseꞌ iteseꞌ pemonkon puꞌpai pîꞌ taatoꞌ pataꞌseꞌ yaꞌ. Moropai moro Jesus pokapîtîꞌpî toꞌya. Moropai asakîꞌne amaꞌyeꞌkon tiwin meruntî winî, moropai tiaron kamaiꞌ winî, Jesus wanîꞌpî toꞌ yarakkita."
42,23,34,"Moropai Jesusya taꞌpî: —Paapa, insanan saꞌne pemonkonyamîꞌ nîkupî kuꞌkî aawanmîra. Îꞌ kupî tîuyaꞌnîkon epuꞌtî toꞌya pra toꞌ man —taꞌpî Jesusya.Mîrîrî tîpo tîꞌkon simonkokon pîꞌ toꞌ suꞌminaꞌpî Jesus pon rîꞌpî pantakapîtî tîuyaꞌnîkonpa kaiꞌma."
42,23,35,"Arinîkon pemonkonyamîꞌ wanîꞌpî moro eraꞌma pîꞌ. Judeuyamîꞌ esanon woꞌmaꞌta koꞌmannîpî tanne Jesus pîꞌ taꞌpî toꞌya: —Tiaronkon pemonkonyamîꞌ pîikaꞌtîpîtîꞌpîiya tîîse îꞌ waniꞌ awanî yeꞌnen aweꞌpîikaꞌtî pepîn. Innape pîikaꞌtîton pe Paapa narimaꞌpî pe tîwanî ya, aweꞌpîikaꞌtî —taꞌpî toꞌya."
42,23,36,"Moropai surarayamîꞌ nîrî woꞌmaꞌtaꞌpî ipîꞌ. Iipia toꞌ erepanpîtîꞌpî moropai iwuku ton ˻tamîꞌnawîronkon nenîrî˼ vinho epeꞌmîn enepîꞌpî toꞌya iipia. Moropai inkamoroya taꞌpî ipîꞌ: —Innape see Judeuyamîꞌ yepotorî pe awanî ya, aawarîrî see eꞌpîikaꞌtîkî —taꞌpî toꞌya."
42,23,38,Moropai mîrîrî pakîꞌnan ipo Jesus eꞌtoꞌ pîꞌ kawîne aweꞌmenukasaꞌ wanîꞌpî see warantî: MÎSERÎ JUDEUYAMÎꞌ YEPOTORÎ taatoꞌ eꞌmenukasaꞌ.
42,23,39,Moropai inkamoro amaꞌyeꞌkon ipokonpe pakîꞌnan po toꞌ nîpokapîtîꞌsan yakon woꞌmaꞌtaꞌpî ipîꞌ. Taꞌpîiya: —Paapa narimaꞌpî pepîn kin amîrî? Pîikaꞌtîton pepîn amîrî? Aawarîrî eꞌpîikaꞌtîkî moropai anna pîikaꞌtîkî nîrî.
42,23,40,"Tîîse tiaron iratai winonya taꞌpî mîîkîrî tîîwoꞌmaꞌtasen pîꞌ: —Moo eꞌkî. Paapa namaya pra awanî mîrîrî? Tamîꞌnawîrî uurîꞌnîkon saꞌmanta kupî epuꞌtîya pra nan, ipokonpe?"
42,23,42,"Mîrîrî tîpo mîîkîrî iratai winon, meruntî winonya taꞌpî Jesus pîꞌ: —Îꞌ pensa tamîꞌnawîronkon esaꞌ pe eena ya, upîꞌ saꞌne menpenatai, Jesus —taꞌpîiya."
42,23,43,"Jesusya mîîkîrî maimu yuukuꞌpî: —Ayenkuꞌtîuya pepîn. Apîꞌ tauya sîrîrî. Sîrîrîpe uyarakkîrî awanî pe nai Paapa pia, morî yaꞌ, paraíso iteseꞌ —taꞌpî Jesusya ipîꞌ."
42,23,44,"  Mîrîrî tîpo inekaꞌta po eena koꞌmannîpî tanne wei esiꞌnîpîꞌpî. Inîꞌrî pata weiyuꞌmaiya pra, eewaronpamîꞌpî. Aakoꞌmamîꞌpî 3 horas pîkîrî wei ton pra. Moropai epîremantoꞌ yewîꞌ yuwatoꞌ Paapa pataꞌseꞌ yuwaꞌtoꞌ kamisa eꞌkarakaꞌpî arakkita pairî aweꞌrataikaꞌpî. Aweꞌnaponkaꞌpî Paapa pataꞌseꞌ. Mîrîrî pe rî Jesus entaimeꞌpî meruntî ke aronne. Taꞌpîiya Paapa pîꞌ: —Paapa, uyekaton rumakauya sîrîrî aapia —taꞌpîiya. Mîrîrî taa tîpo mîîkîrî saꞌmantaꞌpî."
42,23,47,"Mîrîrî warantî awanî eraꞌma tîuya yeꞌnen surarayamîꞌ esaꞌya Paapa yapurîꞌpî. Moropai taꞌpîiya: —Innape mîserî warayoꞌ man îꞌ rî imakuiꞌpî kupîtîpon pe pra —taꞌpîiya. Tamîꞌnawîronkon mîrîrî kupî toꞌya eraꞌmai eperepîꞌsanya îꞌ eꞌkupî eraꞌmaꞌpî. Mîrîrî yeꞌnen toꞌ ennaꞌpoꞌpî, mararî pra teesewankonoꞌmai tewîꞌkon ta. Tîmannîtîkon mun paꞌtîpîtî yeꞌka pe teserukon ta kureꞌne teesewankonoꞌmasaꞌkon yeꞌnen. Tamîꞌnawîronkon Jesus yonpayamîꞌ moropai wîriꞌsanyamîꞌ Galiléia pata poi itîꞌsan ipîkîrî inkamoroya eraꞌmaꞌpî. Aminke siꞌma tamîꞌnawîrî îꞌ eꞌkupî Jesus yarakkîrî eraꞌmaꞌpî toꞌya."
42,23,50,"  50,51 Mîrîrî yai toꞌ koreꞌta tiwin warayoꞌ wanîꞌpî. Judéia pata po tîweꞌsen Arimatéia cidaderî pon iteseꞌ José. Morî pe yairî tîweꞌsen mîîkîrî. Tamîꞌnawîronkon esaꞌ pe Paapa iipî nîmîkî pîꞌ tîweꞌsen pe mîîkîrî wanîꞌpî. Mîîkîrî wanîꞌpî nîrî Judeuyamîꞌ panamanen pe tîweꞌsen pe. Tîîse îꞌ kaiꞌma tiaronkon Judeuyamîꞌ panamanenan eseurîmatoꞌ pîꞌ inna taatîpon pe pra awanîꞌpî. Series, "
42,23,52,Mîrîrî yeꞌnen José wîtîꞌpî Pilatos pia moropai Jesus esaꞌrîꞌpî esatîꞌpîiya ipîꞌ.
42,23,53,"Moropai imoꞌkaꞌpîiya pakîꞌnan poi. Mîîkîrî wontîꞌpîiya kamisa ke. Moropai uuruwai tîꞌ yai yakasaꞌ yaꞌ yekaꞌmaꞌpîiya. Mîrîrî uuruwai wanîꞌpî isaꞌmantaꞌpî yuꞌnaꞌtîꞌpî pepîn. Mîrîrî yaꞌ yekaꞌmaꞌpîiya. Mîrîrî kupîꞌpîiya aminke pra Judeuyamîꞌ erîꞌkaꞌtoꞌ weiyu eꞌsaraꞌtî rawîrî, sábado weiyu rawîrî."
42,23,55,Moropai inkamoro wîriꞌsanyamîꞌ Galiléia poi Jesus pîkîrî itîꞌsan wîtîꞌpî uuruwai pona José pokonpe. Inkamoroya uuruwai eraꞌmaꞌpî. Moropai oꞌnon yeꞌka pe Jesus esaꞌrîꞌpî tîrî toꞌya uuruwai yaꞌ eraꞌmaꞌpî toꞌya. Moropai mîrîrî tîpo toꞌ ennaꞌpoꞌpî wîttî ta. Moropai inkamoroya karaꞌ aꞌpusin yanpurumaꞌpî moropai óleo teserukon yawîrî Jesus esaꞌrîꞌpî karapaimakonpa.Moropai Judeuyamîꞌ erîꞌkaꞌtoꞌ weiyu yai toꞌ erîꞌkapîꞌpî teserukon yawîrî.
42,24,1,"  Moropai Judeuyamîꞌ erîꞌkaꞌtoꞌ weiyu sábado esuwaꞌkasaꞌ tîpo, domingo yai wîriꞌsanyamîꞌ wîtîꞌpî uuruwai pona penane puꞌkuru wei epaꞌka pra tîîse. Mîrîrî aꞌpusin yarîꞌpî toꞌya Jesus esaꞌrîꞌpî karapaimakonpa tînkonekaꞌpîkon yarîꞌpî toꞌya."
42,24,2,"Miarî uuruwai pona teerepamîkon pe, inkamoro wîriꞌsanyamîꞌya tîꞌ uuruwai yettapuru pe toꞌ nîtîrîꞌpî eraꞌmaꞌpî imoꞌkasaꞌ pe. Moropai inkamoro ewomîꞌpî uuruwai yaꞌ Jesus esaꞌrîꞌpî karapaimai. Tîîse Uyepotorîkon Jesus esaꞌrîꞌpî eporî toꞌya pra toꞌ wanîꞌpî."
42,24,4,Mîrîrî yeꞌnen îꞌ kupî tîuyaꞌnîkon epuꞌtî toꞌya pra toꞌ enaꞌpî. Mîrîrî pe rî kaꞌneꞌ pe asakîꞌnankon warayoꞌkon esenpoꞌpî toꞌ rawîrî. Inkamoro pon wanîꞌpî morî pe puꞌkuru inkeꞌ awanîꞌpî.
42,24,5,Moropai inkamoro wîriꞌsanyamîꞌ esiꞌnîpîꞌpî mararî pra. Mîrîrî yeꞌnen inkamoroya tenpatakon enuꞌtîꞌpî non ekaya toꞌ eꞌmuruikaꞌpî. Moropai inkamoro warayoꞌkonya taꞌpî toꞌ pîꞌ: —Îꞌ waniꞌ awanî yeꞌnen anîꞌ yuwayaꞌnîkon mîrîrî isaꞌmantaꞌsan koreꞌta aasaꞌmantasaꞌ pra tîîse? —taꞌpî toꞌya wîriꞌsanyamîꞌ pîꞌ.
42,24,6,—Mîîkîrî ton pra man tarî. Aweꞌmîꞌsaꞌka pîꞌ man. Awenpenatakon pra naatî îꞌ kaiꞌma apîꞌnîkon taꞌpîiya pîꞌ Galiléia pata po tîwanî yai? —taꞌpî toꞌya.
42,24,8,"Mîrîrî taa toꞌya yeꞌnen inkamoro wîriꞌsanyamîꞌ enpenataꞌpî îꞌ kaiꞌma Jesus eseurîmaꞌpî pîꞌ. Moropai inkamoro ennaꞌpoꞌpî uuruwai poi. Moropai inkamoroya îꞌ tîneraꞌmaꞌpîkon uuruwai po ekaremekîꞌpî Jesus nenupaꞌsan pîꞌ 11 kaisaronkon pîꞌ moropai tiaronkon pemonkonyamîꞌ pîꞌ. Inkamoro wîriꞌsanyamîꞌ wanîꞌpî itîꞌsan uuruwai pona see warantî: Maria Madalena, moropai Joana, moropai Maria yan, moropai tiaronkon wîriꞌsanyamîꞌ. Toꞌ pokonpe itîꞌsanya ekaremekîꞌpî Jesus naipontîꞌsan pîꞌ."
42,24,11,Tîîse innape inkamoro wîriꞌsanyamîꞌ eseurîmatoꞌ kupî toꞌya pra Jesus nenupaꞌsan wanîꞌpî. Toꞌ woꞌmaꞌta kaiꞌma toꞌ wanîꞌpî innape ikupî toꞌya pra.
42,24,12,"Tîîse tiwin toꞌ yonpa, Pedro eꞌmîꞌsaꞌkaꞌpî. Moropai eekaꞌtumîꞌpî kaꞌneꞌ pe uuruwai pona. Miarî teerepansaꞌ uuruwai yaꞌ eraꞌmai aweꞌmuruikaꞌpî tîîse kamisa neken Jesus yaꞌsantîꞌpî neken eraꞌmaꞌpîiya. Anîꞌ ton pra eraꞌmaꞌpîiya. Mîrîrî tîpo mîîkîrî ennaꞌpoꞌpî wîttî ta mararî pra teesenumenkai îꞌ kaiꞌma aweꞌkuꞌsaꞌ pîꞌ."
42,24,13,Mîrîrî yai rî asakîꞌne Jesus nenupaꞌsan wîtîꞌpî pemonkonyamîꞌ koꞌmantoꞌ mîrikkî iteseꞌ Emaús pona. Mîrîrî wanîꞌpî aminke puꞌkuru pra tîweꞌsen pe Jerusalém pîꞌ 10 quilómetros kaisarî.
42,24,14,Inkamoro eseurîma yarî koꞌmannîpîꞌpî tuutîkon eꞌma taawîrî îꞌ kaiꞌma Jerusalém po eꞌkupîꞌpî pîꞌ.
42,24,15,"Mîrîrî pîꞌ toꞌ eseurîmaꞌpî. Mîrîrî tanne Jesus iipîꞌpî toꞌ pîkîrî, moropai toꞌ pokonpe attîꞌpî eꞌma taawîrî."
42,24,16,Mîîkîrî tîpîkîrîꞌnîkon tuiꞌsen eraꞌmaꞌpî Jesus nenupaꞌsanya tîîse anîꞌ pe awanî epuꞌtoꞌ toꞌya eꞌtîrî pra awanîꞌpî.
42,24,17,Inkamoro ekaranmapoꞌpî Jesusya tuutî yeꞌka pe. —Îꞌ pîꞌ eeseurîmakon mîrîrî eꞌma taawîrî attîkon yeꞌka pe? —taꞌpîiya.Moropai inkamoro emîꞌpamîꞌpî tuutîkon yeꞌka pe teesewankonoꞌmai.
42,24,18,"Moropai tiaron iwanîyakon Cléopasya taꞌpî ipîꞌ: —Amîrî wanî Jerusalém po tîîkoꞌmansen pe puꞌkuru tîîse îꞌ eꞌkupîꞌpî miarî epuꞌtîya pra awanî, sîrîrî wei esuwaꞌka manniꞌ pîꞌ? —taꞌpîiya."
42,24,19,—Îꞌ kin eꞌkupîꞌpî? —taꞌpî Jesusya ipîꞌ.—Manniꞌ Jesus Nazaré pon yarakkîrî aweꞌkupîꞌpî —taꞌpî toꞌya. —Mîîkîrî warayoꞌ wanîꞌpî Paapa maimu ekaremeꞌnen pe profeta pe. Moropai Paapa winîpainon pe tamîꞌnawîronkon pemonkonyamîꞌya epuꞌtîꞌpî Paapa meruntîri yarakkîrî awanî. Maasa pra îꞌ ikupî eserîkan pepîn kupîꞌpîiya tîmaimu ke.
42,24,20,Teepîremasanon esanonya moropai uyesanonkonya irumakaꞌpî iwîtoꞌpe toꞌya kaiꞌma. Moropai pakîꞌnan pona ipokapîꞌtoꞌpe toꞌya itîrîꞌpî toꞌya. Mîîkîrîya uyeyatonon winîpai umoꞌkakon koꞌmannîpî kaiꞌma anna wanîꞌpî. Tîîse amenrî mîini koꞌmanpara neꞌrî îꞌ kupîꞌpî toꞌya yarakkîrî.
42,24,22,"Tîîse anna yonpayamîꞌ wîriꞌsanyamîꞌya anna esenumenka emapuꞌtî pîꞌ man. Maasa pra inkamoro wîtîn pîꞌ man erenmapî yaꞌ uuruwai pona. Moropai inkamoroya Jesus esaꞌrîꞌpî eporî pra man miarî uuruwai yaꞌ. Tîîse tîwennaꞌpoi inkamoroya inserîyamîꞌ neken eraꞌma tîuyaꞌnîkon ekaremekî pîꞌ man. Moropai inkamoro inserîyamîꞌya taasaꞌ man toꞌ pîꞌ. “Enen mîîkîrî wanî”, taasaꞌ toꞌya man."
42,24,24,"Moropai tiaronkon anna yonpayamîꞌ wîtîn pîꞌ man innape awanî eraꞌmai uuruwai pona. Moropai innape eraꞌma pîꞌ toꞌ, wîriꞌsanyamîꞌya ekaremekî warantî. Tîîse Jesus eraꞌma toꞌya pra man —taꞌpî Cléopasya."
42,24,25,Mîrîrî pîꞌ taꞌpî Jesusya toꞌ pîꞌ: —Îꞌ kaiꞌma see epuꞌtîyaꞌnîkon pra aakoꞌmamîkon mîrîrî? Innape ikuꞌsaꞌyaꞌnîkon pepîn mîrîrî. Îꞌ kaiꞌma Paapa maimu ekaremeꞌnenan penaronkon profetayamîꞌ eseurîmaꞌpî epuꞌtîyaꞌnîkon pra awanîkon?
42,24,28,Mîrîrî pemonkonyamîꞌ koꞌmantoꞌ pona teerepamîkon tanne Jesusya tuutî koꞌmannîpî warantî ikupîꞌpî. Moropai inkamoroya yekaꞌnunkaꞌpî mîrîrî pata yaꞌ aakoꞌmantoꞌpe tîpokon peꞌnîkon. Taꞌpî toꞌya: —Anna pokonpe eꞌnîpai man. Maasa pra pata koꞌmannî pîꞌ man. Ewaron erepannî pîꞌ man —taꞌpî toꞌya. Mîrîrî yeꞌnen Jesus ewomîꞌpî toꞌ pokonpe. Moropai aakoꞌmamîꞌpî asakîꞌnankon tînenupaꞌsan pokonpe.
42,24,30,Mîîkîrî ereutaꞌpî mesa pia toꞌ pokonpe entamoꞌkai. Moropai mîîkîrîya trigo puusaꞌ yapisîꞌpî. Moropai eepîremaꞌpî. —Paapa morî pe man anna yuu ton tîrî pîꞌ nai —taꞌpîiya. Moropai mîrîrî trigo puusaꞌ pîrikkaꞌpîiya moropai inkamoro asakîꞌnankon pia itîrîꞌpîiya.
42,24,31,Mîrîrî kupîiya wenai inkamoroya Jesus pe awanî epuꞌtîꞌpî. Epuꞌtoꞌ toꞌya erepamîꞌpî mîrîrî yai. Tîîse inîꞌrî eraꞌma toꞌya pra toꞌ enaꞌpî. Toꞌ yenu yapai eesenomîꞌpî kaꞌneꞌ pe.
42,24,32,"Moropai tîîwarîrîꞌnîkon toꞌ eseurîmaꞌpî. Tiaronya taꞌpî: —Aꞌkî, mîîkîrî pe awanî yeꞌnen eeseurîmatoꞌya uyewankon yeurîma neꞌtîkini uyeurîmaiyaꞌnîkon tanne eꞌma taawîrî. Moropai Paapa maimu pîꞌ uurîꞌnîkon yeurîmaꞌpîiya aronne."
42,24,33,"Moropai inkamoro eꞌmîꞌsaꞌkaꞌpî kaꞌneꞌ pe, moropai toꞌ wîtîꞌpî Jerusalém pona. Miarî teerepamîkon pe inkamoro Jesus nenupaꞌsan 11 kaisaronkon emurukuntîsaꞌ eporîꞌpî toꞌya tiaronkon pokonpe. Moropai inkamoro tiaronya ekaremekîꞌpî toꞌ pîꞌ: —Innape Uyepotorîkon eꞌmîꞌsaꞌkaꞌpî man. Tîîse Simãoya Uyepotorîkon eraꞌma pîꞌ man —taꞌpî toꞌya. Mîrîrî tîpo inkamoro asakîꞌnankonya îꞌ eꞌkuꞌsaꞌ eꞌma taawîrî tarakkîrîꞌnîkon ekaremekîꞌpî nîrî toꞌ pîꞌ. Moropai îꞌ kaiꞌma Uyepotorîkon pe awanî epuꞌtî tîuyaꞌnîkon ekaremekîꞌpî toꞌya. Maasa pra trigo puusaꞌ pîrikkaiya wenai epuꞌtîꞌpî toꞌya."
42,24,36,   Mîrîrî tîneraꞌmaꞌpîkon ekaremekî toꞌya tanne Jesus esenpoꞌpî toꞌ koreꞌta kaꞌneꞌ pe. Mîîkîrîya taꞌpî toꞌ pîꞌ: —Tîîwanmîra eꞌtî teesewankonoꞌmai pra —taꞌpîiya.
42,24,37,Mîrîrî pîꞌ toꞌ wanîꞌpî teesiꞌnîꞌse. Teesiꞌnîꞌsaꞌkon yeꞌka pe toꞌ esenumenkaꞌpî ipîꞌ woroꞌyan kaiꞌma.
42,24,38,Tîîse mîîkîrîya taꞌpî toꞌ pîꞌ: —Îꞌ waniꞌ awanî yeꞌnen eesiꞌnîꞌsaꞌkon mîrîrî? Îꞌ waniꞌ awanî yeꞌnen innape ukupîyaꞌnîkon pra aakoꞌmamîkon sîrîrî tîpose?
42,24,39,"Aꞌkî, eraꞌmatî maasa uyenya wanî aꞌta ke prego yettaꞌpî. Moropai uꞌpu eraꞌmatî. Moropai uurî eraꞌmatî, uurî mîîkîrî manniꞌrî uurî. Maasa uyapîtî innape ukupîkonpa woroꞌyan pe pra wanî epuꞌtîkonpa. Maasa pra woroꞌyan wanî pepîn tîpun ke, moropai teꞌpî ke, uurî eraꞌmayaꞌnîkon manniꞌ warantî."
42,24,40,"Mîrîrî taa tîuya yeꞌka pe, tenya moropai tîꞌpu yenpoꞌpîiya eraꞌmatoꞌpe toꞌya kaiꞌma."
42,24,41,Tîîse inkamoroya maasa innape wanî kupî pra awanîꞌpî. Maasa pra kureꞌne taatausinpai toꞌ wanîꞌpî mararî pra teesenumenkakon yeꞌka pe Jesus esenposaꞌ pîꞌ. Inkamoro ekaranmapoꞌpî Jesusya: —Ayekkarikon rî moro nai annapîkon? —taꞌpîiya.
42,24,42,Moropai inkamoroya moroꞌ puusaꞌ piaꞌpî tîrîꞌpî iipia. Mîîkîrîya yapisîꞌpî moropai awentamoꞌkaꞌpî eraꞌma toꞌya tanne.
42,24,44,Mîrîrî tîpo taꞌpîiya toꞌ pîꞌ: —Pena akoreꞌtaꞌnîkon wanî yai eseurîmaꞌpî apîꞌnîkon ekaremekîꞌpîuya îꞌ kaiꞌma uyarakkîrî aweꞌkupî ton pîꞌ. Moisés kaaretarî eseurîmaꞌpî upîꞌ. Moropai penaronkon Paapa maimu ekaremeꞌnenan profetayamîꞌ nîmenukaꞌpî eseurîmaꞌpî upîꞌ. Moropai Salmos kaaretarî eseurîmaꞌpî upîꞌ. Tamîꞌnawîrî mîrîrî taꞌpî Paapa maimu yawîrî aweꞌkupî eꞌpai awanîꞌpî uyarakkîrî taꞌpî saꞌrî —taꞌpîiya. Moropai Jesusya Paapa maimu epuꞌtî toꞌya emapuꞌtîꞌpî.
42,24,46,"Moropai taꞌpîiya: —Mîrîrî aweꞌmenukasaꞌ manniꞌya taa mîîkîrî Paapa nîmenkaꞌpî, inarimaꞌpî eꞌtarumaꞌtî pe man aasaꞌmanta pe man. Moropai iteseurînon wei yai aweꞌmîꞌsaꞌka kupî sîrîrî —taꞌpîiya. Tîpîꞌrî eeseurîmaꞌpî. —Moropai inîꞌrî aweꞌmenukasaꞌ mîrîrî, itekare esekaremekî pata kaisarî. Îꞌ kaiꞌma imakuiꞌpî tînkupîꞌpîkon rumaka pemonkonyamîꞌya ya, Paapaya tîîwanmîra toꞌ makui kupî. Tamîꞌnawîronkon pîꞌ itekare ekaremekî eꞌpai awanî. Eꞌmaiꞌ pe isaraꞌtî eꞌpai awanî Jerusalém cidaderî po. Amîrîꞌnîkon wanî mîrîrî ekaremeꞌnenan pe maasa pra eraꞌmasaꞌyaꞌnîkon yeꞌnen aasîrî."
42,24,49,Moropai uurîya Paapa winîpainon yarima kupî sîrîrî. Yarima tîuya taꞌpî Paapaya mîîkîrî yarimauya aapiaꞌnîkon. Tîîse maasa inîmîꞌtî tarî cidade po siꞌma meruntî iipî nîmîꞌtî ayesaꞌkon pe aakoꞌmantoꞌpe —taꞌpî Jesusya.
42,24,50," Mîrîrî tîpo Jesusya toꞌ yarîꞌpî cidade poi tiaron pemonkonyamîꞌ koꞌmantoꞌ Betânia iteseꞌ pona. Miarî teerepansaꞌkon pe Jesusya tenya kainumîꞌpî kakîsiya, moropai —Morî pe akoꞌmantî —taꞌpîiya toꞌ pîꞌ."
42,24,51,Inkamoro yarakkîrî teeseurîma yeꞌka perî Jesus atarimaꞌpî toꞌ piapai. Moropai Paapaya yanuꞌnîpîꞌpî kaꞌ pona.
42,24,52,Inkamoroya yapurîꞌpî miarî siꞌma. Moropai toꞌ ennaꞌpoꞌpî Jerusalém pona mararî pra taatausinpai.
42,24,53,Inkamoro koꞌmamîꞌpî mîrîrî tîpo epîremantoꞌ yewîꞌ ta tîîkoꞌman pe. Miarî siꞌma Paapa yapurîꞌpî toꞌya.
43,1,1,Jesus Cristo Yekare NîmenukaꞌpîMai Enaꞌpî Pemonkon PeEesippiaꞌtî yai moro Mai tesaꞌsen wanîꞌpî. Mîîkîrî Mai wanîꞌpî Paapa pia. Moropai mîîkîrî Mai wanîꞌpî Paapa pe. Mîîkîrî rî wanîꞌpî Paapa pia tamîꞌnawîron esippiaꞌtî yai.
43,1,3,Mîîkîrî wenai tamîꞌnawîron konekaꞌpî Paapaya. Îꞌ rî ekoneka pra awanîꞌpî mîîkîrî ton pra tîîse.
43,1,4,"Awanîꞌpî enen koꞌmannîtoꞌ esaꞌ pe. Enen koꞌmannîtoꞌ iipiapainon, mîrîrîya pemonkonyamîꞌ weiyuꞌmaꞌpî morî pe Paapa epuꞌtoꞌpe toꞌya. Ewaron yaꞌ puꞌkuru awitta pîꞌ aakoꞌmamî tîîse ewaron ta tîîkoꞌmansenon, imakuiꞌsanya mîrîrî aꞌka yiꞌnîpî eserîke pra awanîꞌpî."
43,1,6,"Paapaya warayoꞌ yarimaꞌpî, iteseꞌ João."
43,1,7,"Mîîkîrî iipîꞌpî eseurîmai, manniꞌ aꞌka pe tîweꞌsen pîꞌ eseurîmai, tamîꞌnawîronkonya aꞌka pe tîweꞌsen kuꞌtoꞌpe innape tîmaimu wenai."
43,1,8,"Aꞌka pe tîweꞌsen pepîn mîîkîrî João, tîîse Paapaya yaipontîꞌpî aꞌka pe tîweꞌsen yekare ekaremeꞌse."
43,1,9,"Mîîkîrî aꞌka pe tîweꞌsen manniꞌ wanîꞌpî innape, yenkuꞌtîton pe pra. Mîîkîrî tamîꞌnawîronkon pemonkonyamîꞌ weiyuꞌmanen iipîꞌpî sîrîrî pata pona."
43,1,10,"Mîîkîrî asarîꞌpî sîrîrî non poro, tînkonekaꞌpî puꞌkuru poro, tîîse mîîkîrî pe epuꞌtî toꞌya pra, sîrîrî non po tîîkoꞌmansenon wanîꞌpî. Tarîwaya tîpata pe tînkonekaꞌpî pona aaipîꞌpî. Tîîse ipemonkonoyamîꞌya yapisî pra awanîꞌpî."
43,1,12,"Tîîse tapisîtîponkon pia itîrîꞌpîiya Paapa munkî pe toꞌ enatoꞌpe, manniꞌkan innape tîkupîtîponkon pia."
43,1,13,"Paapa munkî pe inkamoro esenpoꞌpî, pemonkon pe esenpon warantî pra. Ituꞌse tîweꞌtoꞌ yawîrî toꞌ esenpo pra awanîꞌpî. Moropai ituꞌse anîꞌrî eꞌtoꞌ yawîrî pra, tîîse ituꞌse tîwanî yeꞌnen, Paapaya ikupîꞌpî."
43,1,14,"Mîîkîrî Mai esenpoꞌpî pemonkon pe. Uurîꞌnîkon koreꞌta aakoꞌmamîꞌpî. Morî puꞌkuru iteseru eraꞌmaꞌpî annaya. Mîrîrî wenai îꞌ kaiꞌma iyun Paapa yeseru wanî epuꞌtîꞌpî annaya. Innape puꞌkuru awanî, morî pe puꞌkuru mîîkîrî eꞌtoꞌ wanî, tiwinan Paapa munmu yeseru pe."
43,1,15,"nurîꞌtî eseurîmapîtîꞌpî ipîꞌ see warantî: —Mîîkîrî warayoꞌ pîꞌ uurî eseurîmapîtî neꞌtîkini —taꞌpîiya. —Uyeꞌmaꞌpî pîꞌ Mîîkîrî iipî, tîîse uyentai awanî, maasa pra uurî ton pra tîîse Mîîkîrî wanîꞌpî —taꞌpîiya."
43,1,16,"Iwinîpai morî epeꞌmîn yapiꞌnenan uurîꞌnîkon tamîꞌnawîrî. Kureꞌne morî tîîsaiꞌya. Morî tîîsaiꞌya morî pe tîwanî yeꞌnen, morî antîîpai tîwanî yeꞌnen. Moisés nurîꞌtî yai Paapaya tîmaimu tîrîꞌpî unkupîkon ton pe. See warantî akoꞌmantî aweꞌtarumaꞌtîkon namai, kaiꞌma. Tîîse Jesus Cristo yai, yairon Paapa epuꞌtî moropai îꞌ kaiꞌma morî epeꞌmîn tîrîiya epuꞌtî."
43,1,18,"Anîꞌya Paapa eraꞌmasaꞌ pra man sîrîrî tîpose. Tîîse tiwinan Paapa munmu, Paapa pia puꞌkuru tîîkoꞌmansen, mîîkîrîya Paapa yeseru ekaremeꞌsaꞌ sîrîrî."
43,1,19,  Jerusalém poi teepîremasanon moropai tonpakon Levitayamîꞌ yarimaꞌpî Judeuyamîꞌ esanonya pia ekaranmapoi: —Anîꞌ amîrî? —taꞌpî toꞌya.
43,1,29,"Carneiro, Paapa NîtîrîꞌpîMîrîrî tîpo tiaron wei yai, tîîpia Jesus iipî eraꞌmaꞌpî Joãoya. Jesus eraꞌmaiꞌma taꞌpîiya tamîꞌnawîronkon pîꞌ: —Aꞌkî, manniꞌ Paapa nîmenkaꞌpî aasaꞌmantatoꞌpe Carneiro eraꞌmatî. Mîserîya tamîꞌnawîronkon nîkupîꞌpî imakuiꞌpî moꞌka —taꞌpî Joãoya."
43,1,30,"—Mîserî pîꞌ tauya manniꞌ, uyeꞌmaꞌpî pîꞌ tiaron iipî tîîse uyentai awanî, uurî ton pra tîîse awanîꞌpî mîîtoꞌpe, tauya neꞌtîkini."
43,1,31,"Mîîkîrî pe mîserî epuꞌtîuya pra awanîꞌpî. Tîîse uuipîꞌpî pemonkonyamîꞌ yenpatakonai Israelponkonya mîserî epuꞌtoꞌpe —taꞌpî Joãoya. Moropai eseurîmaꞌpî Jesus pîꞌ: —Kaꞌ poi Morî Yekaton Wannî autî eraꞌmaꞌpîuya ipona wakuꞌkaimî warantî. Moropai ipo aakoꞌmamîꞌpî. Mîîkîrî pe awanî epuꞌtîuya pra awanîꞌpî. Tîîse tuna ke pemonkonyamîꞌ yenpatakonai uyarimatîponya taꞌpî upîꞌ: “Warayoꞌ pona Morî Yekaton Wannî autî moropai ipo aakoꞌmamî eraꞌmaya ya, mîîkîrî pe awanî epuꞌtîya. Mîîkîrîya pemonkonyamîꞌ yenpatakona Morî Yekaton Wannî eꞌtoꞌpe toꞌ esaꞌ pe”, taꞌpîiya upîꞌ. Series,  Moropai eraꞌmaꞌpîuya moropai tamîꞌnawîronkon pîꞌ tauya sîrîrî: “Paapa munmu mîserî” —taꞌpî Joãoya."
43,1,35,"Jesus Nenupaꞌsan EꞌmaiꞌnokonInîꞌrî tiaron wei yai awanîꞌpî moropai inenupaꞌsan asakîꞌnankon. Mîrîrî poro Jesus wîtî eraꞌmaꞌpî Joãoya. Taꞌpîiya tînenupaꞌsan pîꞌ: —Aꞌkî, mîîkîrî carneiro Paapa nîtîrî ton aasaꞌmantatoꞌpe uurîꞌnîkon ton pe —taꞌpîiya."
43,1,37,"Moropai mîrîrî eta tîuyaꞌnîkon yeꞌnen, nenupaꞌsan asakîꞌnankon wîtîꞌpî Jesus pîkîrî. Mîrîrî pe, Jesus eraꞌtîꞌpî. Teꞌmaꞌpî pîꞌ toꞌ iipî eraꞌmaꞌpîiya. Taꞌpîiya toꞌ pîꞌ: —Îꞌ yuwayaꞌnîkon? —taꞌpîiya. Yuukuꞌpî toꞌya: —Rabi, anna yenupanen taatoꞌ mîrîrî —Oꞌnon pata tîîkoꞌmansen amîrî? —taꞌpî toꞌya. —Aaseꞌnîkon maasa eraꞌmai —taꞌpî Jesusya.Mîrîrîya ipîkîrî toꞌ wîtîꞌpî. Aakoꞌmantoꞌ eraꞌmaꞌpî toꞌya moropai iipia toꞌ koꞌmamîꞌpî pata koꞌmamî tîpose. Toꞌ erepansaꞌ wanîꞌpî 4 horas yairî tîîse. Tiwinan mîîkîrî maimu etatîpon Jesus pîkîrî itîꞌpî wanîꞌpî Simão Pedro yakon iteseꞌ André."
43,1,41,"Jesus piapai tuutî tîpo, tîrui yuwai attîꞌpî. Eporîꞌpîiya. Taꞌpîiya tîrui pîꞌ: —Messias pe Paapa nîmenkaꞌpî pîikaꞌtîton eporî pîꞌ anna man. Messias taa Judeuyamîꞌya moropai Cristo taa grego maimu ta"
43,1,42,"Moropai tîrui yarîꞌpîiya Jesus pia. Jesus esenumenkaꞌpî Pedro pîꞌ moropai taꞌpîiya: —Amîrî Simão, munmu. Tarîpai ayeseꞌtîuya Pedro pe. Tîꞌ taatoꞌ mîrîrî Pedro, grego maimu ta."
43,1,43,"Jesusya Filipe, Natanael YannoMîrîrî tîpo tiaron wei yai Jesus eseꞌmaꞌtîꞌpî Galiléia pona. Tuutî pe Filipe eporîꞌpîiya. —Aase uwenairî —taꞌpîiya Filipe pîꞌ. Betsaida po tîîkoꞌmansen mîîkîrî Filipe, André, Pedro cidaderî po."
43,1,45,"Filipe wîtîꞌpî Natanael yuwai. Eporîꞌpîiya. Taꞌpîiya Natanael pîꞌ: —Aꞌkî warayoꞌ Moisés nurîꞌtî moropai penaroꞌkon Paapa maimu ekaremeꞌnenan profetayamîꞌ nurîꞌtî nekaremekîꞌpî tîkaaretarîkon po, manniꞌ mîîkîrî eporî pîꞌ anna man. Jesus mîîkîrî eporî pîꞌ anna man, Jesus mîîkîrî Nazaré poinon, José munmu —taꞌpîiya."
43,1,46,Natanaelya yuukuꞌpî: —Nazaré pata poi morî epaꞌka eserîke pra man —taꞌpîiya. Filipeya taꞌpî: —Maasa aase eraꞌmai —taꞌpîiya.
43,1,47,"Tîîpia Natanael iipî eraꞌmaꞌpî Jesusya. Tîwoiꞌnîkon pîꞌ taꞌpîiya: —Aꞌkî, Israel pon puꞌkuru mîîkîrî warayoꞌ seruꞌyeꞌ pepîn —taꞌpîiya."
43,1,48,"Mîrîrî etaꞌpî Natanaelya. —Oꞌnon yeꞌka pe uyepuꞌtî pîꞌ nan? —taꞌpîiya Jesus pîꞌ. Jesusya yuukuꞌpî: —Filipe, ayannouya pra tîîse, ayeraꞌma pîꞌ wai figo yeꞌ yoꞌkoi awanî tanne."
43,1,49,"Mîrîrî pîꞌ Natanaelya taꞌpî: —Uyenupanen, amîrî Paapa munmu. Amîrî anna Israelyamîꞌ yepotorî."
43,1,50,"Jesusya taꞌpî ipîꞌ: —Innape ukupî pîꞌ nai ayeraꞌma pîꞌ wai figo yeꞌ yoꞌkoi tauya manniꞌ wenai. Tîîse mîrîrî yentainon eraꞌmaya pe nai. Ayenkuꞌtîuya pepîn. Kaꞌ esettapuruka eraꞌmaya pe nai, moropai inserîyamîꞌ enuku moropai toꞌ autî eraꞌmaya pe nai uurî, pemonkon pe kaꞌ poi iipîꞌpî pia —taꞌpî Jesusya."
43,2,1,"Eꞌmarimantoꞌ Pia Jesus WîtîAsakîꞌne wei tîpo, eꞌmarimantoꞌ wanîꞌpî Caná cidaderî po, Galiléia pata yaꞌ. Jesus yan wanîꞌpî moro. Jesus moropai inenupaꞌsan yetaꞌpî toꞌya eꞌmarimantoꞌ pona toꞌ wîtîtoꞌpe."
43,2,3,Moropai miarî toꞌ wuku eꞌtîꞌkaꞌpî. Mîrîrî pîꞌ Jesus yanya taꞌpî ipîꞌ: —Toꞌ wuku eꞌtîꞌkan pîꞌ man —taꞌpîiya.
43,2,4,"Jesusya yuukuꞌpî: —Maamaꞌ, amîrî mîrîrî uurî pepîn. Maasa uweiyu erepansaꞌ pra man —taꞌpîiya."
43,2,5,"Taꞌpî isanya wîttî esaꞌ poitîrîtonon pîꞌ: —Îꞌ rî taiya ya apîꞌnîkon, mîrîrî kuꞌtî —taꞌpîiya."
43,2,6,"Awanîꞌpî moro tîꞌ konekasaꞌ kamotikon pe tiwin miaꞌ pona tîîmoꞌtai kaisarî, tuna yenseꞌ pe teserukon yawîrî Judeuyamîꞌ eꞌronatoꞌpe. Awanîꞌpî kureꞌne tuna yapiꞌnenan 80, 100 litros kaisarî yapiꞌnenan."
43,2,7,Jesusya taꞌpî wîttî esaꞌ poitîrîtonon pîꞌ: —Tuna ke kamotikon yannîꞌtî —taꞌpîiya. Yannîpîꞌpî toꞌya intapîkîrî.
43,2,8,Taꞌpîiya toꞌ pîꞌ: —Tarîpai imoꞌkatî. Yaatî entamoꞌkantoꞌ yepuru pia. Mîrîrî kupîꞌpî toꞌya.
43,2,9,"Mîrîrî enîrîꞌpî entamoꞌkantoꞌ yepuruya tuna konekasaꞌ uva yekku pe. Mîrîrî pe awanî epuꞌtîiya pra awanîꞌpî, tîîse wîttî esaꞌ poitîrîtononya epuꞌtîꞌpî. Warayoꞌ tîweꞌmarimasen yannoꞌpîiya. Taꞌpîiya ipîꞌ: —Uyonpa, uyeserukon wanî tiaron pe. Entamoꞌkan yai, morî panpîꞌ woꞌ yenpo toꞌya. Moropai tamîꞌnawîronkonya enîrî mararî pra. Mîrîrî tîpo itîrî toꞌya morî maꞌran. Tîîse mîrîrî warantî pra ikupî pîꞌ nai. Eꞌmaiꞌ pe morî maꞌran yenpo pîꞌ nai. Morî panpîꞌ yenpaꞌka pîꞌ nai kînnîꞌpî —taꞌpîiya tîweꞌmarimasen pîꞌ."
43,2,11,Mîrîrî anîꞌ nîkupî eserîkan pepîn kupîꞌpî Jesusya eꞌmaiꞌ pe puꞌkuru toꞌ neraꞌma ton pe. Galiléia pata po tîweꞌsen Caná cidaderî po ikupîꞌpîiya. Moropai tîmeruntîri yenpoꞌpîiya. Moropai inenupaꞌsanya ikupîꞌpî innape.
43,2,12,"Mîrîrî tîpo toꞌ autîꞌpî Caná poi Cafarnaum pona. Toꞌ wanîꞌpî Jesus, isan, itakontonon moropai inenupaꞌsan. Cafarnaum po toꞌ koꞌmamîꞌpî mararî."
43,2,13,"  Aminke pra Judeuyamîꞌ festarî wanî yai, iteseꞌ páscoa Jesus wîtîꞌpî Jerusalém pona, mîrîrî pîꞌ tîwanîpa kaiꞌma."
43,2,14,"Moro, epîremantoꞌ yewîꞌ ta pemonkonyamîꞌ eporîꞌpîiya paakayamîꞌ, carneiroyamîꞌ, wakuꞌkaimîyamîꞌ ke, tîweꞌrepasanon moropai tîniru miakanmanenan. Moro teesenyakaꞌmatoꞌkon pîꞌ toꞌ eporîꞌpîiya."
43,2,15,"Mîrîrî yeꞌnen toꞌ poꞌpîꞌtoꞌ ton konekaꞌpîiya eꞌseusa ke. Mîrîrî ke toꞌ yenpaꞌkaꞌpîiya epîremantoꞌ yewîꞌ tapai tekînkon carneiroyamîꞌ paakayamîꞌ pokonpe. Tîniru miakanmanenan tînirurî sorokaꞌpîiya, moropai toꞌ yaponseꞌkon, toꞌ mesarikon raꞌtîꞌpîiya."
43,2,16,Wakuꞌkaimîyamîꞌ ke tîweꞌrepasanon pîꞌ taꞌpîiya: —Ayekînkon yaatî tarîpai. Uyun yewîꞌ kîꞌkuꞌtî aweꞌrepatoꞌkon yewîꞌ pe.
43,2,17,Mîrîrî kupîiya pîꞌ inenupaꞌsan esenumenkaꞌpî. Pena aweꞌmenukasaꞌ Paapa maimu pîꞌ toꞌ enpenataꞌpî. Paapa maimuya taa:—Yairî ayewîꞌ koꞌmamî yuꞌse wai kureꞌne. Mîrîrî yuꞌse eꞌtoꞌ enasaꞌ uyesaꞌ pe—taiya. Mîrîrî pîꞌ Jesus nenupaꞌsan enpenataꞌpî.
43,2,18,"Mîrîrî kupîiya wenai Judeuyamîꞌya taꞌpî ipîꞌ: —Anîꞌ maimu pe inkamoro yenpaꞌka pîꞌ nan? Yairî nai kupî annaya yuꞌse awanî ya, anna esenumenkatoꞌ ton kuꞌkî, anîꞌya ikupî eserîkan pepîn. Îꞌ konekaya innape akuꞌtoꞌpe annaya? —taꞌpî toꞌya."
43,2,19,"Jesusya yuukuꞌpî: —Sîrîrî Paapa yewîꞌ, yarankatî moropai seurîwîꞌne wei kaisarî tîîse iꞌmîꞌsaꞌkauya inîꞌrî —taꞌpîiya toꞌ pîꞌ."
43,2,20,"Judeuyamîꞌya yuukuꞌpî: —46 konoꞌ kaisarî sîrîrî wîttî koneka pîꞌ toꞌ wanîꞌpî. Mîrîrî yeꞌnen seurîwîꞌne wei kaisarî ikonekaya pepîn tiwin kin. Tîîse toꞌ esenkuꞌtîsaꞌ wanîꞌpî, wîttî pîꞌ Jesus eseurîma kaiꞌma, tîîse tîpîꞌ eeseurîma tanne. Moropai aasaꞌmantatoꞌ yapai aweꞌmîꞌsaꞌka tîpo, Jesus nenupaꞌsan enpenataꞌpî mîrîrî taꞌpîiya pîꞌ. Moropai innape Paapa maimu eꞌmenukasaꞌ kupîꞌpî toꞌya moropai Jesus maimu nîrî."
43,2,23,"Moro Jerusalém po páscoa pîꞌ Jesus wanî tanne, arinîkonya ikupîꞌpî innape anîꞌya ikupî eserîkan pepîn kupîiya eraꞌma tîuyaꞌnîkon yeꞌnen."
43,2,24,"Tîîse Jesus eturumaka pra awanîꞌpî toꞌ yenyaꞌ, maasa pra tamîꞌnawîronkon yewan epuꞌtî tîuya yeꞌnen. Anîꞌya pemonkon yeseru pîꞌ teurîma yuꞌse pra awanîꞌpî, pemonkon yewan yaꞌ tîîkoꞌmansen epuꞌtîiya mîîtoꞌpe."
43,3,1,"Nicodemos Yarakkîrî Jesus EseurîmaMoro awanîꞌpî warayoꞌ iteseꞌ Nicodemos. Awanîꞌpî fariseu pe, Judeuyamîꞌ panamanen pe. Mîîkîrî wîtîꞌpî Jesus pia ewaron yaꞌ. Jesus pîꞌ taꞌpîiya: —Uyenupanen, yenupaton amîrî Paapa piapainon. Amîrî epuꞌtî pîꞌ anna man. Ankupîꞌpî anna neraꞌma ton kupî anîꞌya eserîke pra awanî, Paapa ton pra awanî ya iipia —taꞌpîiya."
43,3,3,"Jesusya yuukuꞌpî: —Ayenkuꞌtîuya pepîn. Itakon teꞌka pe pemonkon esenpo pra awanî ya, itepotorî pe Paapa wanî pepîn. Mîîkîrî pataꞌseꞌ eraꞌmaiya pepîn."
43,3,4,Nicodemosya taꞌpî: —Oꞌnon yeꞌka pe pemonkon esenpo inîꞌrî aꞌyekeꞌton pe siꞌma? Inîꞌrî tîsan roꞌta yaꞌ eewomî itakon teꞌka pe teesenpopa kaꞌrî? —taꞌpîiya.
43,3,5,"Mîrîrî pîꞌ Jesusya taꞌpî: —Ayenkuꞌtîuya pepîn. Pemonkon esenpo eꞌpai awanî esenponîꞌpî warantî moropai Morî Yekaton Wannî yai esenpon nîrî. Asakîꞌne iteꞌka eesenpo pra awanî ya, Paapa wanî pepîn itesaꞌ pe, ipata yaꞌ eewomî pepîn. Ipun pe eesenpoꞌpî wanî ipun pe rî neken. Morî Yekaton Wannî yai eesenpoꞌpî wanî yekaton awanî pe. Inîꞌrî eesenpo eꞌpai man tauya manniꞌ pîꞌ teesewankonoꞌmai pra eꞌkî."
43,3,8,"Aꞌkî, aꞌsitun aꞌtaꞌseꞌma ituꞌse tîweꞌtoꞌ yawîrî. Aꞌsitun pe awanî epuꞌtî maasa pra eeseta yeꞌnen, tîîse oꞌnon pata pai aaipî epuꞌtî pepîn. Moropai oꞌnon pata poro attî epuꞌtî pepîn. Mîrîrî warantî epuꞌtî Morî Yekaton Wannî yai esenpoꞌpî pemonkon wanî tîîkoꞌmantoꞌ ke, eesenpo emapuꞌtîsaiꞌya yeꞌnen —taꞌpî Jesusya."
43,3,9,Taꞌpî Nicodemosya: —Oꞌnon yeꞌka pe awanî mîrîrî?
43,3,10,Jesusya yuukuꞌpî: —Israel ponkon yenupanen pe siꞌma mîrîrî epuꞌtîya pra awanî mîrîrî?
43,3,11,Ayenkuꞌtîuya pepîn. Anna eseurîma anna nepuꞌtî pîꞌ moropai anna neraꞌmaꞌpî ekaremekî annaya. Tîîse anna maimu kupîya pra awanî innape.
43,3,12,"Sîrîrî non po koꞌmannîtoꞌ yeseru pîꞌ ayeurîmauya tanne, innape ikupîya pra awanî ya, kaꞌ ponkon yeseru ekaremekîuya ya, oꞌnon yeꞌka pe mîrîrî kupîya eꞌpainon innape?"
43,3,13,"Anîꞌ enuꞌsaꞌ pra man sîrîrî tîpose Paapa pataꞌseꞌ yaꞌ. Tîîse uurî, pemonkon pe esenpoꞌpî uurî autîꞌpî kaꞌ poi."
43,3,14,"Pena Moisés nurîꞌtîya bronze konekasaꞌ îkîi pe pîmîꞌsaꞌkaꞌpî keren po. Mîrîrî warantî uurî, kaꞌ poi iipîꞌpî pîmîꞌsaꞌka toꞌya eꞌpai awanî pakîꞌnan pona. Mîrîrî kupî toꞌya eꞌpai awanî innape ukuꞌnenan koꞌmantoꞌpe ipatîkarî Paapa pia —taꞌpîiya."
43,3,16,"—Maasa pra tamîꞌnawîronkon pemonkonyamîꞌ yuꞌse Paapa wanîꞌpî ipîra teesekaꞌnunkai. Mîrîrî yeꞌnen tiwinan tînmu tîrîꞌpîiya, innape ikuꞌnenan wîtî namai apoꞌ yaꞌ, ipatîkarî enen toꞌ koꞌmantoꞌpe tîîpia."
43,3,17,"Tînmu yarimaiya pra Paapa wanîꞌpî sîrîrî non pona, apoꞌ yaꞌ tamîꞌnawîronkon yarimai, tîîse yarimaꞌpîiya toꞌ pîikaꞌtîpa kaiꞌma, tînmu wenai —taꞌpîiya."
43,3,18,"—Innape ikuꞌnen wîtî pepîn apoꞌ yaꞌ. Tîîse innape ikuꞌnen pepîn wîtî koꞌmannîpî sîrîrî apoꞌ yaꞌ, maasa pra tewan yapisîiya pra awanî, tiwinan Paapa munmu pîꞌ. Toꞌ wîtî koꞌmannîpî apoꞌ yaꞌ maasa pra pemonkonyamîꞌ wanî aꞌka yuꞌse pra, tamîꞌnawîronkon weiyuꞌmasaꞌ aꞌkaya tanne. Tîîse ewaron yuꞌse toꞌ wanî, maasa pra imakuiꞌpî kupî pîꞌ toꞌ koꞌmamî."
43,3,20,"Imakuiꞌpî pîꞌ tîîkoꞌmansenonya tîweiyuꞌmatoꞌkon kupî tewanmakon pe. Aꞌka yaꞌ toꞌ ewomî pepîn, “Imakuiꞌpî kupî pîꞌ naatîi”, taa anîꞌya namai tîpîꞌnîkon."
43,3,21,"Tîîse Paapa maimu yairon yawîron ewomî aꞌka yaꞌ, tînkoneka, teseru eseraꞌmatoꞌpe, innape ituꞌse Paapa eꞌtoꞌ yairî awanî esepuꞌtoꞌpe —taꞌpî Jesusya."
43,3,22,Batista Yentai Jesus WanîMîrîrî tîpo Jesus wîtîꞌpî Judéia pata pona tînenupaꞌsan pokonpe. Moro aakoꞌmanpîtîꞌpî toꞌ pokonpe. Pemonkonyamîꞌ yenpatakonaꞌpîiya moro.
43,3,23,"Batista nîrî wanîꞌpî pemonkonyamîꞌ yenpatakona pîꞌ Enom pata po, aminke pra Salim pata pîꞌ, maasa pra tuna wanîꞌpî moro mararî pra. Pemonkonyamîꞌ wîtîꞌpî pia moropai toꞌ esenpatakonaꞌpî, mîîkîrî yarakkamo toꞌya pra tîîse maasa."
43,3,25,"Mîrîrî yai Batista nenupaꞌsan esiyuꞌpîtîꞌpî Judeu yarakkîrî Paapa wakîri pe koꞌmannîtoꞌ yeseru pîꞌ, toꞌ ronatoꞌ pîꞌ."
43,3,26,"Toꞌ wîtîꞌpî pia. —Anna yenupanen —taꞌpî toꞌya. —Amîrî pia awanîꞌpî manniꞌ Jordão ratai po, ipîꞌ eeseurîma neꞌtîkini mîîkîrî man nîrî pemonkonyamîꞌ yenpatakona pîꞌ. Moropai tamîꞌnawîronkon wîtî iipia —taꞌpî toꞌya."
43,3,27,"Joãoya taꞌpî: —Îꞌ rî eporî eserîke pra man Paapaya itîrî pra awanî tanne. Pena Paapa nîmenkaꞌpî pîikaꞌtîton pepîn uurî, taapîtîꞌpîuya. Irawîrî Paapa narimaꞌpî uurî, taapîtîꞌpîuya. Mîrîrî epuꞌtî pîꞌ naatîi."
43,3,29,"Eꞌmarimantoꞌ yai warayoꞌ aweꞌmariꞌmaton pia wîriꞌ tîrî toꞌya inoꞌpî pe, tiaron pia pra. Tîîse aweꞌmariꞌmaton yonpa wanî moro. Tînoꞌpî pe yapisîiya eta itonpaya. Mîrîrî eta tîuya pîꞌ aweꞌmariꞌmaton yonpa atausinpa mararî pra. Mîrîrî warantî uurî atausinpan pîꞌ wai kureꞌne."
43,3,30,Mîîkîrî Cristo yapurî tamîꞌnawîronkonya eꞌpai awanî. Mîrîrî yeꞌnen urumaka toꞌya eꞌpai awanî —taꞌpî Joãoya.
43,3,31,—Mîîkîrî kaꞌ poi iipîꞌpî man tamîꞌnawîron yentai. Tîîse uurî wanî sîrîrî non pon pe. Sîrîrî non po tîîkoꞌmansenon yeseru pîꞌ eseurîma. Tîîse kaꞌ poi iipîꞌpî man tamîꞌnawîron yentai.
43,3,32,"Tîneraꞌmaꞌpî, tînetaꞌpî, mîrîrî pîꞌ eeseurîma. Tîîse anîꞌya innape imaimu kupî pepîn."
43,3,33,"Anîꞌya innape imaimu kupî ya, seruꞌyeꞌ pe pra Paapa wanî taiya mîrîrî."
43,3,34,Maasa pra Mîîkîrî Paapa narimaꞌpîya Paapa maimu ekaremekî mîrîrî. Mararî Tekaton tîrî Paapaya pepîn Mîîkîrî pona tîîse mararî pra itîrîiya. Tînmu pînînma Iyunya mararî pra. Mîrîrî yeꞌnen tamîꞌnawîron rumakasaiꞌya man itenyaꞌ.
43,3,36,"Mîîkîrî Paapa munmu kuꞌnen wanî ya innape, ipatîkarî enen tîîkoꞌmantoꞌ ton eporîiya. Moropai innape Paapa munmu kuꞌnen pepînya enen koꞌmannîtoꞌ eraꞌma pepîn. Tîîse Paapa ekoreꞌmatoꞌ koꞌmamî ipo."
43,4,1,"1,2 Batista pemonkonoyamîꞌ yentai tîpemonkonoyamîꞌ ton eporîꞌpî Jesusya, moropai inkamoro yenpatakonaꞌpî inenupaꞌsanya. Jesusya anîꞌ yenpatakona pra awanîꞌpî. Mîrîrî yekare etasaꞌ fariseuyamîꞌya epuꞌtîꞌpî Uyepotorîkonya. Series,  Mîrîrî epuꞌtî tîuya pe, Judéia pata poi Galiléia pata pona attîꞌpî inîꞌrî."
43,4,4,"Samaria pata poro attî eꞌpai awanîꞌpî. Toꞌ erepamîꞌpî Samaria pon cidade pona iteseꞌ Sicar. Aminke pra awanîꞌpî José nurîꞌtî pataꞌseꞌ iyun Jacó nîtîrîꞌpî. Moro awanîꞌpî tuna Jacó nurîꞌtî nakaꞌpî pena. Jesus ekeꞌnepansaꞌ wanîꞌpî tuutî ke. Eereutaꞌpî tuna yakasaꞌ pia. Awanîꞌpî inekaꞌta pairî wei tîîse. Wîriꞌ iipîꞌpî tuna moꞌkai, Samaria pon. Taꞌpî Jesusya ipîꞌ: —Uwuku ton tuna neꞌkî —taꞌpîiya. Maasa pra inenupaꞌsan ewonsaꞌ wanîꞌpî cidade ta tekkarikon ton yennai."
43,4,9,Mîîkîrî wîriꞌ Samaria ponya taꞌpî ipîꞌ: —Amîrî Judeu. Uurî saꞌne wîriꞌ Samaria pon. Îꞌ waniꞌ awanî yeꞌnen awuku ton esatîya upîꞌ? —taꞌpî wîriꞌya ipîꞌ. Maasa pra Judeuyamîꞌ yeseru wanî toꞌ eseurîma pepîn Samaria ponkon yarakkîrî.
43,4,10,"Jesusya yuukuꞌpî: —Paapa nîtîrîꞌpî epuꞌtîya ya, moropai anîꞌ pe tîwuku ton esatîtîpon epuꞌtîya ya, ipîꞌ awuku ton esatîꞌpîya eꞌpainon. Moropai itîrîꞌpîuya eꞌpainon aakoꞌmantoꞌ ton tîînen ipatîkarî."
43,4,11,"Mîrîrî pîꞌ wîriꞌya taꞌpî: —Uyepuru, tuna moꞌkatoꞌ ton pra awanî aapia. Ituꞌnakan pe puꞌkuru tuna yakasaꞌ man. Oꞌnon pata pai aakoꞌmantoꞌ ton tîînen, tuna taaya manniꞌ eporîya?"
43,4,12,Penaron utamokon nurîꞌtî Jacó nakaꞌpî sîrîrî tuna tîmîrî ton pe moropai tînmukuyamîꞌ tekînon ton pe. Moropai sîrîrî tîpose aakoꞌmamî uurîꞌnîkon ton pe. Amîrî Jacó nurîꞌtî yentainon?
43,4,13,"Jesusya yuukuꞌpî: —Anîꞌya sîrîrî tuna enîrî ya, inîꞌrî tuna aninnîpai eena."
43,4,14,"Tîîse untîrî tuna enîrî anîꞌrîya ya, mîîkîrî koꞌmamî ipatîkarî tuna aninnîpai teenai pra. Untîrî koꞌmamî itekaton yaꞌ moropai ipatîkarî aakoꞌmantoꞌ ton tîrîiya."
43,4,15,"Wîriꞌya taꞌpî ipîꞌ: —Uyepuru, mîrîrî yeꞌka tuna ke uwoꞌpakî, inîꞌrî tuna aninnîpai ena namai, inîꞌrî tuna eraꞌmai uuipî namai tarîwaya —taꞌpîiya."
43,4,16,Jesusya taꞌpî ipîꞌ: —Anyo yannota moriya —taꞌpîiya.
43,4,17,"Wîriꞌya yuukuꞌpî: —Inyo pîn uurî. Jesusya taꞌpî: —Yairî eseurîman pîꞌ nai, inyo pîn uurî taa pîꞌ nai."
43,4,18,"Miaꞌtaikin kaisarî anyotonon eꞌsaꞌ man, moropai sîrîrî anyo pepîn warayoꞌ yarakkîrî awanî. Yairî eseurîman pîꞌ nai."
43,4,19,"Wîriꞌya taꞌpî ipîꞌ: —Uyepuru, Paapa maimu ekaremeꞌnen pe awanî epuꞌtî pîꞌ wai."
43,4,20,"Anna yonpayamîꞌ penaronkonya Paapa yapurîꞌpî tarî sîrîrî wîꞌ po. Tîîse amîrîꞌnîkon Judeuyamîꞌya taa, Jerusalém po neken pemonkonyamîꞌya Paapa yapurî eꞌpai awanî, taayaꞌnîkon."
43,4,21,"Mîrîrî yuukuꞌpî Jesusya: —Wîriꞌ, innape ukuꞌkî. Awanî kupî sîrîrî tarî Paapa yapurîyaꞌnîkon pepîn. Moropai Jerusalém po nîrî uyunkon yapurîyaꞌnîkon pepîn. Amîrîꞌnîkon man anîꞌ yapurîyaꞌnîkon epuꞌtîyaꞌnîkon pra naatîi. Anîꞌ yapurî annaya epuꞌtî pîꞌ anna man, maasa pra tamîꞌnawîronkon pîikaꞌtîton iipî ekaremeꞌsaꞌ Paapaya Judeuyamîꞌ winîpai."
43,4,23,"Tîîse awanî kupî sîrîrî moropai sîrîrî puꞌkuru awanî see warantî, Uyunkon yapurînenan seruꞌyeꞌkon pepînya yapurî tekatonkon ke moropai seruꞌyeꞌ pe pra. Mîrîrî yeꞌkakon tapurînenan ton yuwa Paapaya."
43,4,24,"Paapa man Yekaton Wannî pe. Yapurînenanya yapurî eꞌpai man tekatonkon ke, seruꞌyeꞌ pe tîweꞌse pra —taꞌpî Jesusya."
43,4,25,"Wîriꞌya taꞌpî ipîꞌ: —Paapa nîmenkaꞌpî iteseꞌ Cristo, mîîkîrî iipî pe man. Mîrîrî epuꞌtî pîꞌ wai. Teerepamî yai tamîꞌnawîron ekaremekîiya upîꞌnîkon."
43,4,26,"Jesusya taꞌpî ipîꞌ: —Uurî mîîkîrî, amîrî yarakkîrî eeseurîma manniꞌ."
43,4,27,"Mîrîrî tanne, Jesus nenupaꞌsan erepamîꞌpî. Kureꞌne toꞌ esenumenkaꞌpî wîriꞌ yarakkîrî eeseurîma eraꞌma tîuyaꞌnîkon pîꞌ. Tîîse Jesus ekaranmapo toꞌya pra awanîꞌpî. Îꞌ esatî pîꞌ nan ipîꞌ? Îꞌ waniꞌ awanî yeꞌnen mîîkîrî wîriꞌ yarakkîrî eeseurîma manniꞌ? taa toꞌya pra awanîꞌpî."
43,4,28,"Mîrîrî ya tuna yenseꞌ rumakaꞌpî wîriꞌya. Cidade poro attîꞌpî. Pemonkonyamîꞌ pîꞌ taꞌpîiya: —Maasa aaseꞌkon upîkîrî, tamîꞌnawîron unkupîꞌpî ekaremeꞌnen eraꞌmai. Yai pra Cristo pe awanî taiꞌse —taꞌpîiya toꞌ pîꞌ."
43,4,30,Mîrîrî yeꞌnen cidade poi toꞌ epaꞌkaꞌpî Jesus pia.
43,4,31,"Mîrîrî tanne Jesus nenupaꞌsan eseurîmaꞌpî yarakkîrî: —Anna yenupanen, esekkariꞌtîkî —taꞌpî toꞌya ipîꞌ."
43,4,32,Tîîse Jesusya taꞌpî toꞌ pîꞌ: —Uyekkari man anepuꞌtîkon pepîn.
43,4,33,Mîrîrî pîꞌ inenupaꞌsanya taꞌpî tîpîꞌnîkon: —Itekkari ton tîîsaꞌ tiaronya kaꞌrî? —taꞌpî toꞌya.
43,4,34,"Moropai Jesusya taꞌpî toꞌ pîꞌ: —Ituꞌse uyarimatîpon eꞌtoꞌ ankonekapai uukoꞌmamî. Inekaremekîꞌpî esenyakaꞌmatoꞌ ton pe ankuꞌpai wanî. Mîrîrî man uyekkari pe, uyoꞌ pe —taꞌpîiya."
43,4,35,"—Amîrîꞌnîkonya taa: “Maasa asakîrîrî kapoi tîpo aasîrî uyekkarikon emîrî kupî sîrîrî”, taayaꞌnîkon. Tîîse tiaron perî uurî esenumenkatoꞌ wanî. Pata eraꞌmatî. Aasîrî pemonkonyamîꞌ man itekare anetapainokon. Manniꞌ uyekkarikon emîsaꞌ moꞌka pîꞌ teesenyakaꞌmasanon warainokon yuꞌse awanî, inkamoro pemonkonyamîꞌ pîꞌ itekare ekaremeꞌtoꞌpe toꞌya."
43,4,36,"Mîrîrî pîꞌ teesenyakaꞌmasenya tepeꞌ ton eporî. Teperu ton eporîiya tîweꞌtîꞌkasen pepîn. Ipatîkarî enen toꞌ koꞌmamî. Mîrîrî yeꞌnen saꞌnîrî toꞌ atausinpa. Ipîmîtîpon atausinpa ipikkatîpon yarakkîrî, tiaronkon maasa tîuyaꞌnîkon yeꞌnen Paapa pemonkono pe. See warantî taawonan amîrîꞌnîkon, “Warayoꞌya tekkari ton pîmî, tîîse tiaron ipîmîtîpon pepînya ipikka”. Innape awanî mîrîrî. Amîrîꞌnîkon yarimaꞌpîuya pemonkonyamîꞌ pia. Mîrîrî toꞌ pîꞌ amîrîꞌnîkon esenyakaꞌmasaꞌ pra awanîꞌpî. Tiaronkon esenyakaꞌmasaꞌ wanîꞌpî toꞌ pîꞌ. Tîîse amîrîꞌnîkon maimu pe uyapurîꞌpî toꞌya. Tiaronkon esenyakaꞌma piaꞌtîꞌpî aretîꞌkaꞌpîyaꞌnîkon mîrîrî —taꞌpî Jesusya."
43,4,39,"Moropai arinîkon Samaritanoyamîꞌ mîrîrî cidade po tîîkoꞌmansenonya Jesus kupîꞌpî innape, manniꞌ wîriꞌya ekaremeꞌsaꞌ etasaꞌ tîuyaꞌnîkon yeꞌnen, —Tamîꞌnawîron unkonekaꞌpî ekaremekî pîꞌ man taasaiꞌya yeꞌnen —taꞌpîiya neꞌtîkini pîꞌ. Mîrîrî yeꞌnen iipia teerepamîkon pe yekaꞌnunkaꞌpî toꞌya tîîpiaꞌnîkon aakoꞌmantoꞌpe kaiꞌma. Moro aakoꞌmamîꞌpî asakîꞌne wei kaisarî."
43,4,41,Moropai tiaronkonya nîrî Jesus kupîꞌpî innape imaimu eta tîuyaꞌnîkon wenai.
43,4,42,"Manniꞌ wîriꞌ pîꞌ taꞌpî toꞌya: —Eꞌmaiꞌ pe innape ikupîꞌpî annaya amaimu wenai. Tîîse tarîpai imaimu eta pîꞌ anna man, anna pe puꞌkuru. Innape tamîꞌnawîronkon pîikaꞌtîton pe awanî epuꞌtî pîꞌ anna man —taꞌpî toꞌya."
43,4,43,"Ipîkku Munmu Yepiꞌtî JesusyaAsakîꞌne wei tîîkoꞌmamî tîpo, Jesus eseꞌmaꞌtîꞌpî miarî pai Galiléia pata pona."
43,4,44,"Tîîkoꞌmantoꞌ pata pona tuutî yeꞌka pe, taꞌpîiya: —Paapa maimu ekaremeꞌnen yapurî tamîꞌnawîronkonya. Tîîse ipata yaꞌ tîîkoꞌmansenonya yapurî pepîn. Moropai Galiléia pona eerepamîꞌpî. Eerepamî pe Galiléia po tîîkoꞌmansenonya yapisîꞌpî morî pe, tamîꞌnawîron inkonekaꞌpî Jerusalém po eraꞌmasaꞌ tîuyaꞌnîkon yeꞌnen. Inkamoro nîrî wanîꞌpî itîꞌsan pe Jerusalém pona Judeuyamîꞌ entamoꞌkatoꞌ yapiꞌse."
43,4,46,"Mîrîrî, Caná cidaderî pona eerepamîꞌpî Galiléia pata yaꞌ, moro uva yekku pe tuna miakanmaꞌpî tîuya pata yaꞌ. Moropai Cafarnaum po awanîꞌpî warayoꞌ ipîkku. Mîîkîrî munmu wanîꞌpî priꞌya pra."
43,4,47,"Judéia poi Galiléia pona Jesus erepansaꞌ yekare eta tîuya pe, iipia attîꞌpî. Yekaꞌnunkaꞌpîiya. —Aase uyewîꞌ ta unmu yepiꞌtîi. Aasaꞌmanta pe man —taꞌpîiya."
43,4,48,"Jesusya taꞌpî ipîꞌ: —Anîꞌya ikupî eserîkan pepîn eꞌkupî eraꞌmayaꞌnîkon pra awanî ya, innape ukupîyaꞌnîkon pepîn, eesenumenkatoꞌkon ton meruntî yenpouya pra awanî ya."
43,4,49,"Tîîse mîîkîrî ipîkkuya taꞌpî ipîꞌ: —Uyepuru, aase see erepannîtoꞌpe unmu saꞌmanta rawîrî —taꞌpîiya."
43,4,50,"Jesusya taꞌpî ipîꞌ: —Ayewîꞌ ta ennaꞌpokî. Anmu man priꞌya puꞌkuru.Mîrîrî taa Jesusya pe, ikupîꞌpî warayoꞌya innape. Tewîꞌ ta awennaꞌpoꞌpî."
43,4,51,"Moropai mîîkîrî wîtî tanne, tîpoitîrîtonon eporîꞌpîiya, tîîpia tuiꞌsanon. Taꞌpî toꞌya ipîꞌ: —Priꞌya puꞌkuru anmu man."
43,4,52,Toꞌ ekaranmapoꞌpîiya: —Îꞌ yai eesepiꞌtî piaꞌtîꞌpî mîrîrî? —taꞌpîiya. —Koꞌmanpara wei eraꞌtî tanne 1 hora eekomiꞌmakapîꞌpî —taꞌpî toꞌya.
43,4,53,—Priꞌya puꞌkuru anmu man —taꞌpî Jesusya yai puꞌkuru eekomiꞌmakapîꞌpî mîrîrî. Mîrîrî epuꞌtîꞌpî warayoꞌya moropai innape Jesus kupîꞌpîiya. Itewîꞌ ta tîîkoꞌmansenonya ikupîꞌpî nîrî innape.
43,4,54,Mîrîrî itekare itakon teꞌka pe meruntî anîꞌya ikupî eserîkan pepîn konekaꞌpî Jesusya mîrîrî Galiléia pona teerepamî tîpo Judéia poi.
43,5,1,"Tîkoꞌman pe tîîkoꞌmamî tîpo Jesus wîtîꞌpî Jerusalém pona, Judeuyamîꞌ festarî weiyu eseporî yai."
43,5,2,"Jerusalém cidaderî woimaꞌtîtoꞌ manaꞌta kureꞌnan yai awanî carneiroyamîꞌ ewontoꞌ. Aminke pra mîrîrî pîꞌ tuna yenseꞌ wanîꞌpî, iteseꞌ Betesda. Tuna yenseꞌ woi awanî pemonkonyamîꞌ koꞌmantoꞌ tappîikon, miaꞌtaikin kaisarî. Mîrîrî tappîikon ta pemonkonyamîꞌ wanîꞌpî arinîkon priꞌyawonkon pepîn, enkaruꞌnankon, tîkîipankon, ekeꞌnepamîꞌsan, tamîꞌnawîrî. Tuna eserentîkîꞌma nîmîkî pîꞌ toꞌ wanîꞌpî."
43,5,4,"Maasa pra tiaron pensa inserî autîpîtîꞌpî mîrîrî tuna ka, moropai tuna eserentîkîꞌma pe eꞌmaiꞌnon priꞌyawon pepîn, tuna ka teenasen esepiꞌtîꞌpî."
43,5,5,"Moro awanîꞌpî priꞌyawonkon pepîn koreꞌta warayoꞌ, priꞌyawon pepîn nîrî. 38 konoꞌ kaisarî aakoꞌmansaꞌ wanîꞌpî priꞌya pra. Moro mîîkîrî esenunsaꞌ eraꞌmaꞌpî Jesusya. Tîkoꞌman pe aakoꞌmansaꞌ epuꞌtîꞌpî Jesusya. Mîrîrî yeꞌnen taꞌpîiya priꞌyawon pepîn pîꞌ: —Esepiꞌtîpai nan? —taꞌpîiya."
43,5,7,"Priꞌyawon pepînya yuukuꞌpî: —Uyepotorî, tuna eserentîkîꞌma yai, upîikaꞌtînen ton pra awanî, tuna pia uyarî ton, yaꞌ enatoꞌpe. Moropai tînîn pîꞌ uuwarîrî uutî tanne, tiaron ewomî urawîrî —taꞌpîiya."
43,5,8,Jesusya taꞌpî ipîꞌ: —Eꞌmîꞌsaꞌkakî. Aweꞌnatoꞌ yaponseꞌ konekakî moropai asakî.
43,5,9,Mîrîrî pe rî mîîkîrî esepiꞌtîꞌpî. Tîweꞌnatoꞌ yaponseꞌ konekaꞌpîiya moropai aasarîꞌpî. Erîꞌkaꞌnîtoꞌ weiyu yai awanîꞌpî mîrîrî.
43,5,10,"Mîrîrî yeꞌnen Judeuyamîꞌya esepiꞌtîꞌpî warayoꞌ panamaꞌpî. —Erîꞌkaꞌnîtoꞌ weiyu pe man —taꞌpî toꞌya ipîꞌ. —Yairî pra aweꞌnatoꞌ yaponseꞌ yarî pîꞌ nai sábado yai, uyeserukon yawîrî pra."
43,5,11,"Yuukuꞌpîiya: —Kaane, aweꞌnatoꞌ yaponseꞌ yanunkî, asakî, taa pîꞌ uyepiꞌtîtîpon man —taꞌpîiya."
43,5,12,"—Anîꞌ see mîîkîrî, aweꞌnatoꞌ yaponseꞌ yanunkî, asakî taatîpon? —taꞌpî toꞌya ipîꞌ."
43,5,13,Tîîse anîꞌya tepiꞌtîsaꞌ epuꞌtîiya pra mîîkîrî wanîꞌpî. Yepiꞌtî tîpo Jesus esonomîꞌpî moro arinîkon koreꞌta mîîtoꞌpe.
43,5,14,"Mîrîrî tîpo Jesusya yeporîꞌpî epîremantoꞌ yewîꞌ ta. Taꞌpî Jesusya ipîꞌ: —Aꞌkî, eesepiꞌtîsaꞌ nai. Inîꞌrî imakuiꞌpî kîꞌkonekai ayeparanrîꞌpî yentainonya ayeporî namai."
43,5,15,Moropai mîîkîrî wîtîꞌpî Judeuyamîꞌ pia. —Jesus mîîkîrî uyepiꞌtîtîpon —taꞌpîiya toꞌ pîꞌ.
43,5,16,Mîrîrî kupîꞌpî Jesusya erîꞌkaꞌnîtoꞌ weiyu yai. Mîrîrî yeꞌnen Judeuyamîꞌ wanîꞌpî antarumaꞌtîpai.
43,5,17,Tîîse toꞌ pîꞌ taꞌpîiya: —Sîrîrîpe Uyun esenyakaꞌma koꞌmannîpî. Uurî nîrî esenyakaꞌmatoꞌ pîꞌ uukoꞌmamî mîrîrî warantî —taꞌpîiya.
43,5,18,"Erîꞌkaꞌnîtoꞌ weiyu yai Judeuyamîꞌ koꞌmantoꞌ yawîrî Jesus koꞌmamî pra awanîꞌpî. Moropai Paapa pîꞌ eeseurîmaꞌpî tun pe awanî pîꞌ, Paapa kaisarî tîwanî pîꞌ. Mîrîrî wenai iwî yuꞌse Judeuyamîꞌ esekaꞌnunkaꞌpî."
43,5,19,"Paapaya Imeruntîri Ton Tîrî Tînmu PiaMîrîrî yeꞌnen Jesusya toꞌ yeurîmaꞌpî: —Ayenkuꞌtîuyaꞌnîkon pepîn. Uuwarîrî îꞌ rî kupîuya eserîke pra awanî. Uyunya ikupî eraꞌmauya ya, uurîya nîrî ikupî. Îꞌ rî kuꞌnen pe Paapa wanî ya, uurî nîrî inmu ikuꞌnen pe wanî, mîrîrî warantî rî."
43,5,20,Paapa wanî tînmu yapurînen pe. Tamîꞌnawîrî tînkoneka ekaremekîiya tînmu pîꞌ. Moropai aneraꞌmaꞌpîkon yentai teesenyakaꞌmatoꞌ ekaremekîiya kupî sîrîrî tînmu pîꞌ mîrîrî pîꞌ eesenumenkakonpa.
43,5,21,Paapa wanî isaꞌmantaꞌsan pîmîꞌsaꞌkanen pe. Inîꞌrî enen toꞌ eꞌtoꞌ ton tîrîiya. Mîrîrî warantî nîrî ituꞌse tîweꞌtoꞌ yawîrî enen koꞌmannîtoꞌ ton tîrî inmuya.
43,5,22,"Paapaya taa pra awanî anîꞌrî pîꞌ “Imakuiꞌpî amîrî. Atîkî apoꞌ yaꞌ”. Mîrîrî yeꞌka teesenyakaꞌmatoꞌ rumakasaiꞌya tînmu pia. Mîrîrî kupîꞌpîiya tamîꞌnawîronkonya tapurî kaisarî tînmu yapurîtoꞌpe toꞌya. Anîꞌya inmu yapurî pra awanî ya, Paapa nîrî tînmu yarimatîpon yapurîiya pepîn."
43,5,24,"Ayenkuꞌtîuyaꞌnîkon pepîn. Umaimu yawîrî awanîkon ya, moropai innape uyarimatîpon kupîyaꞌnîkon ya, ipatîkarî aakoꞌmamîkon pe naatîi uupia. “Imakuiꞌsan amîrîꞌnîkon, atîtî apoꞌ yaꞌ”, tauya eserîke pra awanî apîꞌnîkon. Saꞌmantantoꞌ esuwaꞌkasaꞌ, enen aakoꞌmamîkon pe naatîi. Ayenkuꞌtîuyaꞌnîkon pepîn. Awanî kupî sîrîrî moropai sîrîrî puꞌkuru awanî see warantî. Tiaronkon Paapa winîpai tîîkoꞌmantoꞌkon yapisîtîponkon pepînya Paapa munmu maimu eta pe man. Moropai inkamoroya yapisî kupî sîrîrî."
43,5,26,"Maasa pra tîîwarîrî enen Paapa koꞌmamî warantî, enen tînmu koꞌmamî nîrî. Mîrîrî yeꞌnen itîrîuya eserîke awanî inkamoro pia."
43,5,27,Moropai tînmu pia meruntî tîrîꞌpî Paapaya pemonkonyamîꞌ repatoꞌpeuya morî ke moropai eꞌtarumaꞌtîntoꞌ ke. Maasa pra uurî wanî kaꞌ poi iipîꞌpî pemonkon pe.
43,5,28,"Mîrîrî tauya manniꞌ pîꞌ tîmuꞌtunpai pra eꞌtî. Awanî kupî sîrîrî, tamîꞌnawîronkon isaꞌmantaꞌsanya umaimu eta kupî sîrîrî. Mîrîrî yai toꞌ eꞌmîꞌsaꞌka kupî sîrîrî. Morî kupîtîponkon eꞌmîꞌsaꞌka kupî sîrîrî ipatîkarî enen tîwanîkonpa uupia. Moropai imakuiꞌpî kupîtîponkon yenumî Paapaya kupî sîrîrî ipatîkarî toꞌ eꞌtarumaꞌtîtoꞌpe —taꞌpî Jesusya. Jesus Pîꞌ Teeseurîmasanon—Uuwarîrî îꞌ rî kupîuya pepîn. Paapaya uyaipontî yawîrî pemonkonyamîꞌ repauya. Yairî toꞌ repauya mîrîrî maasa ituꞌse eꞌtoꞌ kupîuya pepîn mîrîrî. Tîîse ituꞌse uyarimatîpon eꞌtoꞌ kupîuya."
43,5,31,"Uuwarîrî, tiwinsarî siꞌma, uyeseru pîꞌ eseurîmasaꞌ ya, seruꞌyeꞌ pe wanî eꞌpainon."
43,5,32,"Tîîse moro man tiaron uyeseru pîꞌ teeseurîmasen. Yairî upîꞌ eeseurîmatoꞌ man, seruꞌ pe pra. Epuꞌtî pîꞌ wai."
43,5,33,"Batista ekaranmapo meꞌpoꞌpîyaꞌnîkon upîꞌ moropai yairon ekaremekîꞌpîiya. Uurî, pemonkon maimu yapurînen puꞌkuru pepîn. Tîîse mîrîrî tauya apîꞌnîkon pîikaꞌtîtoꞌpeuya. eꞌpîtîꞌpî uꞌkumaꞌtukon warantî ewaron yaꞌ. Uꞌkumaꞌtukonya uweiyuꞌmakon pîꞌ atausinpan warantî aatausinpaꞌpîkon pîꞌ tîkoꞌman pe pra. Tîîse maimu yentainon uyeseru ekaremeꞌnen moro wanî. Esenyakaꞌmatoꞌ Paapa nîtîrîꞌpî, aretîꞌkatoꞌpeuya aneraꞌmakon ton kupîuya wenai Paapa narimaꞌpî pe uyepuꞌtî tamîꞌnawîronkonya eꞌpainon. Moropai uyarimatîpon Paapa eseurîmasaꞌ nîrî upîꞌ, tînmu pe wanî pîꞌ. Oꞌnon pata imaimu etatîponkon pepîn amîrîꞌnîkon. Mîîkîrî eraꞌmatîponkon pepîn amîrîꞌnîkon."
43,5,38,Moropai imaimu koꞌmamî pra awanî ayewankon yaꞌ maasa pra innape inarimaꞌpî kupîyaꞌnîkon pra awanî.
43,5,39,Paapa maimu pîꞌ eesenupakon ipatîkarî enen aakoꞌmantoꞌkon ton eporî yuꞌse. Moropai uurî pîꞌ eseurîmakoi Paapa maimu. Tîîse upîꞌ enen aakoꞌmantoꞌkon ton esatîyaꞌnîkon pepîn.
43,5,41,"Morî pe upîꞌ pemonkonyamîꞌ eseurîma yuꞌse wai, tauya pepîn. Mîrîrî yeꞌka yuwauya pepîn. Tîîse ayewankon yaꞌ Paapa pînînmayaꞌnîkon pra awanîkon. Mîrîrî epuꞌtî pîꞌ wai."
43,5,43,"Aapiaꞌnîkon uuiꞌsaꞌ sîrîrî Paapa maimu pe, inarimaꞌpî pe, tîîse uyapisîyaꞌnîkon pra awanîꞌpîkon. Tîîwarîrî tiaron iiꞌsaꞌ ya, yapisîyaꞌnîkon eserîke awanî."
43,5,44,"Apîꞌnîkon morî pe ayonpakon eseurîma yuꞌse eesekaꞌnunkakon tanne, innape ukupîyaꞌnîkon eserîke pra awanî. Morî pe tiwinan Paapa eseurîmatoꞌ apîꞌnîkon yuwayaꞌnîkon pepîn."
43,5,45,"Paapa pîꞌ imakuiꞌpî pe puꞌkuru toꞌ man tauya pîꞌ kîsenumenkatî. Tauya pepîn. Moro man apîꞌnîkon eseurîmaton, imakuiꞌpî pe awanîkon ekaremeꞌnen pe. Moisés nurîꞌtî mîîkîrî, anna napurî ton taayaꞌnîkon neꞌtîkini ipîꞌ. Tîîse innape Moisés nurîꞌtîya yenupantoꞌ kupîyaꞌnîkon awanî ya, uurî nîrî kupîyaꞌnîkon eꞌpai awanî innape. Maasa pra upîꞌ Moisés nurîꞌtî eseurîmaꞌpî. Series, "
43,5,47,"Tîîse innape Moisés nurîꞌtî yenupatoꞌ kupîyaꞌnîkon pra awanî ya, innape umaimu kupîyaꞌnîkon pepîn nîrî —taꞌpî Jesusya."
43,6,1,"  Mîrîrî tîpo Jesus wîtîꞌpî Galiléia kuꞌpî ratai pona. Mîrîrî ikuꞌpî eseꞌ wanîꞌpî tiaron pe nîrî, Tiberíades iteseꞌ. Moropai arinîkon pemonkonyamîꞌ wîtîꞌpî iteꞌmaꞌpî pîꞌ. Ipîkîrî toꞌ wîtîꞌpî priꞌyawonkon pepîn yepiꞌtîpîtîiya eraꞌma tîuyaꞌnîkon yeꞌnen anîꞌya ikupî eserîkan pepîn eraꞌma tîuyaꞌnîkon yeꞌnen. Moropai Jesus enukuꞌpî wîꞌ pona tînenupaꞌsan pokonpe. Wîꞌ po toꞌ ereutaꞌpî. Moropai awanîꞌpî Judeuyamîꞌ entamoꞌkatoꞌ weiyu aminke pra, iteseꞌ páscoa. Arinîkon pemonkonyamîꞌ erepamî tîîpia eraꞌmaꞌpî Jesusya. Moropai Filipe pîꞌ taꞌpîiya: —Oꞌnon pata toꞌ yuu ton yenna eꞌpainon toꞌ entamoꞌkatoꞌpe? Tîîse îꞌ taa Filipeya anepuꞌpai awanîꞌpî. Aasîrî îꞌ kupî tîuya epuꞌtîꞌpîiya.?"
43,6,7,"Filipeya taꞌpî: —Toꞌ yuu yepeꞌ ton pe 200 wei kaisarî esenyakaꞌmannîꞌpî yepeꞌpî tîꞌkasaꞌ ya, mîîwîni tîîse toꞌ maꞌre awanî. Tamîꞌnawîronkonya iipiaꞌpî mîrikkî yapisî eserîke pra awanî —taꞌpîiya."
43,6,8,"Moropai awanîꞌpî Jesus nenupaꞌpî iteseꞌ André, Simão Pedro yakon. Mîîkîrîya taꞌpî Jesus pîꞌ: —Moro man more pia cevada puusaꞌ, pão, miaꞌtaikin kaisarî moropai moroꞌyamîꞌ asakîꞌne. Tîîse arinîkon yepiꞌtîiya eserîke pra awanî."
43,6,10,"Mîrîrî eta tîpo, Jesusya taꞌpî tînenupaꞌsan pîꞌ: —Tamîꞌnawîronkon ereutatoꞌpe non pona kaꞌtî toꞌ pîꞌ. Parîꞌ pe awanîꞌpî moro. Mîrîrî yeꞌnen Jesus maimu pe toꞌ ereutaꞌpî non pona. Warayoꞌkon  yairî."
43,6,11,"Moropai pão manniꞌ yapisîꞌpî Jesusya moropai taꞌpîiya Paapa pîꞌ: —Morî pe man Paapa. Anna yuu ton tîrî pîꞌ nai —taꞌpîiya. Moropai toꞌ kaisarî itîîpîtî meꞌpoꞌpîiya. Mîrîrî warantî nîrî moroꞌyamîꞌ tîrîꞌpîiya, ituꞌse toꞌ eꞌtoꞌ pîkîrî. Awore tamîꞌnawîronkon enaꞌpî. Mîrîrî tîpo tînenupaꞌsan pîꞌ taꞌpî Jesusya: —Iipiaꞌsan eꞌnîmîꞌsaꞌ yannuꞌtî aamaꞌta namai."
43,6,13,"Imaimu yawîrî ikupîꞌpî toꞌya. Miaꞌtaikin kaisarî cevada puusaꞌ yonparîꞌpî yannukuꞌpî toꞌya. 12 waikaraꞌpî kaisarî itîrîꞌpîiya, entamoꞌkaꞌsan yuu yonparîꞌpîya."
43,6,14,"Mîrîrî kupî Jesusya pîꞌ pemonkonyamîꞌ esenumenkaꞌpî. Taꞌpî toꞌya: —Mîserî Paapa maimu ekaremeꞌnen pena inekaremekîꞌpî, sîrîrî non pona tuiꞌsen mîîkîrî."
43,6,15,Mîrîrî yeꞌnen anapiꞌpai toꞌ wanîꞌpî tesaꞌkon pe aweꞌtoꞌpe rei pe kaiꞌma. Mîrîrî toꞌ esenumenkatoꞌ epuꞌtîꞌpî Jesusya. Mîrîrî yuꞌse pra tîwanî yeꞌnen attîꞌpî inîꞌrî tiwinsarî wîꞌ pona.
43,6,16," Pata koꞌmamî pe Jesus nenupaꞌsan autîꞌpî ikuꞌpî ena pona. Kanau yaꞌ toꞌ asaraꞌtîꞌpî. Moropai toꞌ eseꞌmaꞌtîꞌpî Cafarnaum pona, ikuꞌpî ratai pona. Moropai pata ewaronpamîꞌpî maasa toꞌ pia Jesus erepansaꞌ pra tîîse."
43,6,18,"Mîrîrî tanne, aꞌsitun pe eenaꞌpî mararî pra. Sipa sipa pe tuna enaꞌpî."
43,6,19,"Aminke maꞌre toꞌ wîtîsaꞌ tanne, yai pra 5 ou 6 km., tuna poro Jesus asarî eraꞌmaꞌpî toꞌya tîponayaꞌnîkon. Mararî pra toꞌ esiꞌnîpîꞌpî ipîꞌ."
43,6,20,Tîîse Jesusya taꞌpî toꞌ pîꞌ: —Jesus uurî. Teesiꞌnîꞌse pra eꞌtî.
43,6,21,Eerepamîꞌpî toꞌ pia. Taatausinpai yapisîꞌpî toꞌya kanau yaꞌ. Mîrîrî pe rî toꞌ erepamîꞌpî ikuꞌpî ratai pona tuutîtoꞌkon yaꞌ.
43,6,22,"Tiaron wei yai arinîkon pemonkonyamîꞌ Jesus yeꞌmaꞌpî pîꞌ itîꞌsan eꞌnîmîꞌpî ikuꞌpî ena po. Inkamoroya Jesus yuwaꞌpî. Tiwinan kanau pataꞌpî neken eporîꞌpî toꞌya kasapan po, Jesus nenupaꞌsan yenseꞌ pataꞌpî. Tînenupaꞌsan pokonpe Jesus asaraꞌtî pra awanî eraꞌmaꞌpî toꞌya. Mîrîrî epuꞌtîꞌpî toꞌya. Jesus ton pra toꞌ eseꞌmaꞌtîꞌpî. Tîîse tiaronkon kanaukon erepansaꞌ wanîꞌpî aminke pra Jesusya pemonkonyamîꞌ yekkariꞌtîꞌpî Paapa yarakkîrî teeseurîma pataꞌ, Tiberíades cidaderî poinokon kanaukon. Mîrîrî eraꞌmaꞌpî toꞌya. Anîꞌ ton pra awanî eraꞌmaꞌpî toꞌya, Jesus ton pra moropai inenupaꞌsan ton pra. Mîrîrî yeꞌnen toꞌ asaraꞌtîꞌpî kanau yaꞌ nîrî moropai toꞌ wîtîꞌpî Cafarnaum cidaderî pona Jesus yuwai."
43,6,25,"Uyukon Ton Paapa NîtîrîIkuꞌpî ratai po Jesus eporî tîuyaꞌnîkon pe, ekaranmapoꞌpî toꞌya: —Anna yenupanen, îꞌ pensa eerepamîꞌpî tarîniꞌ? —taꞌpî toꞌya."
43,6,26,"Jesusya taꞌpî toꞌ pîꞌ: —Ayenkuꞌtîyaꞌnîkon pepîn. Uurî yuwa pîꞌ naatîi awore awanîkon pîkîrî ayekkariꞌtîsauꞌyaꞌnîkon wenai. Mîrîrî anîꞌya ikupî eserîkan pepîn kuꞌsauꞌya eraꞌmayaꞌnîkon tanne, tîîse îꞌ taatoꞌpe awanî epuꞌtîyaꞌnîkon pepîn."
43,6,27,"Ayekkarikon ton pîꞌ kîsekaꞌnunkatî mîrîrî tîweꞌtîꞌkasen pîꞌ. Tîîse esenyakaꞌmatî untîrî ayekkarikon pîꞌ, ipatîkarî enen aakoꞌmantoꞌkon tîînen pîꞌ. Uurî kaꞌ poi iipîꞌpî pemonkon pe mîrîrî yeꞌka tîînen. Maasa pra tîwakîri pe Uyunkon Paapaya uyaipontîꞌpî itîîtoꞌpeuya."
43,6,28,—Îꞌ kupî annaya yuꞌse Paapa wanî? —taꞌpî toꞌya Jesus pîꞌ.
43,6,29,"Jesusya taꞌpî: —Innape Paapa narimaꞌpî kuꞌtî. Mîrîrî kupîyaꞌnîkon yuꞌse Paapa wanî mîrîrî. Mîrîrî pîꞌ taꞌpî toꞌya: —Innape akupî annaya yuꞌse awanî ya, anna neraꞌma ton konekakî. Mîrîrî eraꞌma annaya moropai innape akupî annaya. Îꞌ konekaya? —taꞌpî toꞌya."
43,6,32,"Moropai Jesusya taꞌpî toꞌ pîꞌ: —Moisés nurîꞌtî nîtîrîꞌpî pepîn mîrîrî penaronkon yuu ton, ˻tîîse mîrîrî Paapa nîtîrîꞌpî˼. Tîîse uyun nîtîrî sîrîrîpe aapiaꞌnîkon yairon, ayukon ton kaꞌ poinon. Mîrîrî ayukon ton Paapa nîtîrî iipî kaꞌ poi moropai enen tîîkoꞌmantoꞌkon ton tîrîiya sîrîrî non po tîîkoꞌmansenon pia."
43,6,34,"Moropai taꞌpî toꞌya Jesus pîꞌ: —Anna yenupanen, anna yuu ton mîrîrî yeꞌka tîîkî ipatîkarî."
43,6,35,"Taꞌpî Jesusya toꞌ pîꞌ: —Uurî mîîkîrî, manniꞌ ayukon ton, ipatîkarî aakoꞌmantoꞌkon tîînen. Paapa anepuꞌpainon iipî ya uupia, epuꞌtîiya. Moropai innape ukupîtîpon ena morî pe, ituꞌse tîweꞌtoꞌ pîkîrî."
43,6,36,Tauya neꞌtîkini uyeraꞌma pîꞌ naatîi. Mîîwîni tîîse innape ukupîyaꞌnîkon pra naatîi.
43,6,37,Tîîse Paapa nîtîrîꞌsan pemonkonyamîꞌ iipî uupia tamîꞌnawîrî. Moropai uupia tuiꞌsen yaipontîuya pepîn uupiapai.
43,6,38,Maasa pra ituꞌse eꞌtoꞌ kuꞌse uuiꞌsaꞌ pra wai kaꞌ poi. Tîîse ituꞌse uyarimatîpon eꞌtoꞌ kuꞌse iipîꞌpî uurî.
43,6,39,"Paapaya uyarimaꞌpî. Tîntîrîꞌsan koꞌmannîpîuya yuꞌse Paapa wanî, tamîꞌnawîrî, tiwinan atakaꞌma namai. Moropai tamîꞌnawîronkon insanan pîmîꞌsaꞌkauya yuꞌse awanî tîîsaꞌmantakon tîpo tiwinanoꞌpî wei yai. Mîrîrî yuꞌse Paapa wanî."
43,6,40,"Paapa munmu pe uyeraꞌmatîponkon, innape ukupîtîponkon koꞌmamî yuꞌse uyun wanî ipatîkarî. Toꞌ pîmîꞌsaꞌkauya yuꞌse Paapa wanî tiwinanoꞌpî wei yai."
43,6,41,"Tîîse ipîꞌ Judeuyamîꞌ atakoꞌmenkaꞌpî, —Uurî ayukon pe kaꞌ poi iipîꞌpî —taiya yeꞌnen. Taapîtîꞌpî toꞌya: —José munmu mîserî warayoꞌ, Jesus iteseꞌ —taꞌpî toꞌya. —Iyun moropai isan anna nepuꞌtî. Innape nai? Oꞌnon yeꞌka pe “Kaꞌ poi iipîꞌpî uurî”, taiya mîrîrî? —kaiꞌma toꞌ eseurîmapîtîꞌpî tîîwarîrîꞌnîkon."
43,6,43,Jesusya taꞌpî toꞌ pîꞌ: —Amaꞌ pe kîseurîmatî upîꞌ.
43,6,44,"Tîîwarîrî anîꞌ iipî pepîn uupia. Tîîse Paapa uyarimatîponya enepî ya, eerepamî. Moropai iꞌmîꞌsaꞌkauya tiwinanoꞌpî wei yai."
43,6,45,"Penaroꞌkon Paapa maimu ekaremeꞌnenan maimu rîꞌpîya taa see warantî:Moropai Paapaya inkamoro yenupa, tamîꞌnawîronkon.Mîrîrî warantî aweꞌmenukasaꞌ wanîꞌpî. Mîrîrî yeꞌnen anîꞌrîya Paapa maimu etasaꞌ ya, moropai Paapa pîꞌ eesenupasaꞌ ya, uupia aaipî."
43,6,46,"Anîꞌya Paapa eraꞌmasaꞌ pra man tîîse uurî, iipiapainon. Uurî Paapa eraꞌmatîpon."
43,6,47,"Ayenkuꞌtîuyaꞌnîkon pepîn. Anîꞌya innape ukuꞌsaꞌ ya, ipatîkarî enen tîîkoꞌmantoꞌ ton eposaiꞌya mîrîrî."
43,6,48,"Inna, uurî ayukon, enen koꞌmannîtoꞌ tîînen."
43,6,49,"Atamokon nurîꞌsan Moisés piawonkon entamoꞌkaꞌpî kaꞌ poi Paapa nîtîrîꞌpî pîꞌ, maná pîꞌ, tîîse toꞌ saꞌmantaꞌpî."
43,6,50,"Tîîse sîrîrî man ayukon pe kaꞌ poinon. Mîrîrî pîꞌ entamoꞌkaꞌsan saꞌmanta pepîn. Uurî mîîkîrî ayukon, enenan, kaꞌ poi iipîꞌpî. Uurî pîꞌ anîꞌ entamoꞌka ya, ipatîkarî aakoꞌmamî enen. Ayukon pe untîrî wanî upun pe. Upun tîrîuya kupî sîrîrî pemonkonyamîꞌya tîîkoꞌmantoꞌkon epotoꞌpe enen ipatîkarî —taꞌpî Jesusya."
43,6,52,Mîrîrî pîꞌ Judeuyamîꞌ esiyuꞌpîtîꞌpî tîmurukun pe siꞌma. —Oꞌnon yeꞌka pe mîserî warayoꞌya tîpun tîrî anna yoꞌ pe?
43,6,53,"Moropai Jesusya taꞌpî toꞌ pîꞌ: —Uurî kaꞌ poi iipîꞌpî pemonkon pe, upun pîꞌ awentamoꞌkakon pra awanî ya, umînî enîrîyaꞌnîkon pra awanî ya, enen awanîkon pepîn. Upun yanîtîpon, umînî enîrîtîpon, mîîkîrîya ipatîkarî enen tîîkoꞌmantoꞌ ton eporî moropai iꞌmîꞌsaꞌkauya tiwinanoꞌpî wei yai."
43,6,55,Upun wanî ayoꞌkon yairon pe moropai umînî wanî awukukon yairon pe.
43,6,56,"Upun pîꞌ entamoꞌkaꞌpî, umînî enîrîtîpon koꞌmamî uupia moropai uukoꞌmamî iipia."
43,6,57,"Paapa, enen tîîkoꞌmansenya uyaipontîꞌpî moropai enen ukoꞌmannîpîiya. Mîrîrî warantî nîrî upîꞌ entamoꞌkaꞌpî koꞌmannîpîuya enen."
43,6,58,Mîrîrî yeꞌnen tauya kaꞌ poi iipîꞌpî uurî wanî awentamoꞌkakonpa. Atamokon rîꞌsan entamoꞌkaꞌpî maná pîꞌ tîîse toꞌ saꞌmantaꞌpî. Mîrîrî warantî pra sîrîrî wanî. Sîrîrî tauya uurî pîꞌ entamoꞌkaꞌpî koꞌmamî ipatîkarî enen —taꞌpî Jesusya.
43,6,59,Mîrîrî warantî Jesusya toꞌ yenupaꞌpî Judeuyamîꞌ epereꞌtoꞌ yewîꞌ ta Cafarnaum cidaderî po.
43,6,60,Arinîkon Inenupaꞌsanya Jesus RumakaTîîse arinîkon Jesus maimu pîꞌ teesenupasanon esewankonoꞌmaꞌpî imaimu pîꞌ. —Saꞌme puꞌkuru imaimu man —taꞌpî toꞌya. —Anîꞌya innape ikupî eserîke pra man.
43,6,61,Tîmaimu pîꞌ tînenupaꞌsan atakoꞌmenka epuꞌtîꞌpî Jesusya. —Mîrîrî pîꞌ eesewankonoꞌmakon mîrîrî? —taꞌpîiya toꞌ pîꞌ.
43,6,62,"—Mîrîrî pîꞌ aatakaꞌmakon ya, îꞌ kaiꞌma eesenumenkakon uurî kaꞌ poi iipîꞌpî pemonkon pe enuku kaꞌ pona eraꞌmayaꞌnîkon ya, manniꞌ uukoꞌmamîꞌpî pata pona?"
43,6,63,Mîrîrî enen koꞌmannîtoꞌ pîꞌ eseurîma manniꞌ wanî Morî Yekaton Wannî winîpaino pe. Tîîwarîrî pemonkonya yeporî pepîn. Apîꞌnîkon unekaremekîꞌpî wanî ayekatonkon ton pe moropai enen aakoꞌmantoꞌkon tîînen pe.
43,6,64,"Tîîse tiaronkon amîrîꞌnîkonya innape ukupî pra man —taꞌpî Jesusya toꞌ pîꞌ.Aasîrî Jesusya innape tîkuꞌnenan pepîn epuꞌtîꞌpî moropai anîꞌya tekaremekî teyatonon pîꞌ epuꞌtîꞌpîiya. Taꞌpîiya toꞌ pîꞌ: —Mîrîrî warantî awanî yeꞌnen anîꞌ iipî pepîn uupia Paapaya enepî pra awanî ya, tauya neꞌtîkini."
43,6,66,Mîrîrî yai arinîkon Jesus nenupaꞌsanya irumakaꞌpî. Inîꞌrî ipîkîrî toꞌ wîtî pra awanîꞌpî.
43,6,67,"Moropai Jesusya taꞌpî tînenupaꞌsan pîꞌ asakîꞌne puꞌ pona tîîmoꞌtaiꞌnîkon, 12 kaisaronkon pîꞌ: —Amîrîꞌnîkon kanan? Urumakayaꞌnîkon nîrî?"
43,6,68,"Tîîse Simão Pedroya taꞌpî ipîꞌ: —Uyepotorî, anîꞌ pia anna wîtî? Amîrî neken ipatîkarî enen anna koꞌmantoꞌ yekare esaꞌ."
43,6,70,"Jesusya taꞌpî: —Unmoꞌkaꞌsan amîrîꞌnîkon asakîꞌne puꞌ pona tîîmoꞌtaiꞌnîkon, 12 kaisaronkon, moropai akoreꞌtaꞌnîkon man tiwinan Makui poitîrî."
43,6,71,"Mîrîrî taꞌpîiya Simão munmu Iscariotes pîꞌ. Maasa pra mîîkîrî wanî tîîse asakîꞌne puꞌ pona tîîmoꞌtaiꞌnîkon, 12 kaisaronkon yonpa pe, mîîkîrîya tekaremekî maasa, mîrîrî epuꞌtîꞌpî Jesusya."
43,7,1,Judeuyamîꞌ Festarî Pona Jesus WîtîMîrîrî tîpo Jesus asarîꞌpî Galiléia pata yapîꞌ tîîse Judéia pata yaꞌ eewomî pra awanîꞌpî. Maasa pra Judéia ponkon Judeuyamîꞌ wanîꞌpî Jesus anwîpai.
43,7,2,Judeuyamîꞌ festarî weiyu eseporîꞌpî iteseꞌ tîtappîikon festarî. Mîrîrî yai Jesus yakontononya taꞌpî ipîꞌ: —Judéia pona matîi ayeseru ankupî eraꞌmatoꞌpe anenupaꞌsanya.
43,7,4,"Tamîꞌnawîronkonya tepuꞌtî yuꞌsan anîꞌ wanî ya, amaꞌ pe îꞌ rî kupîiya pepîn. Anîꞌya ikupî eserîkan pepîn ankonekapai awanî ya, aronne mîkonekai tamîꞌnawîronkon esenumenkatoꞌpe apîꞌ —taꞌpî toꞌya."
43,7,5,Mîrîrî taꞌpî toꞌya maasa pra innape ikupî tîuyaꞌnîkon pra awanî yeꞌnen.
43,7,6,"Jesusya taꞌpî toꞌ pîꞌ: —Îꞌ waniꞌ pra amîrîꞌnîkon wîtî mîrîrî. Tîîse uurî uutî pepîn. Uweiyu erepansaꞌ pra man. Tewanmakon pe tamîꞌnawîronkonya akupîkon pepîn, tîîse tewanmakon pe ukuꞌsaꞌ toꞌya. Imakuiꞌpî pe toꞌ wanî kaiꞌma toꞌ panamanen uurî toꞌ yewanma pe."
43,7,8,Entamoꞌkantoꞌ pona matîtîi. Uurî uutî pepîn sîrîrî maasa. Uweiyu erepansaꞌ pra man. Mîrîrî taa tîpo Jesus koꞌmamîꞌpî moro Galiléia po.
43,7,10,"Moropai itakontonon wîtîꞌpî festa pona. Mîrîrî tîpo Jesus nîrî wîtîꞌpî toꞌ yeꞌmaꞌpî pîꞌ, tîîse amaꞌ pe attîꞌpî anîꞌya tepuꞌtî namai."
43,7,11,Jesus yuwa pîꞌ Judeuyamîꞌ wanîꞌpî entamoꞌkantoꞌ yai. —Oꞌnon pata awanî? —taꞌpî toꞌya. —Aaiꞌsaꞌ pra kaꞌrî awanî?
43,7,14,"Pemonkonyamîꞌ Yenupa Jesusya Festa PoMoropai festa arakkita pairî tîîse, Jesus ewomîꞌpî Judeuyamîꞌ epîrematoꞌ yewîꞌ ta. Moro pemonkonyamîꞌ yenupaꞌpîiya."
43,7,15,"Jesusya tenupakon pîꞌ Judeuyamîꞌ esenumenkaꞌpî kureꞌne. —Oꞌnon yeꞌka mîserî warayoꞌ esenupaꞌpî pepîn teuren, tîîse uurîꞌnîkon yenupaiya epuꞌnen ke? —kaiꞌma toꞌ eseurîmaꞌpî."
43,7,16,"Jesusya taꞌpî toꞌ pîꞌ: —Esenumenkatoꞌ ke ayenupauyaꞌnîkon pepîn mîrîrî, tîîse uyarimatîpon maimu pîꞌ ayenupauyaꞌnîkon."
43,7,17,"Ituꞌse Paapa eꞌtoꞌ ankuꞌpainon wanî ya, mîîkîrîya epuꞌtî anîꞌ maimu pe eseurîma, uuwarîrî pra, tîîse Paapa maimu pe."
43,7,18,"Tîîwarîrî tîpîꞌrî teeseurîmasen wanî ya, ipîkku pe eꞌpai awanî mîrîrî. Tîîse uurî, ipîkku pe uyarimatîpon wanî epuꞌtî yuꞌse wanî. Mîrîrî yeꞌnen yairon uurî. Imakuiꞌpî unkupîꞌpî ton pra man."
43,7,19,Paapa maimu ankupîkon ton ekaremekîꞌpî Moisés nurîꞌtîya. Mîrîrî man aapiaꞌnîkon tîîse mîrîrî yawîrî aakoꞌmamîkon pra naatîi. Îꞌ waniꞌ awanî yeꞌnen uurî anwîpai awanîkon mîrîrî?
43,7,20,Mîrîrî yuukuꞌpî toꞌya Jesus maimu: —Imariwaꞌkaꞌ pe nai. Anîꞌse mîîkîrî anwîpainon? —taꞌpî toꞌya.
43,7,21,"Jesusya taꞌpî: —Tiwin ikoneka pîꞌ wai, ikupî eserîkan pepîn erîꞌkaꞌnîtoꞌ weiyu yai. Tîîse mîrîrî pîꞌ eesewankonoꞌmakon, erîꞌkaꞌnîtoꞌ weiyu yai ikuꞌsauꞌya pîꞌ. Tîîse erîꞌkaꞌnîtoꞌ weiyu yai anmukukon mere piꞌpî yaꞌtîyaꞌnîkon, maasa pra Moisés nurîꞌtîya ayeserukon ton tîrîꞌpî aapiaꞌnîkon ikupîkonpa. Tîîse mîrîrî wanî Moisés nurîꞌtî winîpainon pepîn tîîse penaronkon, irawîronkon itamokon nurîꞌsan winîpainon. Mîrîrî warantî Moisés nurîꞌtîya yenupatoꞌ esuwaꞌka namai anmukukon mere piꞌpî yaꞌtîyaꞌnîkon erîꞌkaꞌnîtoꞌ weiyu yai. Îꞌ waniꞌ awanî yeꞌnen eekoreꞌmasaꞌkon priꞌyawon pepîn yepiꞌtîsauꞌya pîꞌ? —taꞌpîiya."
43,7,24,"—Teesenumenkai pra “Imakuiꞌpî pe man”, taayaꞌnîkon eꞌpai pra man. Morî pe esenumenkatî tînîn pîꞌ eeseurîmakon rawîrî yairî eeseurîmakonpa."
43,7,25,Cristo Pe Jesus Wanî Pîꞌ Tiaronkon EsenumenkaMoropai tiaronkon Jerusalém ponkon eseurîmaꞌpî tonpakon yarakkîrî. —Mîîkîrî naka anwîpai toꞌ wanî manniꞌ?
43,7,26,"Aꞌkî, aronne eeseurîma moropai îꞌ taa toꞌya pra awanî ipîꞌ. “Paapa nîmenkaꞌpî Cristo pe awanî” kaiꞌma uyesaꞌkon esenumenka ipîꞌ kaꞌrî —taꞌpî toꞌya."
43,7,27,"—Tîîse Cristo pepîn mîîkîrî. Anna nepuꞌtî mîserî warayoꞌ oꞌnon pata painon. Tîîse Cristo, Paapa nîmenkaꞌpî iipî yai, oꞌnon pata pai aaipî epuꞌtî anîꞌya pepîn —taꞌpî toꞌya."
43,7,28,"Tamîꞌnawîronkon yenupa pe epîremantoꞌ yewîꞌ ta, Jesus entaimeꞌpî aronne: —Inna, uyepuꞌnenan amîrîꞌnîkon —taꞌpîiya. —Oꞌnon pata paino pe wanî epuꞌtî pîꞌ naatîi, tîîse uuwarîrî iipîꞌpî pepîn uurî. Uyarimaꞌtîpon wanî yairon pe puꞌkuru. Mîîkîrî epuꞌnenan pepîn amîrîꞌnîkon."
43,7,29,Tîîse uurî epuꞌnen. Iipiapainon uurî. Inarimaꞌpî uurî —taꞌpîiya toꞌ pîꞌ.
43,7,30,"Mîrîrî yai Jesus anapiꞌpai toꞌ wanîꞌpî, tîîse anîꞌya yapisî pra awanîꞌpî, maasa pra iweiyu erepansaꞌ pra awanî yeꞌnen."
43,7,31,"Moropai arinîkonya innape Jesus kupîꞌpî. —Cristo pe awanî eserîke epuꞌtî pîꞌ anna man. Maasa pra Cristo, Paapa nîmenkaꞌpî erepamî yai, mîserî warayoꞌ nîkupîꞌpî yentai konekaiya eserîke pra man —taꞌpî toꞌya."
43,7,32,Mîrîrî warantî pemonkonyamîꞌ eseurîma etaꞌpî fariseuyamîꞌya moropai teepîremasanon esanonkonya tîwakîrikon pe pra. Mîrîrî yeꞌnen epîremantoꞌ yewîꞌ eraꞌmanenan yarimaꞌpî toꞌya Jesus yapiꞌse.
43,7,33,Moropai Jesusya taꞌpî tamîꞌnawîronkon pîꞌ: —Mararî uukoꞌmantoꞌ man amîrîꞌnîkon koreꞌta. Mîrîrî tîpo uutî pe wai uyarimatîpon pia.
43,7,34,Uutîꞌpî pataꞌpî yaꞌ uyuwayaꞌnîkon kupî sîrîrî tîîse uyeporîyaꞌnîkon pepîn. Moropai uupia attîkon eserîke pra awanîkon nîrî —taꞌpîiya.
43,7,35,Mîrîrî taiya pîꞌ Judeuyamîꞌ eseurîmaꞌpî tîîwarîrîꞌnîkon. —Oꞌnon pata mîîkîrî wîtî mîrîrî anîꞌya teporî namai? Yai pra Judeuyamîꞌ Gregoyamîꞌ pata poro eꞌparaipîkaꞌsan koreꞌta attî kaꞌrî Gregoyamîꞌ yenupai.
43,7,37,"Mîrîrî tîpo Judeuyamîꞌ festarî ataretîꞌka weiyu yai awanîꞌpî. Ipîkku panpîꞌ mîrîrî wei wanîꞌpî toꞌ ataretîꞌka yeꞌnen. Mîrîrî yai Jesus eꞌmîꞌsaꞌkaꞌpî toꞌ koreꞌta. Aronne awentaimeꞌpî. —Tuna aninnîpainon wanî ya, uupia asiꞌkî moropai awuku ton eporîya."
43,7,38,"Paapa maimu eꞌmenukasaꞌya taasaꞌ yawîrî, innape ukuꞌnen yewan yapai kureꞌne teepaꞌkasen tuna wanî pe man, manniꞌ enen koꞌmannîtoꞌ tîînen —taꞌpîiya."
43,7,39,"Tîîse tuna pîꞌ eeseurîma pepîn mîrîrî. Morî Yekaton Wannî pîꞌ eeseurîma. Manniꞌ innape Jesus kuꞌnenanya yapisî pe man, tewankon yaꞌ aakoꞌmantoꞌpe. Tîîse Morî Yekaton Wannî erepansaꞌ pra awanîꞌpî. Maasa pra Jesus ennaꞌposaꞌ pra awanîꞌpî tun pia."
43,7,40,"Mîrîrî warantî Jesus eseurîma eta tîuyaꞌnîkon pe arinîkonya innape ikupîꞌpî. —Mîîkîrî man, Paapa narimaꞌpî tîmaimu ekaremeꞌnen pe, manniꞌ Moisés nurîꞌtî nekaremekîꞌpî manniꞌ —taꞌpî toꞌya."
43,7,41,"Tiaronkonya taꞌpî: —Mîîkîrî man pîikaꞌtîton Paapa nîmenkaꞌpî pe. Tîîse mîrîrî pîꞌ tiaronkonya taꞌpî: —Paapa nîmenkaꞌpî pe pra man. Maasa pra Cristo iipî pepîn Galiléia poi. Paapa maimuya taa penaroꞌ Davi nurîꞌtî parîꞌpî pe Cristo wanî. Moropai Davi nurîꞌtî koꞌmamîꞌpî Belém po, moroniꞌ Cristo esenpo pe man, taasaiꞌya man —taꞌpî toꞌya."
43,7,43,Mîrîrî wenai toꞌ esiyuꞌpîtîꞌpî.
43,7,44,Tiaronkon wanîꞌpî Jesus anapiꞌpai yarakkamokonpa. Tîîse anîꞌya yapisî pra awanîꞌpî.
43,7,45,"Innape Jesus Kupî Judeuyamîꞌ Esanonya PepînEpîremantoꞌ yewîꞌ eraꞌmanenan ennaꞌpoꞌpî tesanonkon pia, teepîremasanon esanonkon moropai fariseuyamîꞌ pia. —Îꞌ waniꞌ awanî yeꞌnen enepîyaꞌnîkon pra awanî? —taꞌpî toꞌya."
43,7,46,—Oꞌnon pata morî pe mîîkîrî eseurîma warantî anîꞌ eseurîma etasaꞌ annaya pra man —taꞌpî toꞌya.
43,7,47,"—Amîrîꞌnîkon esenkuꞌtîsaꞌ nîrî kaꞌrî —taꞌpî fariseuyamîꞌya toꞌ pîꞌ. —Epuꞌnenan pepîn amîrîꞌnîkon. Anna wanî ayesaꞌkon pe moropai fariseuyamîꞌ, epuꞌnen pe anna wanî. Moropai annaya ikupî pra man innape —taꞌpî toꞌya. —Insanan pemonkonyamîꞌ poroponkon Paapa maimu epuꞌnenan pepîn. Eꞌtarumaꞌtîntoꞌ yaꞌ tuutîsanon insanan —taꞌpî toꞌya."
43,7,50,"Moropai tiaron toꞌ yonpa wanîꞌpî toꞌ koreꞌtawon iteseꞌ Nicodemos. Mîîkîrî manniꞌ ewaron yaꞌ Jesus pia iipîꞌpî pena. Mîîkîrîya taꞌpî: —Uyeserukon wanî eꞌmaiꞌ pe pemonkon maimu eta moropai iteseru pîꞌ esenumenkan. Mîrîrî tîpo imakuiꞌpî pe awanî esepuꞌtî, morî pe awanî esepuꞌtî. Tîîse uyeserukon yairî pra imakuiꞌpî mîîkîrî taa pîꞌ uurîꞌnîkon man, tetai pra —taꞌpîiya."
43,7,52,Taꞌpî toꞌya Nicodemos pîꞌ: —Amîrî Galiléia pon nîrî kaꞌrî. Maasa Paapa maimu pîꞌ esenupakî. Galiléia poi tîmaimu ekaremeꞌnen ton yarima Paapaya taasaꞌ pra man —taꞌpî toꞌya. Mîrîrî tîpo toꞌ eꞌparaipîkaꞌpî tewîꞌkon kaisarî.
43,8,1,Wîriꞌ Imakuiꞌpî KonekaꞌtîponMoropai Jesus wîtîꞌpî wîꞌ iteseꞌ Oliveira pona.
43,8,2,Tiaron wei yai attîꞌpî penane marî Judeuyamîꞌ epîrematoꞌ yewîꞌ ta. Moro arinîkon pemonkonyamîꞌ eperepîꞌpî iipia. Toꞌ koreꞌta eereutaꞌpî moropai toꞌ yenupaꞌpîiya.
43,8,3,"Mîrîrî pîꞌ awanî tanne, fariseuyamîꞌ moropai Moisés nurîꞌtîya yenupantoꞌ pîꞌ yenupatonkonya wîriꞌ enepîꞌpî iipia imakuiꞌpî konekaꞌtîpon. Mîîkîrî enepîꞌpî toꞌya Jesus pia, tamîꞌnawîronkonya eraꞌma tanne. Taꞌpî toꞌya Jesus pîꞌ: —Anna yenupanen, mîseniꞌ wîriꞌ eporî pîꞌ anna man warayoꞌ yarakkîrî tîîse tînyo pepîn. Yarakkîrî awanî tanne eporî pîꞌ anna man."
43,8,5,Moisés nurîꞌtîya taꞌpî: “Tînyo kenan wîriꞌ eꞌsaꞌ ya tiaron warayoꞌ yarakkîrî mîwîtîi tîꞌ ke”. Tîîse amîrî esenumenkatoꞌ anepuꞌpai anna wanî —taꞌpî toꞌya.
43,8,6,Tîîse Jesus pîꞌ toꞌ oꞌmaꞌta kinî ipîꞌ teeseurîmakonpa kaiꞌma. Jesus eꞌmuruikaꞌpî moropai kasapan menukaꞌpîiya tenya yeperu ke. ˻Etaiya pra man kaiꞌma toꞌ esenumenkaꞌpî ipîꞌ.˼
43,8,7,"Inîꞌ panpîꞌ ipîꞌ ekaranmapopîtîꞌpî toꞌya. Mîrîrî yeꞌnen aweꞌmîꞌsaꞌkaꞌpî. Toꞌ pîꞌ taꞌpîiya: —Akoreꞌtawonkon anîꞌ wanî ya imakuiꞌpî ton pîn, mîîkîrîya eꞌmaiꞌ pe tîꞌ yenumî yuꞌse wai iwîpa —taꞌpîiya. Inîꞌrî aweꞌmuruikaꞌpî moropai non menukaꞌpîiya."
43,8,9,"Mîrîrî taa Jesusya pîꞌ toꞌ esenumenkaꞌpî. Imakuiꞌpî pe tîwanîkon epuꞌtîꞌpî toꞌya. Mîrîrî yeꞌnen toꞌ eppepîꞌpî. Toꞌ wîtîꞌpî iipiapai tiwin pîꞌ. Aꞌyekeꞌton panpîꞌ wîtîꞌpî eꞌmaiꞌ pe. Iteꞌmaꞌpî pîꞌ aꞌyekeꞌtonon puꞌkuru pepîn wîtîpîtîꞌpî tiwin pîꞌ, tamîꞌnawîrî. Jesus eꞌnîmîꞌpî moropai wîriꞌ."
43,8,10,Jesus eꞌmîꞌsaꞌkaꞌpî. Wîriꞌ eraꞌmaꞌpîiya tîîse ipîꞌ eseurîmaꞌsan wîtîꞌpî wanîꞌpî. Taꞌpîiya wîriꞌ pîꞌ: —Oꞌnonan see inkamoro imakuiꞌpî ankonekaꞌpî ekaremekîꞌtîponkon? Aasaꞌmanta eꞌpai man taa toꞌya pra nai? —taꞌpîiya.
43,8,11,"—Inna, uyepotorî, uwî toꞌya pra man —taꞌpî wîriꞌya ipîꞌ. —Moriya aasaꞌmanta eꞌpai man tauya pepîn nîrî —taꞌpî Jesusya. —Atîkî apata yaꞌ. Tîîse inîꞌ imakuiꞌpî kîꞌkonekai ikuꞌsaꞌya manniꞌ warantî —taꞌpîiya."
43,8,12,"Pemonkonyamîꞌ Weiyuꞌmanen Pe Jesus WanîMîrîrî tîpo Jesusya pemonkonyamîꞌ yeurîmaꞌpî inîꞌrî. —Uurî wanî non po tîîkoꞌmansenon weiyuꞌmanen pe. Anîꞌ iipî ya uwenairî asarî pepîn ewaron ta, tîweiyu eposaiꞌya yeꞌnen, tîîkoꞌmantoꞌ ton tîînen."
43,8,13,Mîrîrî pîꞌ fariseuyamîꞌya taꞌpî: —Aawarîrî apîꞌrî eeseurîma tiaronya taa pra man apîꞌ. Mîrîrî yeꞌnen anîꞌya innape akupî pepîn.
43,8,14,"Mîrîrî yuukuꞌpî Jesusya. Taꞌpîiya: —Innape upîꞌrî eseurîma, tîîse useruku pepîn. Oꞌnon pata pai iipîꞌpî uurî epuꞌtî pîꞌ wai. Oꞌnon pata pona uutî epuꞌnen uurî. Tîîse amîrîꞌnîkonya epuꞌtî pepîn oꞌnon pata pai uuipîꞌpî moropai oꞌnon pata pona uutî."
43,8,15,"Amîrîꞌnîkon esenumenka upîꞌ anepuꞌtîkon aneraꞌmaꞌpîkon yawîrî. Mîrîrî wenai seruꞌyeꞌ wanî kaiꞌma eeseurîmakon. Tîîse uurîya anîꞌ yakoꞌmenka pepîn, anîꞌ yenumîuya pepîn sîrîrî."
43,8,16,"Tîîse anîꞌ yakoꞌmenkauya ya, yairî eseurîma, seruꞌyeꞌ pra, maasa pra uuwarîrî eseurîma pepîn unepuꞌtî pe. Uyun nîrî eseurîma, uupia tîîkoꞌmansen, uyarimaꞌtîpon."
43,8,17,"Moisés nurîꞌtîya yenupantoꞌya taa:Tiwinan pemonkon eseurîma ya,tiwinsarî siꞌma innape ikupî pepîn.Tîîse asakîꞌnankon eseurîma ya seꞌ kaisarî,innape awanî mîrîrî.Ayeserukon mîrîrî."
43,8,18,Uurî eseurîmasaꞌ eꞌtoꞌ pîꞌ anîꞌ pe wanî pîꞌ. Moropai uyarimatîpon Paapa eseurîmasaꞌ upîꞌ eseurîmaꞌpî kaisarî. Mîrîrî yeꞌnen ayeserukon yawîrî innape awanî —taꞌpî Jesusya.
43,8,19,"Fariseuyamîꞌya taꞌpî ipîꞌ: —Oꞌnon patawon ayun? Jesusya taꞌpî: —Uurî epuꞌnenan pepîn amîrîꞌnîkon. Uyun epuꞌnenan pepîn nîrî. Anîꞌ pe wanî epuꞌnen pe awanîkon ya, anîꞌ pe uyun wanî epuꞌtîꞌpîyaꞌnîkon eꞌpainon nîrî."
43,8,20,"Mîrîrî warantî pemonkonyamîꞌ yenupaꞌpî Jesusya Judeuyamîꞌ epîrematoꞌ yewîꞌ ta aminke pra toꞌ nîtîrî yenseꞌ pîꞌ. Anapiꞌpai tiaronkon wanîꞌpî tîîse yapisî toꞌya pra awanîꞌpî, maasa pra iweiyu eseposaꞌ pra awanî yeꞌnen."
43,8,21,"Moropai inîꞌrî Jesusya toꞌ yeurîmaꞌpî: —Uurî uutî kupî sîrîrî tarîpai. Uutîsaꞌ yai, uyuwayaꞌnîkon kupî sîrîrî tîîse uyeporîyaꞌnîkon pepîn. Aponaꞌnîkon amakuyikon koꞌmamî tanne aasaꞌmantakon. Oꞌnon pata uutî ya attîkon pepîn. Mîrîrî taa Jesusya pîꞌ Judeuyamîꞌ esenumenkaꞌpî. —Oꞌnon pata pona attî? —kaiꞌma toꞌ eseurîmaꞌpî. —Amîrîꞌnîkon wîtî pepîn upîkîrî taiya manniꞌ. Aweꞌwî kaꞌrî? —taꞌpî toꞌya. Inîꞌrî Jesus eseurîmaꞌpî toꞌ pîꞌ: —Amîrîꞌnîkon man tarîronkon pe. Sîrîrî non po tîîkoꞌmansenon amîrîꞌnîkon. Tîîse uurî wanî kaꞌ poino pe. Sîrîrî non pon pepîn uurî. Uurî mîîkîrî taꞌpîuya saꞌrî, mîîkîrî pe ukupîyaꞌnîkon pra awanîkon ya innape, aasaꞌmantakon, amakuyikon eꞌronasaꞌ pra tîîse. Mîrîrî yeꞌnen amakuyikon koꞌmamî tanne aasaꞌmantakon tauya manniꞌ —taꞌpîiya toꞌ pîꞌ."
43,8,25,"Jesus pîꞌ taꞌpî toꞌya: —Anîꞌ kin amîrî, moriya? Jesusya yuukuꞌpî: —Amîrîꞌnîkon yeurîma piaꞌtîꞌpîuya pata pai, taꞌpîuya anîꞌ pe wanî."
43,8,26,"Mararon pepîn eseurîmatoꞌ man amîrîꞌnîkon pîꞌ, imakuiꞌpî pe awanîkon pîꞌ. Uyarimatîpon wanî seruꞌyeꞌ pepîn. Yairî awanî. Mîîkîrî nekaremekîꞌpî upîꞌ ekaremeꞌnen pe wanî tamîꞌnawîronkon pîꞌ —taꞌpîiya."
43,8,27,"Tîyun pîꞌ Jesus eseurîma mîrîrî, tîîse epuꞌtî toꞌya pra awanîꞌpî."
43,8,28,"Moropai Jesusya taꞌpî toꞌ pîꞌ: —Uurî kaꞌ poi iipîꞌpî pemonkon pe, uurî pîmîꞌsaꞌkayaꞌnîkon pe naatîi pakîꞌnan pona. Mîrîrî tîpo Paapa munmu pe uyepuꞌtîyaꞌnîkon kupî sîrîrî. Uuwarîron pe pra uyepuꞌtîyaꞌnîkon pe naatîi. Paapaya upanamasaꞌ yawîrî ayeurîmauyaꞌnîkon sîrîrî."
43,8,29,Uupia uyarimatîpon man. Urumakaiya pra man. Maasa pra ituꞌse Uyun eꞌtoꞌ kuꞌnen pe wanî —taꞌpîiya.
43,8,30,Mîrîrî warantî Jesus eseurîma eta tîuyaꞌnîkon pe arinîkonya innape ikupîꞌpî.
43,8,31,"Abraão Nurîꞌtî MunkîyamîꞌMîrîrî yeꞌnen Jesusya taꞌpî Judeuyamîꞌ pîꞌ, innape tîkuꞌnenan pîꞌ: —Umaimu yawîrî aakoꞌmamîkon ya, upemonkono pe awanîkon."
43,8,32,"Moropai yairon epuꞌtîyaꞌnîkon kupî sîrîrî. Moropai mîrîrî wenai amoꞌkasaiꞌyaꞌnîkon, anîꞌ poitîrî pe awanîkon namai —taꞌpîiya."
43,8,33,Mîrîrî pîꞌ taꞌpî toꞌya: —Abraão nurîꞌtî payannîꞌsan anna. Oꞌnon pata anîꞌ poitîrî pe anna eꞌsaꞌ pra man. Îꞌ waniꞌ awanî yeꞌnen anîꞌ poitîrî pe pra eenakon taaya manniꞌ?
43,8,34,"Jesusya taꞌpî toꞌ pîꞌ: —Useruku pepîn. Imakuiꞌpî kuꞌnen pe awanîkon ya, amakuyikon enasaꞌ man ayentaiꞌnîkon, ipoitîrî pe awanîkon."
43,8,35,"Ipoitîrî wanî ya, aakoꞌmamî pepîn ipatîkarî tesaꞌ yewîꞌ ta. Ipoitîrî pe neken mîîkîrî wanî. Tîîse inmu wanî ya, mîîkîrî koꞌmamî ipatîkarî tîyun yewîꞌ ta, inmu pe tîwanî yeꞌnen."
43,8,36,"Tîîse uurî Paapa munmuya amoꞌkakon ya, anîꞌrî poitîrî pe awanîkon pepîn tarîpai. Imakuiꞌpî yentai awanîkon."
43,8,37,"Abraão nurîꞌtî payannîꞌsan amîrîꞌnîkon seruꞌ pepîn. Tîîse uurî anwîpai awanîkon sîrîrî. Maasa pra awakîrikon pe pra unekaremekî eta pîꞌ naatîi, ankuꞌpai pra awanîkon yeꞌnen."
43,8,38,"Uurî, uyunya uyenupaꞌpî ekaremekîuya apîꞌnîkon. Moropai amîrîꞌnîkon nîrî ayunkonya apanamaꞌpîkon yawîrî awanîkon —taꞌpî Jesusya."
43,8,39,"Taꞌpî toꞌya Jesus pîꞌ: —Anna man Abraão nurîꞌtî payannîꞌsan pe. Jesusya yuukuꞌpî: —Abraão yonpa pe awanîkon ya, morî kuꞌnen pe awanîkon morî kuꞌnen pe Abraão nurîꞌtî wanîꞌpî warantî. Tîîse uurî anwîpai awanîkon, yairî ayeurîmasauꞌyaꞌnîkon tanne, Paapaya uyeurîmaꞌpî yawîrî. Mîrîrî yeꞌka kuꞌnen pe pra Abraão nurîꞌtî wanîꞌpî."
43,8,41,"Innape ayunkon yeseru yawîrî ayeserukon wanî mîrîrî, tîîse Abraão nurîꞌtî yeseru yawîrî pra —taꞌpî Jesusya. Taꞌpî toꞌya Jesus pîꞌ: —Paapa munkîyamîꞌ anna. Paapa man anna yun pe. Iyun pîn more warantî anna wanî pepîn sîrîrî —taꞌpî toꞌya."
43,8,42,"Makui MunkîyamîꞌTîîse Jesusya taꞌpî: —Uurî iipîꞌpî Paapa piapai. Uuwarîrî iipîꞌpî pepîn tîîse uyarimatîpon maimu pe puꞌkuru uuipîꞌpî. Ayunkon pe Paapa wanî ya, uꞌnînmayaꞌnîkon eꞌpainon, uyonpa pe awanîkon yeꞌnen. Umaimu epuꞌtîyaꞌnîkon pra awanî. Mîrîrî yeꞌnen aatakaꞌmakon ayeurîmauyaꞌnîkon pîꞌ."
43,8,44,"Amîrîꞌnîkon yun wanî Makui pe. Ituꞌse mîîkîrî eꞌtoꞌ kuꞌnen pe awanîkon. Pemonkon wîînen pe mîîkîrî eꞌsaꞌ pena pata pai. Seruꞌyeꞌ pe awanî, maasa pra yairî aweꞌtoꞌ ton pra awanî yeꞌnen. Seruꞌyeꞌ pe aweꞌsaꞌ ya, teseru ta awanî mîrîrî. Seruꞌyeꞌ mîîkîrî moropai seruꞌyeꞌkon yunkon pe awanî. Seruꞌyeꞌ pe pra ayeurîmauyaꞌnîkon. Tîîse innape umaimu kupîyaꞌnîkon pra awanîkon."
43,8,46,"“Imakuiꞌpî ankonekaꞌpî moro man, epuꞌnen uurî”, taa anîꞌya pepîn upîꞌ. Imakuiꞌpî kuꞌsauꞌya pra wai. Ayenkuꞌtîuyaꞌnîkon pepîn. Îꞌ waniꞌ awanî yeꞌnen umaimu kupîyaꞌnîkon pra awanî innape? Paapa pemonkono wanî imaimu etanen pe moropai yawîron pe. Tîîse amîrîꞌnîkonya Paapa maimu yapurî pepîn, yawîrî pra awanîkon. Maasa pra Paapa pemonkono pe pra awanîkon yeꞌnen —taꞌpî Jesusya.?"
43,8,48,"Abraão Nurîꞌtî Ton Pra Tîîse Jesus WanîꞌpîMîrîrî pîꞌ Judeuyamîꞌya taꞌpî Jesus pîꞌ: —Kane kane amîrî, Samaria poinon. Oꞌmaꞌ yenseꞌ pe nai —taꞌpî toꞌya."
43,8,49,Jesusya taꞌpî: —Oꞌmaꞌ yenseꞌ pepîn uurî. Uyun yapurîuya sîrîrî. Tîîse amîrîꞌnîkonya uyapurî pra man.
43,8,50,"Uurî yapurî pemonkonyamîꞌya yuwauya pepîn. Tîîse mîrîrî yuwa tiaronya, uyunya. Moropai yairî mîîkîrî wanî pemonkonyamîꞌ yakoꞌmenkanen pe."
43,8,51,"Ayenkuꞌtîuyaꞌnîkon pepîn. Yairî ayeurîmauyaꞌnîkon. Umaimu yawîrî aakoꞌmamîkon ya, aasaꞌmantakon pepîn tiwin kin —taꞌpî Jesusya."
43,8,52,"Judeuyamîꞌya taꞌpî ipîꞌ: —Mîrîrî taaya pîꞌ oꞌmaꞌ yenseꞌ pe ayepuꞌtî pîꞌ anna man. Abraão nurîꞌtî saꞌmantaꞌpî, moropai penaroꞌ Paapa maimu ekaremeꞌnenan saꞌmantaꞌpî nîrî. Tarîpai amîrîya taa: “Umaimu yawîrî anîꞌ koꞌmamî ya, aasaꞌmanta pepîn”, kaiꞌma."
43,8,53,"Anna tamo Abraão nurîꞌtî yentai awanî kaiꞌma eesenkuꞌtîsaꞌ, Paapa maimu ekaremeꞌnenan yentai awanî kaiꞌma eesenkuꞌtîsaꞌ. Anîꞌ pe renamo awanî kaiꞌma eesenkuꞌtîsaꞌ mîrîrî? —taꞌpî toꞌya."
43,8,54,"Jesusya taꞌpî: —Uuwarîrî morî uurî tauya ya, îꞌ pe pra rî awanî mîrîrî. Anîꞌya uyapurî pepîn mîrîrî pîꞌ. Tîîse uuwarîrî atapurî pepîn. Uyunya taꞌpî upîꞌ: “Morî Mîîkîrî”. “Mîîkîrî anna yepotorî” taanenan amîrîꞌnîkon, manniꞌya taꞌpî."
43,8,55,"Uyun epuꞌsaꞌyaꞌnîkon pra naatîi. Tîîse uurî mîîkîrî epuꞌnen puꞌkuru. Uurî nîrî epuꞌnen pepîn kaiꞌma eseurîma ya, seruꞌyeꞌ pe awanî, seruꞌyeꞌ pe awanîkon warantî. Maasa pra mîîkîrî epuꞌtîuya yeꞌnen moropai imaimu yawîrî ikuꞌnen uurî."
43,8,56,Atamokon Abraão nurîꞌtî esenumenkaꞌpî uuipî weiyu pîꞌ. Mîrîrî pîꞌ aatausinpaꞌpî. Kureꞌne aatausinpaꞌpî uuipî epuꞌtî tîuya pîꞌ —taꞌpî Jesusya.
43,8,57,"Judeuyamîꞌya taꞌpî ipîꞌ: —Aseruku mîrîrî, pena Abraão nurîꞌtî saꞌmantaꞌpî. Amîrî 50 konoꞌ maꞌre akonopo man. Abraão nurîꞌtî eraꞌmatîpon pepîn amîrî. Aseruku —taꞌpî toꞌya."
43,8,58,Jesusya taꞌpî toꞌ pîꞌ: —Ayenkuꞌtîuyaꞌnîkon pepîn. Abraão nurîꞌtî ton pra tîîse moro wanîꞌpî. Ipatîkaron uurî.
43,8,59,"Mîrîrî taiya pîꞌ toꞌ ekoreꞌmaꞌpî. Inonkon tîꞌkon yanumîꞌpî toꞌya, iwîkonpa kaiꞌma. Tîîse Jesus esonomîꞌpî arinîkon koreꞌta. Eepaꞌkaꞌpî Judeuyamîꞌ epîrematoꞌ yewîꞌ tapai."
43,9,1,"Enkaruꞌnan Yepiꞌtî JesusyaMoropai tuutî pe, warayoꞌ eraꞌmaꞌpîiya, enkaruꞌnan. Enkaruꞌne eesenpo pe mîîkîrî wanîꞌpî."
43,9,2,"Inenupaꞌsanya eraꞌmaꞌpî nîrî. Jesus pîꞌ taꞌpî toꞌya: —Anna yenupanen, anîꞌ nîkupîꞌpî imakuiꞌpî wenai mîserî warayoꞌ esenpoꞌpî enkaruꞌne? Tînkonekaꞌpî wenai kaꞌrî? Tîsan, tun nîkonekaꞌpî wenai kaꞌrî?"
43,9,3,"Jesusya taꞌpî: —Anîꞌ nîkonekaꞌpî imakuiꞌpî wenai mîserî warayoꞌ eꞌtarumaꞌtî pra man, inkupîꞌpî wenai moropai itun, isan nîkupîꞌpî wenai. Paapaya ikuꞌsaꞌ pra man enkaruꞌne. Enkaruꞌne eesenpoꞌpî Paapa esenyakaꞌmatoꞌ ipîꞌ eraꞌmatoꞌpe arinîkonya."
43,9,4,Uyarimatîpon esenyakaꞌmatoꞌ kupî pîꞌ koꞌmannî eꞌpai man wei pe awanî tanne. Ewaron ke eena kupî sîrîrî. Mîrîrî yai anîꞌ esenyakaꞌma eserîke pra awanî kupî sîrîrî. Sîrîrî non po uukoꞌmamî pîkîrî pemonkonyamîꞌ weiyuꞌma pîꞌ uukoꞌmamî —taꞌpî Jesusya.
43,9,6,"Mîrîrî taa tîpo, Jesusya tetaku yenumîꞌpî non pona. Mîrîrî ke non kiꞌmaꞌpîiya. Enkaruꞌnan yenu kîꞌpaꞌpîiya mîrîrî ke. Moropai taꞌpîiya enkaruꞌnan pîꞌ: —Tuna yenseꞌ iteseꞌ Siloé kaꞌ eꞌpîta —taꞌpîiya. “Yarimaꞌpî” taatoꞌ mîrîrî Siloé umaimukon ta. Attîꞌpî Jesus maimu pe. Aweꞌpîꞌpî moropai eesepiꞌtîꞌpî. Enkaruꞌne pra eenaꞌpî. Tamîꞌnawîron eraꞌmaꞌpîiya."
43,9,8,"Mîrîrî yai tiaronkonya eraꞌmaꞌpî, itonpayamîꞌ moropai tiaronkonya. Mîîkîrî epuꞌtîꞌpî toꞌya enkaruꞌnan pe. —Aꞌkî mîîkîrî eraꞌmakî —taꞌpî toꞌya. —Mîîkîrî manniꞌ enkaruꞌnan. Tîpîikaꞌtîtoꞌ ton esatî pîꞌ aakoꞌmanpîtîꞌpî manniꞌ tamîꞌnawîronkon pîꞌ —taꞌpî toꞌya. Mîrîrî pîꞌ tiaronkonya taꞌpî: —Inna, mîîkîrî mîîkîrî seruꞌ pepîn. Tîîse tiaronkonya taꞌpî: —Kaane, mîîkîrî pepîn. Enkaruꞌnan warainon seruꞌ pepîn, tîîse tiaron pe man, enkaruꞌne pra. Mîrîrî yeꞌnen mîîkîrî pîꞌ ekaranmapoꞌpî toꞌya. Taꞌpîiya toꞌ pîꞌ: —Inna, uurî mîîkîrî —taꞌpîiya."
43,9,10,Taꞌpî toꞌya ipîꞌ: —Oꞌnon yeꞌka pe ayenu esepiꞌtîsaꞌ mîrîrî?
43,9,11,"Taꞌpîiya toꞌ pîꞌ: —Warayoꞌ iteseꞌ Jesusya non kiꞌma pîꞌ man mararî mîrikkî. Moropai uyenu kîꞌpa pîꞌ man ike. Moropai taa pîꞌ man upîꞌ, “Eꞌpîta Siloé iteseꞌ tuna kaꞌ”. Mîrîrî yeꞌnen wîtîn pîꞌ wai. Eꞌpîn pîꞌ wai. Tarîpai tamîꞌnawîrî eraꞌma pîꞌ wai —taꞌpîiya."
43,9,12,—Oꞌnon see mîîkîrî ayepiꞌtîtîpon? —taꞌpî toꞌya ipîꞌ. —Epuꞌtîuya pra wai —taꞌpîiya.
43,9,13,"Fariseuyamîꞌya Enkaruꞌnan Esepiꞌtîsaꞌ EkaranmapoMîrîrî tîpo enkaruꞌnan esepiꞌtîsaꞌ yarîꞌpî toꞌya fariseuyamîꞌ pia. Maasa pra erîꞌkaꞌnîtoꞌ weiyu yai Jesusya non kiꞌmaꞌpî manniꞌ enkaruꞌnan yenu yepiꞌtîpa. Mîrîrî wenai fariseuyamîꞌya ekaranmapoꞌpî esepiꞌtîꞌpî pîꞌ: —Oꞌnon yeꞌka pe akuꞌsaiꞌya mîrîrî? —taꞌpî toꞌya. Taꞌpîiya toꞌ pîꞌ: —Uyenu kîꞌpaꞌpîiya ikuisaꞌ ke. Eꞌpîꞌpî, tarîpai tamîꞌnawîrî eraꞌmauya sîrîrî."
43,9,16,"Fariseuyamîꞌya taꞌpî ipîꞌ: —Paapa piapainon pepîn mîîkîrî Jesus. Aꞌkî, erîꞌkaꞌnîtoꞌ weiyu yai eesenyakaꞌmasaꞌ Paapa maimu yawîrî pra eraꞌmakî —taꞌpî toꞌya. Tîîse tiaronkonya taꞌpî: —Imakuiꞌpî pe Jesus wanî ya, ikoneka eserîkan pepîn kupîiya pepîn eꞌpainon? Imakuiꞌpî pe awanî pepîn. Seꞌ kaisarî pra toꞌ esenumenkaꞌpî Jesus pîꞌ."
43,9,17,Inîꞌrî enkaruꞌnan esepiꞌtîsaꞌ pîꞌ taꞌpî toꞌya: —Amîrî kanan? Ayepiꞌtîtîpon mîîkîrî. Îꞌ kaiꞌma esenumenkan pîꞌ nan ipîꞌ? —taꞌpî toꞌya. Yuukuꞌpîiya: —Mîîkîrî man Paapa maimu ekaremeꞌnen pe —taꞌpîiya.
43,9,18,"Moropai Judeuyamîꞌya enkaruꞌnan esepiꞌtîꞌpî muꞌtunpaꞌpî. Innape enkaruꞌne tîîkoꞌmamî tîpo eesepiꞌtîsaꞌ kupî toꞌya pra awanîꞌpî. Mîrîrî yeꞌnen isan moropai iyun yanno meꞌpoꞌpî toꞌya. Judeuyamîꞌ pia toꞌ erepamîꞌpî. Taꞌpî Judeuyamîꞌya tînannoꞌsankon pîꞌ: —Anmukukon pe mîseniꞌ warayoꞌ nai? Yuukuꞌpî toꞌya: —Inna, anna more mîserî. Inîꞌrî taꞌpî Judeuyamîꞌya toꞌ pîꞌ: —Enkaruꞌne esenpoꞌpî mîserî? —Inna —taꞌpî toꞌya. —Moriya oꞌnon yeꞌka pe itenu esepiꞌtîsaꞌ mîrîrî? —taꞌpî Judeuyamîꞌya toꞌ pîꞌ."
43,9,21,"Tîîse oꞌnon yeꞌka pe eesepiꞌtîsaꞌ epuꞌtî annaya pra man. Anîꞌya yepiꞌtîsaꞌ epuꞌtî annaya pra man. Tîîse more pepîn mîserî. Ekaranmapotî see ipîꞌ. Tîîwarîrî ekaremekîiya —taꞌpî iyun, isanya Judeuyamîꞌ pîꞌ."
43,9,22,"Mîrîrî warantî toꞌ eseurîmaꞌpî eranneꞌ pe tîwanîkon yeꞌnen. Maasa pra Judeuyamîꞌ esanon eseurîmasaꞌ wanîꞌpî, innape Jesus, Paapa nîmenkaꞌpî kupîtîpon yenpaꞌka epereꞌnîtoꞌ yewîꞌ tapai kaiꞌma toꞌ eseurîmaꞌpî. Mîrîrî pîꞌ toꞌ esiꞌnîpîꞌpî. Mîrîrî wenai taꞌpî iyunya: —Aꞌyekeꞌton pe man. Ekaranmapotî ipîꞌ."
43,9,24,"Inîꞌrî mîîkîrî pîꞌ taꞌpî toꞌya: —Aꞌkî, Paapaya uyepiꞌtîsaꞌ kaꞌkî. Maasa pra mîîkîrî Jesus man imakuiꞌpî kuꞌnen pe, epuꞌtî pîꞌ anna man."
43,9,25,Yuukuꞌpîiya: —Imakuiꞌpî pe mîîkîrî wanî epuꞌtîuya pra wai. Sîrîrî neken epuꞌtî pîꞌ wai. Enkaruꞌne wanîꞌpî tîîse sîrîrî eraꞌmauya.
43,9,26,Inîꞌrî taꞌpî toꞌya ipîꞌ: —Îꞌ konekaꞌpîiya apîꞌ? Oꞌnon yeꞌka pe ayenu yepiꞌtîꞌpîiya?
43,9,27,"Taꞌpîiya toꞌ pîꞌ: —Aasîrî ekaremekî pîꞌ wai apîꞌnîkon, tîîse innape ikupîyaꞌnîkon pra naatîi. Îꞌ waniꞌ awanî yeꞌnen anetapai awanîkon inîꞌrî? Ipemonkono pe enapai awanîkon kaꞌrî? —taꞌpîiya."
43,9,28,"Mîrîrî pîꞌ toꞌ ekoreꞌmaꞌpî. Esepiꞌtîꞌpî pîꞌ toꞌ woꞌmaꞌtaꞌpî. —Amîrî man ipemonkono pe. Anna kaane. Anna man Moisés nurîꞌtîya yenupantoꞌ yawîrî esenupaꞌsan pe. Innape Paapaya tîmaimu ekaremekîꞌpî Moisés nurîꞌtî pîꞌ. Mîrîrî epuꞌtî pîꞌ anna man. Tîîse mîîkîrî epuꞌtî annaya pra man, oꞌnon pata paino pe awanî."
43,9,30,Mîrîrî taa toꞌya pîꞌ taꞌpî warayoꞌya: —Esenumenkantoꞌ mîrîrî. Oꞌnon pata pai mîîkîrî erepansaꞌ epuꞌtîyaꞌnîkon pra awanî. Tîîse uurî enkaruꞌnan yenu yepiꞌtîsaiꞌya mîrîrî. Paapaya imakuiꞌpî kuꞌnenan maimu yuuku pepîn. Tamîꞌnawîronkonya epuꞌtî mîrîrî. Tapurînen kupî Paapaya meruntî ke. Ituꞌse tîweꞌtoꞌ kuꞌnen kupîiya meruntî ke.
43,9,32,"More pe esenpoꞌpî enkaruꞌne. Aꞌyekeꞌton pe wanî tanne uyenu yepiꞌtîsaiꞌya. Sîrîrî pata esippiaꞌtîꞌpî pata pai eesetasaꞌ pra man, enkaruꞌnan esepiꞌtîsaꞌ sîrîrî warantî. Tîîse ikuꞌsaiꞌya mîrîrî. Paapa piawon pe pra mîîkîrî wanî ya, mîrîrî yeꞌka kupîꞌpîiya pepîn eꞌpainon —taꞌpî warayoꞌya toꞌ pîꞌ."
43,9,34,"Ipîꞌ toꞌ ekoreꞌmaꞌpî. —Kane, kane, amîrî. Imakuiꞌpî amîrî. Imakuiꞌpî yaꞌ puꞌkuru esenpoꞌpî amîrî. Anna panamaya pepîn —taꞌpî toꞌya ipîꞌ. Moropai yenpaꞌkaꞌpî toꞌya tîkoreꞌtapaiꞌnîkon."
43,9,35,"Paapa Winîkîi EnkaruꞌnankonMîrîrî etaꞌpî Jesusya, warayoꞌ yenpaꞌkasaꞌ toꞌya yekare. Moropai yuwai attîꞌpî. Eporîꞌpîiya. Taꞌpî Jesusya ipîꞌ: —Kaꞌ poi iipîꞌpî pemonkon pe, Paapa narimaꞌpî kupî pîꞌ nan innape? —taꞌpîiya."
43,9,36,"—Anîꞌse mîîkîrî? Upîꞌ kaꞌkî innape ikuꞌtoꞌpeuya, —taꞌpîiya."
43,9,37,"Jesusya taꞌpî: —Eraꞌma pîꞌ nai, ayarakkîrî eeseurîma manniꞌ, uurî."
43,9,38,"Warayoꞌya taꞌpî: —Uyepotorî, innape akupî pîꞌ wai. Moropai Jesus yapurîꞌpîiya."
43,9,39,"Jesusya taꞌpî: —Pemonkonyamîꞌ nîkupîꞌpî imakuiꞌpî yenpoi uuipîꞌpî sîrîrî non pona, enkaruꞌnankonya eraꞌmatoꞌpe moropai eraꞌmanenan enatoꞌpe enkaruꞌne. Tiaronkon wanî enkaruꞌne, tîîse toꞌ esenumenkatoꞌ wanî enkaruꞌne pra. Tewankon ke uyepuꞌtî toꞌya. Tiaronkon wanî priꞌya puꞌkuru toꞌ yenu, tîîse teesenumenkatoꞌkon ke uyeraꞌma toꞌya pepîn, innape ukupî tîuyaꞌnîkon pra awanî yeꞌnen."
43,9,40,"Moro awanîꞌpî tiaronkon fariseuyamîꞌ iipia. Mîrîrî taiya etaꞌpî toꞌya. Tîîse —Enkaruꞌne pra anna man, Paapa epuꞌnenan anna —taꞌpî toꞌya."
43,9,41,"Jesusya taꞌpî: —Enkaruꞌne anna man, epuꞌtî annaya kaiꞌma eesenumenkasaꞌkon ya amakuyikon kupîꞌpî Paapaya eꞌpainon tîîwanmîra. Tîîse amîrîꞌnîkonya taa: “Enkaruꞌne pra anna man”. Mîrîrî yeꞌnen Paapaya amakuyikon kuꞌsaꞌ pra man tîîwanmîra —taꞌpîiya."
43,10,1,"Carneiroyamîꞌ KoꞌmannîꞌnenMoropai Jesusya sîrîrî panton ekaremekîꞌpî fariseuyamîꞌ pîꞌ: —Ayenkuꞌtîuyaꞌnîkon pepîn. Anîꞌ ewomî ya carneiroyamîꞌ koꞌmantoꞌ kurarari ta, manaꞌta yai pra, mîîkîrî wanî amaꞌyeꞌ pe. Carneiroyamîꞌ yamaꞌrunpai eewomî mîrîrî. Tîîse carneiroyamîꞌ esaꞌ ewomî manaꞌta yai puꞌkuru."
43,10,3,"Manaꞌta eraꞌmanenya manaꞌta yarakkanmoka carneiroyamîꞌ esaꞌ ewontoꞌpe. Moropai carneiroyamîꞌ esaꞌya tekînon yanno tiwin pîꞌ, toꞌ eseꞌ pîꞌ. Imaimu epuꞌtî toꞌya. Iipia toꞌ iipî. Moropai toꞌ yarîiya parîꞌ yuwai."
43,10,4,"Tekînon yarîiya. Toꞌ rawîrî attî moropai iteꞌmaꞌpî pîꞌ toꞌ wîtî, imaimu pîꞌ tesaꞌkon pe epuꞌtî tîuyaꞌnîkon yeꞌnen."
43,10,5,Tînepuꞌtîkon pepîn pemonkon yeꞌmaꞌpî pîꞌ toꞌ wîtî pepîn. Imaimu pîꞌ tiaron pe epuꞌtî toꞌya moropai iipiapai toꞌ epe.Mîrîrî warantî Jesusya fariseuyamîꞌ yeurîmaꞌpî.
43,10,6,Mîrîrî carneiroyamîꞌ pantoni ekaremekîꞌpî Jesusya toꞌ pîꞌ tîîse oꞌnon yeꞌka pe tenupaiyaꞌnîkon epuꞌtî toꞌya pra awanîꞌpî.
43,10,7,"Inîꞌrî Jesusya taꞌpî: —Aꞌkî, uurî manaꞌta, carneiroyamîꞌ ewontoꞌ warainon. Tiaronkon iipîꞌpî urawîrî Paapa maimu pe pra, tîîse amaꞌyeꞌkon iipî warantî. Carneiroyamîꞌ anamaꞌrunpapai amaꞌyeꞌkon wanî warantî, pemonkonyamîꞌ yakaꞌmapai toꞌ wanîꞌpî, inkamoro yenkuꞌtîi. Tîîse Paapa pemonkonoyamîꞌya puꞌkuru toꞌ maimu eta pra awanîꞌpî. Uurî wanî manaꞌta warantî, pemonkonyamîꞌ man carneiroyamîꞌ warantî. Uwenairî anîꞌ ewomî ya, tîpîikaꞌtîtoꞌ ton eporîiya îꞌ ton pra awanî pepîn. Morî pe eewomî moropai eepaꞌka tîîwanmîra tekkari ton eporîiya. Amaꞌyeꞌ wanî carneiroyamîꞌ anamaꞌrunpapai. Toꞌ yamaꞌrunpaiya moropai toꞌ tîꞌkaiya. Mîrîrî warantî pra uuiꞌsaꞌ. Uurî uuiꞌsaꞌ sîrîrî enen upemonkonoyamîꞌ koꞌmantoꞌ ton tîîse, morî pe toꞌ koꞌmantoꞌpe, sîrîrî tîpose tîîkoꞌmamîꞌpîkon yentai."
43,10,11,Uurî carneiroyamîꞌ eraꞌmanen warainon morî. Uurîya uukoꞌmantoꞌ tîrî carneiroyamîꞌ pîikaꞌtîtoꞌpeuya.
43,10,12,"Tiaron pemonkon wanî ya, carneiroyamîꞌ esaꞌ pe pra, tîîse carneiroyamîꞌ esaꞌ poitîrî pe, teesekaꞌnunkai carneiroyamîꞌ pîikaꞌtîiya pepîn, imîrî pe pra toꞌ wanî yeꞌnen. Oꞌmaꞌ carneiro yapiꞌnen kaikusi iipî eraꞌma tîuya ya, eepe. Moropai oꞌmaꞌya carneiroyamîꞌ pîraiꞌpîka moropai tiaron yapisîiya. Carneiroyamîꞌ eraꞌmanen epe maasa pra carneiroyamîꞌ esaꞌ pia teesenyakaꞌmasen pe tîwanî yeꞌnen. Itekînnan pe pra carneiroyamîꞌ wanî. Toꞌ pînînmaiya pepîn."
43,10,14,"Uurî man mîrîrî warantî pra. Carneiroyamîꞌ esaꞌ warainon uurî, morî. Upemonkonoyamîꞌ epuꞌnen uurî tamîꞌnawîrî. Moropai upemonkonoyamîꞌya uyepuꞌtî tesaꞌkon pe wanî. Mîrîrî warantî Paapaya uyepuꞌtî tamîꞌnawîrî. Moropai Paapa epuꞌnen uurî. Moropai uukoꞌmantoꞌ tîrîuya upemonkonoyamîꞌ ton pe, inkamoro pîikaꞌtîtoꞌpeuya."
43,10,16,"Tiaronkon upemonkonoyamîꞌ man tarîronkon pepîn. Moropai inkamoro nîrî enepîuya eꞌpai awanî uupia, tarîronkon pokonpe. Moropai umaimu eta toꞌya kupî sîrîrî. Awanî kupî sîrîrî tiwinan upemonkono pe toꞌ ena moropai tiwinan uurî toꞌ esaꞌ."
43,10,17,"Uuwarîrî enen eꞌtoꞌ tîrîuya kupî sîrîrî. Moropai uusaꞌmanta eꞌmîꞌsaꞌkatoꞌpe enen. Mîrîrî wenai uyunya uꞌnînma. Anîꞌya uwî pepîn ituꞌse pra wanî tanne. Isaꞌmantapai wai. Uuwarîrî eꞌtîrî, uusaꞌmantatoꞌpe. Moropai uuwarîrî eꞌmîꞌsaꞌka kupî sîrîrî uusaꞌmanta tîpo. Mîrîrî warantî eꞌtoꞌpe kaiꞌma Uyunya uyarimaꞌpî —taꞌpî Jesusya."
43,10,19,"Judeuyamîꞌ esiyuꞌpîtîꞌpî inîꞌrî Jesusya tenupatoꞌkon pîꞌ. Seꞌ kaisarî pra toꞌ esenumenkaꞌpî Jesus pîꞌ. —Îꞌ waniꞌ awanî yeꞌnen imaimu eta pîꞌ aakoꞌmamîkon —taꞌpî tiaronkonya. —Aatakaꞌmasaꞌkon mîrîrî. Oꞌmaꞌ yenseꞌ pe man —taꞌpî toꞌya. Tîîse tiaronkonya taꞌpî: —Kaane, imariwaꞌkaꞌpan yeseru yairî pra uyenupaiyaꞌnîkon mîrîrî. Moropai imariwaꞌya anîꞌ kupî pepîn meruntî ke enkaruꞌnan yenu konekatoꞌpeiya —taꞌpî toꞌya."
43,10,22,"Judeuyamîꞌya Jesus Kupî Pepîn InnapeMîrîrî tîpo teserukon yawîrî Judeuyamîꞌ eperepîꞌpî Jerusalém po epîremantoꞌ yewîꞌ ekaremeꞌse inîꞌrî Paapa yewîꞌ pe teepîrematoꞌkon wenai, konoꞌ yai awanîꞌpî. Jesus asarîꞌpî Judeuyamîꞌ epîrematoꞌ iwaꞌtoꞌ ta iteseꞌ Salomão pataꞌseꞌ."
43,10,24,"Iwoi Judeuyamîꞌ eperepîꞌpî. Ipîꞌ taꞌpî toꞌya: —Îꞌ waniꞌ awanî yeꞌnen anna yakaꞌma pîꞌ aakoꞌmamî? Paapa nîmenkaꞌpî pe awanî ya, aronne esekaremeꞌkî innape epuꞌtoꞌpe annaya —taꞌpî toꞌya."
43,10,25,"Jesusya taꞌpî: —Aasîrî esekaremekîꞌpî apîꞌnîkon, tîîse innape ukupîyaꞌnîkon pra awanîꞌpîkon. Uyun eseꞌ yai unkonekaꞌpîya uyekaremekî mîrîrî, anîꞌ pe wanî."
43,10,26,"Tîîse innape ukupîyaꞌnîkon pra awanî, maasa pra uyekînnon carneiroyamîꞌ koreꞌtawonkon pepîn amîrîꞌnîkon. Upemonkono pe pra awanîkon."
43,10,27,Uyekînnonya umaimu epuꞌtî tesaꞌkon maimu pe. Toꞌ epuꞌnen uurî uyekîn pe. Uwenairî toꞌ wîtî.
43,10,28,"Ipatîkarî toꞌ koꞌmantoꞌ ton tîrîuya. Ipatîkarî toꞌ koꞌmamî, toꞌ saꞌmanta pepîn, Paapa piapai toꞌ koꞌmamî pepîn tiwin kin. Uyenyaꞌ toꞌ wanî moropai uyenya pai anîꞌya toꞌ moꞌka pepîn. Uyunya toꞌ tîrîꞌpî uupia. Uyun yentainon ton pra man. Uyun yenyaꞌ toꞌ wanî moropai itenya pai anîꞌya toꞌ moꞌka pepîn. Uurî moropai Uyun tiwinan."
43,10,31,Mîrîrî taiya pîꞌ Judeuyamîꞌ ekoreꞌmaꞌpî. Inkamoroya tîꞌkon yanumîꞌpî Jesus wîîkonpa.
43,10,32,Mîrîrî pîꞌ Jesusya taꞌpî: —Tuꞌke iteꞌka morî kuꞌsauꞌya ya Uyun meruntîri ke. Oꞌnon unkonekaꞌpî wenai uwî yuꞌse awanîkon?
43,10,33,"Judeuyamîꞌya taꞌpî: —Morî konekasaꞌya wenai awî annaya pepîn, tîîse imakuiꞌpî pe eeseurîmasaꞌ yeꞌnen Paapa pîꞌ. Amîrî pemonkon. Tîîse pemonkon pe siꞌma Paapa pe awanî kaiꞌma eeseurîma. Imakuiꞌpî mîrîrî —taꞌpî toꞌya."
43,10,34,"Jesusya taꞌpî: —Aweꞌmenukasaꞌ man Paapa kaaretarî pîꞌ see warantî. Pemonkonyamîꞌ pîꞌ taꞌpîiya:“Yepotorî Wannî warainokon amîrîꞌnîkon”. Paapa maimu mîrîrî. Yairî pra man taa pepîn. Mîîkîrî Paapa maimu menukatîponya taꞌpî tiaronkon pemonkonoyamîꞌ pîꞌ Paapa warantî awanîkon. Îꞌ waniꞌ awanî yeꞌnen imakuiꞌpî pe eseurîman pîꞌ nai, taayaꞌnîkon upîꞌ, uurî Paapa munmu tauya wenai? Paapa nîmoꞌkaꞌpî uurî tîmîrî pe, Paapa naipontîꞌpî uurî."
43,10,37,"Uyun nîkupî pîꞌ esenyakaꞌma pra awanî ya, umaimu kîꞌkupîi innape. Tîîse uyun nîkupî pîꞌ esenyakaꞌma eraꞌmayaꞌnîkon ya, innape unkupîꞌpî kuꞌtî. Umaimu ankuꞌpai pra awanîkon ya innape, mîîwîni tîîse unkonekaꞌpî kuꞌtî innape. Uurî pia Paapa koꞌmamî, moropai Paapa pia uukoꞌmamî kuꞌtî innape —taꞌpîiya toꞌ pîꞌ."
43,10,39,Mîrîrî pîꞌ toꞌ ekoreꞌmaꞌpî inîꞌrî. Yapisî yonpaꞌpî toꞌya. Tîîse toꞌ piapai attîꞌpî.
43,10,40,"Jordão ratai pona attîꞌpî, eꞌmaiꞌ pe Batistaya pemonkonyamîꞌ yenpatakonaꞌpî pataꞌpî yaꞌ. Moro aakoꞌmamîꞌpî."
43,10,41,"Arinîkon pemonkonyamîꞌ wîtîꞌpî iipia. Taꞌpî toꞌya: —Anîꞌya ikupî eserîkan pepîn konekaiya pra nurîꞌtî wanîꞌpî, tîîse inekaremekîꞌpî Jesus pîꞌ man innape, tamîꞌnawîrî. Miarî arinîkonya ikupîꞌpî innape."
43,11,1,"Lázaro SaꞌmantaꞌpîWarayoꞌ wanîꞌpî priꞌya pra, iteseꞌ Lázaro. Mîîkîrî koꞌmamîꞌpî Betânia pata po, manniꞌ Maria, Marta koꞌmantoꞌ yaꞌ. Manniꞌ Maria itenaru, mîîkîrî Jesus puu karapaimatîpon karaꞌ ke moropai iꞌpu yaꞌmananîpîꞌpîiya tîpuꞌpai siꞌpo ke. Mîîkîrî pii enasaꞌ wanîꞌpî priꞌya pra."
43,11,3,"Lázaro yenaruꞌtononya tîmaimukon yarimaꞌpî Jesus pia. —Anna yepotorî, toneꞌ anna pii man priꞌya pra, aniꞌnînma manniꞌ —kaiꞌma tîmaimukon yarimaꞌpî toꞌya. Jesus pia itekare yarîꞌpî toꞌya. Mîrîrî eta tîuya pe Jesusya taꞌpî tînenupaꞌsan pîꞌ: —Aasaꞌmantatoꞌpe eeseparantîsaꞌ pepîn mîrîrî. Eeseparantîsaꞌ meruntî ke Paapa wanî epuꞌtoꞌpe tamîꞌnawîronkonya, moropai morî pe puꞌkuru inmu wanî epuꞌtoꞌpe toꞌya nîrî. Kureꞌne Lázaro pînînmaꞌpî Jesusya. Moropai itenaruꞌtonon pînînmaꞌpîiya nîrî, Marta moropai itakon."
43,11,6,"Priꞌya pra Lázaro wanî yekare eta tîpo, Jesus koꞌmamîꞌpî asakîꞌne wei. Mîrîrî tîpo tînenupaꞌsan pîꞌ taꞌpîiya: —Aaseꞌnîkon see Judéia pata pona inîꞌrî."
43,11,8,"Mîrîrî pîꞌ inenupaꞌsanya taꞌpî: —Anna yenupanen, amen awî yuꞌse Judeuyamîꞌ esanon wanîꞌpî tîꞌ ke Judéia po. Inîꞌrî itîîpai awanî kaꞌrî toꞌ koreꞌta?"
43,11,9,Panton pe toꞌ maimu yuukuꞌpî Jesusya. Taꞌpîiya: —Aꞌka pe awanî wei epaꞌka pata pai eewomî pîkîrî. Aꞌka pe awanî tanne asanî ya atareꞌmon pepîn. Ewaron yaꞌ pata eraꞌma pepîn uweiyukon ton pra awanî ya —taꞌpîiya.
43,11,11,"Mîrîrî taa tîpo inîꞌrî Jesusya taꞌpî toꞌ pîꞌ: —Uyonpakon Lázaro weꞌnannî pîꞌ man, tîîse iipia uutî ikurantanîꞌse."
43,11,12,"Inenupaꞌsanya taꞌpî: —Uyepotorî, morî pe iweꞌnasaꞌ ya, eesepiꞌtî piaꞌtîsaꞌ mîrîrî. Lázaro erîꞌkapî kaiꞌma toꞌ esenumenkasaꞌ mîrîrî, tîîse Lázaro saꞌmantasaꞌ pîꞌ Jesus eseurîma kinî tanne."
43,11,14,"Mîrîrî yeꞌnen aronne Jesusya taꞌpî toꞌ pîꞌ: —Lázaro saꞌmantasaꞌ man. Uwakîri pe iipia eꞌsaꞌ pra wai, mîrîrî wenai inîꞌ panpîꞌ innape ukupîyaꞌnîkon kupî sîrîrî. Iipia wîtînpaiꞌnîkon. Aaseꞌnîkon see —taꞌpîiya."
43,11,16,Moropai Tomé tiaron iteseꞌ monoiꞌya taꞌpî tonpayamîꞌ pîꞌ: —Aaseꞌnîkon see ipîkîrî saꞌmantai wîtîn ipokonpe —taꞌpîiya.
43,11,17,"Eꞌmîꞌsaꞌkantoꞌpe Moropai Enen Koꞌmannîtoꞌpe Jesus WanîToꞌ wîtîꞌpî. Moropai toꞌ erepamîꞌpî Betânia pona. Aasîrî Lázaro nurîꞌtî yuꞌnaꞌtîsaꞌ toꞌya wanîꞌpî asakîrîrî wei kaisarî. Aminke pra Betânia wanîꞌpî Jerusalém cidaderî pîꞌ, 3 km. kaisarî. Mîrîrî yeꞌnen arinîkon Judeuyamîꞌ wîtîꞌpî Marta, Maria pia toꞌ pîikaꞌtîi, toꞌ pirankon saꞌmantasaꞌ yeꞌnen."
43,11,20,Jesus erepansaꞌ yekare eta tîuya pe Marta epaꞌkaꞌpî iipia. Tîîse Maria eꞌnîmîꞌpî wîttî ta.
43,11,21,"Taꞌpî Martaya Jesus pîꞌ: —Uyenupanen, tarî aweꞌsaꞌ ya, piipiꞌ saꞌmantaꞌpî pepîn eꞌpainon. Mîrîrî epuꞌtî pîꞌ wai, sîrîrî puꞌkuru îꞌ rî esatîya ya Paapa pîꞌ itîrîiya —taꞌpîiya."
43,11,23,Jesusya taꞌpî ipîꞌ: —Api eꞌmîꞌsaꞌka pe man.
43,11,24,"Martaya taꞌpî: —Epuꞌtî pîꞌ wai. Tiwinanoꞌpî wei yai, isaꞌmantaꞌsan koreꞌtapai apemonkonoyamîꞌ eꞌmîꞌsaꞌka yai, piipiꞌ nîrî eꞌmîꞌsaꞌka."
43,11,25,"Jesusya taꞌpî: —Uurî eꞌmîꞌsaꞌkantoꞌ moropai enen koꞌmannîtoꞌ. Innape ukuꞌnen saꞌmantasaꞌ ya, mîîkîrî ennapamî. Moropai enenankon innape ukuꞌnenan koꞌmamî enen ipatîkarî. Innape awanî epuꞌtî pîꞌ nan? —taꞌpî Jesusya ipîꞌ."
43,11,27,"—Inna uyepotorî —taꞌpîiya. —Paapa nîmenkaꞌpî amîrî. Paapa munmu amîrî, manniꞌ kaꞌ poi aaipî ton tarîwaya. Innape akupî pîꞌ wai —taꞌpîiya."
43,11,28,"Jesus KarauMîrîrî taa tîpo awennaꞌpoꞌpî wîttî ta takon Maria yannoi. Taꞌpîiya Maria pîꞌ: —Uyenupanenkon erepannî pîꞌ man. Ayanno pîꞌ man —taꞌpîiya ipîꞌ amaꞌ pe, tiaronkonya eta namaiꞌma."
43,11,29,"Mîrîrî eta tîuya pe Maria epaꞌkaꞌpî kaꞌneꞌ pe Jesus pia. Poro po Jesus wanîꞌpî aminke mararî toꞌ koꞌmantoꞌ pîꞌ, Marta yarakkîrî teeseporîꞌpî pataꞌ. Kaꞌneꞌ pe Maria epaꞌka eraꞌma tîuyaꞌnîkon pe Judeuyamîꞌ iipia ereutaꞌsan ipîikaꞌtînenan pe wîtîꞌpî ipîkîrî. —Aꞌkî —taꞌpî toꞌya, —Uuruwai pona attî moro esewankonoꞌmai ikarunse."
43,11,32,"Jesus pia teerepamî pe Maria esenumîꞌpî. Moropai taꞌpîiya: —Uyepotorî, tarî aweꞌsaꞌ ya, piipiꞌ saꞌmantaꞌpî pepîn eꞌpainon. Ikarawaꞌpî. Maria moropai Judeuyamîꞌ Maria yarakkîronkon karau eraꞌma tîuya pe Jesus esewankonoꞌmaꞌpî tewan ya. Kureꞌne eesewankonoꞌmaꞌpî."
43,11,34,"Taꞌpîiya toꞌ pîꞌ: —Oꞌnon pata yuꞌnaꞌtîꞌpîyaꞌnîkon? Aase eraꞌmapîꞌse, Uyepotorî —taꞌpî toꞌya ipîꞌ."
43,11,35,Jesus karawaꞌpî.
43,11,36,"Mîrîrî pîꞌ Judeuyamîꞌya taꞌpî: —Aꞌkî, kureꞌne isaꞌmantaꞌpî pînînmaiya eraꞌmakî."
43,11,37,Tîîse tiaronkonya taꞌpî: —Enkaruꞌnan yenu konekatîpon mîserî warayoꞌ. Îꞌ waniꞌ awanî yeꞌnen isaꞌmantaꞌpî pîikaꞌtîiya pra awanîꞌpî mîrîrî?
43,11,38,Lázaro EꞌmîꞌsaꞌkaInîꞌrî Jesus esewankonoꞌmaꞌpî tewan yaꞌ. Eerepamîꞌpî uuruwai pia. Aꞌta pe awanîꞌpî tîꞌ yai moropai itettapuru wanîꞌpî tîꞌ pe.
43,11,39,"Jesusya taꞌpî: —Itettapuru moꞌkatî. Isaꞌmantaꞌpî yenaru Martaya taꞌpî: —Uyepotorî, ikî pe aakatasaꞌ sîrîrî. Asakîrîrî wei kaisarî aakoꞌmansaꞌ —taꞌpîiya."
43,11,40,"Jesusya taꞌpî ipîꞌ: —Aasîrî taa pîꞌ wai apîꞌ innape ukupîya ya, Paapa meruntîri eraꞌmaya, innape nai?"
43,11,41,"Mîrîrî uuruwai yettapurîkaꞌpî toꞌya. Moropai kaꞌ teraꞌma yeꞌka pe Jesus epîremaꞌpî. —Paapa —taꞌpîiya, —Uwakîri pe umaimu eta pîꞌ nai. Tîwîrî rî umaimu etanen amîrî. Epuꞌtî pîꞌ wai. Tîîse uwoi toꞌ mannan wanî epuꞌtî toꞌya pra. Anarimaꞌpî pe wanî epuꞌtoꞌpe toꞌya, taa pîꞌ wai apîꞌ."
43,11,43,"Mîrîrî taa tîpo, awentaimeꞌpî aronne: —Lázaro, epaꞌkakî."
43,11,44,"Mîrîrîya isaꞌmantaꞌpî epaꞌkaꞌpî satippe. Yaironpîꞌsaꞌ pe awanîꞌpî, itenya moropai iꞌpu pîkîrî, isaꞌmantaꞌpî yairontoꞌ kamisa ke. Itenpata yettapusaꞌ wanîꞌpî nîrî kamisa ke. Jesusya taꞌpî: —Yeukatî. Moropai yeukaꞌpî toꞌya."
43,11,45,  Arinîkon Judeuyamîꞌ Maria pia iipîꞌsanya Jesus nîkonekaꞌpî eraꞌmaꞌpî. Mîrîrî wenai innape ikupîꞌpî toꞌya.
43,11,46,Tîîse tiaronkon epaꞌkaꞌpî. Fariseuyamîꞌ pia toꞌ wîtîꞌpî. Jesus nîkonekaꞌpî ekaremekîꞌpî toꞌya fariseuyamîꞌ pîꞌ.
43,11,47,Fariseuyamîꞌ moropai teepîremasanon esanon eperepîꞌpî Judeuyamîꞌ panamanenan yarakkîrî Jesus pîꞌ eseurîmai. Taꞌpî toꞌya: —Oꞌnon yeꞌka pe ikupî eserîkan pepîn kuꞌsaꞌ Jesusya. Tîwî ikupî ya tamîꞌnawîronkonya innape ikupî tesaꞌkon pe. Moropai mîrîrî wenai Romanoyamîꞌ iipî. Umeruntîrikon moꞌka toꞌya. Epîremantoꞌ yewîꞌ soroka toꞌya. Moropai upemonkonokon moꞌka toꞌya. Îꞌ kupî eꞌpai awanî? —taꞌpî toꞌya.
43,11,49,"Moropai Caifás eseurîmaꞌpî. Mîîkîrî wanîꞌpî teepîremasanon esanon yepotorî pe mîrîrî konoꞌ pîꞌ. Mîîkîrî eseurîmaꞌpî: —Epuꞌnenan pepîn amîrîꞌnîkon —taꞌpîiya. —Eesenumenkasaꞌkon pra naatîi. Jesus saꞌmanta eꞌpai man. Tiwinan saꞌmanta eꞌpai awanî tamîꞌnawîronkon ton pe, Romanoyamîꞌya utîꞌkakon namai iwenai. Tîîwarîrî teeseurîma kaiꞌma eesenumenkaꞌpî. Tîîse teepîremasanon esanon yepotorî pe awanî yeꞌnen, Paapaya tîmaimu tîrîꞌpî mîrîrî iipia. Tamîꞌnawîronkon Judeuyamîꞌ ton pe Jesus saꞌmanta kupî ekaremekîꞌpîiya mîrîrî. Moropai teken Judeuyamîꞌ ton pe aasaꞌmanta pepîn mîrîrî, tîîse pata kaisaronkon ton pe. Paapa munkî pe tîweꞌsanon eꞌparaipîkaꞌsan muurukuntî Jesusya kupî sîrîrî, tîîpia tiwinan warantî toꞌ eꞌtoꞌpe."
43,11,53,"Moropai mîrîrî warantî Caifás eseurîma tîpo, Judeuyamîꞌ esekaꞌnunkaꞌpî Jesus wîî yuꞌse."
43,11,54,Mîrîrî epuꞌtî tîuya yeꞌnen Jesus asarî pra eenaꞌpî aronne Judeuyamîꞌ koreꞌta. Attîꞌpî Jerusalém poi keren rîꞌpîkîron pata pona iteseꞌ Efraim. Moro aakoꞌmamîꞌpî tînenupaꞌsan pokonpe.
43,11,55,"Judeuyamîꞌ epereꞌtoꞌ weiyu wanîꞌpî aminke pra, iteseꞌ Páscoa. Mîrîrî pîꞌ enpen tîwanîkon yeꞌnen arinîkon wîtîꞌpî Jerusalém pona irawîrî ikonekai, Moisés nurîꞌtîya yenupantoꞌ yawîrî. Imakuiꞌpî pe teenasaꞌkon yeꞌnen toꞌ wîtîꞌpî eꞌronai teserukon yawîrî."
43,11,56,"Jesus yuwaꞌpî toꞌya moro, tîîse eporî toꞌya pra awanîꞌpî. Ipîꞌ toꞌ eseurîmaꞌpî. —Aaipî pepîn kaꞌrî —kaiꞌma toꞌ eseurîmaꞌpî. Fariseuyamîꞌ moropai teepîremasanon esanonya tîmaimukon yenpaꞌkaꞌpî. Oꞌnon pata Jesus koꞌmamî epuꞌnen wanî ya, ekaremeꞌtoꞌpeiya, yapisîkonpa kaiꞌma."
43,12,1," Tiwin miaꞌ pona tîîmoꞌtai wei kaisarî Páscoa weiyu rawîrî, Jesus wîtîꞌpî Betânia pona Lázaro koꞌmantoꞌ yaꞌ. Manniꞌ isaꞌmantaꞌpî pîmîꞌsaꞌkaꞌpî tîuya koꞌmantoꞌ yaꞌ attîꞌpî."
43,12,2,Entamoꞌkantoꞌ konekaꞌpî toꞌya moro Jesus ton pe. Marta esenyakaꞌmaꞌpî toꞌ yekkari ton pîꞌ moropai Lázaro ereutaꞌpî tiaronkon pokonpe Jesus pia.
43,12,3,"Mariaya karaꞌ yapisîꞌpî, morî epeꞌke iteseꞌ nardo. Jesus puu karapaimaꞌpîiya mîrîrî ke. Mîrîrî tîpo iꞌpu yaꞌmananîpîꞌpîiya tîpuꞌpai siꞌpo ke. Ipîra karaꞌpî kin aꞌpusin pe awanîꞌpî wîttî ta pîꞌ."
43,12,4,"Mîrîrî pîꞌ inenupaꞌpî iteseꞌ Iscariotes eseurîmaꞌpî. Teyatonkon pîꞌ Jesus ekaremekîton mîîkîrî. Mîîkîrî eseurîmaꞌpî. —Îꞌ waniꞌ awanî yeꞌnen mîrîrî karaꞌ ke aweꞌrepa pra awanî? —taꞌpîiya. —Kureꞌne tîniru, tiwin konoꞌ kaisarî esenyakaꞌman yepeꞌ kaisarî yeꞌmaꞌpî toꞌya eꞌpainon tîniru ke. Mîrîrî tîîpîtî eꞌpainon îꞌ ton pînon pia —taꞌpîiya."
43,12,6,Tîîse iseruku mîrîrî. Îꞌ ton pînon pîꞌ eesenumenka pepîn. Tîmîrî ton pe ituꞌse awanîꞌpî maasa pra amaꞌyeꞌ pe tîwanî yeꞌnen. Jesus nenupaꞌsan tînirurî yenseꞌ yaanen pe tîweꞌsen pe tîwanî yeꞌnen imoꞌkapîtîꞌpîiya.
43,12,7,"—Tîwî Maria nîsi —taꞌpî Jesusya. —Uusaꞌmanta kupî sîrîrî. Mîrîrî ton pe ukarapaimasaiꞌya mîrîrî. Îꞌ ton pînon man arinîke puꞌkuru. Sîrîrî non po toꞌ eꞌtîꞌka pepîn tamîꞌnawîrî. Tîîse uurî, uutî kupî sîrîrî aapiapaiꞌnîkon —taꞌpî Jesusya."
43,12,9,"  Arinîkon pemonkonyamîꞌ epereꞌsaꞌ wanîꞌpî festa pîꞌ tîwanîkonpa kaiꞌma Jerusalém pona. Jesus iipî epuꞌtî tîuyaꞌnîkon pe iponaya toꞌ wîtîꞌpî. Yuꞌ yare maripa yeꞌ warainon yarîꞌpî toꞌya. Aaipî eraꞌma tîuyaꞌnîkon pe toꞌ entaimepîtî piaꞌtîꞌpî.—Morî pe man —taa piaꞌtîꞌpî toꞌya.Teesiꞌnîꞌse pra eꞌtî,Paapa pemonkonoyamîꞌ Sião ponkon,aꞌkî, ayesaꞌkon iipî pe manjumenta more po˻penaronkon ayesaꞌkon reiyamîꞌ warantî˼kaiꞌma Paapa maimu eꞌmenukasaꞌ wanîꞌpî. Tîîse mîrîrî yawîrî Jesus wanî epuꞌtî inenupaꞌsanya pra awanîꞌpî. Jesus saꞌmantaꞌpî moropai aweꞌmîꞌsaꞌkasaꞌ tîpo neken toꞌ enpenataꞌpî penaronkon nekaremekîꞌpî pîꞌ. Moropai mîrîrî yai neken innape mîrîrî yawîrî Jesus wanîꞌpî epuꞌtîꞌpî toꞌya. Moropai arinîkon pemonkonyamîꞌ, manniꞌkan isaꞌmantaꞌpî Lázaro pîmîꞌsaꞌka Jesusya eraꞌmaꞌtîponkon eseurîma koꞌmannîpîꞌpî inkonekaꞌpî pîꞌ. Mîrîrî wenai tiaronkon epaꞌkaꞌpî Jerusalém yapai Jesus epose isaꞌmantaꞌpî pemonkon pîmîꞌsaꞌkasaiꞌya etasaꞌ tîuyaꞌnîkon yeꞌnen. Arinîke toꞌ wanîꞌpî. Moropai mîrîrî pîꞌ fariseuyamîꞌ esenumenkaꞌpî tonpayamîꞌ pokonpe. —Aꞌkî, îꞌ kuꞌsaꞌ pra man —taꞌpî toꞌya. —Tamîꞌnawîronkon wîtîn pîꞌ man iipia, uurîꞌnîkon ton pra. Moropai innape ikuꞌsaꞌ toꞌya mîrîrî —taꞌpî toꞌya."
43,12,20,Gregoyamîꞌ Wanî Jesus AneraꞌmapaiJudeuyamîꞌ festarî pîꞌ tîwanîkonpa tiaronkon gregoyamîꞌ iiꞌsaꞌ wanîꞌpî Jerusalém pona nîrî Judeuyamîꞌ yarakkîrî.
43,12,21,Insanan wîtîꞌpî eseurîmai Filipe yarakkîrî. Mîîkîrî Filipe wanîꞌpî Galiléia pata yawon Betsaida cidaderî poinon. Mîîkîrî pia toꞌ wîtîꞌpî. —Jesus aneraꞌmapai anna wanî —taꞌpî toꞌya.
43,12,22,Toꞌ nesatîꞌpî ekaremekîꞌpî Filipeya André pîꞌ moropai saꞌnîrî toꞌ wîtîꞌpî ekaremeꞌse Jesus pîꞌ.
43,12,23,"Moropai Jesusya taꞌpî toꞌ pîꞌ: —Inna, maasa pra uweiyu erepansaꞌ man. Uurî kaꞌ poi iipîꞌpî pemonkon pe yapurî Judeuyamîꞌ pepînya kupî sîrîrî. Maasa pra ipîkku pe Paapaya uyenpo kupî sîrîrî."
43,12,24,"Ayenkuꞌtîuya pepîn. Trigo yenaꞌpî yuꞌnaꞌtîsaꞌ pra awanî ya, tiwinsarî aakoꞌmamî. Tîîse yuꞌnaꞌtîsaꞌ ya, moropai ipiꞌpî katasaꞌ ya, moropai aaroꞌtasaꞌ ya, kureꞌne itîrîiya eꞌpainon."
43,12,25,Mîrîrî warantî sîrîrî non po koꞌmannîtoꞌ pînînma ya tîwîrî eꞌtîꞌkan. Tîîse sîrîrî non po koꞌmannîtoꞌ tiꞌnînmai pra kaꞌ po ipatîkarî koꞌmannîtoꞌ eporî kupî sîrîrî.
43,12,26,"Upoitîrî pe eꞌpai anîꞌ wanî ya, uwenairî aaipî eꞌpai awanî. Uukoꞌmantoꞌ yaꞌ upoitîrî koꞌmamî nîrî. Upoitîrî pe anîꞌ esenyakaꞌmasaꞌ ya, uyunya nîrî yapurî —taꞌpî Jesusya."
43,12,27,"Tîîsaꞌmanta Ekaremekî JesusyaJesus eseurîma koꞌmannîpîꞌpî: —Uyekaton esewankonoꞌman pîꞌ man. Îꞌ tauya eꞌpainon? Paapa, umoꞌkakî eꞌtarumaꞌtîtoꞌ winîpai tauya pepîn maasa pra sîrîrî warantî eꞌtarumaꞌtîi iipîꞌpî uurî."
43,12,28,"Paapa, ayeseꞌ yapurîtoꞌpe tamîꞌnawîronkonya ikuꞌkî —taꞌpî Jesusya. Moropai mai esetaꞌpî kaꞌ poi. —Aasîrî morî pe uyeseꞌ yapurî toꞌya awenai moropai inîꞌ panpîꞌ yapurîtoꞌpe toꞌya ikupîuya pe wai —taꞌpî maiya."
43,12,29,Moropai arinîkon Jesus piawonkonya etaꞌpî mai eseurîma. Mîrîrî yeꞌnen tiaronkonya taꞌpî: —Waraꞌnapi pe man. Moropai tiaronkonya taꞌpî: —Inserî eseurîman pîꞌ man yarakkîrî.
43,12,30,"Jesusya taꞌpî toꞌ pîꞌ: —Uurî wenai Paapa eseurîmasaꞌ pra man, tîîse eeseurîmasaꞌ amîrîꞌnîkon ton pe innape ukupîkonpa."
43,12,31,Sîrîrî non po tîîkoꞌmansenon yeseru imakuiꞌpî pe tarumaꞌtîtoꞌ weiyu erepansaꞌ man. Moropai sîrîrî imakuiꞌpî yepotorî yenpaꞌka Paapaya pe man. Pakîꞌnan pona uꞌmîꞌsaꞌka toꞌya pe man tîpokapîꞌse moropai mîrîrî wenai uupia tamîꞌnawîronkon enepîuya —taꞌpîiya.
43,12,33,Oꞌnon yeꞌka pe tîwî toꞌya ekaremekîiya mîrîrî.
43,12,34,"Tiaronkonya taꞌpî ipîꞌ: —Paapa kaaretarî po eeseporî ipatîkarî Cristo koꞌmamî kaiꞌma. Tîîse amîrîya taa, “Uurî kaꞌ poi iipîꞌpî pemonkon pe saꞌmanta kupî sîrîrî pakîꞌnan po”. Anîꞌ see amîrî, moriya? —taꞌpî toꞌya ipîꞌ."
43,12,35,"Jesusya taꞌpî toꞌ pîꞌ: —Aꞌkaya ayeꞌmarîkon weiyuꞌma koꞌmannîpî mararî. Innape ikuꞌkî sîrîrî ewaron yaꞌ, aatakaꞌmakon namai. Ewaron yaꞌ eenakon ya, oꞌnon pata attîkon epuꞌtîyaꞌnîkon pepîn."
43,12,36,"Tarî wanî tanne aweiyuꞌmanenkon pe innape ukuꞌtî upemonkono pe awanîkonpa, aꞌka ta tîîkoꞌmansenon pe awanîkonpa, Paapa epuꞌnenan pe.Mîrîrî taa yaretîꞌka tîuya pe, Jesus wîtîꞌpî toꞌ piapai moropai eesenomîꞌpî."
43,12,37,"Tamîꞌnawîrî mîrîrî ekoneka eserîkan pepîn konekaꞌpîiya toꞌ neraꞌmakon tonpe. Mîîwîni tîîse innape ikupî toꞌya pra awanîꞌpî. Mîrîrî warantî awanîꞌpî nurîꞌtî nîmenukaꞌpî yawîrî. Pena nurîꞌtîya taꞌpî:Uyepotorî, anîꞌya innape unekaremekîꞌpîkon kuꞌsaꞌ pra man.Tîmeruntîri yenposaꞌ Paapaya,tîîse ikupî toꞌya pra man innapetaꞌpîiya."
43,12,39,Innape ikupî toꞌya eserîke pra awanîꞌpî. Maasa pra Paapaya toꞌ yenu yenkaruꞌnannîpîꞌpî nurîꞌtîya taꞌpî yawîrî. Paapaya toꞌ yenu yenkaruꞌnannîpîꞌpî.Moropai toꞌ yewan saꞌmannîꞌsaiꞌya.Mîrîrî kupîꞌpîiya eraꞌma toꞌya namai tenukon ke.Moropai epuꞌtî toꞌya namai tewankon yaꞌ.Moropai imakuiꞌpî poi toꞌ eraꞌtî namaimoropai toꞌ yepiꞌtîuya pepîn.taꞌpîiya.
43,12,41,Mîrîrî warantî nurîꞌtî eseurîmaꞌpî maasa pra ipîkku pe Cristo eꞌtoꞌ yenpoꞌpî Paapaya ipîꞌ. Jesus Cristo pîꞌ eeseurîmaꞌpî pena.
43,12,42,"Mîîwîni tîîse arinîkon Judeuyamîꞌ esanonya innape Jesus kupîꞌpî Paapa nîmenkaꞌpî pe awanî. Tîîse aronne toꞌ esekaremekî pra awanîꞌpî fariseuyamîꞌya tenpaꞌkakon namai, teepereꞌtoꞌkon yewîꞌ tapai. Maasa pra tonpakonya tapurîkon yuꞌse toꞌ wanîꞌpî Paapaya tapurîkon yuꞌse tîwanîkon yentai."
43,12,44,"Moropai Jesus entaimeꞌpî: —Innape ukuꞌnen wanî ya, uyarimatîpon kupîiya nîrî innape."
43,12,45,"Uyeraꞌmaiya ya, uyarimatîpon eraꞌmaiya nîrî."
43,12,46,"Pemonkonyamîꞌ weiyuꞌmanen pe uuiꞌsaꞌ sîrîrî non pona Paapa epuꞌtoꞌpe toꞌya. Moropai innape ukuꞌnen koꞌmamî namai ewaron ta, Paapa tepuꞌse pra uuiꞌsaꞌ sîrîrî."
43,12,47,"Umaimu etanen wanî ya, yawîrî pra aakoꞌmamî tîîse, mîîkîrî yenumîuya pepîn. Maasa pra pemonkonyamîꞌ tarumaꞌtîi uuiꞌsaꞌ pra wai, tîîse toꞌ pîikaꞌtîi uuipîꞌpî. Tîîse anîꞌya taasaꞌ ya, ayuꞌse pra wai, moropai umaimu kupîiya pra wanî ya innape, yapisîiya pra awanî ya, tarumaꞌtîton moro man. Mîrîrî wanî umaimu, eseurîmaꞌpî manniꞌya tarumaꞌtî pe man tiwinanoꞌpî wei yai."
43,12,49,"Uuwarîrî eseurîmasaꞌ pra wai. Paapa, uyarimatîponya upanamaꞌpî. “See warantî neken meseurîmai” taꞌpîiya upîꞌ. Moropai epuꞌtî pîꞌ wai imaimuya ipatîkarî pemonkon koꞌmantoꞌ ton ekaremekî. Mîrîrî yeꞌnen eseurîma ya, Paapa nekaremekîꞌpî neken upîꞌ ekaremekîuya."
43,13,1,"Jesusya Tînenupaꞌsan Puu RonaMoropai entamoꞌkantoꞌ rawîrî Páscoa iteseꞌ Jesusya tîweiyu erepansaꞌ epuꞌtîꞌpî. Sîrîrî non poi tuutî Paapa pia epuꞌtîꞌpîiya. Tîpemonkonoyamîꞌ sîrîrî non ponkon saꞌnamaꞌpîtîꞌpîiya moropai sîrîrî îꞌ kaiꞌma inkamoro saꞌnama tîuya yenpoꞌpîiya tîîsaꞌmanta pîkîrî. Jesus wanîꞌpî tînenupaꞌsan pokonpe entamoꞌkantoꞌ pîꞌ. Makuiya teesenumenkatoꞌ tîîsaꞌ wanîꞌpî pia, Simão Iscariotes munmu pia. Teyatonon pîꞌ Jesus ekaremekî pîꞌ eesenumenka emapuꞌtîꞌpî Makuiya. Moropai Jesusya epuꞌtîꞌpî tunya tamîꞌnawîron rumakasaꞌ tenyaꞌ. Moropai tuipîꞌpî Paapa piapai epuꞌtîꞌpîiya. Paapa pia tîwennaꞌpo kupî epuꞌtîꞌpîiya. Tamîꞌnawîrî mîrîrî epuꞌtî tîuya pe Jesus eꞌmîꞌsaꞌkaꞌpî, tîpon moꞌkaꞌpîiya, moropai taꞌsan yewaꞌtîꞌpîiya. Series, "
43,13,5,Mîrîrî tîpo tuna kamoꞌpîiya pisa yaꞌ moropai tînenupaꞌsan puu rona piaꞌtîꞌpîiya moropai yaꞌmananîpîꞌpîiya taꞌsan yewaꞌtîsaꞌ ke.
43,13,6,"Moropai Simão Pedro pia eerepansaꞌ ya, Pedroya taꞌpî ipîꞌ: —Uyepotorî, uꞌpu ronaya mîrîrî?"
43,13,7,Jesusya yuukuꞌpî: —Unkupî epuꞌtîya pra awanî sîrîrî tîîse maasa epuꞌtîya.
43,13,8,"Pedroya taꞌpî: —Kane, kane, amîrîya uꞌpu ronaya eꞌpai pra man —taꞌpîiya. —Aꞌpu ronauya tîrîya pra awanî ya, upemonkono pe awanî pepîn tarîpai —taꞌpî Jesusya."
43,13,9,"Mîrîrî pîꞌ Simão Pedroya taꞌpî: —Uyepotorî, moriya uꞌpu neken kîꞌronai tîîse uyenya, upuꞌpai nîrî ronakî."
43,13,10,"Jesusya taꞌpî: —Tîweꞌpîsen wanî nura pe pra, inîꞌrî aweꞌpî pepîn tîꞌpu neken ronaiya. Amîrîꞌnîkon wanî eꞌpîsanon warantî morî pe, nura pe pra, tîîse tiwinan man imakuiꞌpî pe."
43,13,11,Jesusya epuꞌtîꞌpî anîꞌya tekaremekî teyatonon pîꞌ. Mîrîrî yeꞌnen taꞌpîiya mîrîrî tiwinan man imakuiꞌpî pe.
43,13,12,"Jesusya toꞌ puu rona tîpo, tîpon yekaꞌmaꞌpîiya moropai eereutaꞌpî inîꞌrî tîpataꞌpî yaꞌ. Moropai toꞌ pîꞌ taꞌpîiya: —Îꞌ kuꞌsauꞌya apîꞌnîkon epuꞌtî pîꞌ naatî? —taꞌpîiya."
43,13,13,"—Anna yenupanen, anna yepotorî taa pîꞌ naatîi upîꞌ. Yairî man maasa pra ayepotorîkon pe wanî. Tîîse uurîya, ayepotorîkonya, ayenupanenkonya aꞌpukon rona pîꞌ man. Mîrîrî warantî ayonpakon puu ronayaꞌnîkon eꞌpai awanî."
43,13,15,"Aneraꞌmatonkon tîrî pîꞌ wai aapiaꞌnîkon, ikuꞌsauꞌya warantî ikupîkonpa, ayonpakon yarakkîrî. Ayenkuꞌtîuya pepîn, ipoitîrî wanî pepîn tîkaraiwarî yentai. Moropai inarimaꞌpî wanî pepîn tarimaꞌtîpon yentai."
43,13,17,"Mîrîrî epuꞌtî pîꞌ naatîi tarîpai. Mîrîrî yawîrî ikupîyaꞌnîkon ya, taatausinpai aakoꞌmamîkon.  Tamîꞌnawîronkon amîrîꞌnîkon pîꞌ eseurîma pra wai. Unmenkaꞌsan epuꞌtî pîꞌ wai. Tîîse Paapa kaaretarî eꞌmenukasaꞌ yairî eꞌpai awanî. See warantî aweꞌmenukasaꞌ:Warayoꞌ uyarakkîrî tekkari enapîtîpon enasaꞌ uyeyaton pe.Mîrîrî warantî aweꞌmenukasaꞌ mîrîrî."
43,13,19,"—Mîrîrî ekaremekîuya sîrîrî apîꞌnîkon aweꞌkupî pra tîîse. Aweꞌkuꞌsaꞌ ya, innape ukupîkonpa anîꞌ pe wanî taꞌpîuya manniꞌ."
43,13,20,"Yairî tauya sîrîrî. Morî pe anîꞌ unarimaꞌpî yapisîtîpon wanî ya, uurî puꞌkuru yapisîiya moropai uyapisîtîponya uyarimaꞌtîpon yapisî nîrî."
43,13,21,"Mîrîrî taa tîpo, kureꞌne Jesus esewankonoꞌmaꞌpî moropai aronne taꞌpîiya: —Innape taa pîꞌ wai. Tiwinan amîrîꞌnîkon koreꞌtawonya uyekaremekî kupî sîrîrî uyeyatontonon pîꞌ."
43,13,22,"Mîrîrî pîꞌ inenupaꞌsan eseraꞌmaꞌpî, anîꞌ pîꞌ taiya epuꞌtî toꞌya pra awanîꞌpî. Mîrîrî pîꞌ toꞌ esenumenkaꞌpî kureꞌne."
43,13,23,Tiwin inenupaꞌpî Jesus nîsaꞌnama ereutasaꞌ wanîꞌpî Jesus pia.
43,13,24,"Mîîkîrî pîꞌ Simão Pedro esenpinîkuꞌpî, anîꞌ pe awanî ekaremeꞌtoꞌpe Jesusya."
43,13,25,"Mîrîrî yeꞌnen aminke pra aweꞌrennukuꞌpî Jesus pia moropai taꞌpîiya: —Uyepotorî, anîꞌ pe nai? —taꞌpîiya."
43,13,26,"Jesusya yuukuꞌpî: —Manniꞌ uyu kipîuya moropai iipia tîrîuya, mîîkîrî —taꞌpîiya. Moropai tiyu yapisîꞌpîiya moropai ikipîꞌpîiya tuma ka, itîrîꞌpîiya pia, Simão Iscariotes munmu pia."
43,13,27,"Moropai Judasya yapisîꞌpî. Mîrîrî yapisîiya tanne Makui ewomîꞌpî yaꞌ. Jesusya taꞌpî pîꞌ: —Ankoneka konekata teesemiꞌtapai. Tiaronkon iipiawonkonya epuꞌtî pra awanîꞌpî, îꞌ taiya pe awanî epuꞌtî toꞌya pra. Tiaronkon esenumenkaꞌpî. Jesus moropai ipemonkonoyamîꞌ tînirurî yenseꞌ yaanen pe wanî epuꞌtîꞌpî toꞌya. Mîrîrî yeꞌnen Jesusya ekaremekîꞌpî attîtoꞌpe festa yemanne ton yennai ou îꞌ ton pînon pia tîniru tîîtoꞌpeiya kaiꞌma tiaronkon esenumenkaꞌpî. Moropai tiyu yapisî tîpo, epaꞌkaꞌpî kaꞌneꞌ pe toꞌ koreꞌtapai. Moropai ewaron pe awanîꞌpî."
43,13,31,"Amenan Unkupîkon Ton Ekaremekî Jesusyaepaꞌka pe, Jesusya taꞌpî: —Tarîpai kaꞌ poi iipîꞌpî pemonkon pe, uurî yapurî pîꞌ pemonkonyamîꞌ man. Moropai Paapa yapurî pîꞌ pemonkonyamîꞌ man uurî wenai. Moropai Paapa yapurî toꞌya ya, uurî ekaremekî Paapaya tamîꞌnawîronkon pîꞌ, morî pe wanî ekaremekîiya kupî sîrîrî tîîwarîrî."
43,13,33,"Unmukuyamîꞌ, aapiaꞌnîkon tîkoꞌman pe uukoꞌmamî pepîn. Uyuwayaꞌnîkon kupî sîrîrî, tîîse tauya apîꞌnîkon. Judeuyamîꞌ esanon pîꞌ unekaremekîꞌpî, mîrîrî ekaremekîuya sîrîrî apîꞌnîkon. Oꞌnon pata uutî ya, attîkon eserîke pra awanî."
43,13,34,Moropai amenan ankupîkon ton ekaremekîuya sîrîrî. Ayonpakon saꞌnamatî. Asaꞌnamaꞌpîuyaꞌnîkon warantî toꞌ saꞌnamatî.
43,13,35,"Ayonpakon saꞌnamayaꞌnîkon ya, upemonkonoyamîꞌ pe awanîkon epuꞌtî tamîꞌnawîronkonya.  Simão Pedroya taꞌpî ipîꞌ: —Uyepotorî, oꞌnon pata pona attî mîrîrî? —taꞌpîiya. Jesusya yuukuꞌpî: —Upîkîrî attî eserîke pra awanî oꞌnon pata uutî ya. Tîîse maasa uwenairî attî —taꞌpîiya."
43,13,37,"—Uyepotorî, îꞌ waniꞌ awanî yeꞌnen awenairî uutî eserîke pra awanî? —taꞌpî Pedroya. —Amîrî ton pe uusaꞌmanta eserîke wanî sîrîrî —taꞌpîiya."
43,13,38,"Jesusya yuukuꞌpî: —Innape nai? Uurî ton pe naka aasaꞌmanta? Ayenkuꞌtîuya pepîn. Kariwana yunkon etun rawîrî, “Unepuꞌtî pepîn mîîkîrî”, taaya kupî sîrîrî. Eseurîwîꞌne iteꞌka taaya kupî sîrîrî —taꞌpîiya."
43,14,1,Paapa Pia Wîtîntoꞌ Pe Jesus WanîMoropai Jesusya taꞌpî tînenupaꞌsan pîꞌ: —Teesewankonoꞌmai pra eꞌtî. Aasîrî innape Paapa kupî pîꞌ naatîi. Uurî nîrî kuꞌtî innape.
43,14,2,"Maasa pra tuꞌke koꞌmannîtoꞌ moro man Uyun yewîꞌ ta. Îꞌ ton pra awanî ya, tauya nîrî eꞌpainon. Tîîse uutî sîrîrî aakoꞌmantoꞌkon ton konekai. Moropai amîrîꞌnîkon ton pe ikonekasauꞌya ya, uuipî inîꞌrî amîrîꞌnîkon eraꞌmai, uupia aakoꞌmamîkonpa. Oꞌnon pata uukoꞌmamî ya, miarî nîrî uupia aakoꞌmamîkonpa."
43,14,4,Oꞌnon pata uutîtoꞌ epuꞌtî pîꞌ naatîi.
43,14,5,"Mîrîrîya Toméya taꞌpî Jesus pîꞌ: —Uyepotorî, oꞌnon pata pona attî epuꞌtî annaya pra man. Oꞌnon yeꞌka pe wîtîntoꞌ, eꞌma epuꞌtoꞌpe annaya?"
43,14,6,"Jesusya yuukuꞌpî. —Uurî eꞌma, innarî, moropai koꞌmannîtoꞌ. Anîꞌ wîtî pepîn Paapa pia tîwî uurî tîkuꞌse —taꞌpîiya."
43,14,7,"—Innape uyepuꞌtîyaꞌnîkon ya, Uyun nîrî epuꞌtîyaꞌnîkon. Moropai sîrîrî pata pai innape Paapa epuꞌtîyaꞌnîkon. Maasa pra aasîrî Mîîkîrî eraꞌmasaꞌyaꞌnîkon."
43,14,8,"Filipeya taꞌpî Jesus pîꞌ: —Uyepotorî, eraꞌmatoꞌpe annaya Paapa yenpokî. Mîrîrî neken yuꞌse anna man."
43,14,9,"Jesusya taꞌpî: —Pena pata pai uurî wanî aapiaꞌnîkon. Mîîwîni tîîse Filipe, uyepuꞌtîya pra nan? Filipe, anîꞌya uyeraꞌmasaꞌ ya, Paapa nîrî eraꞌmasaiꞌya. Mîrîrî yeꞌnen îꞌ ton pe Paapa yenpokî taaya manniꞌ?"
43,14,10,"Paapa yaꞌ uurî wanî moropai uurî yaꞌ Paapa wanî kupîya pra nan innape? —taꞌpîiya Filipe pîꞌ.Moropai tînenupaꞌsan pîꞌ taꞌpîiya: —Mîrîrî tauya manniꞌ uwinîpainon pepîn, tîîse Paapa, uupia tîîkoꞌmansenya ituꞌse tîweꞌtoꞌ kupî uurî wenai."
43,14,11,"Paapa yaꞌ uurî wanî moropai uyaꞌ Paapa wanî tauya manniꞌ kuꞌtî innape. Tîîse saꞌme awanî yeꞌnen innape mîrîrî kupîyaꞌnîkon pra awanî ya, innape ukuꞌtî unkupî wenai."
43,14,12,"Ayenkuꞌtîuya pepîn. Anîꞌya innape ukupî ya, unkupîꞌpî warantî ikupîiya. Moropai unkupîꞌpî yentai ikupîiya maasa pra Paapa pia uutî kupî sîrîrî."
43,14,13,"Mîrîrî wenai umaimu pe îꞌ rî anesatîkon tîrîuya aapiaꞌnîkon. Mîrîrî yeꞌnen uurî wenai morî pe Paapa yapurî tuꞌke pemonkonyamîꞌya. Moropai tauya inîꞌrî umaimu pe îꞌ rî anesatîkon, mîrîrî kupîuya."
43,14,15,Morî Yekaton Wannî Iipî Ekaremekî JesusyaUꞌnînmayaꞌnîkon ya ayaipontîtouꞌyaꞌnîkon yawîrî akoꞌmantî.
43,14,16,"Moropai Paapa pîꞌ esatîuya sîrîrî, apanamanenkon ton tiaron, yairon pîꞌ teeseurîmasen yarimatoꞌpeiya aapiaꞌnîkon aakoꞌmantoꞌpe ipatîkarî. Sîrîrî non po tîîkoꞌmansenonya mîîkîrî yapisî eserîke pra awanî maasa pra eraꞌma toꞌya eserîke pra awanî, epuꞌtî toꞌya pepîn. Tîîse amîrîꞌnîkonya epuꞌtî maasa pra aakoꞌmamî apokonpeꞌnîkon, ayewankon yaꞌ awanî."
43,14,18,"Uutî ya, tiwinsarî aweꞌnîmîkon pepîn aakoꞌmannîꞌnenkon ton pra, tîîse inîꞌrî ennaꞌpo kupî sîrîrî aapiaꞌnîkon."
43,14,19,"Maasa mararî sîrîrî pata po tîîkoꞌmansenonya uyeraꞌma pepîn inîꞌrî. Tîîse amîrîꞌnîkonya inîꞌrî uyeraꞌma kupî sîrîrî. Moropai inîꞌrî enen uukoꞌmamî yeꞌnen, amîrîꞌnîkon koꞌmamî nîrî enen ipatîkarî."
43,14,20,"Mîrîrî wei yai, Paapa pia uukoꞌmamî epuꞌtîyaꞌnîkon kupî sîrîrî. Moropai uyaꞌ aakoꞌmamîkon, amîrîꞌnîkon yaꞌ uukoꞌmamî warantî. Tiwin eꞌnî sîrîrî."
43,14,21,"Anîꞌ unekaremekîꞌpî yapisîtîpon, moropai mîrîrî unekaremekîꞌpî yawîron, mîîkîrî uꞌnînmanen. Mîîkîrî uꞌnînmanen saꞌnama uyunya. Uurîya nîrî isaꞌnama moropai iipia uuipî, esekaremekî uyepuꞌtoꞌpeiya, taꞌpî Jesusya toꞌ pîꞌ."
43,14,22,"Mîrîrîya taꞌpî Judasya. Mîîkîrî Iscariotes pepînya, tiaron Mîîkîrîya taꞌpî Jesus pîꞌ: —Uyepotorî, oꞌnon yeꞌka pe anna pia aaipî tîîse tamîꞌnawîronkon pemonkonyamîꞌ pia aaipî pepîn?"
43,14,23,"Jesusya yuukuꞌpî: —Anîꞌya uꞌnînma ya, mîîkîrî koꞌmamî unekaremekîꞌpî yawîrî. Uyunya isaꞌnama, moropai anna erepamî iipia moropai anna koꞌmamî iipia —taꞌpîiya."
43,14,24,—Tîîse uꞌnînmanen pepîn koꞌmamî pepîn unekaremekîꞌpî yawîrî. Mîrîrî unekaremekîꞌpî uwinîpainon pepîn tîîse Paapa winîpainon.
43,14,25,Mîrîrî ekaremekîꞌpîuya akoreꞌtaꞌnîkon wanî yai.
43,14,26,"Tîîse panamaton, Morî Yekaton Wannî, Paapa narimaton uyenta, mîîkîrîya amîrîꞌnîkon yenupa kupî sîrîrî tamîꞌnawîron pîꞌ. Moropai tamîꞌnawîrî unekaremekîꞌpî pîꞌ ayenpenatanîpîiyaꞌnîkon kupî sîrîrî."
43,14,27,"Tîwanmîra aweꞌtoꞌkon nîmîuya aapiaꞌnîkon. Mîrîrî ke arepauyaꞌnîkon. Mîrîrî untîrî sîrîrî non po tîîkoꞌmansenon nîtîrî warainon pepîn. Mîrîrî yeꞌnen teesewankonoꞌmai pra eꞌtî, eranneꞌ pe pra."
43,14,28,"Uutî sîrîrî aapiapaiꞌnîkon moropai inîꞌrî ennaꞌpo aapiaꞌnîkon tauya eta pîꞌ naatîi. Uꞌnînmayaꞌnîkon ya, aatausinpakon eꞌpainon. Maasa pra emikku sîrîrî uyun pia. Mîîkîrî uyun uyentainon."
43,14,29,"Mîrîrî ekaremekî pîꞌ wai apîꞌnîkon uutî rawîrî. Mîrîrî yai uutî ya, innape ikupîkonpa."
43,14,30,"Inîꞌrî kureꞌne eseurîma eserîke pra wai amîrîꞌnîkon yarakkîrî. Maasa pra sîrîrî pata esaꞌ iipî kupî sîrîrî. ˻Mîîkîrî Makui˼ uyentainon pepîn. Tîîse îꞌ rî taa Paapaya ya, mîrîrî kupîuya, Paapa yapurîuya epuꞌtoꞌpe tamîꞌnawîronkon sîrîrî pata po tîîkoꞌmansenonya.Aaseꞌnîkon sîrîrî pata pai."
43,15,1,"Uva Yeꞌ Warainon JesusMîrîrî tîpo Jesusya taꞌpî tînenupaꞌsan pîꞌ: —Uurî wanî uva yeꞌ warantî, yairon. Amîrîꞌnîkon wanî ipantakon warantî. Moropai Uyun wanî ikoꞌmannîꞌnen warantî."
43,15,2,"Mîîkîrî Uyunya tamîꞌnawîrî ipanta epetakoikon pepîn yaꞌtî moropai ipantakon mararî epetakoikon yapîꞌkaiya morî pe aweꞌtoꞌpe, inîꞌ panpîꞌ eepetatoꞌpe."
43,15,3,"Amîrîꞌnîkon wanî ipanta yapîꞌkasaꞌ warantî maasa pra aasîrî amîrîꞌnîkon enasaꞌ man morî pe, ayenupatouꞌyaꞌnîkon wenai. Imakuiꞌpî ankupîꞌpîkon moꞌkasaꞌ Paapaya —taꞌpîiya. —Akoꞌmantî uupia, moropai uukoꞌmamî aapiaꞌnîkon. Irupukon pîꞌ ipanta atapiꞌsaꞌ pra awanî ya, eepeta pepîn. Tîîse aakoꞌmamî ya irupukon pîꞌ eepeta. Mîrîrî warantî amîrîꞌnîkon wanî. Upîꞌ aakoꞌmamîkon pra awanî ya, morî pe aakoꞌmamîkon pepîn. Morî pe aakoꞌmamîkon eserîke pra awanîkon, aꞌtuꞌmîra awanîkon yeꞌnen."
43,15,5,"Uurî uva yeꞌ warainon, amîrîꞌnîkon ipantakon warainokon. Anîꞌ koꞌmamî ya uupia, moropai iipia uukoꞌmamî ya, mîîkîrîya morî kupî kureꞌne umeruntîri wenai. Tîîse uurî ton pra siꞌma morî kupîiya eserîke pra awanî tiwin kin."
43,15,6,"Ipantakon imoꞌkasaꞌ awaꞌpiꞌtasaꞌ yannuku toꞌya. Mîrîrî soroka toꞌya apoꞌ yaꞌ aarantoꞌpe. Mîrîrî warantî anîꞌ koꞌmamî pra awanî ya uupia, mîîkîrî yenumî Paapaya pe man."
43,15,7,Aakoꞌmamîkon ya uupia moropai umaimu koꞌmamî ya aapiaꞌnîkon îꞌ ituꞌse aweꞌtoꞌkon esatîyaꞌnîkon moropai yapisîyaꞌnîkon.
43,15,8,"Kureꞌne morî kupîyaꞌnîkon ya, amîrîꞌnîkon wanî upemonkono pe epuꞌtî tamîꞌnawîronkonya. Moropai mîrîrî wenai taa toꞌya, “Inna, morî pe Paapa man”, taa toꞌya."
43,15,9,"Uyunya uꞌnînma warantî amîrîꞌnîkon pînînmauya. Mîrîrî yeꞌnen akoꞌmantî uupia, aꞌnînmatouꞌyaꞌnîkon pîꞌ aatausinpakonpa."
43,15,10,"Mîrîrî warantî unekaremekîꞌpî yawîrî aakoꞌmamîkon ya, upîꞌ aatarimakon pepîn. Aꞌnînmatouꞌyaꞌnîkon pîꞌ aakoꞌmamîkon taatausinpai. Mîrîrî warantî uyun maimu yawîrî uukoꞌmamî yeꞌnen iipia uukoꞌmamî moropai uꞌnînmaiya pîꞌ atausinpa."
43,15,11,"Mîrîrî ekaremekî pîꞌ wai apîꞌnîkon aatausinpakonpa uurî atausinpasaꞌ warantî, aatausinpatoꞌkon eꞌtoꞌpe mîîpîkîrî pra."
43,15,12,Unekaremekîꞌpî yawîrî ikuꞌtî. Ayonpakon saꞌnamatî asaꞌnamauyaꞌnîkon manniꞌ warantî.
43,15,13,"Anîꞌ saꞌmanta ya tonpa ton pe, mîîkîrî wanî tonpa saꞌnamanen pe kureꞌne. Inîꞌ panpîꞌ tonpa saꞌnamatoiꞌya ton pra awanî, mîrîrî yentainon."
43,15,14,"Uyonpa pe puꞌkuru awanîkon, umaimu yawîrî awanîkon ya. Inîꞌrî upoitîrî tauya pepîn apîꞌnîkon maasa pra tîkaraiwarîya îꞌ kupî epuꞌtî ipoitîrîya pepîn. Tîîse uyonpa pe puꞌkuru awanîkon maasa pra tamîꞌnawîrî upîꞌ Paapa nekaremekîꞌpî ekaremekîꞌpîuya apîꞌnîkon."
43,15,16,"Amîrîꞌnîkonya uurî menkasaꞌ pra man. Tîîse uurîya amîrîꞌnîkon menkaꞌpî. Moropai ayaipontîꞌpîuyaꞌnîkon Paapa yeseru ekaremekîkonpa tamîꞌnawîronkon pîꞌ. Moropai mîrîrî wenai morî pe toꞌ koꞌmamî ipatîkarî. Mîrîrî warantî awanîkon ya, îꞌ rî anesatîkon tîrî Paapaya aapiaꞌnîkon."
43,15,17,Mîrîrî yeꞌnen ankupîkon ton ekaremekîuya sîrîrî. Ayonpakon saꞌnamatî.
43,15,18,"Jesus Wenaironkon Eꞌtarumaꞌtî Pe ManSîrîrî non po tîîkoꞌmansenonya amîrîꞌnîkon kupî ya tewanmakon pe, mîrîrî warantî uurî kupîꞌpî toꞌya eꞌmaiꞌ pe. Mîrîrî epuꞌtî pîꞌ naatîi."
43,15,19,"Sîrîrî non po tîîkoꞌmansenon yonpa pe awanîkon ya, asaꞌnamakon toꞌya eꞌpainon, tîîse toꞌ yonpa pe pra awanîkon maasa pra amoꞌkaꞌpîuyaꞌnîkon toꞌ koreꞌta pai. Mîrîrî yeꞌnen tewanmakon pe amîrîꞌnîkon kupî toꞌya."
43,15,20,"Unekaremekîꞌpî pîꞌ enpenatatî. Ipoitîrî wanî pepîn tîkaraiwarî yentai. Mîrîrî warantî utarumaꞌtî toꞌya ya, atarumaꞌtîkon toꞌya nîrî. Umaimu yawîrî toꞌ wanî ya, amaimukon yawîrî nîrî toꞌ wanî."
43,15,21,"Tamîꞌnawîrî mîrîrî kupî toꞌya uurî wenai. Maasa pra uyarimaꞌtîpon, uyun epuꞌtî toꞌya pepîn."
43,15,22,"Uuiꞌsaꞌ pra awanî ya, moropai toꞌ yarakkîrî eseurîmasaꞌ pra awanî ya, imakuiꞌpî pe tîwanîkon epuꞌtî toꞌya pepîn eꞌpainon. Tîîse epuꞌtî toꞌya. Mîrîrî yeꞌnen, “Imakuiꞌpî pe anna wanî epuꞌtî annaya pra man”, taa toꞌya eserîke pra awanî."
43,15,23,"Anîꞌya tewanma pe ukupî ya, Uyun nîrî kupîiya tewanma pe."
43,15,24,"Toꞌ koreꞌta anîꞌya ikupî eserîkan pepîn kuꞌsauꞌya pra awanî ya, imakuiꞌpî kuꞌsaꞌ tîuyaꞌnîkon epuꞌtî toꞌya pepîn. Tîîse unkupîꞌpî eraꞌmaꞌpî toꞌya. Mîîwîni tîîse uurî moropai uyun kuꞌsaꞌ toꞌya tewanmakon pe."
43,15,25,Tîîse mîrîrî kupîꞌpî toꞌya Paapa maimu eꞌmenukasaꞌ yawîrî toꞌ eꞌtoꞌpe. Pena Moisésya Paapa maimu menukaꞌpî see warantî:Îꞌ rî kupîuya pîn toꞌ winîkîi. Mîîwîni tîîse tewanmakon pe ukupî toꞌya.
43,15,26,"Panamaton iipî pe man. Mîîkîrî Yekaton Wannî, Innape teeseurîmasen, Paapa piapai tuiꞌsen. Mîîkîrî yarimauya kupî sîrîrî Paapa piapai aapiaꞌnîkon moropai uyeseru pîꞌ ayenpenatanîpîiyaꞌnîkon kupî sîrîrî."
43,15,27,Moropai amîrîꞌnîkon nîrî eseurîma kupî sîrîrî uyeseru pîꞌ maasa pra uyarakkîrî aakoꞌmanpîtîꞌpîkon ayenupakon piaꞌtîꞌpîuya pata pai sîrîrî tîpose.
43,16,1,Moropai Jesusya taꞌpî toꞌ pîꞌ: —Mîrîrî ekaremekîꞌpîuya apîꞌnîkon innape Paapa kuꞌtoꞌyaꞌnîkon kupîyaꞌnîkon namai tîwî.
43,16,2,"Teepereꞌtoꞌkon yewîꞌkon tapai amîrîꞌnîkon yenpaꞌka toꞌya kupî sîrîrî. Moropai inîꞌ panpîꞌ ikupî toꞌya. Maasa awî tîuyaꞌnîkon yai, Paapa wakîri pe awanî kaiꞌma toꞌ esenumenka kupî sîrîrî."
43,16,3,"Mîrîrî warantî atarumaꞌtîkon toꞌya kupî sîrîrî, maasa pra uurî moropai uyun epuꞌtî tîuyaꞌnîkon pra awanî yeꞌnen."
43,16,4,"Aasîrî mîrîrî ekaremekîꞌpîuya apîꞌnîkon. Moropai mîrîrî koneka toꞌya yai, awenpenatakon kupî sîrîrî.Eꞌmaiꞌ pe upemonkono pe amîrîꞌnîkon ena piaꞌtîsaꞌ pe mîrîrî ekaremekîuya pra wanîꞌpî. Maasa pra aapiaꞌnîkon uurî wanî yeꞌnen."
43,16,5,"Morî Yekaton Wannî EsenyakaꞌmatoꞌTîîse uutî kupî sîrîrî uyarimaꞌtîpon pia. Mîîwîni tîîse uyekaranmapoyaꞌnîkon pra naatîi. Anîꞌya “Oꞌnon pata pona attî?” taa pra awanî, tiwin kin."
43,16,7,"Tîîse yairî tauya sîrîrî. Uutîsaꞌ ya, morî pe awanî kupî sîrîrî aapiaꞌnîkon. Uutîsaꞌ pra awanî ya, panamatonkon iipî pepîn aapiaꞌnîkon. Tîîse uutîsaꞌ ya, mîîkîrî yarimauya aapiaꞌnîkon."
43,16,8,"Mîîkîrî iipî non po tîîkoꞌmansenon pia. Aaipî ya, toꞌ pîꞌ ekaremekîiya. Imakuiꞌpî pe toꞌ wanî ekaremekîiya kupî sîrîrî. Moropai îꞌ pe yairon wanî ekaremekîiya. Moropai Paapaya toꞌ yenumî kupî ekaremekîiya kupî sîrîrî. Moropai ekaremekîiya yairî pra toꞌ wanî imakuiꞌpî tînkupîꞌpî pîꞌ maasa pra innape ukupî toꞌya pra awanî. Moropai ekaremekîiya yairî pra toꞌ esenumenka yairon pîꞌ. Maasa pra kaꞌ pona uutî, tarî uyeraꞌmayaꞌnîkon pepîn inîꞌrî. Mîrîrî yai Paapaya uyapisî morî pe, iwakîri pe. Mîrîrî wenai yairon pe wanî epuꞌtî toꞌya. Moropai Paapaya imakuiꞌpî tarumaꞌtî ekaremekîiya maasa pra aasîrî Paapaya imakuiꞌpî yepotorî, Makui, tarumaꞌtî pe man. Series,  Series,  Series, "
43,16,12,Inîꞌ panpîꞌ anekaremeꞌpai wai apîꞌnîkon tîîse sîrîrî yapîtanîpîyaꞌnîkon pepîn.
43,16,13,"Tîîse Mîîkîrî, yairon pîꞌ teeseurîmasen erepansaꞌ ya, tamîꞌnawîrî yairon Paapa piapainon pîꞌ ayenupaiyaꞌnîkon. Tîîwarîrî eeseurîma pepîn tîîse tînetaꞌpî ekaremekîiya moropai aweꞌkupîton maasa ekaremekîiya nîrî."
43,16,14,"Uyapurîiya, maasa pra uwinîpainon tînetaꞌpî pîꞌ eeseurîma. Tamîꞌnawîrî Paapa wanî manniꞌ itesaꞌ pe, uurî nîrî itesaꞌ pe. Mîrîrî yeꞌnen tauya, uwinîpainon tînapisîꞌpî, aapiaꞌnîkon itîrî Morî Yekaton Wannîya, unekaremekî ekaremekîiya apîꞌnîkon."
43,16,16,"Esewankonoꞌmantoꞌ Moropai AtausinpantoꞌMaasa mararî tîîkoꞌmanse uyeraꞌmayaꞌnîkon pepîn moropai inîꞌrî mararî tîîkoꞌmanse tîpo uyeraꞌmayaꞌnîkon. Mîrîrîya inenupaꞌsan esekaranmapoꞌpî tîpîꞌnîkon: —Îꞌ taiya pe awanî mîrîrî? “Maasa mararî uyeraꞌmayaꞌnîkon pepîn moropai inîꞌ aakoꞌmamîkon tîpo, uyeraꞌmayaꞌnîkon inîꞌrî,” taꞌpîiya saꞌrî. Moropai taiya nîrî: “Uutî uyun pia yeꞌnen uyeraꞌmayaꞌnîkon pepîn.” Îꞌ taiya pe awanî? —taꞌpî toꞌya."
43,16,19,Tîpîꞌ anekaranmapopai toꞌ wanî epuꞌtîꞌpî Jesusya. Mîrîrî yeꞌnen taꞌpîiya toꞌ pîꞌ: —Maasa mararî uyeraꞌmayaꞌnîkon pepîn taa pîꞌ wai moropai inîꞌrî maasa uyeraꞌmayaꞌnîkon inîꞌrî taa pîꞌ wai. Îꞌ taiya pe awanî? —taꞌpîiya toꞌ pîꞌ.
43,16,20,—Innape taa pîꞌ wai apîꞌnîkon. Akaraukon kupî sîrîrî tîîse non po tîîkoꞌmansenon atausinpa. Eesewankonoꞌmakon tîîse mîrîrî eesewankonoꞌmatoꞌkon eraꞌtî inîꞌrî aatausinpatoꞌkon pe moropai aatausinpakon.
43,16,21,"Wîriꞌ mîîkîrî tînre esenpo kupî ya, eesewankonoꞌmakoi. Maasa pra tîweꞌtarumaꞌtî weiyu eseposaꞌ yeꞌnen. Tîîse tînre esenposaꞌ tîpo, inîꞌrî tîweꞌtarumaꞌtîtoꞌ pîꞌ awenpenata pepîn. Tîîse more esenposaꞌ pîꞌ aatausinpa."
43,16,22,Mîrîrî warantî awanîkon. Esewankonoꞌman pîꞌ naatîi tîîse inîꞌrî ayeraꞌmauyaꞌnîkon moropai aatausinpakon kupî sîrîrî. Mîrîrî aatausinpatoꞌkon moꞌka anîꞌya eserîke pra awanî.
43,16,23,Mîrîrî yai uyekaranmapoyaꞌnîkon pepîn. Ayenkuꞌtîuyaꞌnîkon pepîn. Îꞌ rî anesatîkon Paapa pîꞌ itîrîiya aapiaꞌnîkon upemonkono pe awanîkon yeꞌnen.
43,16,24,"Sîrîrî tîpo see Paapa pîꞌ esatîyaꞌnîkon pra awanîkon. Upemonkono pe siꞌma esatî moropai yapisîyaꞌnîkon. Mîrîrîya kureꞌne aatausinpakon. Aatausinpatoꞌkon wanî tîwîrî, mîîpîkîrî pra."
43,16,25,"Imakuiꞌpî Yentai Jesus WanîMîrîrî ekaremekî pîꞌ wai panton pe, aronne pra. Tîîse maasa uweiyu eseporî kupî sîrîrî. Mîrîrî yai ekaremekîuya pepîn panton pe tîîse aronne ayekaremekîuyaꞌnîkon Paapa pîꞌ."
43,16,26,"Mîrîrî weiyu yai, Paapa pîꞌ esatîyaꞌnîkon aawarîrîꞌnîkon uyeseꞌ yai upemonkono pe awanîkon yeꞌnen. Paapa pîꞌ esatîuya pepîn amîrîꞌnîkon ton pe. Maasa pra Paapaya asaꞌnamakon. Asaꞌnamaiyaꞌnîkon maasa pra uyapurîyaꞌnîkon yeꞌnen moropai innape ukupîꞌpîyaꞌnîkon, Paapa winîpainon pe."
43,16,28,"Paapa piapai iipîꞌpî uurî, sîrîrî non pona. Moropai inîꞌrî sîrîrî non nîmîuya kupî sîrîrî. Ennaꞌpo kupî sîrîrî Paapa pia."
43,16,29,"Mîrîrî pîꞌ inenupaꞌsanya taꞌpî ipîꞌ: —Aronne eseurîman pîꞌ nai tarîpai, panton pe pra —taꞌpî toꞌya. —Tamîꞌnawîron epuꞌtî pîꞌ nai epuꞌtî pîꞌ anna man tarîpai. Îꞌ tiaronkon esenumenka epuꞌtî pîꞌ nai ayekaranmapo toꞌya pra tîîse. Mîrîrî wenai Paapa winîpaino pe awanî kupî pîꞌ anna man innape."
43,16,31,Jesusya toꞌ maimu yuukuꞌpî: —Tarîpai innape naka ukupî pîꞌ naatî? —taꞌpîiya toꞌ pîꞌ.
43,16,33,"Mîrîrî ekaremekî pîꞌ wai tîîwanmîra awanîkonpa Paapa winîkîi, uponaron pe awanîkon yeꞌnen. Tarî sîrîrî non po imakuiꞌpîya atarumaꞌtîkon, tîîse meruntî ke eꞌtî. Maasa pra imakuiꞌpî yentai wanîꞌpî."
43,17,1,"Paapa Yarakkîrî Jesus EseurîmaMîrîrî taa tîpo, Jesusya tenu yanumîꞌpî kaꞌ yekaya. Moropai eepîremaꞌpî. Paapa pîꞌ taꞌpîiya:—Paapa, uweiyu eseposaꞌ man. Ipîkku pe eꞌtoꞌ yenpokî, ipîkku pe aweꞌtoꞌ yenpotoꞌpeuya. Morî pe puꞌkuru awanî, meruntî ke awanî epuꞌtoꞌpe tamîꞌnawîronkonya."
43,17,2,Tamîꞌnawîronkon pemonkonyamîꞌ esaꞌ pe ukupîꞌpîya. Ukupîꞌpîya antîrîꞌpî tîîtoꞌpeuya upemonkonoyamîꞌ pia ipatîkarî toꞌ koꞌmantoꞌpe.
43,17,3,"Sîrîrî enen koꞌmannîtoꞌ ipatîkaron wanî amîrî epuꞌtoꞌpe toꞌya. Amîrî tiwinan Paapa, yairon, tiaron ton pîn. Moropai uurî Jesus Cristo epuꞌtoꞌpe toꞌya, anarimaꞌpî sîrîrî non pona. Mîrîrî epuꞌtî toꞌya ya, enen toꞌ koꞌmamî ipatîkarî."
43,17,4,"Esenyakaꞌmatoꞌ pe antîrîꞌpî aretîꞌkaꞌpîuya. Mîrîrî wenai meruntî ke awanî, morî pe awanî yenpoꞌpîuya tamîꞌnawîronkon pîꞌ."
43,17,5,"Paapa, aapia wanî tanne morî, meruntî tîîkî uupia itîrîꞌpîya warantî moro aapia wanî yai, pata ekoneka pra tîîse."
43,17,6,Sîrîrî non po tîîkoꞌmansenon koreꞌtapai apemonkonoyamîꞌ moꞌkaꞌpîya. Inkamoro tîrîꞌpîya uupia. Toꞌ pîꞌ ayeseru ekaremekîꞌpîuya ayepuꞌtoꞌpe toꞌya. Moropai amaimu yawîrî toꞌ eꞌsaꞌ man.
43,17,7,"Tarîpai epuꞌsaꞌ toꞌya, tamîꞌnawîrî unekaremekîꞌpî, tamîꞌnawîrî unkupîꞌpî wanî awinîpaino pe. Maasa pra upîꞌ anekaremekîꞌpî ekaremekî pîꞌ wai toꞌ pîꞌ. Moropai etasaꞌ toꞌya. Innape see awinîpainon pe wanî epuꞌtî toꞌya. Moropai uyarimaꞌpîya kuꞌsaꞌ toꞌya innape."
43,17,9,"Toꞌ pona epîrema sîrîrî maasa pra apemonkono pe toꞌ wanî yeꞌnen. Tamîꞌnawîronkon non po tîîkoꞌmansenon pona epîrema pepîn tîîse manniꞌkan antîrîꞌsan neken pona epîrema. Tamîꞌnawîronkon upemonkonoyamîꞌ wanî apemonkono pe moropai apemonkonoyamîꞌ nîrî wanî upemonkono pe. Moropai inkamoro wenai morî pe puꞌkuru wanî, meruntî ke wanî epuꞌtî tamîꞌnawîronkonya."
43,17,11,"Sîrîrî non po uukoꞌmamî pepîn inîꞌrî. Uutî kupî sîrîrî aapia. Tîîse inkamoro apemonkonoyamîꞌ koꞌmamî tarî. Paapa, morî anîꞌ warainon pepîn, inkamoro koꞌmannîꞌkî. Ameruntîri ke toꞌ koꞌmannîꞌkî, uupia tîîsaꞌya manniꞌ ke toꞌ pîikaꞌtîkî tiwin toꞌ koꞌmantoꞌpe, tiwin koꞌmannî manniꞌ warantî."
43,17,12,"Toꞌ yarakkîrî wanî ya, toꞌ koꞌmannîpîꞌpîuya, ameruntîri ke. Mîrîrî ameruntîri antîrîꞌpî ke toꞌ koꞌmannîpîꞌpîuya. Moropai anîꞌ atakaꞌma pra man, tîîse tiwinan neken aatakaꞌmaton. Innape awanîꞌpî, amaimu eꞌmenukasaꞌ yawîrî aatakaꞌmaꞌpî."
43,17,13,"Tarîpai uutî sîrîrî aapia, moropai mîrîrî warantî tauya tarî siꞌma inkamoro upemonkonoyamîꞌ atausinpatoꞌpe kureꞌne, mîî pîkîrî pra. Uurî atausinpa warantî toꞌ atausinpatoꞌpe."
43,17,14,"Anekaremekîꞌpî ekaremekîꞌpîuya toꞌ pîꞌ. Moropai non po tîîkoꞌmansenonya tewanmakon pe toꞌ kuꞌsaꞌ, maasa pra tonpakon pe pra toꞌ wanî yeꞌnen, uurî warantî, tonpakon pe pra."
43,17,15,Sîrîrî pata yapai toꞌ moꞌkakî tauya pepîn. Tîîse esatîuya toꞌ koꞌmannîꞌkî Makuiya toꞌ yapisî namai.
43,17,16,Non po tîîkoꞌmansenon yonpa pepîn uurî. Mîrîrî warantî toꞌ yonpa pe pra nîrî upemonkonoyamîꞌ man.
43,17,17,"Inkamoro yenupakî amaimu pîꞌ, apemonkono pe toꞌ eꞌtoꞌpe imakuiꞌpî tîkuꞌse pra. Maasa pra amaimu wanî yairon pe."
43,17,18,"Uyarimaꞌpîya warantî non pona, toꞌ yarimauya pe wai pata poro. Insanan ton pe eturumaka sîrîrî aapia. Innape insanan upemonkonoyamîꞌ nîrî eturumakatoꞌpe aapia, toꞌ yaipontîpa apoitîrî pe."
43,17,20,"Insanan pona neken epîrema pepîn, tîîse tiaronkon pona innape akupîtonkon pona, insanan maimu wenai. Inkamoro pona nîrî epîrema sîrîrî. Esatîuya tamîꞌnawîronkon upemonkonoyamîꞌ eꞌtoꞌpe tiwin. Paapa, uurî yaꞌ amîrî wanî warantî moropai amîrî yaꞌ uurî wanî warantî toꞌ kuꞌkî uurîꞌnîkon yaꞌ toꞌ eꞌtoꞌpe. Tiwin toꞌ koꞌmantoꞌpe tamîꞌnawîronkon non po tîîkoꞌmansenonya uyarimaꞌpîya kuꞌtoꞌpe innape."
43,17,22,"Ipîkku puꞌkuru eꞌtoꞌ, antîrîꞌpî uupia, mîrîrî ke toꞌ repaꞌpîuya tiwin toꞌ eꞌtoꞌpe, tiwin eꞌnî warantî."
43,17,23,"Uukoꞌmamî toꞌ pia moropai aakoꞌmamî uupia. Mîrîrî ya tiwin puꞌkuru toꞌ wanî. Mîrîrî warantî non po tîîkoꞌmansenonya epuꞌtî uyarimaꞌtîpon amîrî moropai upemonkonoyamîꞌ yuꞌse awanî, uyuꞌse awanî warantî."
43,17,24,Inkamoro antîrîꞌsan. Moropai uupia upata yaꞌ toꞌ koꞌmamî yuꞌse wai. Moropai morî uyeseru antîrîꞌpî eraꞌma toꞌya. Morî uyeseru tîrîꞌpîya maasa pra uꞌnînmaꞌpîya pena pata pai pata ekonekasaꞌ rawîrî.
43,17,25,"Paapa, yairon amîrî. Non po tîîkoꞌmansenonya ayepuꞌtî pepîn, tîîse ayepuꞌtî pîꞌ wai. Moropai insanan unenupaꞌsanya epuꞌtî uyarimaꞌtîpon pe awanî."
43,17,26,"Ayeseru ekaremekî pîꞌ wai toꞌ pîꞌ moropai mîrîrî pîꞌ uukoꞌmamî tiaronkon saꞌnamatoꞌpe toꞌya uꞌnînmaya warantî. Moropai uukoꞌmanpîtî inkamoro koreꞌta, toꞌ yewan yaꞌ tiwin eꞌnîtoꞌpe.Mîrîrî warantî Jesus epîremaꞌpî, Paapa yarakkîrî eeseurîmaꞌpî."
43,18,1,"  Teepîrema tîpo, Jesus epaꞌkaꞌpî tînenupaꞌsan yarakkîrî moropai iwîtî rukkuꞌnîtîꞌpî toꞌya, Cedrom iteseꞌ. Moro iratai po Oliveira yeꞌka wanîꞌpî. Miarî tînenupaꞌsan pokonpe eewomîꞌpî."
43,18,2,Mîrîrî Oliveira yeꞌka epuꞌtîꞌpî Judasya iteyatonon pîꞌ Jesus ekaremeꞌnenya. Epuꞌtîꞌpîiya maasa pra miarî Jesusya tînenupaꞌsan muurukuntîpîtîꞌpî.
43,18,3,"Mîrîrî yeꞌnen moro Oliveira yeꞌkanaꞌ erepamîꞌpî. Epîremantoꞌ yewîꞌ eraꞌmanenan enepîꞌpîiya moropai tiaronkon enepîꞌpîiya. Teepîremasanon esanon moropai fariseuyamîꞌ narimaꞌsan, arinîke toꞌ wanîꞌpî. Tîkasuparaikon moropai tîtaikapukon moropai tîweiyukon, tîꞌkumaꞌtukon ke toꞌ erepamîꞌpî."
43,18,4,"Jesus epaꞌkaꞌpî toꞌ ponaya moropai toꞌ ekaranmapoꞌpîiya, tamîꞌnawîrî îꞌ kupî toꞌya tîpîꞌ epuꞌtîiꞌma. Taꞌpîiya toꞌ pîꞌ: —Anîꞌ yuwayaꞌnîkon? —taꞌpîiya."
43,18,6,"Uurî mîîkîrî, taasaꞌ Jesusya pe, inkamoro atarimaꞌpî moropai toꞌ esenumîꞌpî non pona."
43,18,7,"Moropai inîꞌrî Jesusya toꞌ ekaranmapoꞌpî: —Anîꞌ yuwayaꞌnîkon? —taꞌpîiya toꞌ pîꞌ. —Jesus, Nazaré pon —taꞌpî toꞌya."
43,18,8,"—Uurî mîîkîrî tauya saꞌrî. Uurî yuwayaꞌnîkon ya, moriya tîwî insanan unenupaꞌsan nîtîi —taꞌpî Jesusya toꞌ pîꞌ."
43,18,9,Mîrîrî taꞌpîiya tîmaimu yawîrî aweꞌkuꞌtoꞌpe manniꞌ Paapa nîtîrîꞌsan koꞌmannîpîꞌpîuya anîꞌ atakaꞌma pra man taꞌpîiya neꞌtîkini. Innape tîmaimu eꞌtoꞌpe taiya mîrîrî warantî.
43,18,10,Mîrîrîya Simão Pedroya tîkasuparai moꞌkaꞌpî moropai teepîremasanon esanon yepotorî poitîrî pana yaꞌtîꞌpîiya. Mîîkîrî ipoitîrî eseꞌ Malco.
43,18,11,"Mîrîrî pîꞌ Jesusya taꞌpî Pedro pîꞌ: —Tîwî akasuparai nîsi, yekaꞌmakî iwon yaꞌ —taꞌpîiya. —Ituꞌse Paapa eꞌtoꞌ yawîrî eꞌtarumaꞌtî pepîn naka? Kaane, eꞌtarumaꞌtî sîrîrî Paapa naipontîꞌpî pe."
43,18,12,"Anás Pia Jesus Yarî ToꞌyaMîrîrî tîpo Jesus yapisîꞌpî toꞌya, surarayamîꞌya moropai toꞌ esaꞌya, moropai teepîremasanon esanon narimaꞌsanya yapisîꞌpî, itenya yewaꞌtîꞌpî toꞌya. Moropai eꞌmaiꞌ pe yarîꞌpî toꞌya Anás pia. Anás mîîkîrî Caifás yawo. Mîrîrî konoꞌ yai teepîremasanon esanon yepotorî pe Caifás wanîꞌpî. Mîîkîrî Caifásya Judeuyamîꞌ esanon panamasaꞌ wanîꞌpî tiwin warayoꞌ saꞌmanta yuꞌse wanî tamîꞌnawîronkon pemonkonyamîꞌ ton pe kaiꞌma toꞌ panamasaiꞌya wanîꞌpî."
43,18,15,"  Moropai Simão Pedro moropai tiaron inenupaꞌpîya Jesus wenaimaꞌpî. Mîîkîrî tiaron inenupaꞌpî teepîremasanon esanon yepotorî nepuꞌtî. Mîrîrî yeꞌnen attîꞌpî Jesus pîkîrî itewîꞌ poroyiꞌpîrî pîkîrî, poro po Pedro koꞌmamî tanne wîttî woimaꞌtîtoꞌ manaꞌta pia. Mîrîrîya tiaron inenupaꞌpî, manniꞌ teepîremasanon esanon yepotorî nepuꞌtîꞌpî, mîîkîrî ennaꞌpoꞌpî manaꞌta piawon wîriꞌ yarakkîrî eseurîmai. Eeseurîmaꞌpî moropai Pedro ewomî tîrîꞌpîiya. Moropai mîîkîrî manaꞌta piawon wîriꞌya taꞌpî Pedro pîꞌ: —Mîîkîrî warayoꞌ nenupaꞌpî amîrî? —taꞌpîiya. —Kaane, uurî pepîn —taꞌpî Pedroya."
43,18,18,"Mîrîrîya Pedro wîtîꞌpî ipoitîrîtonon koreꞌta apoꞌ pia tîweꞌsanon pia. Moropai teepîrematoꞌkon yewîꞌ eraꞌmanenan pia. Toꞌ atapinaꞌpî tîntîrukaꞌpîkon pia, komiꞌ pe pata wanî yeꞌnen. Satippe Pedro atapinaꞌpî toꞌ pokonpe."
43,18,19,"  Mîrîrî tanne teepîremasanon esanon yepotorîya Jesus ekaranmapoꞌpî inenupaꞌsan pîꞌ moropai inekaremekîꞌpî pîꞌ. Jesusya yuukuꞌpî: —Tamîꞌnawîronkon pemonkonyamîꞌ yeurîmapîtîꞌpîuya aronne, amaꞌ pe pra. Epereꞌnîtoꞌ yewîꞌkon ta, epîremantoꞌ yewîꞌ ta, toꞌ yenupapîtîꞌpîuya tîmurukun pe awanîkon tanne. Îꞌ tauya pra wanîꞌpî amaꞌ pe. Mîrîrî yeꞌnen îꞌ ton pe uyekaranmapoya? Inkamoro umaimu etatîponkon mekaranmapoi, îꞌ taasauꞌya toꞌ pîꞌ. Mîrîrî epuꞌtî pîꞌ toꞌ man morî pe."
43,18,22,"Mîrîrî taasaꞌ Jesusya pe, tiwin epîremantoꞌ yewîꞌ eraꞌmanenya Jesus yenpatamoꞌpî. Moropai taꞌpîiya: —Îꞌ ton pe see mîrîrî yeꞌka pe eseurîman mîrîrî teepîremasanon esanon yepotorî pîꞌ? —taꞌpîiya Jesus pîꞌ."
43,18,23,"Jesusya yuukuꞌpî: —Yairî pra eseurîmasaꞌ ya, makai tamîꞌnawîronkon pîꞌ îꞌ kaiꞌma eseurîmasaꞌ. Tîîse yairî eseurîman pîꞌ wai. Îꞌ waniꞌ awanî yeꞌnen upaꞌtîya mîrîrî? —taꞌpî Jesusya mîîkîrî pîꞌ."
43,18,25,  Mîrîrî tanne Simão Pedro atapina koꞌmannîpîꞌpî satippe siꞌma. Moropai tiaronkon iipiawonkonya taꞌpî ipîꞌ: —Mîîkîrî warayoꞌ nenupaꞌpî nîrî amîrî kaꞌrî? Tîîse Pedroya taꞌpî: —Kaane uurî pepîn —taꞌpîiya.
43,18,26,Mîrîrîya tiwin teepîremasanon esanon yepotorî poitîrîya taꞌpî. Mîîkîrî pana Pedro naꞌtîꞌpî yonpa pe awanîꞌpî. Mîîkîrîya taꞌpî Pedro pîꞌ: —Amîrî kaꞌrî ayeraꞌmauya neꞌtîkini mîîkîrî yarakkîrî Oliveira yeꞌkanaꞌ eꞌnî neꞌtîkini —taꞌpîiya.
43,18,27,Inîꞌrî Pedroya taꞌpî: —Kaane. Mîrîrî pe rî kariwana yunkon eꞌnaꞌpî.
43,18,28,"  Moropai eerenmapî ya Jesus yarîꞌpî toꞌya Caifás yewîꞌ tapai Governador Pilatos yewîꞌ ta. Tîîse Judeuyamîꞌ esanon wanîꞌpî ewonpai pra, tîweꞌkîꞌpakon namai Judeuyamîꞌ pepîn koreꞌta. Maasa pra Páscoa entamoꞌkantoꞌ pîꞌ eꞌpai toꞌ wanîꞌpî. Mîrîrî yeꞌnen toꞌ ewomî pîn."
43,18,29,"Mîrîrî yeꞌnen poro pona Pilatos epaꞌkaꞌpî toꞌ pia. Moropai taꞌpîiya toꞌ pîꞌ: —Îꞌ imakuiꞌpî inkupîꞌpî taayaꞌnîkon mîrîrî, mîserî nîkupîꞌpî? —taꞌpîiya."
43,18,30,"Yuukuꞌpî toꞌya. —Aꞌkî, imakuiꞌpî kuꞌsaiꞌya pra awanî ya, aapia eneꞌsaꞌ annaya pepîn eꞌpainon. Tîîse imakuiꞌpî kupîtîpon mîserî —taꞌpî toꞌya."
43,18,31,Mîrîrî yeꞌnen taꞌpî Pilatosya toꞌ pîꞌ: —Amîrîꞌnîkon mîîkîrî yeseru yakoꞌmenkatî aawarîrîꞌnîkon moropai itarumaꞌtîtî ayeserukon yawîrî. Tîîse yuukuꞌpî toꞌya: —Amîrîꞌnîkon Romanoyamîꞌya anîꞌ wîî meꞌpo annaya tîrî pepîn —taꞌpî toꞌya.
43,18,32,"Mîrîrî warantî toꞌ eseurîmaꞌpî mîrîrî, Jesus nekaremekîꞌpî pîꞌ innape aweꞌtoꞌpe. Maasa pra îꞌ kaiꞌma tîîsaꞌmanta ekaremeꞌsaꞌ Jesusya wanîꞌpî."
43,18,33,"Pilatos ewomîꞌpî tewîꞌ ta moropai Jesus yanno meꞌpoꞌpîiya. Mîrîrîya Jesus ekaranmapoꞌpîiya: —Judeuyamîꞌ esaꞌ amîrî, rei amîrî? —taꞌpîiya Jesus pîꞌ."
43,18,34,"Jesusya yuukuꞌpî: —Uyekaranmapoya awinîpai kaꞌrî ou tiaronkonya ekaremeꞌsaꞌ mîrîrî apîꞌ —taꞌpîiya. Pilatosya taꞌpî: —Judeu pepîn uurî. Amîrî yonpayamîꞌ moropai teepîremasanon esanonya arumakasaꞌ mîrîrî uyenyaꞌ —taꞌpîiya. —Îꞌ kupî pîꞌ nan? —taꞌpîiya. —Sîrîrî non po pemonkonyamîꞌ yaipontîuya pepîn toꞌ esaꞌ pe. Mîrîrî warantî ikupîuya ya, upoitîrîtonon eseyaꞌnama eꞌpainon Judeuyamîꞌ esanonya uyapisî namai. Tîîse mîrîrî yeꞌka pe pra kupîuya tarî sîrîrî non po. Maasa pra sîrîrî non winîpainon pepîn uurî —taꞌpîiya."
43,18,37,"Mîrîrî yeꞌnen Pilatosya taꞌpî ipîꞌ: —Moriya rei pe awanî mîrîrî? Jesusya taꞌpî: —Amîrîya taa mîrîrî, yairon mai. Esenpoꞌpî moropai uuipîꞌpî sîrîrî non pona yairon ekaremeꞌse. Mîrîrî ton pe neken erepamîꞌpî. Moropai yairon anetapainonya umaimu pîinama."
43,18,38,Pilatosya taꞌpî: —Îꞌ mîrîrî yairon? —taꞌpîiya.Mîrîrî tîpo Pilatos epaꞌkaꞌpî pemonkonyamîꞌ pia moropai taꞌpîiya toꞌ pîꞌ: —Imakuiꞌpî inkupîꞌpî eporîuya pra wai. Îꞌ wenai pra iwîmeꞌpouya eserîke pra wai —taꞌpîiya.
43,18,40,"Mîrîrî yuukuꞌpî toꞌya tîwentaimepîꞌse. —Kaane, mîîkîrî pepîn. Barrabás rumakaya yuꞌse anna man —taꞌpî toꞌya. Barrabás mîîkîrî amaꞌyeꞌ."
43,19,1,  Mîrîrî tîpo Pilatosya Jesus poꞌpîtî meꞌpoꞌpî.
43,19,2,"Surarayamîꞌya itarako ton konekaꞌpî mîꞌnî ke. Moropai yekaꞌmaꞌpî toꞌya ipuꞌpai pona, moropai suuyu sonpan rei pon yeꞌka yekaꞌmaꞌpî toꞌya ipîꞌ tîîwoꞌmaꞌtakon pe."
43,19,3,"Moropai iipia toꞌ erepanpîtîꞌpî. Taapîtîꞌpî toꞌya ipîꞌ: —Viva Jesus, Judeuyamîꞌ esaꞌ amîrî. Rei amîrî —kaiꞌma taa pîꞌ toꞌ koꞌmamîꞌpî. Moropai mîîkîrî yenpatamopîtîꞌpî toꞌya."
43,19,4,"Moropai inîꞌrî Pilatos epaꞌkaꞌpî moropai taꞌpîiya Judeuyamîꞌ pîꞌ: —Aꞌkî, mîîkîrî yenpaꞌka meꞌpo pîꞌ wai eraꞌmakonpa. Imakuiꞌpî inkupîꞌpî eporîuya pra wai. Îꞌ wenai pra iwî meꞌpouya eserîke pra wai. Mîrîrî yeꞌnen Jesus epaꞌkaꞌpî mîꞌnî yeꞌ tarakko pe tîîse moropai suuyu sonpan tîpon yaꞌ. Mîrîrîya Pilatosya taꞌpî toꞌ pîꞌ: —Aꞌkî, mîserî warayoꞌ man. Eraꞌmatî! —taꞌpîiya."
43,19,6,"Mîîkîrî eraꞌma tîuyaꞌnîkon pe teepîremasanon esanon moropai toꞌ poitîrîtonon entaimepîtîꞌpî. —Iwî meꞌpokî, iwî meꞌpokî pakîꞌnan pona —taapîtîꞌpî toꞌya.Moropai Pilatosya taꞌpî toꞌ pîꞌ: —Kaane, uurî pepîn. Amîrîꞌnîkon neken tarîpai. Ituꞌse awanîkon ya, ipokapîtîtantî pakîꞌnan pona, iwîtî —taꞌpîiya. —Tîîse uurî pia morî pe eraꞌma pîꞌ wai. Îꞌ wenai pra iwîtî tauya eserîke pra wai."
43,19,7,Tîîse Judeuyamîꞌya yuukuꞌpî: —Moisés nurîꞌtî nekaremekîꞌpî yawîrî aasaꞌmanta eꞌpai awanî. Maasa pra Paapa munmu pe aweꞌkupî —taꞌpî toꞌya.
43,19,8,"Mîrîrî eta tîuya pe, Pilatos esiꞌnîpîꞌpî inîꞌ panpîꞌ. Moropai eewomîꞌpî tewîꞌ ta inîꞌrî. Moropai Jesus ekaranmapoꞌpîiya. —Oꞌnon pata painon amîrî? —taꞌpîiya. Tîîse Jesusya yuuku pîn."
43,19,10,"Pilatosya taꞌpî ipîꞌ: —Umaimu yuukuya pepîn? Enpenatakî, ayesaꞌ uurî. Arumakauya eꞌpainon, awî meꞌpouya eꞌpainon —taꞌpîiya Jesus pîꞌ."
43,19,11,"Jesusya yuukuꞌpî: —Aawarîrî uyesaꞌ pe awanî pepîn. Uyesaꞌ pe awanî maasa pra Paapaya itîîsaꞌ mîrîrî aapia. Mîrîrî yeꞌnen mîîkîrîya, ayenyaꞌ urumakatîponya, imakuiꞌpî kuꞌsaꞌ mîrîrî, imakuiꞌpî kuꞌsaꞌya yentai."
43,19,12,"Mîrîrî eta tîuya yeꞌnen, Jesus anrumakapai Pilatos wanîꞌpî. Tîîse Judeuyamîꞌ entaimepîtîꞌpî. —Irumakaya ya, César yeyaton pe awanî —taꞌpî toꞌya. —Anîꞌ eꞌkupî ya rei pe César yentai eꞌpai awanî. César pîinamaiya pepîn."
43,19,13,"Mîrîrî eta tîuya pe Jesus yenpaꞌka meꞌpoꞌpî Pilatosya. Moropai eereutaꞌpî taponseꞌ pona miarî pata tîꞌ kaꞌsaꞌ pona. Judeuyamîꞌ maimu ta Gabatá. Awanîꞌpî sexta-feira Páscoa konekatoꞌ weiyu pe. Moropai wei enuꞌsaꞌ wanîꞌpî. Mîrîrî yai Pilatosya taꞌpî Judeuyamîꞌ esanon pîꞌ: —Aꞌkî, ayesaꞌkon mîîkîrî, rei mîîkîrî —taꞌpîiya."
43,19,15,"Moropai toꞌ entaimepîtîꞌpî. —Iwî meꞌpokî, iwî meꞌpokî pakîꞌnan pona —taapîtîꞌpî toꞌya. —Ayesaꞌkon wîî meꞌpouya yuꞌse naatî? —taꞌpî Pilatosya. —Itesaꞌ pînon anna —taꞌpî toꞌya. —César neken anna esaꞌ —taꞌpî teepîremasanon esanonya."
43,19,16,Mîrîrî tîpo Pilatosya Jesus rumaka tuꞌkaꞌpî Judeuyamîꞌ yenyaꞌ iwîtoꞌpe toꞌya.
43,19,17,"  Mîrîrî yeꞌnen surarayamîꞌya yarîꞌpî. Jesus epaꞌkaꞌpî cidade poi. Pakîꞌnan yarîꞌpîiya tîwîtoꞌ yaponseꞌ ton. Eerepamîꞌpî pata eseꞌ pemonkon puꞌpaiꞌpî warainon. Judeuyamîꞌ maimu ta Gólgota. Moro ipokapîtîꞌpî toꞌya pakîꞌnan po. Moropai tiaronkon nîrî asakîꞌnankon warayoꞌkon pokapîtîꞌpî toꞌya iratai winî Jesus wanîꞌpî toꞌ arakkita.JESUS NAZARÉ PON, JUDEUYAMÎꞌ ESAꞌtaatoꞌ eꞌmenukasaꞌ wanîꞌpî. Mararonkon pepîn Judeuyamîꞌya mîrîrî erenkaꞌpî maasa pra Jesus wîꞌpî toꞌya aminke pra cidade pia. Moropai mîrîrî eꞌmenukasaꞌ wanîꞌpî eseurîwîꞌnankon maimukon ta. Judeuyamîꞌ maimu ta, romanoyamîꞌ maimu ta, moropai gregoyamîꞌ maimu ta aweꞌmenukasaꞌ wanîꞌpî. Series,  Moropai teepîremasanon esaꞌya taꞌpî Pilatos pîꞌ: —Judeuyamîꞌ esaꞌ kaiꞌma kîꞌmenukai tîîse “Judeuyamîꞌ esaꞌ uurî”, taꞌpî mîserîya taatoꞌ menukakî —taꞌpî toꞌya. Pilatosya yuukuꞌpî: —Îꞌ unmenukaꞌpî koꞌmamî mîrîrî warantî. Tiaron pe imoꞌtannîpîuya pepîn —taꞌpîiya. Pakîꞌnan pona Jesus pokapîtî surarayamîꞌya tîpo, ipon yanumîꞌpî toꞌya moropai pantakaꞌpî toꞌya tîkaisarîꞌnîkon, saakîrîronkon. Sonpan nîrî yanumîꞌpî toꞌya. Mîrîrî sonpan morî tiwin ikaꞌsaꞌ, iisiꞌpîntoꞌ ton pîn."
43,19,24,"Mîrîrî yeꞌnen taꞌpî toꞌya tîpîꞌnîkon: —Ipon karaka namai, tîꞌ yenunpaiꞌnîkon anîꞌ yemanne pe sonpan wanî epuꞌtoꞌpeꞌnîkon —taꞌpî toꞌya.Upon pantakaꞌpî toꞌya tîkoreꞌtaꞌnîkon moropai sonpan,anîꞌ pon pe aweꞌnîmî epuꞌtîkonpa tîꞌ yenumîꞌpî toꞌya.Mîrîrî yeꞌnen mîrîrî kupîꞌpî surarayamîꞌya."
43,19,25,"Mîrîrî tanne aminke pra Jesus pakîꞌnanon pia wîriꞌsanyamîꞌ wanîꞌpî satippe. Jesus yan moropai itakon moropai Clopas noꞌpî, iteseꞌ Maria, moropai Maria Magdala pon, inkamoro wanîꞌpî aminke pra."
43,19,26,"Moropai tîsan eraꞌma tîuya pe, moropai tînenupaꞌpî, tîsaꞌnamanen, eraꞌma tîuya pe, Jesusya taꞌpî tîsan pîꞌ: —Eraꞌmakî, anre mîîkîrî tarîpai —taꞌpîiya. Mîrîrî tîpo taꞌpîiya tînenupaꞌpî pîꞌ: —Eraꞌmakî, asan mîîkîrî tarîpai —taꞌpîiya. Moropai mîrîrî pata pai inenupaꞌpîya isan yarîꞌpî tewîꞌ ta aakoꞌmantoꞌpe."
43,19,28,"  Tîîkoꞌmamî tîpo, Jesusya tamîꞌnawîrî aretîꞌkasaꞌ tîuya epuꞌtîꞌpî. Moropai taꞌpîiya: —Tuna aninnîpai wai. Mîrîrî taꞌpîiya innape Paapa maimu eꞌmenukasaꞌ eꞌtoꞌpe yairî."
43,19,29,"Moro pisa wanîꞌpî intapîkîron uva yekku soꞌritasaꞌ yenseꞌ. Mîrîrî yeꞌnen tuꞌnasen esponja tîrîꞌpî toꞌya woꞌ ka. Moropai amansaꞌ tanne, esponja moꞌkaꞌpî toꞌya. Hissopo yeꞌ pona tîrîꞌpî toꞌya, moropai iꞌmîꞌsaꞌkaꞌpî toꞌya inta yaꞌ."
43,19,30,Mîrîrî yuꞌnaꞌpî Jesusya moropai taꞌpîiya: —Tamîꞌnawîron ataretîꞌkasaꞌ man. Mîrîrî taa tîuya yaretîꞌka pe aweꞌmuruikaꞌpî moropai aasaꞌmantaꞌpî.
43,19,31,"Jesus Yaraꞌta Yasoꞌka ToꞌyaMîrîrî Páscoa konekatoꞌ weiyu yai, moropai penane wanî sábado ipîkku, páscoa pîꞌ toꞌ eꞌtoꞌ. Mîrîrî yeꞌnen isaꞌmantaꞌsan esaꞌrîꞌpî koꞌmamî pakîꞌnan po yuꞌse pra Judeuyamîꞌ wanîꞌpî. Mîrîrî yeꞌnen toꞌ wîtîꞌpî Pilatos pia. Taꞌpî toꞌya ipîꞌ: —Inkamoro pîsi waikîpîtî meꞌpokî kaꞌneꞌ panpîꞌ toꞌ saꞌmantatoꞌpe moropai toꞌ esaꞌrîꞌpî moꞌkatoꞌpe annaya pakîꞌnan po toꞌ koꞌmamî namai sábado yai —taꞌpî toꞌya ipîꞌ."
43,19,32,Mîrîrî yeꞌnen surarayamîꞌ wîtîꞌpî. Eꞌmaiꞌnon pakîꞌnan pon pîsi waikîpîtîꞌpî toꞌya. Mîrîrî tîpo tiaron pîsi waikîpîtîꞌpî toꞌya Jesus yarakkîronkon.
43,19,33,"Tîîse Jesus pia teerepamîkon yai, eraꞌmaꞌpî toꞌya aasîrî aasaꞌmantasaꞌ wanîꞌpî. Mîrîrî yeꞌnen iꞌsi waikîpîtî toꞌya pra awanîꞌpî. Tîîse tiwin suraraya tîkasuparai ke yaꞌsoꞌkaꞌpî Jesus yaraꞌta yai. Mîrîrî pe rî imînî moropai tuna tiꞌkamoꞌpî mararî pra. Mîrîrî eraꞌmatîpon uurî. Moropai ekaremekîuya sîrîrî innape ikupîkonpa. Mîrîrî unekaremekî wanî yairî. Moropai mîrîrî wanî innape epuꞌtîuya. Mîrîrî eꞌkupîꞌpî Paapa maimu eꞌmenukasaꞌ eꞌtoꞌpe innape. See warantî aweꞌmenukasaꞌ:Tiwin iteꞌpî waikîpîtî toꞌya pepîn tiwin kinPemonkonyamîꞌya tînaꞌsoꞌkaꞌpîkon eraꞌma pe mantaatoꞌ mîrîrî. Series, "
43,19,38,"  Mîrîrî tîpo José Arimatéia ponya Pilatos pîꞌ esatîꞌpî, Jesus esaꞌrîꞌpî yuꞌnaꞌtîpa kaiꞌma. Mîîkîrî José wanîꞌpî Jesus wenaimetîpon pe tîîse amaꞌ pe, maasa pra Judeuyamîꞌ esanon namaꞌpîiya. Moropai Nicodemos, manniꞌ Jesus pia itîꞌpî ewaron yaꞌ. Mîîkîrî wîtîꞌpî José yarakkîrî. Aꞌpusin yarîꞌpîiya 35 quilos kaisarî yaiꞌmei mirra, aloé yarakkîrî."
43,19,40,"Moropai Jesus esaꞌrîꞌpî wontîꞌpî toꞌya kamisa ke aꞌpusin tekaꞌmai, Judeuyamîꞌ yeseru yawîrî isaꞌmantaꞌpî esaꞌrîꞌpî konekatoꞌ tîuyaꞌnîkon yawîrî."
43,19,41,"Moropai jardim wanîꞌpî Jesus wîꞌpî toꞌya pata pia aminke pra. Moro wanîꞌpî amenan uuruwai, tîꞌ yawon isaꞌmantaꞌpî ton pînon."
43,19,42,Moropai Judeuyamîꞌ festarî weiyu ekonekatoꞌ wanî yeꞌnen mîrîrî uuruwai yaꞌ Jesus esaꞌrîꞌpî yekaꞌmaꞌpî toꞌya aminke pra awanî yeꞌnen.
43,20,1,"  Domingo erenmapî yai, ewaron ke tîîse Maria Madalena wîtîꞌpî uuruwai pona. Moropai eraꞌmaꞌpîiya, tîꞌ kureꞌnan wanîꞌpî eraꞌtîsaꞌ innaꞌta poi."
43,20,2,Mîrîrî eraꞌma tîuya pe Maria ekatumîꞌpî Simão Pedro pia moropai tiaron inenupaꞌpî Jesus nîsaꞌnamaꞌpî pia. Moropai taꞌpîiya toꞌ pîꞌ: —Uyepotorîkon yarîꞌpî toꞌya man uuruwai yapai moropai oꞌnon pata yaasaꞌ toꞌya epuꞌtî annaya pra man.
43,20,3,Mîrîrî yeꞌnen Pedro moropai tiaron inenupaꞌpî wîtîꞌpî uuruwai pona. Saꞌnîrî toꞌ ekatumîꞌpî tîîse tiaron inenupaꞌpî kaꞌneꞌ panpîꞌ eekaꞌtumîꞌpî Pedro ekaꞌtumî yentai. Mîrîrî yeꞌnen eerepamîꞌpî uuruwai pona Pedro rawîrî.
43,20,5,"Moropai aweꞌmuruikaꞌpî kamisa eraꞌmaꞌpîiya tîîse eewomî pra awanîꞌpî. Iteꞌmaꞌpî pîꞌ Pedro erepamîꞌpî. Tiwinarî Pedro ewomîꞌpî uuruwai yaꞌ, tîꞌ yawon yaꞌ. Moro kamisa eraꞌmaꞌpîiya. Moropai Jesus puꞌpai woinon kamisa eraꞌmaꞌpîiya tiaron kamisa piapai aminke maꞌre. Yanmakoꞌmasaꞌ pe awanîꞌpî."
43,20,8,"Mîrîrî tîpo tiaron inenupaꞌpî ewomîꞌpî Pedro yeꞌmaꞌpî pîꞌ. Eraꞌmaꞌpîiya, innape Jesus eꞌmîꞌsaꞌkasaꞌ kupîꞌpîiya. Mîîwîni tîîse Paapa maimu eꞌmenukasaꞌ epuꞌtî toꞌya pra awanîꞌpî, aweꞌmîꞌsaꞌka eꞌpai awanî taatoꞌ."
43,20,10,Mîrîrî tîpo toꞌ emikkuꞌpî.
43,20,11," Maria koꞌmamîꞌpî satippe tîkarawaꞌpî. Tîkarau yeꞌka pe aweꞌmuruikaꞌpî moropai uuruwai yaꞌ eraꞌmaꞌpîiya. Moro inserîyamîꞌ asakîꞌnankon eraꞌmaꞌpîiya, aimutun toꞌ pon. Toꞌ ereutasaꞌ wanîꞌpî Jesus pataꞌpî yaꞌ, tiwin ipuꞌpai pataꞌpî yaꞌ, tiaron iꞌpu pataꞌpî yaꞌ."
43,20,13,"Moropai taꞌpî toꞌya Maria pîꞌ: —Wîriꞌ, îꞌ pîꞌ akarau mîrîrî? Mariaya yuukuꞌpî: —Inna, uyepotorî yarîꞌpî toꞌya man moropai oꞌnon pata yarîꞌpî toꞌya epuꞌtîuya pra wai."
43,20,14,Mîrîrîya eeraꞌtîꞌpî moropai Jesus eraꞌmaꞌpîiya. Tîîse Jesus pe awanî epuꞌtîiya pra awanîꞌpî.
43,20,15,"Jesusya taꞌpî ipîꞌ: —Wîriꞌ, îꞌ pîꞌ akarau mîrîrî? Anîꞌ yuwaya? —taꞌpîiya. Jardim koꞌmannîꞌnen kaiꞌma Maria esenumenkaꞌpî. Mîrîrî yeꞌnen taꞌpîiya: —Inna, uyonpa, amîrîya kaꞌrî yaasaꞌ nai kaꞌkî upîꞌ oꞌnon pata yarî pîꞌ nan uutîtoꞌpe eraꞌmai? —taꞌpîiya."
43,20,16,Jesusya taꞌpî ipîꞌ: —Maria —taꞌpîiya.Mîrîrî pîꞌ eeraꞌtîꞌpî iponaya moropai taꞌpîiya Judeuyamîꞌ maimu ta: —Rabôni —taꞌpîiya. Uyenupanen taatoꞌ mîrîrî.
43,20,17,"—Uurî kîsapisî —taꞌpî Jesusya ipîꞌ. —Maasa enuku pra wai uyun pia. Tîîse atîkî uyonpayamîꞌ pia. Makai toꞌ pîꞌ ennaꞌpo uyun pia, mîîkîrî wanî toꞌ yun pe nîrî, Paapa unapurîton moropai toꞌ napurîton nîrî pia uutî."
43,20,18,"Mîrîrî yeꞌnen Maria wîtîꞌpî inenupaꞌsan pia moropai ekaremekîꞌpîiya. —Uyepotorîkon eraꞌma pîꞌ wai, see yeꞌka pe taa pîꞌ man —taꞌpîiya."
43,20,19,  Pata koꞌmamîꞌpî mîrîrî domingo yai. Mîrîrî yai inenupaꞌsan epereꞌsaꞌ atarakkansaꞌ wanîꞌpî maasa pra Judeuyamîꞌ esanon pîꞌ eranneꞌ pe toꞌ wanîꞌpî. Mîrîrî tanne Jesus iipîꞌpî toꞌ koreꞌta satippe awanîꞌpî. Moropai taꞌpîiya toꞌ pîꞌ: —Tîîwanmîra eꞌtî.
43,20,20,"Mîrîrî taa tîuya tîpo, tenya prego yettaꞌpî moropai taraꞌta yaino yenpoꞌpîiya. Mîrîrî pîꞌ inenupaꞌsan atausinpaꞌpî tepotorîkon eraꞌma tîuyaꞌnîkon pîꞌ."
43,20,21,Inîꞌrî Jesusya taꞌpî toꞌ pîꞌ: —Tîîwanmîra eꞌtî. Sîrîrî non pona uyunya uyarimasaꞌ warantî ayarimauyaꞌnîkon —taꞌpîiya.
43,20,22,Mîrîrî tîpo toꞌ pumaꞌpîiya. —Morî Yekaton Wannî yapiꞌtî —taꞌpîiya toꞌ pîꞌ.
43,20,23,"—Anîꞌ nîkupîꞌpî imakuiꞌpî kupîyaꞌnîkon ya aawanmîraꞌnîkon, Paapaya nîrî ikupî tîîwanmîra. Tîîse anîꞌ nîkupîꞌpî imakuiꞌpî kupîyaꞌnîkon pra awanî ya, aawanmîraꞌnîkon, mîrîrî warantî aakoꞌmamî mîrîrî."
43,20,24,"Jesus Esenpo Tomé PiaMoropai Tomé, tiwin inenupaꞌpî tiaronkon inenupaꞌsan yarakkîrî pra awanîꞌpî Jesus iipîꞌpî yai. Mîîkîrî Tomé wanîꞌpî asakîꞌne iteseꞌ, Tomé moropai monoiꞌ. Mîrîrî yeꞌnen tiaronkon inenupaꞌsanya ekaremekîꞌpî. —Uyepotorîkon eraꞌma pîꞌ anna man —taꞌpî toꞌya ipîꞌ. Tîîse Toméya taꞌpî toꞌ pîꞌ: —Innape akupîuyaꞌnîkon pepîn. Uyenya eperu ke itenya pokatoꞌ pataꞌpî yaꞌ yapîuya pra tîîse innape ikupîuya pepîn. Yaraꞌta yaꞌsoꞌkasaꞌ yaꞌ uyenya yekaꞌmauya pra tîîse innape ikupîuya pepîn —taꞌpî Toméya toꞌ pîꞌ."
43,20,26,"Moropai eseurîwîꞌne miaꞌ pona tîîmoꞌtai 8 wei tîpo, inîꞌrî inenupaꞌsan epereꞌsaꞌ wanîꞌpî wîttî ta. Moropai Tomé wanîꞌpî toꞌ pokonpe. Manaꞌtakon atarakkansaꞌ wanîꞌpî. Mîîwîni tîîse Jesus esenpoꞌpî toꞌ koreꞌta, awanîꞌpî satippe. Moropai taꞌpîiya toꞌ pîꞌ: —Tîîwanmîra eꞌtî —taꞌpîiya."
43,20,27,"Moropai taꞌpîiya Tomé pîꞌ: —Ayenya yekaꞌmakî uyenya yaꞌ, eraꞌmakî. Moropai uyaraꞌta yai ayenya yawonnîꞌkî innape ukupîpa. Innape pra uurî kîꞌkupîi —taꞌpîiya Tomé pîꞌ."
43,20,28,"Mîrîrîya Toméya yuukuꞌpî: —Uyepotorî, Paapa unapurîton —taꞌpîiya."
43,20,29,"Jesusya taꞌpî ipîꞌ: —Innape ukupî pîꞌ nan uyeraꞌmaya yeꞌnen? Tîîse tiaronkon uyeraꞌmaꞌtîponkon pepîn inkamoro, tîîse innape ukupî toꞌya. Mîrîrî wenai toꞌ atausinpa."
43,20,30,Moropai mararî pra anîꞌ nîkupî eserîkan pepîn kupîꞌpî Jesusya tînenupaꞌsanya eraꞌma tanne. Tîîse sîrîrî kaareta pona imenukasauꞌya pra wai.
43,20,31,"Tîîse unmenukaꞌsan menukaꞌpîuya innape Jesus wanî Cristo, Paapa nîmenkaꞌpî pe kupîkonpa. Innape Paapa munmu pe Jesus wanî kupîkonpa. Moropai innape ikupîyaꞌnîkon yeꞌnen, aakoꞌmamîkon enen ipatîkarî iipia."
43,21,1,"Galiléia Po Jesus Esenpo Tînenupaꞌsan PiaMîrîrî tîpo, inîꞌrî Jesus esenpoꞌpî tînenupaꞌsan pia Tiberíades kuꞌpîrî ena po toꞌ tîîse. Sîrîrî warantî awanîꞌpî."
43,21,2,"Tîmurukun pe toꞌ wanîꞌpî. Simão Pedro, Tomé, manniꞌ iteseꞌ monoiꞌ, Natanael, Galiléia pon Caná poinon, Zebedeu munkîyamîꞌ, moropai tiaronkon asakîꞌnankon Jesus nenupaꞌsan wanîꞌpî."
43,21,3,"Moropai Simão Pedroya taꞌpî tiaronkon pîꞌ: —Tarrafa pîꞌ uutî sîrîrî —taꞌpîiya. —Inna iyarî, anna wîtî nîrî —taꞌpî toꞌya ipîꞌ. Mîrîrî yeꞌnen toꞌ asaraꞌtîꞌpî kanau yaꞌ. Tiwin ewaron erenmapî pîkîrî anîꞌ yapisî toꞌya pra awanîꞌpî."
43,21,4,"Wei epaꞌka tanne, Jesus esenpoꞌpî tuna ena pona satippe. Tîîse Jesus pe awanî epuꞌtî inenupaꞌsanya pra awanîꞌpî."
43,21,5,"Moropai Jesusya taꞌpî toꞌ pîꞌ: —Uyonpayamîꞌ, anîꞌ yapisîyaꞌnîkon pra naatî? —taꞌpîiya. —Inna, anîꞌ ton pra man —taꞌpî toꞌya."
43,21,6,"Jesusya taꞌpî toꞌ pîꞌ: —Tarrafa yenuntî kanau meruntî winî, moroꞌyamîꞌ yapisîkonpa. Moropai yenumîꞌpî toꞌya moropai inîꞌrî mîrîrî yekuꞌna toꞌya eserîke pra awanîꞌpî maasa pra mararî pra moroꞌyamîꞌ atapiꞌsaꞌ wanîꞌpî."
43,21,7,"Moropai inenupaꞌpî Jesus nîsaꞌnamaꞌpîya taꞌpî Pedro pîꞌ: —Uyepotorîkon mîîkîrî —taꞌpîiya. Mîrîrî eta tîuya pe Pedroya tîpon yekaꞌmaꞌpî maasa pra tîpon moꞌkasaiꞌya wanîꞌpî. Moropai aarapumîꞌpî tuna kaꞌ. Tiaronkon inenupaꞌsan wîtîꞌpî Pedro pîkîrî tuna ena pona kanau yaꞌ, tarrafa yekuꞌnaꞌpî toꞌya. Maasa pra aminke pra tuna ena pona toꞌ wanîꞌpî. Yai pra 100 metros kaisarî toꞌ wanîꞌpî."
43,21,9,"Tîwautîkon pe apoꞌ eraꞌmaꞌpî toꞌya, moroꞌyamîꞌ wanîꞌpî ipo moropai pão."
43,21,10,Moropai Jesusya taꞌpî toꞌ pîꞌ: —Anapisîꞌpîkon moroꞌyamîꞌ yonpa eneꞌtî —taꞌpîiya toꞌ pîꞌ.
43,21,11,Simão Pedro asaraꞌtîꞌpî moropai tarrafa kuꞌnaꞌpîiya. Mararonkon pepîn moroꞌyamîꞌ wanîꞌpî. 153 kaisarî wanîꞌpî. Mîîwîni tîîse tarrafa eꞌkarakasaꞌ pra awanîꞌpî.
43,21,12,Moropai Jesusya taꞌpî toꞌ pîꞌ: —Asiꞌtî entamoꞌkai —taꞌpîiya. Moropai “Anîꞌ amîrî?” kaiꞌma taa anîꞌya pra awanî epuꞌtîꞌpî toꞌya.
43,21,13,"Mîrîrîya Jesus wîtîꞌpî, pão yanumîꞌpîiya, toꞌ pia itîrîꞌpîiya. Mîrîrî warantî moroꞌ yanumîꞌpîiya itîrîꞌpîiya nîrî toꞌ pia. Mîrîrî wanî teeseurînon iteꞌka pe Jesus esenpoꞌpî tînenupaꞌsan pia tîweꞌmîꞌsaꞌka tîpo."
43,21,15,"Jesus Eseurîma Pedro YarakkîrîTîwentamoꞌkakon tîpo, Jesusya taꞌpî Simão Pedro pîꞌ: —Simão, munmu amîrî. Uurî saꞌnamaya insananya usaꞌnama yentai?Yuukuꞌpî Pedroya: —Inna, uyepotorî. Asaꞌnama pîꞌ wai, epuꞌtî pîꞌ nai —taꞌpîiya.Jesusya taꞌpî: —Upemonkonoyamîꞌ koꞌmannîꞌkî, ayekînnan carneiroyamîꞌ koꞌmannîpîya warantî."
43,21,16,"Moropai itakon teꞌka pe Jesusya taꞌpî Pedro pîꞌ: —Simão, munmu amîrî. Innape puꞌkuru usaꞌnama pîꞌ nan? —taꞌpîiya.—Inna, uyepotorî —taꞌpî Pedroya. —Asaꞌnama pîꞌ wai epuꞌtî pîꞌ nai.Jesusya taꞌpî: —Moriya upemonkonoyamîꞌ koꞌmannîꞌkî ayekînnan koꞌmannîpîya warantî."
43,21,17,"Teeseurînon teꞌka pe Jesusya taꞌpî: —Simão, munmu amîrî. Uurî saꞌnama pîꞌ nan?Mîrîrî pîꞌ Pedro esewankonoꞌmaꞌpî. Maasa pra Jesusya tekaranmapopîtîꞌpî eseurîwîꞌne iteꞌka kaisarî, —Uurî saꞌnama pîꞌ nan? —taiya yeꞌnen. Mîrîrî yeꞌnen taꞌpîiya ipîꞌ: —Uyepotorî, tamîꞌnawîron epuꞌnen amîrî. Asaꞌnama pîꞌ wai epuꞌnen amîrî nîrî.Jesusya taꞌpî: —Moriya upemonkonoyamîꞌ koꞌmannîꞌkî ayekînnan koꞌmannîpîya warantî —taꞌpîiya."
43,21,18,"Ayenkuꞌtîuya pepîn, pena maasa awanî ya apon ton yekaꞌmapîtîꞌpîya moropai ituꞌse aweꞌtoꞌ yaꞌ attîpîtîꞌpî. Tîîse aꞌyekeꞌton pe eena ya, ayenya yekainumîya tiaronya ayewaꞌtîtoꞌpe moropai ayarî toꞌya oꞌnon pata ituꞌse aweꞌtoꞌ pepîn yaꞌ. Mîrîrî taa tîuya pe, Jesus eseurîmaꞌpî îꞌ kaiꞌma Pedro saꞌmantatoꞌ pîꞌ. Moropai aasaꞌmantatoꞌ wenai, tiaronkonya Paapa yapurî. Mîrîrî tîpo Jesusya taꞌpî ipîꞌ: —Upîkîrî aase. Moropai Pedro eraꞌtîꞌpî, tiaron inenupaꞌpî eraꞌmaꞌpîiya, manniꞌ Jesus nîsaꞌnamaꞌpî, Jesus pia awanî manniꞌ entamoꞌkantoꞌ Páscoa iteseꞌ weiyu yai, Jesus pîꞌ ekaranmapotîpon —Uyepotorî, anîꞌya amîrî ekaremekî ayeyatonon pîꞌ? —taiya neꞌtîkini. Mîîkîrî eraꞌmaꞌpî Pedroya. Mîrîrî eraꞌma tîuya yeꞌnen Pedroya taꞌpî Jesus pîꞌ: —Uyepotorî, îꞌ eꞌkupî mîserî yarakkîrî? Jesusya yuukuꞌpî: —Mîîkîrî koꞌmamî yuꞌse wanî ya uuipî pîkîrî, mîîkîrî yarakkîrî îꞌ ton pra nai. Tîîse amîrî, upîkîrî aase —taꞌpîiya. Mîrîrî yeꞌnen tiaronkon itonpayamîꞌya taa koꞌmannîpîꞌpî manniꞌ inenupaꞌpî, aasaꞌmanta pepîn kaiꞌma toꞌ eseurîmapîtîꞌpî. Tîîse mîrîrî yeꞌka pe pra Jesus eseurîmaꞌpî. —Aasaꞌmanta pepîn —taiya pra awanîꞌpî. Tîîse, —Uuipî pîkîrî aakoꞌmamî yuꞌse wanî ya, mîîkîrî yarakkîrî îꞌ ton pra nai —taꞌpîiya. Manniꞌ inenupaꞌpî mîrîrî ekaremeꞌnen mîîkîrî, imenukatîpon nîrî, moropai inekaremekîꞌpî yairî epuꞌtî pîꞌ anna man."
43,21,25,"Moropai mararon pepîn Jesus nîkupîꞌsan. Mîrîrî eꞌmenukasaꞌ wanî ya, tuꞌke kaareta yannîpîiya eꞌpainon, sîrîrî pata yentai."
44,1,1,"Jesus Naipontîꞌsan Nîkupîꞌpîkon Yekare Atos1,2 Tiófilo, manniꞌ kaareta aapia unmenukaꞌpî wanî Jesus yekare ekaremeꞌnen pe. Tamîꞌnawîrî îꞌ kupîꞌpî Jesusya teesenyakaꞌma piaꞌtîꞌpî pata pai kaꞌ pona tarî Paapaya pîkîrî ekaremeꞌnen pe awanî. Îꞌ ikupî eserîkan pepîn kuꞌpîtîꞌpîiya, moropai pemonkonyamîꞌ yenupapîtîꞌpîiya ekaremeꞌnen pe awanî. Moropai tînaipontîꞌsan pia tîmaimu tîrîꞌpîiya Morî Yekaton Wannî wenai toꞌ nîkupî ton pe."
44,1,5,"—Aꞌkî, Joãoya imakuiꞌpî tînkupîꞌpîkon rumakanenan yenpatakonaꞌpî tuna ke pena. Tîîse inîꞌ panpîꞌ yapisîyaꞌnîkon kupî sîrîrî. Mararî tîîkoꞌmanse aapiaꞌnîkon Morî Yekaton Wannî erepamî kupî sîrîrî ayesaꞌkon pe, aakoꞌmantoꞌpe ipatîkarî —taꞌpî Jesusya toꞌ pîꞌ."
44,1,6,"Kaꞌ Pona Jesus Yarî PaapayaMîrîrî tîpo Jesus naipontîꞌsan emurukuntîꞌpî ipokonpe ˻Oliveira kîrî po˼. Mîrîrî yai ekaranmapoꞌpî toꞌya: —Anna Yepotorî, îꞌ pensa anna kupîya kupî sîrîrî anna pata esaꞌ pe anna koꞌmantoꞌpe anna warîrî, sîrîrî kaꞌrî, maasa kaꞌrî? —taꞌpî toꞌya Jesus pîꞌ."
44,1,7,"Jesusya yuukuꞌpî: —Mîrîrî epuꞌtîyaꞌnîkon yuꞌse Paapa wanî pra man. Uyun Paapaya neken epuꞌtî, iweiyu ikuꞌneꞌtîsaꞌ tîuya yeꞌnen —taꞌpîiya toꞌ pîꞌ."
44,1,8,"—Tîîse meruntî yapisîyaꞌnîkon kupî sîrîrî Morî Yekaton Wannî ena yai ayesaꞌkon pe. Mîrîrî yai meruntî ke uyekare pîꞌ eeseurîmakon kupî sîrîrî Jerusalém po, moropai Judéia pata po, Samaria pata po, moropai tamîꞌnawîrî patakon kaisarî —taꞌpîiya toꞌ pîꞌ."
44,1,9,"Mîrîrî taasaiꞌya tîpo, Jesus yanuꞌnîpîꞌpî Paapaya kaꞌ pona, eraꞌma toꞌya tanne. Moropai inîꞌ eraꞌma toꞌya pra toꞌ enaꞌpî. Maasa pra katupuruya yettapurîꞌpî. Tîîse tîwîrî eraꞌmaꞌpî toꞌya kaꞌ yekaya. Jesus eraꞌma yuꞌse toꞌ tîîse, tiwinarî asakîꞌnankon warayoꞌkon esenpoꞌpî aimutunkon toꞌ ponkon toꞌ pia. Inkamoroya taꞌpî toꞌ pîꞌ: —Warayoꞌkon Galiléia ponkon, anîꞌ eraꞌma yuꞌse awanîkon? —taꞌpî toꞌya. —Manniꞌ Jesus akoreꞌtaꞌnîkon wanî manniꞌ wîtîn pîꞌ man. Kaꞌ pona yanuꞌnîpî pîꞌ Paapa man —taꞌpî toꞌya. —Tîîse teenuku manniꞌ warantî, awennaꞌpo kupî sîrîrî inîꞌrî katupuru po —taꞌpî toꞌya toꞌ pîꞌ."
44,1,12,Mîrîrî tîpo Jesus naipontîꞌsan ennaꞌpoꞌpî Oliveira yeꞌkon kîrî poi Jerusalém pona. Aminke puꞌkuru pra itaminkeno awanîꞌpî.
44,1,13,"Jerusalém cidaderî pona teerepamîkon pe, toꞌ ewomîꞌpî kawonpan po tîweꞌsen wîttî ta, oꞌnon pata Pedro pokon eꞌtoꞌ ta. Insamoro wanîꞌpî miarî, moropai Tiago, moropai André, moropai Filipe, moropai Tomé, moropai Bartolomeu, moropai Mateus, moropai tiaron Tiago, Alfeu munmu, moropai Simão Zelote, moropai Judas, mîîkîrî yun eseꞌ wanîꞌpî pe nîrî."
44,1,14,Inkamoro wanîꞌpî teepîremakon pîꞌ tîwîrî wei kaisarî tîmurukun pe siꞌma. Inkamoro koreꞌta Jesus yan wanîꞌpî moropai Jesus yaꞌmiꞌsan nîrî wanîꞌpî toꞌ pokonpe. Moropai tiaronkon wîriꞌsanyamîꞌ nîrî wanîꞌpî toꞌ koreꞌta.
44,1,15,"Tiwin wei toꞌ emurukuntîsaꞌ tanne, Pedro eꞌmîꞌsaꞌkaꞌpî toꞌ koreꞌtapai eseurîmai. Inkamoro emurukuntîꞌsan wanîꞌpî 120 kaisarî. Moropai taꞌpîiya toꞌ pîꞌ: —Uyonpayamîꞌ, eeseraꞌmaton pîꞌ kinî Morî Yekaton Wannî eseurîmaꞌpî pena utamokon Davi nurîꞌtî pîꞌ —taꞌpîiya. —nurîꞌtî yekare pîꞌ eeseurîmaꞌpî pena. Mîîkîrî wanîꞌpî Jesus yapiꞌnenan Judeuyamîꞌ esanon yeꞌmaiꞌnorî pe. Mîîkîrî wanîꞌpî uurîꞌnîkon yonpa pe ukoreꞌtaꞌnîkon. Maasa pra imenkasaꞌ pe awanîꞌpî eesenyakaꞌmatoꞌpe uurîꞌnîkon pokonpe —taꞌpî Pedroya. Mîîkîrî Judasya tînmîri ton yennaꞌpî mîrîrî tîniru Jesus rumakapîtîuya Judeuyamîꞌ esanon yenyaꞌ yepeꞌpî ke. Miarî tînmîri yaꞌ mîîkîrî enaꞌpî kawîne pai. Mîrîrî yai iroꞌta eꞌkarakaꞌpî moropai non pona isiwisikkî eꞌsorokaꞌpî. Moropai aasaꞌmantaꞌpî. Tamîꞌnawîronkon Jerusalém po tîîkoꞌmansenonya mîrîrî epuꞌtîꞌpî. Mîrîrî yeꞌnen ipataꞌseꞌ esatîꞌpî toꞌya Aceldama kaiꞌma, tîîse toꞌ maimu ta awanîꞌpî mîn pataꞌseꞌ kaiꞌma esatîꞌpî toꞌya."
44,1,20,"Mîrîrî yeꞌnen Pedroya taꞌpî: —Sîrîrî eꞌmenukasaꞌ pena kaaretarîya taꞌpî:Mîîkîrî ataretîꞌka kupî sîrîrî.Tiaronya ipataꞌpî yapisî eꞌpai awanîeesenyakaꞌmatoꞌ rîꞌpî konekaton yaꞌ,taiya mîrîrî —taꞌpî Pedroya."
44,1,21,"21,22 —Mîrîrî yeꞌnen tiaron warayoꞌ menkapai awanî sîrîrî uurîꞌnîkon pokonpe eesenyakaꞌma ton. Tîîse mîîkîrî warayoꞌ menkapai man teeseurîmasen innape Uyepotorîkon Jesus eꞌmîꞌsaꞌkaꞌpî pîꞌ. Tîîse imenkapai man manniꞌ uurîꞌnîkon pokonpe Joãoya Jesus yenpatakona yai moropai kaꞌ pona Paapaya Jesus yanuꞌnîpî pîkîrî, aasarîꞌpî upokonpeꞌnîkon —taꞌpî Pedroya. Series, "
44,1,23,"Mîrîrî yeꞌnen toꞌ esenumenkaꞌpî. Asakîꞌne warayoꞌkon menkaꞌpî toꞌya tîpokon peꞌnîkon asarîꞌsan. Inkamoro eseꞌ wanîꞌpî José. Mîîkîrî eseꞌ wanîꞌpî eseurîwîꞌne kaisarî, Barsabás moropai Justo kaiꞌma esatîꞌpî toꞌya. Iwanîyakon eseꞌ wanîꞌpî Matias. Inkamoro menkaꞌpî toꞌya."
44,1,24,"Mîrîrî tîpo inkamoro pona toꞌ epîremaꞌpî. Taꞌpî toꞌya Paapa pîꞌ: —Paapa, anna yepotorî, amîrî tamîꞌnawîronkon yewan epuꞌnen. Mîrîrî yeꞌnen insanan anna yonpayamîꞌ ekaremeꞌkî oꞌnon yeꞌka moꞌkaya amîrî ton pe eesenyakaꞌmatoꞌpe, Jesus naipontîꞌpî pe. Maasa pra anna yonpa anna pokonpe esenyakaꞌmaꞌpîya teesenyakaꞌmatoꞌ rumakaꞌpî inîꞌ ankuꞌpai pra eenaꞌpî. Moropai mîîkîrî wîtîꞌpî eꞌtarumaꞌtîntoꞌ pataꞌseꞌ yaꞌ. Mîrîrî yeꞌnen anîꞌ ekaremekîya anna pokonpe eesenyakaꞌma ton José Matias kaꞌrî. Mîrîrî warantî toꞌ epîremaꞌpî. Series, "
44,1,26,Mîrîrî tîpo inkamoroya asakîꞌne tîꞌ yapisîꞌpî. Mîrîrî asakîꞌnan tîꞌ pîꞌ toꞌ eseꞌ eꞌmenukasaꞌ wanîꞌpî José moropai Matias. Moropai teserukon ta mîrîrî tîꞌ yenumîꞌpî toꞌya eꞌmaiꞌnon tîꞌ toꞌ nenumîꞌpî wanîꞌpî Matias eseꞌ yarakkîron. Mîrîrî warantî mîîkîrî enaꞌpî Jesus naipontîꞌsan pokonpe teesenyakaꞌmasen pe.
44,2,1,"Judeuyamîꞌ festarî weiyu eseporî yai, iteseꞌ Pentecoste, tamîꞌnawîronkon innape Jesus kuꞌnenan emurukuntîꞌpî tiwinan wîttî ta. Mîrîrî yai toꞌ emurukuntîsaꞌ tanne, kaꞌneꞌ pe kaꞌ winîpainon kureꞌnan aꞌsitun ataꞌseꞌmasaꞌ iipî warainon etaꞌpî innape Jesus kuꞌnenanya. Kureꞌne awanî yeꞌnen mîrîrî wîttî tawonkonya etaꞌpî. Moropai mîrîrî eraꞌmaꞌpî wîttî tawonkonya. Apoꞌ awittasaꞌ yaꞌseꞌmasaꞌ aꞌsitunya warantî innape Jesus kuꞌnenan ekaya. Eesekainunpîtîꞌpî toꞌ kaisarî tiwin pîꞌ toꞌ tîîse, eraꞌmaꞌpî toꞌya. Mîrîrî yai tamîꞌnawîronkon esaꞌ pe Morî Yekaton Wannî enaꞌpî. Moropai toꞌ eseurîma emapuꞌtîꞌpîiya tiaronkon maimukon ta. Inkamoro koreꞌta Jerusalém po Judeuyamîꞌ Paapa yapurînenan wanîꞌpî aminke pai festa pona iipîꞌsan. Tamîꞌnawîrî patakon poinokon wanîꞌpî. Mîrîrî aꞌsitun warainon eta tîuyaꞌnîkon yai, toꞌ emurukuntîꞌpî. Mîrîrî yai innape Jesus kuꞌnenan eseurîma tiaronkon maimukon ta etaꞌpî toꞌya. Tîîse etaꞌpî inkamoro aminke pai iipîꞌsanya tîmaimukon pe awanî. Mîrîrî pîꞌ toꞌ esenumenkaꞌpî kureꞌne. Taꞌpî toꞌya: —Insamoro warayoꞌkon Galiléiaponkon. Aꞌkî umaimukon ta toꞌ eseurîma. Tîîse îꞌ kaiꞌma mîrîrî warantî umaimukon ta toꞌ eseurîma mîrîrî? —taꞌpî toꞌya. —Maasa pra uurîꞌnîkon wanî aminke pai iipîꞌsan pe. Pártia patapaiꞌnîkon pe, Média pata paiꞌnîkon pe, Elão pata paiꞌnîkon pe, Mesopotâmia pata paiꞌnîkon pe, Judéia pata paiꞌnîkon pe, Capadócia pata paiꞌnîkon pe, Ponto pata paiꞌnîkon pe, Ásia pata paiꞌnîkon pe, Frígia pata paiꞌnîkon pe, Panfília pata paiꞌnîkon pe, Egito pata paiꞌnîkon pe, Líbia pata woinîkon nîrî wanî, aminke pra awanî Cirene pîꞌ, Roma poinokon pe, Creta pata paiꞌnîkon pe moropai Arábia pata paiꞌnîkon pe. Judeuyamîꞌ moropai Judeuyamîꞌ pepîn Paapa yapurînenan, tamîꞌnawîrî aminke paiꞌnîkon pe eꞌnî tanne tiwin pîꞌ siꞌma umaimukon eta sîrîrî ukaisarîꞌnîkon. Paapa nîkupîꞌpîkon kureꞌnan pîꞌ umaimukon eta sîrîrî ukaisarîꞌnîkon. Paapa nîkupîꞌpîkon kureꞌnan pîꞌ toꞌ eseurîma mîrîrî umaimukon ta eta sîrîrî —taꞌpî toꞌya. Series,  Series,  Mîrîrî warantî tamîꞌnawîronkon wanîꞌpî kureꞌne teesenumenkai toꞌ winîkîi. Îꞌ eꞌkuꞌsaꞌ epuꞌtî toꞌya pra awanîꞌpî. Toꞌ esekaranmapopîtîꞌpî. —Îꞌ taatoꞌpe see sîrîrî wanî sîrîrî? —kaiꞌma taꞌpî toꞌya. Tîîse moro toꞌ koreꞌta tiaronkon wanîꞌpî toꞌ patakapîtî pîꞌ tîweꞌsanon. Inkamoroya taꞌpî toꞌ pîꞌ: —Aꞌkî, insamoro warayoꞌkon etînsaꞌ mîrîrî. Eꞌtari pe toꞌ wanî mîrîrî —kaiꞌma taꞌpî toꞌya toꞌ winîkîi."
44,2,14,"Pedro Eseurîmatoꞌ Toꞌ PîꞌTîîse Pedro eꞌmîꞌsaꞌkaꞌpî tiwin puꞌ pona tîîmoꞌtaiꞌnîkon Jesus naipontîꞌsan pokonpe. Mîîkîrî eseurîmaꞌpî meruntî ke arinîkonya eta tanne. —Uyonpayamîꞌ, Judeuyamîꞌ Jerusalém ponkon moropai tamîꞌnawîronkon amîrîꞌnîkon tarîwaya iipîꞌsan. Maasa eseurîma etatî îꞌ taatoꞌpe mîrîrî wanî ekaremekîuya sîrîrî etatî —taꞌpîiya."
44,2,15,"—Insamoro warayoꞌkon etînsaꞌ kaiꞌma eesenumenkakon mîrîrî toꞌ pîꞌ —taꞌpîiya. —Tîîse kaane, insamoro wanî maasa îꞌ enîrîtîponkon pepîn insamoro. Penane puꞌkuru anna wanî sîrîrî îꞌ yonpa annaya pra man —taꞌpîiya."
44,2,16,"—Aꞌkî, pena Paapa maimu ekaremeꞌnen profeta nurîꞌtî nekaremekîꞌpî eraꞌmayaꞌnîkon sîrîrî —taꞌpî Pedroya toꞌ pîꞌ."
44,2,17,"—Taꞌpî Paapaya: “See warantî ikupîuya kupî sîrîrîtamîꞌnawîron ataretîꞌka rawîrî,” taꞌpî Paapaya.“Morî Yekaton Wannî yarimauya kupî sîrîrîtamîꞌnawîronkon esaꞌ pe, aakoꞌmantoꞌ pe.Mîîkîrî Morî Yekaton Wannî wenai,toꞌ eseurîma kupî sîrîrî uyekare pîꞌ.Moropai anmukukon pia nîrî yarimauyamoropai ayensitonon pia nîrî yarimauya.Inkamoro eseurîma kupî sîrîrî mîîkîrî wenai umaimu pîꞌ”, taꞌpî Paapaya.“Maasaronkon weꞌneꞌpîtî warantîyairon epuꞌtî toꞌya kupî sîrîrîtîneraꞌmaꞌpîkon pepîn.Aꞌyekeꞌtonon weꞌneꞌpîtî tîwetun yaꞌmîrîrî epuꞌtî toꞌya kupî sîrîrî.Mîrîrî wenai toꞌ eseurîma kupî sîrîrî. Moropai manniꞌkan upoitîrî pe tîweꞌsanon,inkamoro pia nîrî Morî Yekaton Wannî yarimauya kupî nîrî sîrîrî.Inkamoro eseurîma kupî nîrî sîrîrî uyekare pîꞌ,tamîꞌnawîronkon pîꞌ ekaremekî toꞌya."
44,2,19,"Moropai teeseraꞌmasen kupîuya kupî sîrîrîaneraꞌmakon ton kaꞌ pîꞌ.Moropai teeseraꞌmasen kupîuya kupî sîrîrî non po,Mîrîrî wanî kupî sîrîrî mîn warantî.Moropai apoꞌ warantîmoropai wereꞌtî warantî kureꞌne eraꞌmayaꞌnîkon, Moropai teeseraꞌmasen kupîuya inîꞌrî kaꞌ pîꞌwei ena kupî sîrîrî ewaron pe,moropai kapoi ena kupî sîrîrî mîn warantî,Mîrîrî eꞌkupî kupî sîrîrîmanniꞌ ipîkku weiyu eseporî rawîrî,uuipî rawîrî tamîꞌnawîron yaretîꞌkai."
44,2,21,"Mîrîrî yai tîwenpenatasen awanî ya,taawon wanî ya,Paapa, upîikaꞌtîkî.Paapa, aapia ikoꞌmanpai waitaawon wanî ya, mîîkîrî pîikaꞌtîuya”, taꞌpî Paapayataꞌpî mîîkîrî profeta nurîꞌtîya pena —taꞌpî Pedroya."
44,2,22,"Mîrîrî pîꞌ Pedro eseurîma koꞌmannîpîꞌpî. Taꞌpîiya: —Warayoꞌkon, amîrîꞌnîkon Israel pemonkonoyamîꞌ, eseurîma Jesus Nazaré poinon yekare pîꞌ etatî —taꞌpîiya. —Mîîkîrî Paapa naipontîꞌpî eraꞌmaꞌpîyaꞌnîkon. Îꞌ ikupî eserîkan pepîn kupîiya wenai, kureꞌnan teeseraꞌmasen pepîn kupîiya wenai, Paapa winîpaino pe awanî epuꞌtîꞌpîyaꞌnîkon ukoreꞌtaꞌnîkon tîwanî yai. Mîîkîrî rumakaꞌpîyaꞌnîkon imakuiꞌsan warayoꞌkon yenyaꞌ. Inkamoroya ipokapîtîꞌpî pakîꞌnan pona. Mîrîrî warantî amîrîꞌnîkonya iwîꞌpî ituꞌse Paapa eꞌtoꞌ yawîrî. Pena mîrîrî kupîyaꞌnîkon rawîrî Paapaya epuꞌtîꞌpî."
44,2,24,"Moropai Paapaya mîîkîrî Jesus pîmîꞌsaꞌkaꞌpî. Aweꞌtarumaꞌtîtoꞌ yapai imoꞌkaꞌpîiya. Saꞌmantantoꞌ yentai ikupîꞌpîiya, maasa pra isaꞌmantaꞌsan koreꞌta aakoꞌmamî eserîke pra awanîꞌpî."
44,2,25,"Mîrîrî pîꞌ utamokon Davi nurîꞌtî eseurîmaꞌpî pena. Mîîkîrî Jesus pîꞌ taꞌpîiya:Uyepotorî eraꞌma pîꞌ uukoꞌmamî aminke pra uupia,maasa pra mîîkîrî wanî umeruntîri winî.Mîrîrî yeꞌnen uurî wanî pepîn eranneꞌ pemaasa pra uupia aakoꞌmamî yeꞌnen."
44,2,26,"Mîrîrî yeꞌnen taatausinpaiuyewan wanî sîrîrî,umaimu wanî kureꞌne atausinpaꞌpî maimu pe.Tîîse uurî wanî tîîsaꞌmantasen petîîse eranneꞌ pe pra uukoꞌmamî uusaꞌmantatoꞌ pîꞌ, Maasa pra uurî saꞌmanta yaiuukoꞌmamî pepîn non yoꞌkoi isaꞌmantaꞌsan koreꞌta.Urumakaya pepîn.Moropai apoitîrî imakuiꞌpî ton pînsaꞌmantasaꞌ koꞌmamî pepîn,itesaꞌrîꞌpî kata pepîn,iꞌmîꞌsaꞌkaya kupî yeꞌnen.Mîrîrî nîmîkî pîꞌ uukoꞌmamî,"
44,2,28,"Uyepotorî, mîrîrî yairon epuꞌtouꞌya ton keuyenupaꞌpîya ipatîkaron uukoꞌmantoꞌ ton epotoꞌpe.Mîrîrî yeꞌnen taatausinpai puꞌkuru uurî wanî sîrîrî.Maasa pra uupia aakoꞌmamî yeꞌnen,taꞌpî Davi nurîꞌtîya —taꞌpî Pedroya."
44,2,29,"Moropai Pedro eseurîma koꞌmannîpî. Taꞌpîiya: —Uyonpayamîꞌ, maasa eseurîma etapaiꞌnîkon, penaron manniꞌ utamokon Davi nurîꞌtî yekare pîꞌ. Mîîkîrî koꞌmanpîtîꞌpî tamîꞌnawîronkon esaꞌ pe pena. Tîîse aasaꞌmantaꞌpî. Mîrîrî tîpo yuꞌnaꞌtîꞌpî toꞌya, mîîkîrî uruwasi man uurîꞌnîkon koreꞌta."
44,2,30,"Mîîkîrî eꞌpîtîꞌpî Paapa maimu ekaremeꞌnen pe. Mîrîrî yeꞌnen epuꞌtîꞌpîiya, îꞌ taasaꞌ Paapaya innaꞌpoka tîuya pata pe pra. Mîîkîrî payanyamîꞌ rîꞌsan koreꞌta Paapaya ipîkku pata esaꞌ ton yarima tîuya, ekaremekîꞌpî Davi nurîꞌtî wanîꞌpî warantî aweꞌtoꞌpe. 31,32 —Moropai epuꞌtîꞌpîiya îꞌ kupî Paapaya. Mîrîrî yeꞌnen eeseurîmaꞌpî Cristo pîmîꞌsaꞌkatoꞌ Paapaya pîꞌ. Taꞌpîiya see warantî: “Mîîkîrî saꞌmanta tîpo isaꞌmantaꞌsan koreꞌta aakoꞌmamî pepîn Mîrîrî yeꞌnen itesaꞌrîꞌpî kata pepîn”, taa Davi nurîꞌtîya manniꞌ Jesus pîmîꞌsaꞌkatoꞌ Paapaya pîꞌ."
44,2,33,"Mîrîrî kupîꞌpîiya. Mîîkîrî eꞌmîꞌsaꞌkasaꞌ eraꞌmaꞌpî annaya. Iꞌmîꞌsaꞌkasaiꞌya tîpo, Paapaya yarîꞌpî kaꞌ pona. Taꞌpîiya ipîꞌ: “Umeruntîri winîkîi ereutakî,” taꞌpîiya. Moropai Morî Yekaton Wannî yarima pîꞌ man, yarima tîuya taꞌpî tîuya yawîrî. Mîîkîrî erepansaꞌ sîrîrî anna esaꞌ pe. Mîîkîrî wenai eseurîma sîrîrî amîrîꞌnîkon maimu ta. Mîrîrî eraꞌmayaꞌnîkon sîrîrî, etayaꞌnîkon sîrîrî. “Paapaya taꞌpî Uyepotorî pîꞌ:‘Umeruntîri winîkîi ereutakîmaasa ayeyatonon yentai akupîuya pîkîrî,’ taꞌpîiya”taꞌpî Davi nurîꞌtîya. Series, "
44,2,36,"Mîîkîrî manniꞌ anwîꞌpîkon antarumaꞌtîꞌpîkon pîmîꞌsaꞌka Paapaya yai ikupîꞌpîiya kureꞌne Uyepotorîkon pe, tînmenkaꞌpî pe. Tamîꞌnawîronkon Judeuyamîꞌ, mîrîrî epuꞌtîyaꞌnîkon eꞌpai awanî —taꞌpî Pedroya toꞌ pîꞌ."
44,2,37,"Mîrîrî eta tîuyaꞌnîkon pîꞌ yairî maꞌre toꞌ enaꞌpî kureꞌne toꞌ esewankonoꞌmaꞌpî. Moropai taꞌpî toꞌya Pedro pîꞌ moropai tiaronkon Jesus naipontîꞌsan pîꞌ: —Uyonpayamîꞌ, îꞌ kupî annaya eꞌpainon? Mîrîrî warantî Paapaya anna tarumaꞌtî namai kaiꞌma."
44,2,38,Mîrîrî yuukuꞌpî Pedroya: —Enpenatatî imakuiꞌpî ankupîꞌpîkon pîꞌ moropai irumakatî tamîꞌnawîrî Paapaya tîwanmîra ikuꞌtoꞌpe. Mîrîrî tîpo esenpatakonatî innape Jesus kupîyaꞌnîkon wenai. Tamîꞌnawîrî tîwanmîra ikuꞌsaꞌ tîuya tîpo Paapaya Morî Yekaton Wannî yarima ayesaꞌkon pe —taꞌpî Pedroya toꞌ pîꞌ.
44,2,39,"—Maasa pra mîrîrî pîꞌ Paapa eseurîmaꞌpî pena Morî Yekaton Wannî yarima tîuya pîꞌ, amîrîꞌnîkon pia moropai anmukukon pia yarima tîuya moropai tamîꞌnawîronkon aminkankon pia yarima tîuya manniꞌkan tînmenkakon pia yarima tîuya —taꞌpîiya."
44,2,40,"Mîrîrî warantî Pedroya toꞌ panamaꞌpî, toꞌ tekaꞌnunkai. Taꞌpîiya toꞌ pîꞌ: —Epaꞌkatî imakuiꞌpî kupî pîꞌ tîweꞌsanon koreꞌta pai. Maasa pra inkamoro tarumaꞌtî Paapaya yai, atarumaꞌtîiyaꞌnîkon namai aweꞌpîikaꞌtîtoꞌkon yuwatî —taꞌpî Pedroya."
44,2,41,Mîrîrî tîpo innape Pedro maimu kupî tîuyaꞌnîkon yeꞌnen toꞌ esenpatakonaꞌpî. Toꞌ  kaisarî yonpa. Mîrîrî tîpo innape Jesus kuꞌnenan pokonpe toꞌ emurukuntîpîtîꞌpî.
44,2,42,Mîrîrî yai Paapa maimu ke toꞌ yenupaꞌpî Jesus naipontîꞌsanya. Tekkarikon yonpa tîuyaꞌnîkon yai tîmurukun pe toꞌ eꞌpîtîꞌpî. Moropai teepîremakon yai tîmurukun pe toꞌ eꞌpîtîꞌpî. Mîrîrî warantî toꞌ koꞌmamîꞌpî innape Jesus kupî tîuyaꞌnîkon yeꞌnen.
44,2,43,"Innape Jesus Kuꞌnenan YeseruMîrîrî yai Jesus naipontîꞌsanya îꞌ ikupî eserîkan pepîn kuꞌpîtîꞌpî. Esenumenkantoꞌ kureꞌnan kuꞌpîtîꞌpî toꞌya. Mîrîrî kuꞌpîtî toꞌya wenai, tuꞌkankon pemonkonyamîꞌ esenumenkaꞌpî. Mîrîrî eraꞌma tîuyaꞌnîkon wenai tamîꞌnawîronkonya toꞌ namaꞌpî."
44,2,44,"Moropai tamîꞌnawîronkon innape Jesus kuꞌnenan koꞌmamîꞌpî tîmurukun pe. Moropai îꞌ itesaꞌ pe tîweꞌtoꞌkon mîrîrî tîrataikai toꞌ wanîꞌpî seꞌ kaisarî. Inkamoro eꞌrepaꞌpî temannekon ke, tînmîrikon ke. Mîrîrî yepeꞌpî yapiꞌsaꞌ tîuyaꞌnîkon yai, mîrîrî yarataikaꞌpî toꞌya ituꞌse tiaronkon eꞌtoꞌ kaisarî. Mîrîrî kupîꞌpî toꞌya tîwakîrikon pe, mîî pe pra."
44,2,46,"Moropai wei kaisarî toꞌ emurukuntîpîtîꞌpî Judeuyamîꞌ epîrematoꞌ yewîꞌ ta. Moropai tewîꞌkon kaisarî tekkarikon yonpapîtîꞌpî toꞌya tîwakîrikon pe, taatausinpai, eꞌsentai pra. Inkamoroya Paapa yapurîpîtîꞌpî tamîꞌnawîron pîꞌ. Mîrîrî toꞌ yeseru wenai, tiaronkon pemonkonyamîꞌya tîwakîrikon pe toꞌ eraꞌmaꞌpî. Mîrîrî yeꞌnen wei kaisarî Paapa yapurînenan epamîꞌpî. Maasa pra Uyepotorîkonya mîrîrî warantî ikupîꞌpî, mîrîrî warantî innape tîkuꞌnenan eꞌpîikaꞌtîtoꞌpe kaiꞌma. Mîrîrî warantî arinîke toꞌ enaꞌpî."
44,3,1,"Pedroya Maꞌtakîꞌpan Warayoꞌ YepiꞌtîTiwin wei Pedro wîtîꞌpî yarakkîrî Judeuyamîꞌ epîrematoꞌ yewîꞌ ta epîremai. Koꞌmamîiya toꞌ wîtîꞌpî teeserukon ta, Judeuyamîꞌ eperepîtîꞌpî koꞌmamî kaisarî epîremai. Moro warayoꞌ maꞌtakî pe tîweꞌsen eꞌpîtîꞌpî mîrîrî toꞌ epîrematoꞌ manaꞌta po. Morî iteseꞌ manniꞌ manaꞌta pia itonpayamîꞌya yaapîtîꞌpî wei kaisarî teewonsenon nîtîrî tîniru yapiꞌtoꞌpeiya kaiꞌma. Mîîkîrî awanîꞌpî asakoi pepîn teesenpoꞌpî pata painon."
44,3,3,"Mîrîrî yai mîîkîrî priꞌyawon pepîn maꞌtakîꞌpan warayoꞌ saꞌneya Pedro, eraꞌmaꞌpî, manaꞌta po tîweꞌsenya. Mîîkîrîya toꞌ eraꞌmasaꞌ tîuya pe tenya kainumîꞌpî toꞌ nîtîrî tîniru yapisîpa kaiꞌma."
44,3,4,"4,5 Mîrîrîya Pedro koꞌmamîꞌpî mîîkîrî yenu pîkîrî. Moropai taꞌpî Pedroya ipîꞌ: —Anna eraꞌmakî —taꞌpîiya. Mîîkîrîya toꞌ eraꞌmaꞌpî îꞌ toꞌ nîtîrî yapisîpa kaiꞌma eesenumenkaꞌpî teuren."
44,3,6,"Tîîse taꞌpî Pedroya see warantî: —Aꞌkî, îꞌ rî ton pra man tîniru ton pra man aapia untîrî ton. Tîîse Cristo nîtîrîꞌpî Paapa meruntîri upîikaꞌtîtoꞌ Jesusya manniꞌ Nazaréponya, tarî man uupia. Mîrîrî ke apîikaꞌtîuya. Mîrîrî yeꞌnen Jesus maimu pe tauya apîꞌ, asakî —taꞌpîiya."
44,3,7,"Moropai meruntî winon itenya pîꞌ yapisîꞌpî Pedroya. Iꞌmîꞌsaꞌkaꞌpîiya, mîîkîrî priꞌyawon pepîn saꞌne. Mîrîrî pe rî mîîkîrî eꞌmîꞌsaꞌkaꞌpî, morî pe satippe aapîtaꞌpî inîꞌ ikeꞌne awanî pra."
44,3,8,Mîrîrî tîpo mîîkîrî atausinpasaꞌ arapunpîtîꞌpî kureꞌne. Mîrîrî yeꞌnen mîîkîrîya Paapa yapurîꞌpî tîwakîri pe taatausinpai moropai toꞌ pîkîrî eewomîꞌpî Judeuyamîꞌ epîrematoꞌ yewîꞌ ta.
44,3,9,"Mîrîrî yai eraꞌmaꞌpî arinîkonya. Mîîkîrî priꞌya pra tîweꞌsen eꞌmîꞌsaꞌkasaꞌya Paapa yapurî eraꞌmaꞌpî toꞌya. Mîrîrî yeꞌnen toꞌ esenumenkaꞌpî kureꞌne ipîꞌ. —Manniꞌ mîîkîrî, priꞌya pra tîweꞌsen manaꞌta po eꞌmîꞌsaꞌkakoi pepîn. Îꞌ kaiꞌma see aweꞌmîꞌsaꞌkasaꞌ mîrîrî? —Kaiꞌma toꞌ esenumenkaꞌpî teesewankonoꞌmai ipîꞌ."
44,3,11,"Arinîkon Pemonkonyamîꞌ Yeurîma PedroyaMîrîrî tîpo mîîkîrî warayoꞌ Pedro nepiꞌtîꞌpî wanîꞌpî toꞌ raꞌ pîkîrî. Mîîkîrî eraꞌma tîuyaꞌnîkon wenai, pemonkonyamîꞌ esenumenkaꞌpî kureꞌne. Moropai toꞌ ekaꞌtumîꞌpî epîremantoꞌ yewîꞌ waikatoi varanda ta iteseꞌ Salomão pataꞌseꞌ yaꞌ, oꞌnon pata Pedro moropai warayoꞌ ikeꞌnan esepiꞌtîsaꞌ wanî manniꞌ pata."
44,3,12,"Mîrîrî yai arinîkon erepamî eraꞌma tîuya pe taꞌpî Pedroya toꞌ pîꞌ: —Uyonpayamîꞌ, îꞌ waniꞌ awanî yeꞌnen eesewankonoꞌmakon mîrîrî? Îꞌ kaiꞌma eesenumenkakon mîrîrî anna pîꞌ? Îꞌ waniꞌ awanî yeꞌnen anna yenu pîkîrî aakoꞌmamîkon? Mîserî warayoꞌ esepiꞌtîsaꞌ wenai anna meruntîri ke yepiꞌtîsaꞌ annaya kaiꞌma awanîkon? Morî anna yeseru wenai tîmeruntîri tîîsaꞌ Paapaya kaiꞌma awanîkon kaꞌrî?"
44,3,13,"Mîîkîrî esepiꞌtîsaꞌ mîrîrî anna meruntîri wenai pra tîîse manniꞌ Paapa poitîrî Jesus meruntîri wenai. Manniꞌ anna tamokon Abraão nurîꞌtî napurîꞌpî, moropai Isaque nurîꞌtî napurîꞌpî moropai Jacó nurîꞌtî napurîꞌpî. Mîîkîrî Paapaya Jesus kupîꞌpî kureꞌne. Tîîse amîrîꞌnîkonya irumakaꞌpî ipîkku pe tîweꞌsanon ayesaꞌkon pia. Mîîkîrî rumakaꞌpîyaꞌnîkon Pilatos yenyaꞌ mîîkîrî anrumakapai awanî tanne tîîse “kaane” taꞌpîyaꞌnîkon ituꞌse pra awanîꞌpîkon. Mîîkîrî wanîꞌpî morî pe tîweꞌsen pe imakuiꞌpî ton pra tîweꞌsen pe, tîîse mîîwîni tîîse iwanmîrîꞌpîyaꞌnîkon. —Mîîkîrî rumakakî —taayaꞌnîkon pra awanîkon Pilatos pîꞌ. Tîîse tiaron warayoꞌ pemonkon wîîtîpon rumakatoꞌpeiya taꞌpîyaꞌnîkon. Mîrîrî warantî amîrîꞌnîkonya uurîꞌnîkon koꞌmantoꞌ esaꞌ pe tîweꞌsen wîî meꞌpoꞌpî. Tîîse mîîkîrî pîmîꞌsaꞌkaꞌpî Paapaya. Mîrîrî epuꞌtî pîꞌ anna man maasa pra eraꞌmaꞌpî annaya. Mîrîrî yeꞌnen mîîkîrî Jesus meruntîri wenai mîserî warayoꞌ esepiꞌtîsaꞌ sîrîrî. Maasa pra innape ikupîꞌpîiya. Mîrîrî yeꞌnen Jesusya yepiꞌtîꞌpî tamîꞌnawîronkon amîrîꞌnîkonya eraꞌma tîmapuꞌtîi. —Uyonpayamîꞌ, amîrîꞌnîkonya iwî meꞌpoꞌpî pakko pe awanîkon yeꞌnen, tamîꞌnawîrî ayesaꞌkon pokonpe siꞌma. Mîrîrî epuꞌtî pîꞌ wai."
44,3,18,"Tîîse mîrîrî kupîꞌpî Paapaya. Pena penaronkon profetayamîꞌ nurîꞌtîya ekaremekîꞌpî, îꞌ kaiꞌma Paapa narimaꞌpî pîikaꞌtîton pe eꞌtarumaꞌtî kupî. Mîrîrî yawîrî ikupîꞌpî Paapaya taꞌpî tîuya yawîrî."
44,3,19,"Mîrîrî yeꞌnen enpenatatî imakuiꞌpî ankupîꞌpîkon pîꞌ, irumakatî, ayeserukon moꞌtanîꞌtî. Moropai Paapa pia eturumakatî tîîwanmîra imakuiꞌpî ankupîꞌpîkon kuꞌtoꞌpeiya. Iipia eturumakatî ayekatonkon meruntîri ton tîîtoꞌpeiya. Iipia eturumakatî aapiaꞌnîkon manniꞌ Jesus tînmenkaꞌpî pîikaꞌtîton yarimatoꞌpeiya."
44,3,21,"Tîîse mîîkîrî wanî sîrîrî kaꞌ po aaipî pra. Tamîꞌnawîron miakanma tîuya weiyu pîkîrî aakoꞌmamî, mîrîrî weiyu pîꞌ Paapa eseurîmaꞌpî penaronkon tîmaimu ekaremeꞌnenan profetayamîꞌ wenai."
44,3,22,"Moisés nurîꞌtîya taꞌpî:“Paapaya tîmaimu ekaremeꞌnen yarima kupî sîrîrî,amîrîꞌnîkon koreꞌta uurî yarimasaꞌ tîuya warantî.Mîîkîrî maimu ekaremeꞌnen wanî kupî sîrîrî akoreꞌtaꞌnîkon ayonpakon pe.Maasa etatî morî pe îꞌ taiya apîꞌnîkon."
44,3,23,"Anîꞌya imaimu eta pra awanî ya,mîîkîrî moꞌkaiya kupî sîrîrî tîpemonkonoyamîꞌ koreꞌta pai.Inîꞌrî tîpemonkono pe pra ikupîiya.Mîîkîrî wîiya kupî sîrîrî,”taꞌpî Moisés nurîꞌtîya —taꞌpî Pedroya."
44,3,24,—Tamîꞌnawîronkon Paapa maimu ekaremeꞌnenan profetayamîꞌ nurîꞌtîya sîrîrî ekaremekîꞌpî. Eꞌmaiꞌne Samuelya ekaremekîꞌpî. Moropai mîrîrî tîpo iteꞌmaꞌpî pîꞌ tiaronkonya ekaremekîꞌpî. Sîrîrî yai eeseraꞌma manniꞌ ekaremekîꞌpî toꞌya.
44,3,25,"Îꞌ etantoꞌ Paapaya pena inkamoro wenai, mîrîrî wanî sîrîrî amîrîꞌnîkon ton pe. See warantî ekaremekîꞌpî Paapaya Abraão pîꞌ pena. Taꞌpîiya:“Apayanrîꞌsan wenai tamîꞌnawîronkonsîrîrî pata po tîîkoꞌmansenon pia morîtîrîuya kupî,”taꞌpîiya Abraão pîꞌ. Mîrîrî wanî sîrîrî amîrîꞌnîkon ton pe maasa pra amîrîꞌnîkon wanî ipayanyamîꞌ rîꞌsan pe."
44,3,26,"Mîrîrî yeꞌnen Paapaya tîpoitîrî menkaꞌpî moropai yarimaꞌpîiya eꞌmaiꞌ pe amîrîꞌnîkon pîikaꞌtîton pe, morî kuꞌtoꞌpeiya amîrîꞌnîkon ton pe, moropai imakuiꞌpî ankupîꞌpîkon rumakakonpa akaisarîꞌnîkon tiwin pîꞌ siꞌma.Mîrîrî warantî Pedro eseurîmaꞌpî toꞌ pîꞌ."
44,4,1,"Pedro, Yarî Toꞌya Judeuyamîꞌ Esanon PiaPedro moropai wanîꞌpî pemonkonyamîꞌ yenupa pîꞌ. Mîrîrî tanne, Judeuyamîꞌ esanon teepîremasanon esanon erepamîꞌpî toꞌ koreꞌta. Moropai tiaronkon saduceuyamîꞌ moropai epîremantoꞌ yewîꞌ eraꞌmanenan esaꞌ. Inkamoroya pemonkonyamîꞌ yenupa toꞌya etaꞌpî, toꞌ eseurîma. Pedro eseurîmaꞌpî Jesus Cristo pîmîꞌsaꞌkaꞌpî Paapaya pîꞌ. —Mîrîrî yeꞌnen Jesus Cristo eꞌmîꞌsaꞌkasaꞌ wenai isaꞌmantaꞌsan eꞌmîꞌsaꞌka nîrî —taꞌpîiya. Mîrîrî eta tîuyaꞌnîkon pîꞌ toꞌ esetaꞌkaꞌpî, toꞌ maimu pîꞌ. Toꞌ ekoreꞌmaꞌpî toꞌ winîkîi. Mîrîrî yeꞌnen toꞌ yapisî meꞌpoꞌpî toꞌya. Moropai toꞌ yarakkamoꞌpî toꞌya mîrîrî ewaron neken yuwaꞌkatoꞌpe toꞌya, maasa pra koꞌmamîiya pata wanîꞌpî mîîtoꞌpe. Tîîse mîrîrî yai toꞌ nekaremekîꞌpî itekare etatîponoꞌsanya innape Jesus kupîꞌpî arinîke. Mîrîrî yeꞌnen inkamoro innape Jesus kuꞌnenan enaꞌpî inîꞌ panpîꞌ.  kaisarî toꞌ wanîꞌpî."
44,4,5,"Mîrîrî erenmaꞌsaꞌ pe miarî Jerusalém po toꞌ emurukuntîꞌpî, inkamoro ipîkkukon pe tîweꞌsanon, yenupatonkon moropai tiaronkon pemonkonyamîꞌ esaꞌ pe tîweꞌsanon emurukuntîꞌpî. Inkamoro koreꞌta toꞌ wanîꞌpî teepîremasanon esanon yepotorî Anás iteseꞌ moropai Caifás, João, Alexandre moropai tiaronkon Anás yonpayamîꞌ."
44,4,7,Mîrîrî yai inkamoro Jesus naipontîꞌsan arakkansaꞌ tîuyaꞌnîkon enepîꞌpî toꞌya inkamoro ipîkkukon rawîrî. Mîrîrî yeꞌnen toꞌ ekaranmapoꞌpî toꞌya. —Oꞌnon yeꞌka pe see mîrîrî kupîyaꞌnîkon mîrîrî? Anîꞌ meruntîri ke ikupîyaꞌnîkon mîrîrî? Anîꞌ maimu pe mîrîrî kupîyaꞌnîkon? —taꞌpî toꞌya toꞌ pîꞌ. Anepuꞌpai toꞌ wanîꞌpî maasa pra warayoꞌ esepiꞌtîsaꞌ eraꞌmasaꞌ tîuyaꞌnîkon yeꞌnen.
44,4,8,"Morî Yekaton Wannî wanîꞌpî Pedro yarakkîrî. Mîrîrî yeꞌnen Pedro eseurîmaꞌpî eranneꞌ pe pra. Taꞌpîiya toꞌ pîꞌ: —Amîrîꞌnîkon ipîkkukon pemonkonyamîꞌ esanon, epuꞌnenan, mîserî warayoꞌ yepiꞌtîsaꞌ annaya wenai anna yekaranmapoyaꞌnîkon. Mîrîrî anepuꞌpai awanîkon. Tarîpai etatî, —taꞌpî Pedroya toꞌ pîꞌ. 9,10 Moropai taꞌpîiya: —Mîîkîrî manniꞌ Jesus Nazaré poinon, manniꞌ anwîꞌpîkon anpokapîtîꞌpîkon pakîꞌnan pona, mîîkîrî pîmîꞌsaꞌkasaꞌ Paapaya. Mîîkîrî meruntîri wenai, mîîkîrî maimu pe eesepiꞌtîsaꞌ mîrîrî —taꞌpî Pedroya toꞌ pîꞌ."
44,4,11,"Taꞌpî Pedroya inîꞌrî toꞌ pîꞌ: —Manniꞌ mîîkîrî Paapaya taasaꞌ:“manniꞌ wîttî konekanenya imakuiꞌpî pe tîꞌ wanî kaiꞌma yenunsaꞌ,ipîinamaya pra awanîkon, iwanmîrîyaꞌnîkon.Mîîkîrî kupîꞌpî Paapaya ipîkku pe,”mîîkîrî Jesus."
44,4,12,"Mîîkîrî pia neken eꞌpîikaꞌtîntoꞌ eseporî mîrîrî. Inîꞌrî tiaron iwarainon ton pra man sîrîrî pata po upîikaꞌtînenkon ton. Mîîkîrî, Paapa nîtîrîꞌpî neken wanî uurîꞌnîkon pîikaꞌtîton pe, —taꞌpî Pedroya."
44,4,13,Pedro eseurîma eta tîuyaꞌnîkon yai inkamoro emurukuntîꞌsan esenumenkaꞌpî kureꞌne toꞌ pîꞌ. Taꞌpî toꞌya: —Îꞌ kaiꞌma see toꞌ eseurîma mîrîrî pîꞌ esenupaꞌsanon pepîn teuren tîîse eranneꞌ pe pra toꞌ wanî. Moriya insamoro wanî sîrîrî Jesus yarakkîrî asarîꞌsan pe kaiꞌma —taꞌpî toꞌya.
44,4,14,Mîrîrî yeꞌnen moo toꞌ wanîꞌpî. Îꞌ taa toꞌya pîn Jesus naipontîꞌsan pîꞌ. Maasa pra mîîkîrî warayoꞌ ekeꞌnan toꞌ nepiꞌtîꞌpî wanîꞌpî toꞌ pia.
44,4,15,"Mîrîrî tîpo toꞌ yenpaꞌkaꞌpî toꞌya poro pona. Moropai tîîwarîrîꞌnîkon toꞌ esiyuꞌpîtîꞌpî toꞌ eseurîmatoꞌ pîꞌ. —Îꞌ kupî eꞌpainon toꞌ yarakkîrî. Ikupî eserîke pra awanî toꞌ winîkîi maasa pra tamîꞌnawîrî Jerusalém po anîꞌ nîkupî eserîkan pepîn kuꞌsaꞌ toꞌya epuꞌsaꞌ tamîꞌnawîronkonya man. Yenomî eserîke pra man, toꞌ nîkupîꞌpî —taꞌpî toꞌya."
44,4,17,"—Tîîse taapai awanî sîrîrî toꞌ pîꞌ inîꞌrî Jesus pîꞌ toꞌ eseurîma namai tiaronkon pemonkonyamîꞌya eta namai, toꞌ eseurîmatoꞌ Jesus pîꞌ emîꞌpannîꞌpai awanî sîrîrî —taꞌpî toꞌya."
44,4,18,Moropai toꞌ yawonnîpîꞌpî toꞌya inîꞌrî. Moropai taꞌpî toꞌya: —Inîꞌrî pemonkonyamîꞌ yenupayaꞌnîkon yuꞌse pra anna wanî sîrîrî. Inîꞌrî mîîkîrî warayoꞌ pîꞌ Jesus pîꞌ eeseurîmakon yuꞌse pra anna man. Atîꞌnapantî mîrîrî pîkîrî tîîse —taꞌpî toꞌya toꞌ pîꞌ.
44,4,19,"19,20 Tîîse îꞌ kupî toꞌya yentai awanîꞌpî. Mîrîrî pîꞌ Pedroya taꞌpî: —Inna, annaya tîwî ikupî eserîke pra man. Anna eseurîma tîrumakai pra maasa pra anna neraꞌmaꞌpî, anna netaꞌpî mîrîrî ekaremekî annaya, —taꞌpî toꞌya. Moropai taꞌpî toꞌya: —Amîrîꞌnîkonya taa aawarîrîꞌnîkon rî eesenumenkakon mîrîrî îꞌ wanî yairî Paapa ton pe. Amaimukon yawîrî anna wanî kaiꞌma. Amîrîꞌnîkon nama annaya Paapa kaꞌrî nama annaya. Mîrîrî epuꞌtîyaꞌnîkon eꞌpai awanî —taꞌpî Pedroya."
44,4,21,"Mîrîrî tîpo inîꞌ îꞌ kupî toꞌya eserîke pra toꞌ wanîꞌpî. Maasa pra pemonkonyamîꞌya Paapa yapurîꞌpî warayoꞌ toꞌ napiꞌtîꞌpî eraꞌma tîuyaꞌnîkon yeꞌnen. Mîrîrî yeꞌnen toꞌ eseurîmaꞌpî neken toꞌ yarakkîrî. —Inîꞌrî kîseurîmatî mîîkîrî Jesus pîꞌ. Eeseurîmakon yuꞌse anna wanî pra man —taꞌpî toꞌya toꞌ pîꞌ. Moropai toꞌ epaꞌkaꞌpî, îꞌ kupî toꞌya yentai awanîꞌpî mîîtoꞌpe. Mîîkîrî warayoꞌ esepiꞌtîꞌpî kono po awanîꞌpî 40 konoꞌ yentai."
44,4,23,"Innape Jesus Kuꞌnenan EpîremaAtarakkannîtoꞌ yewîꞌ tapai teepaꞌka tîpoꞌnîkon Pedro, wîtîꞌpî tonpayamîꞌ pia, innape Jesus kuꞌnenan pia. Inkamoroya ekaremekîꞌpî toꞌ pîꞌ, îꞌ taasaꞌ aꞌyekeꞌtonon Judeuyamîꞌ yenupanenanya moropai teepîremasanon esanonya."
44,4,24,"Mîrîrî eta tîuyaꞌnîkonya yai tamîꞌnawîrî siꞌma toꞌ epîrema piaꞌtîꞌpî Paapa pîꞌ. Taꞌpî toꞌya: —Anna yunkon, Paapa, amîrî pata konekaꞌtîpon, moropai kaꞌ konekaꞌtîpon. Moropai tuna konekaꞌtîpon. Moropai tamîꞌnawîron sîrîrî pata po tîîkoꞌmansen konekaꞌpîya."
44,4,25,"Moropai pena eeseurîmaꞌpî Morî Yekaton Wannî yai anna tamokon Davi nurîꞌtî apoitîrî eseurîma wenai. Taꞌpîya:“Îꞌ waniꞌ awanî yeꞌnen pemonkonyamîꞌ, Judeuyamîꞌ pepîn ekoreꞌma uwinîkîi. Îꞌ waniꞌ awanî yeꞌnen Uwinîkîi imakuiꞌpî kupî tîuyaꞌnîkon pîꞌ toꞌ esenumenka.Tîîse îꞌ kupî toꞌya eserîke pra awanî.Ipîkkukon reiyamîꞌ pata esanon pokonpe toꞌ emurukuntîꞌpîteepîkonpa Uyarakkîrî moropai pîikaꞌtîton unarimaꞌpî yarakkîrî.Tîîse mîrîrî wanî îꞌ pe pra rî”,taꞌpîya, pena Davi nurîꞌtî eseurîmatoꞌ wenai."
44,4,27,"Aꞌkî, pena Davi nurîꞌtî yai eeseurîmaꞌpî, Paapa. Mîrîrî warantî aweꞌkupîꞌpî sîrîrî amen. Toꞌ esetaꞌpî îꞌ rî kupîkonpa pemonkonyamîꞌ esaꞌ pe tîweꞌsen Herodes pokonpe moropai pata esanon Pôncio Pilatos pokonpe. Toꞌ esetaꞌpî anna yonpayamîꞌ moropai anna yonpayamîꞌ pepîn pokonpe teserukon konekakonpa kaiꞌma. Mîîkîrî anarimaꞌpî pîikaꞌtîton imakuiꞌpî ton pîn Jesus winîkîi, teepîtoꞌkon yeseru konekakonpa toꞌ eperepîꞌpî. Mîrîrî esetaꞌpî pena innape rî aweꞌkupî sîrîrîpe eesepuꞌtîtoꞌpe kaiꞌma."
44,4,28,"Mîrîrî warantî pena eeseurîmaꞌpî manniꞌ yawîrî sîrîrî aweꞌkupî eseraꞌma sîrîrî, Paapa. Sîrîrî warantî ikupîꞌpî toꞌya maasa pra aweꞌkuꞌtoꞌpe taꞌpîya. Mîrîrî warantî taꞌpîya ituꞌse awanî yeꞌnen, meruntî ke awanî yeꞌnen."
44,4,29,"Anna yunkon, Paapa, tamîꞌnawîrî epuꞌtî pîꞌ nai îꞌ kaiꞌma anna winîkîi toꞌ eseurîmasaꞌ epuꞌtî pîꞌ nai, anna tarumaꞌtî tîuyaꞌnîkon pîꞌ toꞌ eseurîmasaꞌ. Tîîse Paapa, apoitîrîtonon anna pia meruntî tîîkî, meruntî ke amaimu pîꞌ anna eseurîmatoꞌpe inîꞌ panpîꞌ."
44,4,30,"Moropai Paapa, anna pia itîîkî apoitîrî imakuiꞌpî ton pîn Jesus wenai anîꞌ nîkupî eserîkan pepîn kuꞌtoꞌpe annaya, priꞌyawonkon pepîn yepiꞌtîtoꞌpe annaya ameruntîri ke. ˻Mîrîrî eraꞌma tîuyaꞌnîkonya yai pemonkonyamîꞌ esenumenkatoꞌpe kureꞌne ameruntîri pîꞌ˼, —kaiꞌma toꞌ epîremaꞌpî Paapa pîꞌ."
44,4,31,"Toꞌ epîrema ataretîꞌka pe, tîwakîri pe Paapaya etaꞌpî. Mîrîrî yeꞌnen ita toꞌ eꞌtoꞌ wîttî eserentîkîꞌmaꞌpî. Moropai Morî Yekaton Wannî enaꞌpî toꞌ esaꞌ pe inîꞌ panpîꞌ meruntî ke toꞌ eꞌtoꞌpe. Mîrîrî tîpo inîꞌ panpîꞌ itekare ekaremekîꞌpî toꞌya meruntî ke."
44,4,32,Tamîꞌnawîrî Itesaꞌ Pe Tîweꞌtoꞌkon Kupî Toꞌya Tiwinan Yemanne WarantîMîrîrî yai tamîꞌnawîronkon innape Jesus kuꞌnenan esenumenkapîtîꞌpî seꞌ kaisarî. Toꞌ esenumenkatoꞌ eꞌpîtîꞌpî tiwin. Moropai toꞌ yeseru eꞌpîtîꞌpî îꞌ kaiꞌma toꞌ koꞌmantoꞌ wanîꞌpî. Mîrîrî yeꞌnen anîꞌya taa pra awanîꞌpî toꞌ koreꞌta: —Uyemanne sîrîrî uurî sîrîrî —kaiꞌma toꞌ esenumenka pîn. Tîîse tamîꞌnawîrî itesaꞌ pe tîweꞌtoꞌkon kupîꞌpî toꞌya tiwinan yemanne warantî. Mîrîrî yai Jesus pîmîꞌsaꞌkaꞌpî Paapaya ekaremeꞌpîtîꞌpî toꞌya meruntî ke. Mîrîrî yeꞌnen kureꞌne morî pe toꞌ eꞌtoꞌ ton tîrîꞌpî Paapaya toꞌ pia.
44,4,34,"34,35 Moropai temannekon ke toꞌ eꞌrepa yai, tewîꞌkon ke, tînmîrikon ke, itepeꞌpî yapisî toꞌya, moropai mîrîrî enepî toꞌya tamîꞌnawîrî Jesus naipontîꞌsan yenya itîrî toꞌya. Moropai mîrîrî yonpa tîrî Jesus naipontîꞌsanya toꞌ pia, ituꞌse toꞌ eꞌtoꞌ kaisarî. Mîrîrî yeꞌnen anîꞌ eꞌtarumaꞌtî pra awanîꞌpî toꞌ koreꞌta. Mîrîrî kupîꞌpî toꞌya tamîꞌnawîrî teesenumenkatoꞌkon ke. Series, "
44,4,36,"36,37 Inkamoro koreꞌta tiwin warayoꞌ wanîꞌpî iteseꞌ José. Mîîkîrî eꞌrepaꞌpî tînmîri ke. Itepeꞌpî yapisîꞌpîiya moropai enepîꞌpîiya tamîꞌnawîrî Jesus naipontîꞌsan yenya tîweꞌtarumaꞌtîsanon pîikaꞌtîtoꞌpe Jesus naipontîꞌsanya kaiꞌma. Mîîkîrî warayoꞌ wanîꞌpî Levi nurîꞌtî paarîꞌpî pe. Ipata eseꞌ wanîꞌpî eesenpoꞌpî pata Chipre wono po. Mîîkîrî eꞌpîtîꞌpî toꞌ pîikaꞌtînen pe. Mîrîrî yeꞌnen esatîꞌpî Jesus naipontîꞌsanya Barnabé kaiꞌma, tiaron meruntîri ton tîînen taatoꞌ mîrîrî. Series, "
44,5,1,"Ananias Safira YekareMîrîrî tîpo tiaron warayoꞌ wanîꞌpî iteseꞌ Ananias. Mîîkîrî wanîꞌpî tînoꞌpî kenan. Inoꞌpî eseꞌ wanîꞌpî Safira. Mîîkîrî esenumenkaꞌpî tîweꞌrepa pîꞌ tînmîri ke, ˻itepeꞌpî tîrîpa kaiꞌma Jesus naipontîꞌsan pia. Mîrîrî ke tîweꞌtarumaꞌtîsanon pîikaꞌtîtoꞌpe toꞌya˼."
44,5,2,"Tîîse tamîꞌnawîrî itîrîiya pîn tamîꞌnawîrî tîrîuya taa tîpo. Itonpa yarakkîrî aweꞌnîmîꞌpî. Mîrîrî epuꞌtîꞌpî inoꞌpîya. Mîrîrî tîpo yapisîꞌpîiya itepeꞌpî. Mîrîrî tîrîꞌpîiya Pedro pia itonpa pe, tamîꞌnawîrî tîrîiya pîn."
44,5,3,Mîrîrî yeꞌnen taꞌpî Pedroya ipîꞌ:—Îꞌ waniꞌ awanî yeꞌnen mîrîrî warantî Makui pataꞌseꞌ ton tîrîya ayewan ya? —taꞌpî Pedroya ipîꞌ. —Îꞌ ton pe mîrîrî warantî seruꞌyeꞌ pe awanî Morî Yekaton Wannî winîkîi —taꞌpîiya. —Îꞌ ton pe tamîꞌnawîrî itîrîya pra awanîꞌpî itîrîuya taa tîpo?
44,5,5,"Mîrîrî taa Pedroya, eta tîuya pe Ananias esenumîꞌpî, aasaꞌmantaꞌpî. Mîrîrî eꞌkuꞌsaꞌ eta tîuyaꞌnîkon pe arinîkon enaꞌpî eranneꞌ pe. Mîîkîrî yapiꞌse warayoꞌkon erepamîꞌpî, kamisa ke yaꞌsantîꞌpî toꞌya. Moropai yenpaꞌkaꞌpî toꞌya poro pona. Mîîkîrî yuꞌnaꞌtîꞌpî toꞌya."
44,5,7,"Mîrîrî tîpo, tîkoꞌman pe puꞌkuru pra inoꞌpîrîꞌpî erepamîꞌpî, îꞌ eꞌkuꞌsaꞌ epuꞌtîiya pra tînyo yarakkîrî."
44,5,8,Mîîkîrî ekaranmapoꞌpî Pedroya: —Kaꞌkî upîꞌ —taꞌpîiya. —Seeniꞌ neken wanî tamîꞌnawîrî anmîrikon ke aweꞌrepaꞌpîkon yepeꞌpî pe? —taꞌpîiya.—Inna —taꞌpî Safiraya.
44,5,9,"Tîîse taꞌpî Pedroya:—Îꞌ ton pe see mîrîrî warantî Paapa epuꞌtoꞌ ton tîrîyaꞌnîkon sîrîrî? Atarumaꞌtîiyaꞌnîkon pepîn kaiꞌma? Seruꞌyeꞌ pe awanîkon Morî Yekaton Wannî winîkîi —taꞌpîiya. Moropai taꞌpî Pedroya: —Aꞌkî, mîrîrî warantî anyo seruꞌwasaꞌ wenai aasaꞌmantaꞌpî. Mîîkîrî yuꞌnaꞌtî warayoꞌkonya amenrî toꞌ ataretîꞌka —taꞌpîiya. —Moro toꞌ man inkamoro yuꞌnaꞌtîtîponkon —taꞌpîiya. —Inkamoroya ayarî nîrî sîrîrî ayuꞌnaꞌtîi —taꞌpî Pedroya ipîꞌ."
44,5,10,"Mîrîrî eta tîuya pe, Safira esenumîꞌpî Pedro rawîrî aasaꞌmantaꞌpî. Mîîkîrî yenpaꞌkaꞌpî warayoꞌkonya moropai yuꞌnaꞌtîꞌpî toꞌya inyo yuꞌnaꞌtîꞌpî tîuyaꞌnîkon winîkîi."
44,5,11,"Mîrîrî eta tîuyaꞌnîkonya yai, innape Jesus kuꞌnenan enaꞌpî eranneꞌ pe. Moropai tamîꞌnawîronkon mîrîrî yekare etanenan pemonkonyamîꞌ nîrî wanîꞌpî eranneꞌ pe."
44,5,12,Jesus Naipontîꞌsanya Priꞌyawonkon Pepîn YepiꞌtîTuꞌke iteꞌka Jesus naipontîꞌsanya tuꞌke ikupî eserîkan pepîn kuꞌpîtîꞌpî. Moropai esenumenkantoꞌ kuꞌpîtîꞌpî toꞌya pemonkonyamîꞌ neraꞌmaton pe. Mîrîrî yai tamîꞌnawîronkon innape Jesus kuꞌnenan emurukunpîtîꞌpî epîremantoꞌ yewîꞌ waikatoi varanda ta iteseꞌ Salomão pataꞌseꞌ yaꞌ. Tiaronkon emurukuntî pra awanîꞌpî toꞌ pokonpe maasa pra eranneꞌ pe tîwanîkon yeꞌnen. Tîîse toꞌ eseurîmapîtîꞌpî morî pe toꞌ pîꞌ. Moropai arinîkon warayoꞌkon moropai wîriꞌsanyamîꞌya nîrî innape Uyepotorîkon kupîꞌpî tîwîrî. Mîrîrî wenai arinîke toꞌ enaꞌpî.
44,5,15,"Mîrîrî Jesus naipontîꞌsan nîkupîꞌpî eraꞌma tîuyaꞌnîkon wenai, priꞌyawonkon pepîn enepîꞌpî toꞌya oꞌnon poro Pedro wîtîtoꞌ eꞌma ta. Tetteꞌ ta toꞌ tîîse inkamoro tîrîꞌpî toꞌya eꞌma ena pona, mîrîrî taawîrî Pedro wîtî yai, itekatonya mîîkîrî napontîsaꞌ yai eesepiꞌtîtoꞌpe kaiꞌma."
44,5,16,Moropai arinîkon pemonkonyamîꞌ Jerusalém woi tîîkoꞌmansenonya tiaronkon priꞌyawonkon pepîn nîrî enepîꞌpî. Moropai oꞌmaꞌkon yarakkîrî tîweꞌsanon enepîꞌpî toꞌya. Tamîꞌnawîrî inkamoro esepiꞌtîꞌpî mîrîrî warantî.
44,5,17,"Jesus Naipontîꞌsan Tarumaꞌtî ToꞌyaMoropai teepîremasanon esanon yepotorî moropai mîîkîrî yarakkîronkon, Judeuyamîꞌ esanon saduceuyamîꞌ, inkamoro kinmuwaꞌpî Jesus naipontîꞌsan winîkîi. Taꞌpî toꞌya: —Toꞌ arakkanpai awanî sîrîrî inîꞌrî toꞌ eseurîma namai —taꞌpî toꞌya. Moropai toꞌ yapisî meꞌpoꞌpî toꞌya moropai toꞌ arakkamo meꞌpoꞌpî toꞌya imakuiꞌpî kupîtîponkon koreꞌta. Mîrîrî ewaron yaꞌ, Paapaya inserî yarimaꞌpî toꞌ pia. Mîîkîrîya manaꞌta arakkanmokaꞌpî. Moropai toꞌ yenpaꞌkaꞌpîiya mîrîrî atarakkannîtoꞌ yewîꞌ tapai. Taꞌpî inserîya Jesus naipontîꞌsan pîꞌ:—Atîtî, epîremantoꞌ yewîꞌ ta pemonkonyamîꞌ yenupatantî. Sîrîrî itekare ekaremeꞌtantî, tamîꞌnawîrî ipatîkarî enen koꞌmannîtoꞌ yekare —taꞌpî inserîya Jesus naipontîꞌsan pîꞌ."
44,5,21,"Moropai inserî maimu yawîrî toꞌ wîtîꞌpî penane puꞌkuru toꞌ ewomîꞌpî epîremantoꞌ yewîꞌ ta. Inkamoroya toꞌ yenupaꞌpî miarî.Mîrîrî tîpo mîrîrî wei yai, teepîremasanon esanon yepotorî moropai mîîkîrî yarakkîronkon Judeuyamîꞌ esanon emurukuntîꞌpî tamîꞌnawîrî pemonkonyamîꞌ esaꞌ pe tîweꞌsanon esetaꞌpî teeseurîmakonpa tekarekon pîꞌ, tonpakon saduceuyamîꞌ pokonpe. Inkamoro emurukuntîsaꞌya taꞌpî: —Toꞌ eraꞌmatantî, inkamoro arakkansaꞌkon —taꞌpî toꞌya."
44,5,22,"22,23 Moropai surarayamîꞌ wîtîꞌpî atarakkannîtoꞌ yewîꞌ ta. Eporîꞌpî toꞌya atarakkannîtoꞌ yewîꞌ atarakkansaꞌ wanîꞌpî. Surarayamîꞌ eraꞌmanenanya eraꞌma koꞌmannîpî manaꞌta po siꞌma. Tîîse îꞌ eꞌkuꞌsaꞌ epuꞌtî toꞌya pra awanîꞌpî mîrîrî yai. Mîrîrî arakkanmokaꞌpî toꞌya tîîse Jesus naipontîꞌsan eporî toꞌya pîn. Anîꞌ ton pra awanîꞌpî. Tarîpai îꞌ kaiꞌma tîwanîkon epuꞌtî toꞌya pra toꞌ enaꞌpî. Toꞌ ennaꞌpoꞌpî tesaꞌkon pia. Ekaremekîꞌpî toꞌya, tamîꞌnawîrî.—Îꞌ kaiꞌma toꞌ epaꞌkaꞌpî epuꞌtî annaya pra man. Manaꞌta man arakkansaꞌ pe —taꞌpî toꞌya. Series, "
44,5,24,"Mîrîrî eta tîuyaꞌnîkon ya yai, toꞌ esanonya îꞌ kupî tîuya epuꞌtî pîn nîrî toꞌ warantî."
44,5,25,Tîîse mîrîrî pe rî warayoꞌ erepamîꞌpî. Taꞌpîiya: —Aꞌkî manniꞌkan atarakkannîtoꞌ yewîꞌ ta toꞌ wanî manniꞌkan man sinpata epîremantoꞌ yewîꞌ ta pemonkonyamîꞌ yenupa pîꞌ —taꞌpî warayoꞌya toꞌ pîꞌ.
44,5,26,"26,27 Mîrîrî eta tîuyaꞌnîkon pe tiwinarî surarayamîꞌ esanonya taꞌpî surarayamîꞌ pîꞌ: —Kaꞌneꞌ pe toꞌ eraꞌmatantî. Toꞌ wîtîꞌpî. Toꞌ enepîꞌpî toꞌya. Îꞌ kupî toꞌya pîn toꞌ winîkîi maasa pra pemonkonyamîꞌya tîpaꞌtîpîtîkon namaꞌpî toꞌya tîꞌ ke. Moropai toꞌ eneꞌsaꞌ toꞌya yai, inkamoro pîꞌ taꞌpî Judeuyamîꞌ esanon pe tîweꞌsanonya: —Mîrîrî warantî “Inîꞌrî pemonkonyamîꞌ kîsenupatî mîîkîrî Jesus eseꞌ pîꞌ”, taꞌpî annaya apîꞌnîkon yuukuyaꞌnîkon pra awanîkon sîrîrî."
44,5,29,Tîîse Pedroya moropai tiaronkon Jesus naipontîꞌsanya inkamoro maimu yuukuꞌpî. Taꞌpî toꞌya: —Paapa maimu yawîrî eꞌnîpai awanî sîrîrî warayoꞌkon maimu yawîrî eꞌnî yentai.
44,5,30,"Mîîkîrî Paapa penaronkon utamokon napurîꞌpî mîîkîrî Paapaya Jesus pîmîꞌsaꞌkaꞌpî amîrîꞌnîkonya iwî meꞌposaꞌ tîpo, pakîꞌnan pona ipokapîtî meꞌposaꞌyaꞌnîkon tanne. Mîîkîrî Jesus kupîꞌpî Paapaya tîmeruntîri winî eereutatoꞌpe, tamîꞌnawîronkon esaꞌ pe, moropai upîikaꞌtînenkon pe. Paapaya itîrîꞌpî manniꞌkan tîpemonkonoyamîꞌ Judeuyamîꞌya imakuiꞌpî pe tîweꞌtoꞌkon rumaka ya tîîwanmîra Paapaya ikuꞌtoꞌpe —taꞌpî toꞌya toꞌ pîꞌ."
44,5,32,—Mîrîrî ekaremekî annaya sîrîrî maasa pra eraꞌma pîꞌ anna man tamîꞌnawîrî. Moropai Morî Yekaton Wannîya nîrî yenpo pîꞌ man tamîꞌnawîrî. Mîîkîrî Morî Yekaton Wannî Paapa narimaꞌpî tîmaimu yawîrî tîîkoꞌmansenon pia —taꞌpî Pedroya toꞌ pîꞌ.
44,5,33,"Mîrîrî eta tîuyaꞌnîkonya yai, inkamoro Judeuyamîꞌ esanon emurukuntîꞌsan ekoreꞌmaꞌpî inîꞌ panpîꞌ toꞌ winîkîi. Mîrîrî toꞌ tîꞌka tîuyaꞌnîkon pîꞌ toꞌ eseurîmaꞌpî."
44,5,34,Tîîse moro awanîꞌpî warayoꞌ toꞌ koreꞌta. Mîîkîrî fariseu iteseꞌ Gamaliel toꞌ yenupanen Judeuyamîꞌ yeseru pîꞌ. Mîrîrî yeꞌnen tamîꞌnawîronkon nînama pe awanîꞌpî. Mîîkîrî eꞌmîꞌsaꞌkaꞌpî. Taꞌpîiya toꞌ pîꞌ:—Jesus naipontîꞌsan yenpaꞌkatî maasa poro pona kaꞌneꞌ perî —taꞌpîiya. Moropai toꞌ yenpaꞌkaꞌpî toꞌya.
44,5,35,"Moropai eeseurîma piaꞌtîꞌpî arinîkon emurukuntîꞌsanya eta tanne.—Aꞌkî, uyonpayamîꞌ —taꞌpîiya. —Aka, îꞌ kupîyaꞌnîkon kaiꞌma kîsenkuꞌtîtî insamoro Jesus naipontîꞌsan winîkîi. Maasa ekaremekîuya etatî —taꞌpîiya."
44,5,36,—Pena puꞌkuru pra warayoꞌ wanîꞌpî iteseꞌ Teudas. Mîîkîrî wanîꞌpî pemonkon esaꞌ pe arinîkon 400 kaisaronkon esaꞌ pe Teudas wanîꞌpî. Ipîkku pe tîweꞌtoꞌpe aweꞌkupîꞌpî. Tîîse iwîꞌpî toꞌya. Mîrîrî tîpo inenupakon rîꞌsan eꞌparaipîkaꞌpî. Inîꞌrî ipokonpe tîwanîꞌpîkon warantî pra toꞌ enaꞌpî. Mîrîrî warantî toꞌ ataretîꞌkaꞌpî —taꞌpîiya.
44,5,37,"—Moropai inîꞌrî tiaron wanîꞌpî iteseꞌ Galiléia pon —taꞌpîiya. —Manniꞌ yai tamîꞌnawîronkon pemonkonyamîꞌ kuꞌneꞌtî toꞌya yai, mîîkîrî wanîꞌpî mîrîrî warantî. Ipîkku pe tîweꞌtoꞌpe aweꞌkupîꞌpî. Ipemonkonoyamîꞌ wanîꞌpî tuꞌke inenupakon. Tîîse mîîkîrî wîꞌpî toꞌya. Moropai inkamoro inenupa rîꞌsan eꞌparaipîkaꞌpî —taꞌpîiya."
44,5,38,"—Mîrîrî warantî naka inkamoro wanî. Mîrîrî yeꞌnen tîwî toꞌ kuꞌpaiꞌnîkon, maasa pra pemonkon yeseru pe awanî ya, îꞌ pe pra rî toꞌ nenupaꞌsan wanî —taꞌpî Gamalielya. —Tîîse mîrîrî warantî pra Paapa meruntîri pe toꞌ wanî tanne, îꞌ kupîyaꞌnîkon kaiꞌma kîsenkuꞌtîtî. Mîrîrî warantî ikupî pîꞌ eesenumenkakon ya, Paapa winîkîi imakuiꞌpî kupîyaꞌnîkon mîrîrî —taꞌpîiya toꞌ pîꞌ."
44,5,40,"Mîrîrî tîpo mîîkîrî Gamaliel eseurîmatoꞌ kupîꞌpî toꞌya innape. Mîrîrî yeꞌnen, —Jesus naipontîꞌsan yawonnîꞌtî —taꞌpî toꞌya. Toꞌ yawonnîpîꞌpî toꞌya. Toꞌ poꞌpîtîtîpoꞌnîkon inkamoro rumakaꞌpî toꞌya. Toꞌ rumaka pe taꞌpî toꞌya: —Atîtî, inîꞌrî eeseurîmakon yuꞌse anna wanî pra man mîîkîrî Jesus eseꞌ pîꞌ —taꞌpî toꞌya."
44,5,41,"Moropai Pedro tiaronkon Jesus naipontîꞌsan epaꞌkaꞌpî arinîkon emurukuntîꞌsan koreꞌtapai taatausinpai maasa pra Jesus yekare pîꞌ ekaremekî tîuyaꞌnîkon wenai tîweꞌtarumaꞌtîkon epuꞌtî toꞌya eserîke awanî. Mîrîrî warantî siꞌma, toꞌ atausinpasaꞌ wanîꞌpî kureꞌne. Inkamoro wîtîꞌpî."
44,5,42,"Inkamoroya wei kaisarî Paapa maimu ekaremeꞌpîtîꞌpî epîremantoꞌ yewîꞌ ta moropai tuutîkon pe wîttîkon kaisarî. Pîikaꞌtîton pe Jesus Paapa narimaꞌpî wanî ekaremeꞌpîtîꞌpî toꞌya tîwîrî, tîrumakai pra."
44,6,1,Asakîꞌne Miaꞌ Pona Tîîmoꞌtaiꞌnîkon Menka Toꞌya Jesus Naipontîꞌsan Pîikaꞌtînenan PeTîkoꞌman pe puꞌkuru tîîkoꞌmanse pra Judeuyamîꞌ innape Jesus kuꞌnenan ena koꞌmannîpîꞌpî arinîke. Tiaronkon wanîꞌpî mîrîrî yai grego maimu ta teeseurîmasanon pe moropai tiaronkon wanîꞌpî aramaico pe teeseurîmasanon pe. Mîrîrî yai inkamoro grego maimu ta teeseurîmasanon esiyuꞌpîtî piaꞌtîꞌpî maasa pra tonpakon inyo isaꞌmantaꞌsan pîikaꞌtî toꞌya pra awanî toꞌ yekkari ton ke eraꞌma tîuyaꞌnîkon wenai.
44,6,2,Mîrîrî yeꞌnen Jesus naipontîꞌsanya toꞌ muurukuntîꞌpî. Inkamoro eseurîmaꞌpî îꞌ kaiꞌma toꞌ pîikaꞌtî tîuyaꞌnîkon pîꞌ. Mîrîrî yeꞌnen taꞌpî toꞌya:—Morî pe pra awanî Paapa maimu pîꞌ eseurîman rumakasaꞌ ya manniꞌkan tîweꞌtarumaꞌtîsanon neken pîikaꞌtîtoꞌpe. Tîîse ekaremeꞌpai awanî sîrîrî tîrumakai pra —taꞌpî toꞌya. Mîrîrî yeꞌnen toꞌ esenumenkaꞌpî mîrîrî esenyakaꞌmantoꞌ kupîtonkon menka tîuyaꞌnîkon pîꞌ.
44,6,3,"Mîrîrî yeꞌnen taꞌpî toꞌya: —Asakîꞌne miaꞌ pona tîîmoꞌtai warayoꞌkon menkapaiꞌnîkon. Warayoꞌkon manniꞌkan epuꞌnenan yairî tîweꞌsanon toꞌ yeseru innape Jesus kuꞌnenan, Morî Yekaton Wannî maimu yawîrî tîweꞌsanon menkapaiꞌnîkon. Insamoro pia sîrîrî esenyakaꞌmantoꞌ rumakapaiꞌnîkon man ikuꞌtoꞌpe toꞌya."
44,6,4,Tîîse annaya irumaka pepîn tîîse wei tîꞌka annaya eꞌpai awanî epîreman pîꞌ kureꞌne moropai itekare ekaremekî pîꞌ —taꞌpî toꞌya.
44,6,5,"Inkamoro Jesus naipontîꞌsan maimu eta tîuyaꞌnîkon yai inna taꞌpî tamîꞌnawîronkonya. Mîrîrî yeꞌnen Estêvão moꞌkaꞌpî toꞌya. Mîîkîrî eturumakasaꞌ wanîꞌpî Morî Yekaton Wannî yenyaꞌ ipoitîrî pe tîweꞌtoꞌpe. Moropai tiaronkon menkaꞌpî toꞌya nîrî ipokonpe. Filipe moropai Prócoro, Nicanor, Timão, Pármenas, Nicolau Antioquia pon. Mîîkîrî wanîꞌpî Judeu pe pra tîîse Judeuyamîꞌ epîrematoꞌ yawîrî tîweꞌsen pe awanîꞌpî."
44,6,6,Mîrîrî tîpo inkamoro warayoꞌkon enepîꞌpî toꞌya Jesus naipontîꞌsan pia. Moropai inkamoro epîremaꞌpî toꞌ puꞌpai pona tenyakon tîrîꞌpî toꞌya Paapa esenyakaꞌmatoꞌ kuꞌtoꞌpe toꞌya kaiꞌma.
44,6,7,Mîrîrî warantî Paapa maimu esekaremekîꞌpî innape Jesus kuꞌnenan wenai. Mîrîrî yai inîꞌ panpîꞌ innape Jesus kuꞌnenan ena koꞌmannîpîꞌpî arinîke Jerusalém po. Toꞌ koreꞌta mararî pra teepîremasanonya nîrî innape Jesus kupîꞌpî.
44,6,8,Estêvão Yapisî ToꞌyaMîîkîrî warayoꞌ Estêvão wanîꞌpî kureꞌne Paapa nîpîikaꞌtîꞌpî pe. Mîrîrî yeꞌnen Paapa meruntîri wanîꞌpî iipia. Mîrîrî wenai îꞌ ikupî eserîkan pepîn moropai kureꞌnan esenumenkantoꞌ kupîꞌpîiya pemonkonyamîꞌ neraꞌmaton pe.
44,6,9,"Tîîse mîrîrî wenai Estêvão winîkîi tiaronkon iipîꞌsan Judeuyamîꞌ Cirene cidaderî poi moropai Alexandria cidaderî poi woꞌmaꞌta piaꞌtîꞌpî. Inkamoro wanîꞌpî epereꞌnîtoꞌ yewîꞌ tawonkon pena toꞌ poitîrî pe siꞌsan. Tarîpai toꞌ poitîrî pe pra toꞌ enasaꞌ. Inkamoro moropai tiaronkon Judeuyamîꞌ iipîꞌsan Cilícia pata poi moropai Ásia pata poinokon, inkamoro woꞌmaꞌta piaꞌtîꞌpî Estêvão pîꞌ. Mîrîrî yeꞌnen iteseru anepuꞌpai toꞌ wanîꞌpî yairî pra aweꞌtoꞌ, imakuiꞌpî pe aweꞌtoꞌ, îꞌ kupîkonpa kaiꞌma yarakkîrî."
44,6,10,Tîîse Estêvãoya tamîꞌnawîrî yapîtanîpîꞌpî yairî toꞌ maimu yuukuꞌpîiya. Maasa pra Morî Yekaton Wannî wanîꞌpî iipia.
44,6,11,Mîrîrî yeꞌnen inkamoroya tiaronkon pemonkonyamîꞌ yeꞌmaꞌpî eeseurîmatonkon seruꞌyeꞌ pe iwinîkîi.—Inna eraꞌmaꞌpî annaya. Imakuiꞌpî pe Moisés yeseru winîkîi eeseurîmaꞌpî. Moropai Paapa winîkîi eeseurîmaꞌpî etaꞌpî annaya kaiꞌma —taꞌpî toꞌya.
44,6,12,"Mîrîrî warantî inkamoroya Judeuyamîꞌ esanon moropai Moisés nurîꞌtîya yenupatoꞌ pîꞌ yenupatonkon moropai pemonkonyamîꞌ meruntîtannîpîꞌpî inîꞌ panpîꞌ, Estêvão winîkîi îꞌ kuꞌtoꞌpe toꞌya kaiꞌma. Moropai mîrîrî tîpo Estêvão yapisîꞌpî toꞌya moropai yarîꞌpî toꞌya. Judeuyamîꞌ esanon pe tîweꞌsanon rawîrî yarîꞌpî toꞌya."
44,6,13,Moropai tiaronkon pemonkonyamîꞌ yuwaꞌpî toꞌya inîꞌrî iwinîkîi eseurîmatonkon seruꞌyeꞌ pe. Inkamoroya taꞌpî: —Mîrîrî etaꞌpî annaya eeseurîmatoꞌ epîremantoꞌ yewîꞌ winîkîi moropai Moisés nurîꞌtîya yenupantoꞌ winîkîi. Mîrîrî pîꞌ teeseurîma pîꞌ aakoꞌmamî. Jesus Nazaréponya epîremantoꞌ yewîꞌ yanmaka moropai tamîꞌnawîrî Moisés yeseru moꞌtanîpîiya kupî sîrîrî taapîtîiya etaꞌpî annaya. Mîrîrî warantî toꞌ eseurîmaꞌpî seruꞌyeꞌ pe.
44,6,15,Mîrîrî yai tamîꞌnawîronkon emurukuntîꞌsanya Estêvão eraꞌmaꞌpî morî pe. Mîîkîrî yenpata wanîꞌpî inserî yenpata warantî eraꞌmaꞌpî toꞌya.
44,7,1,Estêvão Eseurîmatoꞌ Toꞌ PîꞌMîrîrî tîpo teepîremasanon esanon yepotorîya Estêvão ekaranmapoꞌpî: —Inna pîꞌ rî toꞌ eseurîma mîrîrî? —taꞌpîiya.
44,7,2,"Yuukuꞌpî Estêvãoya: —Uyonpayamîꞌ uyuntonon, eseurîma etatî —taꞌpîiya. —Pena morî puꞌkuru aꞌka pe tîweꞌsen Paapa esenpoꞌpî utamokon Abraão nurîꞌtî pia, maasa Mesopotâmia pata po aakoꞌmamî tanne, Harã pona ikoꞌmanse attî pra tîîse. Mîîkîrîya taꞌpî Abraão pîꞌ:“Apata yapai epaꞌkakî.Apemonkonoyamîꞌ koreꞌtapai atîkî,oꞌnon pata apataꞌseꞌ ton ekaremekîuya manniꞌ pata yaꞌ”,taꞌpîiya."
44,7,4,"Mîrîrî yeꞌnen Abraão wîtîꞌpî Caldéia poi ikoꞌmanse Harã pata pona. Mîrîrî tîpo, itun saꞌmantasaꞌ tîpo, Paapaya mîîkîrî enepîꞌpî sîrîrî pata pona oꞌnon pata uurîꞌnîkon koꞌmamî manniꞌ pata yaꞌ."
44,7,5,"Mîîkîrî pia Paapaya iwaikkatoi pe sîrîrî pata tîîsaꞌ pra man mîrîrî yai. Tîîse tamîꞌnawîrî itîrî tîuya taasaiꞌya wanîꞌpî. Moropai apayanrîꞌsan pataꞌseꞌ pe awanî kupî sîrîrî, taasaiꞌya wanîꞌpî inmuku ton pra tîîse. Mîrîrî tîpo Paapaya taꞌpî Abraão pîꞌ:“Inkamoro apayanyamîꞌ rîꞌsan koꞌmamî pe man tiaron pata po kaꞌran pe."
44,7,7,"Moropai Paapaya taꞌpî Abraão pîꞌ:“Inkamoro amîrîꞌnîkon tarumaꞌtîponkon tarumaꞌtîuya pe wai”,“Upemonkonoyamîꞌ moꞌkauya pe wai sîrîrî pata po siꞌma upoitîrî pe toꞌ eꞌtoꞌpe”,taꞌpîiya Abraão pîꞌ."
44,7,8,"Mîrîrî yeꞌnen Paapa esetaꞌpî Abraão yarakkîrî. Moropai Abraão nîkupî ton tîrîꞌpîiya, tînmukukon esenposaꞌ yai tiwin semana kaisarî aakoꞌmansaꞌ tîpo Abraãoya Isaque mere piꞌpî pottî yaꞌtîtoꞌpe. Mîrîrî yawîrî Abraãoya ikupîꞌpî. Mîrîrî warantî Isaqueya nîrî ikupîꞌpî tînmu Jacó yarakkîrî. Moropai Jacóya manniꞌkan tînmukuyamîꞌ pîꞌ ikupîꞌpî mîrîrî warantî —taꞌpî Estêvãoya."
44,7,9,"Inkamoro pîꞌ Estêvão eseurîma koꞌmannîpîꞌpî. Taꞌpîiya: —Manniꞌkan penaronkon utamokon rîꞌsan Jacó munkîyamîꞌ nurîꞌtîya tonpakon José yewanmîrîꞌpî maasa pra tentaiꞌnîkon tîyunkonya yapurî yeꞌnen. Mîrîrî yeꞌnen ike toꞌ eꞌrepaꞌpî Egito ponkon pia toꞌ poitîrî pe aweꞌtoꞌpe kaiꞌma. Tîîse mîîkîrî yarakkîrî Paapa wanîꞌpî. Mîrîrî yeꞌnen Paapaya ipîikaꞌtîꞌpî aweꞌtarumaꞌtîtoꞌ yapai. Egito pata esaꞌ rei Faraó pia José wanî yai Paapaya mîîkîrî kupîꞌpî tîwakîri pe eraꞌmatoꞌpe Faraóya. Mîrîrî yeꞌnen Faraóya taꞌpî ipîꞌ: “Epuꞌnen pe awanî wenai, tarîpai pata esaꞌ pe eena pe nai kaiꞌma. Pata esaꞌ pe eena pe nai moropai uyewîꞌ tawonkon esaꞌ pe nîrî eena pe nai”, taꞌpîiya José pîꞌ."
44,7,11,Mîrîrî tîpo kureꞌne iwan wanîꞌpî Egito pata po moropai Canaã pata po. Mîrîrî yai utamokon nurîꞌtîya kureꞌne iwan epuꞌtîꞌpî.
44,7,12,Mîrîrî yai Jacó nurîꞌtîya yekkari wanî yekare etaꞌpî Egito po trigo wanî. Mîrîrî yeꞌnen tînmukuyamîꞌ yarimaꞌpîiya tekkarikon ton yennai. Itakon teꞌka pe toꞌ wîtîsaꞌ yai José esekaremekîꞌpî anîꞌ pe tîwanî tonpayamîꞌ pîꞌ. Mîrîrî warantî José yonpayamîꞌ epuꞌtîꞌpî Faraóya.
44,7,14,Moropai taꞌpî Joséya Jacó nurîꞌtî wîtîtoꞌpe Egito pona. Mîrîrî yeꞌnen Jacó wîtîꞌpî 75 kaisarî tîpemonkonoyamîꞌ pokonpe. Miarî Egito po mîîkîrî utamokon Jacó koꞌmamîꞌpî tîîsaꞌmanta pîkîrî. Mîrîrî tîpo inmukuyamîꞌ rîꞌsan utamokon eꞌtîꞌkaꞌpî. Mîrîrî tîpo toꞌ esaꞌrîꞌpî mennaꞌpoꞌpî toꞌya Siquém pata pona toꞌ yuꞌnaꞌtîi. Maasa pra miarî utamokon Abraão nurîꞌtî nennaꞌpî pe awanîꞌpî. Hamor payanyamîꞌ rîꞌsan pîꞌ mîrîrî pata yennaꞌpîiya moropai yeꞌmaꞌpîiya tîniru ke tîpata pe aweꞌtoꞌpe.
44,7,17,"Abraão pîꞌ îꞌ kupî tîuya taꞌpî tîuya kupî Paapaya pra tîîse mîrîrî weiyu eseporî tanne, utamokon epansaꞌ wanîꞌpî mararî pra Egito pata po. Mîrîrî yai tiaron Faraó enaꞌpî pata esaꞌ pe José epuꞌnen pepîn. Mîîkîrîya utamokon nurîꞌtî yenkuꞌtîꞌpî moropai toꞌ tarumaꞌtîꞌpîiya kureꞌne. Mîrîrî yai toꞌ munkîyamîꞌ teesenposanon yenpaꞌka meꞌpoꞌpîiya toꞌ eꞌtîꞌkatoꞌpe."
44,7,20,Mîrîrî koreꞌta Moisés esenpoꞌpî morî more. Mîîkîrî tîwarîkkaꞌpî isanya itunya eseurîwîꞌne kapoi kaisarî. Mîrîrî tîpo mîîkîrî yenpaꞌkasaꞌ toꞌya tanne Moisés eporîꞌpî pata esaꞌ Faraó yensiya. Mîîkîrî tîwarîkkaꞌpîiya tînre pe.
44,7,22,Mîrîrî yeꞌnen mîîkîrî esenupaꞌpî tamîꞌnawîrî Egito ponkon esenupatoꞌ pîꞌ. Epuꞌnen pe awanîꞌpî. Ipîkku pe awanîꞌpî. Moropai teeseurîma epuꞌnen pe awanîꞌpî. Îꞌ rî kupîiya yai morî pe awanîꞌpî —taꞌpî Estêvãoya.
44,7,23,—Mîrîrî tîpo aꞌyekeꞌton pe teenai asakîꞌne pemonkon konoꞌ kaisarî tîwanî yeꞌka pe Moisés esenumenkaꞌpî ipemonkonoyamîꞌ aneraꞌmapai tîwanî pîꞌ.
44,7,24,"Mîrîrî yai teepîsanon eraꞌmaꞌpîiya, Egito pon moropai tonpa Judeu yarakkîrî. Mîîkîrî tarumaꞌtînen pîꞌ eeseꞌmaꞌpî, moropai iwîꞌpîiya. Mîrîrî pîꞌ Moisés esenumenkaꞌpî, uurî wenai upemonkonoyamîꞌya epuꞌtî tîpîikaꞌtîkon Paapaya kaiꞌma, tîîse epuꞌtî toꞌya pîn."
44,7,26,"Mîrîrî tîpo erenmaꞌsaꞌ pe inîꞌrî tiaronkon teepîsanon eraꞌmaꞌpîiya. Inkamoro pia attîꞌpî. Inkamoro wanîꞌpî itonpayamîꞌ Judeuyamîꞌ pe. Inkamoro pîikaꞌtî kaiꞌma eesenumenkaꞌpî. Toꞌ rataikai attîꞌpî. Mîrîrî yeꞌnen taꞌpîiya: “Warayoꞌkon, amîrîꞌnîkon uyonpayamîꞌ, ayakon yarakkîrî eekoreꞌma mîrîrî îꞌ waniꞌ awanî yeꞌnen?” taꞌpîiya toꞌ pîꞌ."
44,7,27,Tîîse manniꞌ tîwanîyakon tarumaꞌtînenya Moisés tukkaꞌpî. Taꞌpîiya: “Amîrî eꞌkupî mîrîrî anna yepuru pe. Oꞌnon yeꞌka pe anna esaꞌ pe akupî annaya kaiꞌma awanî mîrîrî?” taꞌpîiya ipîꞌ.
44,7,28,"“Uurî anwîpai awanî mîrîrî, koꞌmanpara Egito pon warayoꞌ wîꞌpîya warantî?”taꞌpîiya ipîꞌ."
44,7,29,Mîrîrî eta tîuya pe Moisés epeꞌpî. Attîꞌpî Egito pata poi Midiã pata pona koꞌmanse. Miarî Moisés munkîyamîꞌ ton esenpoꞌpî asakîꞌne —taꞌpî Estêvãoya.
44,7,30,"—Asakîꞌne pemonkon konoꞌ 40 kaisarî Moisés koꞌmansaꞌ tanne, inserî esenpoꞌpî iipia. Mîîkîrî esenpoꞌpî keren po apoꞌ mîꞌnî yeꞌ taransen yaꞌ, manniꞌ wîꞌ iteseꞌ Sinai mîrîrî pia. Mîrîrî yeꞌnen Moisésya eraꞌmaꞌpî mîrîrî apoꞌ teesewankonoꞌmai kureꞌne teesenumenkai. Mîrîrî eraꞌmai aweꞌrennukuꞌpî inîꞌ panpîꞌ morî pe eraꞌmapa kaiꞌma. Mîrîrî yai Paapa maimu etaꞌpîiya."
44,7,32,"“Aꞌsaꞌsaꞌ moꞌkakî, maasa pra sîrîrî pata wanî morî pe maasa pra uurî wanî yeꞌnen tarî”, “Upemonkonoyamîꞌ eꞌtarumaꞌtîeraꞌma pîꞌ wai kureꞌne Egito po.Toꞌ karau eta pîꞌ wai.Mîrîrî yeꞌnen inkamoro pîikaꞌtîiawennaꞌpopa Egito pona.Ayarimauya sîrîrî”,taꞌpîiya. Mîrîrî warantî Paapa eseurîmaꞌpî Moisés yarakkîrî —taꞌpî Estêvãoya."
44,7,35,"—Mîîkîrî Moisés manniꞌ innape ikupî toꞌya pra awanîꞌpî. Taꞌpî toꞌya ipîꞌ: “Anna yepotorî pe kaiꞌma awanî? Anna yepotorî pe akupî annaya pra man tiwin kin”, taꞌpî toꞌya ipîꞌ. Tîîse Paapaya ikuꞌsaꞌ wanîꞌpî toꞌ pîikaꞌtîtoꞌpeiya kaiꞌma. Manniꞌ mîꞌnî yeꞌ taransen yawon esenpoꞌpî winîpai Paapaya taasaꞌ epuꞌtîꞌpîiya."
44,7,36,"Mîîkîrî Moisésya tîpemonkonoyamîꞌ Judeuyamîꞌ moꞌkaꞌpî Egito poi. Mîrîrî yai ikupî eserîkan pepîn kupîꞌpîiya, kureꞌnan esenumenkantoꞌ kupîꞌpîiya, manniꞌ tuna Suuyu tuna kureꞌnan nuurukkutî toꞌya yai. Moropai asakîꞌne pemonkon konoꞌ tîîkoꞌmamî yai, keren po Moisésya ikupîꞌpî toꞌ neraꞌmaton pe —taꞌpî Estêvãoya."
44,7,37,"—Mîîkîrî Moisésya taꞌpî tîpemonkonoyamîꞌ pîꞌ:“Apîikaꞌtînenkon ton yarima Paapaya pe man,“Ayonpakon perî tîweꞌsen iipî pe man”,taꞌpîiya toꞌ pîꞌ. Mîîkîrî Moisés koꞌmamîꞌpî keren po inkamoro tîpemonkonoyamîꞌ pokonpe. Miarî mîîkîrî wanîꞌpî utamokon nurîꞌtî pokonpe, moropai manniꞌ inserî warainon ponkon pe awanîꞌpî wîꞌ iteseꞌ Sinai pia yarakkîrî eeseurîmaꞌpî. Mîrîrî yai mîîkîrî Moisésya Paapa winîpainon itekare ipatîkarî enen koꞌmannîtoꞌ pîꞌ teeseurîmasen yapisîꞌpî. Mîrîrî ekaremekîꞌpîiya uurîꞌnîkon pîꞌ."
44,7,39,"Miarî keren po tîwanîkon yai, innape Moisés kupî utamokon rîꞌsanya pra awanîꞌpî tesaꞌkon pe awanî. Mîrîrî yeꞌnen itentai toꞌ enaꞌpî. Mîrîrî yeꞌnen ennaꞌpopai toꞌ wanîꞌpî Egito pona."
44,7,40,"Taꞌpî toꞌya Arão pîꞌ:“Unapurîkon ton konekakî eꞌmaiꞌ pe tuutîsanonya yaatoꞌpe,toꞌ wenairî wîtîntoꞌpe. Maasa pra Moisés oꞌnon poro renamo attîꞌpî mîrîrî,uurîꞌnîkon moꞌkaꞌtîpon Egito pata poi.Oꞌnon pata awanî esepuꞌtî pra awanî sîrîrî”,taꞌpî toꞌya."
44,7,41,Mîrîrî yeꞌnen Arãoya ikonekaꞌpî toꞌ napurî ton. Paaka more warantî ikonekaꞌpîiya. Moropai mîîkîrî paaka more yapurîꞌpî toꞌya. Yapurî tîuyaꞌnîkon wenai tekînkon wîꞌpî toꞌya yapurîkonpa kaiꞌma. Festa pîꞌ toꞌ wanîꞌpî moropai kureꞌne toꞌ atausinpaꞌpî mîîkîrî tîkonekaꞌpîkon yapurî tîuyaꞌnîkon pîꞌ.
44,7,42,Mîrîrî yeꞌnen Paapa atarimaꞌpî toꞌ pia pai moropai toꞌ rumakaꞌpîiya sirikkîyamîꞌ yapurîtoꞌpe toꞌya. Mîrîrî kupîꞌpî toꞌya Paapa maimu ekaremeꞌnenanya taasaꞌ yawîrî. See warantî imenukaꞌpî toꞌya pena. Paapaya taꞌpî inkamoro Judeuyamîꞌ pîꞌ:“Uyapurîkonpa ayekînkon wîîsaꞌyaꞌnîkon pepîn mîrîrîasakîꞌne pemonkon konoꞌ kaisarî 40 keren po awanîkon yai?
44,7,43,"Amîrîꞌnîkonya anapurîkon pe ankonekaꞌpîkoniteseꞌ Moloque yarîꞌpî itewîꞌ ton tappîi tîkonekai.Mîrîrî warantî rî nîrî anapurîkon Renfã yarîꞌpîyaꞌnîkon.Mîrîrî ankupîꞌpîkon kaiwanoꞌ warainon awanîꞌpî yapurîkonpa.Mîrîrî wenai apatakon yapai amîrîꞌnîkon yarî meꞌpouya kupî sîrîrî aminke, Babilônia mîî winîkîi”,taꞌpî Paapaya. Mîrîrî warantî penaron Paapa maimu ekaremeꞌnenanya imenukaꞌpî —taꞌpî Estêvãoya."
44,7,44,—Pena utamokon nurîꞌsanya tappîi konekaꞌpî mîrîrî ta siꞌma Paapa yapurîkonpa. Mîrîrî tappîi ta Paapa wanîꞌpî toꞌ yarakkîrî keren po. Mîrîrî tappîi konekaꞌpî toꞌya ikuꞌtoꞌpe Moisésya taꞌpî Paapaya yawîrî. Moisés pia Paapa nenpoꞌpî manniꞌ warantî ikonekaꞌpî toꞌya. Mîrîrî tappîi yapiꞌsaꞌ toꞌya wanîꞌpî. Moropai tîtamokon nurîꞌtî saꞌmanta yai ipayanyamîꞌ rîꞌsan pia aweꞌnîmîꞌpî. Tuutîkon yai mîrîrî tappîi yarîꞌpî toꞌya pîkîrî sîrîrî pata pona. Mîrîrî yai toꞌ eseyaꞌnamaꞌpî sîrîrî pata ya tîîkoꞌmansenon yarakkîrî. Inkamoro moꞌkaꞌpî toꞌya maasa pra Paapaya toꞌ yenpaꞌkaꞌpî inkamoro pataꞌpî yaꞌ tîpemonkonoyamîꞌ koꞌmantoꞌpe. Mîrîrî tîpo mîrîrî tappîi eꞌnîmîꞌpî tarî toꞌ koreꞌta tesaꞌkon pe Davi wanî pîkîrî.
44,7,46,"Mîîkîrî Davi eraꞌmaꞌpî Paapaya tîwakîri pe. Mîrîrî yeꞌnen Daviya Paapa pîꞌ esatîꞌpî epîremantoꞌ yewîꞌ ton konekapa kaiꞌma, utamokon Jacó nurîꞌtî napurîꞌpî yapurîpa kaiꞌma. Tîîse ikonekaiya pîn. Inmurîꞌpî Salomãoya neken Paapa yapurîtoꞌ yewîꞌ ton konekaꞌpî —taꞌpî Estêvãoya."
44,7,48,"—Tîîse mîrîrî wîttî itenya ke warayoꞌ nîkonekaꞌpî ta pîꞌ Paapa koꞌmamî eserîke pra awanî. Maasa pra kureꞌnan mîîkîrî tamîꞌnawîronkon yentainon. Mîrîrî pîꞌ Paapa maimu ekaremeꞌnen eseurîmaꞌpî. Taꞌpîiya pena see warantî:“Uukoꞌmantoꞌ wanî kaꞌ po,miarî siꞌma tamîꞌnawîron koꞌmannîpîuya.Mîrîrî yeꞌnen sîrîrî pata wanî siꞌmîrikkî pe.Ipona uꞌpu tîrîuya eserîke awanî."
44,7,50,˻Kureꞌne itentai wanî yeꞌnen˼îꞌ yeꞌka see wîttî konekayaꞌnîkon ita uukoꞌmantoꞌ ton?Oꞌnon pata pata nai uurî erîꞌkaꞌtoꞌ ton?Tamîꞌnawîrî unkonekaꞌpî pe awanîepuꞌtîyaꞌnîkon pra naatî?”taꞌpî Paapaya taꞌpî Profetaya.
44,7,51,Moropai Estêvão eseurîma koꞌmannîpîꞌpî. Taꞌpîiya: —Îꞌ waniꞌ awanî yeꞌnen yuukuyaꞌnîkon pra awanîkon mîrîrî? Paapa epuꞌnenan pepîn warantî awanîkon. Îꞌ waniꞌ awanî yeꞌnen saꞌme puꞌkuru ayewankon kupîyaꞌnîkon? Îꞌ waniꞌ awanî yeꞌnen Paapa maimu anetapai pra awanîkon? Atamokon nurîꞌtî warantî awanîkon. Inkamoroya Morî Yekaton Wannî yewanmîrîꞌpî warantî yewanmîrîyaꞌnîkon.
44,7,52,Inkamoroya pena Paapa maimu ekaremeꞌnenan tarumaꞌtîꞌpî. Morî Paapa poitîrî iipî pîꞌ teeseurîmasanon tîꞌkaꞌpî toꞌya nîrî. Mîrîrî warantî nîrî amîrîꞌnîkonya mîîkîrî rumakaꞌpî iwîtoꞌpe toꞌya.
44,7,53,Paapa winîpainon ankupîkon ton yapisîꞌpîyaꞌnîkon inserîyamîꞌ wenai tîîse mîrîrî yawîrî pra aakoꞌmamîkon mîrîrî —taꞌpî Estêvãoya.
44,7,54,Estêvão Wîî Toꞌya Tîꞌ Ke TîpaꞌtîpîꞌseEta tîuyaꞌnîkon ya teepîremasanon wanîꞌpî teekoreꞌmai kureꞌne Estêvão winîkîi.
44,7,55,Mîrîrî yai Morî Yekaton Wannî wanîꞌpî Estêvão esaꞌ pe. Mîrîrî yai kaꞌ yekaya eraꞌmaꞌpîiya. Paapa eraꞌmaꞌpîiya aꞌka pe awanî. Moropai Jesus eraꞌmaꞌpîiya Paapa meruntîri winî aapîtaꞌpîꞌsaꞌ satippe.
44,7,56,"Mîrîrî yeꞌnen taꞌpîiya: —Aꞌkî, kaꞌ esettapurukasaꞌ eraꞌma pîꞌ wai. Moropai Paapa narimaꞌpî manniꞌ pemonkon pe eraꞌma pîꞌ wai imeruntîri winî —taꞌpîiya."
44,7,57,Tîîse anetapai pra tîwanîkon wenai tîpanakon yettapurîꞌpî toꞌya. Moropai meruntî ke tîwentaimepîtîkon yeꞌka pe Estêvão winîkîi toꞌ iipîꞌpî. Moropai inkamoroya yapisîꞌpî yenpaꞌkaꞌpî toꞌya cidade poi. Mîîkîrî paꞌtîꞌpî piaꞌtîꞌpî toꞌya tîꞌkon ke. Mîrîrî yai tîponkon moꞌkaꞌpî toꞌya mîîkîrî warayoꞌ maasaron Saulo pia irumakaꞌpî toꞌya eraꞌmatoꞌpeiya kaiꞌma Estêvão paꞌtî tîuyaꞌnîkon tanne.
44,7,59,"Mîrîrî yai tîpaꞌtîpîtî toꞌya tanne Estêvãoya Jesus yannoꞌpî. Taꞌpîiya: —Uyepotorî Jesus, uyekaton yapiꞌkî aapia uukoꞌmantoꞌpe —taꞌpîiya."
44,7,60,"Mîrîrî tîpo aweꞌsekunkaꞌpî moropai mîîkîrî entaimeꞌpî meruntî ke. Taꞌpîiya: —Uyepotorî, insamoro kîtarumaꞌtîi imakuiꞌpî toꞌ nîkupî wenai. Mîrîrî taa tîpo Estêvão saꞌmantaꞌpî. Mîrîrî eraꞌmaꞌpî manniꞌ maasaron Sauloya. Estêvão wîî taa toꞌya pîꞌ inna taasaiꞌya wanîꞌpî."
44,8,1,"1,2 Estêvão wîî toꞌya tîpo tiaronkon innape Jesus kuꞌnenan Jerusalém ponkon karawaꞌpî mararî pra. Moropai inkamoroya Estêvão esaꞌrîꞌpî yuꞌnaꞌtîꞌpî. Mîrîrî weiyu yai innape Jesus kuꞌnenan manniꞌkan Jerusalém ponkon eꞌtarumaꞌtî piaꞌtîꞌpî innape Jesus kupî toꞌya wenai. Moropai kureꞌnan inkamoro ataimerunpaꞌpî moropai toꞌ wîtîpîtîꞌpî Judéia pata pona moropai tiaron Samaria pata pona. Tîîse Jesus naipontîꞌsan neken koꞌmamîꞌpî miarî Jerusalém po. Series, "
44,8,4,"Mîrîrî wenai innape Jesus kuꞌnenan pemonkonyamîꞌ ataimerunpaꞌpî moropai toꞌ eꞌparaipîkaꞌpî. Toꞌ wîtîpîtîꞌpî patakon kaisarî. Miarî tuutîsaꞌkon yai itekare ekaremekîꞌpî toꞌya, tîwî ikupî toꞌya pra."
44,8,5,"Filipe Wîtî Samaria Pona Itekare EkaremeꞌseInkamoro yonpa Filipe wîtîꞌpî Samaria pata pona. Miarî itekare pîꞌ eeseurîmaꞌpî nîrî. Jesus wanî Paapa nîmenkaꞌpî pe ekaremeꞌpîtîꞌpîiya. Moropai miarîronkon pemonkonyamîꞌya imaimu etaꞌpî morî pe tîîtîꞌnapanse toꞌ wanîꞌpî. Moropai Paapa meruntîri ke îꞌ ikupî eserîkan pepîn kupî Filipeya eraꞌmaꞌpî toꞌya. Imakuiꞌpî yekaton yarakkîrî tîweꞌsanon pemonkonyamîꞌ inkamoro yapai imariwaꞌyamîꞌ yenpaꞌkaiya eraꞌmaꞌpî toꞌya. Moropai tiaronkon priꞌyawonkon pepîn ekeꞌnankon moropai asakoiꞌkon pepîn inkamoro yepiꞌtî Filipeya eraꞌmaꞌpî toꞌya. Mîrîrî yeꞌnen kureꞌne taatausinpai mîrîrî cidade ponkon pemonkonyamîꞌ wanîꞌpî. Piaꞌsan Pe Tîweꞌsen Simão YekareMiarî mîrîrî cidade po tîîkoꞌmansen warayoꞌ wanîꞌpî iteseꞌ Simão. Mîîkîrî Simão eꞌpîtîꞌpî piaꞌsan pe tîweꞌsen. Miarî Samaria pata ponkonya Simão yeseru eraꞌmapîtîꞌpî. Îꞌ ikupî eserîkan pepîn kuꞌpîtîiya. Toꞌ esenumenkaꞌpî kureꞌne. Mîrîrî yeꞌnen ipîkku pe Simão atapurîꞌpî toꞌ rawîrî. Mîrîrî yeꞌnen taapîtîꞌpî Samaria pata ponkonya, ipîkkukon moropai îꞌ ton pînon, tamîꞌnawîronkonya taapîtîꞌpî ipîꞌ: —Aꞌkî, mîserî warayoꞌ yeseru wanî mîrîrî. Paapa meruntîri ke ikupî eserîkan pepîn kuꞌpîtîiya kaiꞌma. Meruntî mîîkîrî anna napurîton taa pîꞌ toꞌ koꞌmamîꞌpî. Kureꞌne toꞌ esenumenkaꞌpî ipîꞌ. Maasa pra pena pata pai îꞌ kupîiya eraꞌmapîtîꞌpî toꞌya Samaria pata po. Mîrîrî yeꞌnen iwenairî toꞌ wîtîpîtîꞌpî îꞌ ikupî eserîkan pepîn kuꞌpîtîiya yeꞌnen. Mîrîrî koreꞌta Filipe maimu etaꞌpî toꞌya, Jesus yekare ekaremekîiya yeꞌnen. Paapa wanî tamîꞌnawîronkon esaꞌ pe taa Filipeya wenai innape ikupîꞌpî toꞌya. Mîrîrî eta tîuyaꞌnîkon wenai innape ikupîꞌpî toꞌya. Moropai warayoꞌkon pîꞌ moropai wîriꞌsanyamîꞌ pîꞌ nîrî, innape Jesus kupî toꞌya wenai toꞌ yenpatakonaꞌpîiya."
44,8,13,Inkamoro koreꞌta nîrî mîîkîrî Simão piaꞌsanya innape ikupîꞌpî. Mîrîrî yeꞌnen eesenpatakonaꞌpî nîrî. Mîrîrî tîpo Filipe yarakkîrî aasarîꞌpî itekare ekaremekî pîꞌ Filipe wanî tanne. Mîrîrî yai ikupî eserîkan pepîn kuꞌpîtî Filipeya eraꞌmaꞌpîiya. Moropai Simão esenumenkapîtîꞌpî ipîꞌ kureꞌne. —Filipe nîrî kaꞌrî ikupî eserîkan pepîn kuꞌnen —taapîtîꞌpîiya ipîꞌ.
44,8,14,"Mîrîrî yai Jerusalém ponkon Jesus naipontîꞌsanya Samariaponkonya innape Jesus kuꞌsaꞌ yekare eta tîuyaꞌnîkon yeꞌnen, Pedro yarimaꞌpî toꞌ yekare etai, innape toꞌ wanî etai."
44,8,15,"15,16 Mîrîrî yai Pedro yarakkîrî teerepamîkon yai inkamoro innape Jesus kupîtîponoꞌsan eporîꞌpî toꞌya. Toꞌ pona toꞌ epîremaꞌpî Morî Yekaton Wannî enasaꞌ pra awanî yeꞌnen toꞌ esaꞌ. Innape Jesus kuꞌsaꞌ toꞌya neken awanîꞌpî, mîrîrî wenai toꞌ esenpatakonasaꞌ wanîꞌpî. Series,  Mîrîrî yeꞌnen toꞌ puꞌpai pona tenyakon tîrîꞌpî toꞌya. Moropai toꞌ epîremaꞌpî Morî Yekaton Wannî enatoꞌpe toꞌ esaꞌ pe."
44,8,18,"Mîrîrî eraꞌmaꞌpî Simãoya. Warayoꞌ puꞌpai pona miaꞌ tîîsaꞌ yai Morî Yekaton Wannî iipî kaiꞌma eesenumenkaꞌpî. Mîrîrî yeꞌnen taꞌpîiya Pedro pîꞌ: —Mîrîrî nîrî meruntî yuꞌse wai. Anîꞌ puꞌpai pona uyenya tîîsauꞌya ya, Morî Yekaton Wannî enatoꞌpe itesaꞌ pe —taꞌpîiya. Mîrîrî yeꞌnen tîniru kainumîꞌpîiya Pedro pia, mîrîrî yepeꞌ ton pe."
44,8,20,"Tîîse imaimu yuukuꞌpî Pedroya: —Atîkî apoꞌ yaꞌ atînirurî yarakkîrî, maasa pra Paapa meruntîri anennapai wai kaiꞌma eesenumenka yairî pra —taꞌpîiya. —Anna pokonpe Paapa esenyakaꞌmatoꞌ pîꞌ eesenyakaꞌma eserîke pra nai. Maasa pra yairî pra ayeseru awanî yeꞌnen, Paapa winîkîi seruꞌyeꞌ pe awanî yeꞌnen. Esewankonoꞌmakî yairon pepîn eesenumenkatoꞌ winîpai irumakakî Paapa pîꞌ tîîwanmîra ikuꞌtoꞌpeiya —taꞌpîiya. —Maasa pra anna pîꞌ kinmuwanî pîꞌ nai kureꞌne anna winîkîi, îꞌ kupî annaya eraꞌmaya yeꞌnen —taꞌpî Pedroya ipîꞌ. —Kureꞌne imakuiꞌpî pe ayeseru wanî, ayentai imakuiꞌpî enasaꞌ man, —taꞌpîiya. Tarîpai eesenumenkaꞌpî mîrîrî taꞌpî Pedroya pîꞌ, Paapaya ayenumî apoꞌ yaꞌ taꞌpîiya pîꞌ."
44,8,24,"Mîrîrî yeꞌnen Simãoya taꞌpî: —Moriya esaꞌtî uurî ton pe Paapa pîꞌ —taꞌpîiya. —Esaꞌtî apoꞌ yaꞌ uyenumîiya namai, manniꞌ taayaꞌnîkon manniꞌ yaꞌ —taꞌpî Simãoya."
44,8,25,"Mîrîrî tîpo, Paapa maimu ekaremekî tîpo Pedro ennaꞌpoꞌpî Jerusalém pona Samaria poi. Mîrîrî pe, tuutîkon pe eꞌma taawîrî Samaria pata poronkon pîꞌ itekare ekaremekîꞌpî toꞌya."
44,8,26,"Etiopia Pon Yarakkîrî Filipe EseurîmaSamaria po Filipe wanî tanne, Uyepotorîkon narimaꞌpî inserî eseurîmaꞌpî Filipe yarakkîrî. —Ekonekakî moropai atîkî eꞌma taawîrî —taꞌpî inserîya. Filipe ekonekaꞌpî moropai attîꞌpî Jerusalém poi tuutîsen eꞌma Gaza pona taawîrî. Mîrîrî eꞌma wanîꞌpî tuꞌke pemonkonyamîꞌ wîtîtoꞌpe pra. 27,28 Moropai Filipe wîtîꞌpî miarî yaꞌ. Mîrîrî eꞌma ta warayoꞌ eporîꞌpî Filipeya. Paapa yapurîi wîtîꞌpî Jerusalém pona mîîkîrî eporîꞌpîiya, tîwennaꞌposen tîpata Etiopia pon. Rainha poitîrî pe tîweꞌsen, miarî tîniru konekanen pe awanîꞌpî, teesenyakaꞌmasanon pia itîînen pe. Mîrîrî yeꞌnen Rainha Candace poitîrî pe awanîꞌpî kureꞌne. Mîîkîrîya Paapa maimu ekaremeꞌnen profeta nurîꞌtî kaaretarî erenkaꞌpî tuutî pe tararan po siꞌma. Series, "
44,8,29,Mîrîrî yai Morî Yekaton Wannîya taꞌpî Filipe pîꞌ: —Kaꞌneꞌ pe eꞌrennuꞌkî iipia —taꞌpîiya. —Atîkî yarakkîrî —taꞌpî Morî Yekaton Wannîya.
44,8,30,Mîrîrî yeꞌnen Filipe ekaꞌtumîꞌpî kaꞌneꞌ pe. Moropai mîrîrî profeta kaaretarî erenka mîîkîrî warayoꞌya etaꞌpî Filipeya. Moropai ekaranmapoꞌpîiya. —Mîrîrî erenkaya manniꞌ epuꞌtî pîꞌ nan? —taꞌpî Filipeya ipîꞌ.
44,8,34,"Mîrîrî yeꞌnen warayoꞌya taꞌpî Filipe pîꞌ: —Moriya, upîꞌ ekaremeꞌkî sîrîrî anîꞌ pîꞌ kin mîîkîrî profeta eseurîma mîrîrî? Tîpîꞌ rî kaꞌrî, tiaron pîꞌ kaꞌrî eeseurîma? —taꞌpî warayoꞌya Filipe pîꞌ."
44,8,35,Mîrîrî yeꞌnen Filipeya ekaremekî piaꞌtîꞌpî mîrîrî profeta kaaretarî eseurîma manniꞌ wanî mîrîrî. —Jesus yekare pîꞌ teeseurîmasen pe. Mîîkîrî tarumaꞌtîꞌpî toꞌya tîîse mîîkîrîya îꞌ taa pîn tîtarumaꞌtînan pîꞌ tîwînenan pîꞌ. Tamîꞌnawîrî mîîkîrîya apîꞌtanîpîꞌpî îꞌ tîkai pra —taꞌpî Filipeya. Mîrîrî warantî Jesus yekare ekaremekîꞌpî Filipeya.
44,8,36,"Tuutîkon yeꞌka pe teeseurîmakon pe toꞌ erepamîꞌpî tuna ena pona. Mîrîrî yeꞌnen taꞌpî mîîkîrî warayoꞌya: —Aꞌkî tuna tarî man, —taꞌpî warayoꞌya. Mîrîrî yeꞌnen taꞌpîiya: —Esenpatakona ya, îꞌ waniꞌ awanî pepîn? Taꞌpî Filipeya: —Tamîꞌnawîrî ayewan ke innape ikupî pîꞌ nan? —taꞌpî Filipeya. —Inna, innape Jesus Cristo kupî pîꞌ wai Paapa munmu pe awanî —taꞌpî warayoꞌya Filipe pîꞌ. Moropai mîîkîrî warayoꞌya tararan emîꞌpannîpî meꞌpoꞌpî moropai toꞌ autîꞌpî saꞌnîrî. Toꞌ enaꞌpî tuna ka, moro yenpatakonaꞌpî Filipeya.?"
44,8,39,"Mîrîrî tîpo tuna kapai toꞌ eseuꞌka pe, Morî Yekaton Wannîya Filipe yarîꞌpî. Inîꞌ eeseraꞌma pra eenaꞌpî. Warayoꞌya inîꞌ eraꞌma pra eenaꞌpî tîîse mîrîrî tîpo warayoꞌ wîtîꞌpî tîpata pona kureꞌne taatausinpai."
44,8,40,"Mîrîrî tîpo tiwinarî Filipe esepuꞌtîꞌpî. Azoto cidaderî po tîwanî epuꞌtîꞌpîiya. Moropai mîîkîrîya tuutî pe itekare ekaremekî pinunpaꞌpî patakon poro Paapa wanî pîikaꞌtîton pe, Cesaréia cidaderî pona teerepamî tîpose."
44,9,1," Jerusalém po tîwanî yai Sauloya innape Jesus kuꞌnenan tarumaꞌtîpîtîꞌpî. Taapîtîꞌpîiya toꞌ pîꞌ: —Innape Jesus kuꞌtoꞌyakon rumakayaꞌnîkon pra awanîkon ya, atîꞌkauyaꞌnîkon —taꞌpîiya. Moropai attîꞌpî teepîremasanon esanon yepotorî pia. Mîîkîrî wîtîꞌpî kaareta esaꞌse imaimu yaponseꞌ tiaronkon innape Jesus kuꞌnenan tarumaꞌtîi Damasco po Judeuyamîꞌ epereꞌtoꞌ yewîꞌ ta tuutîpa kaiꞌma. Maasa pra mîrîrî kaareta wenai Jesusya tenupatoꞌkon yawîrî tîîkoꞌmansenon ekaremekî Judeuyamîꞌ esanonya ya, toꞌ yarîpa Jerusalém pona, warayoꞌkon moropai wîriꞌsanyamîꞌ atarakkannîtoꞌ yewîꞌ ta."
44,9,3,Mîrîrî tîpo attîꞌpî. Aminke pra eerepamî winîkîi Damasco pona eꞌma ta aꞌka enaꞌpî Saulo pona.
44,9,4,"Mîîkîrî esenumîꞌpî non pona. Moropai mai teeseurîmasen etaꞌpîiya.—Saulo, îꞌ waniꞌ yeꞌnen utarumaꞌtîya mîrîrî? —taꞌpî maiya."
44,9,5,"Moropai Sauloya taꞌpî: —Anîꞌ kin amîrî, uyepotorî? —taꞌpî Sauloya. Moropai Maiya taꞌpî: —Uurî Jesus. Itarumaꞌtî pîꞌ aakoꞌmamî manniꞌ —taꞌpî maiya."
44,9,6,"Moropai taꞌpîiya: —Eꞌmîꞌsaꞌkakî, erepankî Damasco pona. Miarî îꞌ ankupî ton ekaremekî toꞌya."
44,9,7,Moropai warayoꞌkon yarakkîrî tuutîsanon emîꞌpamîꞌpî tîîse îꞌ taa toꞌya pra awanîꞌpî. Mai teeseurîmasen etaꞌpî toꞌya tîîse anîꞌ eraꞌma toꞌya pîn.
44,9,8,Moropai Saulo eꞌmîꞌsaꞌkaꞌpî non poi moropai tenu yenponkaꞌpîiya tîîse anîꞌ eraꞌmaiya pra awanîꞌpî. Enkaruꞌne eenasaꞌ wanîꞌpî. Mîrîrî yeꞌnen itonpayamîꞌ yarakkîronkonya itenya pîꞌ yarîꞌpî Damasco pona.
44,9,9,Mîîkîrî koꞌmamîꞌpî eseurîwîꞌne wei kaisarî îꞌ teraꞌmai pra. Mîrîrî yai taꞌreꞌ yonpaiya pîn moropai îꞌ enîrîiya pîn.
44,9,10,Miarî wanîꞌpî Damasco po warayoꞌ Jesus nenupaꞌpî iteseꞌ Ananias. Mîîkîrîya Uyepotorîkonya tannotoꞌ etaꞌpî tîîweꞌneꞌpîtî warantî maasa pra iweꞌnasaꞌ pra tîîse. Taꞌpî Uyepotorîkonya ipîꞌ: —Ananias —taꞌpîiya. Yuukuꞌpîiya: —Tarî wai —taꞌpî Ananiasya.
44,9,11,—Ekonekakî moropai atîkî mîrîrî itoꞌsaron eꞌma taawîrî yewîꞌ ta. Miarî warayoꞌ yuwata Tarso pon iteseꞌ Saulo. Mîîkîrî man teepîrema pîꞌ —taꞌpîiya. —Teepîrema koreꞌta tîweꞌneꞌpîtî warantî warayoꞌ esenpo eraꞌmaꞌpîiya. Amîrî eraꞌmaꞌpîiya mîrîrî. Tenya tîrîiya ipuꞌpai pona inîꞌrî eraꞌmatoꞌpeiya kaiꞌma —taꞌpî Uyepotorîkonya Ananias pîꞌ.
44,9,13,"Tîîse Ananiasya Uyepotorîkon maimu yuukuꞌpî see warantî: —Mîîkîrî warayoꞌ yekare pîꞌ tuꞌkankon eseurîma etasauꞌya wai. Innape amîrî kuꞌnenan winîkîi, Jerusalém ponkon innape tepotorîkon kuꞌnenan tarumaꞌtîiya etasauꞌya wai."
44,9,14,"Mîîkîrî erepansaꞌ sîrîrî Damasco pona kaareta yarakkîrî. Tarîronkon innape Jesus kuꞌnenan ekaremeꞌsaꞌ Judeuyamîꞌ, teepîremasanon esanonya ya, toꞌ yarîiya Jerusalém pona. Inkamoro apîꞌ esaꞌnenan yarîiya atarakkannîtoꞌ yewîꞌ ta —taꞌpîiya."
44,9,15,"Tîîse Uyepotorîkonya taꞌpî Ananias pîꞌ: —Atîkî maasa pra mîîkîrî warayoꞌ menkasauꞌya sîrîrî uurî ton pe, eesenyakaꞌmatoꞌpe uurî ekaremekî pîꞌ manniꞌkan Judeuyamîꞌ pepîn pîꞌ moropai toꞌ esaꞌkon pîꞌ moropai Judeuyamîꞌ pîꞌ nîrî."
44,9,16,"Uurîya ekaremekî sîrîrî mîîkîrî Sauloya tîmoron epuꞌtoꞌpe uwenai, tamîꞌnawîrî umaimu ekaremekî tîuya wenai —taꞌpîiya."
44,9,17,"Mîrîrî yeꞌnen Ananias wîtîꞌpî itoꞌsaron eꞌma taawîrî yewîꞌ ta. Miarî mîîkîrî warayoꞌ eporîꞌpîiya. Saulo puꞌpai pona tenya tîrîꞌpîiya moropai taꞌpîiya: —Uyakon Saulo, Uyepotorîkonya uyarima pîꞌ man aapia. Manniꞌ Jesus Damasco yeꞌmarî ta eraꞌmaya neꞌtîkiniya uyarima pîꞌ man inîꞌrî eraꞌmapa kaiꞌma, moropai Morî Yekaton Wannî enatoꞌpe ayesaꞌ pe —taꞌpîiya."
44,9,18,Mîrîrî taiya pe itenu yapai moroꞌ piꞌpî warainon eꞌsorokaꞌpî. Moropai Sauloya eraꞌma piaꞌtîꞌpî inîꞌrî. Mîrîrî pe rî aweꞌmîꞌsaꞌkaꞌpî moropai eesenpatakonaꞌpî.
44,9,19,Mîrîrî tîpo tekkari yonpaꞌpîiya moropai pena tîwanîꞌpî warantî meruntî ke eenaꞌpî. Moropai mîîkîrî koꞌmamîꞌpî tuꞌke puꞌkuru pra wei kaisarî innape Jesus kuꞌnenan koreꞌta Damasco po.
44,9,20,Sauloya Itekare Ekaremekî Piaꞌtî Damasco poMîrîrî pe rî Damasco po mîîkîrî Sauloya itekare ekaremekî piaꞌtîꞌpî Judeuyamîꞌ epereꞌtoꞌ yewîꞌkon ta pîꞌ. Mîîkîrîya ekaremekî eꞌpîtîꞌpî: —Jesus wanî Paapa munmu pe —taapîtîꞌpîiya.
44,9,21,"Mîrîrî eta tîuyaꞌnîkon wenai toꞌ wanîꞌpî teesenumenkai ipîꞌ. Taꞌpî toꞌya: —Aꞌkî, manniꞌ mîîkîrî Saulo Jesus yapurînenan inkamoro tarumaꞌtîpîtîtîpon. Mîîkîrîya toꞌ tarumaꞌtîpîtîꞌpî. Tarîpai mîîkîrî iipîꞌpî tarîwaya innape Jesus kuꞌnenan tarumaꞌtîpa kaiꞌma toꞌ yapiꞌse, inkamoro yarîpa teepîremasanon esanon pia toꞌ rumakapa kaiꞌma —taꞌpî toꞌya ipîꞌ."
44,9,22,Tîîse ekaremekîꞌpîiya inîꞌ panpîꞌ meruntî ke: —Mîîkîrî Jesus Paapa nîmenkaꞌpî pîikaꞌtîton pe wanî yairon pe. Meruntî ke ekaremekîꞌpîiya. Mîrîrî yeꞌnen Judeuyamîꞌ Damasco ponkonya imaimu waꞌtî eserîke pra awanîꞌpî. Kureꞌne toꞌ esenumenkaꞌpî ipîꞌ.
44,9,23,"Mîrîrî tîpo tîkoꞌman pe wei tîîkoꞌmamî tîpo, inkamoro Judeuyamîꞌ emurukuntîꞌpî teeseurîmakonpa. Inkamoroya teeserukon konekaꞌpî îꞌ kupîkonpa iwinîkîi. Taꞌpî toꞌya: —Iwîpai awanî sîrîrî —taꞌpî toꞌya. Tîîse mîrîrî yekare etaꞌpî Sauloya. Mîrîrî yeꞌnen îꞌ kupî toꞌya kupî tîwinîkîi epuꞌtîꞌpîiya. Inkamoro koꞌmamîꞌpî mîrîrî cidade yewaꞌtoꞌ woi manaꞌta eraꞌma pîꞌ Saulo epaꞌka ya yapisîkonpa, iwîkonpa kaiꞌma. Mîîkîrî nîmîkî pîꞌ toꞌ koꞌmamîꞌpî ewaron wei iwîkonpa kaiꞌma."
44,9,25,Tîîse ewaron ya innape Jesus kuꞌnenan Saulo nenupaꞌsanya Saulo yekaꞌmaꞌpî kureꞌnan waikaraꞌpî yaꞌ. Mîrîrî yaꞌ tîîse yenuꞌtîꞌpî toꞌya cidade iwaꞌtoꞌ poi winîkîi poro pona. Mîrîrî warantî Saulo wîîtoꞌ toꞌya esuwaꞌkaꞌpî.
44,9,26,Jerusalém Po Saulo WanîMoropai mîîkîrî wîtîꞌpî Jerusalém pona. Miarî innape Jesus kuꞌnenan anepuꞌpai awanîꞌpî toꞌ pokonpe tîwanîpa maasa pra innape Jesus kuꞌsaꞌ tîuya yeꞌnen. Tîîse eranneꞌ pe toꞌ wanîꞌpî ipîꞌ maasa pra tenkuꞌtîiyaꞌnîkon nama tîuyaꞌnîkon yeꞌnen.
44,9,27,Tîîse Barnabé erepamîꞌpî. Saulo yarîꞌpîiya Jesus naipontîꞌsan pia moropai eerepamîꞌpî. Ekaremekîꞌpîiya toꞌ pîꞌ: —Sauloya Jesus eraꞌmaꞌpî eꞌma ta. Moropai yarakkîrî eeseurîmaꞌpî. Mîrîrî yeꞌnen Saulo wanî tarîpai Jesus maimu pe teesenyakaꞌmasen pe. Damasco po meruntî ke itekare ekaremeꞌpîtîꞌpîiya —taꞌpî Barnabéya toꞌ pîꞌ.
44,9,28,Mîrîrî pata pai Sauloya Uyepotorîkon maimu ekaremekî piaꞌtîꞌpî Jerusalém poro meruntî ke.
44,9,29,Moropai grego maimu ta teeseurîmasanon yarakkîrî eeseurîmapîtîꞌpî. Tîîse toꞌ wakîri pe pra eeseurîmaꞌpî. Mîrîrî yeꞌnen iwî tîuyaꞌnîkon pîꞌ toꞌ esenumenkaꞌpî.
44,9,30,Mîrîrî yekare etasaꞌ tîuyaꞌnîkon yeꞌnen innape Jesus kuꞌnenanya Saulo yarîꞌpî Cesaréia cidaderî pona. Mîrîrî pata pai yarimakonpa kaiꞌma Tarso cidaderî pona attîtoꞌpe toꞌsarî.
44,9,31,"Mîrîrî tîpo innape Jesus kuꞌnenan eꞌtarumaꞌtîtoꞌ tîꞌnapansaꞌ wanîꞌpî Judéia pata po moropai Galiléia pata po moropai Samaria pata po. Mîrîrî yeꞌnen inîꞌ panpîꞌ arinîke innape Jesus kuꞌnenan ena koꞌmannîpîꞌpî, maasa pra Morî Yekaton Wannîya tîpîikaꞌtîkon wenai. Mîrîrî warantî kureꞌne Uyepotorîkon namapîtîꞌpî toꞌya."
44,9,32,Enéias YekarePedroya innape Jesus kuꞌnenan eraꞌmapîtîꞌpî patakon kaisarî. Mîrîrî yai attîꞌpî Lida cidaderî pona toꞌ eraꞌmapîꞌse.
44,9,33,Miarî warayoꞌ eporîꞌpîiya ekeꞌnepamîꞌpî iteseꞌ Enéias. Aakoꞌmansaꞌ wanîꞌpî eseurîwîꞌne miaꞌ pona tîîmoꞌtai konoꞌ kaisarî tîweꞌmîꞌsaꞌkai pra.
44,9,34,"Mîîkîrî pîꞌ taꞌpî Pedroya: —Enéias, Jesus Cristoya ayepiꞌtî. Mîrîrî yeꞌnen eꞌmîꞌsaꞌkakî. Ayetteꞌ yanmakoꞌmakî —taꞌpîiya. Mîrîrî eta tîuya pe Enéias eꞌmîꞌsaꞌkaꞌpî. Moropai eesepiꞌtîsaꞌ wanîꞌpî."
44,9,35,Mîrîrî yai mîîkîrî eꞌmîꞌsaꞌkasaꞌ eraꞌma tîuyaꞌnîkonya yai Lida ponkonya innape Jesus kupîꞌpî. Moropai Sarona ponkonya nîrî innape ikupîꞌpî.
44,9,36,"Dorcas YekareJope cidaderî po awanîꞌpî wîriꞌ innape Jesus kuꞌnen. Mîîkîrî eseꞌ wanîꞌpî Tabita, Grega maimu ta Dorcas. Mîîkîrî eꞌpîtîꞌpî morî kuꞌpîtîꞌpîiya. Tîweꞌtarumaꞌtîsanon pîikaꞌtîpîtîꞌpîiya."
44,9,37,"Mîrîrî koreꞌta, tiwin wei priꞌya pra Dorcas enaꞌpî. Moropai aasaꞌmantaꞌpî. Mîîkîrî esaꞌrîꞌpî ronaꞌpî toꞌya. Mîrîrî tîpo yarîꞌpî toꞌya kawînpan wîttî ta."
44,9,38,"Tîîse Pedro yekare etaꞌpî innape Jesus kuꞌnenanya Lida cidaderî po, aminke pra Jope pîꞌ. Mîrîrî yeꞌnen asakîꞌne warayoꞌkon yaipontîꞌpî toꞌya ekaremeꞌse Pedro pîꞌ. Toꞌ wîtîꞌpî. Moropai Pedro eporîꞌpî toꞌya miarî. Taꞌpî toꞌya ipîꞌ:—Pedro, aase kaꞌneꞌ pe Jope pona —taꞌpî toꞌya."
44,9,39,"Moropai Pedro ekonekaꞌpî. Attîꞌpî toꞌ pîkîrî. Eerepamîꞌpî miarî, mîrîrî ita toꞌ eꞌtoꞌ wîttî ta. Tîîse kawînpan pe wîttî wanîꞌpî. Mîrîrî yeꞌnen oꞌnon pata mîîkîrî isaꞌmantaꞌpî yaasaꞌ toꞌya pataꞌ Pedro yawonnîpîꞌpî toꞌya. Miarî wîriꞌsanyamîꞌ wanîꞌpî, inyo isaꞌmantaꞌsan. Inkamoro karawaꞌpî kureꞌne. Taꞌpî toꞌya Pedro pîꞌ: —Aꞌkî Tabita nîsiꞌpîmîꞌpî upon seeniꞌ pena enen tîwanî yai —taꞌpî toꞌya ipîꞌ. Maasa pra inyo isaꞌmantaꞌsan pon ton siꞌpînpîtîꞌpîiya mîîtoꞌpe."
44,9,40,"Moriya taꞌpî Pedroya toꞌ pîꞌ: —Epaꞌkatî poro pona. Mîrîrî tîpo toꞌ epaꞌkaꞌpî tanne, Pedro eꞌsekunkaꞌpî moropai eepîremaꞌpî. Mîrîrî tîpo teepîrema ataretîꞌka pe, eeraꞌtîꞌpî isaꞌmantaꞌpî winîkîi. Moropai taꞌpîiya ipîꞌ: —Tabita, eꞌmîꞌsaꞌkakî —taꞌpîiya. Moropai tenu yarakkamoꞌpî Tabitaya moropai Pedro eraꞌma tîuya pe aweꞌmîꞌsaꞌkaꞌpî tîmaikko pona. Pedro eraꞌmaꞌpîiya."
44,9,41,"Moropai Pedroya itenya pîꞌ yapisîꞌpî. Ipîikaꞌtîꞌpîiya iꞌmîꞌsaꞌka pîꞌ. Mîrîrî tîpo pemonkonyamîꞌ innape Jesus kuꞌnenan yannoꞌpî Pedroya, inyo isaꞌmantaꞌsan pokonpe. Moropai Dorcas yenpoꞌpîiya toꞌ yenu yaꞌ enen."
44,9,42,Mîrîrî yekare eta tîuyaꞌnîkon wenai innape Uyepotorîkon kupîꞌpî tuꞌkankon Jope cidaderî ponkonya.
44,9,43,Mîrîrî tîpo Pedro koꞌmamîꞌpî paaka piꞌpî sakariꞌmanen Simão yewîꞌ ta. Tuꞌke wei kaisarî aakoꞌmamîꞌpî Jope po.
44,10,1,Cornélioya Pedro Yanno MeꞌpoCesaréia cidaderî po warayoꞌ wanîꞌpî iteseꞌ Cornélio. Mîîkîrî wanîꞌpî 600 kaisaronkon surarayamîꞌ Itália ponkon esaꞌ pe tîweꞌsen pe.
44,10,2,"Mîîkîrî wanîꞌpî Paapa yapurînen pe. Tîpemonkonoyamîꞌ pokonpe siꞌma Paapa yapurîꞌpî toꞌya. Moropai tuꞌke morî kuꞌpîtîꞌpîiya, Judeuyamîꞌ îꞌ ton pînon tîpakkoriꞌtasanon pîikaꞌtîpîtîꞌpîiya. Moropai wei kaisarî eepîremapîtîꞌpî Paapa pîꞌ."
44,10,3,Tiwin wei koꞌmamîiya Cornélio weꞌneꞌpîtî warantî awanîꞌpî iweꞌnasaꞌ pra tîîse. Eraꞌmaꞌpîiya Uyepotorîkon narimaꞌpî. Inserî wanî tîîpia eraꞌmaꞌpîiya. Mîîkîrîya taꞌpî ipîꞌ: —Cornélio.
44,10,4,"Eranneꞌ pe siꞌma inserî eraꞌmaꞌpîiya. Moropai ekaranmapoꞌpî Cornélioya: —Îꞌ waniꞌ nai, uyepotorî? —taꞌpîiya. Inserîya yuukuꞌpî. Taꞌpîiya ipîꞌ: —Paapaya tîwakîri pe eepîrematoꞌ etasaꞌ man, maasa pra îꞌ ton pînon pîikaꞌtîsaꞌya yeꞌnen. Apîꞌ Paapa atausinpasaꞌ man —taꞌpî inserîya ipîꞌ."
44,10,5,"—Mîrîrî yeꞌnen apemonkonoyamîꞌ yarimakî Jope cidaderî pona toꞌ wîtîtoꞌpe, warayoꞌ iteseꞌ Simão Pedro yannoi toꞌ wîtîtoꞌpe —taꞌpîiya."
44,10,6,"—Mîîkîrî wanî Paaka piꞌpî sakariꞌmanen, tuna ena po aakoꞌmamî manniꞌ Simão yewîꞌ ta —taꞌpîiya."
44,10,7,"Mîrîrî tîpo inserî wîtîꞌpî Cornélio piapai. Mîrîrî yeꞌnen Cornélioya asakîꞌne tîpoitîrîtonon yannoꞌpî kaꞌneꞌ pe, moropai tiwin surara toꞌ pokonpe. Mîîkîrî surara wanîꞌpî Paapa yapurînen pe nîrî. Moropai Cornélio esenyakaꞌmatoꞌ kuꞌnen pe awanîꞌpî. Inkamoro yarimaꞌpîiya Jope cidaderî pona."
44,10,8,"Cornélioya toꞌ pîꞌ tamîꞌnawîrî îꞌ taꞌpî inserîya tîpîꞌ ekaremekîꞌpî toꞌ pîꞌ: —Aꞌkî sîrîrîpe uyewîꞌ ta koꞌmamîiya epîrema tanne, Paapa narimaꞌpî inserî esenpon pîꞌ man —taꞌpîiya toꞌ pîꞌ. —Mîîkîrîya taa pîꞌ man upîꞌ: “Asakîꞌne apemonkonoyamîꞌ yarimakî toꞌ wîtîtoꞌpe warayoꞌ iteseꞌ Pedro yannoi Jope cidaderî pona”, taa pîꞌ man —taꞌpîiya. —Mîrîrî yeꞌnen atîtî —taꞌpîiya."
44,10,9,"Tiaron wei yai toꞌ wîtîꞌpî Jope cidaderî pona aminke pra toꞌ erepamî tanne, Jope cidaderî pîꞌ inekaꞌta pairî wei tîîse, Pedro enukuꞌpî wîttî nekaꞌta pona epîremai. Miarî eepîrema tanne inkamoro warayoꞌkon erepamîꞌpî Jope cidaderî pona."
44,10,10,Moropai Pedroya emiꞌnan epuꞌtîꞌpî tekkari anonpapai enaꞌpî. Maasa pra tekkarikon ton koneka wîriꞌya tanne Pedro weꞌneꞌpîtî warantî awanîꞌpî. Tîîweꞌneꞌpîꞌtoꞌ yaꞌ eraꞌmaꞌpîiya kaꞌ esettapurukasaꞌ. Mîrîrîya kureꞌnan kamisa warainon autîꞌpî ewaꞌtîsaꞌ pe asakîrîrî yaretîkon pîꞌ. Mîrîrî autîꞌpî non tîpose iipia.
44,10,12,Mîrîrî yaꞌ tuꞌke siꞌkoreꞌta kamoyamîꞌ moropai oꞌmaꞌkon tîroꞌtakon po taasaꞌsenon moropai toronyamîꞌ wanî eraꞌmaꞌpî Pedroya.
44,10,13,"Mîrîrî yai Pedroya mai etaꞌpî, Paapa eseurîmatoꞌ. Taꞌpî maiya Pedro pîꞌ: —Eꞌmîꞌsaꞌkakî ayoꞌ ton wîîkî insanan yonpa moropai entamoꞌkakî —taꞌpîiya ipîꞌ."
44,10,14,Tîîse Pedroya yuukuꞌpî: —Kaane Uyepotorî. Maasa pra inkamoro yeꞌkakon anna nanîkon pepîn. Yanîuya eserîke pra wai —taꞌpî Pedroya.
44,10,15,Moropai inîꞌrî Paapa eseurîmaꞌpî Pedro yarakkîrî. —Inkamoro yeꞌka anna nanîkon pepîn tîkai pra eꞌkî uurî nîkupîꞌsan pîꞌ —taꞌpî Paapaya Pedro pîꞌ.
44,10,16,"Mîrîrî warantî Paapa eseurîmaꞌpî eseurîwîꞌne iteꞌka. Taꞌpîiya: —Insanan yonpa wîîkî, entamoꞌkakî —taꞌpîiya. Mîrîrî tîpo mîrîrî kamisa warainon mennaꞌpoꞌpî Paapaya kaꞌ pona."
44,10,17,"Mîrîrî tîpo Pedro esenumenkaꞌpî mîrîrî tîweꞌneꞌpîꞌtoꞌ pîꞌ. Îꞌ taatoꞌpe epuꞌtîiya pra awanîꞌpî. Mîrîrî yeꞌnen awanîꞌpî yairî maꞌre eenaꞌpî. Mîrîrî tanne, warayoꞌkon Cornélio narimaꞌsan erepamîꞌpî. Oꞌnon pata Simão yewîꞌ wanî ekaranmapo tîuyaꞌnîkon tîpo toꞌ emîꞌpamîꞌpî manaꞌta pia."
44,10,18,Toꞌ emîꞌpamîꞌpî wîttî esaꞌ yannoꞌpî toꞌya. Moropai ekaranmapoꞌpî toꞌya.—Oꞌnon pata warayoꞌ nai Pedro iteseꞌ tarî nai? —taꞌpî toꞌya.
44,10,19,"Pedro esenumenka koꞌmannîpî tanne tîweꞌneꞌpîꞌtoꞌ pîꞌ, Morî Yekaton Wannîya taꞌpî: —Pedro, aꞌkî, eseurîwîꞌnankon warayoꞌkon erepannî pîꞌ man. Inkamoroya ayuwa pîꞌ man —taꞌpî Morî Yekaton Wannîya ipîꞌ."
44,10,20,"Moropai taꞌpîiya Pedro pîꞌ: —Ekonekakî autîkî toꞌ pia. Tîîwanmîra atîkî teesewankonoꞌmai pra, uutî naka taꞌyeꞌ tîkai pra atîkî. Maasa pra uurîya toꞌ yarimasaꞌ sîrîrî, toꞌ iiꞌtoꞌpe tarîwaya aapia —taꞌpî Morî Yekaton Wannîya."
44,10,21,"Mîrîrî yeꞌnen Pedro autîꞌpî toꞌ pia. Moropai taꞌpîiya warayoꞌkon pîꞌ: —Uurî Pedro, tarî wai. Mîîkîrî yuwayaꞌnîkon manniꞌ uurî —taꞌpîiya. —Îꞌ kai aaiꞌsaꞌkon sîrîrî? —taꞌpîiya toꞌ pîꞌ."
44,10,22,Inkamoroya yuukuꞌpî: —Surarayamîꞌ esaꞌ Cornélioya anna yarimasaꞌ sîrîrî —taꞌpî toꞌya. —Mîîkîrî warayoꞌ wanî morî pe puꞌkuru maasa pra Paapa yapurîiya yeꞌnen. Mîrîrî yeꞌnen kureꞌne tînamasen pe awanî Judeuyamîꞌ rawîrî. Mîîkîrî wenai Paapa narimaꞌpî inserîya taasaꞌ ipîꞌ ayanno meꞌpotoꞌpeiya tewîꞌ ta attîpa kaiꞌma. Moropai îꞌ kaiꞌma amîrî eseurîma anetapai awanî —taꞌpî toꞌya ipîꞌ.
44,10,23,Moropai Pedroya taꞌpî toꞌ pîꞌ: —Ewontî —taꞌpîiya warayoꞌkon pîꞌ. Moropai toꞌ ewomîꞌpî. Tiwin ewaron yuwaꞌkaꞌpî toꞌya miarî yarakkîrî.Eerenmaꞌsaꞌ pe Pedro ekonekaꞌpî. Moropai toꞌ pîkîrî attîꞌpî. Moropai tiaronkon Jope ponkon innape Jesus kuꞌnenan Judeuyamîꞌ wîtîꞌpî nîrî toꞌ pokonpe.
44,10,24,Moropai tiaron wei yai toꞌ erepamîꞌpî Cesaréia cidaderî pona. Mîrîrî yai Cornélio moropai itonpayamîꞌ nepuꞌtîkon emurukuntîsaꞌ wanîꞌpî miarî itewîꞌ ta. Maasa pra toꞌ etasaiꞌya wanîꞌpî Pedro erepamî nîmîkîkonpa kaiꞌma.
44,10,25,Mîrîrî yai Pedro erepamîꞌpî. Eewomî tanne Cornélio iipîꞌpî iponaya. Mîîkîrî eꞌsekunkaꞌpî Pedro eporî tîuya pe yapurîpa kaiꞌma.
44,10,26,"Tîîse Pedroya taꞌpî ipîꞌ: —Eꞌmîꞌsaꞌkakî. Maasa pra uurî awarainon warayoꞌ, Paapa warainon pepîn uurî —taꞌpî Pedroya ipîꞌ."
44,10,27,"Moropai teeseurîmakon yeꞌka pe, Pedro ewomîꞌpî Cornélio yewîꞌ ta. Miarî arinîke pemonkonyamîꞌ emurukuntîsaꞌ wanîꞌpî itewîꞌ ta. Moropai Pedro eseurîma piaꞌtîꞌpî toꞌ pîꞌ. Taꞌpîiya: —Epuꞌnenan amîrîꞌnîkon anna Judeuyamîꞌ yeseru. Anna emurukuntî eserîke pra awanî amîrîꞌnîkon Judeuyamîꞌ pepîn pokonpe —taꞌpî Pedroya toꞌ pîꞌ."
44,10,28,"—Tîîse Paapaya ekaremeꞌsaꞌ sîrîrî upîꞌ, anîꞌ kupîuya namai tiaronkon yentai. Anîꞌ menkauya namai tamîꞌnawîrî seꞌ kaisarî toꞌ konekatoꞌpeuya, morî pe toꞌ kuꞌtoꞌpeuya taꞌpîiya upîꞌ —taꞌpî Pedroya."
44,10,29,—Mîrîrî yeꞌnen uyannosaꞌyaꞌnîkon yeꞌnen uuiꞌsaꞌ sîrîrî uwakîri pe puꞌkuru —taꞌpîiya. —Mîrîrî yeꞌnen anepuꞌpai wanî sîrîrî kureꞌne îꞌ ton pe uyannosaꞌyaꞌnîkon —taꞌpîiya toꞌ pîꞌ.
44,10,30,"Mîrîrî yuukuꞌpî Cornélioya: —Eseurîwîꞌne wei esuwaꞌkasaꞌ man. Mîrîrî rawîrî epîrema tanne, uyewîꞌ ta koꞌmamîiya tiwinarî warayoꞌ esenpoꞌpî aimutun ipon uupia —taꞌpîiya."
44,10,31,"—Mîîkîrîya taꞌpî upîꞌ: “Cornélio, Paapaya eepîrematoꞌ etasaꞌ man tîwakîri pe maasa pra tîîpakkoriꞌtîsanon pîikaꞌtîsaꞌya wanî morî pe”, taꞌpîiya upîꞌ."
44,10,32,"Moropai taꞌpîiya: “Pemonkonyamîꞌ yarimakî Jope cidaderî pona toꞌ wîtîtoꞌpe warayoꞌ iteseꞌ Pedro yannoi. Mîîkîrî wanî paaka piꞌpî sakariꞌmanen Simão yewîꞌ ta, tuna ena po tîîkoꞌmansen”, taꞌpî inserîya upîꞌ —taꞌpî Cornélioya."
44,10,33,—Mîrîrî yeꞌnen ayanno meꞌpoꞌpîuya. Morî pe puꞌkuru awanî sîrîrî aaiꞌsaꞌ yeꞌnen anna koreꞌta. Anna epereꞌsaꞌ sîrîrî tarî Paapa pia puꞌkuru. Mîrîrî yeꞌnen îꞌ kaiꞌma Uyepotorîkonya îꞌ taasaꞌ apîꞌ ekaremekîya etatoꞌpe annaya kaiꞌma —taꞌpî Cornélioya Pedro pîꞌ.
44,10,34,"Pedro Eseurîmatoꞌ Toꞌ PokonpeMîrîrî yeꞌnen Pedro eseurîma piaꞌtîꞌpî. —Uyonpayamîꞌ —taꞌpîiya. —Eseurîma sîrîrî îꞌ kaiꞌma uyarakkîrî esekaremekîꞌpî uneꞌtaꞌpî ekaremekîuya sîrîrî. Anna Judeuyamîꞌ pîikaꞌtî Paapaya epuꞌnenan uurîꞌnîkon. Amîrîꞌnîkon Judeuyamîꞌ pepîn pîikaꞌtîiya pepîn kaiꞌma esenumenkakoiꞌkon anna. Tîîse sîrîrî pata pai epuꞌtî pîꞌ wai tarîpai Paapa wanî tamîꞌnawîronkon pîikaꞌtînen pe. Tamîꞌnawîronkon wakîmanen pe seꞌ kaisarî, eꞌsentai pra. Mîrîrî yeꞌnen tauya sîrîrî amîrîꞌnîkon pîꞌ. Tamîꞌnawîronkon innape tîkuꞌnenan, yairî tîîkoꞌmansenon wakîma Paapaya pata kaisaronkon."
44,10,36,"Sîrîrî itekare ekaremekîꞌpî Paapaya anna pîꞌ, tîpemonkonoyamîꞌ Judeuyamîꞌ pîꞌ. Ekaremekîꞌpîiya îꞌ kaiꞌma tîpemonkono pe uurîꞌnîkon kupîiya innape Jesus Cristo kuꞌsaꞌ uurîꞌnîkonya wenai. Mîîkîrî wanî tamîꞌnawîrî eꞌnî tanne uyesaꞌkon pe."
44,10,37,"37,38 Epuꞌtîyaꞌnîkon îꞌ eꞌkuꞌsaꞌ tarî Israel pata poro. Eꞌmaiꞌ pe Judéia pata po Batistaya ekaremekîꞌpî sîrîrî itekare. Taapîtîꞌpîiya: “Imakuiꞌpî pe aweꞌtoꞌkon rumakatî moropai esenpatakonatî”, taapîtîꞌpîiya. Mîrîrî tîpo tamîꞌnawîrî Israel pata poro itekare esekaremekîꞌpî. Mîrîrî yai Paapaya tîmeruntîri tîrîꞌpî Jesus Nazaré poinon pia. Morî Yekaton Wannî wenai itîrîꞌpîiya. Mîrîrî meruntî yarakkîrî Jesus esenyakaꞌma piaꞌtîꞌpî Galiléia pata po. Mîrîrî yai morî kuꞌpîtîꞌpî Jesusya pemonkonyamîꞌ pîꞌ. Makui nîtarumaꞌtîꞌsan pîikaꞌtîꞌpîiya maasa pra Paapa wanî yeꞌnen tîîpia. Mîrîrî kuꞌpîtîꞌpî Jesusya tarî tîwanî yai. Series, "
44,10,39,"Mîrîrî eraꞌmaꞌpî annaya. Tamîꞌnawîrî inkupîꞌpî tarî anna pata po, Jerusalém po eraꞌmaꞌpî annaya. Mîrîrî tîpo Judeuyamîꞌ, ipemonkonoyamîꞌya iwîꞌpî, ipokapîtîꞌpî toꞌya pakîꞌnan pona. Mîrîrî tîpo, eseurîwîꞌne wei tîîkoꞌmanse Paapaya iꞌmîꞌsaꞌkaꞌpî. Paapa meruntîri yai aweꞌmîꞌsaꞌkasaꞌ eesenpoꞌpî anna koreꞌta."
44,10,41,"Mîîkîrî eraꞌmasaꞌ tamîꞌnawîronkon pemonkonyamîꞌya pra man, tîîse Paapa nîmenkaꞌsan annaya neken eraꞌmaꞌpî. Anna yekkari yonpaꞌpî annaya. Anna wuku enîrîꞌpî annaya ipokonpe siꞌma aweꞌmîꞌsaꞌkasaꞌ tîpo."
44,10,42,"Mîîkîrîya anna menkaꞌpî moropai anna yaipontîꞌpî itekare ekaremeꞌtoꞌpe annaya. Mîrîrî yai itekare ekaremekî annaya yai taatoꞌpe annaya pemonkonyamîꞌ pîꞌ. Paapaya Jesus kuꞌsaꞌ ipîkku pe tamîꞌnawîronkon esaꞌ pe. Mîîkîrîya taa kupî sîrîrî anîꞌ wîtî kaꞌ pona, anîꞌ wîtî apoꞌ yaꞌ. Mîrîrî warantî ikupîꞌpî Paapaya. Sîrîrî ekaremekîꞌpî penaronkon, Paapa maimu ekaremeꞌnenan profetayamîꞌ nurîꞌsanya. Mîrîrî eseposaꞌ sîrîrî. Mîrîrî yeꞌnen anîꞌya innape Jesus kupî ya tamîꞌnawîrî imakuiꞌpî inkupîꞌpî kupî Paapaya tîîwanmîra tînmu Jesus Cristo wenai. Mîrîrî warantî ekaremekîꞌpî toꞌya pena —taꞌpî Pedroya toꞌ pîꞌ."
44,10,44,"Judeuyamîꞌ Pepîn Esaꞌ Pe Morî Yekaton Wannî EnaMîrîrî yai Pedro eseurîma tanne, itekare pîꞌ etanenan pemonkonyamîꞌ Judeuyamîꞌ pepîn Cornélio yewîꞌ ta tîweꞌsanon esaꞌ Morî Yekaton Wannî enaꞌpî. 45,46 Mîrîrî yeꞌnen Judeuyamîꞌ pepîn eseurîma tiaron mai ta, etaꞌpî Judeuyamîꞌ Pedro yarakkîrî iipîꞌsanya Paapa yapurîꞌpî toꞌya. Morî pe anna pîikaꞌtîsaꞌ Paapaya sîrîrî taa toꞌya etaꞌpî Judeuyamîꞌya. Mîrîrî pîꞌ innape Jesus kuꞌnenan Judeuyamîꞌ Jope poi iipîꞌsan Pedro yarakkîrî esewankonoꞌmaꞌpî kureꞌne toꞌ pîꞌ. Taꞌpî toꞌya: —Aꞌkî, Paapaya Judeuyamîꞌ pepîn pia nîrî Morî Yekaton Wannî tîrî kaꞌrî uurîꞌnîkon warantî —taꞌpî toꞌya. Mîrîrî yeꞌnen Pedroya taꞌpî toꞌ pîꞌ: Series,  Series, "
44,10,47,—Insamoro Judeuyamîꞌ pepîn esaꞌ pe Morî Yekaton Wannî enan pîꞌ man uurîꞌnîkon esaꞌ pe tîwanî manniꞌ warantî. Mîrîrî yeꞌnen anîꞌya taa eserîke pra awanî toꞌ esenpatakona pepîn taa eserîke pra awanî —taꞌpî Pedroya. Moropai toꞌ esenpatakonaꞌpî innape Jesus Cristo kuꞌsaꞌ toꞌya yeꞌnen. Mîrîrî tîpo taꞌpî toꞌya Pedro pîꞌ: —Anna koreꞌta akoꞌmankî îꞌ warapo rî wei kaisarî —taꞌpî toꞌya Pedro pîꞌ.
44,11,1,"Cesaréia po Pedro wanî tanne, Judéia pata ponkon Jesus naipontîꞌsan moropai tiaronkon innape Jesus kuꞌnenanya Judeuyamîꞌ pepîn yekare etaꞌpî. Îꞌ kaiꞌma Paapaya toꞌ pîikaꞌtîꞌpî etaꞌpî toꞌya. Mîrîrî koreꞌta Pedro erepamîꞌpî. Mîrîrî yai Jerusalém pona Pedro erepamî pe, Pedro pîꞌ toꞌ oꞌmaꞌta piaꞌtîꞌpî. Taꞌpî toꞌya ipîꞌ:"
44,11,3,—Inkamoro uurîꞌnîkon yeseru warainonkon pepîn koreꞌta aakoꞌmansaꞌ mîrîrî. Îꞌ ton pe inkamoro yekkari enasaꞌ ya yairî pra toꞌ yeseru eraꞌmaiꞌma —taꞌpî toꞌya. —Yairî pra aweꞌsaꞌ mîrîrî uyeserukon yawîrî pra kaiꞌma toꞌ oꞌmaꞌtaꞌpî Pedro pîꞌ.
44,11,4,"Mîrîrî tîpo Pedroya tamîꞌnawîrî tarakkîrî eꞌkupîꞌpî, tîneraꞌmaꞌpî ekaremekîꞌpî eta toꞌya tanne, ikîꞌpî pata pai. Mîrîrî etaꞌpî toꞌya tamîꞌnawîrî îꞌ kaiꞌma Pedro eseurîma. Taꞌpîiya:"
44,11,5,"—Aꞌkî Jope cidaderî po siꞌma uurî weꞌneꞌpîtî warantî wanîꞌpî, uurî epîrema tanne eraꞌmaꞌpîuya kaꞌ esettapuruka moropai kamisa waraino kureꞌnan autîꞌpî kaꞌ poi asakîrîrî yaretî pîꞌ ewaꞌtîsaꞌ pe. Mîrîrî autîꞌpî non pona uupia —taꞌpî Pedroya toꞌ pîꞌ."
44,11,6,"—Moropai eraꞌmaꞌpîuya. Mîrîrî yaꞌ tuꞌke kamoyamîꞌ wanîꞌpî moropai oꞌmaꞌkon, non poro tîroꞌtakon po taasaꞌsenan wanîꞌpî, moropai toronyamîꞌ wanîꞌpî —taꞌpîiya."
44,11,7,"—Mîrîrî yai mai, Paapa maimu etaꞌpîuya. Taꞌpîiya upîꞌ: “Pedro, eꞌmîꞌsaꞌkakî kaꞌneꞌ pe ayoꞌ ton wîîkî moropai entamoꞌkakî”, taꞌpî Paapaya upîꞌ etaꞌpîuya —taꞌpî Pedroya."
44,11,8,"—Tîîse yuukuꞌpîuya: “Kaane, Uyepotorî, inkamoro yeꞌkakon yanîuya eserîke pra wai, anna Judeuyamîꞌ nanîkon pepîn, nura pe toꞌ wanî yeꞌnen”, taꞌpîuya —taꞌpîiya. —Tîîse inîꞌrî Paapa maimu etaꞌpîuya. See warantî: “Inkamoro yeꞌkakon pîꞌ nurakon yanîuya pepîn tîkai pra eꞌkî. Uurî nîkupîꞌsan inkamoro tansenonkon pe”, taꞌpî Paapaya upîꞌ —taꞌpî Pedroya."
44,11,10,"—Eseurîwîꞌne iteꞌka Paapa eseurîmaꞌpî upîꞌ. Taꞌpîiya: “Eꞌmîꞌsaꞌkakî, ayoꞌ ton wîîkî, entamoꞌkakî unkupîꞌsan pîꞌ nura tîkai pra”, taꞌpîiya. Mîrîrî tîpo mîrîrî kamisa yanuꞌnîpîꞌpî Paapaya kaꞌ pona —taꞌpî Pedroya. —Mîrîrî tanne eseurîwîꞌnankon warayoꞌkon uyannoi itîꞌsan erepamîꞌpî Cesaréia poi. Mîrîrî ita uurî eꞌtoꞌ wîttî Simão yewîꞌ ta toꞌ erepamîꞌpî —taꞌpî Pedroya."
44,11,12,"—Mîrîrî yeꞌnen upîꞌ taꞌpî Morî Yekaton Wannîya. Toꞌ pîkîrî uutîtoꞌpe teesewankonoꞌmai pra, tîîwanmîra uutîtoꞌpe, taꞌpîiya. Moropai toꞌ pîkîrî uutî yai insamoro tiwin miaꞌ pona tîîmoꞌtai kaisarî innape Jesus kuꞌnenan wîtîꞌpî nîrî uyarakkîrî Jope poi. Mîrîrî yai tamîꞌnawîrî anna erepamîꞌpî. Moropai anna ewomîꞌpî Cornélio yewîꞌ ta."
44,11,13,"—Mîîkîrîya ekaremekîꞌpî anna pîꞌ îꞌ kaiꞌma tiwinarî inserî esenpoꞌpî tewîꞌ ta eepîrema tanne Taꞌpîiya ipîꞌ: “Pemonkonyamîꞌ anarimakî toꞌ wîtîtoꞌpe Jope cidaderî pona warayoꞌ yannoi iteseꞌ Pedro”, taꞌpî inserîya ipîꞌ —taꞌpî Pedroya. —“Mîîkîrîya îꞌ kaiꞌma Paapaya taasaꞌ ekaremekî yai innape Jesus kupîyaꞌnîkon moropai Paapaya apîikaꞌtîkon tamîꞌnawîrî apemonkonoyamîꞌ pokonpe”, taꞌpî inserîya ipîꞌ —taꞌpî Pedroya."
44,11,15,"—Moropai eseurîma piaꞌtîꞌpî toꞌ koreꞌta siꞌma, mîrîrî pe rî Morî Yekaton Wannî enaꞌpî toꞌ esaꞌ pe tamîꞌnawîrî eꞌmaiꞌ pe uurîꞌnîkon Judeuyamîꞌ esaꞌ pe tîwanî warantî —taꞌpî Pedroya."
44,11,16,"—Mîrîrî yai enpenataꞌpî pena Joãoya taꞌpî pîꞌ. “Uurîya amîrîꞌnîkon yenpatakona tuna ke, tîîse uyeꞌmaꞌpî pîꞌ aaipî manniꞌya Morî Yekaton Wannî ke yenpatakona, mîrîrî warantî Morî Yekaton Wannî ena ayesaꞌkon pe”, taꞌpî Joãoya wanî yairî —taꞌpî Pedroya."
44,11,17,—Pena taꞌpî Joãoya yawîrî innape Judeuyamîꞌ pepînya Paapa winîpainon Morî Yekaton Wannî koꞌmamî toꞌ esaꞌ pe. Mîîkîrî uurîꞌnîkon esaꞌ pe awanî manniꞌ innape Uyepotorîkon pe Jesus Cristo kupî yai uyesaꞌkon pe eenaꞌpî. Mîrîrî yeꞌnen anîꞌ kin uurî Paapa yentai eꞌkuꞌtoꞌpe? —taꞌpî Pedroya.
44,11,18,"Mîrîrî eta tîuyaꞌnîkon pe Pedro pîꞌ tîwoꞌmaꞌtatoꞌkon tîꞌnapannîpîꞌpî toꞌya. Tarîpai Paapa yapurîꞌpî toꞌya. Taꞌpî toꞌya: —Paapaya Judeuyamîꞌ pepînya innape tîkuꞌtoꞌ weiyu ton tîîsaꞌ, imakuiꞌpî toꞌ nîkupîꞌpî kuꞌsaiꞌya tîîwanmîra. Mîrîrî yeꞌnen ipatîkarî enen koꞌmannîtoꞌ eposaꞌ toꞌya, kaiꞌma Paapa yapurîꞌpî toꞌya."
44,11,19,"Innape Jesus Kuꞌnenan Antioquia Ponkon YekareInnape Jesus kuꞌnenan eꞌparaipîkasaꞌ wanîꞌpî tîtarumaꞌtîkon toꞌya wenai, Estêvão saꞌmantaꞌpî pataꞌpî ya. Tiaronkon wîtîꞌpî Fenícia pona moropai Chipre pona, moropai Antioquia pona. Mîrîrî warantî Paapa maimu ekaremekîꞌpî toꞌya Judeuyamîꞌ pîꞌ neken."
44,11,20,Tîîse tiaronkon Judeuyamîꞌ Chipre po tîweꞌsanon moropai Cirene ponkon wîtîꞌpî Antioquia pona. Miarî itekare ekaremekî piaꞌtîꞌpî toꞌya Judeuyamîꞌ pepîn pîꞌ. Inkamoroya Uyepotorîkon pe Jesus wanî ekaremekîꞌpî Judeuyamîꞌ pepîn pîꞌ.
44,11,21,Inkamoro yarakkîrî Uyepotorîkon meruntîri wanîꞌpî. Mîrîrî itekare eta tîuyaꞌnîkon yai tuꞌke pemonkonyamîꞌya innape Jesus kupîꞌpî. Mîrîrî yeꞌnen Uyepotorîkon pia toꞌ eturumakaꞌpî.
44,11,22,"Mîrîrî tîpo sîrîrî itekare Judeuyamîꞌ pepîn yekare, etaꞌpî innape Jesus kuꞌnenan Jerusalém ponkonya. Mîrîrî yeꞌnen Barnabé yarimaꞌpî toꞌya, toꞌ yekare etai Antioquia pona. Miarî Antioquia pona teerepansaꞌ pe Barnabéya îꞌ kaiꞌma Judeuyamîꞌ pepîn pîikaꞌtîsaꞌ Paapaya eraꞌmaꞌpî. Kureꞌne morî pe Paapa eꞌtoꞌ pîꞌ aatausinpaꞌpî. Mîrîrî yeꞌnen inîꞌ panpîꞌ toꞌ panamaꞌpîiya yairî tewankon ke Uyepotorîkon yapurî pîꞌ toꞌ koꞌmantoꞌpe kaiꞌma. Mîîkîrî Barnabé esaꞌ pe Morî Yekaton Wannî wanîꞌpî. Innape Jesus kuꞌnen pe awanîꞌpî. Mîrîrî yeꞌnen morî pe awanîꞌpî innape iteseru wanîꞌpî. Mîrîrî wenai tuꞌkankon eturumakaꞌpî Uyepotorîkon pia innape yapurîkonpa."
44,11,25,Moropai mîrîrî tîpo Barnabé wîtîꞌpî Tarso cidaderî pona Saulo yuwai.
44,11,26,Mîîkîrîya Saulo eposaꞌ tîuya yai enepîꞌpî Antioquia pona. Inkamoro Saulo Barnabéya innape Jesus kuꞌnenan muurukuntîpîtîꞌpî tiwin konoꞌ toꞌ koreꞌta tîwanîkon yai. Miarî arinîkon pemonkonyamîꞌ yenupapîtîꞌpî toꞌya. Miarî Antioquia po innape Jesus kuꞌnenan esatî piaꞌtîꞌpî pemonkonyamîꞌya eꞌmaiꞌ pe crente kaiꞌma.
44,11,27,Mîrîrî yai tiaronkon profetayamîꞌ Paapa maimu ekaremeꞌnen wîtîsaꞌ wanîꞌpî Jerusalém poi Antioquia pona.
44,11,28,"Tiwin wanîꞌpî iteseꞌ Ágabo. Mîîkîrî eꞌmîꞌsaꞌkaꞌpî eseurîmai Morî Yekaton Wannî meruntîri yai. Taꞌpîiya: —Awanî pe man kureꞌnan iwan tamîꞌnawîrî pata po —taꞌpîiya. Mîîkîrîya taasaꞌ yawîrî aweꞌkupîꞌpî pena pata esanon reiyamîꞌ esaꞌ pe Cláudio wanî yai. Mîrîrî yeꞌnen innape Jesus kuꞌnenan esenumenka tiaronkon innape Jesus kuꞌnenan Judéia ponkon pîikaꞌtî tîuyaꞌnîkon pîꞌ. Mîrîrî itîrî tîuyaꞌnîkon pîkîrî itîrîꞌpî toꞌya. Moropai mîrîrî tîniru yarimaꞌpî toꞌya Barnabé moropai Saulo pîꞌ, mîrîrî tîîtoꞌpe toꞌya soosi esanon pia Jerusalém po."
44,12,1,Pedro Epaꞌka Atarakkannîtoꞌ Yewîꞌ TapaiMîrîrî yai pata esaꞌ rei Herodesya innape Jesus kuꞌnenan tarumaꞌtî piaꞌtîꞌpî.
44,12,2,Mîîkîrîya rui wîî meꞌpoꞌpî kasupara ke.
44,12,3,Mîrîrî warantî Judeuyamîꞌya tîwakîrikon pe mîrîrî kupî mîîkîrî Herodesya eraꞌmaꞌpî. Mîrîrî yeꞌnen Herodesya Pedro yapisî meꞌpoꞌpî atarakkannîtoꞌ yewîꞌ ta yarakkamopa kaiꞌma. Mîrîrî kupîꞌpîiya tîfestarîkon weiyu yai. Mîîkîrî yapisî meꞌposaꞌ tîuya yarakkamoꞌpî Herodesya atarakkannîtoꞌ yewîꞌ ta. Mîrîrî yai eraꞌmanenan ton surarayamîꞌ yaipontîꞌpî asakîrîrîꞌne. Toꞌ wanîꞌpî asakîꞌne Pedro yarakkîrî ita. Tiaronkon wanîꞌpî asakîꞌne manaꞌta pia siꞌma eraꞌmanenan pe. Mîrîrî warantî ikupîꞌpî Herodesya maasa pra mîrîrî tîfestarîkon Páscoa iteseꞌ pataꞌpî pe anekaremeꞌpai awanîꞌpî pemonkonyamîꞌ pîꞌ.
44,12,5,Mîrîrî yai Pedro wanîꞌpî atarakkannîtoꞌ yewîꞌ ta. Mîîkîrî eraꞌmanenan wanîꞌpî iipia. Mîrîrî tanne innape Jesus kuꞌnenan epîrema koꞌmannîpîꞌpî Pedro pona. Kureꞌne toꞌ epîremaꞌpî eepaꞌkatoꞌpe kaiꞌma.
44,12,6,"Tîîse mîrîrî tanne taꞌpî Herodesya: —Penane îꞌ kaiꞌma Pedro eseurîma etauya kupî sîrîrî pemonkonyamîꞌ pîꞌ toꞌ rawîrî siꞌma. Moropai îꞌ taa pemonkonyamîꞌya etauya Pedro winîkîi —taꞌpî Herodesya.Mîrîrî ewaronoꞌ ya, Pedro weꞌnaꞌpî asakîꞌnankon surarayamîꞌ yarappana. Ewaꞌtîsaꞌ toꞌya wanîꞌpî saꞌman ferro ke itenya pîꞌ seꞌ yataimîrî. Tiaronkon wanîꞌpî manaꞌta pia siꞌma eraꞌmanenan. Mîrîrî pe rî kaꞌneꞌ pe Uyepotorîkon narimaꞌpî Inserî esenpoꞌpî atarakkannîtoꞌ yewîꞌ ta. Kureꞌnan aꞌka wanîꞌpî. Mîrîrîya Inserîya Pedro yapîꞌpî iratai winî tenmakai. Taꞌpîiya:—Kaꞌneꞌ pe eꞌmîꞌsaꞌkakî. Mîrîrî taiya pe saꞌman ferro emoꞌkaꞌpî tîîwarîrî itenya poi. Taꞌpî inserîya ipîꞌ: —Aworîmî atunnuꞌkî, aꞌsaꞌsaꞌ yekaꞌmakî, ayaꞌsan yanunkî, aase uyarakkîrî —taꞌpîiya."
44,12,9,"Mîrîrî yeꞌnen Pedro epaꞌkaꞌpî atarakkannîtoꞌ tapai attîꞌpî inserî wenairî. Tîîse epuꞌtîiya pîn, tenpaꞌka inserîya pe awanî. Tîîweꞌneꞌpîtî warantî ikupîꞌpîiya. Toꞌ wîtîꞌpî manaꞌta piawonkon iwakaꞌpî toꞌya. Moropai kureꞌnan manaꞌta ferro ke ikonekasaꞌ, eporî toꞌya pe aatarakkanmokaꞌpî tîîwarîrî. Moropai toꞌ epaꞌkaꞌpî. Toꞌ wîtîꞌpî kureꞌnan eꞌma taawîrî. Tuutîkon pe kaꞌneꞌ pe inserî eseraꞌma pra eenaꞌpî. Tiwinsarî Pedro eꞌnîmîꞌpî. Pedroya taꞌpî tîîwarîrî: —Tarîpai epuꞌtî pîꞌ wai, innape awanî. Uyepotorîya inserî yarimasaꞌ umoꞌkatoꞌpeiya Herodes yenya yapai. Moropai tamîꞌnawîrî îꞌ ankuꞌpai Judeuyamîꞌ esanon wanî uyarakkîrî esuwaꞌkasaꞌ sîrîrî —taꞌpîiya."
44,12,12,"Îꞌ esuwaꞌkasaꞌ epuꞌtî tîuya tîpo, tarakkîrî Pedro wîtîꞌpî Maria, yan yewîꞌ ta. Miarî arinîke pemonkonyamîꞌ epereꞌsaꞌ tanne epîremai eerepamîꞌpî. Mîîkîrîya manaꞌta paꞌtîꞌpî. Kaꞌneꞌ pe toꞌ poitîrîpaꞌ Rode iteseꞌ wîtîꞌpî anîꞌ pe awanî eraꞌmai. Tîîse Pedro maimu pe epuꞌtî tîuya yeꞌnen, aatausinpaꞌpî kureꞌne. Eekaꞌtumîꞌpî kaꞌneꞌ pe ekaremeꞌse teepîremasanon pîꞌ manaꞌta tarakkanmokai pra. —Pedro pe man —taꞌpîiya."
44,12,15,"Tîîse innape ikupî toꞌya pra awanîꞌpî.—Aseruku, îꞌ pîꞌ aatakaꞌma —taꞌpî toꞌya ipîꞌ. Tîîse yuukuiya pra. —Inna, useruku pepîn —taꞌpîiya. Moropai taꞌpî toꞌya: —Moriya Pedro pia tîweꞌsen inserî pe awanî mîrîrî —taꞌpî toꞌya."
44,12,16,"Mîrîrî tanne Pedroya manaꞌta paꞌtîpîtî koꞌmannîpîꞌpî. Moropai manaꞌta arakkanmokaꞌpî toꞌya. Innape Pedro pe awanî eraꞌma tîuyaꞌnîkon yeꞌnen, teesiꞌnîꞌse toꞌ wanîꞌpî."
44,12,17,"Mîîkîrîya tenya ke taꞌpî moo, toꞌ atîꞌnapantoꞌpe. Moropai îꞌ kaiꞌma uyepotorîkonya tîmoꞌkasaꞌ atarakkannîtoꞌ yewîꞌ tapai ekaremekîꞌpîiya toꞌ pîꞌ. —Aꞌkî, Uyepotorîkonya inserî yarimasaꞌ wanîꞌpî umoꞌkai. Mîrîrî ekaremeꞌtantî pîꞌ moropai innape Jesus kuꞌnenan uyonpayamîꞌ pîꞌ —taꞌpîiya. Mîrîrî tîpo eepaꞌkaꞌpî attîꞌpî tiaron pata pona."
44,12,18,"Moropai erenmaꞌsaꞌ pe surarayamîꞌ wanîꞌpî morî pe pra, teesiyuꞌpîꞌse tataimurunpai toꞌ wanîꞌpî. Îꞌ eꞌkupîꞌpî epuꞌtî toꞌya pra awanîꞌpî Pedro yarakkîrî. —Îꞌ kaiꞌma see eepaꞌkaꞌpî mîrîrî? —taꞌpî toꞌya."
44,12,19,"Inkamoro yaipontîꞌpî Herodesya yuwai toꞌ wîtîtoꞌpe kaiꞌma. Tîîse eporî toꞌya pra awanîꞌpî. Mîrîrî anepuꞌpai Herodes wanîꞌpî tiaronkon manaꞌta eraꞌmanenan winîpai. Tamîꞌnawîrî epuꞌsaꞌ tîuya tîpo, toꞌ tîꞌka meꞌpoꞌpîiya. Mîrîrî tîpo Herodes wîtîꞌpî Judéia pata poi Cesaréia cidaderî pona. Miarî mîîkîrî koꞌmamîꞌpî mararî."
44,12,20,"Herodes SaꞌmantaMîrîrî yai mîîkîrî pata esaꞌ Herodes ekoreꞌmasaꞌ Tiro cidaderî po tîîkoꞌmansenon pîꞌ moropai Sidom ponkon pîꞌ. Mîrîrî yeꞌnen inkamoro wanîꞌpî iipia itîîpai, yarakkîrî eeseurîmapai. Maasa pra morî pe yarakkîrî ekonekapai toꞌ wanîꞌpî. Maasa pra miarî pai ipata yapai tekkarikon ton yapiꞌnenan pe toꞌ wanîꞌpî mîîtoꞌpe. Mîrîrî yeꞌnen tiaronkon menkaꞌpî toꞌya toꞌ wîtîtoꞌpe iipia. Tîîse eꞌmaiꞌ pe toꞌ eseurîmaꞌpî Blasto mîîkîrî Herodes poitîrî pe tîweꞌsen yarakkîrî. Mîrîrî yeꞌnen mîîkîrî eseurîmaꞌpî Herodes yarakkîrî. Mîrîrî yai Herodesya toꞌ yarakkîrî teeseurîma weiyu ton moꞌkaꞌpî."
44,12,21,Mîrîrî teeseurîmatoꞌ weiyu pe tînmoꞌkaꞌpî eseposaꞌ yai Herodes epontîꞌpî. Pata esaꞌ pe tîwanî pon yekaꞌmaꞌpîiya. Moropai mîîkîrî ereutaꞌpî taponseꞌ pona pemonkonyamîꞌ rawîrî. Eeseurîmaꞌpî.
44,12,22,"Mîîkîrî eeseurîma eta tîuyaꞌnîkon yai pemonkonyamîꞌ entaimepîtîꞌpî: —Aꞌkî, warayoꞌ pe neken awanî pepîn tîîse unapurîkon pe nîrî awanî —taꞌpî toꞌya. Mîrîrî taa toꞌya pîꞌ, —Kaane, anapurîkon pepîn uurî. Mîrîrî warantî uurî tapurîi pra eꞌtî, Paapa neken yapurîtî —taiya pra awanîꞌpî. Mîrîrî yeꞌnen Uyepotorîkonya inserî yarimaꞌpî mîîkîrî yeparantîtoꞌpeiya kaiꞌma. Mîrîrî yeꞌnen mîrîrî pe rî yeparantîꞌpîiya. Moꞌyamîꞌya isiwisikkî yanîꞌpî. Moropai aasaꞌmantaꞌpî."
44,12,24,Tîîse Paapa maimu esekaremekî koꞌmannîpîꞌpî. Mîrîrî yeꞌnen inîꞌ panpîꞌ tiaronkon pemonkonyamîꞌya innape ikupîꞌpî. Moropai arinîke toꞌ enaꞌpî.
44,12,25,Mîrîrî tîpo Barnabé Sauloya teesenyakaꞌmatoꞌkon yaretîꞌkaꞌpî moropai inkamoro ennaꞌpoꞌpî Jerusalém poi Antioquia pona. Mîrîrî yai inkamoroya yarîꞌpî tarakkîrîꞌnîkon.
44,13,1,"Miarî innape Jesus kuꞌnenan koreꞌta Antioquia po Paapa maimu ekaremeꞌnenan profetayamîꞌ moropai yenupatonkon wanîꞌpî. Barnabé, Simão meekoro kaiꞌma tesaꞌsen moropai Lúcio Cirene pon, Manaém manniꞌ pata esaꞌ Herodes yarakkîrî arentaꞌpî moropai Saulo. Inkamoro wanîꞌpî innape Jesus kuꞌnenan koreꞌta Antioquia po."
44,13,2,"Tiwin wei inkamoroya Paapa yapurî tanne tekkarikon tonpai pra, Morî Yekaton Wannîya taꞌpî toꞌ pîꞌ: —Barnabé Saulo nîkupî ton kuꞌsauꞌya wai. Mîrîrî yeꞌnen inkamoro moꞌkatî akoreꞌtapaiꞌnîkon mîrîrî kuꞌtoꞌpe toꞌya —taꞌpîiya toꞌ pîꞌ."
44,13,3,Mîrîrî yeꞌnen toꞌ epîremaꞌpî tekkarikon tonpai pra. Barnabé Saulo puꞌpai pona tenyakon tîrîꞌpî toꞌya toꞌ yarimakonpa kaiꞌma. Mîrîrî tîpo toꞌ esekaremekîꞌpî.
44,13,4,"Chipre Wono Po Itekare Ekaremekî ToꞌyaMorî Yekaton Wannîya Saulo Barnabé yarima yai, inkamoro wîtîꞌpî Selêucia cidaderî pona. Miarî teerepansaꞌkon tîpo inkamoro asaraꞌtîꞌpî apoꞌyen yaꞌ tuutîkonpa Chipre wono pona. Toꞌ asaraꞌtîꞌpî toꞌ wîtîꞌpî Salamina cidaderî pona. Miarî teerepansaꞌkon yai inkamoro eseurîma piaꞌtîꞌpî Paapa maimu ekaremekî pîꞌ. Judeuyamîꞌ epereꞌpîꞌtoꞌkon kaisarî toꞌ eseurîma piaꞌtîꞌpî Paapa maimu ekaremekî pîꞌ. Mîrîrî yai wanîꞌpî toꞌ pokonpe."
44,13,9,"Tîîse Saulo, tiaron iteseꞌ Paulo wanîꞌpî Morî Yekaton Wannî yarakkîrî tîweꞌsen pe. Mîrîrî yeꞌnen mîîkîrî piaꞌsan yenu pîkîrî Paulo wanîꞌpî. Taꞌpîiya ipîꞌ: —Amîrî wanî Makui munmu pe —taꞌpîiya. —Amîrî wanî seruꞌyeꞌ pe tiaronkon yenkuꞌtî pîꞌ tîîkoꞌmansen pe. Amîrî wanî tamîꞌnawîron morî yewanmîrînen pe. Îꞌ ton pe see yairon Uyepotorîkonya uyenupatoꞌkon miakanmaya seruꞌyeꞌ pe —taꞌpî Pauloya. —Tarîpai Paapaya atarumaꞌtî sîrîrî —taꞌpî Pauloya ipîꞌ. —Îꞌ warapo wei kaisarî îꞌ eraꞌmaya pepîn aꞌka eraꞌmaya pepîn. Enkaruꞌne eena sîrîrî tarîpai —taꞌpî Pauloya ipîꞌ.Mîrîrî taiya pe mîîkîrî yenu ewaronpamîꞌpî îꞌ eraꞌmaiya pra eenaꞌpî. Mîîkîrî atakaꞌma piaꞌtîꞌpî. Mîrîrî yeꞌnen itenya pîꞌ taanen ton yuwaꞌpî mîîkîrîya. Mîrîrî eraꞌma tîuya yai mîîkîrî pata esaꞌ Sérgio Paulo mîîkîrîya Paapa maimu kupîꞌpî innape. Kureꞌne eesenumenkaꞌpî îꞌ kaiꞌma uyenupatoꞌkon Uyepotorîkonya pîꞌ."
44,13,13,"Antioquia Cidaderî Pona Toꞌ Wîtî, Pisídia Pata PonaPaulo moropai itonpayamîꞌ inkamoro asaraꞌtîꞌpî apoꞌyen yaꞌ, Pafos cidaderî poi. Toꞌ erepamîꞌpî Perge pona. Mîrîrî Perge wanîꞌpî Panfília pata po tîweꞌsen pe. Miarî pai ennaꞌpoꞌpî Jerusalém pona."
44,13,14,Tîîse tiaronkon wîtîꞌpî Perge poi Antioquia cidaderî pona. Mîrîrî Antioquia wanîꞌpî Pisídia pata po tîweꞌsen pe. Miarî Antioquia po Sábado yai Judeuyamîꞌ epereꞌtoꞌkon yewîꞌ ta toꞌ wîtîꞌpî. Moropai toꞌ ereutaꞌpî.
44,13,15,"Miarî inkamoroya Moisés nurîꞌtî kaaretarî erenkaꞌpî moropai Paapa maimu ekaremeꞌnenan profetayamîꞌ nurîꞌtî kaaretarî nîrî erenkaꞌpî toꞌya. Mîrîrî tîpo mîrîrî Judeuyamîꞌ epereꞌnîtoꞌ yewîꞌkon esaꞌ pe tîweꞌsenya pemonkonyamîꞌ eseurîmatoꞌpe toꞌ yarakkîrî taꞌpî. Mîrîrî yeꞌnen taꞌpî toꞌya toꞌ pîꞌ: —Uyonpayamîꞌ, amîrîꞌnîkon pîꞌ tauya îꞌ rî ankapai awanîkon ya eseurîmapai awanîkon ya, eseurîmatî pemonkonyamîꞌ yausinpatoꞌ ton ekaremeꞌtî —taꞌpî toꞌya toꞌ pîꞌ."
44,13,16,"Mîrîrî yeꞌnen Paulo eꞌmîꞌsaꞌkaꞌpî. Tîweꞌmîꞌsaꞌka pe tenya ke taꞌpîiya. Maasa moo eꞌtî. Moropai taꞌpîiya: —Uyonpayamîꞌ, eseurîma etatî maasa amîrîꞌnîkon tarî awanîkon Judeuyamîꞌ moropai Judeuyamîꞌ pepîn Paapa yapurî pîꞌ awanîkon —taꞌpîiya."
44,13,17,"Moropai Paulo eseurîma piaꞌtîꞌpî: —Pena Paapaya utamokon menkaꞌpî Egito pata po toꞌ wanî yai. Miarî arinîke toꞌ epantoꞌpe toꞌ menkaꞌpî Paapaya. Moropai mîîkîrî Paapaya yarî toꞌ moꞌkaꞌpî Egito poi tîpemonkonoyamîꞌ kureꞌnan tîmeruntîri ke. Inkamoro yarîꞌpîiya toꞌ pata yaꞌ toꞌ ennaꞌpo yai. Tîîse toꞌ yapîtanîpîꞌpî mîîkîrî Paapaya keren po asakîꞌne pemonkon 40 konoꞌ kaisarî. Mîrîrî tîpo tîpemonkono pata ton tîrîꞌpîiya. Mîîkîrîya Canaã po tîîkoꞌmansenon asakîꞌne miaꞌ pona tîîmoꞌtai pata ponkon tîꞌkaꞌpî. Mîrîrî wenai mîrîrî pata esaꞌ pe inkamoro ipemonkonoyamîꞌ enatoꞌpe kaiꞌma Canaã pata po. Toꞌ koꞌmamîꞌpî 450 konoꞌ kaisarî sîrîrî tîpatakon esaꞌ pe teenakon pîkîrî.Miarî pemonkon nîrî menkaꞌpî Paapaya îꞌ pensa tiaronkonya toꞌ tarumaꞌtî yai toꞌ pîikaꞌtînen ton. Mîrîrî warantî pemonkon menka pîꞌ Paapa koꞌmamîꞌpî Samuel esenpotoꞌ weiyu erepamî pîkîrî. Series, "
44,13,21,Ipemonkonoyamîꞌya tesaꞌkon ton esatî yai Paapaya imenkaꞌpî Saul iteseꞌ. Quis munmu pe awanîꞌpî. Benjamim payannîꞌsan yonpa pe awanîꞌpî. Mîîkîrî Saul koꞌmamîꞌpî pata esaꞌ pe asakîꞌne pemonkon 40 konoꞌ kaisarî.
44,13,22,"Mîrîrî tîpo Paapaya imoꞌkaꞌpî. Moropai tiaron pata esaꞌ ton menkaꞌpîiya, Davi. Mîîkîrî pîꞌ Paapa eseurîmaꞌpî. “Mîîkîrî Davi wanî Jessé munmu pe. Mîîkîrî wanî uwakîri pe puꞌkuru maasa pra tamîꞌnawîrî ikuꞌkî tauya ikupîiya” taꞌpîiya."
44,13,23,Mîîkîrî payannîꞌsan koreꞌta Paapaya Jesus tîrîꞌpî Judeuyamîꞌ pîikaꞌtînen ton pe taasaꞌ tîuya yawîrî.
44,13,24,"Tîîse mîîkîrî iipî rawîrî eꞌmaiꞌ pe Paapaya Batista nurîꞌtî yarimaꞌpî. Mîîkîrîya Paapa maimu ekaremekîꞌpî Judeuyamîꞌ pîꞌ. Taꞌpîiya: “Amakuyikon rumakatî moropai esenpatakonaꞌtî”, taapîtîꞌpîiya."
44,13,25,"Mîrîrî teesenyakaꞌmatoꞌ yaretîꞌka tîuya kupî yai Batistaya taꞌpî pemonkonyamîꞌ pîꞌ: “Anîꞌ kaiꞌma uurî pîꞌ eesenumenkakon? Manniꞌ annîmîkîkon kaiꞌma upîꞌ awanîkon, Paapa naipontî ton kaiꞌma”, taꞌpîiya. “Tîîse mîîkîrî pepîn uurî. Maasa pra mîîkîrî wanî kureꞌne uyentai ipîkku pe tîweꞌsen pe. Mîrîrî yeꞌnen iꞌsaꞌsaꞌ yewa yeukauya eserîke pra wanî îꞌ pe pra rî wanî yeꞌnen”, taꞌpî Batistaya."
44,13,26,"Uyonpayamîꞌ, Abraão payannîꞌsan —taꞌpî Pauloya. —Amîrîꞌnîkon Judeuyamîꞌ moropai Judeuyamîꞌ pepîn, Paapa yapurînenan. Eꞌpîikaꞌtîntoꞌ yekare ekaremekîuya etatî —taꞌpîiya. —Sîrîrî itekare wanî tamîꞌnawîronkon ton pe. Sîrîrî itekare esekaremekî Jerusalém po tamîꞌnawîrî Judeuyamîꞌ pîꞌ moropai toꞌ esanon pîꞌ."
44,13,27,"27,28 Tîîse mîrîrî epuꞌtî toꞌya pra toꞌ wanî. Pîikaꞌtîton pe Jesus wanî epuꞌtî toꞌya pra wanî. Teuren sábado kaisarî eta toꞌya Paapa maimu ekaremeꞌnenan profetayamîꞌ kaaretarî erenka toꞌya epuꞌtî toꞌya teuren. Mîrîrî warantî tîîse ikupîꞌpî toꞌya tepuꞌse pra. Mîîwîni tîîse Jesus yewanmîrî toꞌya ituꞌse pra toꞌ wanî. Îꞌ rî see imakuiꞌpî inkupîꞌpî ton pra tîîse, mîîkîrî rumakaꞌpî toꞌya Pôncio Pilatosya iwî meꞌpotoꞌpe kaiꞌma. Tamîꞌnawîrî aweꞌmenukasaꞌ Paapa kaaretarîya taasaꞌ yawîrî ikupîꞌpî toꞌya tepuꞌse pra."
44,13,30,"Tîîse mîîkîrî pîmîꞌsaꞌkaꞌpî Paapaya. Mîrîrî tîpo tuꞌke wei tîîkoꞌmamî yai, eesenpopîtîꞌpî tînaipontîꞌsan pia. Galiléia poi tuutîsanon Jerusalém pona tîpokon pe pia eesenpoꞌpî."
44,13,31,Mîrîrî yeꞌnen inkamoroya ekaremekî sîrîrî Judeuyamîꞌ pîꞌ tamîꞌnawîrî Jesus eꞌmîꞌsaꞌkasaꞌ.
44,13,32,Anna wanî sîrîrî tarî akoreꞌtaꞌnîkon —taꞌpî Pauloya. —Mîrîrî morî yekare pîꞌ anna eseurîmatoꞌpe apîꞌnîkon ekaremeꞌtoꞌpe annaya —taꞌpîiya. —Pena utamokon pîꞌ îꞌ taꞌpî tîuya kupîꞌpî Paapaya amen uurîꞌnîkon ton pe. Jesus pîmîꞌsaꞌkaꞌpîiya. Pena mîrîrî eꞌmenukasaꞌ kaaretarî yaꞌ capítulo 2. Taꞌpî Paapaya:“Unmu amîrî.Sîrîrîpe ayun pe wanîekaremekîuya sîrîrî tamîꞌnawîronkon pîꞌ.”taꞌpî Paapaya. Jesus pîꞌ Paapa eseurîmaꞌpî mîrîrî —taꞌpî Pauloya.
44,13,34,"Sîrîrî Paapa eseurîmaꞌpî Jesus eꞌmîꞌsaꞌka pîꞌ itesaꞌrîꞌpî kata pepîn kaiꞌma eeseurîmaꞌpî. Taꞌpîiya see warantî:“Îꞌ taꞌpîuya yawîrî Davi pîꞌ, mîrîrî kupîuya”,taꞌpîiya."
44,13,35,"Moropai inîꞌrî Paapa maimu eꞌmenukasaꞌ ya eeseporî mîrîrî, kaaretarî yaꞌ. Taꞌpî Paapa maimu ekaremeꞌnenya, see warantî:“Apoitîrî saꞌmantatîîse mîîkîrî esaꞌrîꞌpîkupîya pepîn tîwî aakatatoꞌpe”,taꞌpîiya. ˻Tîîse Davi pîꞌ eeseurîmasaꞌ pra awanîꞌpî.˼"
44,13,36,—Maasa pra tîîkoꞌmamî yai Daviya ikupîꞌpî îꞌ kupîiya yuꞌse Paapa wanîꞌpî. Mîrîrî tîpo Davi saꞌmantaꞌpî moropai yuꞌnaꞌtîꞌpî toꞌya itesaꞌrîꞌpî itamorîꞌsan nurîꞌtî uruwasi pia. Moropai itesaꞌrîꞌpî kataꞌpî. Tîîse Paapa nîmîꞌsaꞌkaꞌpî mîîkîrî esaꞌrîꞌpî kata pra awanîꞌpî. Aakoꞌmamî ipatîkarî —taꞌpî Pauloya.
44,13,38,"Uyonpayamîꞌ, tamîꞌnawîrî amîrîꞌnîkonya sîrîrî epuꞌtî eꞌpai man, Jesus wenai imakuiꞌpî ankupîꞌpîkon kupîiya tîîwanmîra. Epuꞌtîyaꞌnîkon eꞌpai man Jesus wenai imakuiꞌpî ton pra enan innape ikupî ya. Moisés yeserurîꞌpî kupî pîꞌ aakoꞌmamîkon ya apîikaꞌtîkon pepîn amakuyikon moꞌka pepîn tîîse tauya manniꞌ apîꞌnîkon."
44,13,40,"Paapa maimu ekaremeꞌnen profeta nekaremekîꞌpî epuꞌtîyaꞌnîkon eꞌpai man, mîrîrî warantî awanîkon namai.“Aka, upîꞌ tîîwoꞌmaꞌtasanon eranneꞌ pe eꞌtî.Esenumenkatî, tîwarî eꞌtî.Maasa pra aneraꞌmakon ton kupîuya kupî sîrîrî,innape ikupîyaꞌnîkon yentai,mîrîrî etayaꞌnîkon tîîse”.taꞌpî Paapaya. Mîrîrî warantî Paulo eseurîmaꞌpî. Series, "
44,13,42,Paulo Barnabé epaꞌka yai mîrîrî Judeuyamîꞌ epereꞌtoꞌ yewîꞌ tapai toꞌ epaꞌka yai inkamoro pemonkonyamîꞌya toꞌ etaꞌpî inîꞌrî toꞌ iiꞌtoꞌpe tiaron sábado yai inîꞌ panpîꞌ itekare ekaremeꞌse.
44,13,43,"Mîrîrî tîpo Judeuyamîꞌ moropai Judeuyamîꞌ pepîn Judeuyamîꞌ yeseru yawîrî enaꞌsan, inkamoro wîtîꞌpî toꞌ pîkîrî. Inkamoro yeurîmaꞌpî toꞌya îꞌ kaiꞌma toꞌ koꞌmantoꞌpe innape Paapa kupîꞌpî tîrumakai pra toꞌ koꞌmantoꞌpe maasa pra morî pe tîweꞌtoꞌ ke toꞌ pîikaꞌtîsaꞌ Paapaya yeꞌnen. Mîrîrî warantî toꞌ yeurîmaꞌpî toꞌya."
44,13,44,Mîrîrî tîpo tiaron sábado yai toꞌ wîtîꞌpî Saulo Barnabé. Mîrîrî yai arinîke toꞌ wanîꞌpî tamîꞌnawîrî yonpa cidade ponkonya Paapa maimu etatoꞌpe.
44,13,45,Mîrîrî yai toꞌ eraꞌma tîuyaꞌnîkon yai Judeuyamîꞌ esenumenkaꞌpî imakuiꞌpî pe. Toꞌ kinmuwaꞌpî. Mîrîrî yeꞌnen imakuiꞌpî pe Paulo winîkîi toꞌ eseurîmaꞌpî îꞌ kaiꞌma eeseurîmatoꞌ wenai.
44,13,46,"Imakuiꞌpî pe tîwinîkîiꞌnîkon Judeuyamîꞌ eseurîma epuꞌtî tîuyaꞌnîkon yeꞌnen Paulo Barnabé eseurîmaꞌpî inîꞌ panpîꞌ meruntî ke. Taꞌpî toꞌya toꞌ pîꞌ: —Aꞌkî, sîrîrî Paapa maimu ekaremekî annaya eꞌpai awanî eꞌmaiꞌ pe amîrîꞌnîkon Judeuyamîꞌ pîꞌ. Tîîse îꞌ waniꞌ awanî yeꞌnen mîrîrî yuꞌse pra awanîkon sîrîrî. Innape ikupîyaꞌnîkon pra awanîkon. Mîrîrî yeꞌnen ipatîkarî enen koꞌmannîtoꞌ iwanmîrîyaꞌnîkon mîrîrî. Mîrîrî yeꞌnen anna wîtî manniꞌkan Judeuyamîꞌ pepîn pîꞌ ekaremeꞌse."
44,13,47,"Maasa pra sîrîrî ekaremeꞌtoꞌpe annaya taꞌpî Paapaya pena. Paapaya itîrîꞌpî. Taꞌpîiya:“Amîrî kupîuya sîrîrî aꞌka warantîmanniꞌkan Judeuyamîꞌ pepîn koreꞌta.Itekare pîꞌ eeseurîma wenaiPaapa maimu eta tamîꞌnawîronkonya.Mîrîrî warantî tîweꞌpîikaꞌtîtoꞌkon eporî toꞌya”,taꞌpî Paapaya pena."
44,13,48,"Mîrîrî yeꞌnen mîrîrî eta tîuyaꞌnîkon yai Judeuyamîꞌ pepîn atausinpasaꞌ wanîꞌpî maasa pra innape Jesus kuꞌsaꞌ tîuyaꞌnîkon yeꞌnen. Morî pe eraꞌmaꞌpî toꞌya mîrîrî Paapa maimu Paulo nekaremekîꞌpî yapurîꞌpî toꞌya. Inkamoro menkasaꞌ Paapaya wanîꞌpî ipatîkarî toꞌ komantoꞌpe. Mîrîrî yeꞌnen innape ikupîꞌpî toꞌya. Mîrîrî warantî Paapa maimu esekaremekîꞌpî tamîꞌnawîrî mîrîrî pata po. Tîîse Judeuyamîꞌya tesaꞌkon pe tîweꞌsen pîꞌ taꞌpî imakuiꞌpî kuꞌtoꞌpe toꞌya Paulo winîkîi. Mîrîrî yeꞌnen wîriꞌsanyamîꞌ ipîkkukon Judeuyamîꞌ yeseru yaꞌ enaꞌsan meruntîtannîpîꞌpî toꞌya imakuiꞌpî kuꞌtoꞌpe toꞌya Paulo Barnabé winîkîi. Mîrîrî yeꞌnen Paulo Barnabé tarumaꞌtî piaꞌtîꞌpî toꞌya. Moropai toꞌ yenpaꞌkaꞌpî toꞌya mîrîrî pata yapai. Moropai inkamoro Jesus naipontîꞌsanya non atapiꞌsaꞌ tîꞌsaꞌsaꞌkon pîꞌ sorokaꞌpî teserukon ta Paapa yenyaꞌ toꞌ rumaka tîuya taatoꞌ, maasa pra itekare anetapai pra toꞌ wanîꞌpî. Mîrîrî yeꞌnen inkamoro wîtîꞌpî Icônio cidaderî pona. Tîîse innape Jesus kuꞌnenan Antioquia ponkon wanîꞌpî taatausinpai kureꞌne maasa pra Morî Yekaton Wannî wanîꞌpî toꞌ esaꞌ pe."
44,14,1,Icônio cidaderî po tîwanîkon yai mîrîrî warantî rî Paulo Barnabé wanîꞌpî Judeuyamîꞌ epereꞌtoꞌ yewîꞌkon ta. Toꞌ ewomîꞌpî. Meruntî ke Paapa maimu ekaremekîꞌpî toꞌya. Mîrîrî yeꞌnen tuꞌke Judeuyamîꞌ pepîn moropai Judeuyamîꞌya innape Jesus kupîꞌpî.
44,14,2,"Tîîse Judeuyamîꞌ innape ikuꞌnenan pepîn eseurîmaꞌpî Judeuyamîꞌ pepîn yarakkîrî innape Jesus kuꞌnenan tarumaꞌtîtoꞌpe toꞌya. Mîrîrî yai Paulo Barnabé koꞌmamîꞌpî tuꞌke wei kaisarî miarî Paapa maimu ekaremekî pîꞌ meruntî ke. Îꞌ kaiꞌma morî pe tîweꞌtoꞌ wenai, unkupîꞌpîkon wenai pra Uyepotorîkonya upîikaꞌtîkon pîꞌ toꞌ eseurîmaꞌpî. Mîrîrî yeꞌnen Paapaya meruntî ke Jesus naipontîꞌsan eꞌtoꞌ ton tîrîꞌpî. Maasa pra eraꞌmatoꞌpe pemonkonyamîꞌya yairon pe eꞌpîikaꞌtîntoꞌ yekare wanî. Mîrîrî yeꞌnen tînaipontîꞌsan pia meruntî tîrîꞌpîiya. Îꞌ ikupî eserîkan pepîn moropai kureꞌnan esenumenkantoꞌ kuꞌtoꞌpe toꞌya kaiꞌma Paapaya itîrîꞌpî."
44,14,4,Mîrîrî yai toꞌ eꞌmenkasaꞌ wanîꞌpî. Tiaronkonya inna taꞌpî Judeuyamîꞌ maimu pîꞌ moropai tiaronkon wanîꞌpî Jesus naipontîꞌsan winîkîi tîweꞌsanon pe.
44,14,5,Mîrîrî yeꞌnen Jesus naipontîꞌsan winîkîi tiaronkon eseurîmaꞌpî Judeuyamîꞌ moropai Judeuyamîꞌ pepîn Paulo yuꞌse pra tîwanîkon yeꞌnen. Moropai inkamoro esanon pokonpe îꞌ ankuꞌpai tîweꞌtoꞌkon kupîꞌpî toꞌya. Mîrîrî yeꞌnen taꞌpî toꞌya: —Iwîpaiꞌnîkon awanî sîrîrî tîꞌkon ke —taꞌpî toꞌya.
44,14,6,Moropai mîrîrî yekare eta tîuyaꞌnîkon yai Paulo Barnabé epeꞌpî Listra cidaderî pona moropai Derbe cidaderî pona. Mîrîrî wanîꞌpî Licaônia pata po tîweꞌsen pe. Mîrîrî patakon poro toꞌ wîtîꞌpî. Miarî mîrîrî warantî Paapa maimu ekaremekîꞌpî toꞌya.
44,14,8,Listra Cidaderî Po Moropai Derbe Cidaderî Po Itekare Ekaremekî ToꞌyaMiarî Listra cidaderî po teerepansaꞌkon yai warayoꞌ eporîꞌpî toꞌya. Maꞌtakî pe eesenpoꞌpî. Teesenpoꞌpî pata pai asakoi pe pra awanîꞌpî. Maasa pra ekeꞌnan pe awanîꞌpî.
44,14,9,"Mîîkîrîya Paapa maimu ekaremekî Pauloya etaꞌpî. Moropai mîîkîrî eraꞌma tîuya pe Pauloya epuꞌtîꞌpî, innape Paapaya tepiꞌtî kupîꞌpîiya. Mîrîrî yeꞌnen taꞌpîiya ipîꞌ, meruntî ke: —Eꞌmîꞌsaꞌkakî satippe. Asakî taiya pe mîîkîrî warayoꞌ arapumîꞌpî. Moropai aweꞌmîꞌsaꞌkaꞌpî satippe eenaꞌpî. Moropai aasarî piaꞌtîꞌpî."
44,14,11,Mîrîrî kupî Pauloya eraꞌma tîuyaꞌnîkon yai arinîkon pemonkonyamîꞌ insamoro entaimepîtîꞌpî tîmaimukon ta. Taꞌpî toꞌya: —Paapayamîꞌ erepansaꞌ man ukoreꞌtaꞌnîkon warayoꞌkon warantî —taꞌpî toꞌya.
44,14,12,"Mîrîrî yeꞌnen inkamoro eseꞌ ton tîrîꞌpî toꞌya toꞌ kaisarî Júpiter kaiꞌma Barnabé esatîꞌpî toꞌya. Moropai Paulo esatîꞌpî toꞌya, Mercúrio kaiꞌma. Maasa pra teeseurîmasen pe awanîꞌpî."
44,14,13,Mîîkîrî Jupiter soosirî wanîꞌpî cidade poro po. Mîrîrî yeꞌnen Jupiter pîꞌ teepîremasenya tîntîrî ton yenepîꞌpî mîrîrî cidade ewontoꞌ pia toꞌ yapurîkonpa. Morî yenepîꞌpîiya yei yariꞌku moropai coroa toꞌ pia tîntîrî ton toꞌ yapurîpa kaiꞌma. Moropai tekînkon anwîpai toꞌ wanîꞌpî teserukon ta Paulo Barnabé yapurîkonpa.
44,14,14,Tîîse mîrîrî yekare etasaꞌ tîuyaꞌnîkon yai Paulo Barnabéya teesewankonoꞌmakon pe tîponkon karakapîtîꞌpî. Moropai toꞌ ekaꞌtumîꞌpî kaꞌneꞌ pe arinîkon koreꞌta. Toꞌ entaimeꞌpî meruntî ke.
44,14,15,"Taꞌpî toꞌya: —Pemonkonyamîꞌ, îꞌ ton pe mîrîrî warantî ikupî yuꞌse awanîkon anna winîkîi. Anna wanî pepîn Paapa warantî, Paapa pe. Tîîse anna wanî amîrîꞌnîkon warantî warayoꞌkon pe —taꞌpî toꞌya. —Tîîse anna wanî sîrîrî tarî akoreꞌtaꞌnîkon Paapa maimu ekaremeꞌtoꞌpe annaya. Inîꞌrî mîrîrî yeꞌka yapurîyaꞌnîkon namai irumakakonpa sîrîrî Paapa maimu ekaremekî annaya apîꞌnîkon —taꞌpî toꞌya. —Tîîse Paapa pia neken ennaꞌpotî. Paapa yapurîtî ipatîkarî tîîkoꞌmansen. Manniꞌ kaꞌ konekaꞌtîpon moropai pata konekaꞌtîpon tuna konekaꞌtîpon tamîꞌnawîron sîrîrî pata po tîîkoꞌmansen Paapa nîkonekaꞌpî. Mîrîrî konekaꞌtîpon pia ennaꞌpotî —taꞌpî toꞌya toꞌ pîꞌ."
44,14,16,—Pena Paapaya ikupîꞌpî pemonkonyamîꞌ koꞌmantoꞌpe ituꞌse tîweꞌtoꞌkon yawîrî. Maasa pra tepuꞌtî toꞌya pra awanî yeꞌnen.
44,14,17,Mîrîrî tanne Paapaya anîꞌ pe tîwanî ekaremeꞌpîtîꞌpî tîwîrî morî kupî tîuya wenai epuꞌtoꞌpe toꞌya kaiꞌma. Mîîkîrî Paapaya konoꞌ yarima kaꞌ poi. Mîîkîrî Paapaya uyekkarikon emîsaꞌ moꞌka weiyu ton tîrî. Mîîkîrî Paapaya uyekkarikon ton tîrî. Mîîkîrî Paapaya atausinpantoꞌ tîrî uyewankon yaꞌ —taꞌpî toꞌya.
44,14,18,"Mîrîrî taa tîpo tekînon anwîpai toꞌ koꞌmamîꞌpî inkamoro yapurîpa, mîrîrî namai toꞌ esekaꞌnunka tîîse."
44,14,19,Mîrîrî tîpo iipîꞌsan Antioquia cidaderî poi moropai Icônio cidaderî poi inkamoroya arinîkon meruntîtannîpîꞌpî Paulo tarumaꞌtîtoꞌpe toꞌya. Mîrîrî yeꞌnen Paulo paꞌtîpîtî piaꞌtîꞌpî toꞌya tîꞌkon ke. Iworokaꞌpî toꞌya moropai poro pona cidade poi aasaꞌmantasaꞌ kaiꞌma.
44,14,20,Tîîse mîîkîrî pia innape Jesus kuꞌnenan emurukuntîꞌpî iwoi. Moropai mîîkîrî eꞌmîꞌsaꞌkaꞌpî inîꞌrî. Inîꞌrî eewomîꞌpî mîrîrî cidade ta. Moropai tiaron wei yai Paulo Barnabé wîtîꞌpî Derbe cidaderî pona.
44,14,21,"Antioquia Pona Paulo Barnabé EnnaꞌpoMiarî Derbe cidaderî pona teerepansaꞌkon pe Paapa maimu ekaremekîꞌpî Paulo Barnabéya. Mîrîrî yai tuꞌke innape Jesus kupîꞌpî toꞌya. Mîrîrî tîpo toꞌ ennaꞌpoꞌpî Listra cidaderî pona Icônio cidaderî pona moropai Antioquia Pisídia pata po tîweꞌsen pona. Miarî innape Jesus kuꞌnenan panamaꞌpî toꞌya inîꞌ panpîꞌ meruntî ke innape ikuꞌtoꞌ toꞌya eꞌtoꞌpe toꞌ pîikaꞌtîꞌpî toꞌya. Maasa pra uyesaꞌkon pe Paapa yuꞌse eꞌnî ya, mararî pra eꞌtarumaꞌtîntoꞌ yapîtanîpî eꞌpai awanî kaiꞌma toꞌ yeurîmaꞌpî toꞌya."
44,14,23,"Mîrîrî tîpo soosi esanon ton menkaꞌpî Jesus naipontîꞌsanya soosikon kaisarî. Inkamoro pona toꞌ epîrema koꞌmannîpîꞌpî tekkarikon tonpai pra esatîꞌpî toꞌya Paapa pîꞌ. Manniꞌ innape toꞌ nîkupîꞌpî pîꞌ esatîꞌpî toꞌya, toꞌ pîikaꞌtîtoꞌpeiya toꞌ meruntîri ton tîîtoꞌpeiya kaiꞌma."
44,14,24,Mîrîrî tîpo Paulo Barnabé ennaꞌpoꞌpî Pisídia pata poro toꞌsarî toꞌ wîtîꞌpî Panfília pata pona teerepamîkon pîkîrî. Miarî inkamoroya Paapa maimu ekaremekîꞌpî nîrî Perge po. Mîrîrî tîpo toꞌ wîtîꞌpî Atália peyakî pona toꞌ erepamîꞌpî.
44,14,26,Tarîpai inkamoro asaraꞌtîꞌpî mîrîrî Atália peyakî po apoꞌyen yaꞌ tuutîkonpa Antioquia cidaderî pona Síria pata po tîweꞌsen pona. Mîrîrî pata wanîꞌpî pena inkamoro Paulo Barnabé rumaka toꞌya Paapa esenyakaꞌmatoꞌ kuꞌtoꞌpe toꞌya pataꞌpî pe. Morî pe Paapa eꞌtoꞌ wenai mîrîrî teesenyakaꞌmatoꞌkon aretîꞌkasaꞌ toꞌya wanîꞌpî.
44,14,27,"Mîrîrî yeꞌnen miarî teerepanse tamîꞌnawîronkon pemonkonyamîꞌ muurunkuntîꞌpî toꞌya innape Jesus kuꞌnenan moropai inkamoro pîꞌ îꞌ kupîꞌpî Paapaya ekaremekîꞌpî toꞌya. Inkamoro eseurîmaꞌpî ekaremekîꞌpî toꞌya îꞌ kuꞌsaꞌ Paapaya tîwenaiꞌnîkon. Mîrîrî ekaremekîꞌpî toꞌya. Moropai îꞌ kaiꞌma Paapaya Judeuyamîꞌ pepîn pîikaꞌtîꞌpî, mîrîrî ekaremekîꞌpî toꞌya toꞌ pîꞌ."
44,14,28,Mîrîrî tîpo inkamoro Paulo Barnabé koꞌmamîꞌpî kureꞌne miarî innape Jesus kuꞌnenan koreꞌta.
44,15,1,"Jesus Naipontîꞌsan Moropai Soosi Esanon Pokonpe Paulo Barnabé Emurukuntî.Antioquia po tîwanîkon yai tiaronkon Judeuyamîꞌya Judéia poi iipîꞌsanya innape Jesus kuꞌnenan yenupaꞌpî teserukon ta. Taꞌpî toꞌya toꞌ pîꞌ see warantî: —Anîꞌya tîmere piꞌpî pottî yaꞌtîsaꞌ pra awanî ya, aweꞌpîikaꞌtî eserîke pra awanî. Maasa pra Moisésya taꞌpî yawîrî ikupî anîꞌya pra awanî yeꞌnen aweꞌpîikaꞌtî eserîke pra awanî —taapîtîꞌpî toꞌya."
44,15,2,"Mîrîrî eta tîuyaꞌnîkonya yai Paulo moropai Barnabéya inna taa pra awanîꞌpî. Mîrîrî yeꞌnen inkamoro toꞌ yenupatîponkon pokonpe toꞌ eseurîmaꞌpî. —Mîrîrî yeꞌka pepîn —taꞌpî toꞌya. Tîîse inkamoroya yuuku pra awanîꞌpî. Maasa pra teserukon yawîrî ikupî toꞌya yuꞌse tîwanîkon yeꞌnen. Mîrîrî yeseru koneka tîuyaꞌnîkon pra awanî yeꞌnen innape Jesus kuꞌnenanya Paulo moropai Barnabé moropai tiaronkon innape Jesus kuꞌnenan yarimaꞌpî Jerusalém pona toꞌ wîtîtoꞌpe inîꞌ panpîꞌ mîrîrî yekare epuꞌse toꞌ wîtîtoꞌpe kaiꞌma Jesus naipontîꞌsan pia, moropai soosi esanon pia. Inkamoro eseꞌmaꞌtîꞌpî Antioquia poi. Tuutîkon pe toꞌ wîtîꞌpî Fenícia pata poro, moropai Samaria pata poro. Mîrîrî yai inkamoroya îꞌ kaiꞌma Judeuyamîꞌ pepînya innape Jesus kuꞌsaꞌ ekaremekîꞌpî miarî toꞌ pîꞌ. Mîrîrî yekare eta tîuyaꞌnîkon ya yai toꞌ enaꞌpî kureꞌne taatausinpai mîrîrî pîꞌ."
44,15,4,"Mîrîrî yai Jerusalém pona toꞌ erepamî yai inkamoro pataꞌseꞌ ton tîrîꞌpî innape Jesus kuꞌnenanya, moropai inaipontîꞌsanya moropai soosi esanonya toꞌ pataꞌseꞌ ton tîrîꞌpî. Inkamoroya mîrîrî pe rî îꞌ kupîꞌpî Paapaya ekaremekîꞌpî tîwenaiꞌnîkon. Judeuyamîꞌ pepînya innape Jesus kupîꞌpî imaimu eta tîuyaꞌnîkon wenai. Mîrîrî ekaremekîꞌpî toꞌya toꞌ pîꞌ."
44,15,5,"Mîrîrî tanne moro toꞌ wanîꞌpî fariseuyamîꞌ innape Jesus kupîtîponkon. Inkamoroya taꞌpî: —Judeuyamîꞌ pepînya tîmere piꞌpî pottî yaꞌtî toꞌya eꞌpai awanî mîrîrî. Îꞌ kaiꞌma Moisésya taasaꞌ yawîrî ikupî eꞌpai awanî mîrîrî —taꞌpî fariseuyamîꞌya. —Mîrîrî warantî pra toꞌ wanî ya, toꞌ eꞌpîikaꞌtî pepîn —taꞌpî toꞌya."
44,15,6,"Mîrîrî yeꞌnen inkamoro Jesus naipontîꞌsan, moropai soosi esaꞌ pe tîweꞌsanon pokonpe toꞌ emurukuntîꞌpî, mîrîrî yeseru konekakonpa kaiꞌma."
44,15,7,"Mîrîrî pîꞌ kureꞌne teeseurîmakon aretîꞌka pe, Pedro eꞌmîꞌsaꞌkaꞌpî moropai taꞌpîiya: —Uyonpayamîꞌ, epuꞌnenan amîrîꞌnîkon morî pe îꞌ kaiꞌma Paapaya umenkaꞌpî akoreꞌtapaiꞌnîkon pena puꞌkuru pra, sîrîrî tîmaimu ekaremeꞌtoꞌpeuya kaiꞌma Judeuyamîꞌ pepîn pîꞌ, mîrîrî Jesus yekare eta tîuyaꞌnîkon yai innape ikuꞌtoꞌpe toꞌya."
44,15,8,"Aꞌkî, Paapaya tamîꞌnawîronkon yewan epuꞌnenya Morî Yekaton Wannî yarimaꞌpî toꞌ esaꞌ pe aakoꞌmantoꞌpe uurîꞌnîkon pia yarimaꞌpî tîuya warantî. Mîrîrî wenai epuꞌtî pîꞌ uurîꞌnîkon man innape toꞌ eꞌpîikaꞌtîsaꞌ man. Maasa pra imakuiꞌpî toꞌ nîkupîꞌpî moꞌkaꞌpî Paapaya innape tîkupî toꞌya wenai. Mîrîrî warantî nîrî uurîꞌnîkonya innape ikupî yai unkupîꞌpîkon imakuiꞌpî moꞌkaꞌpîiya. Mîrîrî yeꞌnen Paapaya uurîꞌnîkon eraꞌma seꞌ kaisarî, eꞌsentai pra."
44,15,10,"Tîîse îꞌ waniꞌ awanî yeꞌnen taayaꞌnîkon tiaronkon pîꞌ, “Moisésya taasaꞌ yawîrî eꞌpai awanîkon,” mîrîrî yawîrî pra eꞌnî tanne, mîrîrî yawîrî pra utamokon nurîꞌtîyamîꞌ eꞌsaꞌ tanne. Tîîse îꞌ waniꞌ awanî yeꞌnen tiaronkonya mîrîrî amîiꞌne yarî yuꞌse awanîkon yarî yentainon. Mîrîrî warantî taayaꞌnîkon wenai Paapa ekoreꞌma yuꞌse kaꞌrî awanîkon apîꞌnîkon. Mîrîrî yeꞌka pe pra neken. Maasa pra eꞌpîikaꞌtînsaꞌ epuꞌtî tîꞌnokoꞌpî pe Jesusya uurîꞌnîkon kuꞌsaꞌ wenai. Mîrîrî morî pe Paapa eꞌtoꞌ wenai nîrî inkamoro Judeuyamîꞌ pepîn eꞌpîikaꞌtîsaꞌ man —taꞌpî Pedroya."
44,15,12,"Tîîse mîrîrî tîpo Pedro eseurîma eta tîuyaꞌnîkon tîpo moo toꞌ wanîꞌpî, inîꞌrî Paulo moropai Barnabé eseurîma etakonpa. Inkamoroya îꞌ kaiꞌma ikupî eserîkan pepîn kupîꞌpî moropai kureꞌnan esenumenkantoꞌ kupîꞌpî Paapaya toꞌ wenai. Mîrîrî ekaremekîꞌpî toꞌya. Judeuyamîꞌ pepîn pîikaꞌtîsaꞌ Paapaya ekaremekîꞌpî toꞌya."
44,15,13,"Paulo Barnabé eseurîma ataretîꞌka pe, eꞌmîꞌsaꞌkaꞌpî. Moropai taꞌpîiya: —Uyonpayamîꞌ, maasa eseurîma etatî —taꞌpîiya. —Amenrî Simão eseurîma ataretîꞌka etaꞌnîkon man. Paapaya tiaronkon menkasaꞌ tîmîrî ton pe Judeuyamîꞌ pepîn koreꞌtapai tîpemonkono pe toꞌ eꞌtoꞌpe kaiꞌma. Mîrîrî yeꞌnen epuꞌtîꞌnîkon Judeuyamîꞌ pepîn saꞌnamanen pe Paapa wanî."
44,15,15,Pena sîrîrî pîꞌ Paapa maimu ekaremeꞌnenan profetayamîꞌ nurîꞌtî eseurîmaꞌpî. Imenukaꞌpî toꞌya see warantî:
44,15,16,"Paapaya taꞌpî:“Maasa uuipî kupî sîrîrî Judeuyamîꞌ,Davi payanîꞌsan pîikaꞌtîi.Îꞌ pe pra rî inkamoro wanî,tîîse morî pe toꞌ konekauya kupî sîrîrî,pena toꞌ eꞌsaꞌ warantî.˻Maasa pra inkamoro esaꞌ tontîrîuya kupî sîrîrî toꞌ yonpa ke rî,inkamoro koꞌmantoꞌpe morî pe.˼ Mîrîrî unkupîꞌpî eraꞌma tîuyaꞌnîkon wenaiuyuwa Judeuyamîꞌ pepînya.Inkamoro wanî unmenkaꞌsan peuurî ton pe toꞌ eꞌtoꞌpe.”Sîrîrî pîꞌ Paapa eseurîmaꞌpî ikonekatîpon. Îꞌ kaiꞌma ikupî tîuya ekaremekîꞌpîiya pena tîmaimu ekaremeꞌnenan wenai —taꞌpî Tiagoya."
44,15,19,"—Mîrîrî yeꞌnen uurî esenumenkatoꞌ wanî uurîꞌnîkonya taa eꞌpai pra awanî Moisés maimuya taasaꞌ yawîrî toꞌ koꞌmannîtoꞌpe. Mîrîrî warantî awanî ya, saꞌme awanî Judeuyamîꞌ pepîn pia, innape Jesus kuꞌnenan pia."
44,15,20,"Uurî esenumenka kaareta anmenukapai awanî sîrîrî toꞌ pia. Taatoꞌ toꞌ pîꞌ, toꞌ yeseru penaroꞌ rumakatoꞌpe toꞌya, miaꞌ ke ikonekasaꞌ pia, toꞌ napurî ton pe toꞌ nîtîrîꞌpî sararu yanî toꞌya namai. Moropai taapai awanî nîrî toꞌ pîꞌ, seꞌ tapairî wîriꞌsanyamîꞌ yarakkîrî toꞌ wanî namai, moropai wîriꞌsanyamîꞌ wanî namai seꞌ tapairî warayoꞌkon yarakkîrî. Taapai awanî nîrî iꞌmî yeꞌpî waikîꞌsaꞌ yanî toꞌya namai mîn epaꞌkasaꞌ pra tîîse. Inîꞌrî imînî yarakkîrî yanî toꞌya namai."
44,15,21,"Maasa pra mîrîrî warantî toꞌ wanî ya, inkamoro yewanmîrî toꞌ yeseru yairî pra toꞌ wanî yeꞌnen. Maasa pra mîrîrî yekare epuꞌtî Judeuyamîꞌya pena pata pai Moisés maimuya taasaꞌ eta pîꞌ toꞌ koꞌmanpîtî sábado kaisarî toꞌ epereꞌtoꞌ yewîꞌkon ta. Mîrîrî yeꞌnen mîrîrî teserukon rumakatoꞌpe toꞌya —taꞌpî Tiagoya."
44,15,22,"Judeuyamîꞌ Pepîn Pia Kaareta Yarima Toꞌyaeseurîmasaꞌ tîpo, Jesus naipontîꞌsanya moropai soosi esanonya, tamîꞌnawîron innape Jesus kuꞌnenan pokonpe siꞌma Antioquia pona kaareta yarîtonkon warayoꞌkon menkaꞌpî, Paulo moropai Barnabé pokonpe attîtonkon. iteseꞌ waikatoi Barsabás, moropai Silas asakîꞌne neken toꞌ menkaꞌpî toꞌya. Insamoro epuꞌtîꞌpî innape Jesus kuꞌnenanya yairî toꞌ yeseru wanî. Inkamoro yaipontîꞌpî toꞌya mîrîrî kaareta yaatoꞌpe toꞌya kaiꞌma. Taꞌpî toꞌya:Anna Jesus naipontîꞌsan moropai soosi esanonya taa anna wanî ayonpakon pe innape Jesus kupîꞌnîkon wenai. Mîrîrî yeꞌnen anna maimu man amîrîꞌnîkon Judeuyamîꞌ pepîn Antioquia ponkon moropai Síria ponkon moropai Cilícia ponkon pia. Akoreꞌtaꞌnîkon anna yonpayamîꞌ wîtîsaꞌ yai kureꞌne ayewankonoꞌmaꞌpîkon toꞌya epuꞌtî pîꞌ anna man. Inkamoroya îꞌ kaiꞌma ayenupasaꞌkon ya anna maimu pe pra awanî mîrîrî. Mîrîrî yeꞌnen annaya tamîꞌnawîrî siꞌma teesetai insamoro warayoꞌkon yarima sîrîrî aapiaꞌnîkon, uyonpayamîꞌ. Toꞌ wîtî sîrîrî uwakîrikon puꞌkuru uyonpayamîꞌ Paulo, Barnabé pokonpe. Insamoro Paulo Barnabéya itekare ekaremekî pîꞌ toꞌ koꞌmamîꞌpî. Mîrîrî wenai toꞌ anwîpai tiaronkon wanîꞌpî Uyepotorîkon Jesus Cristo yekare ekaremekî toꞌya wenai. Mîrîrî yeꞌnen moropai Silas yarima annaya sîrîrî amîrîꞌnîkon pia ayarakkîrîꞌnîkon toꞌ eseurîmatoꞌpe morî pe sîrîrî kaareta anna nîmenukaꞌpî pîꞌ. Inkamoroya ekaremekî morî pe apîꞌnîkon. Sîrîrî yekare konekaꞌpî Morî Yekaton Wannîya moropai annaya. Inîꞌrî Moisés maimuya taasaꞌ yawîrî awanîkon eꞌpai pra awanî. Maasa pra mîrîrî yawîrî awanîkon ya saꞌme awanî. Tîîse ankupîkon ton ekaremekî annaya epuꞌtîkonpa. Mîrîrî yeꞌnen miaꞌ ke ikonekasaꞌ toꞌ napurî ton pe pia toꞌ nîtîrîꞌpî sararu yanîyaꞌnîkon namai. Moropai iꞌmî yeꞌpî tîwaikkîꞌse iwîsaꞌ yanîyaꞌnîkon namai, imînî yarakkîrî. Moropai imakuiꞌpî kupî pîꞌ eesenumenkakon namai, seꞌ tapairî wîriꞌsanyamîꞌ yarakkîrî awanîkon namai. Moropai wîriꞌsanyamîꞌ wanî namai seꞌ tapairî warayoꞌkon yarakkîrî. Mîrîrî warantî ikupîyaꞌnîkon ya, morî pe awanîkon.Mîrîrî warantî kaareta menukaꞌpî toꞌya. Series, "
44,15,30,Mîrîrî tîpo inkamoro Paulo Barnabé moropai Silas eseꞌmaꞌtîꞌpî Antioquia pona. Mîrîrî kaareta yarîꞌpî toꞌya. Miarî teerepansaꞌkon pe innape Jesus kuꞌnenan muurukuntîꞌpî toꞌya moropai mîrîrî kaareta rumakaꞌpî toꞌya toꞌ pia.
44,15,31,Moropai mîrîrî kaareta erenkasaꞌ tîuyaꞌnîkon tîpo taatausinpai toꞌ wanîꞌpî. Îꞌ taasaꞌ kaaretaya epuꞌtîꞌpî toꞌya mîrîrî yai. Mîrîrî yeꞌnen kureꞌne toꞌ atausinpaꞌpî.
44,15,32,"Mîrîrî tîpo Paapa maimu ekaremeꞌnenan Judas, Silas eseurîmaꞌpî. Inkamoroya toꞌ meruntîtannîpîꞌpî inîꞌ panpîꞌ. Mîrîrî yeꞌnen taatausinpai toꞌ wanîꞌpî."
44,15,33,"Mîrîrî tîpo toꞌ koꞌmamîꞌpî mararî wei kaisarî moropai toꞌ ennaꞌpoꞌpî Jerusalém pona taipontîꞌtîponkon pia. Mîrîrî yeꞌnen toꞌ esekaremekîꞌpî. Moropai inkamoroya taꞌpî: —Inna, morî pe atîtî —taꞌpî toꞌya toꞌ pîꞌ. Tîîse teesekaremekî tîpo eꞌnîmîpai Silas wanîꞌpî. Mîrîrî yeꞌnen aweꞌnîmîꞌpî. Moropai Paulo Barnabé eꞌnîmîꞌpî nîrî Antioquia po. Innape Jesus kuꞌnenan yenupaꞌpî toꞌya. Moropai tiaronkonya nîrî toꞌ yenupaꞌpî Paapa maimu pîꞌ."
44,15,36,Paulo Moropai Barnabé EpantakaMîrîrî tîpo Pauloya taꞌpî Barnabé pîꞌ: —Ennaꞌponpai awanî sîrîrî uyonpakon innape Jesus kupîtîponoꞌsan yekare etapîꞌse cidadekon poro —taꞌpîiya. —Manniꞌ oꞌnon poro uurîꞌnîkonya itekare ekaremekî neꞌtîkini mîrîrî poro wîtînpai awanî sîrîrî —taꞌpîiya. —Morî pe toꞌ koꞌmamî yekare etai —taꞌpîiya.
44,15,37,Mîrîrî yai Barnabéya taꞌpî: —yaapai man —taꞌpîiya.
44,15,38,"Tîîse Pauloya yuukuꞌpî: —Kaane, attî eꞌpai pra man. Maasa pra pena uupiapaiꞌnîkon Panfília pata poi awennaꞌpoꞌpî. Tamîꞌnawîrî uurîꞌnîkon asatoꞌ poro aasaꞌsaꞌ pra wanîꞌpî —taꞌpîiya. Tîîse, —Kaane —taꞌpî Barnabéya. —Attî eꞌpai man. Tîîse yuukuiya pra Paulo wanîꞌpî."
44,15,39,Mîrîrî pîꞌ toꞌ eseurîmaꞌpî mîrîrî wenai. Mîrîrî tîpo toꞌ epantakaꞌpî Paulo Barnabé yarakkîrî. Mîrîrî yeꞌnen Barnabéya yarîꞌpî tarakkîrî. Toꞌ asaraꞌtîꞌpî apoꞌyen yaꞌ tuutîkonpa Chipre wono pona.
44,15,40,"Tîîse Pauloya Silas menkaꞌpî tarakkîrî attîtoꞌpe kaiꞌma. Moropai inkamoro pona toꞌ epîremaꞌpî. Taꞌpî toꞌya: —Paapa, morî amîrî. Mîrîrî morî pe aweꞌtoꞌ wenai insanan pîikaꞌtîkî morî pe toꞌ wîtîtoꞌpe —taꞌpî toꞌya. Mîrîrî tîpo toꞌ eseꞌmaꞌtîꞌpî. Mîrîrî yai Paulo Silas wîtîꞌpî toꞌsarî Síria pata poro moropai Celícia pata poro. Inkamoroya mîrîrî warantî innape Jesus kuꞌnenan yausinpaꞌpî mîrîrî yai tuutîsaꞌkon yai, taatausinpai toꞌ koꞌmantoꞌpe kaiꞌma."
44,16,1,"Timóteo Wîtî Paulo, Silas YarakkîrîMoropai Paulo wîtîꞌpî Derbe cidaderî pona moropai Listra cidaderî pona. Miarî Listra po Timóteo koꞌmanpîtîꞌpî. Paapa yapurînen pe awanîꞌpî. Mîîkîrî yan wanîꞌpî Judeupaꞌ pe moropai innape Jesus kuꞌnen pe. Tîîse iyun wanîꞌpî Judeu pe pra tîîse grego pe. Morî pe Timóteo koꞌmanpîtîꞌpî, tamîꞌnawîronkon innape Jesus kuꞌnenanya epuꞌtîꞌpî Listra ponkon moropai Icônio ponkonya. —Morî pe Timóteo yeseru man —taapîtîꞌpî toꞌya. Timóteo anapai Paulo wanîꞌpî tarakkîrîꞌnîkon. Tîîse imere piꞌpî pottî yaꞌtîsaiꞌya pra iyun wanîꞌpî. Maasa pra Judeu pe pra awanîꞌpî. Mîrîrî epuꞌtîꞌpî tamîꞌnawîronkonya Judeuyamîꞌ yeseru yawîrî pra awanî yeꞌnen ˻toꞌ koreꞌta aasarî eserîke pra awanîꞌpî.˼ Mîrîrî yeꞌnen imere piꞌpî pottî yaꞌtî meꞌpoꞌpî Pauloya tarakkîrîꞌnîkon attîtoꞌpe."
44,16,4,"Moropai Paulo, Silas wîtîꞌpî Timóteo yarakkîrî. Toꞌ wîtîꞌpî. Tuꞌke cidadekon poro toꞌ wîtîꞌpî. Kaareta pinunpaꞌpî toꞌya. Mîrîrî kaareta wanîꞌpî Jerusalém ponkon eseurîmatoꞌ. Mîrîrî kaareta pona Jesus naipontîꞌsan nekaremekîꞌpî moropai innape Jesus kuꞌnenan esanon nekaremekîꞌpî. Mîrîrî pinunpaꞌpî Paulo pokonya. —Mîrîrî kaaretaya taasaꞌ yawîrî koꞌmannîpaiꞌnîkon —taapîtîꞌpî toꞌya."
44,16,5,Mîrîrî warantî meruntî ke innape Jesus kuꞌnenan enaꞌpî. Inîꞌ panpîꞌ epuꞌtîꞌpî toꞌya moropai inîꞌ panpîꞌ innape ikupîꞌpî toꞌya. Moropai tuꞌke panpîꞌ toꞌ epamîꞌpî wei kaisarî.
44,16,6,Paulo Weꞌneꞌpîtî Macedônia Pon Warayoꞌ YarakkîrîMoropai Paulo pokon wîtîꞌpî. Mîrîrî yai Morî Yekaton Wannîya taꞌpî toꞌ pîꞌ: —Katîtî Ásia pata pona Paapa maimu ekaremeꞌse —taꞌpîiya. Mîrîrî yeꞌnen toꞌ wîtîꞌpî Frígio-Galácia pata poro.
44,16,7,Moropai toꞌ erepamîꞌpî Mísia pata pona. Mîrîrî yai Bitínia pata pona itîîpai toꞌ wanîꞌpî teuren. Tîîse inîꞌrî Morî Yekaton Wannîya toꞌ wîtî tîrî pra awanîꞌpî.
44,16,8,Mîrîrî yeꞌnen Mísia pata yuwaꞌkaꞌpî toꞌya moropai toꞌsarî toꞌ wîtîꞌpî Trôade pona.
44,16,9,"Mîrîrî ewaronoꞌ yaꞌ Paulo weꞌneꞌpîtî warantî wanîꞌpî. Mîrîrî tîîweꞌneꞌpîꞌtoꞌ yaꞌ warayoꞌ eraꞌmaꞌpîiya, Macedônia poinon. Mîîkîrî warayoꞌya Paulo yekaꞌnunkaꞌpî. Taapîtîꞌpîiya: —Asiꞌkî Macedônia pona, anna pîikaꞌtîi asiꞌkî —kaiꞌma taapîtîꞌpîiya, mîîkîrî warayoꞌya. Mîrîrî warantî Paulo weꞌneꞌpîtîꞌpî."
44,16,10,"Moropai Paulo weꞌneꞌpîtî tîpo anna ekonekaꞌpî Macedônia pona anna wîtîtoꞌpe. Maasa pra anna wîtî yuꞌse Paapa wanî epuꞌtîꞌpî annaya, itekare ekaremeꞌse toꞌ pîꞌ."
44,16,11,"Lídia, Filípos Ponya Innape Jesus KupîMîrîrî yeꞌnen anna asaraꞌtîꞌpî apoꞌyen yaꞌ Trôade poi. Miarî pai anna wîtîꞌpî toꞌsarî Samotrácia wono pona. Moropai tiaron wei yai anna wîtîꞌpî anna erepamîꞌpî Neápolis peyakî pona."
44,16,12,Miarî pai anna wîtîꞌpî Filípos pona. Mîrîrî Filípos cidaderî wanîꞌpî ipîkku pe tîweꞌsen Macedônia pata pon. Romanoyamîꞌ koꞌmantoꞌpe awanîꞌpî. Moro anna koꞌmamîꞌpî mararî.
44,16,13,Moropai sábado yai anna epaꞌkaꞌpî cidade yapai iren ena pona. Moro Judeuyamîꞌ epîrematoꞌ pata wanî kaiꞌma anna esenumenkaꞌpî. Mîrîrî yeꞌnen anna wîtîꞌpî. Moropai moro anna ereutaꞌpî moropai anna eseurîmaꞌpî wîriꞌsanyamîꞌ itîꞌsan epîremai yarakkîrî.
44,16,14,"Mîrîrî ya wîriꞌ wanîꞌpî iteseꞌ Lídia, Tiatira cidaderî pon. Mîîkîrî wanîꞌpî teesenyakaꞌmasen suuyu kamisa morîkon ke tîweꞌrepa pîꞌ. Mîîkîrî wanîꞌpî Paapa yapurînen pe. Mîrîrîya anna eseurîma etaꞌpîiya. Moropai Paapaya eesenumenkatoꞌ ton tîrîꞌpî îꞌ taasaꞌ Pauloya kuꞌtoꞌpeiya innape."
44,16,15,"Mîrîrî tîpo mîîkîrî moropai itewîꞌ tawonkon esenpatakonaꞌpî. Mîrîrî tîpo taꞌpîiya anna pîꞌ: —Innape Uyepotorîkon kuꞌnen pe wanî tarîpai, epuꞌtîyaꞌnîkon ya, maaiꞌtîi uyewîꞌ ta ikoꞌmanse —taꞌpîiya anna pîꞌ. Mîrîrî yeꞌnen imaimu wenai anna wîtîꞌpî itewîꞌ ta."
44,16,16,"Atarakkannîtoꞌ Yewîꞌ Ta Paulo Silas Yarî ToꞌyaMîrîrî tîpo tiwin wei yai epîremantoꞌ pata pona anna wîtî tanne, ikaraiwarî poitîrîpaꞌya anna eporîꞌpî. Mîîkîrî wanîꞌpî oꞌmaꞌ yarakkîrî tîweꞌsen pe. Mîîkîrî eseurîmapîtîꞌpî pemonkonyamîꞌ yarakkîrî maasa aweꞌkupîton pîꞌ toꞌ yarakkîrî. Mîrîrî wenai mîîkîrî karaiwarîtononya tuꞌke tîniru yapiꞌpîtîꞌpî."
44,16,17,Mîîkîrîya anna wenaimepîtîꞌpî tîwentaimepîꞌse. Taapîtîꞌpîiya: —Insanan warayoꞌkon wanî Paapa ipîkku poitîrîtonon pe. Apîꞌnîkon eꞌpîikaꞌtîntoꞌ yekare ekaremeꞌnenan insamoro —kaiꞌma taapîtîꞌpîiya.
44,16,18,"Tuꞌke wei kaisarî aakoꞌmanpîtîꞌpî mîrîrî taa pîꞌ. Mîrîrî pîꞌ Paulo esetaꞌka tuꞌkaꞌpî. Moropai teeraꞌtîi taꞌpîiya oꞌmaꞌ pîꞌ: —Tauya apîꞌ, Jesus Cristo maimu pe epaꞌkakî mîîkîrî yapai —taꞌpîiya. Mîrîrî taiya pe rî oꞌmaꞌ epaꞌkaꞌpî tiwinarî."
44,16,19,"Moropai mîîkîrî karaiwarîtononya epuꞌtîꞌpî. Inîꞌrî tîniru yapisî toꞌya pepîn maasa pra inîꞌrî aweꞌkupîton pîꞌ mîîkîrî aurînoꞌpî eseurîma eserîke pra awanîꞌpî oꞌmaꞌ epaꞌkasaꞌ yeꞌnen. Mîrîrî yeꞌnen Paulo, Silas yapisîꞌpî toꞌya. Yarîꞌpî toꞌya mîrîrî cidade esanon pia, ipîkkukon pia. Moropai toꞌ enepî tîuyaꞌnîkon pe, taꞌpî toꞌya ipîkkukon pîꞌ: —Judeuyamîꞌ insamoro, imakuiꞌpî kupî toꞌya tarî upatakon po. Toꞌ yeseru uyeserukon warantî pra man. Toꞌ yeseru yawîrî uurîꞌnîkon koꞌmamî eserîke pra man, Romanoyamîꞌ uurîꞌnîkon mîîtoꞌpe —taꞌpî toꞌya tesaꞌkon pîꞌ."
44,16,22,Mîrîrî pîꞌ tamîꞌnawîronkon pemonkonyamîꞌ entaimepîtîꞌpî Paulo moropai Silas winîkîi. Moropai toꞌ esanonya toꞌ pon moꞌkaꞌpî toꞌ poꞌpîtî meꞌpokonpa. Moropai toꞌ poꞌpîtî meꞌpoꞌpî toꞌya yei ke. Mararî pra toꞌ poꞌpîtî tîuyaꞌnîkon tîpo toꞌ yarakkamoꞌpî toꞌya atarakkannîtoꞌ yewîꞌ ta. Moropai taꞌpî toꞌya atarakkannîtoꞌ koꞌmannîꞌnen pîꞌ: —Insanan warayoꞌkon koꞌmannîꞌkî morî pe toꞌ epaꞌka namai —taꞌpî toꞌya ipîꞌ.
44,16,24,"Mîrîrî eta tîuya pe atarakkannîtoꞌ koꞌmannîꞌnenya Paulo, Silas yarîꞌpî quarto ta, ituꞌnakan ta moropai toꞌ puu yekaꞌmaꞌpî toꞌya yei amîiꞌne yai. Mîrîrî warantî ikupîꞌpîiya toꞌ epaꞌka namai maasa pra itesaꞌya taꞌpî —Morî pe toꞌ koꞌmannîꞌkî —kaiꞌma mîîtoꞌpe."
44,16,25,"Mîrîrîya anoinna yairî Paulo, Silas epîremaꞌpî moropai toꞌ eserenkaꞌpî, Paapa yapurîꞌpî toꞌya tiaronkon tarakkîronkonya eta tanne. Mîrîrî yai tiwinarî pata eꞌtîtîtîkkaꞌpî kureꞌne. Moropai atarakkannîtoꞌ yewîꞌ eꞌtîtîtîkkaꞌpî manaꞌtakon esettapurukaꞌpî tamîꞌnawîrî. Moropai tamîꞌnawîronkon yewaꞌtîtoꞌkon atarakkanmokaꞌpî."
44,16,27,Mîrîrî yai toꞌ koꞌmannîꞌnen pakaꞌpî. Moropai manaꞌtakon esettapurukasaꞌ eraꞌma tîuya yai eranneꞌ pe eenaꞌpî. Tamîꞌnawîronkon amaꞌyeꞌkon epen pîꞌ man kaiꞌma eesenumenkaꞌpî. Mîrîrî yeꞌnen tîkasuparai moꞌkaꞌpîiya tîweꞌwîpa kaiꞌma.
44,16,28,Tîîse Paulo entaimeꞌpî aronne: —Aawarîrî keꞌwîi tamîꞌnawîrî anna man tarî —taꞌpîiya.
44,16,29,"Mîrîrî eta tîuya pe taꞌpîiya ipoitîrî pîꞌ: —Uweiyu ton eraꞌmata —taꞌpîiya. Moropai eekaꞌtumîꞌpî Paulo, Silas pia. Tîweꞌtîtîꞌka pe aweꞌsekunkaꞌpî toꞌ pia eranneꞌ pe tîwanî yeꞌnen."
44,16,30,"Moropai toꞌ yarîꞌpîiya atarakkannîtoꞌ yewîꞌ tapai. Moropai taꞌpîiya toꞌ pîꞌ: —Uyonpayamîꞌ, îꞌ kuꞌtoꞌpeuya eꞌpîikaꞌtîtoꞌpe —taꞌpîiya."
44,16,31,"Moropai yuukuꞌpî Paulo, Silasya: —Jesus kuꞌkî innape —taꞌpî toꞌya ipîꞌ. —Innape ikupîya ya, apîikaꞌtî Paapaya, amîrî moropai ayonpayamîꞌ —taꞌpî toꞌya. Moropai Uyepotorîkon maimu pîꞌ mîîkîrî yeurîmaꞌpî toꞌya tiaronkon itewîꞌ tawonkon pokonpe. Moropai mîrîrî yai Paulo, Silas yeꞌnetîkon ronaꞌpîiya. Mîrîrî tîpo mîîkîrî esenpatakonaꞌpî tonpayamîꞌ yarakkîrî. Teesenpatakonasaꞌ tîpo Paulo, Silas yarîꞌpîiya tewîꞌ ta. Miarî toꞌ yaꞌreꞌ ton yenpoꞌpîiya. Moropai kureꞌne aatausinpasaꞌ wanîꞌpî mîîkîrî moropai tonpayamîꞌ innape Paapa kuꞌsaꞌ tîuyaꞌnîkon yeꞌnen."
44,16,35,"Eerenmaꞌsaꞌ pe surarayamîꞌ yarimaꞌpî cidade ponkon esanonya atarakkannîtoꞌ yewîꞌ ta. Teerepansaꞌkon pe taꞌpî toꞌya: —Inkamoro Paulo, Silas yenpaꞌkakî toꞌ wîtîtoꞌpe —taꞌpî surarayamîꞌya."
44,16,36,"Mîrîrî yeꞌnen atarakkannîtoꞌ koꞌmannîꞌnenya toꞌ maimu ekaremekîꞌpî Paulo, Silas pîꞌ. Taꞌpîiya: —Surarayamîꞌ yarimasaꞌ cidade ponkon esanonya man tarî amîrîꞌnîkon rumakatoꞌpeuya —taꞌpîiya. —Mîrîrî yeꞌnen attîkon eserîke awanî tîîwanmîra —taꞌpîiya."
44,16,37,"Tîîse taꞌpî Pauloya: —Kaane, anna wîtî pepîn. Anna poꞌpîtîꞌpî toꞌya tamîꞌnawîronkonya eraꞌma tanne, anna Romanoyamîꞌ tîîse. Moropai amaꞌ pe anna anarimapai toꞌ wanî tarîpai, tiaronkonya epuꞌtî namai. Tîîse tîwî toꞌ naiipîi anna rumakatoꞌpe toꞌya tîîwarîrîꞌnîkon —taꞌpî Pauloya."
44,16,38,"Moropai îꞌ taasaꞌ Pauloya ekaremekîꞌpî surarayamîꞌya tesaꞌkon pîꞌ. Moropai Paulo, Silas wanî Romanoyamîꞌ pe eta tîuyaꞌnîkon pe toꞌ esaꞌ enaꞌpî eranneꞌ pe."
44,16,39,"Mîrîrî yeꞌnen toꞌ wîtîꞌpî Paulo, Silas pia. Morî pe toꞌ eseurîmaꞌpî toꞌ yarakkîrî: —Îꞌ waniꞌ pra man, tarîpai —taꞌpî toꞌya. Moropai atarakkannîtoꞌ yewîꞌ tapai Paulo, Silas yarîꞌpî toꞌya. Moropai cidade yapai toꞌ epaꞌkatoꞌpe yekaꞌnunkaꞌpî toꞌya."
44,16,40,Atarakkannîtoꞌ yewîꞌ tapai teepaꞌkakon ya toꞌ wîtîꞌpî Lídia yewîꞌ ta. Miarî innape Jesus kuꞌnenan eraꞌmaꞌpî toꞌya. Moropai toꞌ meruntîtannîpîꞌpî toꞌya. Mîrîrî tîpo toꞌ eseꞌmaꞌtîꞌpî mîrîrî Filípos cidaderî poi.
44,17,1,"Tessalônica Cidaderî Pona Paulo, Silas WîtîInkamoro wîtîꞌpî Anfípolis cidaderî poro moropai Apolônia cidaderî poro. Moropai toꞌ erepamîꞌpî Tessalônica cidaderî pona. Miarî Judeuyamîꞌ epereꞌtoꞌ yewîꞌkon ta toꞌ wîtîꞌpî teserukon ta. Seurîwîꞌne sábado kaisarî toꞌ wîtîpîtîꞌpî. Mîrîrî ya Paapa maimu eꞌmenukasaꞌ pîꞌ pemonkonyamîꞌ yeurîmaꞌpî toꞌya miarî, teserukon yawîrî."
44,17,3,"Pauloya ekaremeꞌpîtîꞌpî îꞌ kaiꞌma pîikaꞌtîton Paapa nîmenkaꞌpî eꞌtarumaꞌtîpai awanîꞌpî ekaremekîꞌpîiya. Mîrîrî tîpo aasaꞌmantasaꞌ tîpo, Paapaya iꞌmîꞌsaꞌka ekaremekîꞌpîiya nîrî. Mîîkîrî Jesus yekare pîꞌ eeseurîmaꞌpî: —Mîîkîrî Jesus pîikaꞌtîton Paapa narimaꞌpî tauya sîrîrî apîꞌnîkon —taꞌpîiya."
44,17,4,"Mîrîrî yai Paulo, Silas teurîmakon yai, innape ikupîꞌpî arinîkon pemonkonyamîꞌya. Tiaronkon Judeuyamîꞌya moropai Paapa yapurînenan gregoyamîꞌya moropai arinîkon wîriꞌsanyamîꞌ ipîkkupaꞌ pe tîweꞌsanonya nîrî ikupîꞌpî innape."
44,17,5,"Tîîse innape ikuꞌnenan pepîn Judeuyamîꞌ inkamoro kinmuwaꞌpî toꞌ winîkîi. Inkamoroya pemonkonyamîꞌ seꞌ tapaironkon rî eseporo rî tîweꞌsanon warayoꞌkon yannoꞌpî. Îꞌ rî see imakuiꞌpî kuꞌtoꞌpe toꞌya Paulo winîkîi. Inkamoroya mararî pra pemonkonyamîꞌ ekoreꞌma emapuꞌtîꞌpî Paulo, Silas winîkîi. Mîrîrî yai toꞌ ekatumîꞌpî Paulo, Silas yuwai Jasom yewîꞌ ta. ˻Mîrîrî yai tîꞌ yenunpîtîꞌpî toꞌya mararî pra Jasom yewîꞌ pona innaꞌta yaꞌmorikkaꞌpî toꞌya˼ tîîse Paulo eporî toꞌya pîn."
44,17,6,"Mîrîrî yeꞌnen eporî tîuyaꞌnîkon warantî pra Jason worokaꞌpî toꞌya. Yarîꞌpî toꞌya ipîkku pe tîweꞌsen rawîrî, pemonkonyamîꞌ rawîrî. Moropai tiaronkon innape Jesus kuꞌnenan pokonpe toꞌ yarîꞌpî toꞌya. Taꞌpî toꞌya: —Insamoro warayoꞌkon imakuiꞌpî kupî pîꞌ toꞌ wanî sîrîrî cidade po. Ikupîꞌpî toꞌya sinporo tarîpai toꞌ erepansaꞌ tarîwaya imakuiꞌpî kuꞌse —kaiꞌma toꞌ eseurîmaꞌpî."
44,17,7,"—Inkamoro wanîꞌpî Jasom yewîꞌ ta tîîse îꞌ kaiꞌma yairî ipîkkukon yeseru yawîrî ikupî toꞌya pepîn. Yairî pra toꞌ koꞌmamî —taꞌpî toꞌya. —Tiaron uyesaꞌkon moro man taa pîꞌ toꞌ koꞌmamî, iteseꞌ Jesus —taa toꞌya."
44,17,8,"Mîrîrî eta tîuyaꞌnîkon ya arinîkon pemonkonyamîꞌ moropai toꞌ esanon wanîꞌpî inîꞌ panpîꞌ îri pe toꞌ winîkîi. Mîrîrî yeꞌnen ipîkkukonya taꞌpî Jason moropai tiaronkon pîꞌ, tîniru yeꞌmatoꞌpe toꞌya kaiꞌma. Mîrîrî tîpo toꞌ rumakaꞌpî toꞌya."
44,17,10,"Beréia Cidaderî Pona Paulo, Silas WîtîMîrîrî tîpo eewaronpansaꞌ pe tiaronkon innape Jesus kuꞌnenanya Paulo, Silas yarîꞌpî Beréia cidaderî pona. Miarî eerepansaꞌkon yai toꞌ wîtîꞌpî Judeuyamîꞌ epereꞌtoꞌ yewîꞌkon ta."
44,17,11,"Miarî pemonkonyamîꞌ wanîꞌpî morî pe panpîꞌ Paapa maimu anetapai toꞌ wanîꞌpî Tessalônica ponkon warantî pra. Paapa maimu etaꞌpî toꞌya tîwakîrikon pe. Mîrîrî yeꞌnen wei kaisarî toꞌ esenupaꞌpîtîꞌpî Paapa maimu eꞌmenukasaꞌ pîꞌ, anepuꞌpai tîwanîkon yeꞌnen. Innape Paulo nekaremekîꞌpî wanî anepuꞌpai toꞌ wanîꞌpî kureꞌne."
44,17,12,Mîrîrî warantî tuꞌkankon Judeuyamîꞌya innape Jesus kupîꞌpî. Moropai tuꞌke gregoyamîꞌ moropai wîriꞌsanyamîꞌ gregayamîꞌ ipîkkupaꞌkonya innape ikupîꞌpî nîrî.
44,17,13,"Mîrîrî yai Beréia po Paulo, Silasya Paapa maimu ekaremekî etaꞌpî Tessalônica ponkon Judeuyamîꞌya. Mîrîrî yeꞌnen toꞌ wîtîꞌpî miarî ya toꞌ yekare pîꞌ. Inkamoroya pemonkonyamîꞌ pîꞌ taꞌpî imakuiꞌpî kuꞌtoꞌpe toꞌya toꞌ winîkîi."
44,17,14,"Mîrîrî yekare eta tîuyaꞌnîkon yai, innape Jesus kuꞌnenanya Paulo yarîꞌpî tuna ena pona apoꞌyen yaꞌ aasaraꞌtoꞌpe tîîse Silas moropai Timóteo eꞌnîmîꞌpî Beréia po."
44,17,15,Inkamoro innape Jesus kuꞌnenan morî pe Paulo yarakkîrî tîweꞌsanonya yarîꞌpî Atenas pona. Mîrîrî tîpo inkamoro Paulo pokonpe itîꞌsan ennaꞌpoꞌpî Beréia pona. Inkamoroya Paulo maimu yarîꞌpî Silas moropai Timóteo pia toꞌ yannotoꞌ. Kaꞌneꞌ pe toꞌ wîtîtoꞌpe tepose Atenas pona taꞌpî Pauloya.
44,17,16,"Atenas Cidaderî Po Itekare Ekaremekî ToꞌyaSilas, Timóteo pokon eerepamî nîmîkî pîꞌ Paulo koꞌmamîꞌpî Atenas po siꞌma. Mîrîrî yai toꞌ napurîkon miaꞌ ke ikonekasaꞌ eraꞌmaꞌpî Pauloya miarî. Mîrîrî pîꞌ eesewankonoꞌmaꞌpî kureꞌne Paapa yapurî toꞌya pra awanî yeꞌnen."
44,17,17,"Mîrîrî yeꞌnen Judeuyamîꞌ epereꞌtoꞌ yewîꞌ ta eeseurîmaꞌpî Judeuyamîꞌ moropai Judeuyamîꞌ pepîn yarakkîrî, Paapa yapurînenan. Moropai wei kaisarî eeseurîmapîtîꞌpî tamîꞌnawîronkon epereꞌtoꞌ cidade arakkita tîweꞌsen toꞌ pataꞌseꞌ. Miarî arinîkon erepamî. Mîrîrî yeꞌnen Paulo eseurîmapîtîꞌpî toꞌ pokonpe morî pe. Ekaremeꞌpîtîꞌpîiya itekare."
44,17,18,"Mîrîrî yai yenupatonkon wanîꞌpî tiaronkon pemonkonyamîꞌ, inkamoro wanîꞌpî Epicureuyamîꞌ moropai Estóicoyamîꞌ. Inkamoro eseurîmaꞌpî Paulo yarakkîrî nîrî. Mîrîrî Paulo eseurîmaꞌpî epuꞌtî toꞌya pîn. Mîrîrî yeꞌnen toꞌ esekaranmapoꞌpî. Taꞌpî toꞌya: —Îꞌ see taa yuꞌse mîserî wanî sîrîrî, epuꞌtî pra tîîse? —taꞌpî toꞌya. —Pakko pe kaꞌrî awanî —taꞌpî toꞌya ipîꞌ. Tiaronkonya yuukuꞌpî. Taꞌpî toꞌya: —Paapa anîꞌ nepuꞌtî pepîn pîꞌ eeseurîma mîrîrî —taꞌpî toꞌya. Maasa pra Paulo eseurîmaꞌpî Jesus pîikaꞌtîton pîꞌ. Jesus wanî pîikaꞌtîton pe ekaremekîꞌpîiya. Moropai mîrîrî tîpo Paapaya iꞌmîꞌsaꞌkaꞌpî pîꞌ eeseurîmaꞌpî."
44,17,19,"Mîrîrî yeꞌnen Paulo yarîꞌpî toꞌya tiaron ipîkkukon eperepî pataꞌseꞌ yaꞌ. Mîrîrî wanîꞌpî Areópago ta. Moropai taꞌpî toꞌya Paulo pîꞌ: —Anepuꞌpai anna man mîrîrî anekaremekîꞌpî kaiꞌma amenan esenupantoꞌ ekaremekî manniꞌ —taꞌpî toꞌya. —Mîrîrî amîrî eseurîma manniꞌ wanî mîrîrî epuꞌtî annaya pra man. Îꞌ pîꞌ eeseurîma? —taꞌpî toꞌya. —Mîrîrî yeꞌnen anetapai anna man —taꞌpî toꞌya. Mîrîrî warantî taꞌpî toꞌya maasa pra tamîꞌnawîronkon wanîꞌpî amenan yekare anetapaino pe. Inkamoro wanîꞌpî Atenas ponkon moropai tiaronkon pata poinokon, moropai miarî tîîkoꞌmansenon pe. Inkamoroya îꞌ rî yekare ekaremeꞌpîtîꞌpî tîwakîrikon pe."
44,17,22,"Mîrîrî yai Paulo eꞌmîꞌsaꞌkaꞌpî mîrîrî toꞌ pataꞌseꞌ Areópago ta tamîꞌnawîronkon pemonkonyamîꞌ rawîrî. Taꞌpîiya: —Warayoꞌkon, Atenas po tîîkoꞌmansenon, ayeraꞌmakon pîꞌ wai wei kaisarî tamîꞌnawîrî awanîkon miaꞌ ke ikonekasaꞌ yapurînenan pe, yapurîyaꞌnîkon eepîremakon yai."
44,17,23,"Maasa pra cidade poro uuipî yai, eepereꞌtoꞌkon yewîꞌ pataꞌseꞌkon kaisarî eraꞌma pîꞌ wai tiwin ayekînkon wîîsaꞌyaꞌnîkon yai, poꞌtîꞌyaꞌnîkon yaponseꞌ pîꞌ. Mîrîrî pîꞌ aweꞌmenukasaꞌ eraꞌma pîꞌ wai —taꞌpî Pauloya. —PAAPA ANÎꞌ NEPUꞌTÎ PEPÎN taatoꞌ. Inna, seruꞌ pepîn anîꞌ nepuꞌtîkon pepîn pîꞌ yapurî pîꞌ koꞌmannî pîꞌ naatîi, epuꞌtîiꞌma pra. Mîrîrî yeꞌnen mîîkîrî ekaremekîuya manniꞌ epuꞌtîyaꞌnîkon yuꞌse wai —taꞌpîiya."
44,17,24,"—Mîîkîrî Paapa wanî pata konekaꞌtîpon pe moropai tamîꞌnawîrî sîrîrî pata po tîîkoꞌmansen konekaꞌtîpon. Mîîkîrî wanî uyepotorîkon pe kaꞌ koꞌmannîꞌnen pe, pata koꞌmannîꞌnen pe. Mîîkîrî Paapa koꞌmamî pepîn warayoꞌkon nîkonekaꞌpî wîttî ta."
44,17,25,Mîrîrî yeꞌnen mîîkîrî Paapa wanî pepîn îꞌ koneka yuꞌse tîmîrî ton pe. Maasa pra mîîkîrî Paapaya uurîꞌnîkon koꞌmantoꞌ ton tîrî. Mîîkîrî Paapaya uyettapusinkon ton tîrî. Tamîꞌnawîron tîrîiya uupiaꞌnîkon.
44,17,26,Eꞌmaiꞌnon warayoꞌ konekaꞌpîiya mîîkîrî koꞌmantoꞌpe sîrîrî pata po. Mîîkîrî wenai tamîꞌnawîronkon pemonkonyamîꞌ koꞌmantoꞌpe. Maasa pra toꞌ weiyu kuꞌneꞌtîꞌpî Paapaya enen toꞌ koꞌmantoꞌ weiyu. Moropai toꞌ pata ton ekaremekîꞌpî Paapaya tiwin pîꞌ toꞌ koꞌmantoꞌpe tîpatakon ya. Tamîꞌnawîrî ikupîꞌpîiya.
44,17,27,Mîîkîrî Paapaya ikupîꞌpî tîwaꞌtoꞌpe kaiꞌma yuwa yai epotoꞌpeꞌnîkon. Maasa pra aminke pra mîîkîrî wanî uurîꞌnîkon pîꞌ tiwin pîꞌ eꞌnî tanne.
44,17,28,Îꞌ waniꞌ awanî yeꞌnen maasa pra ipîꞌ koꞌmannî yeꞌnen. Ipîkînsaꞌ koꞌmannî sîrîrî. Manniꞌkan ayonpakon epuꞌnenanya taa manniꞌ warantî. “Uurîꞌnîkon wanî inmukuyamîꞌ pe nîrî” taa toꞌya.
44,17,29,"Inmuku pe eꞌnî yeꞌnen, îꞌ ton pe miaꞌ ke ikonekasaꞌ anapurîkon ton konekayaꞌnîkon? Mîrîrî warantî eesenumenkakon eꞌpai pra man. Maasa pra Paapa wanî pepîn mîrîrî ouro prata moropai tîꞌ konekasaꞌ warantî."
44,17,30,"Pena Paapaya tîwî anapurîkon yapurîkonpa ikupîꞌpî, epuꞌtîyaꞌnîkon pra awanîkon yeꞌnen. Maasa pra tepuꞌtîyaꞌnîkon yuꞌse awanî tarîpai. Tîîse sîrîrî pata pai Paapaya tamîꞌnawîronkon pemonkonyamîꞌya imakuiꞌpî tînkupîꞌpîkon rumaka yuꞌse awanî. Maasa pra wei kuꞌneꞌtîsaiꞌya îꞌ pensa pemonkonyamîꞌ imakuiꞌpî rumakaꞌtîponkon pepîn yenumî tîuya weiyu kuꞌneꞌtîꞌpîiya. Mîrîrî kupîiya mîîkîrî tiwin warayoꞌ tînmenkaꞌpî wenai. Mîrîrî epuꞌtî tamîꞌnawîronkonya maasa pra mîîkîrî warayoꞌ saꞌmantasaꞌ pîmîꞌsaꞌkaꞌpî Paapaya. Mîrîrî taꞌpî Pauloya toꞌ pîꞌ."
44,17,32,Mîrîrî eta tîuyaꞌnîkon yai Jesus eꞌmîꞌsaꞌkaꞌpî yekare tiaronkon siiraꞌpî ipîꞌ. Tîîse tiaronkonya taꞌpî: —Mîrîrî ekaremekîya eꞌpai man inîꞌ panpîꞌ maasa epuꞌtoꞌpe annaya —taꞌpî toꞌya.
44,17,33,Mîrîrî tîpo Paulo wîtîꞌpî miarî pai. Mîrîrî yai tiaronkon warayoꞌkonya innape Jesus kupîꞌpî. Inkamoro koreꞌta warayoꞌ wanîꞌpî Dionísio iteseꞌ. Areópago ponkon koreꞌta tîweꞌsen. Moropai wîriꞌ nîrî iteseꞌ Dâmarisya innape ikupîꞌpî moropai tiaronkon.
44,18,1,Coríntio Cidaderî Po Itekare Ekaremekî ToꞌyaMîrîrî tîpo Paulo wîtîꞌpî Atenas cidaderî poi Coríntio cidaderî pona.
44,18,2,Miarî Coríntio cidaderî po Judeu wanîꞌpî iteseꞌ Áquila. Mîîkîrî wanîꞌpî Ponto pata po esenpoꞌpî pe. Pena puꞌkuru pra rî erepamîꞌpî pe toꞌ awanîꞌpî Itália poi tînoꞌpî Priscila yarakkîrî. Inkamoro iiꞌsaꞌ wanîꞌpî maasa pra reiyamîꞌ esaꞌ pe tîweꞌsen Cláudioya tamîꞌnawîronkon Judeuyamîꞌ yenpaꞌka yeꞌnen. Epaꞌkaꞌpî pe awanîꞌpî Roma poi. Mîîkîrî eraꞌmapîꞌse Paulo wîtîꞌpî eesenyakaꞌmatoꞌ yaꞌ. Mîrîrî yai Pauloya eraꞌmaꞌpî teesenyakaꞌmatoꞌ kupîiya. Mîrîrî yeꞌnen miarî iipia Paulo esenyakaꞌmaꞌpî tappîikon ton konekapîtî pîꞌ toꞌ esenyakaꞌmaꞌpî.
44,18,4,Tîîse sábadokon kaisarî attîpîtîꞌpî Judeuyamîꞌ epereꞌtoꞌ yewîꞌkon ta Paapa maimu ekaremeꞌpîtîꞌpîiya meruntî ke. Maasa pra innape Jesus kupî Judeuyamîꞌya moropai Gregoyamîꞌya yuꞌse Paulo wanîꞌpî.
44,18,5,"Moropai Silas, Timóteo pokon erepansaꞌ yai Macedônia pata poi mîrîrî yeꞌnen Paulo esenyakaꞌma pra eenaꞌpî inîꞌrî. Tîîse Paapa maimu ekaremekî pîꞌ neken eesenyakaꞌmaꞌpî wei kaisarî. Taapîtîꞌpîiya: —Jesus wanî Paapa nîmenkaꞌpî pe upîikaꞌtînenkon pe —taapîtîꞌpîiya."
44,18,6,"Tîîse miarîronkon wanîꞌpî ituꞌse pra. Toꞌ ekoreꞌmaꞌpî Paulo pîꞌ ituꞌse pra tîwanîkon yeꞌnen. Mîrîrî yeꞌnen tîpon pîꞌ atapisîꞌpî kutupan tuꞌmaꞌpîiya, moropai taꞌpîiya toꞌ pîꞌ: —Aatakaꞌmasaꞌkon ya aawarîrîꞌnîkon awanîkon wenai. Innape ikupîyaꞌnîkon pra awanîkon wenai aatakaꞌmasaꞌkon. Tîîse uwenai pra —taꞌpîiya toꞌ pîꞌ. —Tarîpai ituꞌse pra awanîkon yeꞌnen uutî sîrîrî Judeuyamîꞌ pepîn pîꞌ Paapa maimu ekaremeꞌse —taꞌpîiya."
44,18,7,Mîrîrî warantî toꞌ nîmîꞌpîiya. Paulo wîtîꞌpî Tício yewîꞌ ta. Mîîkîrî koꞌmamîꞌpî miarî. Tício wanîꞌpî tiaron iteseꞌ wanîꞌpî Justo kaiꞌma esatî toꞌya. Mîîkîrî wanîꞌpî Judeu pe pra tîîse Paapa yapurînen pe awanîꞌpî. Mîîkîrî yewîꞌ ta aakoꞌmamîꞌpî. Mîîkîrî yewîꞌ wanîꞌpî Judeuyamîꞌ epereꞌtoꞌ yewîꞌ pia aminke pra tîweꞌsen pe.
44,18,8,Miarî Crispo iteseꞌ wanîꞌpî Judeuyamîꞌ epereꞌtoꞌ yewîꞌ esaꞌ pe tîweꞌsen. Mîîkîrîya innape Jesus kupîꞌpî tamîꞌnawîrî tîpemonkonoyamîꞌ pokonpe siꞌma. Moropai tuꞌkankon Coríntio cidaderî ponkonya Paapa maimu etaꞌpî moropai innape ikupîꞌpî toꞌya. Mîrîrî wenai toꞌ esenpatakonaꞌpî.
44,18,9,Mîrîrî tîpo tiwinan ewaronoꞌ yaꞌ Paulo weꞌneꞌpîtî warantî Paapa eseurîma etaꞌpîiya. Taꞌpî Paapaya: —Eranneꞌ pe pra eꞌkî. Tîîse itekare ekaremekî pîꞌ akoꞌmankî pemonkonyamîꞌ pîꞌ maasa pra tuꞌke upemonkonoyamîꞌ man tarî sîrîrî cidaderî po —taꞌpî Paapaya. —Maasa pra uurî koꞌmamî aapia. Anîꞌya îꞌ rî imakuiꞌpî kupî eserîke pra awanî aapia wanî tanne —taꞌpîiya. —Eseurîmakî teesetaꞌkai pra.
44,18,11,Mîrîrî yeꞌnen Paulo koꞌmamîꞌpî tiwin konoꞌ arakkita pairî kaisarî miarî Paapa maimu ekaremekî pîꞌ toꞌ koreꞌta.
44,18,12,Mîrîrî yai pata esaꞌ Cláudioya Gálio tîrîꞌpî pata esaꞌ pe aweꞌtoꞌpe Grécia pata po. Mîrîrî yai Judeuyamîꞌ emurukuntîꞌpî iipia. Inkamoroya Paulo yapisîꞌpî. Mîîkîrî yarîꞌpî toꞌya pata esaꞌ Gálio pia. Taꞌpî toꞌya ipîꞌ: —Aꞌkî mîserî warayoꞌ man pemonkonyamîꞌya Paapa yapurî yuꞌse tîîse uyeserukon yawîrî pra —taꞌpî toꞌya.
44,18,14,"Mîrîrî yai Paulo eseurîma piaꞌtî tanne, Gálioya taꞌpî Judeuyamîꞌ pîꞌ: —Sîrîrî mîserî warayoꞌya îꞌ kupî epuꞌtîuya pra wai. Pemonkon wîîsaiꞌya pra man tîîse eeseurîma neken wenai enesaꞌyaꞌnîkon uupia. Mîrîrî yeꞌka pîꞌ apîikaꞌtî tîuyaꞌnîkon îꞌ tauya eserîke pra wai. Aawarîrîꞌnîkon ayeserukon ta ikonekayaꞌnîkon mîrîrî —taꞌpîiya toꞌ pîꞌ. Moropai toꞌ yenpaꞌkaꞌpîiya."
44,18,17,"Tarîpai mîîkîrî Judeuyamîꞌ epereꞌtoꞌ yewîꞌ esaꞌ pe tîweꞌsen mîîkîrî Sóstenes yapisîꞌpî toꞌya moropai iꞌpoꞌpîtîꞌpî toꞌya, mîîkîrî pata esaꞌ Gálio rawîrî siꞌma. Mîîkîrî pîꞌ —Aka saꞌne —taiya pra Gálio wanîꞌpî, eraꞌmapîtîꞌpîiya ipîikaꞌtîiya pra."
44,18,18,"Áquila Wîtî Éfeso Cidaderî Pona Tînoꞌpî Yarakkîrî.Mîrîrî yai Paulo koꞌmamîꞌpî tuꞌke wei kaisarî innape Jesus kuꞌnenan pokonpe Coríntio cidaderî po. Mîrîrî tîpo eesekaremekîꞌpî toꞌ pîꞌ. Moropai aasaraꞌtîꞌpî apoꞌyen yaꞌ Síria pona tuutîpa, Áquila moropai Priscila pokonpe. Moropai apoꞌyen yaꞌ taasaraꞌtî rawîrî Cencréia po tîwanî yeꞌka pe Paulo epîremaꞌpî. Eesekaremekîꞌpî Paapa esenyakaꞌmatoꞌ koneka tîuya ekaremekîꞌpîiya. Eeturumakaꞌpî itenyaꞌ. Mîrîrî yeꞌnen tîpuꞌpai siꞌpo yaꞌtîꞌpîiya, mîrîrî ekaremeꞌtoꞌ tîuya."
44,18,19,"Moropai toꞌ asaraꞌtîꞌpî apoꞌyen yaꞌ. Moropai inkamoro erepamîꞌpî Éfeso cidaderî pona. Moro Áquila Priscila eꞌnîmîꞌpî. Mîrîrî yai Paulo ewomîꞌpî Judeuyamîꞌ epereꞌtoꞌ yewîꞌkon ta. Mîrîrî yai Judeuyamîꞌ yarakkîrî eeseurîmaꞌpî Paapa maimu pîꞌ. Mîrîrî yeꞌnen Paulo koꞌmantoꞌpe taꞌpî toꞌya tîkoreꞌtaꞌnîkon tuꞌke wei kaisarî. Tîîse aakoꞌmamî pra awanîꞌpî. Inna taiya pra awanîꞌpî. Mîîkîrîya taꞌpî tuutî pe: —Ennaꞌpo yuꞌse Paapa wanî ya, ennaꞌpo akoreꞌtaꞌnîkon —taꞌpîiya. Mîrîrî tîpo Paulo asaraꞌtîꞌpî apoꞌyen yaꞌ. Attîꞌpî Éfeso poi."
44,18,22,Mîîkîrî wîtîꞌpî Cesaréia pona. Mîîkîrî koꞌmamî pîn apoꞌyen yapai teepaꞌka pe rî attîꞌpî Jerusalém pona. Miarî Jerusalém po innape Jesus kuꞌnenan pîꞌ eesekaremekîꞌpî kaꞌneꞌ pe puꞌkuru moropai attîꞌpî Antioquia Síria pata pon pona.
44,18,23,"Tîkoꞌman pe puꞌkuru pra tîîkoꞌmamî tîpo miarî, attîꞌpî. Mîîkîrî wîtîꞌpî Galácia pata poro moropai Frígia pata poro. Mîrîrî yai tuutî pe innape Jesus kuꞌnenan meruntîtannîpîꞌpîiya inîꞌ panpîꞌ."
44,18,24,Apoloya Itekare EkaremekîÉfeso po pra Paulo tîîse tiaron pata poro aasarî tanne Judeu erepamîꞌpî Éfeso cidaderî pona iteseꞌ Apolo. Mîîkîrî wanîꞌpî Alexandria cidaderî po esenpoꞌpî pe. Mîîkîrî wanîꞌpî morî pe itekare ekaremeꞌnen pe. Morî pe Paapa maimu eꞌmenukasaꞌ epuꞌnen pe awanîꞌpî. Mîîkîrî wanî mararî pra Paapa maimu yeseru pîꞌ esenupaꞌpî pe. Mîrîrî yeꞌnen eeseurîmatoꞌ eꞌpîtîꞌpî morî pe taatausinpai yenupaton pe Jesus Cristo yekare pîꞌ. Yairî aweꞌpîtîꞌpî. Tîîse mîîkîrî wanîꞌpî Batista nekaremekîꞌpî itekare epuꞌnen pe neken awanîꞌpî.
44,18,26,Mîîkîrî eseurîma piaꞌtîꞌpî Judeuyamîꞌ epereꞌtoꞌ yewîꞌkon ta meruntî ke. Mîîkîrî eseurîma etaꞌpî Áquila moropai Priscilaya. Mîrîrî yeꞌnen yarîꞌpî toꞌya tewîꞌkon ta. Inîꞌ panpîꞌ Paapa maimu pîꞌ yeurîmakonpa kaiꞌma. Îꞌ kaiꞌma pemonkonyamîꞌ pîikaꞌtî Paapaya pîꞌ yeurîmakonpa kaiꞌma yairî panpîꞌ epuꞌtoꞌpeiya.
44,18,27,"Mîrîrî tîpo Apolo esenumenka yai tuutî pîꞌ Grécia pata pona. Inarî ton kaareta menukaꞌpî innape Jesus kuꞌnenanya miarîronkon innape Jesus kuꞌnenan pia. Esatîꞌpî toꞌya toꞌ pîꞌ morî pe yapiꞌtoꞌpe toꞌya kaiꞌma tewîꞌkon ta. Mîrîrî kaareta ke toꞌ eseurîmaꞌpî mîrîrî warantî. Miarî teerepansaꞌ yai mararî pra inkamoro innape Jesus kuꞌnenan pîikaꞌtîꞌpîiya, manniꞌkan morî pe tîweꞌtoꞌ wenai Paapa nîpîikaꞌtîꞌsan. Miarî Judeuyamîꞌ eseurîmapîtî yai Apolo wanîꞌpî toꞌ maimu yentai imaimu. Eeseurîmapîtîꞌpî toꞌ yentai, tamîꞌnawîronkon pemonkonyamîꞌya eraꞌma tanne. Mîrîrî yeꞌnen îꞌ taa Judeuyamîꞌya eserîke pra awanîꞌpî maasa pra toꞌ yentai imaimu wanîꞌpî. Eeseurîmapîtîꞌpî Paapa nîmenkaꞌpî wanî pîikaꞌtîton pe ekaremeꞌpîtîꞌpîiya. Jesus wanî Paapa nîmenkaꞌpî pe upîikaꞌtînenkon pe taasaꞌ imaimu eꞌmenukasaꞌya yawîrî ekaremeꞌpîtîꞌpîiya Judeuyamîꞌ pîꞌ miarî."
44,19,1,Éfeso Po Pauloya Itekare EkaremekîCoríntio cidaderî po Apolo wanî tanne Paulo wîtîꞌpî aꞌmun poro. Mîîkîrî erepamîꞌpî Éfeso cidaderî pona. Miarî innape Jesus kuꞌnenan eporîꞌpîiya. Moropai inkamoro ekaranmapoꞌpî Pauloya.
44,19,2,Taꞌpîiya toꞌ pîꞌ: —Morî Yekaton Wannî enaꞌpî ayesaꞌkon pe innape ikupîyaꞌnîkon yai? —taꞌpîiya toꞌ pîꞌ.Inkamoroya yuukuꞌpî: —Mîîkîrî Morî Yekaton Wannî moro awanî epuꞌtî annaya pra man —taꞌpî toꞌya ipîꞌ.
44,19,8,Mîrîrî yai eseurîwîꞌne kapoi kaisarî Paulo wîtîpîtîꞌpî Judeuyamîꞌ epereꞌtoꞌ yewîꞌ ta. Mîîkîrî eseurîmapîtîꞌpî meruntî ke pemonkonyamîꞌ pîꞌ. Eeseurîmapîtîꞌpî Paapa maimu pîꞌ maasa pra tamîꞌnawîronkon esaꞌ pe Paapa wanî epuꞌtî toꞌya yuꞌse tîwanî yeꞌnen.
44,19,9,"Tîîse tiaronkonya innape ikupî pra awanîꞌpî. Mîrîrî yeꞌnen imakuiꞌpî pe toꞌ eseurîmapîtîꞌpî Uyepotorîkonya uyenupatoꞌkon winîkîi, tamîꞌnawîronkon rawîrî siꞌma. Mîrîrî tîpo Paulo epaꞌkaꞌpî moropai attîꞌpî innape Jesus kuꞌnenan pokonpe. Moropai mîîkîrî eseurîmapîtîꞌpî wei kaisarî pemonkonyamîꞌ yenupanen Tiranoya pemonkonyamîꞌ yenupatoꞌ yewîꞌ ta siꞌma."
44,19,10,Mîrîrî kupîꞌpîiya asakîꞌne konoꞌ kaisarî mîrîrî Ásia pata ponkon Judeuyamîꞌ moropai Judeuyamîꞌ pepînya Paapa maimu eta pîkîrî.
44,19,11,Ceva Munkîyamîꞌ YekareMoropai ikupî eserîkan pepîn kureꞌnan esenumenkantoꞌ kuꞌpîtîꞌpî Paapaya Paulo winîpai.
44,19,12,Moropai Paulo puꞌpai yaꞌsan kamisa yaapîtîꞌpî toꞌya priꞌyawonkon pepîn pia. Mîrîrî tappîi toꞌ esepiꞌtîtoꞌpe kaiꞌma. Mîrîrî tîpo oꞌmaꞌkon yarakkîrî tîweꞌsanon pia yarîꞌpî toꞌya nîrî. Inkamoro yapai oꞌmaꞌkon yenpaꞌkaꞌpîiya. Mîrîrî warantî Paapaya Paulo yapurîꞌpî tîmeruntîri ke.
44,19,13,"13,14 Miarî awanîꞌpî teepîremasanon esaꞌ Judeu iteseꞌ Ceva. Mîîkîrî munkîyamîꞌ wanîꞌpî asakîꞌne miaꞌ pona tîîmoꞌtaiꞌnîkon. Inkamoro eꞌpîtîꞌpî piaꞌsanyamîꞌ pe. Inkamoroya pemonkonyamîꞌ yapai oꞌmaꞌkon yenpaꞌka Pauloya Jesus meruntîri ke eraꞌmaꞌpî. Moropai mîrîrî warantî ankuꞌpai toꞌ wanîꞌpî. Inkamoro wîtîꞌpî pemonkonyamîꞌ oꞌmaꞌkon yarakkîronkon koreꞌta. Moropai taꞌpî toꞌya mîîkîrî oꞌmaꞌ pîꞌ: —Pauloya taꞌpî warantî taa annaya. Jesus eseꞌ pîꞌ epaꞌkatî —taꞌpî Ceva munkîyamîꞌya. Series, "
44,19,15,"Mîrîrî yai yuukuꞌpî tiwinan oꞌmaꞌya. Taꞌpîiya toꞌ pîꞌ: —Jesus epuꞌnen uurî, moropai Paulo epuꞌnen uurî. Tîîse anîꞌkan amîrîꞌnîkon? Amîrîꞌnîkon wanî pepîn Jesus pemonkonoyamîꞌ pe —taꞌpîiya toꞌ pîꞌ."
44,19,16,Moropai oꞌmaꞌ yarakkîronya Ceva munkîyamîꞌ paꞌtîpîtîꞌpî. Mîîkîrî wanîꞌpî meruntî ke toꞌ yentai. Moropai toꞌ epeꞌpî wîttî tapai. Toꞌ wanîꞌpî neꞌneꞌ pe puꞌkuru moropai toꞌ pon karakapîꞌsaiꞌya wanîꞌpî.
44,19,17,"Mîrîrî etaꞌpî tamîꞌnawîronkon Éfeso ponkon pemonkonyamîꞌya, Judeuyamîꞌya moropai Judeuyamîꞌ pepînya. Toꞌ wanîꞌpî eranneꞌ pe kureꞌne. Mîrîrî yeꞌnen taꞌpî toꞌya: —Morî pe Uyepotorîkon Jesus man. Tamîꞌnawîron yentainon pe awanî —taꞌpî tamîꞌnawîronkon pemonkonyamîꞌya."
44,19,18,Moropai innape Jesus kupîtîponkon iipî koꞌmannîpîꞌpî Paulo pia. Inkamoro erepamîꞌpî tamîꞌnawîronkon rawîrî. Inkamoroya taꞌpî: —Anna wanîꞌpî piaꞌsanyamîꞌ pe. Tîîse mîrîrî rumaka annaya sîrîrî —taꞌpî toꞌya.
44,19,19,"Mîrîrî yai yawaꞌwîkon moropai kaaretakon, tarenkon yaponseꞌ enepîꞌpî toꞌya. Moropai mîrîrî arannîpîꞌpî toꞌya tamîꞌnawîronkonya eraꞌma tanne. Epeꞌkeꞌkon pe puꞌkuru kaaretakon taren yaponseꞌ wanîꞌpî, 50.000 prata pun kaisarî."
44,19,20,Mîrîrî warantî Paapa meruntîri eraꞌmaꞌpî pemonkonyamîꞌya. Arinîkon enapîtîꞌpî Jesus pemonkono pe. Innape Jesus kupîꞌpî arinîkonya.
44,19,21,Toꞌ Esiyuꞌpîtî Éfeso PoMîrîrî tîpo Paulo esenumenkaꞌpî tuutî pîꞌ Macedônia pata poro moropai Acaia pata poro moropai Jerusalém pona. Moropai taꞌpîiya: —Jerusalém poi itîîpai wanî Roma pona.
44,19,22,"Mîrîrî yai Pauloya asakîꞌnankon warayoꞌkon tîpîikaꞌtînenan yarimaꞌpî Macedônia pata pona, Timóteo moropai Erasto. Maasa pra inîꞌ panpîꞌ wei ikoꞌmanpai Paulo wanîꞌpî Ásia pata po. Mîrîrî yai kureꞌnan esiyuꞌpîꞌnîtoꞌ wanîꞌpî Éfeso cidaderî po Uyepotorîkonya uyenupatoꞌkon wenai. Mîrîrî ya warayoꞌ wanîꞌpî Demétrio iteseꞌ. Mîîkîrî wanîꞌpî teesenyakaꞌmasen pe inkeꞌkon prata konekapîtî pîꞌ. Mîrîrî konekapîtîꞌpîiya tînapurîkon wîriꞌ iteseꞌ Diana soosirîkon warantî tîîse simonkokon pe mîrikkî tîweꞌrepapa kaiꞌma. Mîrîrî ke aweꞌrepapîtîꞌpî. Mîrîrî yepeꞌpî yapiꞌpîtîꞌpîiya mararî pra. Moropai yarakkîrî teesenyakaꞌmasanon yeꞌmapîtîꞌpîiya mîrîrî yepeꞌpî ke. Mîîkîrîya inkamoro tîpokon pe teesenyakaꞌmasanon yannoꞌpî. Moropai tiaronkon prata pîꞌ teesenyakaꞌmasanon yannoꞌpîiya. Taꞌpîiya toꞌ pîꞌ: —Uyonpayamîꞌ, epuꞌnenan amîrîꞌnîkon uurîꞌnîkonya kureꞌne esenyakaꞌmannîꞌpî yepeꞌpî yapiꞌse."
44,19,26,"Tîîse sîrîrî pata pai inîꞌrî yapisî eserîke pra awanî epuꞌtî pîꞌ wai —taꞌpîiya. —Tarîpai sîrîrî pata pai eraꞌmayaꞌnîkon sîrîrî. Moropai etayaꞌnîkon îꞌ kaiꞌma mîserî Paulo eseurîma moropai ikupîiya. Taapîtîiya unapurîkon Diana winîkîi, mîîkîrî warayoꞌkon nîkonekaꞌpî wanî pepîn Paapa pe. Paapa warantî awanî pepîn. Yairon pe awanî pepîn taapîtîiya. Mîrîrî taa tîuya ke pemonkonyamîꞌ raꞌtîsaiꞌya man mararî pra, tarîronkon moropai tamîꞌnawîrî yonpa Ásia pata poronkon. Mîrîrî yeꞌnen inîꞌrî unapurîkon yapurî toꞌya eserîke pra eena pe man. Îꞌ pe pra rî eena pe man —taꞌpîiya."
44,19,27,"—Mîrîrî warantî awanî ya, uurîꞌnîkon esenyakaꞌmatoꞌ pîinama pemonkonyamîꞌya pepîn. Inîꞌrî yenna toꞌya eserîke pra awanî. Mîrîrî eraꞌma pîꞌ wai —taꞌpîiya. —Mîrîrî neken pepîn tîîse unapurîkon Diana yapurî pemonkonyamîꞌya pepîn inîꞌrî Îꞌ pe pra rî eenasaꞌ yeꞌnen Paulo maimu wenai. Mîrîrî warantî awanî ya, tamîꞌnawîronkon tarîronkonya mîîkîrî yapurî pepîn moropai tiaron pataponkonya yapurî pepîn."
44,19,28,Mîrîrî eta tîuyaꞌnîkon yai arinîkon enaꞌpî teekoreꞌmai mararî pra. Inkamoro entaimepîtî piaꞌtîꞌpî. Taꞌpî toꞌya: —Ipîkku pe Diana unapurîkon wanî tiaronkon yentainon kaiꞌma —taꞌpî toꞌya.
44,19,29,"Mîrîrî toꞌ entaimepîꞌtoꞌ etaꞌpî tamîꞌnawîronkon cidadeponkonya. Inkamoro arinîkonya mîîkîrî Aristarco moropai Gaio, Paulo ponkon pe asarîꞌsan Macedônia ponkon yapisîꞌpî moropai toꞌ worokaꞌpî toꞌya, arinîkon emurukuntîtoꞌ pataꞌseꞌ yaꞌ."
44,19,30,Mîrîrî yai arinîkon yarakkîrî eseurîmapai Paulo wanîꞌpî tîîse innape Jesus kuꞌnenanya irumaka pra awanîꞌpî iwî toꞌya namai.
44,19,31,Tiaron ipîkku pe tîweꞌsenya Paulo yonpayamîꞌya tîmaimukon yarimaꞌpî Paulo wîtî namai miarî ya arinîkon emurukuntîtoꞌ pataꞌseꞌ yaꞌ.
44,19,32,Mîrîrî yai arinîkon wanîꞌpî îꞌ taa tîuyaꞌnîkon epuꞌtî toꞌya pra. Mararî pra toꞌ eseurîmaꞌpî. Tiaronkon eseurîmaꞌpî tiaron pe. Tiaronkonya taꞌpî tiaron pe tîmaimukon epuꞌtî toꞌya pra. Mîrîrî yeꞌnen îꞌ waniꞌ toꞌ wanî epuꞌtî arinîkonya pra awanîꞌpî.
44,19,33,Tiaronkon esenumenkaꞌpî: —Yai pra Alexandre wenai kaꞌrî mîrîrî kupî toꞌya kaiꞌma. Maasa pra Alexandre yaasaꞌ toꞌya wanîꞌpî arinîkon rawîrî. Mîîkîrîya tenya ke moo eꞌtî taꞌpî. Maasa pra eseurîmapai awanîꞌpî tîwinîpaino pe pra awanî anekaremeꞌpai awanîꞌpî. Tîîse yuuku toꞌya pra awanîꞌpî.
44,19,34,"Tîîse Judeu pe awanî epuꞌsaꞌ tîuyaꞌnîkon yai inîꞌ panpîꞌ toꞌ entaimepîtîꞌpî tamîꞌnawîrî. Asakîꞌne hora kaisarî toꞌ entaimepîtîꞌpî. Taꞌpî toꞌya: —Ipîkku pe Diana man, unapurîkon anna Éfesoponkon yepotorî pe kaiꞌma toꞌ entaimepîtîꞌpî."
44,19,35,"Mîrîrî yai mîrîrî cidade ponkon esaꞌ pe tîweꞌsen wîtîꞌpî toꞌ koreꞌta. Mîîkîrîya toꞌ atîꞌnapannîpî tîuya yuwaꞌpî. Taꞌpîiya: —Warayoꞌkon, Éfesoponkon tamîꞌnawîronkonya epuꞌtî maasa pra mîîkîrî unapurîkon kureꞌnan Diana wanî tarî cidade po uurîꞌnîkon koreꞌta. Mîîkîrî moropai iwarainon ikonekasaꞌ kaꞌ poi enaꞌpî, mîrîrî wanî usoosirîkon ta. Inkamoro koꞌmannîꞌnenan pe eꞌnî."
44,19,36,Innape awanî epuꞌtî tamîꞌnawîronkonya. Mîrîrî yeꞌnen moo atîꞌnapanîꞌtî Îꞌ epuꞌtî yeꞌka pe pra teesenumenkai pra morî pe epuꞌtîyaꞌnîkon yuwatî —taꞌpîiya.
44,19,37,—Inkamoro warayoꞌkon eneꞌsaꞌyaꞌnîkon. Tîîse îꞌ kuꞌsaꞌ toꞌya pra man soosirîkon winîkîi moropai îꞌ kuꞌsaꞌ toꞌya pra man unapurîkon Diana winîkîi.
44,19,38,"Tîîse Demétrio moropai ipokonpe teesenyakaꞌmasanon winîkîi îꞌ rî kuꞌsaꞌ toꞌya ya, iweiyu ton imoꞌka eꞌpai man ipîkkukon rawîrî toꞌ yaatoꞌpe. Mîrîrî toꞌpe inkamoro wanî mîrîrî ipîkkukon. Inkamoroya neken ikoneka eꞌpainon."
44,19,39,"Tîîse anîꞌ moro awanî ya, awinîkîiꞌnîkon mîrîrî koneka eꞌpai man arinîkon pokonpe teepereꞌse uyeserukonya taasaꞌ yawîrî."
44,19,40,"Mîrîrî warantî eꞌnî ya, uurîꞌnîkon pîꞌ taa Roma esaꞌ pe tîweꞌsenya, îꞌ epuꞌnenan pepîn amîrîꞌnîkon, apemonkonoyamîꞌ koꞌmannîpîyaꞌnîkon pepîn taiya eserîke awanî uurîꞌnîkon pîꞌ. Mîrîrî yeꞌnen îꞌ kaiꞌma ekaremekî eserîke pra awanî ipîꞌ. Mîrîrî taa tîpo mîîkîrîya tamîꞌnawîronkon yaipontîꞌpî toꞌ wîtîtoꞌpe."
44,20,1,"Pemonkonyamîꞌ arinîkon atîꞌnapansaꞌ tanne, innape Jesus kuꞌnenan yannoꞌpî Pauloya. Moropai inkamoro meruntîtannîpîꞌpîiya. Moropai toꞌ pîꞌ eesekaremekîꞌpî. Mîrîrî tîpo attîꞌpî Macedônia pata pona."
44,20,2,Tuutî pe mîrîrî pata poro attîꞌpî. Mîrîrî yai innape Jesus kuꞌnenan meruntîtannîpîꞌpîiya mararî pra. Mîrîrî tîpo Grécia pona eerepamîꞌpî.
44,20,3,Miarî Paulo koꞌmamîꞌpî eseurîwîꞌne kapoi kaisarî. Miarî pai tuutî pîꞌ Paulo esenumenka tanne Síria pata pona Judeuyamîꞌ yekare etaꞌpîiya yapisî tîuyaꞌnîkon pîꞌ toꞌ eseurîmasaꞌ îꞌ rî kupîkonpa iwinîkîi. Mîrîrî yeꞌnen Macedônia pata poro Paulo esenumenkaꞌpî tîwennaꞌpo pîꞌ.
44,20,4,"Mîîkîrî pokonpe pemonkonyamîꞌ wîtîꞌpî. Sópatro, Pirro munmu Beréia cidaderî pon, Aristarco moropai Segundo, Tessalônica ponkon, Gaio Derbe pon, Tíquico, moropai Trófimo Ásia pata poinokon moropai Timóteo. Inkamoro wîtîꞌpî eꞌmaiꞌ pe. Moropai inkamoroya anna nîmîꞌsaꞌ wanîꞌpî Trôade cidaderî po."
44,20,6,"Toꞌ festarî weiyu pataꞌpî yai, mîrîrî festa awanîꞌpî isaꞌmotoꞌ ton pîn trigo puusaꞌ yaꞌtoꞌ toꞌya weiyu pe. Mîrîrî tîpo anna wîtîꞌpî Filípos cidaderî poi. Miaꞌtaikin wei anna wîtî tîpo anna erepamîꞌpî toꞌ pia Trôade pona. Moro anna koꞌmamîꞌpî tiwin semana kaisarî."
44,20,7,"Éutico Saꞌmantasaꞌ EꞌmîꞌsaꞌkaMoropai domingo yai anna emurukuntîꞌpî innape Jesus kuꞌnenan pokonpe. Mîrîrî yai anna yekkari yonpaꞌpî annaya tîmurukun pe siꞌma. Mîrîrî Paulo eseurîma yai tuꞌkankon emurukuntîsaꞌ tanne anoinna pîkîrî eeseurîmaꞌpî maasa pra eerenmaꞌsaꞌ pe attîtoꞌ wanîꞌpî. Miarî tuꞌke lamparinha awittanîꞌsaꞌ wanîꞌpî oꞌnon pata anna emurukuntîtoꞌ ta kawînpan wîttî ta. Mîrîrî yai maasaron warayoꞌ wanîꞌpî iteseꞌ Éutico enuꞌsaꞌ wanîꞌpî janela pona. Mîrîrî yai Paulo eseurîma koꞌmannîpîꞌpî. Eeseurîma koꞌmannîpî tanne, mîîkîrî enaꞌpî iweꞌnunpai. Mîrîrî pe rî iweꞌnaꞌpî kaꞌneꞌ pe. Mîîkîrî enaꞌpî kawînpan wîttî teeseurînon quarto janelarî poi. Mîîkîrî yapisîꞌpî toꞌya, tîîse aasaꞌmantasaꞌ wanîꞌpî."
44,20,10,Moropai Paulo autîꞌpî iipia moropai aweꞌmorikkaꞌpî moropai iꞌmî woi yapisîꞌpîiya. Moropai taꞌpîiya toꞌ pîꞌ: —Teesiꞌnîꞌse pra eꞌtî. Mîîkîrî saꞌmantasaꞌ pra man tîîse enen man —taꞌpîiya.
44,20,11,Mîrîrî tîpo inîꞌrî Paulo enukuꞌpî kawînpan wîttî ta. Miarî tekkari yonpaꞌpîiya. Mîrîrî yai Paulo eseurîma koꞌmannîpîꞌpî pata terenmaꞌnîꞌse. Mîrîrî tîpo awautîꞌpî moropai attîꞌpî. Moropai mîîkîrî warayoꞌ yarîꞌpî toꞌya itewîꞌ ta enen. Mîrîrî yai kureꞌne taatausinpai toꞌ wanîꞌpî miarî.
44,20,13,Éfeso Soosirî Esanon Pîꞌ Paulo EsekaremekîAnna wîtîꞌpî apoꞌyen yaꞌ Assôs Peyakî pîkîrî maasa pra miarî Paulo nîmîkîꞌpî annaya. Maasa pra miarî tînîmîꞌtoꞌpe annaya taasaiꞌya wanîꞌpî. Mîîkîrî iiꞌtoꞌ wanîꞌpî aꞌmun poro mîîtoꞌpe. Anna eseposaꞌ yai Assôs peyakî po moropai anna asaraꞌtîꞌpî apoꞌyen yaꞌ. Anna wîtîꞌpî anna erepamîꞌpî Mitilene cidaderî pona.
44,20,15,"Miarî pai anna wîtîꞌpî erenmaꞌsaꞌ pe. Aminke pra Quio wono pîꞌ irîꞌpîkîrî anna wîtîꞌpî. Tiaron wei yai Samos po anna wanîꞌpî. Mîrîrî tîpo tiwin wei anna erepansaꞌ pe Mileto peyakî pona. Mîrîrî yai Paulo esenumenkasaꞌ wanîꞌpî Éfeso cidaderî pona emîꞌpanpai pra. Maasa pra tîkoꞌman pe ikoꞌmanpai pra awanîꞌpî Ásia pata po. Eesemiꞌtîpasaꞌ wanîꞌpî erepanpai kaꞌneꞌ pe Jerusalém pona, Judeuyamîꞌ festarî weiyu iteseꞌ Pentecoste esippiaꞌtî rawîrî teerepamîpa kaiꞌma."
44,20,17,Miarî Mileto po siꞌma Pauloya soosi esanon Éfeso ponkon yanno meꞌpoꞌpî toꞌ yarakkîrî teeseporîpa kaiꞌma.
44,20,18,"Inkamoro erepansaꞌ pe Pauloya taꞌpî toꞌ pîꞌ: —Epuꞌnenan amîrîꞌnîkon oꞌnon yeꞌka pe uukoꞌmansaꞌ sîrîrî wei eesuwaꞌka manniꞌ yai, tîmurukun pe eꞌnî yai, Ásia pata pona erepamîꞌpî pata pai. Mîrîrî yai uurî esenyakaꞌmaꞌpî Uyepotorî ton pe ikupîꞌpîuya ipoitîrî pe. Tiaronkon maꞌre wanîꞌpî toꞌ yentai eꞌkupî pîn. Tiaron pensa ukaruwaꞌpî saꞌman weiyu erepansaꞌ yai upona. Maasa pra tuꞌke iteꞌka Judeuyamîꞌ wanîꞌpî imakuiꞌpî ankuꞌpai uwinîkîi Paapa maimu ekaremekîuya wenai. Mîîwîni tîîse esenyakaꞌmaꞌpî Uyepotorî ton pe."
44,20,20,Amîrîꞌnîkonya nîrî epuꞌtî apîikaꞌtîtoꞌpeuyaꞌnîkon îꞌ kaiꞌma tamîꞌnawîrî itekare ekaremekîꞌpîuya. Amîrîꞌnîkon yenupaꞌpîuya arinîkon rawîrî siꞌma moropai ayewîꞌkon ta pîꞌ. Mîrîrî yai taapîtîꞌpîuya yairî Judeuyamîꞌ pîꞌ moropai Judeuyamîꞌ pepîn pîꞌ: —Awenpenatakon eꞌpai awanî imakuiꞌpî ankupîꞌpîkon pîꞌ. Paapa yapurîtî innape Uyepotorîkon Jesus Cristo kuꞌtî —taapîtîꞌpîuya.
44,20,22,"Tarîpai uutî sîrîrî Jerusalém pona. Morî Yekaton Wannîya uyarima sîrîrî innape imaimu yawîrî ikupîuya tîîse îꞌ eꞌkupî epuꞌtîuya pra wai miarî. Mîrîrî warantî Morî Yekaton Wannîya taasaꞌ wenai epuꞌtîuya oꞌnon pata erepansaꞌ ya moro eꞌtarumaꞌtîtoꞌ ton wanî, atarakkamotoꞌpe wanî."
44,20,24,"Tîîse mîrîrî pîꞌ uusaꞌmantatoꞌ pîꞌ eranneꞌ pe wanî pra wai. Îꞌ wanî morî pe uurî pia tamîꞌnawîrî esenyakaꞌmatoꞌpe Uyepotorî Jesus nekaremekîꞌpî kupîuya tamîꞌnawîrî taretîꞌkai. Mîrîrî esenyakaꞌmatoꞌ wanî sîrîrî. See yeꞌka Paapa maimu ekaremekîuya pemonkonyamîꞌ pîꞌ, pemonkonyamîꞌ pîikaꞌtîtoꞌ Paapaya epeꞌmîra."
44,20,25,"—Kureꞌne akoreꞌtaꞌnîkon uukoꞌmansaꞌ wai uyesaꞌkon pe Paapa wanî ekaremekî pîꞌ. Tarîpai inîꞌrî uyeraꞌmayaꞌnîkon pe pra naatîi sîrîrî. Mîrîrî epuꞌtî pîꞌ wai. Mîrîrî yeꞌnen tauya sîrîrî apîꞌnîkon. Anîꞌkan atakaꞌmasaꞌ ya, tîpanamatoꞌkon yawîrî pra toꞌ wanî ya, uwenai pra aatakaꞌmasaꞌkon mîrîrî. Maasa pra uurîya tîwî Paapa maimu kuꞌsaꞌ pra man, apîꞌnîkon ekaremekî pîꞌ uukoꞌmansaꞌ wai. Tamîꞌnawîrî îꞌ ituꞌse Paapa eꞌtoꞌ ekaremekîꞌpîuya. Series, "
44,20,28,"Mîrîrî yeꞌnen tauya, aawarîrîꞌnîkon etîꞌnînmatî moropai tiaronkon konekatî manniꞌ carneiroyamîꞌ koꞌmannîꞌnenya toꞌ koneka warantî. Maasa pra Morî Yekaton Wannîya amîrîꞌnîkon kupîꞌpî carneiroyamîꞌ koꞌmannîꞌnenya tekînon koꞌmannîꞌpî warantî Paapa pemonkonoyamîꞌ innape Jesus kuꞌnenan koꞌmannîpîkonpa. Inkamoro wanî inennaꞌsan pe tînmu Jesus Cristo mînî ke aasaꞌmanta yai."
44,20,29,Maasa pra epuꞌtî pîꞌ wai uutîꞌpî yentakaya amîrîꞌnîkon pia yenkuꞌtî ton seruꞌyeꞌ erepamî akoreꞌtaꞌnîkon. Inkamoro erepamî kaikusi erepamî warantî carneiroyamîꞌ yapiꞌse. Inkamoroya innape Jesus kuꞌnenan tarumaꞌtî.
44,20,30,Mîrîrî yai seruꞌyeꞌ pe ayonpakon rî eꞌtoꞌ weiyu erepamî. Tiaronkon amîrîꞌnîkon innape Jesus kuꞌnenan yenkuꞌtî toꞌya teserukon kupîkonpa. Mîrîrî yai Jesus rumakayaꞌnîkon. Mîrîrî yeꞌnen tîwarî eꞌtî. Enpenatatî eesenupaꞌpîkon pîꞌ wei ewaron kaisarî eseurîwîꞌne konoꞌ kaisarî ayenupaꞌnîkon pîꞌ uukoꞌmansaꞌ tiwin pîꞌ awanîkon tanne. Tiaron pensa ukaruwaꞌpî awenaiꞌnîkon. Mîrîrî pîꞌ enpenatatî.
44,20,32,"Tarîpai Paapa yenyaꞌ arumakauyaꞌnîkon sîrîrî, morî pe amîrîꞌnîkon koꞌmannîꞌtoꞌpeiya tîmaimu ke. Maasa pra tîmaimu wenai morî pe tîweꞌtoꞌ pîꞌ ayenupaiyaꞌnîkon. Mîrîrî wenai inîꞌ panpîꞌ aarentakon imîrî ton pe. Morî tîrîiya aapiaꞌnîkon. Tamîꞌnawîrî tîpemonkonoyamîꞌ konekaiya."
44,20,33,"Uurîya îꞌ rî esaꞌsaꞌ pra man, apratarî, ourorî uponton rî esaꞌsauꞌya pra wai anîꞌ pîꞌ."
44,20,34,Mîrîrî epuꞌtî pîꞌ naatîi. Uurî esenyakaꞌmaꞌpî uyenya ke. Îꞌ epotoꞌpeuya kaiꞌma uurî ton pe moropai upokonpe teesenyakaꞌmasanon uyonpayamîꞌ ton pe.
44,20,35,"Tamîꞌnawîrî mîrîrî esenyakaꞌmaꞌpî wenai epuꞌtîyaꞌnîkon. Teesenyakaꞌmai tiaronkon tîweꞌtarumaꞌtîsanon pîikaꞌtîtoꞌ ton eporî mîrîrî. Mîrîrî yeꞌnen mîrîrî warantî nîrî akoꞌmantî. Moropai enpenatatî Uyepotorîkon Jesus maimu pîꞌ. Taꞌpîiya: “Anîꞌya itîîsaꞌ ya mîîkîrî wanî taatausinpai manniꞌ intîrî yapisîꞌpîtîpon atausinpa yentai”, taꞌpîiya —taꞌpî Pauloya."
44,20,36,Tamîꞌnawîrî teeseurîma yaretîꞌka tîpo Paulo moropai innape Jesus kuꞌnenan eꞌsekunkaꞌpî toꞌ epîremaꞌpî.
44,20,37,"Mîrîrî taa tîpo tamîꞌnawîronkon karawaꞌpî taatapiꞌse Paulo pokonpe. Kureꞌne teesewankonoꞌmai toꞌ wanîꞌpî îꞌ taꞌpî Pauloya pîꞌ, inîꞌrî uyeraꞌmayaꞌnîkon kupî pepîn sîrîrî taasaiꞌya pîꞌ. Mîrîrî yeꞌnen toꞌ wîtîꞌpî Paulo wenairî apoꞌyen yaꞌ aasaraꞌtî pîkîrî."
44,21,1,Jerusalém Pona Paulo WîtîMîrîrî tîpo anna esekaremekîꞌpî toꞌ pîꞌ moropai anna asaraꞌtîꞌpî apoꞌyen yaꞌ anna wîtîtoꞌpe toꞌsarî Cós wono rî pîkîrî. Moropai anna erepamîꞌpî tiaron wei yai Rodes peyakî pona. Moropai miarî pai anna wîtîꞌpî Pátara cidaderî pona anna erepamîꞌpî.
44,21,2,Moropai anna epaꞌkaꞌpî apoꞌyen yapai. Tiaron apoꞌyen eporîꞌpî annaya tuutîsen Fenícia pona. Mîrîrî yaꞌ anna asaraꞌtîꞌpî. Anna wîtîꞌpî. Moropai anna erepamîꞌpî Chipre wono pia.
44,21,3,"Tîwîrî anna wîtîꞌpî Chipre poi winî pîꞌ meruntî winî Síria winîkîi. Moropai anna erepansaꞌ pe Tiro cidaderî pona, moro anna autîꞌpî, maasa pra apoꞌyen yapai îꞌ kon rî moꞌkatoꞌ toꞌya wanîꞌpî mîîtoꞌpe."
44,21,4,Miarî tiaronkon innape Jesus kuꞌnenan eporîꞌpî annaya. Inkamoro pokonpe anna koꞌmamîꞌpî tiwin semana kaisarî. Inkamoroya taa koꞌmannîpîꞌpî Morî Yekaton Wannîya taasaꞌ wenai Paulo wîtî namai Jerusalém pona.
44,21,5,Tîîse anna wîtîtoꞌ weiyu eseposaꞌ yai anna eseꞌmaꞌtîꞌpî. Moropai inkamoro innape Jesus kuꞌnenan wîtîꞌpî tînoꞌpîkon yarakkîrî tînmukukon pokonpe anna pîkîrî. Aminke cidade poi inkamoro pokonpe anna wanîꞌpî. Miarî anna eꞌsekunkaꞌpî kasapan po moropai anna epîremaꞌpî.
44,21,6,Mîrîrî tîpo anna esekaremekîꞌpî toꞌ pîꞌ. Anna wîtîꞌpî apoꞌyen ya. Anna wîtî tanne inkamoro ennaꞌpoꞌpî tewîꞌkon ta.
44,21,7,Mîrîrî tîpo anna wîtîꞌpî Tiro cidaderî poi anna erepamîꞌpî Ptolemaida pona. Miarî innape Jesus kuꞌnenan eporîꞌpî annaya. Moropai toꞌ pîꞌ anna esekaremekîꞌpî. Inkamoro koreꞌta tiwin wei yuwaꞌkaꞌpî annaya.
44,21,8,Erenmaꞌsaꞌ pe anna eseꞌmaꞌtîꞌpî miarî pai moropai anna erepamîꞌpî Cesaréia pona. Miarî innape Jesus kuꞌnenan ton pe pemonkonyamîꞌ ena emapuꞌtînen wanîꞌpî iteseꞌ Filipe. Mîîkîrî yewîꞌ ta anna ewomîꞌpî. Moro anna koꞌmamîꞌpî. Mîîkîrî Filipe wanîꞌpî manniꞌkan asakîꞌne miaꞌ pona tîîmoꞌtaiꞌnîkon 7 inmenkasaꞌkon Jerusalém po yonpa pe. Mîîkîrî munkîyamîꞌ wanîꞌpî saakîrîrî wîriꞌsanyamîꞌ inyo pînon. Inkamoroya Paapa maimu ekaremeꞌpîtîꞌpî. Îꞌ aweꞌkupî kupî pîꞌ ekaremeꞌnenan pe toꞌ wanîꞌpî.
44,21,10,Tiaron pensa anna erepansaꞌ tîpo Paapa maimu ekaremeꞌnen erepansaꞌ wanîꞌpî Judéia pata poi iteseꞌ Ágabo.
44,21,11,Mîîkîrî iipîꞌpî anna pia. Moropai Paulo woromî yapisîꞌpîiya. Mîîkîrîya tenya yewaꞌtîpîtîꞌpî moropai tîꞌpu. Moropai taꞌpîiya: —Sîrîrî wanî Morî Yekaton Wannî nekaremekîꞌpî pe. See warantî seeniꞌ woromî ton esaꞌ yewaꞌtî Judeuyamîꞌya kupî sîrîrî Jerusalém po. Mîîkîrî rumaka toꞌya kupî sîrîrî Judeuyamîꞌ pepîn yenya —taꞌpîiya.
44,21,12,Mîrîrî eta annaya yai tiaronkon innape Jesus kuꞌnenan pokonpe siꞌma Paulo yekaꞌnunkaꞌpî annaya attî namai Jerusalém pona.
44,21,13,Tîîse Pauloya yuukuꞌpî: —Îꞌ pîꞌ see akaraukon mîrîrî? Yairî maꞌre ukupî pîꞌ natîi —taꞌpîiya. Moropai taꞌpîiya: —Uurî wanî sîrîrî uyaironpîꞌtoꞌ pîꞌ neken eranneꞌ pe pra wai moropai Jerusalém po uwî toꞌya pîꞌ eranneꞌ pe wanî pepîn sîrîrî. Uyepotorî Jesus wenai eranneꞌ pe pra wai eturumakasaꞌ sîrîrî —taꞌpîiya.
44,21,14,Iwatî annaya eserîke pra awanîꞌpî. Mîrîrî yeꞌnen irumakaꞌpî annaya. Mîrîrî yeꞌnen taꞌpî annaya ipîꞌ: —Moriya ituꞌse Paapa eꞌtoꞌ kuꞌkî —taꞌpî annaya.
44,21,15,"Mîrîrî tîpo anna yemanne konekaꞌpî annaya. Moropai anna wîtîꞌpî Jerusalém pona. Anna wîtî yai Cesaréia poi tiaronkon innape Jesus kuꞌnenan wîtîꞌpî anna pokonpe. Inkamoroya anna yarîꞌpî wîttî ta anna eꞌtoꞌ ton ta. Mnasom yewîꞌ ta, Chipre wono poinon pe tîweꞌsen. Pena pata painon innape Jesus kuꞌnen pe awanîꞌpî. Mîîkîrî yewîꞌ ta anna koꞌmamîꞌpî."
44,21,17,Paulo Erepamî Jerusalém PonaJerusalém pona anna erepansaꞌ yai innape Jesus kuꞌnenanya anna yapisîꞌpî tîwakîrikon pe taatausinpai. Erenmaꞌsaꞌ pe Paulo wîtîꞌpî anna pokonpe soosi esaꞌ yarakkîrî teeseporîpa kaiꞌma. Mîrîrî yai tamîꞌnawîronkon inkamoro soosi esanon emurukuntîsaꞌ wanîꞌpî miarî.
44,21,19,Moropai inkamoro pîꞌ Paulo esekaremekîꞌpî. Moropai tamîꞌnawîrî taasarîꞌpî pîꞌ Paulo eseurîmaꞌpî îꞌ kaiꞌma Paapaya Judeuyamîꞌ pepîn pîikaꞌtîꞌpî ekaremekîꞌpîiya toꞌ pîꞌ.
44,21,20,"Mîrîrî yekare eta tîuyaꞌnîkon ya inkamoro emurukuntîꞌsan soosi esanonya taꞌpî: —Morî pe man, Paapa —taꞌpî toꞌya. Moropai taꞌpî toꞌya Paulo pîꞌ: —Morî pe eraꞌmakî maasa uyakon tarî tuꞌke ikuꞌneꞌtî yentai Judeuyamîꞌ man innape Jesus kuꞌnenan pe. Tîîse inkamoro wanî mîrîrî mîrîrî warantî siꞌma teserukon kupî toꞌya mîrîrî kureꞌne. Moisés kaaretarîya taasaꞌ yawîrî toꞌ koꞌmamî. Inkamoroya etasaꞌ îꞌ kaiꞌma Judeuyamîꞌ yenupasaꞌya tiaron pata po tîweꞌsanon, teserukon rumakatoꞌpe toꞌya kaiꞌma. Moropai toꞌ yenupasaꞌya teserukon tînmukukon mere piꞌpî pottî yaꞌtî toꞌya namai, Judeuyamîꞌ yeserukon kupî toꞌya namai. Inkamoroya innape amîrî erepansaꞌ epuꞌtî sîrîrî tarî. Mîrîrî yeꞌnen îꞌ see kupî eꞌpainon? Morî pe awanî eꞌpainon amîrîya ikupîya see warantî maasa pra tarî toꞌ man uurîꞌnîkon koreꞌta asakîrîronkon warayoꞌkon. Inkamoroya îꞌ kupî Paapa ton pe taꞌpî tîuyaꞌnîkon kupî. Mîrîrî yeꞌnen atîkî toꞌ pokonpe îꞌ taasaꞌ Moisés nurîꞌtîya yenupantoꞌ yawîrî kupîkonpa, yairî Paapa yapurîkonpa kaiꞌma. Moropai toꞌ nîtîrî ton pe carneiroyamîꞌ yeꞌmata Paapa yapurîtoꞌpe toꞌya, moropai tîpuꞌpaikon siꞌpo yaꞌtîtoꞌpe toꞌya nîrî. Mîrîrî warantî ikupîya ya, tamîꞌnawîronkonya epuꞌtî, awinîkîi toꞌ eseurîmatoꞌ wanî seruꞌyeꞌ pe kaiꞌma. Yairî aakoꞌmamî Moisés kaaretarîya taasaꞌ yawîrî epuꞌtî toꞌya. Tîîse Judeuyamîꞌ pepîn pîꞌ innape Jesus kuꞌnenan pia kaareta yarimaꞌpî uurîꞌnîkonya. Toꞌ pîꞌ taatoꞌ see warantî: “Paaka sararuri kîsantî miaꞌ ke ikonekasaꞌ pia toꞌ nîtîrîꞌpî tînapurîkon pe. Moropai imînîrîꞌpî kîsantî. Moropai inîꞌrî iꞌmî yeꞌpî tîwaikkîꞌse iwîsaꞌ kîsantî. Moropai taꞌpî seꞌ tapairî warayoꞌkon wanî namai wîriꞌsanyamîꞌ yarakkîrî. Moropai wîriꞌsanyamîꞌ wanî namai seꞌ tapairî warayoꞌkon yarakkîrî” mîrîrî warantî Judeuyamîꞌ pepîn pîꞌ taꞌpî uurîꞌnîkonya —taꞌpî toꞌya."
44,21,26,"Mîrîrî yeꞌnen eerenmaꞌsaꞌ pe inkamoro asakîrîronkon yarakkîrî Paulo wîtîꞌpî Moisés nurîꞌtîya yenupantoꞌ yawîrî kupîkonpa. Moropai teepîremasanon pia toꞌ wîtîꞌpî epîremantoꞌ yewîꞌ ta, ekaremeꞌse paaka toꞌ nîpoꞌtî ton yeꞌma tîuya taꞌpî Pauloya. Morî pe toꞌ enatoꞌpe Paapa winîkîi kaiꞌma. Moropai iweiyu ton moꞌkaꞌpî toꞌya tekînkon poꞌtî tîuyaꞌnîkon weiyu ton. Mîrîrî warantî ikupîꞌpî toꞌya Moisés kaaretarîya taasaꞌ yawîrî."
44,21,27,"Paulo Yapisî ToꞌyaAsakîꞌne miaꞌ pona tîîmoꞌtaiꞌno wei ataretîꞌka koꞌmannîpî tanne tiaronkon Judeuyamîꞌ Ásia patapoinîkonya Paulo eraꞌmaꞌpî epîremantoꞌ yewîꞌ ta. Inkamoroya arinîkon Judeuyamîꞌ yausinpaꞌpî inîꞌ panpîꞌ Paulo winîkîi toꞌ ekoreꞌmaꞌtoꞌpe kaiꞌma. Moropai Paulo yapisîꞌpî toꞌya. Moropai inkamoro entaimepîtî piaꞌtîꞌpî. —Judeuyamîꞌ anna pîikaꞌtîtî. Mîserî warayoꞌ pemonkonyamîꞌ yenupa pinunpanen. Eerepansaꞌ man tarî uurîꞌnîkon koreꞌta. Moisés kaaretarîya yenupantoꞌ winîkîi eeseurîma îri pe, moropai epîremantoꞌ yewîꞌ winîkîi. Moropai inkamoro yarakkîrî tîweꞌsanon Judeuyamîꞌ pepîn ewonsaꞌ man uyeserukon yawîrî pra."
44,21,29,Mîrîrî taꞌpî toꞌya maasa pra Trófimo Éfeso pon eraꞌmasaꞌ tîuyaꞌnîkon yeꞌnen Paulo yarakkîrî cidade po. Toꞌ esenumenkaꞌpî Pauloya yaasaꞌ kaiꞌma epîremantoꞌ yewîꞌ ta.
44,21,30,Mîrîrî yai toꞌ esiyuꞌpîꞌtoꞌ etaꞌpî cidade ponkonya. Mîrîrî yeꞌnen pemonkonyamîꞌ ekaꞌtunsaꞌ wanîꞌpî toꞌ pia. Inkamoroya Paulo yapisîꞌpî moropai iworokaꞌpî toꞌya epîremantoꞌ yewîꞌ tapai. Mîrîrî tîpo manaꞌta yarakkamoꞌpî toꞌya.
44,21,31,"Inkamoroya Paulo wîî kupî tanne, Romanoyamîꞌ pe tîweꞌsanon surarayamîꞌ esaꞌya itekare etaꞌpî, Jerusalém po toꞌ ekoreꞌmasaꞌ yekare. Moropai kaꞌneꞌ pe ipemonkonoyamîꞌ yannoꞌpîiya manniꞌkan ipîkkukon pokonpe. Moropai toꞌ ekaꞌtumîꞌpî toꞌ koreꞌta. Surarayamîꞌ esaꞌ eraꞌma tîuyaꞌnîkon yeꞌnen, arinîkon Paulo paꞌtîpîꞌnenanya ipaꞌtîpîꞌ tîuyaꞌnîkon emîꞌpannîpîꞌpî."
44,21,33,Mîrîrî yai surarayamîꞌ esaꞌ iipîꞌpî Paulo pia moropai yaironpîtî meꞌpoꞌpîiya asakîꞌne saꞌman ferro ke. Moropai ekaranmapoꞌpîiya: —Anîꞌ kin mîserî warayoꞌ? Îꞌ konekasaiꞌya nai mîîtoꞌpe? —taꞌpîiya.
44,21,34,Mîrîrî yai arinîkon entaimepîtîꞌpî tiaronkonya îꞌ taa tîuyaꞌnîkon epuꞌtî pra awanîꞌpî. Tiaron pe toꞌ maimu wanîꞌpî. Tiaron sinkaya inîꞌrî eesepuꞌtî pra. Mîrîrî yeꞌnen îꞌ epuꞌtî surarayamîꞌ esaꞌya eserîke pra awanîꞌpî. Mîrîrî yeꞌnen surarayamîꞌ yaipontîꞌpî toꞌ esaꞌya Paulo yaatoꞌpe toꞌya tewîꞌkon ta.
44,21,35,Aminke pra wîttî ta enuꞌnîtoꞌpe ikonekasaꞌ poro toꞌ wîtî yai Paulo yanumîꞌpî toꞌya kawîne yarîkonpa. Maasa pra iwenairî arinîkon iipîꞌpî teekoreꞌmai Paulo winîkîi tîwanîkon yeꞌnen. Toꞌ entaimepîtîꞌpî inîꞌ panpîꞌ iwenairî siꞌma: —Iwîtî iwîtî —taꞌpî toꞌya.
44,21,37,"Pemonkonyamîꞌ Yarakkîrî Paulo Eseurîma.Mîrîrî tewîꞌkon ta tawonnîpî toꞌya tanne, Pauloya taꞌpî surarayamîꞌ esaꞌ pe tîweꞌsen pîꞌ: —Amîrî yarakkîrî eseurîma eꞌpainon? —taꞌpîiya.Surarayamîꞌ esaꞌya yuukuꞌpî: —Oꞌnon yeꞌka pe see eeseurîma mîrîrî Grego pe?"
44,21,38,Amîrî kaꞌrî wanî manniꞌ Egito pon pe.  surarayamîꞌ kaisarî yaanen keren pona uyesaꞌkon yarakkîrî epîi? —taꞌpîiya.
44,21,39,Pauloya yuukuꞌpî. Taꞌpîiya: —Uurî wanî Judeu pe. Esenpoꞌpî Tarso cidaderî po. Ipîkku cidade Celícia pata po. Mîrîrî yeꞌnen maasa eseurîmapai wai pemonkonyamîꞌ yarakkîrî —taꞌpîiya.
44,21,40,Mîrîrî yeꞌnen surarayamîꞌ esaꞌya eeseurîmatoꞌpe ipataꞌseꞌ ton tîrîꞌpî. Moropai Paulo wanîꞌpî satippe mîrîrî wîttî ta enuꞌnîtoꞌpe ikonekasaꞌ po. Mîîkîrîya tenya ke moo eꞌtî taꞌpî pemonkonyamîꞌ pîꞌ. Moropai tamîꞌnawîronkon atîꞌnapansaꞌ tanne eeseurîmaꞌpî Judeuyamîꞌ maimu pe. Taꞌpîiya:
44,22,1," —Uyonpayamîꞌ, uyakontonon uyuntonon maasa eseurîma etatî. Îꞌ kaiꞌma esekaremekî apîꞌnîkon amîrîꞌnîkon rawîrî siꞌma. Judeuyamîꞌ maimu pe eeseurîma eta tîuyaꞌnîkon yeꞌnen arinîkon atîꞌnapamîꞌpî. Moo toꞌ wanîꞌpî.Moropai taꞌpî Pauloya:"
44,22,3,—Uurî wanî Judeu pe puꞌkuru. Esenpoꞌpî pe wanî Tarso cidaderî po Celícia pata po. Tîîse uurî wanî eꞌtîwarîꞌkaꞌpî pe tarî Jerusalém po. Mîrîrî yeꞌnen uurî wanî manniꞌ yenupaton Gamaliel nenupaꞌpî pe. Mîrîrî yeꞌnen uurî wanî esenupaꞌpî pe kureꞌne utamokon yeserurîꞌpî pîꞌ uyeserukon pîꞌ. Mîrîrî yeꞌnen uurî wanîꞌpî Paapa ton pe esenyakaꞌmapai nîrî mîrîrî yai.
44,22,4,Tarîronkon amîrîꞌnîkon wanî manniꞌ warantî. Mîrîrî yai Jesusya tenupatoꞌkon tîîkoꞌmansenon tarumaꞌtîpîtîꞌpîuya. Tiaron pensa toꞌ saꞌmantaꞌpî uwenai. Warayoꞌkon moropai wîriꞌsanyamîꞌ yapiꞌpîtîꞌpîuya tarakkannîtoꞌ yewîꞌ ta toꞌ yaapîtîꞌpîuya.
44,22,5,"Mîrîrî epuꞌtî pîꞌ teepîremasanon esanon yepotorîya morî pe, moropai panamatonkon esanonya sîrîrî tauya manniꞌ epuꞌtî yairî awanî, maasa pra kaareta esaꞌse uutîꞌpî toꞌ pia, uutîtoꞌpe kaiꞌma Damasco pona innape Jesus kuꞌnenan Judeuyamîꞌ yapiꞌse toꞌ eneꞌtoꞌpeuya toꞌ tewaꞌtîi saꞌman ferro ke kaiꞌma tarîwaya Jerusalém pona toꞌ tarumaꞌtîi."
44,22,6,"Taꞌpî Pauloya: —Damasco pona uutî tanne nekaꞌta pairî wei ena koꞌmannîpî tanne aꞌkaya uweiyuꞌmaꞌpî mararî pra, mîrîrî pe rî. Moropai uurî esenumîꞌpî moropai kaꞌ winîpainon mai etaꞌpîuya. “Saulo, îꞌ ton pe utarumaꞌtî pîꞌ aakoꞌmamî mîrîrî?” taꞌpîiya."
44,22,8,"Mîîkîrî ekaranmapoꞌpîuya. “Anîꞌ kin amîrî, uyepotorî?” taꞌpîuya. Moropai taꞌpîiya upîꞌ: “Uurî Jesus Nazaré poinon manniꞌ itarumaꞌtî pîꞌ aakoꞌmamî manniꞌ” taꞌpîiya."
44,22,9,Mîrîrî yai upokonpe tuutîsanon warayoꞌkonya mîrîrî aꞌka eraꞌmaꞌpî. Tîîse mai uyarakkîrî teeseurîmasen eta toꞌya pra awanîꞌpî.
44,22,10,"Moropai inîꞌrî ekaranmapoꞌpîuya ipîꞌ. “Uyepotorî îꞌ kupîuya eꞌpainon?” taꞌpîuya. Moropai taꞌpîiya upîꞌ: “Eꞌmîꞌsaꞌkakî atîkî Damasco pona. Miarî ankupî ton ekaremekîuya. Mîrîrî ekaremekî toꞌya apîꞌ”, taꞌpîiya."
44,22,11,Mîrîrî aꞌkaya uweiyuꞌmaꞌpî pata pai enkaruꞌne enasaꞌ wanîꞌpî. Mîrîrî yeꞌnen upokonpe tuutîsanonya uyenya pîꞌ uyarîꞌpî Damasco pona.
44,22,12,"Mîrîrî yai Damasco po warayoꞌ wanîꞌpî iteseꞌ Ananias. Mîîkîrî wanîꞌpî Paapa yapurînen pe. Moropai uyeserukon yawîrî tîweꞌsen pe. Tamîꞌnawîronkon Judeuyamîꞌ Damasco ponkonya inamaꞌpî. Mîîkîrî erepamîꞌpî uupia. Mîîkîrîya taꞌpî upîꞌ: “Uyakon Saulo, inîꞌrî enkaruꞌne pra enakî”, taꞌpîiya upîꞌ. Mîrîrî pe rî enkaruꞌne pra enaꞌpî. Mîîkîrî eraꞌmaꞌpîuya."
44,22,14,"Mîîkîrîya taꞌpî upîꞌ: “Saulo, penaronkon utamokon nurîꞌtî napurîꞌpî Paapaya amîrî menkasaꞌ îꞌ ituꞌse tîweꞌtoꞌ epuꞌtîpa kaiꞌma, moropai mîîkîrî yairon pe tîweꞌsen eraꞌmapa kaiꞌma moropai yarakkîrî eeseurîmapa”, taꞌpîiya."
44,22,15,“Maasa pra imîrî ton pe ekaremekîya pe nai tamîꞌnawîrî iwinîpai aneraꞌmaꞌpî moropai anetaꞌpî ekaremekîya pe nai tamîꞌnawîronkon pemonkonyamîꞌ pîꞌ.
44,22,16,"Tîîkoꞌmanse pra eꞌmîꞌsaꞌkakî uyepotorîkon pîꞌ aweꞌpîikaꞌtîtoꞌ esaꞌkî, imakuiꞌpî ankupîꞌpî kuꞌtoꞌpe Paapaya tîîwanmîra”, taꞌpîiya upîꞌ. “Moropai innape ikupîya wenai esenpatakonakî”."
44,22,17,"Paulo eseurîma koꞌmannîpîꞌpî: —Ennaꞌpoꞌpî Jerusalém pona. Mîrîrî yai epîrema tanne epîremantoꞌ yewîꞌ ta uweꞌneꞌpîtî warantî awanîꞌpî. Uyepotorî eraꞌmaꞌpîuya. Mîîkîrîya taꞌpî upîꞌ: “Kaꞌneꞌ pe tarîpai Jerusalém poi epaꞌkakî maasa pra tarîronkon pemonkonyamîꞌya eta pepîn upîꞌ eeseurîmatoꞌ”, taꞌpîiya."
44,22,19,Mîrîrî yuukuꞌpîuya. Uyepotorî inkamoroya morî pe epuꞌtî pîꞌ toꞌ man maasa pra uurî wîtîpîtîꞌpî Judeuyamîꞌ epereꞌtoꞌ yewîꞌkon ta. Mîrîrî yai innape Jesus kuꞌnenan yapiꞌpîtîꞌpîuya. Toꞌ poꞌpîtîꞌpîuya. Mîrîrî epuꞌtî pîꞌ toꞌ man.
44,22,20,Moropai Estevão manniꞌ Uyepotorîkon pîꞌ teeseurîmasen wîî taa toꞌya yai inna taꞌpîuya. Mîrîrî yeꞌnen toꞌ pon yapisîꞌpî uurîya iwî toꞌya tanne.
44,22,21,Uyepotorîkonya taꞌpî upîꞌ: “Atîkî maasa pra ayarimauya sîrîrî aminke umaimu ekaremeꞌse attîpa Judeuyamîꞌ pepîn pîꞌ”
44,22,22,Romano Pe Tîwanî Ekaremekî PauloyaArinîkonya Paulo eseurîma etaꞌpî. Tîîse Judeuyamîꞌ pepîn pîꞌ eeseurîmasaꞌ yeꞌnen toꞌ entaimepîtî piaꞌtîꞌpî mararî pra meruntî ke. Taꞌpî toꞌya: —Poro pona yenpaꞌkatî. Iwîtî. Inîꞌrî enen wanî eꞌpai pra man —taꞌpî toꞌya. Inkamoro entaimepîtîꞌpî tîponkon tapiꞌse kakîsiya yenunpîtîꞌpî toꞌya. Moropai kutupan yenunpîtîꞌpî toꞌya kaꞌ yekaya tîwentaimepîtîkon yeꞌka pe.
44,22,24,Mîrîrî yeꞌnen surarayamîꞌ esaꞌya tîpemonkonoyamîꞌ yaipontîꞌpî Paulo yapiꞌtoꞌpe toꞌya miarî mîrîrî wîttî saꞌman pe ikonekasaꞌ ta yaatoꞌpe toꞌya. Moropai toꞌ yaipontî meꞌpoꞌpîiya iꞌpoꞌpîꞌtoꞌpe toꞌya. Maasa pra îꞌ ton pe Judeuyamîꞌ ekoreꞌmaꞌpî tîpîꞌ ekaremekîiya yuꞌse awanîꞌpî.
44,22,25,"Tîîse maasa tewaꞌtî toꞌya tanne iꞌpoꞌpîtîkonpa Pauloya ipîkku pe tîweꞌsen surara ekaranmapoꞌpî. —Morî pe awanî eꞌpainon pemonkon Romano pe tîweꞌsen poꞌpîꞌtoꞌpe, “Mîîkîrî tarumaꞌtîtî” Juizya taasaꞌ pra tîîse? —taꞌpîiya."
44,22,26,"Mîrîrî eta tîuya pe ipîkku pe tîweꞌsen mîîkîrî surara wîtîꞌpî tesaꞌkon pia. Taꞌpîiya: —Aka îꞌ taasaꞌya manniꞌ pîꞌ manniꞌ warayoꞌ man upatakon pon pe, Romano pe —taꞌpîiya. Mîrîrî warantî taꞌpîiya maasa pra mîîkîrî yeꞌka tîpatakon yawon pe tîweꞌsen poꞌpîtî toꞌya eserîke pra awanîꞌpî."
44,22,27,"Surarayamîꞌ esaꞌ wîtîꞌpî kaꞌneꞌ pe Paulo yarakkîrî eseurîmai. Ekaranmapoꞌpîiya: —Kaꞌkî upîꞌ. Amîrî wanî upatakon pon pe, Romano pe? —taꞌpîiya. —Inna —taꞌpî Pauloya."
44,22,28,Tarîpai surarayamîꞌ esaꞌya taꞌpî: —Uurî nîrî wanî. Tîîse kureꞌne tîniru tîꞌkaꞌpîuya Romano pe eꞌtoꞌpe kaiꞌma —taꞌpî surarayamîꞌ esaꞌya. Tîîse taꞌpî Pauloya: —Uurî esenpoꞌpî Romano pe maasa pra uyun wanî Romano pe —taꞌpîiya.
44,22,29,Mîrîrî yeꞌnen kaꞌneꞌ pe inkamoro warayoꞌkon Paulo ekaranmapoꞌpîꞌnenan iipia siꞌma inkamoroya Paulo rumakaꞌpî. Moropai mîîkîrî toꞌ esaꞌ esiꞌnîpîꞌpî maasa pra Romano pe Paulo epuꞌtî tîuya yeꞌnen. Moropai Paulo yaironpîtî meꞌposaꞌ tîuya yeꞌnen iꞌpoꞌpîꞌtoꞌpe toꞌya. Mîrîrî pîꞌ eranneꞌ pe mîîkîrî enaꞌpî.
44,22,30,Teepîremasanon Esanon Rawîrî Paulo Enepî Toꞌya.Erenmaꞌsaꞌ teepîremasanon esanon muurukuntî meꞌpoꞌpî surarayamîꞌ esaꞌya. Maasa pra îꞌ waniꞌ awanî yeꞌnen Judeuyamîꞌ ekoreꞌmasaꞌ anepuꞌpai awanîꞌpî Paulo winîkîi. Mîrîrî yeꞌnen Paulo rumaka meꞌpoꞌpîiya moropai Paulo enepî meꞌpoꞌpîiya toꞌ rawîrî.
44,23,1,Mîrîrî yai Pauloya inkamoro emurukuntîꞌsan eraꞌmaꞌpî. Moropai taꞌpîiya toꞌ pîꞌ: —Uyonpayamîꞌ uurî wanî sîrîrî tîpose îꞌ rî imakuiꞌpî unkupîꞌpî ton pra Paapa winîkîi —taꞌpîiya.
44,23,2,Mîrîrî eta tîuya pe Ananias teepîremasanon esanon yepotorîya pemonkonyamîꞌ Paulo pia tîweꞌsanon yaipontîꞌpî inta pona ipaꞌtî toꞌpe toꞌya kaiꞌma.
44,23,3,Mîîkîrî teepîremasanon esanon pîꞌ taꞌpî Pauloya: —Paapaya atarumaꞌtî mîrîrî wenai. Amîrî wanî mîrîrî moro eereutasaꞌ Moisés kaaretarîya taasaꞌ yawîrî utarumaꞌtîpa kaiꞌma tîîse îꞌ ton pe upaꞌtî meꞌpoya mîrîrî? Moisés kaaretarîya taasaꞌ yawîrî pra awanî mîrîrî. Seruꞌyeꞌ pe awanî mîrîrî —taꞌpîiya.
44,23,4,Inkamoro Paulo pia tîweꞌsanonya taꞌpî ipîꞌ: —Îꞌ ton pe see mîrîrî warantî uyesaꞌkon pe tîweꞌsen Paapa poitîrî winîkîi imakuiꞌpî pe eeseurîma? —taꞌpî toꞌya.
44,23,5,"Mîrîrî yuukuꞌpî Pauloya: —Uyonpayamîꞌ, teepîremasanon esanon yepotorî pe awanî epuꞌtîuya pra wai —taꞌpîiya.—Inna seruꞌ pepîn Paapa maimu eꞌmenukasaꞌya taasaꞌ pemonkonyamîꞌ esaꞌ pe tîweꞌsen winîkîi imakuiꞌpî pe eseurîman namai."
44,23,6,"Inkamoro arinîkon emurukuntîꞌsan koreꞌta tiaronkon saduceuyamîꞌ moropai fariseuyamîꞌ eraꞌma tîuya yeꞌnen Paulo eseurîmaꞌpî meruntî ke. Taꞌpîiya: —Uyonpayamîꞌ, Uurî wanî fariseu pe. Maasa pra uyun fariseu. Tarî wanî sîrîrî itarumaꞌtîsaꞌ pe maasa pra innape isaꞌmantaꞌsan eꞌmîꞌsaꞌkatoꞌ kupîuya wenai. Mîrîrî taiya eta tîuyaꞌnîkon yeꞌnen inkamoro arinîkon eseurîma piaꞌtîꞌpî mîrîrî pîꞌ. Teeseurîmakonpa toꞌ epantakapîtîꞌpî mîrîrî pîꞌ. Maasa pra saduceuyamîꞌ wanîꞌpî innape isaꞌmantaꞌsan eꞌmîꞌsaꞌka kuꞌnenan pe pra. Moropai inserîyamîꞌ moro toꞌ wanî kuꞌnenan pe pra toꞌ wanîꞌpî. Moropai pemonkon yekaton moro awanî kuꞌnenan pe pra toꞌ wanîꞌpî. Tîîse tamîꞌnawîrî mîrîrî kupî fariseuyamîꞌya innape. Mîrîrî epuꞌtîꞌpî toꞌya tamîꞌnawîrî."
44,23,9,Mîrîrî yeꞌnen toꞌ entaimepîtî piaꞌtîꞌpî inîꞌ panpîꞌ. Inkamoro koreꞌta tîweꞌsanon Moisés yeseru rîꞌpî pîꞌ yenupatonkon fariseuyamîꞌ yonpayamîꞌ eꞌmîꞌsaꞌkaꞌpî. Inkamoroya taꞌpî toꞌ pîꞌ: —Îꞌ rî imakuiꞌpî eraꞌma annaya pra man mîserî warayoꞌ winîkîi. Yai pra inserî eseurîmasaꞌ yarakkîrî. Mîîwîni pra awanî ya yekaton awanî eseurîmasaꞌ yarakkîrî —taꞌpî toꞌya.
44,23,10,Tîîse toꞌ ekoreꞌmatoꞌ tîꞌnapamî pra awanîꞌpî. Mararî pra toꞌ ekoreꞌmaꞌpî. Mîrîrî yeꞌnen surarayamîꞌ esaꞌ esiꞌnîpîꞌpî Paulo merenkîpîtî toꞌya kaiꞌma. Mîrîrî yeꞌnen surarayamîꞌ autîꞌpî kaꞌneꞌ pe taꞌpîiya Paulo moꞌkatoꞌpe toꞌya toꞌ koreꞌtapai. Inîꞌrî yaatoꞌpe toꞌya mîrîrî wîttî saꞌman pe ikonekasaꞌ ta.
44,23,11,Moropai tiaron ewaronoꞌ yaꞌ Uyepotorîkon esenpoꞌpî Paulo pia. Mîîkîrîya taꞌpî ipîꞌ: —Meruntî ke eꞌkî. Aasarî tarî Jerusalém po uyekare pîꞌ eeseurîmasaꞌ nai. Tarîpai attî kupî sîrîrî uyekare pîꞌ eseurîmai Roma cidaderî pona —taꞌpîiya.
44,23,12,Paulo Anwîpai Toꞌ Wanî.Erenmaꞌsaꞌ pe Judeuyamîꞌ emurukuntîꞌpî teserukon konekai îꞌ koneka tîuyaꞌnîkon pîꞌ. Inkamoroya taꞌpî tekkarikon yonpa toꞌya pepîn tuna îꞌ rî enîrî toꞌya pepîn Paulo wîî tîuyaꞌnîkon pîkîrî. Mîrîrî yeꞌnen tîmaimukon manaꞌpoka toꞌya eserîke pra awanîꞌpî. Inkamoro warayoꞌkon wanîꞌpî teserukon konekaꞌtîponkon asakîꞌne pemonkon 40 yentai toꞌ wanîꞌpî.
44,23,14,Inkamoro wîtîꞌpî eseurîmai teepîremasanon esanon yarakkîrî moropai Judeuyamîꞌ esanon yarakkîrî. Taꞌpî toꞌya: —Anna yeseru koneka pîꞌ anna man yairî anna yekkari yonpa annaya pepîn moropai îꞌ rî enîrî annaya pepîn Paulo wîî annaya pra awanî ya —taꞌpî toꞌya. —Mîrîrî taa annaya sîrîrî apîꞌ:
44,23,15,"Surarayamîꞌ esaꞌ yaipontîtî Paulo yaatoꞌpeiya aapiaꞌnîkon. Manniꞌ ipîꞌ “Inîꞌrî iwinîpai îꞌ anepuꞌpai anna wanî”, makai ipîꞌ —taꞌpî toꞌya. —Anna wanî sîrîrî inîmîkî pîꞌ iwîtoꞌpe annaya eꞌma ta eerepamî pra tîîse maasa —taꞌpî toꞌya."
44,23,16,Tîîse mîrîrî toꞌ eseurîmatoꞌ etaꞌpî Paulo yenaru more warayoꞌya. Mîrîrî yeꞌnen mîîkîrî ewomîꞌpî surarayamîꞌ yewîꞌ ta moropai Paulo pîꞌ ekaremekîꞌpîiya tamîꞌnawîrî.
44,23,17,Mîrîrî yeꞌnen Pauloya ipîkku pe tîweꞌsen surara yannoꞌpî. Moropai taꞌpîiya: —Mîserî maasaron yaakî ayesaꞌkon pia. Maasa pra inekaremekî ton moro man ipîꞌ.
44,23,18,"Mîîkîrî yarîꞌpîiya surarayamîꞌ esaꞌ pia. Moropai taꞌpîiya ipîꞌ: —Sinpata manniꞌ arakkansaꞌ manniꞌ Pauloya uyanno pîꞌ man. Moropai “Mîserî warayoꞌ maasaron yaakî iipia”, taa pîꞌ man. “Inekaremekî ton moro man ipîꞌ”, taa pîꞌ man —taꞌpîiya."
44,23,19,Surarayamîꞌ esaꞌya warayoꞌ maasaron yapisîꞌpî itenya pîꞌ moropai yarîꞌpîiya tiaron winîkîi. Ekaranmapoꞌpîiya: —Îꞌ moro nai anekaremekî ton upîꞌ? —taꞌpîiya.
44,23,20,"Mîîkîrîya yuukuꞌpî: —Judeuyamîꞌya taa pîꞌ man penane Paulo yarîpa panamatonkon esaꞌ pe tîweꞌsanon pia inîꞌrî iwinîpai îꞌ anepuꞌpai toꞌ wanî, taa pîꞌ toꞌ man. Tîîse toꞌ seruku kinî —taꞌpîiya. —Tîîse mîrîrî pîꞌ inna kîkai maasa pra asakîꞌne pemonkon kaisarî yentai warayoꞌkon wanî eꞌma ta Paulo nîmîkî pîꞌ iwîkonpa. Inkamoroya teserukon konekasaꞌ yairî. Tekkarikon yonpa toꞌya pepîn moropai îꞌ rî enîrî toꞌya pepîn Paulo wîî tîuyaꞌnîkon pîkîrî. Mîrîrî kuꞌsaꞌ toꞌya man aasîrî. Tîîse amaimu neken nîmîkî pîꞌ toꞌ koꞌmamî mîrîrî îꞌ taaya —taꞌpîiya."
44,23,22,Surarayamîꞌ esaꞌya yuukuꞌpî: —Mîrîrî taaya manniꞌ upîꞌ mîrîrî kîsekaremekîi anîꞌ pîꞌ. Moropai taꞌpîiya mîîkîrî maasaron warayoꞌ pîꞌ: —Atîkî.
44,23,23,Cesaréia Pona Paulo Yarî ToꞌyaMîrîrî tîpo surarayamîꞌ esaꞌya asakîꞌne ipîkku pe tîweꞌsanon surarayamîꞌ yannoꞌpî. Moropai taꞌpîiya toꞌ pîꞌ: —Surarayamîꞌ moꞌkatî 200 kaisarî moropai 70 kaisarî kaware po attîtonkon moꞌkatî. Moropai 200 kaisarî toꞌ moꞌkatî manniꞌkan teepîtoꞌkon yarakkîrî attîtonkon nariꞌ pe toꞌ wîtîtoꞌpe Cesaréia cidaderî pona. Mîrîrî yeꞌnen toꞌ ekonekatoꞌpe sîrîrî ewaronoꞌ ya toꞌ eseꞌmaꞌtîtoꞌpe 9 horas tîîse —taꞌpîiya. —Moropai kawareyamîꞌ epotî Paulo wîtîtoꞌ ton ipo. Mîîkîrî yaatî morî pe anîꞌya mîrîrî poro iwî namai. Murumakatîi pata esaꞌ Félix pia.
44,23,25,Mîrîrî tîpo surarayamîꞌ esaꞌya kaareta menukaꞌpî. Taatoꞌ see warantî:
44,23,26,Awanî kureꞌnan pata esaꞌ pe tîweꞌsen pe Félix. Sîrîrî kaareta menukauya aapia anepuꞌtî ton ekaremekîuya apîꞌ.
44,23,27,"Judeuyamîꞌya mîserî warayoꞌ yapisîꞌpî moropai iwî yonpaꞌpî toꞌya tîîse upatakon pon pe Romano pe awanî epuꞌsauꞌya yai, mîîkîrî moꞌkaꞌpîuya pemonkonyamîꞌ pokonpe siꞌma iwî toꞌya namai."
44,23,28,Mîrîrî anepuꞌpai uurî wanîꞌpî îꞌ wenai iwinîkîi Judeuyamîꞌ ekoreꞌmasaꞌ. Mîrîrî yeꞌnen yarî meꞌpoꞌpîuya panamatonkon Judeuyamîꞌ esanon rawîrî.
44,23,29,Mîrîrî tîpo epuꞌtîꞌpîuya îꞌ inkupîꞌpî ton pra awanî. Mîrîrî yeꞌnen arakkamouya eserîke pra awanîꞌpî. Moropai iwî eserîke pra awanîꞌpî îꞌ wenai pra. Tîîse iwinîkîi toꞌ ekoreꞌmasaꞌ wanîꞌpî. Maasa pra toꞌ yeseru yawîrî pra iteseru wanî yeꞌnen.
44,23,30,Mîrîrî tîpo epuꞌtîuya yai Paulo wîîkonpa teserukon konekasaꞌ Judeuyamîꞌya yai esenumenkaꞌpî aapia yarimauya pîꞌ. Îꞌ ankuꞌpai tîwanîkon ya aapia tîîse ikuꞌtoꞌpe toꞌya kaiꞌma. Mîrîrî neken ekaremekîuya. Uyeseꞌ Cláudio Lísias.Mîrîrî warantî imenukaꞌpîiya.
44,23,31,Mîrîrî warantî tesaꞌkon maimu yawîrî surarayamîꞌ wanîꞌpî. Mîrîrî yeꞌnen Paulo yapisîꞌpî toꞌya moropai yarîꞌpî toꞌya ewaron ya Antipátride cidaderî pîkîrî.
44,23,32,Erenmaꞌsaꞌ pe tiaronkon surarayamîꞌ ennaꞌpoꞌpî tewîꞌkon ta tîîse kawareyamîꞌ po tuutîsanon neken wîtîꞌpî Paulo pokonpe.
44,23,33,Inkamoroya yarîꞌpî Cesaréia cidaderî pona. Teerepansaꞌkon pe kaareta rumakaꞌpî toꞌya pata esaꞌ Félix pia moropai Paulo rumakaꞌpî toꞌya nîrî iipia.
44,23,34,Mîrîrî kaareta eraꞌma tîuya yai pata esaꞌya Paulo ekaranmapoꞌpî. —Oꞌnon pata pon amîrî? Moropai Pauloya yuukuꞌpî: —Celícia pata pon —taꞌpîiya.
44,23,35,Mîrîrî epuꞌtî tîuya pe taꞌpîiya ipîꞌ: —Moriya inkamoro apîꞌ tîwoꞌmaꞌtasanon erepansaꞌ yai mîrîrî yai anepuꞌpai wai —taꞌpîiya. Mîrîrî pe rî yaipontîꞌpîiya pata esaꞌ Herodes yewîꞌ ta aakoꞌmantoꞌpe.
44,24,1,Paulo Eseurîma Tîpîꞌ Félixya EpuꞌtoꞌpeMîrîrî yai miaꞌtaikin wei kaisarî tîîkoꞌmamîkon tîpo teepîremasanon esanon yepotorî Ananias moropai tiaronkon Judeuyamîꞌ esanon moropai tiwin toꞌ ton pe teeseurîmasen Tértulo iteseꞌ. Inkamoro erepamîꞌpî pata koꞌmannîꞌnen Félix pia. Miarî Paulo winîkîi toꞌ eseurîmaꞌpî.
44,24,2,"Moropai Paulo yannosaꞌ toꞌya tîpo, tîmîrîꞌnîkon pe teeseurîmasen eseurîma piaꞌtîꞌpî mîîkîrî pata koꞌmannîꞌnen rawîrî siꞌma. Taꞌpîiya: —Amîrî wanî kureꞌnan pe puꞌkuru pata koꞌmannîꞌnen pe. Mîrîrî yeꞌnen morî pe pata koꞌmannîpîya epuꞌnen pe awanî yeꞌnen. Mîrîrî yeꞌnen anna koꞌmamî tîîwanmîra morî kupî pîꞌ aakoꞌmamî morî pe anna Judeuyamîꞌ koꞌmantoꞌpe kaiꞌma. Mîrîrî yeꞌnen “morî pe man” taa annaya apîꞌ tamîꞌnawîrî îꞌ kuꞌsaꞌya yeꞌnen anna ton pe tarî neken pra tîîse tamîꞌnawîrî upatakon poro."
44,24,4,Tîîse kureꞌne puꞌkuru sîrîrî pîꞌ eseurîmapai pra wai eesetaꞌka namai tîîse esatîuya maasa inîꞌ panpîꞌ mararî eseurîma etakî —taꞌpîiya.
44,24,5,"—Mîserî warayoꞌ epuꞌtî pîꞌ anna man. Yasiꞌsirunpaton pe awanî. Mîîkîrî wanî Judeuyamîꞌ ekoreꞌma emapuꞌtînen pe tamîꞌnawîrî pata poro. Moropai mîîkîrî wanî pakkokon esaꞌ pe, manniꞌkan Jesus Nazaré poinon yapurînenan esaꞌ pe."
44,24,6,"Mîrîrî neken pepîn tîîse epîremantoꞌ yewîꞌ kîꞌpa yuꞌse awanî, Judeuyamîꞌ pepîn yawonnî pîꞌ yuꞌse awanî. Uyenupatoꞌkon Moisés kaaretarîya yawîrî pra, mîrîrî yeꞌnen yapisîꞌpî annaya, itarumaꞌtîtoꞌpe annaya kaiꞌma uyeserukonya taasaꞌ yawîrî, teuren. Tîîse surarayamîꞌ esaꞌ Lísiasya surarayamîꞌ yarimasaꞌ wanîꞌpî imoꞌkai anna pia pai."
44,24,8,Mîrîrî tîpo mîîkîrî Lísiasya inkamoro ipîꞌ teeseurîmasanonya yaipontîsaꞌ sîrîrî ipîꞌ eseurîmai toꞌ iiꞌtoꞌpe arawîrî siꞌma. Mîîkîrî ekaranmapoya yai innape awanî epuꞌtîya moropai etaya iwinîpai innape awanî epuꞌtîya innape anna eseurîmasaꞌ iwinîkîi. Mîîkîrî toꞌ ton pe teeseurîmasen Tértulo eseurîmaꞌpî toꞌ rawîrî yairon pîꞌ.
44,24,9,Moropai taꞌpî Judeuyamîꞌya: —Yairon pîꞌ taiya mîrîrî —taꞌpî toꞌya.
44,24,10,"Mîrîrî tîpo mîîkîrî pata koꞌmannîꞌnenya Paulo eraꞌmaꞌpî. Moropai tîpuꞌpai ke wîu taꞌpîiya eeseurîmatoꞌpe kaiꞌma. Moropai Paulo eseurîmaꞌpî: —Epuꞌtî pîꞌ wai tuꞌke konoꞌ kaisarî pemonkonyamîꞌ Judeuyamîꞌ esaꞌ pe aakoꞌmansaꞌ. Mîrîrî yeꞌnen uwakîri pe puꞌkuru upîꞌrî esekaremekî amîrîya epuꞌtoꞌpe sîrîrî arawîrî siꞌma —taꞌpîiya. —Tiaronkon ekaranmapokî, taatoꞌpe toꞌya apîꞌ îꞌ kaiꞌma Jerusalém po uukoꞌmamîꞌpî yekare asakîꞌne puꞌ pona tîîmoꞌtai wei kaisarî 12 neken miarî Paapa yapurîi uutîsaꞌ yai."
44,24,12,Judeuyamîꞌya uyeraꞌmasaꞌ pra man epîremantoꞌ yewîꞌ ta toꞌ pokonpe îꞌ kaiꞌma esiyuꞌpîꞌsaꞌ pra wai. Toꞌ epereꞌtoꞌkon yewîꞌ ta pîꞌ îꞌ kaiꞌma toꞌ ekoreꞌmasauꞌya pra wai. Moropai oꞌnon poro uutîsaꞌ yai toꞌ pata poro îꞌ kuꞌsauꞌya pra wai.
44,24,13,Mîrîrî yeꞌnen anîꞌya innape mîrîrî kuꞌsauꞌya ekaremekî eserîke pra awanî sîrîrî seruꞌ pe —taꞌpîiya.
44,24,14,"—Tîîse yairî tauya sîrîrî apîꞌ. Innape Jesusya yenupantoꞌ kuꞌnen uurî. Judeuyamîꞌya taa yairî pra Jesusya yenupantoꞌ wanî, Moisés nurîꞌtîya yenupantoꞌ yawîrî pra. Tîîse seruꞌyeꞌ pe Judeuyamîꞌ wanî mîrîrî pîꞌ. Tîîse sîrîrî warantî Paapa yapurînen uurî. Mîrîrî yeꞌnen tamîꞌnawîrî Moisés kaaretarîya taasaꞌ manniꞌ kuꞌnen uurî innape. Moropai Paapa maimu ekaremeꞌnenan profetayamîꞌ kaaretarî nîrî kuꞌnen uurî. Innape Paapa winîpainon nîmîꞌnen uurî toꞌ warantî, tamîꞌnawîronkon eꞌmîꞌsaꞌka kupî sîrîrî. Morîkon eꞌmîꞌsaꞌka kupî sîrîrî. Moropai imakuiꞌsan eꞌmîꞌsaꞌka kupî sîrîrî. Mîrîrî yeꞌnen tamîꞌnawîrî Paapa winîkîi morî kuꞌnen uurî moropai warayoꞌkon winîkîi nîrî."
44,24,17,Moropai inîꞌrî taꞌpî Pauloya: —Jerusalém poi uutî tîpo tuꞌke konoꞌ yuwaꞌkaꞌpîuya. Tîîse ennaꞌpoꞌpî inîꞌrî. Maasa pra uyonpayamîꞌ tîweꞌtarumaꞌtîsanon pîikaꞌtîtoꞌ ton tîniru enepîꞌpîuya. Moropai Paapa yapurîi carneiro poꞌtîi uuipîꞌpî Jerusalém pona.
44,24,18,"Moropai tamîꞌnawîrî Moisés nurîꞌtîya yenupantoꞌ yawîrî ikuꞌsauꞌya tîpo, morî pe eꞌtoꞌpe Paapa pia, mîîkîrî yapurîuya tanne Judeuyamîꞌya uyeporîꞌpî epîremantoꞌ yewîꞌ ta. Arinîke pemonkonyamîꞌ eꞌsaꞌ pra man. Mîrîrî yai yairî pra îꞌ kuꞌsauꞌya pra wai epîremantoꞌ yewîꞌ ta toꞌ winîkîi. Tîîse tiaronkon Judeuyamîꞌ Ásia pata po tîweꞌsanon wanîꞌpî. Inkamoroya uyeraꞌmaꞌpî miarî moropai uwinîkîi toꞌ eseurîmaꞌpî imakuiꞌpî pe. Mîrîrî yeꞌnen inkamoro neken iipî eꞌpai wanî mîrîrî apîꞌ ekaremeꞌse unkupîꞌpî pîꞌ. Îꞌ ton pe see toꞌ iiꞌsaꞌ pra nai? Tîîse tarîwaya iipîꞌsanya ekaremekî eꞌpai awanî, panamatonkon rawîrî uyasaꞌ toꞌya yai.?"
44,24,21,Mîrîrî yai îꞌ unkupîꞌpî eposaꞌ toꞌya pra awanîꞌpî. Tîîse eseurîmaꞌpî neken epuꞌtî pîꞌ wai meruntî ke. Taꞌpîuya: “Tarî wanî sîrîrî itarumaꞌtîsaꞌ pe maasa pra isaꞌmantaꞌsan eꞌmîꞌsaꞌkatoꞌ kupîuya yeꞌnen innape” —taꞌpîiya.
44,24,22,Mîrîrî eta tîuyaꞌnîkon pe mîîkîrî pata koꞌmannîꞌnen Félix wanîꞌpî Jesusya yenupantoꞌ epuꞌnen pe. Mîrîrî yeꞌnen îꞌ taiya pîn mîrîrî pîꞌ. Tîîse taꞌpîiya: —Maasa surarayamîꞌ esaꞌ Lísias iiꞌsaꞌ yai mîrîrî ayeseru konekauya —taꞌpîiya. Mîrîrî warantî yaretîꞌkaꞌpîiya.
44,24,23,Mîrîrî tîpo pata koꞌmannîꞌnenya ipîkku pe tîweꞌsen surara pîꞌ taꞌpî. Paulo eraꞌmanen ton surara tîîtoꞌpeiya taꞌpîiya. Moropai tîîwanmîra itonpayamîꞌ iipî ya eraꞌmapîꞌse îꞌ waniꞌ pra awanî. Îꞌ rî tîrî toꞌya iipia itîîtoꞌpe toꞌya ipîikaꞌtîtoꞌpe toꞌya kaiꞌma.
44,24,24,"Tiaron pensa pata koꞌmannîꞌnen Félixya tînoꞌpî Drusila Judeupaꞌ yarakkîrî siꞌma Paulo yanno meꞌpoꞌpî eeseurîmatoꞌpe îꞌ kaiꞌma innape Jesus Cristo kuꞌtoꞌ tîuya pîꞌ. Tîîse Paulo eseurîmatoꞌ eta tîuya pe îꞌ kaiꞌma Paapa pia morî pe eꞌnîpai moropai îꞌ kaiꞌma uuwarîrîꞌnîkon etîꞌnînman eꞌpai awanî ekaremekîiya ipîꞌ. Moropai îꞌ kaiꞌma tiwinanoꞌpî wei yai pemonkonyamîꞌ pîꞌ taa Paapaya yai anîꞌ wîtî kaꞌ pona, anîꞌ wîtî apoꞌ yaꞌ yekare ekaremekîiya eta tîuya pîꞌ pata koꞌmannîꞌnen enaꞌpî eranneꞌ pe. Mîrîrî yeꞌnen taꞌpîiya: —Aasîrî man atîkî. Inîꞌrî anetapai wanî ya, ayanno meꞌpouya —taꞌpîiya."
44,24,26,"Mîrîrî neken pepîn, tîîse pata koꞌmannîꞌnen wanîꞌpî Pauloya tîîpia tîniru tîrî yuꞌse, mîrîrî tîîsaiꞌya pe irumakapa kaiꞌma. Mîrîrî yeꞌnen yanno meꞌpoꞌpîtîꞌpîiya tuꞌke iteꞌka moropai yarakkîrî eeseurîmapîtîꞌpî mîrîrî yuꞌse tîwanî yeꞌnen."
44,24,27,Asakîꞌne konoꞌ kaisarî pata koꞌmannîꞌnen pe tîwanî tîpo Félix epaꞌkaꞌpî. Moropai mîîkîrî pataꞌpî ya Pórcio Festo enaꞌpî pata koꞌmannîꞌnen pe. Judeuyamîꞌ wakîri pe eꞌpai tîwanî yeꞌnen Paulo nîmîꞌpî Félixya tarakkannîtoꞌ yewîꞌ ta.
44,25,1,Paulo Eseurîma Tîpîꞌ Festoya EpuꞌtoꞌpeSeurîwîꞌne wei Cesaréia cidaderî pona teerepansaꞌ tîpo pata koꞌmannîꞌnen pe enaꞌpî Festo wîtîꞌpî Jerusalém pona.
44,25,2,Mîrîrî yai teepîremasanon esanon moropai Judeuyamîꞌ esanonya Paulo winîkîi imakuiꞌpî pe teeseurîmatoꞌkon ekaremekî piaꞌtîꞌpî.
44,25,3,Mîrîrî yeꞌnen esatîꞌpî toꞌya mîîkîrî pata koꞌmannîꞌnen pîꞌ. Taꞌpî toꞌya: —Paulo yarima yuꞌse anna wanî sîrîrî tarîwaya Jerusalém pona aaiꞌtoꞌpe —taꞌpî toꞌya. Tîîse toꞌ yeseru wanîꞌpî Paulo wîî tîuyaꞌnîkon pîꞌ toꞌ esenumenkasaꞌ eꞌma ta.
44,25,4,"Tîîse pata koꞌmannîꞌnenya yuukuꞌpî: —Paulo man miarî aaipî eserîke pra aatarakkansaꞌ man —taꞌpîiya. —Tîîse ennaꞌpo sîrîrî miarî ya amenrî, moropai ituꞌse awanîkon ya imakuiꞌpî inkupîꞌpî pîꞌ eseurîmapai awanîkon ya, uwenairî aaseꞌnîkon, miarî siꞌma ipîꞌ eeseurîmakonpa —taꞌpîiya toꞌ pîꞌ."
44,25,6,Mîrîrî tîpo seurîwîꞌne miaꞌ pona tîîmoꞌtai wei ou miaꞌ tamîꞌnawîrî wei kaisarî pata koꞌmannîꞌnen koꞌmamîꞌpî miarî Jerusalém po. Moropai mîrîrî tîpo awennaꞌpoꞌpî Cesaréia cidaderî po. Mîrîrî tîpo erenmaꞌsaꞌ Cesaréia po eereutaꞌpî îꞌ kupîtîponkon pîꞌ teeseurîmakon pataꞌseꞌ yaꞌ. Moropai Paulo yanno meꞌpoꞌpîiya.
44,25,7,Paulo iipîꞌpî moropai mîîkîrî woimaꞌtîꞌpî Judeuyamîꞌ Jerusalém poi iipîꞌsanya mîrîrî pe rî. Inkamoro eseurîma piaꞌtîꞌpî iwinîkîi. Mararî pra kureꞌnan toꞌ eseurîmaꞌpî. Tîîse anîꞌya ikupî eserîke pra awanî innape maasa pra eraꞌmaꞌtîpon ton pra awanî yeꞌnen.
44,25,8,"Mîrîrî yai Paulo eseurîmaꞌpî tîpîꞌrî. Taꞌpîiya: —Îꞌ rî imakuiꞌpî kuꞌsauꞌya pra wai. Moisés kaaretarîya taasaꞌ winîkîi îꞌ kuꞌsauꞌya pra wai. Moropai îꞌ kuꞌsauꞌya pra wai epîremantoꞌ yewîꞌ ta, îꞌ kaiꞌma eseurîmasaꞌ pra wai iwinîkîi. Moropai imakuiꞌpî kuꞌsauꞌya pra wai reiyamîꞌ esaꞌ pe tîweꞌsen winîkîi —taꞌpîiya."
44,25,9,Inkamoro Judeuyamîꞌ wakîri pe eꞌpai tîwanî yeꞌnen pata koꞌmannîꞌnenya Paulo ekaranmapoꞌpî. Taꞌpîiya: —Itîîpai nan Jerusalém pona miarî upîꞌ mîrîrî ayeseru ekaremekîpa?
44,25,10,"Mîrîrî yuukuꞌpî Pauloya: —Uurî wanî sîrîrî tarî mîîkîrî reiyamîꞌ esaꞌ pe tîweꞌsen poitîrî pia. Mîîkîrî poitîrî pe awanî yeꞌnen amîrîya ikoneka eꞌpai awanî sîrîrî tarî. Îꞌ rî unkupîꞌpî wanî ya mîrîrî konekapa awanî sîrîrî tarî —taꞌpî Pauloya. —Judeuyamîꞌ winîkîi îꞌ kuꞌsauꞌya pra wai. Mîrîrî epuꞌtî pîꞌ nai morî pe. Tîîse yairî pra uurî eꞌsaꞌ ya sîrîrî pata esaꞌ winîkîi, imaimu yawîrî pra eꞌsaꞌ ya, mîrîrî wenai uurî anwîpai awanîkon ya, îꞌ waniꞌ pra man. Eturumakasaꞌ sîrîrî uusaꞌmantatoꞌpe. Tîîse seꞌ tapairî seruꞌyeꞌkon seruꞌyeꞌ tîweꞌsanon maimu winîpai inkamoro yeꞌka yenyaꞌ urumakayaꞌnîkon eserîke pra naatîi —taꞌpîiya. —Tîîse tauya apîꞌ, reiyamîꞌ esaꞌ pe tîweꞌsen pia neken uyarimatî —taꞌpîiya. —Upîꞌ îꞌ ankuꞌpai tîwanî ya ikuꞌtoꞌpeiya —taꞌpî Pauloya."
44,25,12,Mîrîrî yeꞌnen îꞌ kupî tîuya epuꞌtîiya pra Festo wanîꞌpî. Mîrîrî yeꞌnen teeseurîma tîpo tîpemonkonoyamîꞌ yarakkîrî moropai taꞌpîiya Paulo pîꞌ: —Reiyamîꞌ esaꞌ pe tîweꞌsen pia urumakatî taaya manniꞌ. Moriya innape nai attî pe nai moriya —taꞌpî pata koꞌmannîꞌnenya Paulo pîꞌ.
44,25,13,"Mîrîrî tîpo tîkoꞌman pe puꞌkuru tîîkoꞌmanse pra rei Agripa iipîꞌpî tînoꞌpî Berenice yarakkîrî Cesaréia pona pata koꞌmannîꞌnen pe eenaꞌpî Festo eraꞌmapîꞌse. Moropai esekaremeꞌse ipîꞌ. Miarî tîwanîkon yai tiaron pensa pata koꞌmannîꞌnen Festoya Agripa pîꞌ Paulo yekare ekaremekîꞌpî. Taꞌpîiya: —Aꞌkî, tarî warayoꞌ man pata koꞌmannîꞌnen Félix nînîmîꞌpî tarakkantoꞌ yewîꞌ ta —taꞌpîiya."
44,25,15,—Jerusalém pona uutîsaꞌ yai teepîremasanon esanonya moropai Judeuyamîꞌ esanon eseurîmaꞌpî iwinîkîi. Inkamoroya esatîꞌpî iwî meꞌpotoꞌpeuya kaiꞌma.
44,25,16,"Tîîse taꞌpîuya toꞌ pîꞌ: “Anna Romanoyamîꞌya mîrîrî kupî eserîke pra man îꞌ rî kuꞌsaiꞌya epuꞌtîiꞌma pra. Maasa pra anna yeseru pe awanî pepîn. Tîîse teepîremasanon esanon yanno eꞌpai awanî îꞌ inkupîꞌpî pîꞌ toꞌ eseurîmatoꞌpe. Yairî pra îꞌ taasaꞌ toꞌya ya, moro awanî tîpîꞌ eeseurîma eserîke awanî”, taꞌpîuya toꞌ pîꞌ. —Mîrîrî anna yeseru man —taꞌpîiya."
44,25,17,"Toꞌ erepansaꞌ yai tarîwaya erenmaꞌsaꞌ pe ereutaꞌpî eseurîmantoꞌkon pataꞌseꞌ ya. Moropai mîîkîrî warayoꞌ enepî meꞌpoꞌpîuya. Tîîse inkamoro iipîꞌpî, teeseurîmasanon kureꞌne imakuiꞌpî inkupîꞌpî pîꞌ toꞌ eseurîma kaiꞌma wanîꞌpî teuren, tîîse îꞌ inkupîꞌpî pîꞌ toꞌ eseurîma pra awanîꞌpî."
44,25,19,"Tîîse toꞌ eseurîmatoꞌ wanîꞌpî neken, kureꞌne teepîrematoꞌkon wenai. Moropai tiwin warayoꞌ isaꞌmantaꞌpî pîꞌ Paulo eseurîma wenai iteseꞌ Jesus pîꞌ. Maasa pra Pauloya taapîtîꞌpî: —Mîîkîrî saꞌmantasaꞌ pra man enen awanî sîrîrî —taapîtîꞌpî Pauloya wenai."
44,25,20,"Mîrîrî yeꞌnen îꞌ kaiꞌma toꞌ yeseru koneka epuꞌtîuya pra awanîꞌpî. Mîrîrî yeꞌnen Paulo ekaranmapoꞌpîuya, Jerusalém pona itîîpai awanî miarî ipîꞌ toꞌ eseurîmatoꞌ konekatoꞌpeuya kaiꞌma."
44,25,21,"Tîîse Pauloya yuukuꞌpî: —Esatîꞌpîiya reiyamîꞌ esaꞌ pe tîweꞌsen pia neken itîîpai tîwanî taꞌpîiya. Miarî îꞌ rî kupîiya epuꞌtoꞌpeiya kaiꞌma. Mîrîrî yeꞌnen taꞌpîuya tîwîrî tarî aakoꞌmamî, mîrîrî ayarimatoꞌpeuya weiyu pîkîrî pata esanon pia —taꞌpîiya."
44,25,22,Tamîꞌnawîrî eta tîuya tîpo reiya taꞌpî Festo pîꞌ: —Maasa mîîkîrî warayoꞌ eseurîmatoꞌ anetapai wai —taꞌpî Agripaya.—Penane etaya —taꞌpî Festoya ipîꞌ.
44,25,23,"Paulo Eseurîma Eta Rei AgripayaErenmaꞌsaꞌ pe toꞌ eseurîmatoꞌ pataꞌseꞌ yaꞌ moropai inoꞌpî Bereniceyamîꞌ erepansaꞌ yai toꞌ pataꞌseꞌ yaꞌ morî pe toꞌ erepamîꞌpî teepontîi, taatariꞌkuꞌtîi inkamoro pokonpe surarayamîꞌ ipîkku pe tîweꞌsanon nîrî iiꞌsaꞌ wanîꞌpî, mîrîrî cidade poi. Moropai pata koꞌmannîꞌnen Festoya Paulo enepî meꞌpoꞌpî."
44,25,24,"Moropai Festoya taꞌpî Agripa pîꞌ: —Tamîꞌnawîrî tarî amîrîꞌnîkon wanî. Mîserî warayoꞌ eraꞌma sîrîrî. Mîserî winîkîi Judeuyamîꞌ tarîronkon moropai Jerusalém ponkon eseurîma koꞌmannîpî mîrîrî. Upîꞌ taa pîꞌ toꞌ koꞌmamî. “Aasaꞌmanta eꞌpai man”, taa toꞌya —taꞌpîiya."
44,25,25,"—Tîîse îꞌ rî imakuiꞌpî inkupîꞌpî eraꞌmauya pra wai. Îꞌ wenai iwî meꞌpouya eserîke pra wai. Tîîse eesesatîꞌpî warantî reiyamîꞌ esaꞌ pe tîweꞌsen pia itîîpai, mîrîrî kupîuya imaimu yawîrî."
44,25,26,Tîîse sîrîrî tîpose îꞌ kaiꞌma kaareta menuka epuꞌtîuya pra wai iteseru pîꞌ teeseurîmasen. Mîrîrî yeꞌnen rei pia mîserî enepîuya arawîrîꞌnîkon. Ekaranmapotoꞌpeyaꞌnîkon kaiꞌma. Mîrîrî warantî eeseurîmasaꞌ ya mîrîrî ekaremekîuya eꞌpainon kaareta ke —taꞌpîiya. —Maasa pra imakuiꞌpî pe awanî itekare epuꞌtîiꞌma pra atarakkannîtoꞌ taawon yarimauya eserîke pra man reiyamîꞌ esaꞌ pe tîweꞌsen pia. Mîrîrî yeꞌka pe tîîse yarimasauꞌya ya îꞌ pe pra rî awanî —taꞌpîiya.
44,26,1,"Mîrîrî tîpo taꞌpî rei Agripaya Paulo pîꞌ: —Eeseurîmatoꞌ pîꞌ eseurîmakî, ayekare pîꞌ rî —taꞌpîiya.Moropai Pauloya tenya ke weu taꞌpî toꞌ pîꞌ teeseurîmapa kaiꞌma. Taꞌpîiya:"
44,26,2,"—Rei Agripa, sîrîrîpe morî pe puꞌkuru esepuꞌnî pîꞌ wai maasa pra eseurîmatoꞌ pataꞌseꞌ ton tîrîya yeꞌnen, upîꞌ Judeuyamîꞌ woꞌmaꞌtatoꞌ pîꞌ eseurîmatoꞌpe itîrîya yeꞌnen. Maasa pra amîrîya morî pe anna Judeuyamîꞌ yeseru epuꞌtî tamîꞌnawîrî. Moropai epuꞌtî pîꞌ nai, tiaron pensa anna esenumenkatoꞌ wanî pepîn tiwin, tîîse tiaron pe anna esenumenka anna yonpa yeseru pîꞌ."
44,26,4,"Insanan Judeuyamîꞌya epuꞌtî pîꞌ man. Îꞌ kaiꞌma uukoꞌmamîꞌpî maasaron pe wanîꞌpî pata pai. Îꞌ kaiꞌma uukoꞌmansaꞌ more pe wanîꞌpî pata pai upata yaꞌ moropai Jerusalém po uukoꞌmansaꞌ epuꞌtî pîꞌ toꞌ man. Epuꞌnenan insamoro uurî wanîꞌpî fariseu pe. Mîrîrî yeꞌnen uukoꞌmanpîtîꞌpî meruntî ke Moisés nurîꞌtîya yenupantoꞌ yawîrî. Mîrîrî yeꞌnen taa inkamoroya eꞌpainon yairon pîꞌ eseurîma ituꞌse tîwanîkon ya, maasa pra epuꞌtî tîuyaꞌnîkon yeꞌnen."
44,26,6,"Tarîpai tarî wanî sîrîrî itarumaꞌtîsaꞌ pe maasa pra inîmîkî pîꞌ uukoꞌmamî sîrîrî îꞌ kupî tîuya taꞌpî Paapaya utamokon nurîꞌtî pîꞌ. Maasa isaꞌmantaꞌsan pîmîꞌsaꞌkaiya. Mîrîrî nîmîkî pîꞌ uukoꞌmamî yeꞌnen itarumaꞌtîsaꞌ pe wanî sîrîrî. Uurîya neken inîmîkî pepîn tîîse tamîꞌnawîronkon Judeuyamîꞌya nîrî inîmîkî pîꞌ utamokon Jacó payannîꞌsanya aꞌka yaꞌ, ewaron yaꞌ, Paapa yapurînenanya inîmîkî, Paapaya itîrî. Mîrîrî nîmîkî pîꞌ uukoꞌmamî wenai uurî winîkîi Judeuyamîꞌ woꞌmaꞌta sîrîrî, Rei Agripa —taꞌpî Pauloya."
44,26,8,Moropai tiaronkon pîꞌ taꞌpîiya: —Îꞌ waniꞌ awanî yeꞌnen kin innape Paapaya isaꞌmantaꞌsan pîmîꞌsaꞌka kupîyaꞌnîkon pepîn —taꞌpî Pauloya.
44,26,9," Inîꞌrî taꞌpîiya: —Pena uurî esenumenkapîtîꞌpî. Tamîꞌnawîron Jesus Nazaré poino yapurînenan winîkîi imakuiꞌpî pe kuꞌpîtîꞌpîuya inîꞌrî innape ikupî toꞌya namai. Mîrîrî yai ikuꞌpîtîꞌpîuya Jerusalém po teepîremasanon esanon pia toꞌ maimu yaponseꞌ kaareta esaꞌse innape Jesus kuꞌnenan Paapa pemonkonoyamîꞌ yapiꞌse uutîtoꞌ pîꞌ. Moropai toꞌ wîî toꞌya yai tiaronkonya îꞌ taaya, inna taapîtîꞌpîuya —taꞌpîiya."
44,26,11,"—Tuꞌke iteꞌka uurîya toꞌ tarumaꞌtîꞌpî toꞌ epereꞌtoꞌ yewîꞌkon ta pîꞌ, Jesus winîkîi imakuiꞌpî pe toꞌ eseurîmatoꞌpe. Toꞌ yewanmîrîuya yeꞌnen, uutîpîtîꞌpî tiaron cidadekon poro toꞌ tarumaꞌtîi —taꞌpîiya."
44,26,12,Paulo eseurîma koꞌmannîpîꞌpî: —Toꞌ antarumaꞌtîpai wanî yeꞌnen uutîꞌpî Damasco cidaderî pona teepîremasanon esanon maimu yaponseꞌ kaareta yarîꞌpîuya.
44,26,13,"Tîîse eꞌma ta inekaꞌta pairî wei ena tanne aꞌkaya uweiyuꞌmaꞌpî mararî pra, kaꞌ poinonya uweiyuꞌmaꞌpî —taꞌpîiya rei pîꞌ. —Aꞌka wei yentainon. Mîrîrîya uweiyuꞌmaꞌpî moropai uyonpayamîꞌ upokonpe tuutîsanon nîrî."
44,26,14,"Mîrîrî yeꞌnen anna esenumîꞌpî non pona. Moropai mai etaꞌpîuya Judeuyamîꞌ maimu pe. Taꞌpîiya: “Paulo, îꞌ ton pe utarumaꞌtîya? Aawarîrî eꞌtarumaꞌtîn pîꞌ nai. Manniꞌ paaka ewaꞌtîsaꞌ erepanpîtî tîwaꞌtîtoꞌ pona warantî awanî mîrîrî, Saulo”, taawon etaꞌpîuya."
44,26,15,Mîîkîrî ekaranmapoꞌpîuya. “Anîꞌ amîrî uyepotorî?” taꞌpîuya.Mîrîrî tauya ya uyepotorî pîꞌ taꞌpîiya: “Uurî Jesus manniꞌ utarumaꞌtîya manniꞌ” taꞌpîiya.
44,26,16,Moropai taꞌpîiya: “Eꞌmîꞌsaꞌkakî maasa pra aapia esenposaꞌ sîrîrî amoꞌkatoꞌpeuya kaiꞌma upoitîrî pe tiaronkon pemonkonyamîꞌ pîꞌ aneraꞌmaꞌpî ekaremekîpa kaiꞌma. Sîrîrî aneraꞌmaꞌpî pîꞌ eseurîmakî moropai inîꞌrî îꞌ ekaremekîuya mîrîrî pîꞌ nîrî eseurîmakî.
44,26,17,"Judeuyamîꞌ pia moropai Judeuyamîꞌ pepîn pia ayarimauya sîrîrî. Mîrîrî yeꞌnen apîikaꞌtîuya sîrîrî inkamoroya awî namai” taꞌpîiya. “Inkamoroya innape ukupî kupî sîrîrî mîrîrî ekaremekîya wenai. Ewaron tapai toꞌ epaꞌka aꞌka ta Makui pia pai toꞌ moꞌkaya Paapa pia innape ukupî toꞌya wenai imakuiꞌpî toꞌ nîkupîꞌpî kupîuya uuwanmîra. Mîrîrî yeꞌnen inkamoro ena kupî sîrîrî upemonkono pe umenkaꞌsan pe”, taꞌpîiya upîꞌ —taꞌpî Pauloya."
44,26,19,"Paulo eseurîma koꞌmannîpîꞌpî. Taꞌpîiya: —Rei Agripa uweꞌneꞌpîtî warantî Paapaya uyannotoꞌ kaꞌ po siꞌma, mîrîrî taasaiꞌya yawîrî ikupîꞌpîuya. Mîrîrî yeꞌnen eꞌmaiꞌ pe imaimu ekaremekî piaꞌtîꞌpîuya Damasco po. Moropai Jerusalém po moropai tamîꞌnawîrî Judéia pata poro moropai Judeuyamîꞌ pepîn pîꞌ. Taapîtîꞌpîuya imakuiꞌpî ankupîꞌpîkon rumakatî. Ennaꞌpotî Paapa yapurîi. Morî kupî pîꞌ akoꞌmantî, awenpenatasaꞌkon eseraꞌmatoꞌpe."
44,26,21,Mîrîrî tauya wenai Judeuyamîꞌya uyapisîꞌpî epîremantoꞌ yewîꞌ ta wanî tanne. Uwî yuꞌse toꞌ wanîꞌpî mîrîrî wenai.
44,26,22,"Tîîse Paapaya upîikaꞌtîꞌpî sîrîrî tîpose. Mîrîrî yeꞌnen tarî wanî sîrîrî itekare ekaremekî pîꞌ tamîꞌnawîronkon ton pe. Manniꞌkan tîweꞌtarumaꞌtîsanon ton pe moropai ipîkku pe tîweꞌsanon ton pe. Mîrîrî yeꞌnen tauya Paapa maimu ekaremeꞌnenan profetayamîꞌya taꞌpî warantî, moropai Moisés kaaretarîya taꞌpî warantî tauya see warantî. Paapa nîmenkaꞌpî, Cristo, eꞌtarumaꞌtî eꞌpai awanî moropai mîîkîrî eꞌmîꞌsaꞌka eꞌpai awanî tamîꞌnawîronkon isaꞌmantaꞌsan eꞌmîꞌsaꞌka rawîrî eꞌpîikaꞌtîntoꞌ yekare ekaremekîpa kaiꞌma Judeuyamîꞌ ton pe moropai Judeuyamîꞌ pepîn ton pe nîrî aweꞌmîꞌsaꞌkaꞌpî."
44,26,24,"Mîrîrî warantî tîpîꞌrî Paulo eseurîma tanne pata koꞌmannîꞌnen Festo entaimeꞌpî. Taꞌpîiya: —Paulo, ayawîꞌ pe awanî mîrîrî, kureꞌne eesenupaꞌpîya ayawîꞌ pe akuꞌsaꞌ mîrîrî —taꞌpîiya."
44,26,25,"Tîîse Pauloya Festo maimu yuukuꞌpî: —Pata koꞌmannîꞌnen, Festo, ayawîꞌ pe wanî pepîn sîrîrî —taꞌpîiya. —Eseurîma sîrîrî yairon pîꞌ."
44,26,26,"Mîrîrî yeꞌnen taꞌpî Pauloya rei pîꞌ: —Rei Agripa, uurî eseurîma eꞌpainon arawîrî siꞌma meruntî ke maasa pra tamîꞌnawîrî mîrîrî epuꞌtîya epuꞌtîuya yeꞌnen. Maasa pra mîrîrî eseurîma manniꞌ Cristo eꞌmîꞌsaꞌka pîꞌ mîrîrî epuꞌtî tamîꞌnawîronkonya maasa pra teesenonse pra aweꞌkuꞌsaꞌ yeꞌnen tîîse aronne."
44,26,27,Mîrîrî yeꞌnen tauya innape Paapa maimu ekaremeꞌnenan profetayamîꞌ kuꞌnen amîrî? Innape toꞌ kupîya epuꞌtî pîꞌ wai.
44,26,28,Mîîkîrî maimu yuukuꞌpî Rei Agripaya: —Mîrîrî warantî innape Jesus kupîuya yuꞌse aakoꞌmamî mîrîrî mîîtoꞌpe?
44,26,29,Moropai Pauloya taꞌpî: —Paapa pîꞌ esatîuya sîrîrî warantî tîîkoꞌmanse pra innape ikupîkonpa amîrî neken pepîn tîîse tamîꞌnawîrî insanan eseurîma eta toꞌya manniꞌkan ena yuꞌse wanî uurî warantî. Tîîse uurî warantî taatarakkanse pra —taꞌpî Pauloya.
44,26,30,"Mîrîrî tîpo Rei Agripa moropai inoꞌpî Berenice, moropai pata koꞌmannîꞌnen Festo, moropai tamîꞌnawîronkon toꞌ pokonpe tîweꞌsanon eꞌmîꞌsaꞌkaꞌpî. Inkamoro wîtîꞌpî teeseurîmakon yeꞌka pe. —Mîserî warayoꞌya îꞌ kuꞌsaꞌ pra man tîîsaꞌmantapa, yarakkamopa kaiꞌma —taꞌpî toꞌya."
44,26,32,"Rei Agripa eseurîmaꞌpî pata koꞌmannîꞌnen Festo yarakkîrî Paulo yekare pîꞌ: —Irumaka eꞌpainon tîîse Reiyamîꞌ esaꞌ pe tîweꞌsen César yarakkîrî eseurîmapai tîwanî taasaiꞌya man. Mîrîrî yeꞌnen yarimapai man iipia, Roma pona attîtoꞌpe —taꞌpî toꞌya."
44,27,1,"Roma Pona Paulo WîtîMîrîrî yeꞌnen apoꞌyen eposaꞌ tîuyaꞌnîkon yai, Paulo moropai tiaronkon atarakkannîtoꞌ tawonkon rumakaꞌpî toꞌya surarayamîꞌ esaꞌ pe tîweꞌsen Júlio yenyaꞌ toꞌ yaatoꞌpeiya kaiꞌma Roma cidaderî pona. Moropai anna ataponkaꞌpî Cesaréia poi. Anna wîtîꞌpî. Uurî wanîꞌpî Paulo pokonpe moropai tiaronkon atarakkannîtoꞌ tawonkon koreꞌta. Mîrîrî yai Aristarco, Macedônia pata pon Tessalônica poinon wanîꞌpî anna koreꞌta. Mîrîrî yai anna asaraꞌtîꞌpî apoꞌyen kureꞌnan Adramítio peyaꞌpon yaꞌ, anna wîtîtoꞌpe kaiꞌma Ásia peyakî poro."
44,27,3,"Tiaron wei yai anna erepamîꞌpî Sidon peyakî pona. Mîrîrî yai morî pe Júlio wanîꞌpî Paulo winîkîi. Mîrîrî yai taꞌpîiya ipîꞌ: —Eepaꞌkapai awanî ya, epaꞌkakî. Ayonpayamîꞌ aneraꞌmapai awanî ya, atîkî toꞌ pia —taꞌpîiya. Moropai eepaꞌkaꞌpî tonpayamîꞌ pia îꞌ rî toꞌ nîtîrî yapisîpa kaiꞌma."
44,27,4,"Inîꞌrî tiaron wei yai, anna ataponkaꞌpî Sidon peyakî poi. Anna wîtîꞌpî pîrau wono po tîweꞌsen pata iteseꞌ Chipre mîîwinî pîꞌ. Maasa pra kureꞌne anna ponaya aꞌsitun wanîꞌpî. Mîrîrî yeꞌnen tîꞌnan winî anna wîtîꞌpî. Anna wîtîꞌpî itoꞌsarî anna wîtîꞌpî Cilícia pata pona teerepanse pra. Moropai Panfília pata pona teerepanse pra. Tîîse anna erepamîꞌpî Mirra peyakî pona. Mirra wanîꞌpî Lícia po."
44,27,6,Moro surarayamîꞌ esaꞌ Júlioya tiaron apoꞌyen Alexandria peyakîpon eposaꞌ wanîꞌpî tuutîsen Roma pona. Mîrîrî yeꞌnen uurî moropai Paulo moropai tiaronkon atarakkannîtoꞌ tawonkon yenpaꞌkaꞌpî toꞌya anna asaraꞌtîtoꞌpe mîrîrî apoꞌyen Roma pona tuutîsen yaꞌ.
44,27,7,"Mîrîrî tîpo anna ataponkaꞌpî Mirra peyakî poi. Tînîn pîꞌ anna wîtîꞌpî maasa pra kureꞌne sipa sipa wanî yeꞌnen. Tuꞌke wei kaisarî anna wîtîꞌpî. Moropai anna erepamîꞌpî aminke pra Cnido peyakî pia. Toꞌsarî anna wîtî pra wanîꞌpî maasa pra kureꞌne aꞌsitun wanî yeꞌnen. Anna wîtîꞌpî pîrau wono iteseꞌ Creta, mîrîrî rî pîkîrî Samona woi."
44,27,8,Mîrîrî warantî anna wîtîꞌpî tînîn pîꞌ kureꞌne aꞌsitun wanî yeꞌnen. Moropai anna erepan tuꞌkaꞌpî pataꞌseꞌ yaꞌ iteseꞌ Bons Portos peyakî pona. Mîrîrî peyakî wanîꞌpî aminke puꞌkuru pra tîweꞌsen Laséia pata pîꞌ.
44,27,9,"Tîkoꞌman pe tuꞌke wei kaisarî anna wîtî koꞌmannîpî yeꞌnen, kureꞌne aꞌsitun eꞌtoꞌ weiyu erepamîꞌpî. Maasa pra Judeuyamîꞌ festarî weiyu esuwaꞌkasaꞌ wanîꞌpî. Mîrîrî yeꞌnen nariꞌ pe awanîꞌpî. Anna wîtî eserîke pra."
44,27,10,"Mîrîrî yeꞌnen Pauloya taꞌpî warayoꞌkon apoꞌyen esanon pîꞌ: —Tarîpai wîtîn eꞌpai pra man maasa pra wîtînnîkon ya, eseuronkan moropai apoꞌyen yaꞌ tîweꞌsen yen pe. Moropai uurîꞌnîkon naarî eꞌtîꞌkan —taꞌpîiya."
44,27,11,"11,12 Tîîse mîîkîrî apoꞌyen esaꞌ wanîꞌpî itîîpai. Moropai apoꞌyen yaanen nîrî wanîꞌpî itîîpai. Taꞌpî toꞌya: —Tarî siꞌma konoꞌpîtî iwaꞌka eserîke pra man maasa pra kureꞌne aꞌsitun wanî. Mîrîrî yeꞌnen wîtînnîkon, Fenice peyakî pona. Moro Creta po eꞌnî ya, kureꞌne aꞌsitun ton pra awanî mîrîrî pata po —taꞌpî toꞌya. Mîrîrî yeꞌnen innape apoꞌyen yaanen maimu kupîꞌpî Júlioya moropai apoꞌyen esaꞌya. Toꞌ maimu wanîꞌpî Paulo maimu yentai."
44,27,13,"Kureꞌnan Aꞌsitun ErepamîAꞌsitun iipîꞌpî kamaiꞌ winîpai aꞌtuꞌmîra, mararî awanîꞌpî. Mîrîrî yeꞌnen îꞌ taꞌpî tîuyaꞌnîkon yawîrî apoꞌyen esanon moropai yaanenanya teesenumenkaꞌpîkon yawîrî wîtîn taꞌpî toꞌya. Mîrîrî yeꞌnen apoꞌyen yapîtanîꞌtoꞌpe yenunsaꞌ tuna kata ferro kureꞌnan amîiꞌne mîrîrî kuꞌnaꞌpî annaya apoꞌyen pona. Moropai anna eseꞌmaꞌtîꞌpî. Anna wîtîꞌpî aminke pra Creta wono aꞌmun winî rî pîkîrî anna wîtîꞌpî. Tîîse mîrîrî yai kureꞌnan aꞌsitun iipîꞌpî kaꞌneꞌ pe manniꞌ meruntî winîpainon, Creta wono winîpai aaipîꞌpî. Mîrîrîya apoꞌyen tukkaꞌpî kaꞌneꞌ pe meruntî ke. Toꞌsarî yarî yuꞌse yaanenan tîîse toꞌ tarumaꞌtîꞌpîiya yapîtanîpî toꞌya yentai."
44,27,15,Iraꞌtîpîtîꞌpî aꞌsitunya. Mîrîrî yeꞌnen tîwî aꞌsitunya yaatoꞌpe irumakaꞌpî toꞌya.
44,27,16,"Iwono siꞌmîrikkî kamaiꞌ winî tîweꞌsen iteseꞌ Clauda yuwaꞌkaꞌpî annaya. Tîîse moro tîweꞌtarumaꞌtîi kanau apoꞌyen raꞌ pîkîrî iwaꞌtîsaꞌ. Inkamoro apoꞌyen yaꞌ teesenyakaꞌmasanonya ikuꞌnaꞌpî apoꞌyen pona. Moropai mîrîrî tîpo apoꞌyen yewaꞌtîꞌpî toꞌya tamîꞌnawîrî tîwoimaꞌtîi saꞌman ke. Inkamoro wanîꞌpî eranneꞌ pe maasa pra apoꞌyen wîtî eserîke awanîꞌpî Líbia pata winîkîi kasapan pona. Mîrîrî yeꞌnen kamisa apoꞌyen yaꞌ tîweꞌsen, aꞌsitun yapiꞌnen pe tîweꞌsen satippe iwaꞌtîsaꞌ yei pîꞌ, mîrîrî yeuka pîꞌ toꞌ esenumenkaꞌpî. Moropai inuꞌtîꞌpî toꞌya, mîrîrî apoꞌyen yaatoꞌpe aꞌsitunya kaiꞌma."
44,27,18,"Kureꞌnan aꞌsitun koꞌmamîꞌpî mararî pra. Teeseuronkakon kaiꞌma toꞌ esenumenkaꞌpî. Mîrîrî yai apoꞌyen yaꞌ teesenyakaꞌmasanonya apoꞌyen yaꞌ tîweꞌsen mannekon papo piaꞌtîꞌpî tuna ka. Apoꞌyen eseuronka namai amîiꞌmîra eꞌnîtoꞌpe. Erenmaꞌsaꞌ pe apoꞌyen yaꞌ teesenyakaꞌmasanonya apoꞌyen yawon itemannekon yewaꞌtîpîꞌtoꞌ kon mîrîrî sorokaꞌpî nîrî tuna ka, amîiꞌmîra aweꞌtoꞌpe."
44,27,20,"Moropai anna koꞌmanpîtîꞌpî. Tuꞌke wei kaisarî annaya wei moropai kaiwanoꞌyamîꞌ eraꞌma eserîke pra awanîꞌpî ewaron pe awanî yeꞌnen, asakîꞌne semana kaisarî. Mîrîrî tanne aꞌsitun koꞌmamîꞌpî mararî pra meruntî ke. Mîrîrî yeꞌnen anna esewankonoꞌma piaꞌtîꞌpî anna eꞌpîikaꞌtî eserîke pra awanî yeꞌnen."
44,27,21,"Mîrîrî yeꞌnen anna yekkari yonpa annaya pepîn tuꞌke wei kaisarî. Mîrîrî ya Paulo eꞌmîꞌsaꞌkaꞌpî toꞌ koreꞌta. Taꞌpîiya: —Uyonpayamîꞌ, îꞌ kaiꞌma eseurîma neꞌtîkini epuꞌtîyaꞌnîkon eꞌpai awanîꞌpî. Creta po koꞌmannîtoꞌpeꞌnîkon sîrîrî warantî eꞌnî pepîn eꞌpainon, yiꞌnîsaꞌ pra awanî ya —taꞌpîiya."
44,27,22,—Tîîse esatîuya sîrîrî apîꞌnîkon. Eranneꞌ pe pra eꞌtî. Maasa pra anîꞌ saꞌmanta pepîn uurîꞌnîkon koreꞌta. Apoꞌyen neken yen pe kupî sîrîrî —taꞌpî Pauloya.
44,27,23,—Sîrîrî tauya maasa pra Uyepotorîya sîrîrî ewaronoꞌ ya manniꞌ uyepotorî unapurî Paapaya inserî yarimasaꞌ uupia.
44,27,24,"Mîîkîrîya taa pîꞌ man upîꞌ: “Paulo, eranneꞌ pe pra eꞌkî. Maasa pra amîrî wîtî eꞌpai man reiyamîꞌ esaꞌ pe tîweꞌsen César pia. Mîrîrî yeꞌnen Paapaya morî kupî pîꞌ man amîrî pîꞌ. Anîꞌ saꞌmanta pepîn tamîꞌnawîronkon manniꞌkan apokonpe tuutîsanon”, taꞌpîiya upîꞌ."
44,27,25,"Mîrîrî yeꞌnen tauya uyonpayamîꞌ, meruntî ke eranneꞌ pe pra eꞌtî. Maasa pra innape Paapa kupî pîꞌ wai, îꞌ taꞌpî tîuya kupîiya epuꞌtîuya yeꞌnen. Tîîse iwono pona aꞌsitunya uyarîkon sîrîrî, miarî esuꞌnaꞌtîn kasapan pona —taꞌpîiya toꞌ pîꞌ."
44,27,27,"Apoꞌyen AtaꞌmorikkaAsakîꞌne semana kaisarî anna yarîꞌpî aꞌsitunya pîrau po, iteseꞌ Mediterrâneo. Mîrîrî tîpo ewaron yaꞌ, anoinna yairî, apoꞌyen yaꞌ teesenyakaꞌmasanonya aꞌmun winîkîi anna wîtî epuꞌsaꞌ wanîꞌpî."
44,27,28,Mîrîrî yeꞌnen kusan eꞌseusa yenumîꞌpî toꞌya yaretî pîꞌ amîiꞌne yewaꞌtîsaꞌ toꞌya wanîꞌpî imairono epuꞌtîkonpa kaiꞌma. Mîrîrî mairono wanîꞌpî 36 metros kaisarî. Tîîse mararî tîîkoꞌmamîkon tîpo inîꞌrî ikuꞌneꞌtîꞌpî toꞌya. Itîrîꞌpîiya 27 metros kaisarî.
44,27,29,Inkamoro enaꞌpî eranneꞌ pe apoꞌyen eꞌpaꞌtî tîꞌ pona nama tîuyaꞌnîkon yeꞌnen. Mîrîrî yeꞌnen yapîtanîꞌtoꞌkon ferro amîiꞌneꞌkon mîrîrî maꞌpî toꞌya apoꞌyen maikko winî emîꞌpantoꞌpe kaiꞌma. Mîrîrî tîpo toꞌ epîremaꞌpî kaꞌneꞌ pe pata erenmapî yuꞌse tîwanîkon yeꞌnen.
44,27,30,Mîrîrî yai apoꞌyen yaꞌ teesenyakaꞌmasanon wanîꞌpî epepai apoꞌyen yapai. Maasa pra nariꞌ pe awanîꞌpî. Mîrîrî yeꞌnen inkamoroya apoꞌyen po tîweꞌsen kanau maꞌpî tuna ka. Apoꞌyen yapîtanîꞌtoꞌ maa annaya sîrîrî ipottî winî kaiꞌma toꞌ eseurîmaꞌpî tîîse seruꞌyeꞌ toꞌ wanîꞌpî epepai tîwanîkon yeꞌnen.
44,27,31,"Mîrîrî yai taꞌpî Pauloya surarayamîꞌ esaꞌ Júlio pîꞌ moropai surarayamîꞌ pîꞌ. Taꞌpîiya: —Inkamoro apoꞌyen yaꞌ teesenyakaꞌmasanon wîtîꞌpî ya, îꞌ kaiꞌma aweꞌpîikaꞌtîkon eꞌpainon? —taꞌpîiya."
44,27,32,Mîrîrî yeꞌnen surarayamîꞌya mîrîrî kanau yewaꞌtîtoꞌ eꞌseusa yaꞌtîꞌpî moropai irumakaꞌpî toꞌya tuna kaꞌ toꞌ epe namai.
44,27,33,Mîrîrî ewaronoꞌ erenmapî pra tîîse Paulo wanîꞌpî tekkarikon yonpa tamîꞌnawîronkonya yuꞌse. Taꞌpîiya: —Asakîꞌne semana kaisarî aakoꞌmansaꞌkon aꞌsitun tîꞌnapamî nîmîkî pîꞌ emiꞌne awanîkon.
44,27,34,"Mîrîrî yeꞌnen ayekkarikon yonpayaꞌnîkon eꞌpai awanî —taꞌpîiya. —Tarîpai mararon îꞌ rî anenaꞌtî, meruntî ke awanîkonpa, enen aakoꞌmamîkonpa aasaꞌmantakon namai. Maasa pra anîꞌ saꞌmanta pepîn, îꞌ eꞌkupî pepîn amîrîꞌnîkon yarakkîrî —taꞌpîiya."
44,27,35,"Mîrîrî pe rî Pauloya trigo puusaꞌ yapisîꞌpî, Paapa pîꞌ eepîremaꞌpî tamîꞌnawîronkon rawîrî siꞌma, moropai mîrîrî trigo puusaꞌ pîrikkapîtîꞌpîiya, moropai enapî piaꞌtîꞌpîiya."
44,27,36,"Mîrîrî eta tîuyaꞌnîkon pe taatausinpai toꞌ enaꞌpî moropai tekkarikon yonpaꞌpî toꞌya. Inkamoro pemonkonyamîꞌ wanîꞌpî apoꞌyen yawonkon wanîꞌpî tamîꞌnawîrî toꞌ tîîse, 276 kaisarî."
44,27,38,"Tamîꞌnawîronkonya tekkarikon yonpasaꞌ tîpo, trigo yenseꞌkon yenumîꞌpî toꞌya tuna ka amîiꞌmîra apoꞌyen enatoꞌpe kaiꞌma."
44,27,39,"Toꞌ Erepamî Aꞌmun Pona Tîîsaꞌmantai PraPata erenmaꞌsaꞌ pe, apoꞌyen yaꞌ teesenyakaꞌmasanonya pata epuꞌtî pra awanîꞌpî. Tîîse inkamoroya tuna eseiꞌmetoꞌya eraꞌmaꞌpî, kasapan pe tîweꞌsen. Mîrîrî yeꞌnen toꞌ esenumenkaꞌpî miarî yaꞌ apoꞌyen yaapai awanî sîrîrî, miarî aakoꞌmantoꞌpe taꞌpî toꞌya."
44,27,40,"Mîrîrî yeꞌnen inkamoroya apoꞌyen yapîtanîꞌtoꞌpe toꞌ nîmaꞌpî ferrokon amîiꞌneꞌkon mîrîrî yewakon yaꞌtîꞌpî. Moropai mîrîrî tîpo toꞌ nairekon yeukaꞌpî toꞌya. Mîrîrî ke toꞌ eꞌkuraꞌpî. Mîrîrî tîpo kamisa eꞌmaiꞌnon ipottî winon pîmîꞌsaꞌkaꞌpî toꞌya aꞌsitun yapiꞌtoꞌpeiya, mîrîrî aꞌmun winîkîi apoꞌyen wîtîtoꞌpe kaiꞌma. Tîîse aꞌsitunya yarîꞌpî. Moropai apoꞌyen erepamîꞌpî kasapan pona eꞌmaiꞌnon ipottî, mîrîrî eesuꞌnaꞌtîꞌpî. Mîrîrî yeꞌnen imaikko winî kureꞌne sipa sipaya ipaꞌtîpîtîꞌpî. Mîrîrî yeꞌnen yaꞌmorikkaꞌpîiya. Tîîse maasa toꞌ erepamî pra tîîse apoꞌyen esuꞌnaꞌtîsaꞌ wanîꞌpî kasapan pona. Mîrîrî yeꞌnen miarî aweꞌnîmîꞌpî."
44,27,42,Moropai inkamoro apoꞌyen yaꞌ surarayamîꞌ esenumenkaꞌpî. Inkamoro anîꞌkan arakkansaꞌkon apoꞌyen yaꞌ tînarîkon tîꞌka tîuyaꞌnîkon pîꞌ. Toꞌ tîꞌkapai awanî sîrîrî. Maasa pra aꞌmun pona teerepansaꞌkon ya toꞌ epe namai taꞌpî toꞌya.
44,27,43,Tîîse inkamoro maimu yuukuꞌpî toꞌ esaꞌya. Júlioya taꞌpî toꞌ pîꞌ. Maasa pra Paulo wîî toꞌya yuꞌse pra awanîꞌpî. Mîrîrî yeꞌnen taꞌpîiya: —Manniꞌkan tîpînanukon epuꞌnenan inkamoro enatoꞌpe eꞌpai awanî mîrîrî toꞌ pînatoꞌpe kasapan pona —taꞌpîiya.
44,27,44,Moropai —Manniꞌkan tîpînanukon epuꞌnenan pepîn inkamoro eꞌpîikaꞌtî eꞌpai awanî mîrîrî yei pona toꞌ enuku moropai apoꞌyen piaꞌpî pona tiaronkon enuku. Mîrîrî warantî toꞌ wîtî eꞌpainon aꞌmun yekaya —taꞌpî Júlioya. Mîrîrî warantî toꞌ eꞌpîikaꞌtî yuꞌse awanîꞌpî mîîtoꞌpe. Mîrîrî yeꞌnen mîrîrî warantî anna eꞌpîikaꞌtîꞌpî tamîꞌnawîronkon aꞌmun pona anîꞌ eꞌpaꞌtî pra awanîꞌpî moropai anîꞌ saꞌmanta pra awanîꞌpî. Tamîꞌnawîrî anna eꞌpîikaꞌtîꞌpî.
44,28,1,Malta Wono Po Toꞌ WanîTamîꞌnawîrî anna eꞌpîikaꞌtîsaꞌ yai oꞌnon pata anna wanî taꞌpî toꞌya. Mîrîrî yai epuꞌtîꞌpî annaya mîrîrî iwono iteseꞌ Malta po anna wanî.
44,28,2,"Mîrîrî yai miarî tîîkoꞌmansenonya anna konekaꞌpî morî pe. Mîrîrî yai konoꞌ rena koꞌmannîpîꞌpî mararî pra miarî. Moropai komiꞌ pe awanîꞌpî. Mîrîrî yeꞌnen kureꞌnan apoꞌ tîrukaꞌpî toꞌya, arinîkon atapinatoꞌ ton."
44,28,3,"Mîrîrî yai apoꞌ keme yaꞌpunuꞌpî yannukuꞌpî Pauloya, apoꞌ keme ton. Mîrîrî apoꞌ keme yannukuiya tanne, îkîi wanîꞌpî moro. Mîîkîrî yaꞌnannîpî piaꞌtîꞌpî apoꞌya. Mîrîrî yeꞌnen îkîi kurantaꞌpî moropai Paulo yeꞌkaꞌpîiya itenya pîꞌ."
44,28,4,"Mîrîrî eraꞌmaꞌpî miarî tîîkoꞌmansenonya. Îkîi eꞌweyeukasaꞌ Paulo yenya pîꞌ eraꞌmaꞌpî toꞌya. Mîrîrî yeꞌnen inkamoroya taꞌpî tîîwarîrîꞌnîkon rî: —Anîꞌ pe mîserî warayoꞌ wanî pe awanî? Pemonkon wîîtîpon pe awanî eserîke awanî. Mîrîrî yeꞌnen mîîkîrî saꞌmanta eꞌpai awanî. Mîrîrî tînkupîꞌpî yeꞌmatoꞌpeiya. Mîîkîrî saꞌmanta pîn tuna kaꞌ taanaꞌse, tîîse aakoꞌmamî pepîn kupî sîrîrî. Kaiꞌma toꞌ esenumenkaꞌpî."
44,28,6,"Inkamoroya itenya îkîi neꞌkaꞌpî woꞌmaꞌta nîmîkîꞌpî, awoipî nîmîkîꞌpî toꞌya. Tîîse îꞌ waniꞌ pra awanîꞌpî. Îꞌ waniꞌ pra epuꞌtî pîꞌ aakoꞌmamî eraꞌma tîuyaꞌnîkon wenai, inkamoroya teserukon miakanmaꞌpî. Taꞌpî toꞌya ipîꞌ: —Paapa pe awanî mîrîrî moriya —taꞌpî toꞌya."
44,28,7,"Miarî awanîꞌpî warayoꞌ iteseꞌ Públio, patakon esaꞌ pe tîweꞌsen, mîrîrî iwono esaꞌ pe tîweꞌsen. Mîîkîrîya anna yapisîꞌpî tîpata ya morî pe. Moropai seurîwîꞌne wei kaisarî anna koꞌmamîꞌpî iipia. Mîîkîrî Públio yun wanîꞌpî miarî priꞌya pra tîweꞌsen. Eekomiꞌmaꞌpî moropai nuwasuꞌ pîꞌ tîweꞌsen. Mîîkîrî pia Paulo ewomîꞌpî quarto ta moropai ipona tenya tîîse eepîremaꞌpî. Mîîkîrî esepiꞌtîꞌpî."
44,28,9,Mîrîrî tîpo priꞌyawonkon pepîn mîrîrî iwono po tîweꞌsanon iipîꞌpî Paulo pia. Inkamoro esepiꞌtîꞌpî.
44,28,10,"Miarî anna wanî yai inkamoroya tuꞌke îꞌ rî tîrîꞌpî anna yekkari ton. Moropai anna asaraꞌtî yai apoꞌyen ya tuꞌke itîrîꞌpî toꞌya nîrî anna pia. Ituꞌse anna eꞌtoꞌ mîrîrî araꞌtîsaꞌ toꞌya wanîꞌpî tuꞌke apoꞌyen yaꞌ, anna wîtî pe, anna yekkari ton. Roma Cidaderî Pona Paulo ErepamîMîrîrî yai seurîwîꞌne kapoi kaisarî anna koꞌmansaꞌ tîpo, mîrîrî iwono po anna asaraꞌtîꞌpî apoꞌyen yaꞌ. Alexandria cidaderî poinon iteseꞌ wanîꞌpî ipîꞌ eꞌmenukaꞌpî pe paapayamîꞌ monoiꞌpankon kaiꞌma. Mîrîrî apoꞌyen wanîꞌpî moro iwono po siꞌma konoꞌpîtî yuwaꞌkaꞌtîpon pe. Mîrîrî pata pai anna wîtîꞌpî."
44,28,12,Moropai anna erepamîꞌpî Siracusa cidaderî pona. Miarî anna koꞌmamîꞌpî seurîwîꞌne wei kaisarî.
44,28,13,Miarî pai anna wîtîꞌpî moropai anna erepamîꞌpî Régio cidaderî pona. Erenmaꞌsaꞌ pe anna wîtî tanne aꞌsitun erepamîꞌpî anna yeꞌmaꞌpî pîꞌ winîpai tuiꞌsen meruntî ke. Mîrîrî yeꞌnen asakîꞌne wei tîîse anna erepamîꞌpî Potéoli cidaderî pona. Mîrîrî pîkîrî apoꞌyen yaꞌ anna wîtîꞌpî.
44,28,14,Miarî cidade po innape Jesus kuꞌnenan eporîꞌpî annaya. Inkamoroya anna etaꞌpî tîîpiaꞌnîkon tiwin semana kaisarî anna koꞌmantoꞌpe kaiꞌma. Mîrîrî tîpo anna eseꞌmaꞌtîꞌpî Roma pona. Mîrîrî yai innape Jesus kuꞌnenan Roma ponkonya anna yekare etasaꞌ tîuyaꞌnîkon yai inkamoro wîtîsaꞌ wanîꞌpî anna ponaya cidade iteseꞌ Praꞌca de Ápio pona. Moropai tiaronkon wîtîsaꞌ wanîꞌpî tiaron cidade pona iteseꞌ Três Vendas pona. Inkamoro eraꞌma tîuya yai Paapa pîꞌ —Morî pe man —taꞌpî Pauloya. Mîrîrî tîpo kureꞌne aatausinpaꞌpî.
44,28,16,Roma pona teerepansaꞌkon yai tîîwarîrî Paulo koꞌmantoꞌpe irumakaꞌpî toꞌya tiwin surara itesaꞌ ton yarakkîrî.
44,28,17,"Atarakkansaꞌ Pe Pauloya Itekare EkaremekîSeurîwîꞌne wei teerepansaꞌkon tîpo, Pauloya Romaponkon epereꞌtoꞌ yewîꞌ esanon Judeuyamîꞌ yanno meꞌpoꞌpî tîîpia toꞌ iiꞌtoꞌpe. Inkamoro erepansaꞌ yai toꞌ pîꞌ taꞌpîiya: —Uyonpayamîꞌ, îꞌ kuꞌsauꞌya pra wai uyonpakon Judeuyamîꞌ winîkîi. Uyeserukon pe utamokon nîtîrîꞌpî toꞌ napisîꞌpî pîꞌ uukoꞌmansaꞌ sîrîrî, tîrumakai pra. Mîîwîni tîîse Judeuyamîꞌya uyapisîꞌpî Jerusalém po. Inkamoroya urumakaꞌpî Romanoyamîꞌ pia."
44,28,18,"Inkamoroya uyekaranmapoꞌpî moropai uurî anrumakapai toꞌ wanîꞌpî. Maasa pra îꞌ rî unkupîꞌpî ton pra wanî yeꞌnen, îꞌ kupîkonpa uyarakkîrî."
44,28,19,"Tîîse urumaka Judeuyamîꞌya yuꞌse pra awanîꞌpî. Mîrîrî yeꞌnen toꞌ esatîꞌpîuya toꞌ pîꞌ rei esaꞌ pe tîweꞌsen César pia, uyeseru pîꞌ eseurîmapai wanî yeꞌnen. Uyeseru pîꞌ neken eseurîmatoꞌpe. Uyonpayamîꞌ îꞌ kupîtîponkon uwinîkîi, inkamoro yeseru pîꞌ eseurîma pepîn. Mîrîrî anekaremeꞌpai wanî yeꞌnen amîrîꞌnîkon pîꞌ esatîꞌpîuya aaipîkonpa. Sîrîrî warantî eseurîmapai wanî yeꞌnen amîrîꞌnîkon pokonpe tîîse uurî wanî sîrîrî tarî yewaꞌtîsaꞌ pe saꞌman ferro ke, maasa pra manniꞌ Judeuyamîꞌya inîmîkî koꞌmannîpî manniꞌ, mîîkîrî pîꞌ eseurîma wenai uyewaꞌtîsaꞌ toꞌya sîrîrî."
44,28,21,"Mîrîrî yeꞌnen inkamoroya taꞌpî: —Kaareta yapiꞌsaꞌ annaya pra man, apîꞌ teeseurîmasen Judeuyamîꞌ piapaiꞌnîkon. Uyonpakon miarî painon iiꞌsaꞌ pra man ayekare ekaremeꞌse anna pîꞌ. Îꞌ kaiꞌma apîꞌ eeseurîmaton imakuiꞌpî pe awanîꞌpî ekaremekîton iiꞌsaꞌ pra man —taꞌpî toꞌya."
44,28,22,Tîîse îꞌ kaiꞌma ayekare pîꞌ eeseurîma anetapai anna man. Maasa pra etaꞌpî annaya man tamîꞌnawîronkon patakon kaisarî imakuiꞌpî pe inkamoro innape Jesus kuꞌnenan toꞌ koreꞌta amîrî eꞌtoꞌkon winîkîi toꞌ eseurîma.
44,28,23,Mîrîrî yeꞌnen teesepotoꞌkon weiyu ton moꞌkaꞌpî toꞌya Paulo eseurîma etakonpa kaiꞌma. Mîrîrî weiyu eseposaꞌ yai inkamoro arinîkon wîtîꞌpî Paulo pia. Inkamoro koꞌmamîꞌpî penane pata pai ewaron erepamî pîkîrî. Paapa maimu ekaremekîꞌpîiya îꞌ kaiꞌma tamîꞌnawîronkon esaꞌ pe Paapa iipî ekaremekîꞌpîiya toꞌ pîꞌ. Moisés nurîꞌtî kaaretarîya taasaꞌ yawîrî moropai Paapa maimu ekaremeꞌnenan profetayamîꞌ kaaretarîya taasaꞌ yawîrî ekaremekîꞌpîiya. Maasa pra innape Jesus Paapa narimaꞌpî kupî toꞌya yuꞌse tîwanî yeꞌnen.
44,28,24,Mîrîrî yai tiaronkonya innape ikupîꞌpî. Tîîse tiaronkonya innape ikupî pra awanîꞌpî.
44,28,25,"Mîrîrî yai tamîꞌnawîronkon wîtîꞌpî iipia pai tîîwarîrîꞌnîkon teesiyuꞌpîꞌse. Tîîse toꞌ wîtî rawîrî Pauloya taꞌpî toꞌ pîꞌ: —Yairon pîꞌ pena Morî Yekaton Wannî eseurîmaꞌpî. Paapa maimu ekaremeꞌnen Profeta nurîꞌtî winîpai amîrîꞌnîkon tamokon pîꞌ eeseurîmaꞌpî. Taꞌpî Paapaya pîꞌ:“Atîkî moropai kaꞌkî insanan pemonkonyamîꞌ pîꞌ. ‘Amîrîꞌnîkonya etapîtî koꞌmannîpîtîîse epuꞌtîyaꞌnîkon pepîn sîrîrî tîpose.Amîrîꞌnîkonya eraꞌmapîtî tuꞌke iteꞌkatîîse îꞌ kaiꞌma innape awanî eraꞌmayaꞌnîkon pepîn’makai toꞌ pîꞌ” taꞌpîiya. “Maasa pra insamoro pemonkonyamîꞌ yewan wanîsaꞌman pe puꞌkuru.Anetapai pra toꞌ wanî.Mîrîrî yeꞌnen inkamoroya tîpanakon yettapurueta tîuyaꞌnîkon namai.Tenukon yenpiꞌnuꞌsaꞌ toꞌyaaneraꞌmapai pra tîwanîkon yeꞌnen.Mîrîrî yeꞌnen epuꞌtî toꞌya pepîn.Mîrîrî warantî pra toꞌ wanî ya,tenukon ke eraꞌma toꞌya eꞌpainonmoropai eta tîuyaꞌnîkonya tîpanakon keepuꞌtî toꞌya eꞌpainon.Teesenumenkatoꞌ ke toꞌ esenumenka yaepuꞌtî toꞌya eꞌpainon.Inkamoro ennaꞌpo eꞌpainon uupia uyapurîi.Mîrîrî warantî awanî ya,inkamoro pîikaꞌtîuya eꞌpainon”,taꞌpî Paapaya pîꞌ —taꞌpî Pauloya. —Mîrîrî yeꞌnen epuꞌtîyaꞌnîkon eꞌpai awanî îꞌ kaiꞌma Paapaya Judeuyamîꞌ pepîn pîikaꞌtîtoꞌ ton yarimasaꞌ. Inkamoroya sîrîrî itekare eta kupî sîrîrî —taꞌpî Pauloya toꞌ pîꞌ. [ Mîrîrî taa Pauloya etatîpoꞌnîkon Judeuyamîꞌ wîtîꞌpî iipiapai teekoreꞌmai, tîîwarîrîꞌnîkon teesiyuꞌpîꞌse."
44,28,30,Asakîꞌne konoꞌ kaisarî Paulo koꞌmamîꞌpî kapoi kaisarî teꞌmasen wîttî ta. Mîrîrî yeꞌmaꞌpîtîꞌpîiya. Mîrîrî yai tamîꞌnawîronkon tîîpia tuutîsanon pokonpe aweꞌpîtîꞌpî.
44,28,31,Mîîkîrîya îꞌ kaiꞌma toꞌ yenupapîtîꞌpî tamîꞌnawîronkon esaꞌ pe Paapa ena toꞌ pîꞌ ekaremeꞌpîtîꞌpîya toꞌ pîꞌ. Moropai Uyepotorîkon Jesus Cristo yekare pîꞌ eeseurîmapîtîꞌpî meruntî ke tîîpia teerepansenon kaisarî. Anîꞌya imanenpa pra ekaremeꞌpîtîꞌpîiya.
45,1,1,"Sîrîrî Kaareta Paulo Nîmenukaꞌpî Roma Ponkon PiaUurî Pauloya sîrîrî kaareta menuka aapiaꞌnîkon. Uurî wanî Jesus Cristo poitîrî pe. Moropai Paapa nîmenkaꞌpî pe wanî, moropai inaipontîꞌpî pe. Jesus Cristo yekare ekaremeꞌnen pe eꞌtoꞌpe kaiꞌma umenkaꞌpîiya."
45,1,2,"Pena pata pai sîrîrî eꞌpîikaꞌtîntoꞌ yekare ekaremekîꞌpî Paapaya, mannankan penaronkon tîmaimu ekaremeꞌnenan winîpai. Eeseurîmaꞌpî îꞌ kupî tîuya pîꞌ. Moropai mîrîrî eꞌmenukasaꞌ sîrîrî Paapa maimu yaponseꞌ po. Mîrîrî eeseurîmaꞌpî wanîꞌpî teeseurîmasen pe Paapa munmu pîꞌ, manniꞌ Uyepotorîkon Jesus Cristo pîꞌ. Eesenpoꞌpî warayoꞌ pe manniꞌ Davi nurîꞌtî parîꞌpî pe awanîꞌpî. Moropai kureꞌne tîmeruntîri ke Paapaya ekaremekîꞌpî, tînmu pe puꞌkuru Jesus wanî kaiꞌma. Mîrîrî ikupîꞌpîiya Morî Yekaton Wannî wenai, isaꞌmantaꞌsan koreꞌtapai Jesus eꞌmîꞌsaꞌka yai. Mîîkîrî wanî Uyepotorîkon pe Jesus Cristo."
45,1,5,"Mîîkîrî wenai morî pe Paapa wanîꞌpî uyarakkîrî. Mîrîrî yeꞌnen uyaipontîꞌpîiya, Cristo poitîrî pe esenyakaꞌmatoꞌpe, anîꞌ tîmenkai pra tamîꞌnawîronkon Judeuyamîꞌ pepîn pîꞌ imaimu ekaremeꞌtoꞌpeuya, mîîkîrî Cristo ton pe. Moropai innape ikuꞌtoꞌpe tiaronkonya innape ikupî tîuyaꞌnîkon wenai Paapa maimu yawîrî toꞌ eꞌtoꞌpe."
45,1,6,"Inkamoro koreꞌta amîrîꞌnîkon wanî sîrîrî Roma cidaderî ponkon. Moropai ayannosaꞌkon Paapaya wenai, Jesus Cristo pemonkono pe awanîkon. Mîrîrî yeꞌnen tamîꞌnawîronkon amîrîꞌnîkon, Paapa nîsaꞌnamakon moropai inannoꞌsan tîpemonkono pe puꞌkuru awanîkonpa, amîrîꞌnîkon pia imenukauya sîrîrî.Paapa, uyunkonya moropai Uyepotorîkon Jesus Cristoya aapiaꞌnîkon morî epeꞌmîn tîrî yuꞌse wai. Moropai tîwanmîn tîrî toꞌya yuꞌse wai."
45,1,8,Pauloya Paapa Yapurîtoꞌ Roma Ponkon WenaiEꞌmaiꞌ pe Uyepotorî Paapa yapurîuya Jesus Cristo nîkupîꞌpî wenai. Maasa pra tamîꞌnawîrî pata ponkonya innape ikuꞌtoꞌyaꞌnîkon yekare etasaꞌ man.
45,1,9,"Maasa pra Paapaya epuꞌtî aponaꞌnîkon epîrema tîwîrî. Manniꞌ Paapa unapurî tamîꞌnawîrî uyewan ke Jesus Cristo, inmu yekare ekaremekî yeꞌka pe yapurîuya. Esatîuya Paapa pîꞌ îꞌ kaiꞌma amîrîꞌnîkon eraꞌmapîꞌse uutî yuꞌse tîwanî ya, uutî weiyu ton tîîtoꞌpeiya. Series, "
45,1,11,"Maasa pra uurî esenumenkatoꞌ wanî kureꞌne amîrîꞌnîkon aneraꞌmapai. Akoreꞌtaꞌnîkon wanî ya, amîrîꞌnîkon anenupapai wai, mîrîrî ayenupatouꞌyaꞌnîkon wenai, inîꞌ panpîꞌ meruntî ke eenakonpa."
45,1,12,"Maasa tauya sîrîrî amîrîꞌnîkon pîꞌ tamîꞌnawîrî uurîꞌnîkon tîîse, uurî moropai amîrîꞌnîkon wanî ipîikaꞌtîsaꞌ pe mîrîrî yai. Innape uurîya ikuꞌtoꞌ wenai amîrîꞌnîkon eꞌpîikaꞌtî moropai innape ikuꞌtoꞌyaꞌnîkon wenai uurî eꞌpîikaꞌtî."
45,1,13,"Uyonpayamîꞌ, epuꞌtîyaꞌnîkon yuꞌse wai, tuꞌke iteꞌka esenumenka amîrîꞌnîkon pia itîîpai, tîîse tîwîrî umanenpanen ton esenpo. Mîrîrî wenai uutî pra wanî. Itîîpai wanîꞌpî amîrîꞌnîkon yenupatoꞌpe. Moropai akoreꞌtawonkonya ikuꞌtoꞌpe innape, îꞌ kaiꞌma manniꞌkan tiaronkon Judeuyamîꞌ pepînya ikupîꞌpî warantî."
45,1,14,Maasa pra sîrîrî wanî unkupî tonpe tamîꞌnawîronkon yarakkîrî manniꞌkan eranneꞌkon pîꞌ moropai eranmînon pîꞌ. Moropai epuꞌnenan pîꞌ moropai epuꞌnenan pepîn pîꞌ itekare ekaremeꞌtoꞌpeuya. Mîrîrî yeꞌnen uurî wanî sîrîrî eꞌpîikaꞌtîntoꞌ yekare anekaremeꞌpai amîrîꞌnîkon Roma ponkon pîꞌ nîrî.
45,1,16,"Maasa pra uurî eppepî eserîke pra wai Jesus Cristo yekare ekaremekîuya pîꞌ. Maasa pra innape mîrîrî yekare kupî anîꞌya ya, tîmeruntîri ke Paapaya ipîikaꞌtî imakuiꞌpî inkupîꞌpî winîpai. Anna Judeuyamîꞌ, eꞌmaiꞌ pe itekare etatîponkon pîikaꞌtî Paapaya moropai amîrîꞌnîkon Judeuyamîꞌ pepîn pîikaꞌtîiya nîrî mîrîrî yekare etayaꞌnîkon wenai."
45,1,17,"Maasa pra mîrîrî eꞌpîikaꞌtîntoꞌ yekareya îꞌ kaiꞌma morî pe pemonkon kupî Paapaya ekaremekî. Penaronkon yapisîꞌpîiya innape tîkupî toꞌya wenai. Moropai sîrîrîpe pemonkonyamîꞌ yapisîiya nîrî innape tîkupî toꞌya wenai. Mîrîrî warantî Paapa maimu eꞌmenukasaꞌya taasaꞌ man:Paapa pia morî pe tîweꞌsen koꞌmamî eꞌpai man innape Paapa kupî tîuyaꞌnîkon wenai,taasaiꞌya man."
45,1,18,"Moropai epuꞌtîꞌnîkon man îꞌ kaiꞌma Paapa ekoreꞌma tamîꞌnawîrî imakuiꞌpî pemonkonyamîꞌ nîkupîꞌpî winîkîi. Moropai mîîkîrî Paapa, kaꞌ ponya toꞌ tarumaꞌtî kureꞌne mîrîrî wenai. Paapa nama toꞌya pepîn tiwin kin. Moropai mîrîrî imakuiꞌpî teserukon wenai tiaronkon tarumaꞌtî toꞌya yairon epuꞌtî toꞌya namai."
45,1,19,"Pemonkonyamîꞌya Paapa epuꞌtî eꞌpai awanîꞌpî. Maasa pra aronne awanî mîîkîrî epuꞌtoꞌpe toꞌya. Tamîꞌnawîron sîrîrî pata pon konekaꞌpî Paapaya, mîrîrî teraꞌmai pemonkonyamîꞌya tepuꞌtoꞌpe kaiꞌma. Mîrîrî konekaꞌpîiya pata pai, Paapa yeseru eseraꞌma aronne. Meruntî ke puꞌkuru awanî, Paapa pe puꞌkuru awanî esepuꞌtoꞌpe. Anîꞌya eraꞌma pepîn tîîse inkonekaꞌpî winîpai epuꞌtî eꞌpai awanî. Mîrîrî yeꞌnen anîꞌ eꞌwapuꞌtî eserîke pra awanî, —Paapa epuꞌnen pepîn uurî —kaiꞌma. Series, "
45,1,21,"Teuren Paapa epuꞌtî yeꞌka pe yapurî toꞌya pra awanî, tapurî yuꞌse tîîse. Taa toꞌya pra awanî Paapa pîꞌ: —Morî pe puꞌkuru man, Paapa —taa toꞌya pepîn. Tîîse inkamoro esenumenkatoꞌ wanî seꞌ tapairî, pakko pe toꞌ wanî teesenumenkatoꞌkon yaꞌ. Mîrîrî yeꞌnen yairon pîꞌ toꞌ esenumenka eserîke pra awanî."
45,1,22,"Epuꞌnen pe tîwanîkon kaiꞌma taa toꞌya, tîîse pakko pe toꞌ wanî."
45,1,23,"Mîrîrî yeꞌnen manniꞌ Paapa, tîîsaꞌmantasen pepîn, yapurî eꞌpai tîîse miaꞌ ke ikonekasaꞌ yapurî toꞌya, pemonkon warantî ikonekasaꞌ. Moropai toron tawainunsen warantî ikonekasaꞌ, moropai sîrîrî pata po taasaꞌsenon oꞌmaꞌkon warantî ikonekasaꞌ, moropai manniꞌkan non poro tîroꞌtakon poro taasaꞌsenon warainokon yapurî toꞌya. Mîrîrî warantî inkamoro yapurî toꞌya pakko pe tîwanîkon yeꞌnen."
45,1,24,Mîrîrî yeꞌnen Paapaya inkamoro pemonkonyamîꞌ rumakaꞌpî tîwî ituꞌse tîweꞌtoꞌkon nura kupî pîꞌ toꞌ koꞌmantoꞌpe. Moropai inkamoroya kureꞌnan eppeꞌnîtoꞌ kupî tîpunkon rî ke.
45,1,25,"Inkamoroya yairî Paapa yapurîtoꞌ kuꞌsaꞌ tîwî seruꞌ pe, Paapa nîkonekaꞌpî yapurîkonpa. Tîîse manniꞌ ikonekatîpon yapurî toꞌya pepîn, manniꞌ tapurî yuꞌse tîweꞌsen tîwîrî. Innape man."
45,1,26,"Mîrîrî yeꞌka imakuiꞌpî kupî pemonkonyamîꞌya wenai Paapaya inkamoro rumakaꞌpî, mararî pra nura eppeꞌnîtoꞌ kupî pîꞌ toꞌ koꞌmantoꞌpe ituꞌse tîweꞌtoꞌkon pîkîrî. Mîrîrîya wîriꞌsanyamîꞌya nura kupîꞌpî, tîwarainokon wîriꞌsanyamîꞌ yarakkîrî toꞌ wanîꞌpî, warayoꞌkon yarakkîrî pra."
45,1,27,"Moropai warayoꞌkonya wîriꞌsanyamîꞌ yarakkîrî tîweꞌtoꞌkon rumakaꞌpî, tîwarainokon warayoꞌkon yarakkîrî kureꞌnan eppeꞌnîtoꞌ kupîkonpa. Mîrîrî yeꞌnen tînkupîꞌpîkon imakuiꞌpî wenai tîweꞌtarumaꞌtîtoꞌkon yapisî toꞌya."
45,1,28,"Îꞌ kaiꞌma yairon Paapa anepuꞌpai pra tîweꞌsaꞌkon wenai, tîwî Paapaya toꞌ rumakaꞌpî, yairon pepîn pîꞌ toꞌ esenumenka seꞌ tapairî, manniꞌ ikuꞌpainon pepîn nura kupîkonpa."
45,1,29,"Inkamoro yewan yaꞌ tuꞌke awanî siꞌkoreꞌta imakuiꞌpî. Mîrîrî kupî pîꞌ toꞌ koꞌmamî. Îꞌ itesaꞌ pe tiaron eꞌtoꞌ yuꞌse toꞌ wanî. Moropai tiaron pîꞌ imakuiꞌpî pe toꞌ esenumenka. Moropai tiaron pîꞌ toꞌ kinmuwa, moropai tiaron wîî toꞌya. Moropai tiaronkon yarakkîrî eseyaton pîꞌ toꞌ wanî. Moropai seruꞌyeꞌ pe toꞌ wanî. Moropai tonpakon wanî toꞌ yewanma pe. Moropai imakuiꞌpî pe tonpakon winîkîi toꞌ eseurîma koꞌmannîpî. Moropai —Imakuiꞌpî mîîkîrî —taa toꞌya tiaronkon winîkîi. Moropai Paapa wanî toꞌ yewanma pe. Moropai tiaronkon muꞌtunpa toꞌya. Moropai mîî pe toꞌ atapurî tiaronkon yentai eꞌpai tîwanîkon pîꞌ. Moropai tuꞌke imakuiꞌpî kupî tîuyaꞌnîkon yeseru ton yuwa toꞌya. Moropai tunkon nama toꞌya pepîn. Îꞌ yairî, îꞌ yairî pra epuꞌtî toꞌya pepîn. Moropai îꞌ taꞌpî tîuyaꞌnîkon yawîrî tîmaimukon kupî toꞌya pepîn. Moropai toꞌ wanî îꞌ kaiꞌma tiaronkon saꞌnama eserîke pra."
45,1,32,"Inkamoroya îꞌ kaiꞌma Paapaya taꞌpî epuꞌtî mîrîrî. Paapaya taꞌpî: —Anîꞌ koꞌmamî ya, mîrîrî imakuiꞌpî kupî pîꞌ mîîkîrî saꞌmanta pe man —taꞌpîiya. Tîîse mîrîrî epuꞌtîiꞌma ikupî pîꞌ toꞌ koꞌmamî tîrumakai pra. Moropai itentainon panpîꞌ kupî toꞌya. Maasa pra tiaronkon imakuiꞌpî kuꞌnenan pîꞌ taa toꞌya: —Mîrîrî kupîyaꞌnîkon manniꞌ man morî pe, îꞌ waniꞌ pra man —taa toꞌya tiaronkon pîꞌ."
45,2,1,"Paapaya Pemonkonyamîꞌ Yakoꞌmenka Pe ManMîrîrî yeꞌnen amîrî nîrî tarumaꞌtî Paapaya eꞌpai man, ankupîꞌpî wenai. Amîrî manniꞌ tiaronkon yakoꞌmenka pîꞌ tîweꞌsen. Taaya eserîke pra nai tiaronkon yakoꞌmenkanen pe siꞌma: —Uurî unkupîꞌpî ton pra wai —taaya eserîke pra nai. Mîrîrî taaya tiaronkon winîkîi, aawarîrî ankupîꞌpî ton pra aweꞌkupîꞌpî kaiꞌma awanî tanne, tîîse inkamoro nîkupîꞌpî warantî ikuꞌsaꞌya. Mîrîrî yeꞌnen aawarîrî rî eesewanmîrî mîrîrî. —Inkamoro tarumaꞌtî Paapaya eꞌpai man —taayaꞌnîkon tanne, amîrî nîrî tarumaꞌtîpai awanî."
45,2,2,"Tîîse îꞌ pensa Paapaya mîrîrî yeꞌka imakuiꞌpî kuꞌnenan yakoꞌmenka ya, epuꞌtî man yairon pe puꞌkuru awanî."
45,2,3,"Tîîse amîrî uyonpa, mîrîrî imakuiꞌpî kupîya yeꞌka pe, tiaronkon yakoꞌmenkaya. Inkamoro tarumaꞌtî Paapaya tanne, —Utarumaꞌtîiya pepîn —kaiꞌma eesenumenka. Tîîse —Kaane —tauya, Paapaya atarumaꞌtî nîrî."
45,2,4,"Morî pe Paapa eꞌtoꞌ kupî pîꞌ nan tîwî? Morî pe awanî wenai utarumaꞌtîiya pepîn, kaiꞌma eesenumenka? Inna, morî mîîkîrî, kaꞌneꞌ pe anîꞌ tarumaꞌtî yuꞌse eꞌkoi pepîn. Moropai mîrîrî wenai anîꞌ esenumenka yuꞌse awanî imakuiꞌpî tînkupîꞌpî winîpai."
45,2,5,"Tîîse amîrî yewan wanî saꞌme, moropai yuukuya pra aakoꞌmamî. Mîrîrî wenai inîꞌ panpîꞌ aweꞌtarumaꞌtî kupî pe nai, îꞌ pensa Paapa ekoreꞌma imakuiꞌpî kupîtîponkon yarakkîrî weiyu yai. Moropai mîrîrî yai pemonkonyamîꞌ tarumaꞌtîiya yairî. Maasa pra Paapa maimu eꞌmenukasaꞌya taasaꞌ man:—Mîîkîrîya itîrî pe man, îꞌ kaiꞌma anîꞌ nîkupîꞌpî wenairî inyakanmaiya. Series, "
45,2,7,"Tiaronkon morî ituꞌse Paapa eꞌtoꞌ kupî pîꞌ tîîkoꞌmansenon pia itîrîiya, ipatîkarî enen toꞌ koꞌmantoꞌ ton, mîrîrî taataretîꞌkasen pepîn. Moropai morî tapurîtoꞌkon yuwa pîꞌ tîîkoꞌmansenon pia itîrîiya."
45,2,8,"Tîîse manniꞌkan tîîwarîrîꞌnîkon, ituꞌse tîweꞌtoꞌkon pîꞌ neken tîîkoꞌmansenon tarumaꞌtîiya. Yairon yewanmîrî tîuyaꞌnîkon wenai, imakuiꞌpî kupî pîꞌ toꞌ koꞌmamî. Inkamoro pîꞌ Paapa ekoreꞌma toꞌ nîkupîꞌpî wenai. Mîrîrî yeꞌnen toꞌ tarumaꞌtîiya pe man."
45,2,9,"Paapaya eꞌtarumaꞌtîntoꞌ tîrî pe man mararî pra tamîꞌnawîronkon manniꞌkan imakuiꞌpî kuꞌnenan ton pe, Judeuyamîꞌ ton pe moropai Judeuyamîꞌ pepîn ton pe nîrî."
45,2,10,"Tîîse Paapaya manniꞌkan morî kuꞌnenan pia morî tîrî. Inkamoro yapurîiya, moropai tîwanmîn tîrîiya toꞌ pia. Tamîꞌnawîronkon morî kuꞌnenan Judeuyamîꞌ pia moropai Judeuyamîꞌ pepîn pia nîrî itîrîiya. Mîrîrî warantî Paapaya ikupî. Maasa pra yairî Paapa wanî tamîꞌnawîronkon yarakkîrî, anîꞌ tîmenkai pra."
45,2,12,"Manniꞌkan Judeuyamîꞌ pepînya Paapa maimu Moisés nurîꞌtîya yenupantoꞌ epuꞌtî pra awanî. Tîîse imakuiꞌpî toꞌ nîkupîꞌpî wenai inkamoro tarumaꞌtî Paapaya, tîmaimu epuꞌtî toꞌya pra tîîse. Moropai Judeuyamîꞌ Paapa maimu Moisés nurîꞌtîya yenupantoꞌ epuꞌnenan teuren. Mîîwîni tîîse yawîrî toꞌ koꞌmamî pepîn, imakuiꞌpî kupî toꞌya. Mîrîrî wenai inkamoro tarumaꞌtî Paapaya, tîmaimu yawîrî pra toꞌ wanî yeꞌnen. Maasa pra Paapa pia inkamoro yeꞌka, eta pe neken etanenan wanî pepîn morî pe. Tîîse manniꞌkan, tîmaimu yawîrî ikuꞌnenan, inkamoro pîꞌ taa Paapaya: —Morîkon amîrîꞌnîkon. Judeuyamîꞌ pepînya Moisés nurîꞌtîya yenupantoꞌ Paapa maimu epuꞌtî pepîn. Tîîse îꞌ pensa teesenumenkakon yawîrî Paapa maimu kupî toꞌya ya, epuꞌtî yeꞌka pe pra inkamoroya teesenumenkatoꞌkon yawîrî morî kupî teuren Moisés nurîꞌtîya yenupantoꞌ Paapa maimu epuꞌtîiꞌma pra. Morî tînkupîkon wenairî eesepuꞌtî toꞌ yewan yaꞌ awanî Paapa yeseru toꞌ nîkupî ton. Maasa pra tewankon yaꞌ toꞌ esenumenkatoꞌya ekaremekî îꞌ wanî yairon pe. Tiaron pensa epuꞌtî toꞌya yairî pra tîwanîkon, moropai tiaron pensa yairî tîwanîkon epuꞌtî toꞌya, toꞌ esenumenkatoꞌ yaꞌ. Maasa awanî pe man sîrîrî warantî. Jesus Cristoya pemonkonyamîꞌ yakoꞌmenka kupî sîrîrî Paapa maimu pe. Mîrîrî weiyu yai tamîꞌnawîron pemonkonyamîꞌ esenumenkatoꞌ anîꞌ nepuꞌtî pepîn yenpo pe man. Mîrîrî ekaremekî manniꞌ itekare unekaremekîya."
45,2,17,"Anîꞌ Wanî Judeu Pe PuꞌkuruAmîrîꞌnîkon kanan? Judeuyamîꞌ pe amîrîꞌnîkon wanî. Taayaꞌnîkon: —Moisés nurîꞌtîya yenupantoꞌ epuꞌnenan anna. Moropai mîî pe aatapurîkon Paapa epuꞌnen pe, ipemonkono pe awanîkon yeꞌnen."
45,2,19,"Taayaꞌnîkon: —Seruꞌ pepîn anna wanî manniꞌkan epuꞌnenan pepîn yenupanenan pe —taayaꞌnîkon, manniꞌkan enkaruꞌnankon pinunpanenan warantî. Moropai —Anna wanî manniꞌkan ewaron yaꞌ tîweꞌsanon weiyu pe tîweꞌsanon warantî —taayaꞌnîkon. Moropai taayaꞌnîkon: —Anna wanî manniꞌkan pakkokon epuꞌnenan pepîn pîikaꞌtînenan pe, moropai toꞌ yenupanenan pe, epuꞌnen pe toꞌ enatoꞌpe —taayaꞌnîkon. Inna, seruꞌ pepîn epuꞌtî pîꞌ naatîi tamîꞌnawîrî Moisés nurîꞌtîya yenupantoꞌ winîpai tamîꞌnawîrî îꞌ yairî tîweꞌsen."
45,2,21,"Amîrîꞌnîkon atapurî tiaronkon yenupanen pe awanîkon pîꞌ. Tîîse îꞌ waniꞌ awanî yeꞌnen aawarîrî eesenupakon pepîn? Taayaꞌnîkon tiaronkon pîꞌ amaꞌyeꞌ pe tîweꞌse pra. Mîrîrî taa tîpo, îꞌ ton pe amaꞌyeꞌ pe awanîkon?"
45,2,22,"Moropai taayaꞌnîkon tiaronkon pîꞌ seꞌ tapairî tiaron noꞌpî yarakkîrî tîweꞌse pra. Mîrîrî taa tîpo, îꞌ ton pe tiaron noꞌpî yarakkîrî awanîkon? Moropai miaꞌ ke ikonekasaꞌ toꞌ napurî yewanmîrînenan amîrîꞌnîkon. Tîîse îꞌ ton pe inkamoro yeꞌka yapurîtoꞌ toꞌya yemanne yamaꞌrunpayaꞌnîkon mîrîrîkon toꞌ pataꞌseꞌ yapai?"
45,2,23,"Amîrîꞌnîkon atapurî tanne, mîî pe Paapa maimu epuꞌtîyaꞌnîkon pîꞌ. Tîîse amîrîꞌnîkon wanî Paapa yeppeꞌnîꞌnenan pe mararî pra, maasa pra imaimu yawîrî pra awanîkon wenai."
45,2,24,Maasa pra Paapa maimu eꞌmenukasaꞌya taasaꞌ man:Imakuiꞌpî amîrîꞌnîkon Judeuyamîꞌ nîkupîꞌpî wenai Judeuyamîꞌ pepîn eseurîma imakuiꞌpî pe Paapa winîkîitaasaiꞌya man.
45,2,25,"Paapa pemonkonoyamîꞌ amîrîꞌnîkon Judeuyamîꞌ, amerekon piꞌpî yaꞌtîtoꞌyaꞌnîkon wanî yeꞌnen. Mîrîrî wanî morî pe seruꞌ pepîn, yairî Moisés nurîꞌtîya yenupantoꞌ yawîrî ikupîyaꞌnîkon ya. Tîîse yawîrî pra awanîkon ya, manniꞌ tîmere piꞌpî yaꞌtîtîpon pepîn warantî awanîkon, yaꞌtîtoꞌyaꞌnîkon wanî seꞌ tapairî mîîtoꞌpe."
45,2,26,"Mannankan Judeuyamîꞌ pepîn wanî, tîmerekon piꞌpî yaꞌtîtîponkon pe pra siꞌma, tîîse Moisés nurîꞌtîya yenupantoꞌ yawîrî ikupî toꞌya ya, moriya Paapaya inkamoro eraꞌma tîpemonkonoyamîꞌ pe, manniꞌkan tîmere piꞌpî yaꞌtîtîponkon warantî. Moropai Judeuyamîꞌ pepînya Paapa maimu yawîrî ikuꞌsaꞌ wenai, amîrîꞌnîkon wanî imakuiꞌpî pe eesepuꞌtî. Maasa pra inkamoro wanî pepîn imere piꞌpî yaꞌtîsaꞌkon pe, moropai Moisés nurîꞌtîya yenupantoꞌ epuꞌtîtîponkon pe pra. Mîîwîni tîîse imaimu yawîrî toꞌ eꞌsaꞌ. Tîîse amîrîꞌnîkon imere piꞌpî yaꞌtîsaꞌkon pe siꞌma, moropai aweꞌmenukasaꞌ epuꞌnen pe siꞌma, yawîrî pra aweꞌsaꞌkon. Mîrîrî yeꞌnen imakuiꞌpî pe awanîkon eesepuꞌtî."
45,2,28,Mîrîrî yeꞌnen anîꞌ wanî Judeu pe puꞌkuru seruꞌ pepîn imere piꞌpî yaꞌtîsaꞌ pe yairî? Mannankan Judeuyamîꞌ tîmerekon piꞌpî yaꞌtînenan? Kaane. Mîrîrî neken kuꞌnenan wanî pepîn Judeu pe puꞌkuru.
45,3,1,"Judeuyamîꞌ pîꞌ tarîpai, oꞌnon yeꞌka pe esenumenkan pîꞌ naatî? Judeuyamîꞌ pepîn yentai pra toꞌ wanî kaiꞌma esenumenkan pîꞌ naatî? Yai pra tîmerekon piꞌpî yaꞌtîsaꞌkon pe toꞌ wanî tanne, îꞌ pe pra rî awanî kaiꞌma eesenumenkakon?"
45,3,2,"Kaane, Paapaya toꞌ yeseru ton tîrîꞌpî mararî pra tiaronkon Judeuyamîꞌ pepîn yentai. Maasa pra pena eꞌmaiꞌ pe Paapaya tîmaimu tîrîꞌpî Judeuyamîꞌ pia, mîrîrî esaꞌ pe toꞌ eꞌtoꞌpe."
45,3,3,"Tîîse tiaronkon Judeuyamîꞌ wanî pîn mîrîrî yawîrî, innape ikupî toꞌya pra awanîꞌpî. Yawîrî pra toꞌ wanî yeꞌnen, îꞌ taasaꞌ tîuya yawîrî Paapaya ikupî pepîn kaꞌrî?"
45,3,4,"Kaane, ikupîiya. ˻Pemonkonyamîꞌ pîikaꞌtîiya taasaꞌ tîuya yawîrî˼. Seruꞌyeꞌ pe Paapa wanî pepîn tiwin kin. Tîwîrî Paapa koꞌmamî eꞌpai awanî yairon pe puꞌkuru, teuren tamîꞌnawîronkon wanî tanne seruꞌyeꞌ pe. Aꞌkî, Paapa maimu eꞌmenukasaꞌya taasaꞌ man, tîpîꞌ teeseurîmasen pe:Paapa, amîrî wanî yairon pe puꞌkuru teeseurîmasen pe.Teuren taa toꞌya tanne apîꞌ, yairon pepîn amîrî, taa toꞌya ya,tîîse yairon pe puꞌkuru awanî eesepuꞌtî,taasaiꞌya man."
45,3,5,"Imakuiꞌpî unkupîꞌpîkon wenai, utarumatîiyaꞌnîkon pra awanî ya, morî pe Paapa eꞌtoꞌ eeseraꞌma. Mîrîrî yeꞌnen —Utarumaꞌtîiya eꞌpai pra awanî maasa pra imakuiꞌpî unkupîꞌpî wenai morî pe Paapa eꞌtoꞌ eraꞌma pemonkonyamîꞌya —taa toꞌya."
45,3,6,"Tîîse kaane, mîrîrî warantî awanî pepîn. Yairon pe awanî ya, oꞌnon yeꞌka pe kin pemonkonyamîꞌ yakoꞌmenkaiya eꞌpainon?"
45,3,7,"Tîîse anîꞌya taa ya, seruꞌ uurî eꞌtoꞌya, inîꞌ panpîꞌ morî pe Paapa eꞌtoꞌ moropai yairî aweꞌtoꞌ yenpo, aronne panpîꞌ morî pe eeseraꞌmatoꞌpe. Mîrîrî yeꞌnen îꞌ ton pe Paapaya uurî tarumaꞌtî imakuiꞌpî unkupîꞌpî wenai? Tiaronkon eseurîma anna pîꞌ. Tiaron pe anna yenupa Pauloya. Taa toꞌya see warantî: —Moriya imakuiꞌpî kuꞌpaiꞌnîkon man, mîrîrî kupî wenai morî iiꞌtoꞌpe Paapa winîpai —taa toꞌya. Tîîse îꞌ pe pra rî taa toꞌya. Epuꞌtî toꞌya pepîn. Mîrîrî yeꞌnen inkamoro, mîrîrî warantî eeseurîmaꞌsan eꞌtarumaꞌtî pe man, maasa pra ituꞌse toꞌ eꞌsaꞌ wenai.?"
45,3,9,"Pemonkon Yairon Ton Pra Man Tiwin KinMîrîrî yeꞌnen morî pe panpîꞌ uurîꞌnîkon Judeuyamîꞌ eraꞌma Paapaya, manniꞌkan Judeuyamîꞌ pepîn yentai kaiꞌma eesenumenkakon? Kaane, maasa pra aasîrî taꞌpîuya wai, imakuiꞌpî pe tamîꞌnawîronkon wanî, Judeuyamîꞌ moropai Judeuyamîꞌ pepîn."
45,3,10,Îꞌ kaiꞌma Paapa maimu eꞌmenukasaꞌya taasaꞌ:Tiwin kin anîꞌ yairon pemonkon ton pra man. Tiwin kin anîꞌ yairon epuꞌnen ton pra man.Tiwin kin anîꞌ ton pra man Paapa yarakkîrî tîîkoꞌmamî yuwanen.
45,3,12,Tamîꞌnawîronkon wanî aminke tîweꞌsanon pe Paapa pîꞌ.Mîrîrî wenai tamîꞌnawîronkon wanî îꞌ pe pra rî.Anîꞌ morî kupî yuwanen ton pra man tiwin kin.
45,3,13,"Inkamoro maimu wanîisaꞌmantaꞌpî pemonkon esaꞌrîꞌpî katasaꞌ warantî.Ikî pe awanî. Seruꞌyeꞌ pe toꞌ maimu wanî imakuiꞌpî pe.Moropai mîrîrî tîmaimukon kepemonkon wîî toꞌya teeseurîmakon ke.Mîrîrî toꞌ eseurîmatoꞌ wanîmanniꞌ îkîiya yeꞌkansaꞌ ya saꞌmantan,manniꞌ kaisarî seruꞌyeꞌ pe yenkuꞌtîntoꞌ toꞌya wanî."
45,3,14,"Mîrîrî toꞌ mata yapai,mararî pra imakuiꞌpî pe toꞌ eseurîmatoꞌ epaꞌka.Tonpakon mîiꞌma toꞌya tîmaimukon ke."
45,3,15,Inkamoroya kaꞌneꞌ pe tiaronkon tarumaꞌtîiwî tîuyaꞌnîkon pîkîrî.
45,3,16,Oꞌnon poro toꞌ taasarîꞌpîkontiaronkon tarumaꞌtî toꞌya.
45,3,17,Tiwin kin inkamoroyamorî pe eꞌnî tîwanmîra epuꞌtî pepîn.
45,3,18,"Moropai anîꞌ esenumenka pepîn tiwin kinPaapa nama tîuyaꞌnîkon pîꞌ,taasaꞌ Paapa maimuya man."
45,3,19,"Aꞌkî, epuꞌtîꞌnîkon man uurîꞌnîkon Judeuyamîꞌ pia îꞌ kaiꞌma tamîꞌnawîron panamantoꞌ tîrîꞌpî Paapaya Moisés nurîꞌtî wenai. Itîrîꞌpîiya —Inna, morî uurî —taa namai. Tîîse, —Paapa pia imakuiꞌpî uurî —taatoꞌpe, maasa pra tamîꞌnawîronkon pemonkonyamîꞌ wanî imakuiꞌpî pe."
45,3,20,"Mîrîrî yeꞌnen anîꞌ wanî pepîn morî pe Paapa rawîrî, Moisés nurîꞌtîya yenupantoꞌ yawîrî tîwanî wenai. Tîîse mîrîrîya imakuiꞌpî pe eꞌnîtoꞌ epuꞌtî emapuꞌtî."
45,3,21,"Innape Ikuꞌtoꞌ Wenai Yairî Enan Paapa PiaTîîse yairon pe pemonkon eꞌtoꞌpe Paapaya neken ikupî, Moisés nurîꞌtîya yenupantoꞌ yawîrî eꞌnî wenai pra. Paapaya ikupî ekaremekîꞌpî penaronkon Paapa maimu ekaremeꞌnenan profetayamîꞌ nurîꞌtîya. Tarîpai eesepuꞌtî sîrîrî îꞌ kaiꞌma Paapaya ikupî. Paapaya pemonkon eraꞌma morî pe innape Jesus Cristo kuꞌtoiꞌya wenai. Mîrîrî kupîiya tamîꞌnawîronkonya innape ikupî wenai, anîꞌ menkaiya pepîn. Tamîꞌnawîronkon seꞌ kaisarî toꞌ kupîiya."
45,3,23,Maasa pra Paapa pia tamîꞌnawîronkon pemonkonyamîꞌya imakuiꞌpî kuꞌsaꞌ. Moropai imakuiꞌpî teserukon wenai morî pe ituꞌse Paapa eꞌtoꞌ eposaꞌ toꞌya pra awanîꞌpî.
45,3,24,"Tîîse morî pe tîweꞌtoꞌ wenai Paapaya toꞌ pîikaꞌtî tînmu Jesus Cristo wenai, îꞌ yeꞌma anîꞌya wenai pra. Jesus Cristo saꞌmantaꞌpî pemonkonyamîꞌ yeꞌmapa. Mîrîrî wenai imakuiꞌpî toꞌ nîkupîꞌpî moꞌkaꞌpîiya. Mîrîrî yeꞌnen —Yairon pe awanîkon —taa Paapaya toꞌ pîꞌ."
45,3,25,"Tînmu tîrîꞌpîiya aasaꞌmantatoꞌpe. Tîmînî kamoꞌpî Cristoya imakuiꞌpî toꞌ eꞌtoꞌ moꞌkatoꞌpe. Innape ikupî toꞌya wenai Paapaya toꞌ eraꞌma yairon pe. Mîrîrî wenai yairon pe tîwanî ekaremekîꞌpîiya. Maasa pra penaronkon Cristo esenpo rawîrî esiꞌsan nîkupîꞌpî imakuiꞌpî wenai toꞌ tarumaꞌtîsaiꞌya pra man. Inîmîkîꞌpîiya tînmu iipîꞌpî pîkîrî. Tîîse tarîpai îꞌ kaiꞌma yairon pe tîweꞌtoꞌ ekaremekîiya Jesus Cristo nîkupîꞌpî wenai, mîrîrî yairon pe tîweꞌtoꞌ wenai innape Jesus Cristo kuꞌnenan kupîiya yairî toꞌ eꞌtoꞌpe."
45,3,27,"Mîrîrî yairî Paapaya kuꞌnîsaꞌ wenai atapurîn eꞌpainon? Kaane, tiwin kin atapurîn pepîn. Îꞌ waniꞌ awanî yeꞌnen? Îꞌ yuꞌse Paapa wanî yairî eꞌnîtoꞌpe? Morî unkupîkon wenai, iipia koꞌmannî kaꞌrî? Kaane, mîrîrî wenai pra, tîîse innape Jesus Cristo kuꞌtoꞌ uurîꞌnîkonya wenai, morî pe eꞌnî Paapa yarakkîrî."
45,3,29,"Anîꞌ kin mîîkîrî Paapa? Manniꞌkan Judeuyamîꞌ neken Yepotorî kaꞌrî? Moropai manniꞌkan Judeuyamîꞌ pepîn Yepotorî nîrî kaꞌrî? Inna, seruꞌ pepîn. Paapa mîîkîrî tamîꞌnawîronkon Yepotorî pe tîweꞌsen."
45,3,30,"Mîrîrî yeꞌnen Paapa wanî tiwin. Morî pe Judeuyamîꞌ eraꞌmaiya moropai morî pe Judeuyamîꞌ pepîn eraꞌmaiya nîrî, tîîse innape Cristo kupî toꞌya wenai."
45,3,31,"Tarîpai îꞌ taa pe nai, Moisés nurîꞌtîya yenupantoꞌ pîꞌ? —Tîwî nasi. Inîꞌ anetapai pra wai, maasa pra innape Jesus kuꞌnen uurî tarîpai —taa eꞌpai nai? Kaane, mîrîrî warantî taa eꞌpai pra man. Maasa pra innape Jesus kuꞌnen pe enansaꞌ yeꞌnen, yawîrî koꞌmannî emapuꞌtîiya."
45,4,1,Îꞌ taa eꞌpainon penaron Abraão anna Judeuyamîꞌ tamo nurîꞌtî pîꞌ? Îꞌ kaiꞌma morî pe eenaꞌpî Paapa yarakkîrî?
45,4,4,"Aꞌkî, anîꞌ esenyakaꞌmaꞌpî ya, tepeꞌpî yapisîiya eꞌpai awanî. Mîrîrî itepeꞌpî wanî ese yeꞌka pe rî, epeꞌmîra tîtîsen warantî pra, eesenyakaꞌmaꞌpî yepeꞌpî pe awanî."
45,4,5,"Îꞌ kupî pîꞌ teesekaꞌnunkai pra tîîse, anîꞌya innape Paapa kupî ya, innape tîkuꞌtoiꞌya wenai Paapaya eraꞌma morî pe, imakuiꞌpî kuꞌsaiꞌya tanne teuren tîîse Paapaya morî pe mîîkîrî kupî."
45,4,6,"Mîrîrî warantî ekaremekîꞌpî Davi nurîꞌtîya. Eeseurîmaꞌpî manniꞌkan yairî Paapa nîkupîꞌsan yekare pîꞌ. Imakuiꞌpî toꞌ nîkupîꞌpî wenai toꞌ tarumaꞌtîiya pra awanîꞌpî. See warantî taasaiꞌya man: Taatausinpai manniꞌkanimakuiꞌpî toꞌ nîkupîꞌpîkuꞌsaꞌ Paapaya tîîwanmîra.Moropai tîronasaiꞌyaꞌnîkon pîꞌtoꞌ atausinpa. Taatausinpai inkamoro wanî,maasa pra Paapaya toꞌ nîkupîꞌpî imakuiꞌpî wenai,toꞌ tarumaꞌtî pepîn.taasaiꞌya man."
45,4,9,"Sîrîrî atausinpantoꞌ pîꞌ Davi nurîꞌtî eseurîmatoꞌ wanî manniꞌkan Judeuyamîꞌ neken ton pe? Kaane, mîrîrî wanî manniꞌkan Judeuyamîꞌ pepîn ton pe nîrî. Maasa pra taꞌpî Paapa maimu eꞌmenukasaꞌya tauya neꞌtîkini:—Abraãoya Paapa kupîꞌpî innape moropai mîrîrî pîkînsaꞌ,morî pe Abraão kupîꞌpî Paapaya.—taasaiꞌya man."
45,4,10,"Îꞌ waniꞌ awanî yeꞌnen Abraão eraꞌmaꞌpî Paapaya yairî? Pena Abraãoya tîmere piꞌpî yaꞌtîsaꞌ yeꞌnen, kaꞌrî? Kaane, mîrîrî kuꞌsaiꞌya rawîrî aasîrî Paapaya taasaꞌ Abraão pîꞌ: —Morî pe awanî."
45,4,11,"Moropai morî pe Paapaya Abraão kuꞌsaꞌ tîpo, tîmere piꞌpî pottî yaꞌtîꞌpî Abraãoya. Mîrîrî inkupîꞌpî wanîꞌpî ekaremeꞌnen pe. Îꞌ kaiꞌma innape ikupîiya wenai, yairî Paapaya ikupîꞌpî ekaremeꞌnen pe, maasa tîmere piꞌpî pottî yaꞌtîsaiꞌya pra tîîse. Mîrîrî warantî Abraão wanî tamîꞌnawîronkon manniꞌkan innape Paapa kuꞌnenan yunkon pe, teuren tîmerekon piꞌpî yaꞌtîtîponkon pepîn. Inkamoro kuꞌsaꞌ Paapaya morî pe innape tîkuꞌtoꞌ toꞌya wenai, Abraão kuꞌsaꞌ tîuya warantî."
45,4,12,"Moropai awanî manniꞌkan tîmerekon piꞌpî pottî yaꞌtîtîponkon yunkon pe nîrî. Tîîse mîrîrî yaꞌtîsaꞌ toꞌya wenai neken pra, tîîse îꞌ kaiꞌma Abraão yeseru kupî toꞌya wenai toꞌ yunkon pe awanî, innape Paapa kuꞌtoꞌ toꞌya wenai. Pena tîmere piꞌpî pottî yaꞌtî Abraãoya rawîrî innape Paapa kupîꞌpî warantî toꞌ wanî."
45,4,13,"Paapaya taꞌpî Abraão nurîꞌtî pîꞌ pena: —Sîrîrî pata tîrîuya pe wai apata pe moropai apayanyamîꞌ rîꞌsan pata pe nîrî. Mîrîrî taꞌpî Paapaya Abraão pîꞌ Moisés nurîꞌtîya yenupantoꞌ yawîrî awanî wenai pra. Tîîse morî ikuꞌsaꞌ tîuya wenai Paapaya taꞌpî, innape tîmaimu kupîiya yeꞌnen."
45,4,14,"Tîîse Moisés nurîꞌtîya yenupantoꞌ yawîrî tîweꞌsanon pia neken, —Sîrîrî pata esaꞌ pe awanî pe man —taasaiꞌya pra man. Maasa pra mîrîrî warantî taasaiꞌya ya, innape ikuꞌtoꞌ toꞌya wanî eꞌpainon îꞌ pe pra rî. Moropai îꞌ taatoꞌ Paapaya wanî eꞌpainon îꞌ pe pra. Maasa pra anîꞌya yapisî pepîn Paapa winîpai, mîrîrî Moisés nurîꞌtîya yenupantoꞌ yawîrî pra awanî yeꞌnen. Tîîse uurîꞌnîkon tarumaꞌtî Paapaya pe man. Tîîse mîrîrî Moisés nurîꞌtîya yenupantoꞌ ton pra awanî ya, anîꞌya epuꞌtî pepîn eꞌpainon îꞌ kaiꞌma imakuiꞌpî pe tîwanî. ˻Tîîse moro man˼. Utarumaꞌtîkon Paapaya pe man."
45,4,16,"Tîîse innape ikupî wenairî neken Paapaya itîrî uupiaꞌnîkon. Mîrîrî pîkînsaꞌ eesepuꞌtî îꞌ kaiꞌma kaiꞌma epeꞌmîra Paapaya itîrî uupiaꞌnîkon. —Itîrîuya —taꞌpî Paapaya tamîꞌnawîronkon Abraão payannîꞌsan pia. Mîrîrî kupîiya pepîn manniꞌkan neken Judeuyamîꞌ Moisésya yenupantoꞌ esanon pia, tîîse manniꞌkan innape Paapa ikuꞌnenan Abraãoya innape ikupîꞌpî warantî tîweꞌsanon pia nîrî itîrîꞌpîiya. Maasa pra Abraão wanî tamîꞌnawîronkon uurîꞌnîkon innape ikuꞌnenan yunkon pe. Maasa pra Paapa maimu eꞌmenukasaꞌya taasaꞌ:—Abraão, akupîuya pe wai tuꞌkankon pemonkonyamîꞌ tamokon pe—Apayanyamîꞌ wanî pe man tuꞌke—taꞌpîiya. Mîrîrî yai Abraão kono po wanîꞌpî eseuwarapo konoꞌ 100 kaisarî. Tîîse mîrîrî warantî siꞌma eesenumenkatoꞌ eꞌpîtîꞌpî îꞌ kaiꞌma aꞌyekeꞌton pe teenasaꞌ pîꞌ, moropai îꞌ kaiꞌma eesenumenkaꞌpî tînoꞌpî Sara pîꞌ, tînre ton yenpoiya pra awanî yeꞌnen. Tîîse innape ikuꞌtoiꞌya wanîꞌpî tîwîrîrî, iiwanmîra eena pra."
45,4,20,Mîrîrî yeꞌnen Abraãoya innape ikuꞌtoꞌ tîuya kupî pra awanîꞌpî tîîwanmîra. Moropai —Innape naka Paapaya ikupî pe nai —taiya pra awanîꞌpî. Tîîse innape ikuꞌtoiꞌya wanîꞌpî inîꞌ panpîꞌ meruntî ke. Moropai mîîkîrîya Paapa yapurîꞌpî. —Morî pe Paapa man —taapîtîꞌpîiya. Maasa pra meruntî ke Paapa wanî epuꞌtîꞌpîiya. Moropai tamîꞌnawîrî îꞌ kupî taꞌpî tîuya yawîrî ikupî Paapaya epuꞌtîꞌpîiya. Mîrîrî yeꞌnen inîmîkîꞌpîiya.
45,4,22,Mîrîrî yeꞌnen innape ikupî Abraãoya wenai —Morî pe mîîkîrî kupîꞌpî Paapaya —taatoꞌ eꞌmenukasaꞌ man.
45,4,23,"Mîîkîrî ton pe neken aweꞌmenukasaꞌ pra awanîꞌpî tîîse uurîꞌnîkon ton pe nîrî aweꞌmenukasaꞌ wanîꞌpî. Maasa pra innape Paapa kupîꞌnîkon wenai, manniꞌ Paapa Uyepotorîkon Jesus Cristo pîmîꞌsaꞌkaꞌtîpon kupî innape. Uurîꞌnîkon kupîiya yairî, innape Cristo kupî wenai."
45,4,25,Maasa pra Jesus rumakaꞌpî Paapaya aasaꞌmantatoꞌpe umakuyikon unkupîꞌpîkon wenai. Moropai mîîkîrî pîmîꞌsaꞌkaꞌpî Paapaya. Mîrîrî pîkînsaꞌ yairî uurîꞌnîkon kupî Paapaya.
45,5,1,"Morî Pe Eꞌnî Paapa YarakkîrîTarîpai Paapaya uurîꞌnîkon kuꞌsaꞌ yairî innape tîkuꞌtoꞌ uurîꞌnîkon wenai. Teuren pena upîꞌnîkon eekoreꞌmasaꞌ wanîꞌpî tîîse Uyepotorîkon Jesus Cristo wenai, teekoreꞌmai pra eenaꞌpî moropai aminke pra tarakkîrî eꞌnîtoꞌpe ukupîꞌpîiyaꞌnîkon."
45,5,2,"Moropai tarakkîrî koꞌmannî emapuꞌtîꞌpîiya innape ikupîꞌnîkon wenai. Mîrîrî ya morî yapisî pîꞌ koꞌmannî iwinîpai. Mîrîrî yeꞌnen atausinpansaꞌ sîrîrî, tîwarantî eꞌnîtoꞌpe uurîꞌnîkon kupî Paapaya yeꞌnen. Mîrîrî pîꞌ taꞌnîkon: —Morî pe man, Paapa."
45,5,3,"Moropai mîrîrî pîꞌ neken pra tîîse atausinpan nîrî tarî eꞌtarumaꞌtîntoꞌ pîꞌ. Maasa pra epuꞌtîꞌnîkon man eꞌtarumaꞌtîntoꞌ wanî yapîtanîpî emapuꞌtînen pe. Mîrîrî yapîtanîꞌsaꞌ yeꞌnen, inîꞌ panpîꞌ morî pe eꞌnî, Paapa wakîri pe. Mîrîrî pîkînsaꞌ inîꞌ panpîꞌ inîmîkî pîꞌ eꞌnîtoꞌkon tîrîiya."
45,5,5,"Mîrîrî warantî inîmîkîꞌnîkon tanne, Paapaya uurîꞌnîkon yenkuꞌtî pepîn tiwin kin. Maasa pra Paapaya uurîꞌnîkon saꞌnamaꞌpî kureꞌne. Morî Yekaton Wannî tîrîꞌpîiya uyewankon yaꞌ aakoꞌmantoꞌpe. Mîîkîrî koꞌmamî wenai, epuꞌtî îꞌ kaiꞌma Paapaya usaꞌnamakon kureꞌne."
45,5,6,"Maasa pra pena uyentaiꞌnîkon imakuiꞌpî wanî tanne, Cristo saꞌmantaꞌpî uurîꞌnîkon ton pe. Manniꞌ yai Paapa nîmenkaꞌpî yai, aasaꞌmantaꞌpî imakuiꞌsan, Paapa namanenan pepîn ton pe."
45,5,7,"Aꞌkî, saꞌme puꞌkuru awanî, manniꞌ yairon kuꞌnen pataꞌseꞌ anîꞌ eturumaka tîîsaꞌmantapa. Yai pra moro naka nai tiaron pemonkon pataꞌseꞌ yaꞌ anîꞌ eturumaka tîîsaꞌmantatoꞌpe morî pe awanî wenai. Tîîse îꞌ kaiꞌma Paapaya usaꞌnamatoꞌkon tîuya ekaremekî sîrîrî. Imakuiꞌsan pe uurîꞌnîkon wanî tîîse, Cristo saꞌmantaꞌpî uurîꞌnîkon pîikaꞌtîpa."
45,5,9,"Pakîꞌnan po Cristo saꞌmantaꞌpî yai, tîmînî kamoꞌpîiya. Mîrîrî wenai uurîꞌnîkon nîkupîꞌpî yeꞌmasaiꞌya. Mîrîrî yeꞌnen morî pe ukuꞌsaiꞌyaꞌnîkon Paapa yarakkîrî. Kureꞌne upîikaꞌtîiyaꞌnîkon. Moropai epuꞌtîꞌnîkon inîꞌrî Paapa ekoreꞌma pepîn upîꞌnîkon, utarumaꞌtîiyaꞌnîkon pepîn, Cristo nîkupîꞌpî wenai."
45,5,10,"Teuren pena aminke eꞌnîꞌpî Paapa pîꞌ teeyaton pe eꞌnî yeꞌnen. Tîîse tîîpia eꞌnîtoꞌpe uurîꞌnîkon manaꞌpokaꞌpîiya tînmu saꞌmantaꞌpî wenai. Tarîpai uurîꞌnîkon wanî Paapa piawon pe puꞌkuru. Mîrîrî warantî upîikaꞌtîꞌpîiyaꞌnîkon tînmu saꞌmantatoꞌ wenai, moropai tîwîrî upîikaꞌtîiyaꞌnîkon tîîpia erepannî pîkîrî. Maasa pra enen tînmu koꞌmamî yeꞌnen."
45,5,11,"Mîrîrî pîꞌ neken pra atausinpan tîîse Paapa pemonkono pe eꞌnî pîꞌ nîrî atausinpan, Uyepotorîkon Jesus Cristo nîkupîꞌpî wenai. Maasa pra mîîkîrîya uurîꞌnîkon kupîꞌpî Paapa wanîyakon pe, iipiawon pe puꞌkuru eꞌnîtoꞌpe."
45,5,12,"Adão Yekare Moropai Cristo YekarePena eꞌmaiꞌnon warayoꞌ Adão saꞌmantaꞌpî imakuiꞌpî tînkupîꞌpî wenai. Mîrîrî pata pai imakuiꞌpî kuꞌnenan pemonkonyamîꞌ saꞌmanta tînkupîꞌpîkon wenai. Mîrîrî pîkînsaꞌ tîîsaꞌmantasen pe tamîꞌnawîronkon pemonkonyamîꞌ wanî. Pena maasa Moisés pia tîmaimu rumaka Paapaya pra tîîse, imakuiꞌpî kupî pîꞌ pemonkonyamîꞌ koꞌmamîꞌpî sîrîrî pata po. Tîîse Paapaya taasaꞌ pra man toꞌ pîꞌ: —Moisés pia untîrîꞌpî umaimu yawîrî aweꞌsaꞌkon pra naatîi —taasaiꞌya pra man, maasa itîîsaꞌ tîuya pra tîwanî yeꞌnen."
45,5,14,"Mîîwîni tîîse tamîꞌnawîronkon pemonkonyamîꞌ wanîꞌpî tîîsaꞌmantasen pe sîrîrî, Adão nurîꞌtî wanîꞌpî pata pai Moisés nurîꞌtî wanîꞌpî pîkîrî, maasa pra imakuiꞌpî kupîꞌpî toꞌya. Paapa maimu yawîrî pra Adão wanîꞌpî warantî pra inkamoro wanîꞌpî tîîse imakuiꞌpî kupîꞌpî toꞌya. Mîîkîrî Adão nurîꞌtî wanîꞌpî manniꞌ aaipî kupî manniꞌ ekaremeꞌnen pe. Tîîse manniꞌ epeꞌmîra Paapa nîtîrî uupiaꞌnîkon, mîrîrî wanî pepîn manniꞌ Adão nurîꞌtî nîkupîꞌpî warantî. Maasa pra epuꞌtîꞌnîkon Adão nîkupîꞌpî wenai tuꞌkankon pemonkonyamîꞌ wanîꞌpî tîîsaꞌmantasanon pe, Adão nurîꞌtî saꞌmantasaꞌ warantî tîweꞌsanon pe. Tîîse inîꞌ panpîꞌ epuꞌtîꞌnîkon morî pe Paapa eꞌtoꞌ wanî mîrîrî warantî pra. Maasa pra tiwinan nîkupîꞌpî wenai, tuꞌkankon pemonkonyamîꞌ pîikaꞌtîꞌpî Paapaya. Morî panpîꞌ itîrîiya epeꞌmîra, tiwinan warayoꞌ wenai. Mîîkîrî wanî Jesus Cristo pe. Moropai awanî tiaron pe Paapa nîtîrî uupiaꞌnîkon, mîîkîrî tiwinan warayoꞌ, Adão nîkupîꞌpî imakuiꞌpî warantî pra. Mîrîrî imakuiꞌpî pîkînsaꞌ Paapaya uyenuntoꞌkon wanîꞌpî. Mîîwîni tîîse Jesus nîkupîꞌpî wenai Paapaya taꞌpî uurîꞌnîkon pîꞌ —Morî pe awanîkon —taꞌpîiya teuren kureꞌne imakuiꞌpî kupî tîpo. Inna seruꞌ pepîn mîîkîrî tiwinan warayoꞌ nîkupîꞌpî imakuiꞌpî wenai tamîꞌnawîronkon pemonkonyamîꞌ enaꞌpî tîsaꞌmantasanon pe. Tîîse itentai innape awanî tiaron warayoꞌ manniꞌ Jesus Cristo nîkupîꞌpî wenai ipatîkarî pemonkonyamîꞌ koꞌmamî enen iipia. Tamîꞌnawîronkon mannankan morî pe Paapa nîkupîꞌsanya îꞌ kaiꞌma tîîkoꞌmantoꞌkon eporî Jesus Cristo wenai amenan pe tîîkoꞌmantoꞌkon yarakkîrî, mîrîrî epeꞌmîra intîrî tenapisîkon wenai. Mîrîrî yeꞌnen mîîkîrî tiwinan nîkupîꞌpî imakuiꞌpîya tamîꞌnawîronkon pemonkonyamîꞌ saꞌmanta emapuꞌtîꞌpî. Tîîse tiwinan nîkupîꞌpî yairon wenai toꞌ eꞌpîikaꞌtîtoꞌkon ton tîrîꞌpîiya inîꞌrî toꞌ saꞌmanta namai. Moropai toꞌ koꞌmantoꞌ ton tîrîꞌpîiya toꞌ pia. Aꞌkî, tiwinan warayoꞌ Paapa maimu yawîron pepîn nîkupîꞌpî wenai, tamîꞌnawîronkon enaꞌpî imakuiꞌsan pe. Mîrîrî warantî nîrî tiwinan warayoꞌ Paapa maimu yawîrî tîweꞌsen nîkupîꞌpî wenai uurîꞌnîkon kupî Paapaya morî pe."
45,5,20,"Moisésya yenupantoꞌ wanî inîꞌ panpîꞌ imakuiꞌpî pe eꞌnî epuꞌtî emapuꞌtînen pe, yawîrî eꞌnîsaꞌ yeꞌnen. Tîîse îꞌ pensa imakuiꞌpî pe eꞌnî epuꞌtî emapuꞌtîsaiꞌya ya, îꞌ kaiꞌma umakuyikon yentai Paapa wanî epuꞌtî emapuꞌtîiya, epeꞌmîra upîikaꞌtîiyaꞌnîkon wenai. Mîrîrî warantî isaꞌmantaꞌsan pe uurîꞌnîkon wanî unkupîꞌpîkon imakuiꞌpî wenai. Mîrîrî warantî nîrî Paapaya morî pe ukuꞌsaꞌkon wenai uurîꞌnîkon wanî ipatîkarî enen tîîkoꞌmansenon pe Uyepotorîkon Jesus Cristo nîkupîꞌpî wenai."
45,6,1,"Îꞌ Kaiꞌma Cristo Yarakkîrî KoꞌmannîtoꞌMîrîrî yeꞌnen oꞌnon yeꞌka pe esenumenkan pîꞌ naatî? Îꞌ kupîꞌnîkon eꞌpai nai? Imakuiꞌpî kupî pîꞌ kaꞌrî koꞌmannî, inîꞌ panpîꞌ morî pe Paapa eꞌtoꞌ enatoꞌpe itentai?"
45,6,2,"Kaane, mîrîrî kuꞌpai pra man. Maasa pra uurîꞌnîkon wanî isaꞌmantaꞌpî warantî, imakuiꞌpî kuꞌnen pe pra. Mîrîrî warantî eꞌnîpaiꞌnîkon man imakuiꞌpî kupî namai."
45,6,3,"Îꞌ kaiꞌma innape awanî epuꞌnen amîrîꞌnîkon, îꞌ pensa uurîꞌnîkon esenpatakona yai tiwin enanîꞌpî Cristo yarakkîrî. Mîrîrî yeꞌnen esenpatakonantoꞌya ekaremekî îꞌ kaiꞌma Cristo saꞌmantasaꞌ warantî uurîꞌnîkon saꞌmantaꞌpî nîrî yarakkîrî. Mîrîrî warantî Cristo esuꞌnaꞌtîꞌpî warantî uurîꞌnîkon esuꞌnaꞌtîꞌpî nîrî yarakkîrî. Moropai Cristo pîmîꞌsaꞌkaꞌpî Paapaya isaꞌmantaꞌsan koreꞌtapai tîmeruntîri ke. Mîrîrî warantî nîrî uurîꞌnîkon eꞌmîꞌsaꞌkaꞌpî, uurîꞌnîkon koꞌmantoꞌpe amenan pe uyeserukon eꞌtoꞌpe. Inna, seruꞌ pepîn uurîꞌnîkon saꞌmantaꞌpî Cristo yarakkîrî, îꞌ kaiꞌma Cristo saꞌmantaꞌpî manniꞌ warantî. Moropai tîîsaꞌmanta tîpo, Cristo eꞌmîꞌsaꞌkaꞌpî warantî uurîꞌnîkon nîrî eꞌmîꞌsaꞌkaꞌpî yarakkîrî."
45,6,6,"Mîrîrî yeꞌnen inîꞌrî manniꞌ uyeserukon rîꞌpî penaroꞌ uyewankon yaꞌ tîweꞌsen yawîrî pra uurîꞌnîkon enasaꞌ. Pakîꞌnan po Cristo saꞌmantaꞌpî warantî saꞌmantansaꞌ yeꞌnen, inîꞌrî imakuiꞌpî ankuꞌpai pra enansaꞌ. Mîrîrî warantî aataretîꞌkaꞌpî. Mîrîrî yeꞌnen uyentaiꞌnîkon imakuiꞌpî ena pepîn tiwin kin."
45,6,7,"Maasa pra anîꞌ saꞌmantasaꞌ ya Cristo yarakkîrî, mîîkîrî wanî imakuiꞌpî yentai. Itesaꞌ pe imakuiꞌpî wanî pepîn, yawîrî aakoꞌmamî namai."
45,6,8,"Isaꞌmantaꞌsan pe eꞌnî yeꞌnen Cristo yarakkîrî, yarakkîrî nîrî koꞌmannî. Innape awanî."
45,6,9,"Moropai epuꞌtîꞌnîkon man Cristo eꞌmîꞌsaꞌkaꞌpî saꞌmantantoꞌ winîpai. Mîrîrî yeꞌnen inîꞌrî aasaꞌmanta pepîn, saꞌmantantoꞌ yentai eenasaꞌ yeꞌnen."
45,6,10,"Tîîsaꞌmanta yai, aasaꞌmantaꞌpî tiwin iteꞌka imakuiꞌpî unkupîꞌpîkon yaretîꞌkapa kaiꞌma tamîꞌnawîrî. Moropai aakoꞌmamî tarîpai ipatîkarî Paapa wakîri pe puꞌkuru. Mîrîrî warantî nîrî amîrîꞌnîkon eꞌkupî isaꞌmantaꞌpî warantî awanîkonpa imakuiꞌpî kupîyaꞌnîkon namai, tîîse Paapa wakîri pe awanîkonpa, maasa pra Jesus Cristo yarakkîrî aakoꞌmamîkon yeꞌnen."
45,6,12,Mîrîrî yeꞌnen ayentaiꞌnîkon imakuiꞌpî ena kîꞌtîîtî. Ayeserukon rîꞌpî penaroꞌ yawîrî ikupîyaꞌnîkon kaiꞌma keꞌtî.
45,6,13,"Mîrîrî warantî imakuiꞌpî pataꞌseꞌ ton tîrîyaꞌnîkon eꞌpai pra man, tîîse eturumakatî neken Paapa pia, ituꞌse tîweꞌtoꞌ kuꞌtoꞌpeiya amîrîꞌnîkon yarakkîrî, ipemonkono pe awanîkon yeꞌnen. Maasa pra amîrîꞌnîkon wanîꞌpî pena isaꞌmantaꞌsan pe, tarîpai amîrîꞌnîkon kupîꞌpîiya enen tîîkoꞌmansenon pe. Mîrîrî yeꞌnen iipia eturumakatî tamîꞌnawîrî morî kuꞌnenan pe awanîkonpa."
45,6,14,"Tarîpai inîꞌrî ayesaꞌkon pe imakuiꞌpî koꞌmamî pepîn, ayentaiꞌnîkon eena pepîn. Maasa pra amîrîꞌnîkon koꞌmamî pepîn Moisésya yenupantoꞌ rîꞌpî kupî pîꞌ, tîîse aakoꞌmamîkon tarîpai morî pe Paapa eꞌtoꞌ yaꞌ."
45,6,15,"Paapa Poitîrî Pe EꞌnîTauya apîꞌnîkon. Moisésya yenupantoꞌ yawîrî pra enansaꞌ yeꞌnen, imakuiꞌpî kupîꞌnîkon eꞌpainon morî pe Paapa eꞌtoꞌ yaꞌ enansaꞌ yeꞌnen? Kaane, tiwin kin ikupî eserîke pra man."
45,6,16,"Maasa pra epuꞌnenan amîrîꞌnîkon morî pe. Anîꞌ eturumakasaꞌ ya, tesaꞌkon yenyaꞌ, mîîkîrî koꞌmamî ipoitîrî pe. Tîwîrî itesaꞌya ituꞌse tîweꞌtoꞌ yawîrî ikuꞌtoꞌpeiya yaipontî koꞌmannîpî. Mîrîrî warantî amîrîꞌnîkonya imenka eꞌpai awanî tarîpai. Imakuiꞌpî kupî pîꞌ aakoꞌmamîkon ya, inyakanoꞌpî wanî saꞌmantantoꞌpe. Mîîwîni pra Paapa maimu yawîrî aakoꞌmamîkon ya, amîrîꞌnîkon kupîiya yairon pe puꞌkuru aakoꞌmamîkonpa."
45,6,17,"Tîîse taa annaya, morî pe puꞌkuru Paapa man. Maasa pra amîrîꞌnîkon wanîꞌpî pena imakuiꞌpî maimu yawîrî tîweꞌsanon pe. Tarîpai amîrîꞌnîkon wanî Paapa maimu yawîrî tîweꞌsanon pe tamîꞌnawîrî ayewankon ke. Maasa pra eesenupaꞌpîkon ipîꞌ mîrîrî yapisîꞌpîyaꞌnîkon. Amîrîꞌnîkon pîikaꞌtîꞌpîiya imakuiꞌpî winîpai amoꞌkakonpa. Moropai amîrîꞌnîkon enaꞌpî Paapa poitîrî pe. Manniꞌ yairon ituꞌse Paapa eꞌtoꞌ kuꞌnen pe eenaꞌpîkon."
45,6,19,"Eseurîma sîrîrî mîrîrî toꞌ poitîrî pîꞌ, maasa pra mararî neken epuꞌnen pe awanîkon yeꞌnen. Aꞌkî, pena amîrîꞌnîkon wanî imakuiꞌpî poitîrî pe. Eeturumakasaꞌkon wanîꞌpî tamîꞌnawîrî imakuiꞌpî siꞌta kupî pîꞌ aakoꞌmamîkonpa. Tarîpai tauya, eturumakatî Paapa poitîrî pe, aakoꞌmantoꞌkon eꞌtoꞌpe morî pe, Paapa yarakkîrî, imakuiꞌpî ton pra."
45,6,20,"Pena imakuiꞌpî kupî pîꞌ awanîkon yai, tiwin kin îꞌ pensa ituꞌse Paapa eꞌtoꞌ yawîrî ikuꞌsaꞌyaꞌnîkon pra naatîi."
45,6,21,"Pena mîrîrî kupî pîꞌ aakoꞌmamîkon yai, îꞌ morî yapisîꞌpîyaꞌnîkon? Yapisîyaꞌnîkon pra naatîi, tîîse eesewankonoꞌmantoꞌkon neken awanîꞌpî tîweppeꞌse. Maasa pra mîrîrî kuꞌsaꞌ miakannoꞌpî wanî mîrîrî saꞌmantantoꞌpe."
45,6,22,Tîîse mîrîrî winîpai amîrîꞌnîkon epaꞌkaꞌpî imakuiꞌpî yapai. Tarîpai amîrîꞌnîkon wanî Paapa pemonkono pe puꞌkuru. Mîrîrî yeꞌnen morî eporîyaꞌnîkon. Maasa pra aakoꞌmantoꞌkon yeseru wanî Paapa ton pe îꞌ ankuꞌpai eesepuꞌtîkon. Moropai mîrîrî miakannoꞌpî wanî epuꞌtîyaꞌnîkon ipatîkarî koꞌmannîtoꞌpe.
45,6,23,"Maasa pra imakuiꞌpî kupî pîꞌ koꞌmannîtoꞌ miakannoꞌpî wanî mîrîrî saꞌmantantoꞌpe. Tîîse uupiaꞌnîkon Paapa nîtîrî epeꞌmîra, manniꞌ Uyepotorîkon Jesus Cristo yarakkîrî koꞌmannî wenai, mîrîrî miakannoꞌpî wanî mîrîrî ipatîkarî enen koꞌmannîtoꞌpe."
45,7,1,"Wîriꞌ Etinyomaꞌpî YekareTarîpai, îꞌ kaiꞌma tauya sîrîrî? Amîrîꞌnîkon wanî penaronkon atamokon yenupantoꞌ epuꞌnenan pe. Mîrîrî yawîrî eꞌnîpai awanî enen koꞌmannî pîkîrî."
45,7,2,"See warantî awanî. Wîriꞌ tinyomaꞌpî koꞌmamî eꞌpai awanî tînyo yarakkîrî neken, mîrîrî ayeserukon yawîrî. Îꞌ pensa enen tinyo koꞌmamî pîkîrî yawîrî awanî eꞌpai awanî. Tîîse tînyo saꞌmantaꞌpî tîpo, eeturumaka tiwinsarî inîꞌrî yarakkîrî awanî pepîn."
45,7,3,"Tîîse mîrîrî warantî pra tinyo saꞌmantasaꞌ pra tîîse, wîriꞌ wanî ya tiaron warayoꞌ yarakkîrî, imakuiꞌpî kupî mîîkîrîya mîrîrî. Tîîse tînyo saꞌmantaꞌpî tîpo, tiaron warayoꞌ yarakkîrî eetinyoma ya, mîrîrî wanî pepîn imakuiꞌpî pe, maasa pra inyo saꞌmantaꞌpî yeꞌnen."
45,7,4,"Mîrîrî warantî awanî amîrîꞌnîkon yarakkîrî, uyonpayamîꞌ. Maasa pra pena Moisés nurîꞌtîya yenupantoꞌ awanîꞌpîkon. Tîîse Cristoya akuꞌsaꞌkon mîrîrî yentai maasa pra pena Cristo saꞌmantaꞌpî yai, amîrîꞌnîkon saꞌmantaꞌpî nîrî yarakkîrî kaiꞌma. Tarîpai amîrîꞌnîkon wanî Cristo pemonkono pe. Mîrîrî yeꞌnen amîrîꞌnîkon wanî imîrî pe, Cristo manniꞌ Paapa nîmîꞌsaꞌkaꞌpî, mîîkîrî yarakkîrî aakoꞌmantoꞌpe. Moropai aakoꞌmamîkon morî pe ayeserukon Paapa ton pe."
45,7,5,"Maasa pra pena koꞌmannîꞌpî imakuiꞌpî ituꞌse eꞌnîtoꞌ yawîrî ikupî pîꞌ, Moisés nurîꞌtîya yenupantoꞌ epuꞌtîiꞌma pra. Tîîse mîrîrî epuꞌsaꞌ yai, inîꞌ panpîꞌ imakuiꞌpî ankuꞌpai eꞌnîtoꞌ epuꞌtîꞌpî. Moropai mîrîrî kupîꞌpî wenai epuꞌtîꞌpî mîrîrî miakannoꞌpîiya saꞌmantantoꞌpe."
45,7,6,"Tîîse tarîpai uurîꞌnîkon wanî imoꞌkasaꞌ pe mîrîrî Moisés nurîꞌtîya yenupantoꞌ winîpai, maasa pra isaꞌmantaꞌsan pe eꞌnîꞌpî, mîrîrîya uurîꞌnîkon yaipontî pepîn inîꞌrî. Tîîse mîrîrî winîpai emoꞌkannîꞌpî, Paapa wakîri pe eꞌnîtoꞌpe. Pena Moisés nurîꞌtîya yenupantoꞌ yawîrî pra tîîse, Morî Yekaton Wannîya upîikaꞌtîkon amenan pe koꞌmantoꞌpe Paapa wakîri pe."
45,7,7,"Moriya îꞌ kaiꞌma eesenumenkakon Moisés nurîꞌtîya yenupantoꞌ pîꞌ. Mîrîrî wanî kupîyaꞌnîkon imakuiꞌpî pe? Kaane, mîrîrî wanî pepîn imakuiꞌpî pe. Maasa pra mîrîrî Moisés nurîꞌtîya yenupantoꞌ wenai, imakuiꞌpî pe uurî eꞌtoꞌ epuꞌtîꞌpîuya. Sîrîrî mîrîrî ton pra aweꞌsaꞌ ya, îꞌ kaiꞌma imakuiꞌpî pe eꞌtoꞌ epuꞌtîꞌpîuya eꞌpainon? Mîrîrî wenai epuꞌtîꞌpîuya maasa pra taꞌpîiya:—Tiaronkon ayonpa yemanne yuꞌse pra eꞌkî—taꞌpîiya upîꞌ."
45,7,8,"Tîîse mîrîrî etasauꞌya pe, epuꞌtîꞌpîuya imakuiꞌpî pe awanî, tiaron yemanne yuꞌse wanî yeꞌnen. Mîrîrî warantî Moisés nurîꞌtîya yenupantoꞌya uyenumenkaꞌpî. Tîîse mîrîrî Moisés nurîꞌtîya yenupantoꞌ ton pra aweꞌsaꞌ ya, îꞌ kaiꞌma imakuiꞌpî pe eꞌtoꞌ epuꞌtîꞌpîuya pepîn eꞌpainon."
45,7,9,"Pena uukoꞌmamîꞌpî Paapa wakîri pe kaiꞌma maasa Moisés nurîꞌtîya yenupantoꞌ etauya pra awanî yai. Tîîse etasauꞌya tîpo, epuꞌtîꞌpîuya îꞌ kaiꞌma imakuiꞌpî pe uurî wanî. Maasa pra mîrîrî yawîrî pra wanî yeꞌnen. Moropai Paapa piapai aminke wanî epuꞌtîꞌpîuya. Teuren Moisés nurîꞌtîya yenupantoꞌ tîrîꞌpî Paapaya, yawîrî tîîkoꞌmansen koꞌmantoꞌpe Paapa pia ipatîkarî, upîikaꞌtîiya pra awanîꞌpî. Maasa pra mîrîrî yawîrî uukoꞌmamî eserîke pra awanî yeꞌnen. Mîrîrî wenai iipiapai uukoꞌmamî ipatîkarî epuꞌtîꞌpîuya."
45,7,11,"Maasa pra imakuiꞌpîya uyenkuꞌtîꞌpî Moisés nurîꞌtîya yenupantoꞌ wenairî. Mîrîrî yawîrî wanî wenai ipatîkarî uukoꞌmamî kaiꞌma esenumenka tanne umoꞌkaꞌpîiya Paapa piapai, yawîrî pra wanî yeꞌnen."
45,7,12,"Aꞌkî, Moisés nurîꞌtîya yenupantoꞌ wanî morî pe. Moropai yawîrî koꞌmankî taꞌpîiya wanî yairî morî pe koꞌmannîtoꞌpe yawîrî."
45,7,13,"Mîrîrî taasaiꞌya tanne, mîrîrî morî pe tîweꞌsenya saꞌmantantoꞌ enepîꞌpî uupia? Kaane, tiwin kin mîrîrîya saꞌmantantoꞌ eneꞌsaꞌ pra man, tîîse imakuiꞌpî yuꞌse eꞌtoꞌya eneꞌsaꞌ. Paapa nîtîrîꞌpî unkupî ton kuꞌsauꞌya pra wanî wenai mararî pra imakuiꞌpî pe uyeraꞌma Paapaya epuꞌtîꞌpîuya."
45,7,14,"Epuꞌtîꞌnîkon man unkupîkon ton Moisés nurîꞌtîya yenupantoꞌ wanîꞌpî Morî Yekaton Wannî winîpai. Tîîse uurî wanî pemonkon pe. Moropai eturumaka imakuiꞌpî yuꞌse eꞌtoꞌ kuꞌtoꞌpeuya. Mîrîrî yeꞌnen uyentai imakuiꞌpî enasaꞌ, uyesaꞌ pe eenasaꞌ."
45,7,15,"Mîrîrî yeꞌnen îꞌ kupîuya epuꞌtîuya pra awanî. Maasa pra îꞌ ituꞌse pra eꞌtoꞌ kupîuya uwakîri pe, ituꞌse eꞌtoꞌ kupîuya pra tîîse."
45,7,16,"Ankuꞌpai eꞌtoꞌ pepîn kupîuya tauya ya, mîrîrî wenai eesepuꞌtî, innape Paapa nîtîrîꞌpî unkupîkon ton wanî yairî."
45,7,17,"Maasa pra uyeseru yenpoiya yeꞌnen, uurîya mîrîrî kupî pepîn tîîse uyewan yaꞌ tîweꞌsen, imakuiꞌpîya ikupîuya emapuꞌtî."
45,7,18,"Maasa pra epuꞌtî pîꞌ wai, morî ton pra awanî uyewan yaꞌ, tîîse uyewan yaꞌ wanî uyeseru penaroꞌ. Teuren morî ankuꞌpai esenumenka tanne, tîîse ikupîuya pepîn."
45,7,19,"Ankuꞌpai pra eꞌtoꞌ, mîrîrî neken kupîuya. Mîrîrî yeꞌnen morî ankuꞌpai esenumenkatoꞌ kupîuya pra awanî tîîse, imakuiꞌpî ankuꞌpai pra esenumenkatoꞌ mîrîrî neken kupîuya. Mîrîrî warantî uyeseru wanî."
45,7,20,"Tîîse ankuꞌpai pra eꞌtoꞌ kupîuya ya, uurîya ikupî pepîn mîrîrî. Tîîse imakuiꞌpî tîîkoꞌmansen uyewan yaꞌ wenai ikupîuya."
45,7,21,"Mîrîrî warantî îꞌ esuwaꞌka epuꞌtî pîꞌ wai uyarakkîrî. Îꞌ pensa morî kupî pîꞌ esenumenka tanne, mîrîrî kupîuya pra imakuiꞌpî neken kupîuya."
45,7,22,"Teuren îꞌ kaiꞌma unkupî ton pe Paapa eseurîmaꞌpî wanî uwakîri pe puꞌkuru. Tîîse tiaron uyeseru eraꞌmauya, mîrîrî uyaꞌ tîîkoꞌmansen. Morî ankuꞌpai wanî tanne ikupîuya pra awanî emapuꞌtînen. Manniꞌ uyaꞌ tîweꞌsenya uyentai imakuiꞌpî ena emapuꞌtî."
45,7,24,"Mîrîrî pîkînsaꞌ kureꞌne esewankonoꞌmasaꞌ wanî, imakuiꞌpî wanî yeꞌnen. Anîꞌya see umoꞌka eꞌpainon imakuiꞌpî kupî pîꞌ uukoꞌmantoꞌ winîpai, manniꞌ saꞌmantantoꞌ yaꞌ uyaanen winîpai? Tîîse epuꞌtî pîꞌ wai, moro awanî tiwinan, Uyepotorîkon Jesus Cristo. Mîrîrî yeꞌnen tauya Paapa pîꞌ: —Morî pe man, maasa pra Jesus Cristo wenai upîikaꞌtîsaꞌya yeꞌnen —tauya.Sîrîrî warantî uukoꞌmanpîtî. Esenumenkatoꞌ yaꞌ ituꞌse Paapa eꞌtoꞌ ankuꞌpai eꞌpîtî teuren, tîîse moro awanî uukoꞌmantoꞌ yaꞌ, ituꞌse Paapa eꞌtoꞌ pepîn uyentainon.?"
45,8,1,Morî Yekaton Wannî Wanî Uyesaꞌkon PeTarîpai inîꞌrî îꞌ ton pra man tiwin kin mannankan Jesus Cristo yarakkîrî tîweꞌsanon saꞌmantatoꞌ ton. Maasa pra Morî Yekaton Wannî Paapa nîtîrîꞌpîya toꞌ moꞌkasaꞌ yeꞌnen saꞌmantantoꞌ yapai. Mîîkîrîya koꞌmannîtoꞌ ton tîrîꞌpî Jesus Cristo yarakkîrî koꞌmannîꞌnîkon wenai. Mîrîrî yeꞌnen uurîꞌnîkon moꞌkaꞌpîiya imakuiꞌpî yapai moropai saꞌmantantoꞌ yapai epuꞌtîꞌnîkon.
45,8,3,Mîrîrî Moisés nurîꞌtîya yenupantoꞌ nîmoꞌka eserîkan pepîn aꞌtuꞌmîra eꞌnî wenai. Mîrîrî uyeserukon imakuiꞌpî kupî pîꞌ koꞌmannî emapuꞌtînen moꞌkaꞌpî Paapaya. Imoꞌkaꞌpîiya see warantî. Tiwinan tînmu yarimaꞌpîiya sîrîrî non pona. Aaipîꞌpî pemonkon pe eesenpoꞌpî uurîꞌnîkon warantî. Mîrîrî imakuiꞌpî pe eꞌnîtoꞌ yaretîꞌkapa kaiꞌma aaipîꞌpî. Paapaya mîrîrî kupîꞌpî Moisés yenupanîꞌpî yawîrî eꞌnîtoꞌpeꞌnîkon kaiꞌma. Tîîse yawîrî koꞌmansaꞌ pra awanî. Tîîse koꞌmannîꞌnîkon îꞌ kaiꞌma Morî Yekaton Wannî Paapa nîtîrîꞌpîya uyenupaꞌpîkon yawîrî. Inîꞌrî koꞌmannî pepîn uyeserukon ituꞌse eꞌnîtoꞌ yawîrî.
45,8,5,Maasa pra koꞌmannîꞌnîkon ya uyeserukon unkupîkon koꞌmannîpî pîꞌ esenumenkan pîꞌ. Esenumenkantoꞌ wanî mîrîrî pe rî. Tîîse esenumenkan ya îꞌ kaiꞌma Morî Yekaton Wannî nîkupî pîꞌ mîrîrî wanî ituꞌse aweꞌtoꞌ yawîrî.
45,8,6,"Tîîse îꞌ kaiꞌma ituꞌse eꞌnîtoꞌ yawîrî esenumenkan pîꞌ koꞌmannîꞌnîkon ya, mîrîrî esenumenkaꞌnîꞌpî miakanmaiya saꞌmantantoꞌ ke. Tîîse îꞌ kaiꞌma Morî Yekaton Wannî esenumenka warantî esenumenkan ya, mîrîrî wanî koꞌmannîtoꞌpe moropai tîîwanmîra eꞌnîtoꞌpe."
45,8,7,"Mîrîrî yeꞌnen ituꞌse tîweꞌtoꞌkon yawîrî teesenumenkasanon pemonkonyamîꞌya Paapa yapurî pra awanî mîrîrî. Tîîse Paapa yeyaton pe toꞌ koꞌmamî mîrîrî, maasa pra teserukon yawîrî toꞌ koꞌmamî yeꞌnen, Paapa maimu yawîrî ikupî toꞌya eserîke pra awanî yeꞌnen."
45,8,8,Mîrîrî yeꞌnen ituꞌse tîweꞌtoꞌkon yawîrî toꞌ koꞌmamî wenai Paapa wakîri pe toꞌ wanî pepîn tiwin kin.
45,8,9,"Tîîse amîrîꞌnîkon koꞌmamî pepîn mîrîrî warantî ayeserukon rîꞌpî kupî pîꞌ. Tîîse aakoꞌmamîkon îꞌ kaiꞌma ituꞌse Morî Yekaton Wannî eꞌtoꞌ yawîrî, innape ayewankon yaꞌ Morî Yekaton Wannî Paapa nîtîrîꞌpî koꞌmamî yeꞌnen. Tîîse anîꞌ wanî ya, manniꞌ Morî Yekaton Wannî Cristo nîtîrîꞌpî ton pra itewan yaꞌ, ipemonkono pe awanî pepîn. Tîîse ayewankon yaꞌ Morî Yekaton Wannî koꞌmamî yeꞌnen teuren tîîsaꞌmantasen pe awanîkon tanne, amakuyikon wenai, tîîse Morî Yekaton Wannî Paapa nîtîrîꞌpî wanî tîîkoꞌmansen pe. Maasa pra amîrîꞌnîkon kuꞌsaꞌ tîuya yeꞌnen yairî Paapa piawon pe. Mîîkîrî Morî Yekaton Wannî Paapa winîpainon koꞌmamî ya ayewankon yaꞌ, Paapa, Jesus pîmîꞌsaꞌkaꞌtîpon saꞌmantantoꞌ winîpai, mîîkîrîya morî aakoꞌmantoꞌkon tîrî nîrî, manniꞌ ayewankon yaꞌ tîîkoꞌmansen wenai ikupîiya. Series, "
45,8,12,"Mîrîrî yeꞌnen uyonpayamîꞌ, unkupîkon ton moro man, Paapa poitîrî pe eꞌnî yeꞌnen. Inîꞌrî pena ikupî pîꞌ koꞌmannîꞌpî yawîrî koꞌmannî eꞌpai pra man."
45,8,13,"Îꞌ waniꞌ awanî yeꞌnen ayeserukon rîꞌpî kupî pîꞌ aakoꞌmamîkon ya, aasaꞌmantakon. Tîîse Morî Yekaton Wannî Paapa nîtîrîꞌpîya apîikaꞌtîkon ya, mîrîrî eesenumenkatoꞌkon ayeserukon winîpai amîrîꞌnîkon saꞌmanta pepîn tîîse enen aakoꞌmamîkon."
45,8,14,Maasa pra tamîꞌnawîronkon manniꞌkan Morî Yekaton Wannî Paapa nîtîrîꞌpî pia tîîkoꞌmantoꞌkon rumakatîponkon inkamoro wanî Paapa munkî pe puꞌkuru.
45,8,15,"Maasa pra Morî Yekaton Wannî Paapa nîtîrîꞌpî amîrîꞌnîkon pia eranneꞌ pe inamakonpa pra tîîse Morî Yekaton Wannî tîrîꞌpîiya tînmuku pe akuꞌtoꞌpeiyaꞌnîkon. Moropai tînmuku pe akuꞌsaꞌkon Morî Yekaton Wannîya pata pai taayaꞌnîkon Paapa pîꞌ: —Paapa, uyun amîrî —taayaꞌnîkon ayunkon pe eenasaꞌ yeꞌnen."
45,8,16,"Morî Yekaton Wannî Paapa nîtîrîꞌpî koꞌmamî uyewankon yaꞌ wenai, taꞌnîkon: —Uurî tarîpai Paapa munmu. Moropai Morî Yekaton Wannîya nîrî taa: —Amîrî wanî Paapa munmu pe —taiya."
45,8,17,"Maasa pra uurîꞌnîkon wanî inmukuyamîꞌ pe. Mîrîrî yeꞌnen îꞌ pensa tîpemonkonoyamîꞌ pia morî tîrîiya yai, uurîꞌnîkonya nîrî yapisî. Moropai Cristo eꞌtarumaꞌtîꞌpî warantî tîweꞌtarumaꞌtîi koꞌmannîꞌsaꞌ ya, îꞌ pensa Cristo pia tîntîrî pe tînkonekaꞌpî tîrîiya yai, uurîꞌnîkon nîrî wanî iipia yapiꞌtoꞌpe. Mîrîrî wenai morî yapisîiya kaisarî uurîꞌnîkonya nîrî inapisî yonpa yapisî."
45,8,18,Îꞌ Kaiꞌma Tiwinanoꞌpî Wei Yai Eꞌnî Pe NaiEsenumenka îꞌ kaiꞌma tarî eꞌtarumaꞌtîntoꞌ pîꞌ. Mîrîrî wanî mararî neken taataretîꞌkasen pe. Tîîse maasa panpîꞌ eraꞌmaꞌnîkon kupî sîrîrî kureꞌnan mîrîrî yentainon morî eseraꞌma kupî sîrîrî.
45,8,19,Maasa panpîꞌ tiwinanoꞌpî wei yai Paapaya tînmukuyamîꞌ pe eꞌnî yenpo kupî sîrîrî. Mîrîrî nîmîkî pîꞌ tamîꞌnawîronkon Paapa nîkupîꞌsan sîrîrî pata ponkon koꞌmamî sîrîrî. Moropai oꞌmaꞌkon tarî non po tîweꞌsanon tîîkoꞌmansenonya inîmîkî koꞌmannîpî sîrîrî.
45,8,20,Maasa pra sîrîrî pata po Paapa nîkupîꞌpî wanî morî pe pra. Teuren pena morî pe awanîꞌpî. Mîrîrî tîpo imakuiꞌpî pe eenaꞌpî. Tîîse mîrîrî warantî ituꞌse tîwanî yeꞌnen Paapaya ikupîꞌpî tîwîrîrî aweꞌkuꞌsaꞌ pra man mîrîrî warantî. Tîîse Paapaya taꞌpî: —Tiwinanoꞌpî wei yai aataretîꞌka pe man. Inîꞌrî aakoꞌmamî pepîn mîrîrî warantî tîîse eetinyakaꞌma. Mîrîrî yai morî pe eena kupî sîrîrî morî pe Paapa munkîyamîꞌ eena kaisarî morî pe Paapaya ikupî.
45,8,22,"Epuꞌtîꞌnîkon man sîrîrî tîpo see tamîꞌnawîron Paapa nîkupîꞌpî esekaꞌnunka koꞌmannîpî neꞌneꞌ pe tîweꞌtoꞌ pîꞌ, manniꞌ wîriꞌ esekaꞌnunka koꞌmannîpî tînre yenpo tîuya yai eesenpo pîkîrî aakoꞌmamî warantî."
45,8,23,"Mîrîrî Paapa nîkupîꞌpî tamîꞌnawîronya neken tîmoron epuꞌtî pepîn tîîse uurîꞌnîkon nîrî manniꞌkan Paapa nîtîrîꞌpî Morî Yekaton Wannî yapisîtîponkonya nîrî tîmoronkon epuꞌtî koꞌmannîpî. Paapaya Morî Yekaton Wannî tîrîꞌpî uurîꞌnîkon pia eꞌmaiꞌ pe. Tîîse mîrîrî yai tamîꞌnawîrî morî pe uurîꞌnîkon kuꞌsaiꞌya pra man. Mîrîrî yeꞌnen tiwin wei ikupî tîuya ekaremeꞌnen pe neken, Paapaya itîrîꞌpî uyewankon yaꞌ. Mîrîrî yeꞌnen îꞌ pensa Paapaya ikupî nîmîkî pîꞌ koꞌmannî sîrîrî. Morî pe tînmukuyamîꞌ kupîiya weiyu yai Paapaya morî pe ukupîkon kupî sîrîrî."
45,8,24,"Îꞌ waniꞌ awanî yeꞌnen kin iwaikkatoi pe uurîꞌnîkon eꞌpîikaꞌtîsaꞌ sîrîrî, inîmîkî pîꞌ koꞌmannî temapuꞌtîi. Tîîse aapiaꞌnîkon tamîꞌnawîrî aweꞌpîikaꞌtîsaꞌkon kaiꞌma eesenumenkakon mîrîrî? Kaane, maasa eꞌpîikaꞌtînsaꞌ pra man tamîꞌnawîrî mîrîrî yeꞌnen inîmîkî pîꞌ koꞌmannîꞌnîkon sîrîrî. Mîrîrî warantî tamîꞌnawîrî eꞌpîikaꞌtîsan pe eꞌnî ya, inîmîkî pîꞌ koꞌmannî pepîn eꞌpainon."
45,8,26,Mîrîrî warantî Morî Yekaton Wannî Paapa nîtîrîꞌpîya uurîꞌnîkon pîikaꞌtî. Aꞌtuꞌmîra uurîꞌnîkon epuꞌtî tîuya wenai upîikaꞌtîiyaꞌnîkon. Îꞌ kaiꞌma Paapa yarakkîrî eseurîmanpai eꞌnî tanne eseurîman eserîke pra awanî tîîse mîîkîrî Morî Yekaton Wannî eseurîma Paapa yarakkîrî îꞌ ankapai eꞌnîtoꞌ epuꞌtîiya. Mîrîrî ekaremekîiya teesekaꞌnunkai uurîꞌnîkon ton pe. Esatîiya Paapa pîꞌ uurîꞌnîkon ton pe. Mîrîrî warantî uurîꞌnîkon pîikaꞌtîiya.
45,8,27,Moropai Paapa wanî pemonkonyamîꞌ yewan eraꞌmanen pe inepuꞌtî pe awanî. Moropai Morî Yekaton Wannî esenumenkatoꞌ epuꞌnen pe nîrî awanî. Mîrîrî yeꞌnen îꞌ kaiꞌma tîpemonkonoyamîꞌ ton pe îꞌ esatîiya epuꞌtîiya. Moropai mîrîrî inesatî wanî ituꞌse tîweꞌtoꞌ yawîrî epuꞌtî Paapaya.
45,8,28,"Aꞌkî, epuꞌtîꞌnîkon man, tamîꞌnawîrî îꞌ teesuwaꞌkasen manniꞌkan Paapa yapurînenan yarakkîrî mîrîrî pîꞌ Paapa esenyakaꞌma morî pe manniꞌkan kupîpa. Mîrîrî kupîpa kaiꞌma uyarakkîrîꞌnîkon uurîꞌnîkon yannoꞌpîiya. Îꞌ kaiꞌma ituꞌse tîwanî yawîrî ikupîpa kaiꞌma."
45,8,29,Maasa pra pena pata pai tîmîrî pe Paapaya menkannîꞌpî moropai upantakaꞌpîiyaꞌnîkon tînmu warantî uurîꞌnîkon enatoꞌpe kaiꞌma mîrîrî kupîꞌpîiya. Moropai mîrîrî kuꞌsaꞌ tîuya tîpo tînmu wanî eꞌmaiꞌ pe uruinankon pe uurîꞌnîkon wanî itaꞌmiꞌsan pe.
45,8,30,Mîrîrî warantî uyannoꞌpîiyaꞌnîkon moropai upantakaꞌpîiyaꞌnîkon. Uyannoꞌpîiyaꞌnîkon neken pepîn tîîse ukupîꞌpîiyaꞌnîkon morî pe uurîꞌnîkon eꞌtoꞌpe. Yairî uurîꞌnîkon eꞌtoꞌpe neken pra tîîse tarakkîrî morî yapisî tînmuya yai yarakkîrî uurîꞌnîkonya morî yapiꞌtoꞌpe ikupîꞌpîiya. Mîrîrî warantî eꞌnîtoꞌpe ikupîꞌpî Paapaya.
45,8,31,"Tamîꞌnawîron mîrîrî Paapa nîkupîꞌpî pîꞌ îꞌ taꞌnîkon eꞌpainon? Paapaya uurîꞌnîkon pîikaꞌtîsaꞌ tanne, anîꞌ wanî eꞌpainon uyentaiꞌnîkon Paapa yarakkîrî eꞌnî tanne? Îꞌ ton pra man."
45,8,32,Mîîkîrî Paapaya taasaꞌ pra man tiwin kin see warantî: —Unmu tiwinan yarimauya pepîn aasaꞌmantatoꞌpe inkamoro ton pe —taasaiꞌya pra man. Tîîse itîrîꞌpîiya iꞌnînma yeꞌka pe pra tamîꞌnawîronkon uurîꞌnîkon ton pe. Mîîkîrî tînmu tîîsaꞌ tîuya pata pai tamîꞌnawîron morî tîrîiya pepîn eꞌpainon uupiaꞌnîkon? Itîrîiya.
45,8,33,"Anîꞌ kin eseurîma eꞌpainon uurîꞌnîkon Paapa nîmenkaꞌsan winîkîi Paapaya rî taꞌpî anîꞌ eseurîma pepîn toꞌ winîkîi maasa pra yairî puꞌkuru unkupîꞌsan inkamoro. Anîꞌya taa eserîke pra man uurîꞌnîkon pîꞌ: —Imakuiꞌpî kuꞌsaꞌ toꞌya —taiya ya upîꞌnîkon, îꞌ pe pra rî awanî. Îꞌ waniꞌ awanî yeꞌnen? Maasa pra Cristo saꞌmantaꞌpî uurîꞌnîkon ton pe moropai aweꞌmîꞌsaꞌkaꞌpî isaꞌmantaꞌsan koreꞌtapai. Mîîkîrî wanî enen Paapa meruntîri winî eereutasaꞌ. Mîîkîrîya esatî koꞌmannîpî Paapa pîꞌ uurîꞌnîkon ton pe."
45,8,35,"Mîrîrî yeꞌnen oꞌnon pîkîrî see Cristoya usaꞌnamatoꞌkon kîꞌpî wanî sîrîrî? Eꞌtarumaꞌtîntoꞌ pîkîrî kaꞌrî? Kaane, saꞌman tîweꞌsen uponaꞌnîkon pîkîrî kaꞌrî? Tiaronkon pemonkonyamîꞌya utarumaꞌtîtoꞌkon pîkîrî? Emiꞌne itaꞌreꞌ pra eꞌnî pîkîrî? Îꞌ ton pra itemanne ton pra eꞌnî pîkîrî? Nariꞌ yaꞌ koꞌmannî pîkîrî, saꞌmantantoꞌ uponaꞌnîkon teerepansen pîkîrî kaꞌrî? Kaane, tîwîrîrî uupiaꞌnîkon aakoꞌmamî ipatîkarî."
45,8,36,"Mîrîrî warantî eꞌtarumaꞌtîntoꞌ pîꞌ Paapa maimu eꞌmenukasaꞌya taasaꞌ man see warantî:Awenai anna, apemonkonoyamîꞌ wanî sîrîrînariꞌ yaꞌ saꞌmantantoꞌ yaꞌ wei kaisarî.Mîrîrî yeꞌnen anna koneka pîꞌ toꞌ manmanniꞌ carneiro aasaꞌmanta ton weiyu yai warantîtaasaiꞌya man."
45,8,37,"Mîrîrî warantî aweꞌkupî tanne, tamîꞌnawîron mîrîrî yentai eꞌnîtoꞌpe ukupîiyaꞌnîkon, mîîkîrî manniꞌ uurîꞌnîkon saꞌnamatîponya. Aꞌkî epuꞌtî pîꞌ wai seruꞌyeꞌ pe pra. Îꞌya tiwin kin uurîꞌnîkon pantaka pepîn moropai umoꞌkaiyaꞌnîkon eserîke pra awanî Paapa, usaꞌnamatîponkon yenya pai. Saꞌmantantoꞌya moropai enen koꞌmannîtoꞌya moropai kaꞌ po tîîkoꞌmansenon inserîyamîꞌya, moropai tarî ipîkku pe tîweꞌsanonya moropai Makui pemonkonoyamîꞌya moropai sîrîrîpe eeseraꞌma koꞌmannîpî manniꞌya moropai maasa eeseraꞌma kupî manniꞌya uurîꞌnîkon moꞌka eserîke pra man. Moropai kaꞌ kawînan teraꞌmasenya moropai maiwinîkîi tuꞌnakan pe tîweꞌsenya moropai tamîꞌnawîron Paapa nîkupîꞌpîya uurîꞌnîkon pantaka pepîn moropai moꞌkaiya pepîn Paapa yenya pai, kureꞌne usaꞌnamasaiꞌyaꞌnîkon yeꞌnen. Maasa pra uurîꞌnîkon wanî Jesus Cristo Uyepotorîkon pemonkono pe."
45,9,1,"Paapa Moropai Ipemonkono, IsraelponkonÎꞌ tauya etatî yairon pîꞌ eseurîma sîrîrî. Uurî wanî Cristo pemonkono pe. Mîrîrî yeꞌnen seruꞌyeꞌ pe eseurîma pepîn. Moropai îꞌ kaiꞌma esenumenkatoꞌ ituꞌna tîweꞌsen mîrîrî ekaremekî Morî Yekaton Wannîya innape yairî eseurîmasaꞌ seruꞌyeꞌ pra. Mîrîrî tanne esewankonoꞌman pîꞌ wai kureꞌne uyewan yaꞌ. ˻Maasa pra upemonkonoyamîꞌ wanî pra awanî yeꞌnen Cristo pemonkono pe.˼ Series, "
45,9,3,"Mîrîrî yeꞌnen inkamoro upemonkonoyamîꞌ eꞌtarumaꞌtîsaꞌ, îꞌ kaiꞌma toꞌ eꞌpîikaꞌtî eserîke pra eraꞌmauya. Mîrîrî yeꞌnen tauya eꞌpainon Paapa pîꞌ: —Paapa, inkamoro eꞌtarumaꞌtîtoꞌ pataꞌseꞌ yaꞌ uutîtoꞌpe paꞌnîꞌkî Cristo piapai, inkamoro uyonpayamîꞌ wîtî namai —tauya eꞌpainon Paapa pîꞌ. Maasa pra inkamoro wanîꞌpî tîpemonkonoyamîꞌ pe Paapa nîmenkaꞌsan pe. Moropai Paapaya toꞌ kupîꞌpî tînmukuyamîꞌ pe. Mîrîrî yeꞌnen morî pe tîweꞌtoꞌ tîrî tîuya taꞌpîiya toꞌ pia. Moropai penaronkon toꞌ yunkonyamîꞌ yarakkîrî Paapa esetaꞌpî. Moropai Moisés pia inkamoro nîkupî ton tînekaremekîꞌpî tîrîꞌpîiya. Moropai Paapaya taꞌpî inkamoro pîꞌ: —Sîrîrî warantî amîrîꞌnîkonya yairî uyapurî eꞌpai man. Moropai inkamoroya îꞌ kupî tîuya taatoꞌ Paapaya yapisîꞌpî."
45,9,5,Inkamoro wanî Abraão nurîꞌtî payanîꞌsan pe. Moropai Cristo nîrî wanî toꞌ yonpa pe tarî tîwanî yai pemonkon pe. Mîîkîrî wanî Paapa pe. Tamîꞌnawîron yentaino pe awanî. Mîrîrî yeꞌnen iteseꞌ yapurîꞌnîkon eꞌpai man. “Morî pe puꞌkuru man” taa eꞌpai man tîwîrîrî. Mîrîrî warantî eꞌpai man.
45,9,6,"Pena Paapaya inkamoro kupîꞌpî morî pe. Tîîse sîrîrî inkamoro koꞌmamî pepîn imaimu yawîrî. Mîrîrî yeꞌnen îꞌ taꞌpî tîuya yawîrî ikupî Paapaya pepîn kaiꞌma eesenumenkakon? Kaane, maasa pra tamîꞌnawîronkon Israelponkon wanî pepîn Paapa pemonkono pe."
45,9,7,Maasa pra Paapa pia tamîꞌnawîronkon Abraão payanîꞌsan wanî pepîn ipayanîꞌsan pe puꞌkuru. Îꞌ waniꞌ awanî yeꞌnen? Paapaya taꞌpî Abraão nurîꞌtî pîꞌ:—Manniꞌkan neken anmu Isaque payanîꞌsan inkamoro neken wanî anmukuyamîꞌ pe—taꞌpîiya Abraão pîꞌ.
45,9,10," Moropai inîꞌrî taꞌpîiya manniꞌkan Rebeca munkîyamîꞌ pîꞌ eeseurîmaꞌpî. Inkamoro yunkon pe Isaque Paapa nîmenkaꞌpî wanîꞌpî. Mîrîrî warantî Paapaya inkamoro asakîꞌnankon menkaꞌpî maasa tîsankon roꞌta yaꞌ toꞌ tîîse ituꞌse tîwanî yawîrî ikupîꞌpîiya maasa toꞌ esenpo pra tîîse. Mîrîrî yeꞌnen Paapa eseurîmaꞌpî tîmîrî pe Rebeca yarakkîrî. Taꞌpîiya:—Aꞌkî Rebeca, manniꞌ anre eꞌmaiꞌ pe esenpo kupî manniꞌ,mîîkîrî wanî pe man iteꞌmaꞌpî pîꞌ eesenpo kupî manniꞌ mîîkîrî poitîrî pe awanî pe man—taꞌpîiya Rebeca pîꞌ. Mîrîrî taꞌpî Paapaya maasa toꞌ esenpo pra tîîse moropai imakuiꞌpî kuꞌsaꞌ toꞌya pra tîîse moropai morî kuꞌsaꞌ toꞌya pra tîîse Paapaya imenkaꞌpî tiwin, iteseꞌ Jacó. Series, "
45,9,13,"Pena Paapa maimu eꞌmenukasaꞌya taasaꞌ man see warantî:—Manniꞌ Jacó wanîꞌpî unsaꞌnama pe kureꞌne, unmenkaꞌpî pe awanîꞌpî.Mîrîrî yeꞌnen ipayanyamîꞌ rîꞌsan nîrî saꞌnamauya.Tîîse manniꞌ Esaú nîmîꞌpîuya, imenkaꞌpîuya pra.˻Mîrîrî yeꞌnen ipayanyamîꞌ rîꞌsan nîrî menkaꞌpîuya pra awanîꞌpî.˼—taasaiꞌya man."
45,9,14,Îꞌ taꞌnîkon nai moriya mîrîrî pîꞌ? Paapa wanî morî pe pra mîrîrî kupîiya yeꞌnen taꞌnîkon kaꞌrî? Kaane.
45,9,15,"Maasa pra taꞌpîiya pena Moisés nurîꞌtî pîꞌ tîmaimu eꞌmenukasaꞌ manniꞌ po:Uurî etîꞌnokoꞌmatoꞌ wanîmanniꞌ ituꞌse uurî eꞌtoꞌ pîꞌ neken.Moropai uurî eꞌwakîma toꞌ wanîmanniꞌ anwakîmapai uurî eꞌtoꞌ pîꞌ,taꞌpîiya."
45,9,16,"Mîrîrî yeꞌnen mîrîrî yeꞌka pe awanî pepîn ankuꞌpai pemonkon esenumenka yawîrî awanî pepîn, yekaꞌnunkaiya yawîrî awanî pepîn, tîîse teetîꞌnokoꞌmatoꞌ yawîrî neken Paapaya imenka."
45,9,17,"Mîrîrî pîꞌ pena Paapa maimu Moisés nurîꞌtî nîmenukaꞌpîya taꞌpî pata esaꞌ pe tîweꞌsen Faraó nurîꞌtî pîꞌ. Taꞌpîiya:—Uurîya mîrîrî warantî pata esaꞌ pe akupîꞌpî.Mîrîrî akuꞌsauꞌya wenai îꞌ kaiꞌma umeruntîri eseraꞌmatoꞌpe awenai tamîꞌnawîrî pata po,kureꞌne ipîkku pe wanî epuꞌtoꞌpe tamîꞌnawîronkonya—taꞌpîiya."
45,9,18,Mîrîrî warantî Paapaya teetîꞌnokoꞌmatoꞌ kupî manniꞌ ituꞌse tîweꞌtoꞌ yarakkîrî moropai itewan saꞌmannîpîiya ituꞌse tîwanî yawîrî ikupîiya.
45,9,19,"Tîpemonkono Pe Tiaronkon Menkatoꞌ PaapayaAmîrîꞌnîkon yonpaya taa upîꞌ: —Mîrîrî warantî awanî ya, oꞌnon yeꞌka pe Paapaya uyeserukon yakoꞌmenka eꞌpainon kin? Anîꞌ wanî pepîn tiwin kin ituꞌse Paapa eꞌtoꞌ yentai?"
45,9,20,"Tîîse uwanîyakon, anîꞌ amîrî Paapa yarakkîrî eesiyuꞌpîtîpa? Maasa eraꞌmakî. Manniꞌ kamoteya taa pepîn tîkapîtîpon pîꞌ:—Îꞌ ton pe sîrîrî warantî ukaꞌsaꞌya?—taiya pepîn. Maasa pra kamote kapîtîponya ikapî ituꞌse tîweꞌtoꞌ yawîrî."
45,9,22,"Mîrîrî warantî Paapaya ikupîꞌpî ituꞌse tîweꞌtoꞌ yawîrî. Mannankan imakuiꞌpî kuꞌnenan yaretîꞌkapai awanîꞌpî. Teuren kureꞌne inkamoro yapîtanîpîꞌpîiya toꞌ tarumatî tîuya pra maasa pra ituꞌse awanîꞌpî, kureꞌne teekoreꞌmai tîwanî moropai kureꞌne tîmeruntîri wanî epuꞌtoꞌpe tamîꞌnawîronkonya. Moropai tiaronkon, mannankan iꞌnokoꞌmaꞌsanya epuꞌtoꞌpe îꞌ kaiꞌma morî pe tîweꞌtoꞌ wanî, mannankan pia morî tîrî tîuya kaꞌ po toꞌ koꞌmantoꞌpe tîîpia. Îꞌ kaiꞌma pena teesenumenkaꞌpî yawîrî ikupîꞌpîiya. Anîꞌ amîrî esiyuꞌpî yarakkîrî mîrîrî warantî ikuꞌsaiꞌya pîꞌ? Mîrîrî ikupîꞌpî Paapaya Judeuyamîꞌ ton pe neken pra tîîse ikupîꞌpîiya manniꞌkan Judeuyamîꞌ pepîn ton pe nîrî. Uurîꞌnîkon yannoꞌpîiya."
45,9,25,See warantî imenukaꞌpî pena Paapa maimu ekaremeꞌnen nurîꞌtîya tîkaaretarî po:Mannankan upemonkono pe pra esiꞌsaninkamoro esatîuya tarîpai upemonkono pe.Mannankan unwakîmaꞌsan pepîninkamoro wakîmauyataꞌpî Paapaya wenai.
45,9,26,Moropai inîꞌrî moro rî taꞌpîiya:Paapaya taꞌpî: —Amîrîꞌnîkon wanî pepîn upemonkono pe
45,9,27,Moropai pena Paapa maimu ekaremeꞌnen nurîꞌtî eseurîmaꞌpî Israelyamîꞌ pîꞌ. Taꞌpîiya:Israelyamîꞌ wanî mararî prakasapan warantî tîweꞌsanon petîîse inkamoro koreꞌtapaimararî neken eꞌpîikaꞌtîꞌsan wanî. Maasa pra tiaronkon aretîꞌka Paapaya kaiꞌmapena taꞌpî tîuya yawîrî ikupîiya.Tiwinarî tuꞌkankon pemonkonyamîꞌyaretîꞌkaiya kupî sîrîrîtaꞌpîiya.
45,9,29,Moro rî nurîꞌtî eseurîmaꞌpî pena. Taꞌpîiya:Sîrîrî Paapa meruntî puꞌkuruya
45,9,30,"Israelyamîꞌya Jesus Maimu Kupî Pra Awanî InnapeÎꞌ taꞌnîkon pe nai mîrîrî pîꞌ moriya? Taꞌnîkon kaꞌrî Judeuyamîꞌ pepîn pîꞌ, Paapaya tîpemonkonoyamîꞌ pe tapisîkon yuwasaꞌ toꞌya pra tîwanî pîꞌ? Tîîse Paapaya toꞌ yapisîꞌpî innape tîkuꞌtoꞌ toꞌya wenai."
45,9,33,Pena Paapa maimu ekaremeꞌnenya ekaremeꞌsaꞌ yawîrî toꞌ eꞌpuꞌmaꞌpî.Maasa eraꞌmatîtîꞌ tîrîuya sîrîrî seeniꞌ wîꞌ pona.Mîrîrî pona toꞌ eꞌpuꞌma kupî sîrîrî.Ipoi toꞌ eꞌpuꞌmasaꞌ yatoꞌ atareꞌmo kupî sîrîrî.Tîîse manniꞌ innape ikuꞌnenaninkamoro wanî pepîn tîweppeꞌse ipîꞌtaꞌpî Paapa maimu eꞌmenukasaꞌya.
45,10,1,"Uyonpayamîꞌ, tamîꞌnawîrî uyewan ke esenumenka îꞌ kaiꞌma Judeuyamîꞌ eꞌpîikaꞌtî yuꞌse esenumenka, moropai esatî pîꞌ uukoꞌmamî Paapa pîꞌ inkamoro ton pe."
45,10,2,"Maasa pra epuꞌtî pîꞌ wai inkamoro wanî innape Paapa yapurînen pe tîweꞌkuꞌsanon pe teuren. Tîîse innape Paapa yapurîtoꞌ toꞌya wanî pepîn yairon pe, epuꞌtî toꞌya pepîn."
45,10,3,"Epuꞌtî toꞌya pepîn îꞌ kaiꞌma tarakkîrî morî pe pemonkon kupî Paapaya. Mîrîrî yeꞌnen yuwa toꞌya tîwinîpaiꞌnîkon, morî pe Paapaya tîkupîkon tîrî toꞌya pepîn. Teesenumenkakon yawîrî inkamoroya ikupî, morî pe tîweꞌkuꞌse."
45,10,4,Tîîse Cristo wanî Moisésya yenupantoꞌ rîꞌpî yentai tîweꞌsen pe. Mîrîrî yeꞌnen manniꞌkan innape ikuꞌnenan wanî yairî puꞌkuru. Mîrîrî pîkînsaꞌ Paapaya toꞌ yapisî.
45,10,5,"Pena Moisés nurîꞌtîya imenukaꞌpî tîkaaretarî po. Îꞌ kaiꞌma pemonkonyamîꞌ yapisî tîuya taꞌpî Paapaya yairî Moisésya yenupantoꞌ yawîrî toꞌ wanî wenai. See warantî taꞌpîiya:—Anîꞌya tamîꞌnawîrî mîrîrî Moisésya yenupantoꞌ yawîrî ikupî ya mîîkîrîya tîîkoꞌmantoꞌ ton eporî,mîrîrî yawîrî tîwanî yeꞌnen—taꞌpîiya."
45,10,6,Tîîse innape ikuꞌtoꞌya ekaremekî: anîꞌ nîkupî eserîkan pepîn kuꞌpai pra awanî morî pe eꞌnîtoꞌpe Paapa yarakkîrî. Maasa pra taꞌpîiya see warantî:—Mîrîrî warantî teesenumenkai pra eꞌtî.Anîꞌ enuku pe nai kaꞌ pona Cristo eraꞌmai?
45,10,9,"Mîrîrî pîꞌ eeseurîma ya, anta ke taaya ya, Jesus wanî ayepotorî pe moropai innape ikupîya ya ayewan ke îꞌ kaiꞌma Paapaya iꞌmîꞌsaꞌkaꞌpî isaꞌmantaꞌsan koreꞌtapai, aweꞌpîikaꞌtî."
45,10,10,"Maasa pra uyewankon ke innape ikupîꞌnîkon ya moropai innape Cristo kupî ekaremekîꞌnîkon ya untakon ke, eꞌpîikaꞌtîn."
45,10,11,"Maasa pra Paapa maimu eꞌmenukasaꞌya taasaꞌ man see warantî:—Anîꞌya innape mîîkîrî kupî ya,—Manniꞌ uyepotorîkon pîꞌ tîweꞌpîikaꞌtîtoꞌ ton esaꞌnen ya eꞌpîikaꞌtî—taasaiꞌya man."
45,10,14,Yai pra tiaronya taa: —Tîîse oꞌnon yeꞌka pe see innape ikupî yeꞌka pe pra esatî toꞌya eꞌpainon? Moropai oꞌnon yeꞌka pe innape ikupî toꞌya eꞌpainon itekare etatîpon pînon? Moropai oꞌnon yeꞌka pe eta toꞌya eꞌpainon anîꞌya itekare ekaremeꞌsaꞌ pra tîîse?
45,10,16,"Tîîse eta tîuyaꞌnîkon ya, tamîꞌnawîronkonya innape mîrîrî itekare kuꞌsaꞌ pra awanîꞌpî. Mîrîrî pîꞌ pena itekare ekaremeꞌnen nurîꞌtî eseurîmaꞌpî. Taꞌpîiya see warantî:—Uyepotorî, anîꞌya see innape itekare anna nekaremekîꞌpî kupî eꞌpainon?—taꞌpîiya."
45,10,17,Tîîse innape ikuꞌtoꞌ wanî itekare eta wenai. Moropai itekare wanî manniꞌ ekaremeꞌnenya Cristo yekare ekaremekî wenai.
45,10,18,"Moriya ekaranmapouya. Inkamoroya kin itekare esekaremekî etasaꞌ pra nai? Kaane, etaꞌpî toꞌya. Paapa maimu eꞌmenukasaꞌya taasaꞌ warantî:Tamîꞌnawîrî pata po tîîkoꞌmansenonpemonkonyamîꞌya imaimu etasaꞌ mantaasaiꞌya man."
45,10,19,Inîꞌrî ekaranmapouya. Mîrîrî yekare etasaꞌ Israelyamîꞌya yai epuꞌtî toꞌya pra kin nai? Mîrîrî yuukuꞌpî pena Moisés nurîꞌtîya. Imenukaꞌpîiya see warantî:Paapaya taꞌpî: —Amîrîꞌnîkon kinmuwa kupî sîrîrîtiaronkon pemonkonyamîꞌ amîrîꞌnîkon pepîn pîikaꞌtîuya wenai.Inkamoro pemonkonyamîꞌ epuꞌnenan pepînpakkokon pîikaꞌtîsauꞌya wenaieekoreꞌmakon upîꞌ —taꞌpîiya.kaiꞌma imenukaꞌpîiya.
45,10,20,"Moropai pena nurîꞌtî eseurîmaꞌpî meruntî ke panpîꞌ. Taꞌpîiya:Paapa esenpoꞌpî manniꞌkan tîwanenan pepîn pia,moropai tesaꞌnenan pepîn pia eesekaremekîꞌpîtaꞌpîiya."
45,10,21,Tîîse inkamoro Israelyamîꞌ pîꞌ nurîꞌtî eseurîmaꞌpî. Taꞌpîiya:Wei kaisarî Paapa wanîꞌpî toꞌ anpîikaꞌtîpai teuren
45,11,1,"Paapaya Israelyamîꞌ IꞌnokoꞌmaMîrîrî yeꞌnen ekaranmapouya tarîpai. Paapaya tîpemonkonoyamîꞌ yewanmîrîꞌpî? Kaane, tiwin kin toꞌ yewanmîrîsaiꞌya pra man. Maasa pra uurî pîikaꞌtîꞌpîiya. Uurî wanî inkamoro yonpa pe tîweꞌsen pe. Uurî wanî Abraão nurîꞌtî payanîꞌpî pe tîweꞌsen pe moropai manniꞌ Benjamim nurîꞌtî paarîꞌpî pe wanî."
45,11,2,"Paapaya manniꞌkan tîpemonkonoyamîꞌ tîmenkaꞌsan yewanmîrîsaꞌ pra man. Inkamoro epuꞌtîꞌpîiya pena maasa pata koneka tîuya pra tîîse. Epuꞌnenan amîrîꞌnîkon îꞌ kaiꞌma Paapa maimu eꞌmenukasaꞌya taasaꞌ. Manniꞌ Elias nurîꞌtî eseurîmaꞌpî Paapa pemonkonoyamîꞌ winîkîi. See warantî taꞌpîiya:—Uyepotorî, inkamoroya amaimu ekaremeꞌnenan tîꞌkaꞌpî moropai inkamoroya ayapurî pe tînpoꞌtîkon yaponseꞌ sorokaꞌpî.Tarîpai uurî neken eꞌnîmîsaꞌ sîrîrî tiwinsarî tarîpai inkamoro wanî uurî anwîpai—taꞌpîiya."
45,11,4,Îꞌ kaiꞌma mîîkîrî maimu yuukuꞌpî Paapaya? Taꞌpîiya see warantî:—Asakîꞌne miaꞌ pona tîîmoꞌtai mil 7.000 kaisarî warayoꞌkon wanî.Inkamoro mannankan ikonekasaꞌ toꞌ napurî pe Baal iteseꞌ yapurînenan pepîn. Tîîse uurî neken yapurî toꞌya—taꞌpîiya.
45,11,5,"Mîrîrî warantî aweꞌkuꞌsaꞌ sîrîrî. Tîîse morî pe Paapa eꞌtoꞌ wenai toꞌ wanî arinîke pra tîîse moro toꞌ man Paapa nîmenkaꞌsan tîmîrî ton pe. Ituꞌse tîweꞌtoꞌ wenai Paapaya toꞌ menkasaꞌ îꞌ toꞌ nîkupîꞌpî wenai pra, maasa pra toꞌ nîkupîꞌpî wenai Paapaya toꞌ menkasaꞌ ya, moriya toꞌ esenyakaꞌmatoꞌ yepeꞌ pe itîrî Paapaya eꞌpainon, epeꞌmîra itîrîiya pepîn."
45,11,7,"Îꞌ taa pe nai mîrîrî pîꞌ? Taꞌnîkon kaꞌrî Israelyamîꞌ tamîꞌnawîronkonya yairî tîweꞌtoꞌkon yuwaꞌpî teesekaꞌnunkai, tînkupîꞌpîkon wenai. Tîîse eposaꞌ toꞌya pra awanîꞌpî. Tuꞌkankon pepîn neken, Paapa nîmenkaꞌsanya eporîꞌpî. Tîîse tiaronkon wanî Paapaya tannotoꞌkon anetapai pra."
45,11,9,Moropai Davi nurîꞌtî eseurîmaꞌpî mîrîrî pîꞌ. Taꞌpîiya:Toꞌ atausinpatoꞌ weiyu yai
45,11,11,"Tarîpai ekaranmapouya. Inkamoro Judeuyamîꞌ atareꞌmosaꞌ yai toꞌ atareꞌmoꞌpî tamîꞌnawîrî îꞌ eporîkonpa pra? Kaane, tîîse inkamoroya imakuiꞌpî kuꞌsaꞌ wenai manniꞌkan Judeuyamîꞌ pepîn eꞌpîikaꞌtîtoꞌkon iipîꞌpî. Mîrîrî pîkînsaꞌ Judeuyamîꞌ kinmuwatoꞌpe tîwinîpai toꞌ eꞌpîikaꞌtîsaꞌ wenai."
45,11,12,"Judeuyamîꞌ nîkupîꞌpî imakuiꞌpî wenai kureꞌnan morî pe Judeuyamîꞌ pepîn eꞌtoꞌ wanî. Tîîpiaꞌnîkon tîntîrî pe Paapa nîkupîꞌpî yapisî toꞌya pra Judeuyamîꞌ wanî wenai Judeuyamîꞌ pepîn pia itîrîꞌpîiya. Tîîse îꞌ pensa inkamoro Judeuyamîꞌ ennaꞌpo ya, tîîpiaꞌnîkon Paapa nîtîrî yapisî toꞌya ya, îꞌ kaiꞌma morî pe panpîꞌ tamîꞌnawîronkon wanî inîꞌ panpîꞌ itentai, inkamoro wenai."
45,11,13,Yei Panta Moꞌtanîꞌsaꞌ Tiaron Parakon Pona WarainokonTarîpai eseurîma sîrîrî amîrîꞌnîkon Judeuyamîꞌ pepîn pîꞌ. Maasa pra uurî wanî Paapa naipontîꞌpî pe itekare ekaremeꞌse amîrîꞌnîkon Judeuyamîꞌ pepîn koreꞌta. Mîrîrî esenyakaꞌmatoꞌ pîꞌ atausinpa.
45,11,14,Yai pra mîrîrî kupîuya wenai uyonpayamîꞌ ikinmuwa emapuꞌtîuya. Mîrîrî pîkînsaꞌ yai pra tiaronkon eꞌpîikaꞌtî emapuꞌtîuya.
45,11,15,"Maasa pra Judeuyamîꞌ wanî yewanmîrîsaꞌ pe, mîrîrî pîkînsaꞌ Judeuyamîꞌ pepîn enaꞌpî Paapa yonpa pe. Mîrîrî tîpo oꞌnon yeꞌka pe awanî eꞌpainon, inkamoro yapisî Paapaya yai? Toꞌ wanî eꞌpainon manniꞌ isaꞌmantaꞌsan eꞌmîꞌsaꞌka inîꞌrî enen tîwanîkonpa warantî."
45,11,16,"Aꞌkî, eꞌmaiꞌnon ikei ekisaꞌ wanî ya morî pe itîîtoꞌpe Paapa pia, moriya tamîꞌnawîron itonpakon nîrî ikeikon wanî morî pe, imîrî ton pe. Moropai yei kara wanî ya morî pe Paapa pia itîîtoꞌpe, moriya ipanta nîrî wanî morî pe, imîrî pe. Mîrîrî warantî Judeuyamîꞌ wanî. Paapa pemonkono pe toꞌ tamokon eꞌsaꞌ wenai toꞌ payanîꞌsan nîrî wanî ipemonkono ton pe."
45,11,17,Oliveira yeꞌ pînsaꞌ imainanpasaꞌ panta waikatî toꞌya. Moropai mîrîrî pataꞌpî yaꞌ tiaron oliveira yeꞌ imainanpasaꞌ pepîn ese yeꞌkarî panta tîrî toꞌya tiaron mainanpasaꞌ pataꞌpî yaꞌ. Aꞌkî tauya amîrîꞌnîkon Judeuyamîꞌ pepîn wanî manniꞌ oliveira yeꞌ ese yeꞌkarî warantî. Tarîpai amîrîꞌnîkon aweꞌpîikaꞌtîtoꞌkon yapiꞌsaꞌyaꞌnîkon inkamoro Judeuyamîꞌ wenai.
45,11,18,Mîrîrî yeꞌnen amîrîꞌnîkonya ipanta rîꞌpî yewanmîrî eꞌpai pra awanî. Mîrîrî pîꞌ mîî pe aatapurîkon eꞌpai pra man. Maasa pra amîrîꞌnîkon wanî tarîpai ipanta pe warantî. Ipantaya ikara yapîtanîpî eserîke pra man tîîse ikaraya neken ipanta yapîtanîpî. Mîrîrî yeꞌnen taayaꞌnîkon eserîke pra man: —Anna wanî Judeuyamîꞌ yentai tîweꞌsanon pe —taayaꞌnîkon eserîke pra naatîi.
45,11,19,"Mîrîrî yeꞌnen taayaꞌnîkon: —Ipanta yaꞌtîsaꞌ toꞌya mîrîrî anna pataꞌseꞌ ton pe, Paapa pemonkono pe anna eꞌtoꞌpe."
45,11,20,"Inna, seruꞌ pepîn. Tîîse enpenatatî inkamoro yaꞌtîꞌpî Paapaya maasa pra innape ikupî toꞌya pra awanî yeꞌnen. Tîîse amîrîꞌnîkon tîrîꞌpî Paapaya oliveira yeꞌ pîꞌ manniꞌ warantî maasa pra innape ikupîyaꞌnîkon yeꞌnen. Mîrîrî pîꞌ mîî pe taatapurîi pra eꞌtî. Tîîse eranneꞌ pe eꞌtî mîrîrî pîꞌ, Paapaya ayaꞌtîkon namai. Mîrîrî yeꞌnen aka tîwarî eꞌtî. Paapaya Judeuyamîꞌ tîmenkaꞌsan puꞌkuru tarumaꞌtîtoꞌ tîuya kuꞌsaꞌ pra man tîwî. Mîrîrî yeꞌnen amîrîꞌnîkon tarumaꞌtîiya pepîn kaiꞌma kîsenumenkatî."
45,11,22,Maasa eraꞌmatî Paapa wanî morî pe seruꞌ pepîn moropai nariꞌ pe nîrî awanî. Mîîkîrî wanî nariꞌ pe manniꞌkan tenaꞌtîꞌsan winîkîi. Tîîse morî pe awanî awinîkîiꞌnîkon tîwîrîrî innape tîkupî pîꞌ aakoꞌmamîkon yeꞌnen. Mîîwîni pra awanî ya amîrîꞌnîkon nîrî yaꞌtîiya.
45,11,23,"Tîîse îꞌ pensa Judeuyamîꞌya tîwî teserukon kupî ya moropai innape ikupî toꞌya ya toꞌ ennaꞌpo inîꞌrî ipataꞌseꞌkon yaꞌ, Paapaya toꞌ ennaꞌpo emapuꞌtî."
45,11,24,Amîrîꞌnîkon Judeuyamîꞌ pepîn wanî manniꞌ oliveira seꞌ tapairon panta yaꞌtîsaꞌ moropai itîîsaꞌ tiaron panta pataꞌpî yaꞌ warantî. Manniꞌ oliveira yeꞌ imainanpasaꞌ pona itîîsaꞌ pe. Judeuyamîꞌ wanî manniꞌ oliveira yeꞌ imainanpasaꞌ warantî. Mîrîrî yeꞌnen Paapaya ikupî saꞌme pra îꞌ kaiꞌma mîrîrî oliveira yeꞌ pîꞌ yannuku tîuya ipanta tenaꞌtîꞌpî.
45,11,25,"Morî Pe Paapa Eꞌtoꞌ Tamîꞌnawîron PîꞌUyonpayamîꞌ, anîꞌ nepuꞌtî pepîn yairon epuꞌtîyaꞌnîkon yuꞌse wai, aawarîrîꞌnîkon epuꞌnen pe awanîkon kaiꞌma eesenumenkakon namai. Maasa pra Israelyamîꞌya innape ikuꞌtoꞌ pepîn koꞌmamî pepîn ipatîkarî. Tîîse toꞌ koꞌmamî tamîꞌnawîrî innape ikupîtonkon Judeuyamîꞌ pepînya innape ikuꞌsaꞌ pîkîrî."
45,11,26,Mîrîrî warantî neken tamîꞌnawîrî Israelyamîꞌ eꞌpîikaꞌtî taasaꞌ Paapa maimu eꞌmenukasaꞌya manniꞌ warantî.Pîikaꞌtîton iipî pe man.Moropai mîîkîrîya tamîꞌnawîronkonJacó payanîꞌsan nîkupîꞌpî imakuiꞌpîmoꞌka pe man.
45,11,27,
45,11,28,"Inkamoro Judeuyamîꞌya Paapa maimu yewanmîrîsaꞌ wenai Paapa yeyaton pe toꞌ enaꞌpî, amîrîꞌnîkon Judeuyamîꞌ pepîn wenai. Tîîse Paapaya toꞌ menkasaꞌ wenai toꞌ ena Paapa yonpa pe. Penaronkon tamokon wenai toꞌ enaꞌpî."
45,11,29,"Maasa pra îꞌ pensa Paapaya îꞌ taꞌpî tîuya teesenumenkatoꞌ miakanma pepîn, manniꞌkan tînmenkaꞌsan tîmîrî ton pe yarakkîrî. Moropai inkamoro kupîiya morî pe."
45,11,30,"Amîrîꞌnîkon Judeuyamîꞌ pepîn pena Paapa maimu yawîrî pra awanîꞌpîkon. Tîîse tarîpai amîrîꞌnîkon eraꞌmaꞌpî Paapaya tîꞌnokoꞌpî pe, maasa pra Paapa maimu yawîrî pra Judeuyamîꞌ eꞌsaꞌ yeꞌnen. Mîrîrî warantî tîꞌnokoꞌpî pe Paapaya ayeraꞌmaꞌpîkon yeꞌnen, Judeuyamîꞌya nîrî tîꞌnokoꞌmatoꞌkon Paapaya yapisî, inkamoro wanî Paapa maimu yawîrî pra tîîse."
45,11,32,Mîrîrî yeꞌnen Paapaya tamîꞌnawîrî toꞌ kuꞌsaꞌ toꞌ eꞌtoꞌpe yarakkansaꞌ warantî tîmaimu yawîrî pra toꞌ eꞌsaꞌ yeꞌnen. Mîrîrî kupîꞌpîiya teetîꞌnokoꞌmatoꞌ yenpopa kaiꞌma tamîꞌnawîronkon ton pe.
45,11,33,Ipîkku pe puꞌkuru Paapa wanî epuꞌtî yentai.Moropai îꞌ kaiꞌma kureꞌne epuꞌnen pe awanîekaremekî yentai.Anîꞌya kin teseru konekasaꞌ Paapaya epuꞌtî eꞌpainon?Anîꞌya Paapa esenumenkatoꞌ epuꞌtî eꞌpainon?
45,11,34,Anîꞌya kin Paapa esenumenkatoꞌ epuꞌtî eꞌpainon?Anîꞌya kin ipanama eꞌpainon?
45,11,36,Tamîꞌnawîron wanî Paapa nîkonekaꞌpî pe. Tamîꞌnawîron koꞌmannîpîiya tîmîrî pe awanî. Morî pe puꞌkuru man Paapa tauya tîwîrîrî.
45,12,1,"Paapa Esenyakaꞌmatoꞌ Kuꞌtoꞌpe EturumakanMîrîrî yeꞌnen uyonpayamîꞌ, kureꞌne Paapaya uꞌnokoꞌmasaꞌkon wenai îꞌ kaiꞌma antîrîkon tîrîyaꞌnîkon iipia tarîpai? Kureꞌne esatîuya sîrîrî. Eturumakatî Paapa pia tamîꞌnawîrî aweꞌtoꞌkon yawîrî. Aakoꞌmamîkon pîkîrî mîîkîrî pîꞌ neken teesenumenkai akoꞌmantî morî pe. Mîrîrî warantî aakoꞌmamîkon ya Paapa wakîri pe awanîkon moropai yairî Paapa yapurîyaꞌnîkon mîrîrî."
45,12,2,"Sîrîrî pata yeseru pîꞌ tîweꞌsanon pemonkonyamîꞌ warantî pra eꞌtî. Tîîse tîwî Paapaya ayeserukon, eesenumenkatoꞌkon miakanmatoꞌpe eturumakatî. Mîrîrî warantî neken epuꞌtîyaꞌnîkon îꞌ ituꞌse Paapa eꞌtoꞌ wanî, moropai aweꞌtoꞌ yawîron pe awanî epuꞌtîyaꞌnîkon, moropai awakîrikon pe awanî."
45,12,3,"Morî pe puꞌkuru tîwanî wenai uupia sîrîrî esenyakaꞌmatoꞌ ton tîrîꞌpî Paapaya. Mîrîrî yeꞌnen tauya apîꞌnîkon tamîꞌnawîrî awanîkon tanne. Tiaron yentai keꞌkuꞌtî morî pe kaiꞌma. Tîîse eesenumenkakon yai yairî esenumenkatî. Tiwin pîꞌ siꞌma apîꞌnîkon rî atakoꞌmenkatî. Yairî esenumenkatî ankupîkon ton tîîsaꞌ Paapaya pîꞌ, îꞌ kaiꞌma aweꞌtoꞌkon pîꞌ innape ikuꞌtoꞌyaꞌnîkon yawîrî."
45,12,4,"Maasa pra tiwin uyesaꞌkon wanî tanne, tuꞌke ipantakon wanî, uyemekon, uꞌpukon kaiꞌma. Tuꞌke toꞌ wanî tanne seꞌ kaisarî toꞌ wanî pepîn. Tiwin pîꞌ eesenyakaꞌmatoꞌ wanî tiaron pe tiwin pîꞌ tîîse."
45,12,5,"Mîrîrî warantî uurîꞌnîkon wanî tuꞌke eꞌnî tanne. Tiwin uyesaꞌkon wanî Cristo yarakkîrî eꞌnî yeꞌnen. Mîrîrî warantî tiwin eꞌnî tiaronkon pokonpe. Tuꞌke uyesaꞌkon epantakapîꞌsaꞌ esenyakaꞌma tiwin pîꞌ warantî eꞌnî, tiwin uyesaꞌkon tîîse."
45,12,6,"Mîrîrî yeꞌnen tiwin pîꞌ siꞌma îꞌ kaiꞌma yapiꞌsaꞌ epeꞌmîra yapurî yuwapaiꞌnîkon. Mîrîrî yapisîꞌpî epeꞌmîra Paapaya itîîsaꞌ yeꞌnen ukaisarîꞌnîkon. Mîrîrî Paapa nîtîrîꞌpî wanî ya, itekare ekaremeꞌtoꞌpe, mîrîrî kuꞌpaiꞌnîkon îꞌ kaiꞌma innape ikuꞌsaꞌnîkon yeꞌnen."
45,12,7,"Tîîse yapurîtoꞌpe awanî ya moriya yapurîpaiꞌnîkon. Tîîse yenupantoꞌpe awanî ya, moriya toꞌ yenupapaiꞌnîkon."
45,12,8,"Tîîse tiaronkon yausinpatoꞌpe awanî ya, moriya toꞌ yausinpapaiꞌnîkon. Anîꞌya temanne rataika ya tiaronkon pia, moriya mîrîrî kuꞌkî yairî puꞌkuru. Tîîse anîꞌ wanî ya ipîkku pe, tiaronkon esaꞌ pe, inkamoro panamaya yuwakî epuꞌtîiꞌma aka. Anîꞌya tiaronkon pîikaꞌtî ya, moriya toꞌ pîikaꞌtîkî awakîri puꞌkuru taatausinpai."
45,12,9,Mîrîrî warantî aweꞌsaꞌnamatoꞌ eꞌtoꞌpe yairî morî pe. Imakuiꞌpî yuꞌse tîweꞌse pra eꞌtî tîîse morî kupîyaꞌnîkon yuwatî.
45,12,10,"Eetîꞌnînmatoꞌkon wenai tiaronkon saꞌnamayaꞌnîkon eꞌpai man, Cristoya asaꞌnamakon warantî, ayonpakon pe puꞌkuru toꞌ tîkuꞌse."
45,12,11,Paapa ton pe teesenyakaꞌmai eꞌtî enyaꞌne pe pra. Uyepotorîkon yapurîtî taatausinpai ayewankon yaꞌ.
45,12,12,"Taatausinpai puꞌkuru inîmîkî pîꞌ akoꞌmantî. Aweꞌtarumatîtoꞌkon yapîtanîꞌtî meruntî ke, teesewankonoꞌmai pra. Tîîse eepîremakon pîꞌ akoꞌmantî tîrumakai pra."
45,12,13,"Ayonpakon innape ikuꞌnenan pia îꞌ rî itesaꞌ pe aweꞌtoꞌkon yonpa antîîtî, manniꞌkan saꞌne îꞌ ton pînon pia. Moropai tamîꞌnawîronkon aapiaꞌnîkon tuiꞌsanon yapiꞌtî morî pe ayewîꞌkon ta."
45,12,14,"Manniꞌkan amîrîꞌnîkon pîꞌ tîwoꞌmaꞌtasanon wanî ya, inkamoro pîikaꞌtîtoꞌpe Paapaya esatî Paapa pîꞌ morî tîîtoꞌpeiya toꞌ pia. Mîrîrî morî tîîtoꞌpeiya esatî toꞌ tarumaꞌtîiya namai."
45,12,15,Atausinpatî taatausinpasanon pokonpe. Moropai akaruntî manniꞌkan tîkaruwasenon pokonpe.
45,12,16,"Akoꞌmantî tîmurukun pe tiaronkon pokonpe tiaron yentai mîî pe tîweꞌkuꞌse pra. Tîîse ayonpa pe toꞌ kuꞌtî, ipîkkukon pepîn moropai tîweꞌtarumaꞌtîsanon. Epuꞌnen pe tîweꞌkuꞌse pra eꞌtî."
45,12,17,Imakuiꞌpî pe tiaron tîrepai pra eꞌtî. Tîîse morî ke neken irepatî. Morî kupîyaꞌnîkon yuwatî tamîꞌnawîronkon neraꞌma ton pe.
45,12,18,"Epuꞌtîyaꞌnîkon pîkîrî morî kupîyaꞌnîkon yuwatî, morî pe aakoꞌmamîkonpa tiaronkon pokonpe. Uyonpayamîꞌ tiaronkon pîꞌ eeseꞌmakon tuwai pra eꞌtî. Maasa pra Paapaya inkamoro tarumaꞌtî kupî sîrîrî mîîtoꞌpe. Mîrîrî pîꞌ taasaꞌ Paapa maimu eꞌmenukasaꞌya taasaꞌ man:—Uurî eseꞌma pe wai inkamoro yarakkîrî uyeseru konekauya pe wai—taꞌpî Paapaya"
45,12,20,"Tîîse mîrîrî taasaꞌ Paapa maimuya manniꞌ yawîrî ikuꞌtî.Mîîkîrî apîꞌnîkon tîwoꞌmaꞌtasen wanî ya emiꞌne,mîîkîrî yaꞌreꞌ ton tîîtî.Moropai tuna aninnîpai awanî ya,mîîkîrî woꞌpatî.Mîrîrî kupîyaꞌnîkon ya yarakkîrî,mararî pra mîîkîrî yeppeꞌnîpîyaꞌnîkontaasaiꞌya man"
45,12,21,Ayentaiꞌnîkon imakuiꞌpî ena kîꞌtîîtî. Tîîse imakuiꞌpî yentai awanîkon yuwatî morî kupîyaꞌnîkon wenai.
45,13,1,Îꞌ Kaiꞌma Ipîkku Pe Tîweꞌsanon Maimu Yawîrî EꞌnîMîrîrî yeꞌnen tamîꞌnawîronkon eꞌpai awanî ipîkkukon maimu yawîrî. Maasa pra inkamoro wanî tamîꞌnawîrî Paapa nîkupîꞌsan pe mîîtoꞌpe. Moropai intîrîꞌsan pe toꞌ wanî.
45,13,2,"Tîîse inkamoro maimu yawîrî pra anîꞌ wanî ya, mîîkîrî wanî pepîn Paapa maimu yawîrî maasa pra Paapaya toꞌ tîîsaꞌ tanne. Mîrîrî warantî teesenumenkasen wanî ya, tîîwarîrî rî mîîkîrî esewanmîrî mîrîrî."
45,13,3,"Mîrîrî yeꞌnen inkamoro imakuiꞌpî kuꞌnenen wanî eranneꞌ pe, mîîkîrî ipîkku pe tîweꞌsen pata esaꞌ pîꞌ. Tîîse manniꞌkan morî kuꞌnenan wanî pepîn eranneꞌ pe ipîꞌ. Mîrîrî yeꞌnen eranneꞌ pe eꞌpai pra awanî ya, moriya morî kuꞌkî moropai mîrîrî kupîya ya, mîîkîrîya ayapurî."
45,13,4,"Maasa inkamoroya Paapa esenyakaꞌmatoꞌ koneka mîrîrî amîrîꞌnîkon tonpe. Tîîse imakuiꞌpî kupîya ya, eranneꞌ pe eꞌkî maasa pra meruntî ke mîîkîrî wanî amîrî tarumaꞌtîiya. Inkamoro wanî Paapa esenyakaꞌmatoꞌ kuꞌnenan pe. Moropai pemonkon imakuiꞌpî kuꞌnen tarumaꞌtînen pe toꞌ wanî."
45,13,5,Mîrîrî warantî ipîkkukon pe tîweꞌsanon maimu yawîrî awanîkon eꞌpai awanî inkamoroya atarumaꞌtîkon namai. Moropai mîrîrî wenai neken pra tîîse eesenumenkatoꞌkon wenai.
45,13,6,Mîrîrî yeꞌnen aneꞌmakon yeꞌmatî ipîkkukon esenyakaꞌmatoꞌpe maasa pra Paapa ton pe toꞌ esenyakaꞌma ipoitîrî pe.
45,13,7,Mîrîrî yeꞌnen epeꞌmîra aweꞌtoꞌkon yeꞌmatî iipia. Tamîꞌnawîrî epeꞌmîra aweꞌtoꞌkon yeꞌmatî. Inkamoro namatî tamîꞌnawîrî ipîkku pe tîweꞌsanon yapurîtî.
45,13,8,"Îꞌ Kaiꞌma Tiaronkon Koneka YeseruTiaronkon pia epeꞌmîra tîweꞌse pra eꞌtî. Tîîse kureꞌne epeꞌmîra aweꞌtoꞌkon eꞌpai awanî, îꞌ kaiꞌma, tiaronkon saꞌnamatoꞌyaꞌnîkon ke. Maasa pra anîꞌya tiaronkon saꞌnama ya, mîîkîrî wanî mîrîrî Paapa maimuya taasaꞌ yawîrî."
45,13,9,"Paapa maimuya taasaꞌ see warantî:—Tiaron noꞌpî yarakkîrî tîweꞌse pra moropai pemonkon kîꞌwîi.—Tiaronkon saꞌnamatî, aawarîrî aweꞌsaꞌnama manniꞌ warantî—taꞌpîiya."
45,13,10,"Anîꞌya tiaronkon saꞌnama ya, imakuiꞌpî kupîiya pepîn toꞌ winîkîi. Maasa pra eꞌsaꞌnamantoꞌ wanî Paapa maimuya taasaꞌ manniꞌ tamîꞌnawîrî yawîrî."
45,13,11,Mîrîrî yeꞌnen mîrîrî yawîrî ikupîyaꞌnîkon eꞌpai awanî. Maasa pra aasîrî eꞌpîikaꞌtîntoꞌ weiyu eseporî kupî sîrîrî. Mîrîrî yeꞌnen pakan eꞌpai man. Maasa pra aminke pra eꞌpîikaꞌtîntoꞌ weiyu wanî sîrîrî pena innape ikupî piaꞌtî yai awanîꞌpî warantî pra. Ewaron pe tîweꞌsen ataretîꞌkasaꞌ sîrîrî. Tarîpai aꞌka pe tîweꞌsen erepansaꞌ sîrîrî. Mîrîrî yeꞌnen ewaron ya siꞌma imakuiꞌpî kupî pîꞌ koꞌmannîtoꞌ yemîꞌpannîpî yuwapai man. Tîîse aꞌka ta siꞌma meruntî ke eꞌnî yuwapaiꞌnîkon man.
45,13,13,"Tîwîrî koꞌmannîpaiꞌnîkon man aꞌka ta, aꞌka ta tîweꞌsen pemonkon wanî warantî, imakuiꞌpî pe tîweꞌse pra moropai teetînsen pe pra, moropai seꞌ tapairî wîriꞌsanyamîꞌ yarakkîrî tîweꞌse pra, mîrîrî yeꞌka nura tîkuꞌse pra, moropai teekoreꞌmasen pe pra, moropai ikinmuyen pe tîweꞌse pra."
45,13,14,"Tîîse Jesus Cristo winîpainon yapiꞌtî eeseyaꞌnamakonpa mîrîrî yeꞌka winîkîi, îꞌ kaiꞌma aawarîrîꞌnîkon ituꞌse apunkon eꞌtoꞌ yawîrî tîkuꞌse pra."
45,14,1,"Ayakon Winîkîi Teeseurîmai Pra EꞌkîManniꞌ aꞌtuꞌmîra tîweꞌsen akoreꞌtaꞌnîkon innape Jesus kupî tîuya yeꞌka pe mîîkîrî yapiꞌtî awakîrikon pe. Mîîkîrî yarakkîrî teesiyuꞌpîꞌse pra eꞌtî, îꞌ taiya ya apîꞌnîkon."
45,14,2,"Aꞌkî, tiaronkonya taa tamîꞌnawîron pîꞌ entamoꞌkan. Tîîse tiaronkon teesenumenkatoꞌkon yaꞌ aꞌtuꞌmînanya taa: —Kaane, tamîꞌnawîron enapî eserîke pra man, ipînsaꞌ neken enapî —taa toꞌya."
45,14,3,"Mîrîrî yeꞌnen anîꞌya tamîꞌnawîron tenaꞌsen enapî ya, mîîkîrî ipînsaꞌ neken enaꞌnen kupî eꞌpai pra awanî tewanma pe. Mîrîrî yeꞌka ipînsaꞌ tenaꞌsen enaꞌnenya tamîꞌnawîrî enaꞌnen yewanmîrî eserîke pra awanî. Maasa pra Paapaya tîwakîri pe mîîkîrî yapiꞌsaꞌ yeꞌnen."
45,14,4,"Anîꞌkan amîrîꞌnîkon tiaronkon poitîrî pe tîweꞌsanon pîꞌ eeseurîmakonpa? Maasa pra mîîkîrî esaꞌya neken taa eserîke awanî, morî pe awanî, morî pe pra awanî kaiꞌma. Moropai morî pe awanî taiya maasa pra mîrîrî warantî itesaꞌya ikupî."
45,14,5,Tiaronkon esenumenka mîrîrî weiyu wanî tiaron wei yentai kaiꞌma. Moropai tiaronkon esenumenka seꞌ kaisarî wei wanî kaiꞌma. Mîrîrî yeꞌnen yairî tîwanîkon kaiꞌma toꞌ wanî teesenumenkakon yawîrî.
45,14,6,"Tîîse manniꞌ ipîkku pe mîrîrî weiyu kuꞌnen wanî ya, mîîkîrîya Paapa yapurîtoꞌpe ikupî mîrîrî. Moropai manniꞌ tamîꞌnawîron enaꞌnenya nîrî Paapa yapurîtoꞌpe ikupî mîrîrî. Morî pe puꞌkuru man taiya Paapa pîꞌ. Moropai ipînsaꞌ neken enaꞌnenya Paapa yapurîpa ikupî mîrîrî. Taiya: —Morî pe puꞌkuru man —taiya Paapa pîꞌ."
45,14,7,"Maasa pra anîꞌ ton pra man tîîwarîrî tîîkoꞌmansen moropai tîîwarîrî tîîsaꞌmantasen ton pra man. Koꞌmannîtoꞌ wanî uyepotorîkon pia. Saꞌmantan ya moriya saꞌmantan mîrîrî uyepotorîkon ton pe. Mîîwîni pra awanî ya, enen eꞌnî ya, saꞌmantan ya awanî Uyepotorîkon tonpe."
45,14,9,Maasa pra Yepotorî Wannî pe tîwanîpa kaiꞌma Cristo saꞌmantaꞌpî moropai awennapamîꞌpî. Mîrîrî yeꞌnen isaꞌmantaꞌsan yepotorî pe awanî moropai enenankon yepotorî pe awanî.
45,14,10,"Tîîse, îꞌ waniꞌ awanî yeꞌnen ayakon yewanmîrîya? Amîrî kanan, îꞌ ton pe ayakon yuꞌse pra awanî? Aꞌkî, tamîꞌnawîrî uurîꞌnîkon eseporî kupî sîrîrî Paapa rawîrî. Mîrîrî yai Paapaya uyakoꞌmenkakon kupî sîrîrî."
45,14,11,"Maasa pra Paapa maimu eꞌmenukasaꞌya taasaꞌ man:—Innape Uurîya taasaꞌ sîrîrîîꞌ pensa innaꞌpokauya pata pe pra —taꞌpî Uyepotorîkonya.—Urawîrî neken tamîꞌnawîronkon eꞌsekunka pe man unamai.Mîrîrî yai inkamoroya taa kupî sîrîrî tamîꞌnawîrî siꞌma:“Amîrî wanî tamîꞌnawîronkon yakoꞌmenkaton pe”, —taꞌpî Uyepotorîkonya.taasaiꞌya man. Mîrîrî yeꞌnen tiwin pîꞌ siꞌma ukaisarîꞌnîkon unkupîꞌpîkon ekaremekî kupî sîrîrî Paapa pîꞌ, ˻tiaron pîꞌ pra˼."
45,14,13,Imakuiꞌpî Yaꞌ Ayakon Ena KîsemapuꞌtîiMîrîrî yeꞌnen tiaronkon muꞌtunpatoꞌ uurîꞌnîkonya emîꞌpannîꞌpaiꞌnîkon man. Moropai taayaꞌnîkon eꞌpai awanî: —Îꞌ kupîuya pepîn uyakon mauya namai imakuiꞌpî yaꞌ.
45,14,14,"Uyepotorîkon yarakkîrî eꞌnî wenai, epuꞌtî pîꞌ wai tenaꞌsen nura ton pra awanî. Tîîse anîꞌ esenumenka ya tenaꞌsen pîꞌ nura pe awanî kaiꞌma, moropai enapîiya, mîîkîrîya imakuiꞌpî kupî mîrîrî tîwinîkîi. Mîrîrî yeꞌnen imakuiꞌpî pe eena tîmîrî pe."
45,14,15,"Yairî maꞌre ayakon ena emapuꞌtîya anenapî enapîya wenai, ayakon saꞌnamaya yuwaya pepîn mîrîrî, manniꞌ imîrî ton pe Cristo saꞌmantaꞌpî tanne. Mîrîrî warantî ayekkari enapîya wenai ayakon kîꞌmaꞌnîpai."
45,14,16,"Mîrîrî warantî imakuiꞌpî pe tiaronkon eseurîma kîꞌmapuꞌtîtî awinîkîiꞌnîkon, morî kupîyaꞌnîkon kaiꞌma eesenumenkasaꞌkon tanne."
45,14,17,"Maasa pra Paapa wanî uyesaꞌkon pe esepuꞌtî uyekkarikon enapî wenai pra, uwukukon enîrî wenai pra, tîîse uyonpakon saꞌnama wenai eesepuꞌtî. Moropai morî pe uyonpakon yarakkîrî koꞌmannî wenai, moropai taatausinpai koꞌmannî wenai Morî Yekaton Wannî nîtîrîꞌpî wenai, mîrîrî warantî Paapa pemonkono pe eꞌnî esepuꞌtî."
45,14,18,"Anîꞌya mîrîrî warantî Cristo yapurî ya, Paapa wakîri pe awanî. Moropai tonpayamîꞌ nîrî wakîri pe awanî."
45,14,19,Mîrîrî yeꞌnen tîwanmîra eꞌnî yuwapaiꞌnîkon. Moropai uyonpakon meruntîriꞌtîpaiꞌnîkon.
45,14,20,"Manniꞌ Paapa nîpîikaꞌtîꞌpî kîꞌtarumaꞌtîi. Tamîꞌnawîrî yekkari wannî wanî tenaꞌsen pe. Tîîse îꞌ rî enapî wenai imakuiꞌpî yaꞌ uyonpakon ena emapuꞌtî ya, yairî pra awanî mîrîrî. Tîîse morî pe panpîꞌ awanî uyoꞌkon rumaka ya, uwukukon rumaka ya, îꞌ rî rumaka ya, imakuiꞌpî yaꞌ uyonpakon ena namai."
45,14,22,"Tîîse amîrîꞌnîkon yairî eesenumenkatoꞌkon tenaꞌsen pîꞌ, tenîꞌsen pîꞌ, mîrîrî warantî eesenumenkakon pîꞌ aakoꞌmamîkon tîîse moo, teesiyuꞌpîꞌse pra ayonpakon yarakkîrî. Paapaya neken epuꞌtî mîrîrî. Taatausinpai mîîkîrî wanî teesenumenkatoꞌ yawîrî îꞌ rî kuꞌnen pe, maasa pra yairî tîwanî epuꞌtîiya. —Yairî pra awanî taiꞌse —taiya pepîn."
45,14,23,"Tîîse manniꞌ aꞌtuꞌmînya tiyoꞌ yanî ya teesenumenkatoꞌ yawîrî pra, imakuiꞌpî kupîiya mîrîrî. Maasa pra —Yairî naka ikupîuya sîrîrî taꞌyeꞌ —taiya. —Mîrîrî yeꞌnen yairî pra awanî taiꞌse —kaiꞌma mîrîrî kupî anîꞌya ya, imakuiꞌpî kupîiya."
45,15,1,"Tîîse uurîꞌnîkon innape ikuꞌnenan manniꞌkan meruntî ke tîweꞌsanon, moriya tiaronkon aꞌtuꞌmîra tîweꞌsanon pîikaꞌtî eꞌpai awanî. Toꞌ yeseru yapîtanîpî eꞌpai awanî toꞌ tîyuꞌpîꞌse pra. Tîwin pîꞌ siꞌma ukaisarîꞌnîkon tiaronkon pîikaꞌtî eꞌpai awanî morî pe toꞌ koꞌmantoꞌpe, inîꞌ panpîꞌ innape ikuꞌtoꞌpe toꞌya. Upîꞌnîkon neken teesenumenkai pra toꞌ pîikaꞌtî eꞌpai awanî."
45,15,3,"Maasa pra tîîwarîrî Cristo etîꞌnînmasaꞌ pra man. Tîîse Paapa maimu eꞌmenukasaꞌya taasaꞌ man.—Paapa, mîrîrî awinîkîi imakuiꞌpî kuꞌtoꞌ toꞌya yapisîꞌpîuya upona.—taꞌpîiya."
45,15,4,"Pena tamîꞌnawîrî aweꞌmenukasaꞌ manniꞌ Paapa maimu po, mîrîrî wanî uyenupanenkon pe. Inîmîkî pîꞌ eꞌnîtoꞌ ton tîrîiya. Moropai atausinpantoꞌ ton tîrîiya. Îꞌ taasaꞌ tîuya kupî Paapaya nîmîkî pîꞌ koꞌmannî. Mîrîrî yeꞌnen tamîꞌnawîrî yapîtanîpî eserîke awanî."
45,15,5,"Manniꞌ Paapa, tînîmîꞌtoꞌ tîînen moropai atausinpantoꞌ tîînenya tiwin eesenumenkatoꞌkon tîrî yuꞌse wai aapiaꞌnîkon, Jesus Cristo esenumenkatoꞌ yawîrî eesenumenkakonpa. Mîrîrî warantî itîrî Paapaya tapurîkonpa, tamîꞌnawîrî awanîkon tanne tiwin eesenumenkatoꞌkon tîîse, manniꞌ Paapa, Jesus Cristo Uyepotorîkon yun yapurîkonpa."
45,15,7,"Paapa Maimu Wanî Judeuyamîꞌ Pepîn TonpeMîrîrî yeꞌnen tiaronkon yapiꞌtî akoreꞌtaꞌnîkon toꞌ eꞌtoꞌpe, îꞌ kaiꞌma Cristoya amîrîꞌnîkon yapisîꞌpî warantî. Moropai mîrîrî wenai Paapa yapurî tuꞌkankonya."
45,15,8,"Maasa pra Cristo eturumakaꞌpî Judeuyamîꞌ pia toꞌ poitîrî warantî, îꞌ kaiꞌma innape puꞌkuru îꞌ taasaꞌ Paapaya ekaremekîpa kaiꞌma. Maasa pra mîrîrî kupîꞌpîiya îꞌ taasaiꞌya yawîrî penaronkon anna tamokon pîꞌ. Moropai Judeuyamîꞌ pepînya Paapa yapurîtoꞌpe nîrî morî pe aweꞌtoꞌ wenai. Paapa maimu eꞌmenukasaꞌya taasaꞌ warantî:Mîrîrî yeꞌnen ayapurî pîꞌ wai kureꞌneJudeuyamîꞌ pepîn koreꞌta siꞌma.Moropai ayapurî pîꞌ waiayapurîtoꞌ eserenkantoꞌ ketaꞌpîiya:"
45,15,10,"Moropai taꞌpîiya inîꞌrî:Amîrîꞌnîkon Judeuyamîꞌ pepîn, atausinpatî.Paapa yapurînenan pokonpeinmenkaꞌsan ipemonkonoyamîꞌ pokonpe siꞌmataꞌpîiya."
45,15,11,Moropai inîꞌrî taꞌpîiya:Tamîꞌnawîronkon Judeuyamîꞌ pepînyatepotorîkon yapurî eꞌpai awanî.Moropai kureꞌne tamîꞌnawîronkonpemonkonyamîꞌya yapurî eꞌpai awanî.taꞌpîiya.
45,15,12,Moropai nurîꞌtîya taꞌpî nîrî:Jessé nurîꞌtî payanîꞌsan yonpa wanî pe man pata esaꞌ pe.
45,15,13,"Paapaya, inîmîꞌtoꞌ ton tîînenya aatausinpatoꞌkon ton tîrî yuꞌse wai. Moropai tîîwanmîra aweꞌtoꞌkon ton tîrîiya yuꞌse wai aapiaꞌnîkon, innape ikuꞌnenan pia. Mîrîrî wenai Morî Yekaton Wannî meruntîri yai morî intîrî nîmîkî pîꞌ aakoꞌmamîkon, teesetaꞌkai pra."
45,15,14,Aꞌtuꞌmîra Paulo EsepuꞌtoꞌUyonpayamîꞌ ayepuꞌtîkon pîꞌ wai îꞌ kaiꞌma amîrîꞌnîkon wanî morî pe puꞌkuru. Moropai epuꞌnen pe puꞌkuru awanîkon moropai tiaronkon panama epuꞌnen pe awanîkon epuꞌtî pîꞌ wai.
45,15,15,"Tîîse sîrîrî kaareta menukauya pe kureꞌne teesenumenka yeꞌka pe, aronne sîrîrî eseurîmatoꞌ menukauya. Amîrîꞌnîkon yenpenatanîꞌtoꞌpe eesenupaꞌpîkon pîꞌ. Sîrîrî konekauya maasa pra Paapaya itîîsaꞌ yeꞌnen esenyakaꞌmatoꞌpe. Uwakîri pe ikupîuya. Maasa pra Cristo maimu pe teesenyakaꞌmasen pe wanî manniꞌkan Judeuyamîꞌ pepîn tonpe. Uurî esenyakaꞌma manniꞌ teepîremasen esenyakaꞌma warantî Paapa maimu ekaremekî pîꞌ pemonkonyamîꞌya Paapa yapurîtoꞌpe. Mîrîrî warantî itekare ekaremekîuya inkamoro Judeuyamîꞌ pepîn eꞌtoꞌpe Paapa pia untîrîꞌsan pe toꞌ eꞌtoꞌpe. Moropai tîwakîri pe Paapaya toꞌ yapisî, Morî Yekaton Wannî nîronaꞌsan pe toꞌ wanî wenai."
45,15,17,Mîrîrî yeꞌnen Cristo Jesus yarakkîrî wanî yeꞌnen uurî atausinpa kureꞌne. Moropai Paapa ton pe esenyakaꞌma pîꞌ atausinpa.
45,15,18,"Uurî pe rî eseurîma eserîke pra wai, tîîse Cristo nîkupîꞌpî pîꞌ neken eseurîma, manniꞌ uyarakkîrî inkupîꞌpî wenai. Mîrîrî kupîꞌpîiya uwenai Judeuyamîꞌ pepînya innape Paapa maimu kupîꞌpî. Mîrîrî eꞌsaꞌ man mîrîrî unekaremekîꞌpî eta toꞌya wenai, moropai uyeseru eraꞌma toꞌya wenai. Moropai Morî Yekaton Wannî meruntîri wenai anîꞌ nîkupî eserîkan pepîn kupîuya wenai innape ikupîꞌpî toꞌya. Mîrîrî warantî asarî yeꞌka pe Jerusalém poro moropai Ilírico pata poro asarî yeꞌka pe itekare ekaremekîꞌpîuya. Aweꞌtoꞌ yawîrî Jesus Cristo pîꞌ eseurîmaꞌpî."
45,15,20,"Kureꞌne esekaꞌnunkaꞌpî tîwîrî Paapa maimu ekaremeꞌtoꞌpeuya manniꞌkan Jesus yekare etatîponoꞌsan pepîn pîꞌ, oꞌnon pata yaꞌ tiaronkon wîtîꞌpî pepîn yaꞌ itekare ekaremeꞌse. Aꞌkî, tewîꞌ koneka anîꞌya pepîn tiaronya tewîꞌ koneka pataꞌseꞌ yaꞌ. Mîrîrî warantî uutî pepîn oꞌnon pata yaꞌ tiaron wîtîꞌpî itekare ekaremeꞌse yaꞌ. Îꞌ kaiꞌma Paapa maimu eꞌmenukasaꞌya taasaꞌ manniꞌ warantî:Manniꞌkan îꞌ pensa ipîꞌ eseurîman"
45,15,22,"Paulo Esenumenka Roma Pata Pona Tuutî PîꞌMîrîrî pîꞌ esenyakaꞌma yeꞌnen, tuꞌke iteꞌka aapiaꞌnîkon uutî eserîke pra awanîꞌpî. Tîîse sîrîrî esenyakaꞌmatoꞌ yaretîꞌkasauꞌya wai sîrîrî pata po. Pena tuꞌke konoꞌ kaisarî esenumenka pîꞌ uukoꞌmansaꞌ wai amîrîꞌnîkon aneraꞌmapai wanî pîꞌ. Tarîpai mîrîrî kupîuya pîꞌ esenumenka sîrîrî. Espanha pona uutî pe amîrîꞌnîkon eraꞌmauya pîꞌ esenumenka sîrîrî. Moropai upîikaꞌtîyaꞌnîkon yuꞌse wanî sîrîrî Espanha pona uutîtoꞌ pîꞌ, mararî akoreꞌtaꞌnîkon uukoꞌmamî tîpo."
45,15,25,"Tîîse sîrîrî uutî sîrîrî Jerusalém pona, Paapa pemonkonoyamîꞌ ton pe miarî. Maasa pra Jesus yapurînenan Macedônia ponkon moropai Acaia ponkonya tîntîrîkon tîrîꞌpî taatausinpai manniꞌkan Jerusalém ponkon tîweꞌtarumaꞌtîsanon pîikaꞌtîtoꞌpe."
45,15,27,"Maasa pra Judeuyamîꞌ winîpai morî eꞌpîikaꞌtîntoꞌ yapisîꞌpî toꞌya. Mîrîrî yeꞌnen Judeuyamîꞌ pepînya toꞌ pîikaꞌtî eꞌpai awanî nîrî, itesaꞌ pe tîweꞌtoꞌkon ke."
45,15,28,"Mîrîrî yeꞌnen tamîꞌnawîrî toꞌ nîtîrîꞌpî rumakasauꞌya ya Jerusalém ponkon pia, miarî pai uutî mîrîrî Espanha pata pona. Mîrîrî yai uutî pe amîrîꞌnîkon aneraꞌmapai wanî sîrîrî. Mîrîrî yai amîrîꞌnîkon pia erepansaꞌ yai, epuꞌtî pîꞌ wai kureꞌne morî Cristo nîtîrîꞌpî pîꞌ eseurîma ayarakkîrîꞌnîkon, tamîꞌnawîrî ituꞌse aweꞌtoꞌkon pîkîrî."
45,15,30,"Esatîuya uyonpayamîꞌ, Uyepotorîkon Jesus Cristo wenai. Moropai kureꞌne etîꞌnînmantoꞌ Morî Yekaton Wannî nîtîrîꞌpî wenai esenyakaꞌman tîmurukun pe. Mîrîrî yeꞌnen upîikaꞌtîtî eepîrematoꞌkon ke upona. Upona epîrematî Jesus epuꞌnenan pepîn Judéia ponkonya uwî namai. Moropai uurî esenyakaꞌmatoꞌ eꞌtoꞌpe Paapa pemonkonoyamîꞌ tonpe miarî. Mîrîrî aapiaꞌnîkon uutî ituꞌse Paapa wanî ya, akoreꞌtaꞌnîkon erepamî kureꞌne taatausinpai. Mîrîrî yai apîikaꞌtîuyaꞌnîkon moropai upîikaꞌtîyaꞌnîkon nîrî."
45,15,33,"Moropai Paapa, tîwanmîn tîînen wanî aapiaꞌnîkon yuꞌse wai. Mîrîrî wanî eꞌpai man."
45,16,1,"Paulo Esekaremekî Pemonkonyamîꞌ PîꞌApîꞌnîkon manniꞌ uwîrisikon Febe Cesaréia soosirî ta teesenyakaꞌmasen ekaremekîuya. Mîîkîrî yapiꞌtî morî pe maasa pra uwîrisikon pe awanî yeꞌnen. Yapiꞌtî uyepotorîkon Jesus Cristo pemonkono pe awanî yeꞌnen. Morî pe yapiꞌtî Paapa pemonkonoyamîꞌya ikupî warantî. Ipîikaꞌtîtî tamîꞌnawîrî îꞌ ituꞌse aweꞌtoꞌ ke, iipia itîîtî. Maasa pra mîîkîrîya tuꞌke pemonkonyamîꞌ pîikaꞌtîꞌpî mararî pra, moropai upîikaꞌtîꞌpîiya nîrî."
45,16,3,Umaimu yarimauya Priscila pia moropai Áquila pia. Maasa pra inkamoro wanî uyonpayamîꞌ pe. Jesus Cristo ton pe esenyakaꞌma yonparîꞌsan pe toꞌ wanî.
45,16,4,Inkamoro saꞌmanta yonpaꞌpî uurî pîikaꞌtîkonpa. Mîrîrî yeꞌnen kureꞌne toꞌ pîꞌ morî pe man tauya. Uurîya taa neken pra tîîse tamîꞌnawîronkon Judeuyamîꞌ pepîn Paapa yapurînenanya taa nîrî.
45,16,5,Moropai umaimu man tamîꞌnawîronkon manniꞌkan toꞌ pokonpe emurukuntîꞌsan pîꞌ nîrî.Moropai umaimu man Ipêneto manniꞌ eꞌmaiꞌ pe Ásia patapai innape Cristo ikupîtîpon pia.
45,16,6,"Moropai Maria pia nîrî, manniꞌ kureꞌne amîrîꞌnîkon ton pe eesenyakaꞌmaꞌpî."
45,16,7,"Moropai Andrônico pia nîrî. Moropai Júnias pia, inkamoro upata yaꞌ tîweꞌsanon Judeuyamîꞌ, upokonpe atarakkannîtoꞌ ta siꞌsan. Inkamoro Jesus naipontîꞌsan epuꞌtîꞌnîkon morî pe. Pena eꞌmaiꞌ pe urawîrî innape Jesus kuꞌnen pe toꞌ enaꞌpî."
45,16,8,Moropai Amplíato pia nîrî. Mîîkîrî wanî uwakîri pe puꞌkuru uyepotorî pemonkono pe awanî yeꞌnen.
45,16,9,Moropai Urbano uyonpakon esenyakaꞌman yonpa pia.Moropai uwakîri uyonpa Estáquis pia nîrî.
45,16,10,Moropai Apeles manniꞌ kureꞌne innape Cristo kupî tîuya wenai tîmoron epuꞌtîtîpon pia.Moropai Aristóbulo pemonkonoyamîꞌ pia umaimu man.
45,16,11,Moropai Herodião upata yaꞌ tîweꞌsen Judeu pia.Moropai tamîꞌnawîrî uyonpakon Narciso pemonkonoyamîꞌ innape Jesus kuꞌnenan pia.
45,16,12,"Umaimu man wîriꞌsanyamîꞌ pia nîrî, Trifena moropai Trifosa manniꞌkan uyepotorîkon tonpe esenyakaꞌmaꞌsan pia.Moropai Pérside mîîkîrî nîrî esenyakaꞌmaꞌpî nîrî toꞌ warantî."
45,16,13,"Moropai umaimu yarimauya Rufo manniꞌ uyepotorîkon nîmenkaꞌpî tîmîrî pe eesenyakaꞌmatoꞌpe, mîîkîrî pia umaimu man. Moropai isan pia nîrî maasa pra mîîkîrîya kureꞌne tînre warantî ukupîꞌpî mîîtoꞌpe."
45,16,14,"Moropai Asíncrito, Flegonte. Moropai Hermes moropai Pátrobas moropai Hermas moropai tamîꞌnawîrî manniꞌkan innape Jesus kupîtîponkon toꞌ pia tîweꞌsanon pia umaimu man."
45,16,15,Moropai Filólogo moropai Júlia moropai Nereu moropai itakon moropai Olimpas moropai tamîꞌnawîronkon toꞌ pia tîweꞌsanon Paapa pemonkonoyamîꞌ pia umaimu man.
45,16,16,Tiaronkon saꞌnamayaꞌnîkon pe toꞌ pîꞌ atapiꞌtî taatausinpai.Tamîꞌnawîronkon Cristo pemonkonoyamîꞌya aapiaꞌnîkon tîmaimukon yarima sîrîrî.
45,16,17,"Tiwinkanoꞌpî Paulo EsekaremeꞌtoꞌUyonpayamîꞌ esatîuya sîrîrî apîꞌnîkon. Aka tîwarî eꞌtî, manniꞌkan amîrîꞌnîkon pantaka yuꞌse tîweꞌsanon pîꞌ. Maasa pra apanamatoꞌkon yairî pra apanamakon toꞌya. Îꞌ kaiꞌma eesenupaꞌpîkon yairî pra toꞌ wanî. Inkamoroya innape ikuꞌtoꞌyaꞌnîkon manenpa toꞌya. Mîrîrî yeꞌnen toꞌ pia pai atarimatî."
45,16,18,"Maasa pra sîrîrî yeꞌka yapurînenanya Cristo yapurî eserîke pra man. Uyepotorî yapurî toꞌya pepîn. Tîîse toꞌ esenumenka kureꞌne ituꞌse tîweꞌtoꞌkon pîꞌ neken. Morî pe tîweꞌkuꞌse tiaronkon yeurîma toꞌya seruꞌyeꞌ pe. Mîrîrî wenai pakkokon, mararî epuꞌnenan yenkuꞌtî toꞌya."
45,16,19,"Tîîse amîrîꞌnîkon wanî Paapa maimu yawîrî epuꞌsaꞌ tamîꞌnawîronkonya. Mîrîrî wenai kureꞌne taatausinpai uurî wanî amîrîꞌnîkon pîꞌ. Mîrîrî yeꞌnen epuꞌnen pe awanîkon yuꞌse wai morî winîkîi. Tîîse imakuiꞌpî winîkîi, pakko pe eꞌkuꞌtî."
45,16,20,Moropai Paapa tîwanmîn esaꞌya makui kupî sîrîrî amaꞌreꞌnîkon. Maasa pra Paapa wanî itentai. Morî pe uyepotorîkon Jesus Cristo nîtîrî aapiaꞌnîkon wanî.
45,16,21,"Timóteo, manniꞌ esenyakaꞌma wanîyakonya tîmaimu yarima aapiaꞌnîkon. Moropai upata yawonkon Lúcio, Jasom moropai Sosípatro, inkamoroya nîrî tîmaimukon yarima aapiaꞌnîkon."
45,16,22,"Uurî Tércioya sîrîrî Paulo kaaretarî menuka sîrîrî. Umaimu yarimauya tamîꞌnawîronkon innape Cristo kuꞌnenan pia.Morî epeꞌmîn tîrî Uyepotorîkon Jesus Cristoya yuꞌse wai, tamîꞌnawîrî amîrîꞌnîkon pia."
45,16,25,"Paapa yapurîꞌnîkon imaimu unekaremekîꞌpî wenai. Maasa pra mîrîrî Jesus Cristo pîꞌ teeseurîmasen pe awanî. Paapaya amîrîꞌnîkon koneka meruntî ke awanîkonpa, innape ikuꞌtoꞌyaꞌnîkon pîꞌ. Mîrîrî wanî yairon pe Paapa maimuya taasaꞌ yawîrî, manniꞌ penaronkon nepuꞌtîꞌpî pepîn esonomîꞌpî. Tarîpai mîrîrî yairon wanî ekaremeꞌsaꞌ pe maasa pra penaronkon Paapa maimu ekaremeꞌnenan profetayamîꞌya ekaremekîꞌpî. Mîrîrî menukaꞌpî toꞌya. Mîrîrî kupîꞌpî toꞌya îꞌ taꞌpî Paapaya yawîrî. Mîrîrî esepuꞌtîꞌpî tarîpai tamîꞌnawîrî pata po, mîrîrî kuꞌtoꞌpe pemonkonyamîꞌya innape moropai yawîrî toꞌ eꞌtoꞌpe."
45,16,27,Manniꞌ Paapa tiwinanoꞌpî tamîꞌnawîron epuꞌnen mîîkîrî wanî tapurîsen pe ipatîkarî. Uyepotorîkon Jesus Cristo wenai yapurîꞌnîkon. Mîrîrî warantî eꞌpai man. Moropai Uyepotorîkon Jesus Cristo eꞌtoꞌ wanî yuꞌse wai aapiaꞌnîkon tamîꞌnawîrî awanîkon tanne. Mîrîrî warantî ituꞌse wai.
46,1,1,"Sîrîrî Kaareta Eꞌmaiꞌnon Kaareta Paulo Nîmenukaꞌpî Coríntio Ponkon PiaUurî Pauloya sîrîrî kaareta menuka sîrîrî aapiaꞌnîkon, uyonpakon Sóstenes yarakkîrî siꞌma. Uurî wanî Paapa nannoꞌpî pe ituꞌse tîwanî yawîrî, Jesus Cristo naipontî ton pe. Aapiaꞌnîkon sîrîrî kaareta menukauya innape Jesus kuꞌnenan Coríntio cidaderî ponkon pia. Amîrîꞌnîkon Paapa nannoꞌsan tîpemonkono pe awanîkonpa, innape Jesus Cristo kupîyaꞌnîkon wenai. Moropai sîrîrî kaareta wanî tamîꞌnawîron pata ponkon ton pe, manniꞌkan Uyepotorîkon Jesus Cristo pîꞌ tîweꞌpîikaꞌtîtoꞌkon esaꞌnenan ton pe. Maasa pra mîîkîrî Uyepotorîkon wanî toꞌ yepotorî pe nîrî. Epeꞌmîra tîntîrî tîrî Paapaya yuꞌse wai aapiaꞌnîkon, uyonpayamîꞌ. Moropai tîwanmîra aweꞌtoꞌkon ton nîrî tîrîiya yuꞌse wai. Mîrîrî warantî itîrî Uyepotorîkon Jesus Cristoya yuꞌse wai aapiaꞌnîkon."
46,1,4,"Paapa Nîtîrî Uupiaꞌnîkon Cristo Wenai—Morî pe man —tauya tîwîrî Paapa pîꞌ, maasa pra epeꞌmîra morî tîrîꞌpîiya aapiaꞌnîkon Jesus Cristo piawonkon pe awanîkon yeꞌnen. Maasa pra Cristo pia siꞌma, mararî pra apîikaꞌtîꞌpîiyaꞌnîkon tamîꞌnawîron pîꞌ. Jesus Cristo yekare epuꞌnenan pe awanîkon emapuꞌtîꞌpîiya, moropai mîrîrî ekaremeꞌnenan pe awanîkon emapuꞌtîꞌpîiya. Maasa pra imaimu etayaꞌnîkon ya yai anna winîpai, innape ikupîꞌpîyaꞌnîkon aawanmîraꞌnîkon awanî pra."
46,1,7,"Mîrîrî yeꞌnen tamîꞌnawîrî Morî Yekaton Wannî nîtîrî yapisîꞌpîyaꞌnîkon, ituꞌse aweꞌtoꞌ yawîrî ikupîkonpa. Îꞌ ton pra awanîkon pepîn, Uyepotorîkon Jesus Cristo iiꞌtoꞌ weiyu erepamî nîmîkî pîꞌ awanîkon tanne."
46,1,8,"Paapaya amîrîꞌnîkon koꞌmannîpî meruntî ke awanîkonpa, yairî ayeserukon eꞌtoꞌpe. Mîrîrî yeꞌnen Uyepotorîkon Jesus Cristo iipî yai, tîweppeꞌse pra awanîkon imakuiꞌpî ankupîꞌpîkon wenai."
46,1,9,"˻—Imakuiꞌpî amîrî —anîꞌya taa pepîn apîꞌnîkon.˼ Maasa pra tîwîrî Paapaya ikupî îꞌ taasaꞌ tîuya yawîrî, manniꞌ amîrîꞌnîkon yannotîpon Uyepotorîkon tînmu Jesus Cristo yarakkîrî aakoꞌmamîkonpa imaimu yawîrî. Mîîkîrîya ikupî pe man maasa pra taasaꞌ tîuya yeꞌnen."
46,1,10,"Pîraiꞌpî Coríntio Ponkon WanîUyonpayamîꞌ, kureꞌne esatîuya sîrîrî Uyepotorîkon Jesus Cristo maimu pe. Morî pe akoꞌmantî tîîwoꞌmaꞌtai pra, eesiyuꞌpîtîkon namai. Morî pe, yairî tiwin eesenumenkatoꞌkon eꞌtoꞌpe esatîuya sîrîrî. Maasa pra Cloé yonpayamîꞌ winîpai ayekarekon etaꞌpîuya. Ekaremekîꞌpî toꞌya îꞌ kaiꞌma tîîwoꞌmaꞌtai aakoꞌmamîkon yekare."
46,1,12,Ayekarekon etaꞌpîuya see warantî: Taapîtîyaꞌnîkon aawoꞌmaꞌtakon yeꞌnen: —Uurî Paulo yapurînen. Tiaronya taa: —Uurî Apolo yapurînen —taiya. Tiaronya taa: —Uurî Pedro yapurînen. Moropai tiaronya taa: —Uurî Cristo yapurînen —taiya.
46,1,13,"Mîrîrî pîꞌ tauya. Mîrîrî taakonpa tuꞌke Cristo eꞌrataikapîꞌsaꞌ nai? Moropai uurî, Paulo pokapîtîꞌpî toꞌya pakîꞌnan pona amîrîꞌnîkon ton pe uyapurîkonpa? Innape Jesus kupîyaꞌnîkon yai, Paulo eseꞌ pîꞌ eesenpatakonaꞌpîkon upemonkono pe awanîkonpa? Kaane, uyeseꞌ yai anîꞌ yenpatakonasauꞌya pra wai."
46,1,14,"Atausinpasaꞌ kureꞌne Paapa pîꞌ maasa pra anîꞌ yenpatakonasauꞌya pra wai amîrîꞌnîkon koreꞌta. Tîîse Crispo moropai Gaio neken yenpatakonaꞌpîuya. Mîrîrî yeꞌnen anîꞌya taa eserîke pra awanî: —Paulo eseꞌ pîꞌ esenpatakonaꞌsan anna —taayaꞌnîkon eserîke pra awanî. Series,  Kaane, enpenatan pîꞌ wai tiaronkon unenpatakonaꞌsan pîꞌ, Estéfanas moropai ipemonkonoyamîꞌ. Inkamoro neken, tiaronkon pîꞌ enpenata pra wai."
46,1,17,"Mîrîrî pîꞌ atausinpasaꞌ, maasa pra Cristoya uyarimasaꞌ pra man pemonkonyamîꞌ yenpatakonai tîîse uyarimaꞌpîiya itekare ekaremeꞌtoꞌpeuya. Uyarimaꞌpîiya morî pe umaimu pe eseurîmatoꞌpe pra, epuꞌnen pe wanî pîꞌ eseurîmatoꞌpe pra. Tîîse Cristo saꞌmantaꞌpî pakîꞌnan po yekare ekaremeꞌtoꞌpeuya aronne, umaimu pîꞌ, uyeseru pîꞌ pemonkonyamîꞌ esenumenka namai. Tîîse itekare pîꞌ toꞌ esenumenkatoꞌpe, moropai innape ikuꞌtoꞌpe toꞌya, tekare ekaremeꞌse uyarimaꞌpîiya. Mîrîrî warantî pakîꞌnan po Cristo saꞌmantatoꞌ yekareya innape ikupî emapuꞌtî. Morî anna eseurîmatoꞌya emapuꞌtî pepîn."
46,1,18,"Cristo Nîkupîꞌpî Wenai Epuꞌnen Pe Paapa Eꞌtoꞌ Eseraꞌma Moropai Meruntî Ke Awanî EsepuꞌtîMaasa pra pakîꞌnan po Cristo saꞌmantaꞌpî upîikaꞌtîkonpa yekare wanî apoꞌ yaꞌ tuutîsanon pia, îꞌ pe pra rî. Tîîse uurîꞌnîkon aweꞌpîikaꞌtîtonkon pia mîrîrî yekare wanî upîikaꞌtîtoꞌkon pe Paapaya itîîsaꞌ. Mîrîrî wenai kureꞌne Paapa wanî meruntî ke epuꞌtîꞌnîkon."
46,1,19,Maasa pra Paapa maimu eꞌmenukasaꞌ man see warantî:—Epuꞌnen pe tîwanîkon kaiꞌma epuꞌnenan esenumenka.Tîîse epuꞌnen pe toꞌ eꞌtoꞌ yaretîꞌkauya pe wai.Moropai epuꞌnen pe pra toꞌ kupîuya pe wai—taꞌpî Paapaya.
46,1,20,"Mîrîrî warantî epuꞌnenan pe tîweꞌsanon nepuꞌtî kuꞌsaꞌ Paapaya mîrîrî îꞌ pe pra rî. Mîrîrî yeꞌnen oꞌnon pata mîîkîrî morî pe teeseurîma epuꞌnen nai sîrîrî non po? Oꞌnon pata Moisés nurîꞌtîya yenupantoꞌ epuꞌnen pe tîweꞌsen nai? Oꞌnon pata sîrîrî pata yeseru pîꞌ teesenupasen nai? Inkamoro nepuꞌtî kuꞌsaꞌ Paapaya mîrîrî îꞌ pe pra rî, maasa pra inkamoro nepuꞌtîya anîꞌ pîikaꞌtî pepîn tiwin kin."
46,1,21,"Sîrîrî warantî Paapaya ikupîꞌpî. Maasa pra epuꞌnen pe tîweꞌtoꞌkon wenai pemonkonyamîꞌya tepuꞌtî tîrî Paapaya pepîn, epuꞌnen pe tîwanî yeꞌnen. Tîîse Paapaya taꞌpî: —Pemonkonyamîꞌ innape umaimu kuꞌnenan pîikaꞌtîuya Cristo saꞌmantaꞌpî wenai —taꞌpîiya. Mîrîrî yekare ekaremekî annaya. Îꞌ pe pra rî awanî pîꞌ tiaronkon esenumenka tanne, tîîse pîikaꞌtîton pe awanî kinî."
46,1,22,"Îꞌ pe pra rî itekare wanî kaiꞌma Judeuyamîꞌ esenumenka maasa pra inkamoro Judeuyamîꞌya tîneraꞌmakon ton esatî koꞌmannîpî yairî itekare wanî epuꞌtîkonpa. Mîrîrî warantî Judeuyamîꞌ pepîn esenumenka, maasa pra epuꞌnen pe tîweꞌtoꞌkon yuwa koꞌmannîpî toꞌya, yairî itekare anepuꞌpai tîwanîkon yeꞌnen. Tîîse epuꞌtî toꞌya pepîn mîrîrî wenai. Tîîse anna nekaremekî pakîꞌnan po Cristo saꞌmantaꞌpî yekare. Mîrîrî wanî Judeuyamîꞌ newanmîrî pe. Moropai Judeuyamîꞌ pepîn pia mîrîrî yekare wanî îꞌ pe pra rî. Tîîse manniꞌkan Judeuyamîꞌ moropai Judeuyamîꞌ pepîn, Paapa nannoꞌsan pia mîrîrî yekare wanî meruntî ke, moropai epuꞌnen pe. Maasa pra mîrîrî wenai epuꞌnen pe Paapa eꞌtoꞌ eseraꞌma moropai kureꞌne imeruntîri eseraꞌma."
46,1,25,"Mîrîrî Cristo saꞌmantaꞌpî wanîꞌpî tiaronkon pia, îꞌ pe pra rî warantî, tîîse epuꞌnen pe kinî awanîꞌpî, kureꞌne epuꞌnen pe pemonkonyamîꞌ wanî yentai. Aꞌtuꞌmîra awanî kaiꞌma eꞌnî tanne, tîîse meruntî ke awanîꞌpî, pemonkonyamîꞌ meruntîri yentai, maasa pra upîikaꞌtînenkon pe tîwanîpa kaiꞌma."
46,1,26,"Uyonpayamîꞌ, enpenatatî maasa îꞌ kaiꞌma Paapaya ayannosaꞌkon yai. Amîrîꞌnîkon wanîꞌpî pemonkonyamîꞌ rawîrî pakko pe. Mararonkon pepîn epuꞌnenan pepîn wanîꞌpî akoreꞌtaꞌnîkon. Moropai akoreꞌtaꞌnîkon mararonkon pepîn meruntîkon pepîn wanîꞌpî. Moropai mararonkon pepîn ipîkkukon pepîn wanîꞌpî. Mîîwîni tîîse amenkaꞌpîiyaꞌnîkon."
46,1,27,"Maasa pra Paapaya pakkokon menkaꞌpî epuꞌnen pe tîweꞌsanon yeppeꞌnîpîpa. Moropai meruntî ke tîweꞌsanon yeppeꞌnîpîpa aꞌtuꞌmînan menkaꞌpîiya. Moropai manniꞌkan pemonkonyamîꞌ yewanmîrîkon menkaꞌpîiya. Moropai manniꞌkan ipîkkukon pepîn menkaꞌpîiya. Moropai îꞌ pe pra rî tîweꞌsanon menkaꞌpîiya. Insamoro menkaꞌpîiya, maasa pra epuꞌnen pe tîweꞌsanon eꞌtoꞌ epuꞌnen pe wanî ekaremekîpa kaiꞌma, îꞌ pe pra rî."
46,1,29,Mîrîrî yeꞌnen anîꞌya taa eserîke pra awanî: —Epuꞌnen pe wanî yeꞌnen umenkasaꞌ Paapaya. Ipîkku pe wanî yeꞌnen umenkasaꞌ Paapaya —taa eserîke pra awanî. Mîrîrî warantî anîꞌ atapurî pepîn Paapa rawîrî.
46,1,30,"Tîîse Paapaya ikupî wenai, uurîꞌnîkon wanî Jesus Cristo yarakkîrî tîweꞌsanon pe. Mîîkîrî Cristoya uurîꞌnîkon ton pe îꞌ kupî tîuya pîꞌ Paapa esenumenka epuꞌtîꞌnîkon emapuꞌtîꞌpî. Maasa pra mîîkîrî wenai, uurîꞌnîkon enasaꞌ man yairî Paapa pia. Mîîkîrî wenai morî pe Paapaya uurîꞌnîkon yapisî tîpemonkono pe. Moropai mîîkîrî nîkupîꞌpî wenai, uyeꞌmasaiꞌyaꞌnîkon imakuiꞌpî winîpai. Mîrîrî wanî epuꞌnen pe Paapa eꞌtoꞌpe."
46,1,31,"Mîrîrî yeꞌnen Paapa maimuya taasaꞌ yawîrî ikuꞌpaiꞌnîkon. Taasaiꞌya see warantî:—Anîꞌ atapurî ya, mîîkîrî atapurî eꞌpai awanî,tamîꞌnawîrî Uyepotorîkon nîkupîꞌpî pîꞌ tarakkîrî—taasaiꞌya man."
46,2,1,"Cristo Epuꞌtoꞌ Ke Itekare Ekaremekî PauloyaUyonpayamîꞌ, akoreꞌtaꞌnîkon wanî yai, tiaronkon yentai epuꞌnen pe wanî pîꞌ eseurîmasaꞌ pra wai. Moropai tuꞌke mai pîꞌ eseurîmasaꞌ pra wai. Tîîse yairon Paapa nekaremekîꞌpî pîꞌ eseurîmaꞌpî apîꞌnîkon. Maasa pra akoreꞌtaꞌnîkon wanî yai, tamîꞌnawîron esenumenkatoꞌ kupîꞌpîuya uuwanmîra. Tîîse uurîꞌnîkon ton pe pîikaꞌtîtoꞌpe Cristoya pakîꞌnan po tîîsaꞌmantaꞌpî pîꞌ neken eseurîmatoꞌpe kaiꞌma esenumenkaꞌpî."
46,2,3,"Amîrîꞌnîkon koreꞌta uutîsaꞌ yai, aꞌtuꞌmîra wanîꞌpî. Eranneꞌ pe wanîꞌpî amîrîꞌnîkon pîꞌ, mararî pra eꞌkîkîꞌmaꞌpî."
46,2,4,"Mîrîrî itekare ayenupaꞌpîuyaꞌnîkon. Mîrîrî eꞌsaꞌ pra man morî pe umaimu wanî wenai pra, moropai epuꞌnen pe wanî wenai pra. Tîîse akoreꞌtakon meruntîkon Morî Yekaton Wannî nîkupîꞌpî eraꞌmaꞌpîyaꞌnîkon, anîꞌ nîkupî eserîkan pepîn. Mîrîrî wenai epuꞌtîꞌpîyaꞌnîkon, yairî unekaremekîꞌpî wanî. Mîrîrî yeꞌnen innape ikuꞌtoꞌyaꞌnîkon wanî pepîn, epuꞌnen pe pemonkon eꞌtoꞌ wenai pra, tîîse Paapa meruntîri wenai innape ikuꞌsaꞌyaꞌnîkon."
46,2,6,"Tîîse Paapa maimu yawîronkon koreꞌta wanî yai, epuꞌnen pe Paapa nekaremekîꞌpî wanî pîꞌ ekaremekî annaya. Tîîse eseurîmatoꞌ wanî pepîn sîrîrî non ponkon nepuꞌtî pîꞌ pra moropai manniꞌkan pemonkonyamîꞌ esanon pe tîweꞌsanon nepuꞌtî pîꞌ pra, manniꞌkan ipatîkarî pemonkonyamîꞌ esaꞌ pe tîîkoꞌmansenon pepîn. Tîîse mîrîrî unekaremekî wanî Paapa winîpainon pe, pemonkonyamîꞌya epuꞌtî pepîn, Paapa nenomîꞌpî pe awanî. Mîrîrî Cristo saꞌmantaꞌpî wenai pemonkonyamîꞌ pîikaꞌtî tîuya pîꞌ Paapa esenumenkaꞌpî pena, tîwarantî morî pe uurîꞌnîkon eꞌtoꞌpe. Pena eesenumenkaꞌpî maasa sîrîrî pata koneka tîuya rawîrî. Pemonkonyamîꞌ esanon pe tîweꞌsanon, sîrîrî non ponkonya mîrîrî epuꞌtî pra awanîꞌpî. Sîrîrî epuꞌsaꞌ tîuyaꞌnîkon ya, mîîkîrî ipîkku, pata esaꞌ pe tîweꞌsen, tepotorîkon winîpainon pokapîtîꞌpî toꞌya pepîn eꞌpainon pakîꞌnan pona. Mîrîrî warantî Paapa maimu eꞌmenukasaꞌya taasaꞌ:Paapaya îꞌ konekaꞌpî manniꞌkan tapurînenan ton pe,anîꞌya eraꞌmasaꞌ pra man sîrîrî tîpose.Moropai etasaiꞌya pra man.Mîrîrî pîꞌ eesenumenkasaꞌ pra man tiwin kintaasaiꞌya man."
46,2,10,"Tîîse Paapaya uurîꞌnîkonya epuꞌtî emapuꞌtîꞌpî, Morî Yekaton Wannî winîpai. Mîîkîrî Morî Yekaton Wannîya tamîꞌnawîrî Paapa esenumenkatoꞌ epuꞌtî. Mîrîrî uurîꞌnîkon nepuꞌtî pepîn epuꞌtîiya tamîꞌnawîrî."
46,2,11,"Anîꞌya pemonkon esenumenkatoꞌ epuꞌtî pepîn, tîîse tîîwarîrî eesepuꞌtî. Mîrîrî warantî Paapa esenumenkatoꞌ epuꞌtî anîꞌya eserîke pra awanî. Tîîse Morî Yekaton Wannîya neken tamîꞌnawîrî epuꞌtî."
46,2,12,"Uurîꞌnîkon esenumenka pepîn tarî non po tîîkoꞌmansenon Paapa epuꞌnenan pepîn esenumenka warantî. Maasa pra inkamoro winîpai uurîꞌnîkon esenumenkatoꞌ wanî pepîn. Tîîse Morî Yekaton Wannî Paapa winîpainonya uurîꞌnîkon esenumenka emapuꞌtî tamîꞌnawîron Paapa nîtîrîꞌpî pîꞌ uupiaꞌnîkon, ituꞌse tîwanî yeꞌnen."
46,2,13,"Mîrîrî yeꞌnen mîî pe anna eseurîma pepîn, anîꞌya anna yenupaꞌpî yawîrî. Tîîse yairon pîꞌ anna eseurîma Morî Yekaton Wannîya anna yenupaꞌpî yawîrî. Mîrîrî yawîrî Paapa esenumenkatoꞌ ekaremekî annaya, anna yenupaꞌpî Morî Yekaton Wannîya yawîrî. Tîîse manniꞌ pemonkon, Morî Yekaton Wannî yapisîtîpon pepîn, mîîkîrî wanî iipiapainon anetapai pra. Îꞌ kaiꞌma see Morî Yekaton Wannîya yenupatoꞌ epuꞌtîiya eserîke pra awanî. Maasa pra Morî Yekaton Wannî wenai neken pemonkonya epuꞌtî mîrîrî. Tîîse manniꞌ pemonkon, manniꞌ Morî Yekaton Wannî yarakkîrî tîweꞌsen, mîîkîrî atakoꞌmenka tamîꞌnawîron tîweꞌkuꞌsen pîꞌ, maasa pra Morî Yekaton Wannîya epuꞌtîiya emapuꞌtîsaꞌ. Tîîse mîîkîrî Morî Yekaton Wannî yarakkîrî tîweꞌsen pîꞌ anîꞌ atakoꞌmenka eserîke pra awanî."
46,2,16,Mîrîrî warantî Paapa maimu eꞌmenukasaꞌya taasaꞌ man. See warantî taiya:Anîꞌya Uyepotorîkon esenumenkatoꞌ epuꞌtî pepîn.Anîꞌya Uyepotorîkon panama pepîntaasaiꞌya man. Tîîse uurîꞌnîkon esenumenka Cristo esenumenkatoꞌ warantî.
46,3,1,"Paapa Poitîrîtonon AnnaTîîse uyonpayamîꞌ, amîrîꞌnîkon yarakkîrî eseurîma eserîke pra awanîꞌpî Morî Yekaton Wannî yarakkîrî tîweꞌsanon yarakkîrî eseurîma warantî. Sîrîrî pata po tîîkoꞌmansenon pemonkonyamîꞌ yarakkîrî eseurîma warantî amîrîꞌnîkon pîꞌ eseurîma eꞌpai awanîꞌpî. Maasa pra moreyamîꞌya îꞌ epuꞌtî pra warantî awanîkon sîrîrî tîpose. Îꞌ yairî awanî epuꞌtîyaꞌnîkon pepîn, îꞌ kaiꞌma Cristo maimu yawîrî aakoꞌmamîkon epuꞌtîyaꞌnîkon pepîn."
46,3,2,"Cristo nekaremekîꞌpî manniꞌ saꞌme pra tîweꞌsen pîꞌ neken ayenupaꞌpîuyaꞌnîkon. Saꞌman panpîꞌ pîꞌ ayenupaꞌpîuyaꞌnîkon pîn, maasa pra epuꞌtîyaꞌnîkon pra awanîꞌpîkon, more warantî. Manniꞌ more, manaꞌ pîꞌ tîweꞌsenya neken manaꞌ yuꞌna, maasa tekkari yonpaiya pra awanî. Tîîse sîrîrî tîpose mîrîrî warantî aakoꞌmamîkon, epuꞌtîyaꞌnîkon pra."
46,3,3,"Maasa pra amîrîꞌnîkon koꞌmamî sîrîrî ituꞌse aweꞌtoꞌkon yawîrî, ituꞌse Morî Yekaton Wannî eꞌtoꞌ yawîrî pra. Aakoꞌmamîkon aakinmuwakon pîꞌ moropai eesiyuꞌpîtîkon pîꞌ. Mîrîrî warantî aakoꞌmamîkon ya, eesepuꞌtî, ituꞌse aweꞌtoꞌkon yawîrî aakoꞌmamîkon. Moropai manniꞌkan pemonkonyamîꞌ, sîrîrî pata po tîîkoꞌmansenon koꞌmamî warantî aakoꞌmamîkon."
46,3,4,"Maasa pra taapîtîyaꞌnîkon: —Uurî Paulo nekaremekîꞌpî yawîron, moropai tiaronya taa manniꞌ: —Uurî Apolo nekaremekîꞌpî yawîron. Mîrîrî taayaꞌnîkon ya, ayeserukon wanî mîrîrî Paapa epuꞌnenan pepîn yeseru warantî. Anîꞌ pe mîîkîrî Apolo wanî? Moropai anîꞌ pe uurî, Paulo wanî? Ipîkku pe anna wanî pepîn, anapurîkon ton. Tîîse anna wanî Paapa poitîrîtonon pe neken. Mîrîrî yeꞌnen Uyepotorîkon maimu ekaremekî annaya yai, innape ikupîꞌpîyaꞌnîkon. Mîrîrî kupî annaya tiwin pîꞌ anna kaisarî siꞌma, maasa pra anna nîkupîton siꞌta taasaꞌ Uyepotorîkonya yeꞌnen."
46,3,10,"Mîrîrî yeꞌnen uurî wanî wîttî koneka pîꞌ teesenyakaꞌmasen warantî. Wîttî konekanenya yapîtanîꞌnen ton saꞌman tîrî. Manniꞌ warantî uurîya itekare Cristo yekare ekaremekî akoreꞌtaꞌnîkon innape ikupîkonpa. Mîrîrî konekaꞌpîuya epeꞌmîra uupia Paapa nîtîrîꞌpî ke ikonekaꞌpîuya. Uyeꞌmaꞌpî pîꞌ tiaronkonya ikoneka. Mîrîrî yeꞌnen tîwarî tiaronkonya ikoneka eꞌpai awanî, morî pe ikonekakonpa ayenupaꞌpîuyaꞌnîkon yawîrî. Maasa pra aasîrî Paapaya Jesus Cristo tîrîꞌpî. Wîttî konekanenya saꞌman tîrîꞌpî iteꞌseꞌ ton warantî, Paapaya itîrîꞌpî uyeꞌseꞌkon pe aweꞌtoꞌpe. Anîꞌya tiaron tîrî eserîke pra awanî, uyapîtanîꞌnenkon ton. Mîrîrî warantî tiaron yekare pîꞌ ayenupakon toꞌya eserîke pra awanî."
46,3,12,"Moropai Paapa poitîrîtonon esenyakaꞌma koꞌmannîpî mîrîrî pîꞌ. Pemonkonyamîꞌ yenupa toꞌya, wîttî konekanenanya wîttî koneka warantî. Morî pe tiaronkonya wîttî koneka ourokon ke, moropai pratakon ke, moropai morîkon tîꞌkon ke. Mîrîrî wanî ipatîkarî tîîkoꞌmansen pe. Tîîse mîrîrîkon pona tiaronkonya ikoneka seꞌ tapairî, yeikon ke, moropai parîꞌkon ke, kuwai yarekon ke. Tîîse mîrîrî eseraꞌma kupî sîrîrî tiwin wei, tîîkoꞌmansen pe pra awanî. Îꞌ pensa tuipî yai, Cristoya epuꞌtî kupî sîrîrî, îꞌ yeꞌka wanî saꞌman pe tîweꞌsen pe. Tiwin pîꞌ toꞌ kaisarî aronne eeseraꞌma. Maasa pra apoꞌ ke Cristoya yarannîpî tîuya yai, anîꞌya pemonkonyamîꞌ yenupa yairî, epuꞌtîiya apoꞌ ke, yairon aramî pepîn. Tîîse yei, parîꞌ, kuwai yare aramî. Mîrîrî warantî awanî Paapa pemonkonoyamîꞌya yenupatoꞌ pe, yairî pra tîweꞌsen pe."
46,3,14,"Tîîse anîꞌya mîrîrî saꞌman pona wîttî konekasaꞌ ya, morî tîîkoꞌmansen ke, mîrîrî inkonekaꞌpî yarannîpî apoꞌya pepîn."
46,3,15,"Tîîse tîîkoꞌmansen pepîn ke inkonekaꞌpî aramî tamîꞌnawîrî. Mîrîrî yeꞌnen eesenyakaꞌmaꞌpî yepeꞌpî tîrî Paapaya pepîn, maasa pra yairî ikonekasaiꞌya pra awanî yeꞌnen. Mîîkîrî wanî pe man, tewîꞌ aramî tanne, inamai warayoꞌ epaꞌka warantî. Îꞌ ton pra tîwanî yeꞌka pe aweꞌpîikaꞌtî. Mîrîrî warantî mîîkîrî eꞌpîikaꞌtî, îꞌ yapisî pra Paapa winîpai."
46,3,16,Itewîꞌ pe Paapa koꞌmantoꞌpe awanîkon epuꞌtîyaꞌnîkon pra naatî? Morî Yekaton Wannî koꞌmamî amîrîꞌnîkon yaꞌ itewîꞌ pe awanîkon yeꞌnen.
46,3,18,"Anîꞌ esenkuꞌtî eꞌpai pra man. Akoreꞌtaꞌnîkon epuꞌnen pe tîwanî kaiꞌma tîweꞌsen pîꞌ tauya sîrîrî. Maasa pra mîîkîrî esenkuꞌtîsaꞌ mîrîrî. Mîîkîrîya epuꞌnen pe tîweꞌtoꞌ yenumî eꞌpai awanî. Tiaronkon pia mîîkîrî ena eꞌpai awanî epuꞌnen pe pra, pakko pe tîweꞌsen warantî. Mîrîrî warantî neken epuꞌnen pe puꞌkuru awanî, epuꞌnen pe Paapa wanî warantî. Manniꞌ epuꞌnen pe tîweꞌsen wanî ya teseru pîꞌ neken, mîîkîrî eraꞌma Paapaya îꞌ pe pra rî. Mîrîrî warantî aweꞌmenukasaꞌ wanîꞌpî pena:Paapaya inkamoro epuꞌnenan pe tîweꞌkuꞌsanon nepuꞌtî yenpo îꞌ pe pra rî. Toꞌ esenumenkatoꞌ wenai, toꞌ yeseru wenai, aronne eeseraꞌma yairî pra toꞌ wanîtaasaiꞌya wanîꞌpî."
46,3,20,Moropai inîꞌrî aweꞌmenukasaꞌ wanîꞌpî see warantî:Inkamoro yeꞌkakon ipîkkukon pe tîweꞌsanon esenumenkatoꞌ wanî îꞌ pe pra rî epuꞌtî Uyepotorîkonyataasaiꞌya man.
46,3,21,"Mîrîrî yeꞌnen pemonkon piapai îꞌ yuwayaꞌnîkon eꞌpai pra awanîkon, apîikaꞌtîiyaꞌnîkon. Tamîꞌnawîron tîîsaꞌ Paapaya îꞌ ton pra awanîkon namai. Moropai insamoro Apolo, Pedro, uurî, anna wanî apîikaꞌtînenkon ton pe anna yapurîkonpa pra. Moropai aakoꞌmantoꞌkon wanî iwinîpainon pe. Moropai saꞌmantantoꞌ wanî Paapa nîtîrîꞌpî pe, tîîpia amîrîꞌnîkon koꞌmantoꞌpe ipatîkarî. Sîrîrî aweꞌkupî manniꞌ amîrîꞌnîkon yarakkîrî, moropai maasa aweꞌkupî ton, mîrîrî wanî tamîꞌnawîrî amîrîꞌnîkon ton pe itîrîꞌpîiya. Tamîꞌnawîrî sîrîrî tîrîꞌpîiya, aweꞌpîikaꞌtîtoꞌkon ton."
46,3,23,"Moropai amîrîꞌnîkon wanî Cristo pemonkono pe, mîîkîrî poitîrîtonon pe. Moropai Cristo wanî Paapa narimaꞌpî pe, tamîꞌnawîronkon esaꞌ pe aweꞌtoꞌpe."
46,4,1,Jesus Cristo NaipontîkonAmîrîꞌnîkonya anna epuꞌtî yuꞌse anna wanî Cristo poitîrîtonon pe. Anîꞌkan nepuꞌtî pîn imaimu ekaremeꞌnenan pe anna wanî Cristo maimu pe. Mîrîrî epuꞌtîyaꞌnîkon yuꞌse anna wanî.
46,4,2,Sîrîrî warantî yairî Paapa poitîrî pe tîweꞌsen wanî eꞌpai awanî tepotorî ton pe. Mîîkîrî pia yairon pe awanî imaimu yawîrî awanî yeꞌnen.
46,4,3,"Tîîse amîrîꞌnîkon koreꞌta tiaronkonya taa ya upîꞌ: —Yairon mîîkîrî îꞌ kupîtîpon pepîn —taayaꞌnîkon ya eesenumenkatoꞌkon yawîrî, îꞌ pe pra rî see, epuꞌtîyaꞌnîkon pra awanî yeꞌnen. Mîrîrî warantî uurîya taa ya upîꞌrî: —Morî uurî —tauya ya, îꞌ pe pra rî awanî, maasa pra epuꞌtîuya pra awanî yeꞌnen. Yairî pra îꞌ kuꞌsauꞌya pra wai, teuren tamîꞌnawîrî epuꞌtîuya pra wai. Yai pra îꞌ kuꞌsauꞌya wai unepuꞌtî pepîn. Tîîse anîꞌya uyepuꞌtî, Uyepotorîkonya neken epuꞌtî. Mîrîrî yeꞌnen mîîkîrîya neken taa upîꞌ, yairî pra awanî, yairî awanî. Series, "
46,4,5,"Mîrîrî yeꞌnen mîrîrî warantî kîkatî tiaronkon nîkonekaꞌpî pîꞌ, maasa mîrîrî weiyu erepamî pra tîîse. Tîîse Uyepotorîkonya mîrîrî taa weiyu erepamî nîmîꞌtî. Mîîkîrîya neken yenpo kupî sîrîrî, unepuꞌtîꞌpîkon pepîn. Moropai mîîkîrîya îꞌ kaiꞌma uyewankon yaꞌ esenumenkaꞌnîꞌpî yenpo. Mîrîrî yai, tiwin pîꞌ eꞌnî tanne, Paapaya uyapurîkon kupî sîrîrî unkupîꞌpîkon pîkîrî."
46,4,6,"Uyonpayamîꞌ, eseurîma sîrîrî uurî pîꞌ moropai Apolo pîꞌ eesenupakonpa, îꞌ kaiꞌma tiaron pemonkon yapurîyaꞌnîkon ya yai, tiwinan yapurîkonpa pra. Maasa pra anîꞌ yeseru wanî morî pe epuꞌtoꞌpeꞌnîkon, taasaꞌ Paapaya man mîîtoꞌpe. Imaimu eꞌmenukasaꞌ wenai epuꞌtîꞌnîkon, anîꞌ esenumenkatoꞌ wenai pra, îꞌ rî tiaron wenai pra. Mîrîrî yeꞌnen mîrîrî yawîrî ikuꞌtî. Mîrîrî Paapa maimu yawîrî awanîkon ya, tiwin Cristo naipontîꞌpî kupîyaꞌnîkon pepîn tiaronkonya ikupî yentai."
46,4,7,"Mîrîrî warantî awanîpa anîꞌya kin ipîkku pe akupîꞌpî tiaronkon yentai? Paapaya itîîsaꞌ pra nai, mîrîrî aapia manniꞌ tamîꞌnawîrî? Tîîse îꞌ waniꞌ awanî yeꞌnen ipîkku pe aatapurîkon aawarîronkon pe tîweꞌkuꞌse. Paapa nîtîrîꞌpî pe pra tîkuꞌse aatapurîkon."
46,4,8,"Aapiaꞌnîkon tamîꞌnawîron epuꞌnen esaꞌ pe awanîkon kaiꞌma tîîse îꞌ ton pra siꞌma, pakko pe eenasaꞌkon man. —Ipîkkukon pe tamîꞌnawîrî epuꞌnen tîîsaꞌ Paapaya anna pia —taayaꞌnîkon. Moropai tîwî anna, Cristo naipontîꞌsan kupîꞌpîyaꞌnîkon, anna maimu yawîrî pra awanîkon. Tiaronkon esaꞌ pe aweꞌkupîꞌpîkon reiyamîꞌ pe. Mîrîrî warantî awanîkon ya, ayarakkîrîꞌnîkon anna nîrî wanî eꞌpainon, reiyamîꞌ pe. Tîîse mîrîrî warantî awanî pepîn."
46,4,9,"Maasa pra uupia Paapaya manniꞌkan pemonkonyamîꞌ tewanmarîꞌsenon pataꞌseꞌ yaꞌ anna tînaipontîꞌsan tîrîꞌpî. Mîrîrî yeꞌnen anna wanî warayoꞌkon manniꞌkan pemonkon wîîtîponoꞌsan warantî aasaꞌmanta ton pe tamîꞌnawîronkonya eraꞌma tanne. Mîrîrî warantî anna wanî, pemonkonyamîꞌya moropai inserîyamîꞌya nîrî eraꞌma tanne."
46,4,10,"Cristo wenai epuꞌnen pe anna eꞌtoꞌ tarîron rumakaꞌpî annaya imaimu ekaremeꞌtoꞌpe annaya kaiꞌma. Mîrîrî wenai pakko pe warantî anna wanî sîrîrî. Tîîse amîrîꞌnîkon kaane, epuꞌnen pe aweꞌkupîkon Cristo pemonkono pe awanîkon yeꞌnen. Tîîse anna wanî aꞌtuꞌmîra tîweꞌsanon pe, anna maimu pîinama pra anîꞌya eꞌpai awanî. Tîîse amîrîꞌnîkon eꞌkupî meruntî ke, ipîkku pe amaimukon wanî. Moropai anna wanî tamîꞌnawîronkon newanmîrîkon pe. Tîîse amîrîꞌnîkon eꞌkupî tamîꞌnawîronkon napurîkon pe. Mîrîrî warantî eesenumenkakon anna pîꞌ."
46,4,11,"Tîîse îꞌ kaiꞌma awanî anna yarakkîrî ekaremekîuya sîrîrî. Sîrîrî tîpose anna eꞌtarumaꞌtî koꞌmannîꞌsaꞌ man. Emiꞌnan pîꞌ moropai tuna aninnîpai anna eꞌtoꞌ pîꞌ. Anna pon ton pra mararon yeꞌrî saꞌne, anna pon pe tîîse. Anna poꞌpîtî toꞌya. Moropai morî pe anna koꞌmamî pataꞌseꞌ ton pra anna wanî."
46,4,12,"Moropai anna esenyakaꞌmapîtî taapîꞌkaꞌse mararî pra, anna yekkari yonpatoꞌpe annaya kaiꞌma. Mîrîrî yai anna winîkîi imakuiꞌpî pe teeseurîmasanon pîꞌ, morî pe anna wanî toꞌ winîkîi. Mîrîrî warantî anna tarumaꞌtî toꞌya tanne, yapîtanîpî annaya, anna ekoreꞌma pra. Anna pîꞌ toꞌ woꞌmaꞌta yai, toꞌ maimu yuuku annaya morî pe, îri pe pra. Mîîwîni tîîse anna kupî toꞌya nura emurukuntîsaꞌ poro pona tîpaꞌsen warantî. Moropai sîrîrî tîpose anna wanî toꞌ pia nura warantî."
46,4,14,"Tîîse mîrîrî warantî amîrîꞌnîkon yeppeꞌnîꞌtoꞌpeuya imenukauya pepîn tîîse ayunkon pe ayenupatoꞌpîuyaꞌnîkon unmukuyamîꞌ warantî awanîkon yeꞌnen. Innape Jesus kupîꞌpîyaꞌnîkon pata pai tuꞌkankon ayenupatonkonya ayenupaꞌsaꞌkon tanne, tîîse ayunkon epuꞌtîyaꞌnîkon eꞌpai awanî tiwin. Uurî neken wanî ayunkon pe, maasa pra eꞌmaiꞌ pe Jesus Cristo yekare ekaremekîꞌpîuya apîꞌnîkon innape ikupîkonpa."
46,4,16,Mîrîrî yeꞌnen uyeseru warantî ayeserukon yuꞌse wanî.
46,4,17,"Mîrîrî wenai, uwakîri unmu Timóteo yarimauya sîrîrî aapiaꞌnîkon. Mîîkîrî wanî unmu pe innape Jesus kupîtîpon pe moropai yairon pe awanî yeꞌnen. Mîîkîrî yarimauya apîikaꞌtîiꞌnîkon, attîtoꞌpe ayenpenatanîꞌseꞌnîkon uyeseru unkupî kupîkonpa. Îꞌ kaiꞌma Cristo yekare pîꞌ pemonkonyamîꞌ yenupauya tamîꞌnawîronkon soosikon tapîꞌ ekaremeꞌnen pe yarimauya."
46,4,18,"Tiaronkon wanî amîrîꞌnîkon koreꞌta mîî pe, innape akoreꞌtaꞌnîkon uutî pepîn kaiꞌma."
46,4,19,"Tîîse ituꞌse Uyepotorîkon wanî ya, uutî kaꞌneꞌ pe amîrîꞌnîkon eraꞌmapîꞌse. Mîrîrî yai erepansaꞌ pe inkamoro mîî pe tîweꞌsanon epuꞌtîuya. Îꞌ kupî toꞌya teeseurîmakon yawîrî epuꞌtîuya, îꞌ tîkuꞌse pra, tîmaimukon pe neken toꞌ eseurîma koꞌmannîpî epuꞌtîuya. Maasa pra uyesaꞌkon pe Paapa ena ya, umaimukon ke neken eseurîman pepîn mîrîrî, tîîse imeruntîri wenai Cristo maimu yawîrî koꞌmannî, morî tîkuꞌse."
46,4,21,"Mîrîrî yeꞌnen uuipî yai oꞌnon yeꞌka pe uuipî yuꞌse awanîkon? Ayakoꞌmenkauyaꞌnîkon teekoreꞌmai kaꞌrî uuipî yuꞌse awanîkon, umaimu yawîrî pra awanîkon yeꞌnen? Morî pe kaꞌrî uuipî yuꞌse awanîkon, umaimu yawîrî awanîkon yeꞌnen?"
46,5,1,Innape Jesus Kuꞌnenya Imakuiꞌpî KupîAkoreꞌtaꞌnîkon imakuiꞌpî kureꞌnan eꞌkupî koꞌmannîpî yekare eta pîꞌ wai. Inkamoro Paapa epuꞌnenan pepînya mîrîrî yeꞌka kupî pepîn eꞌpainon. Tîîse eta pîꞌ wai warayoꞌ wanî akoreꞌtaꞌnîkon tîyun noꞌpî tîmamaikîrî yarakkîrî tîweꞌsen.
46,5,2,"Tîîse oꞌnon yeꞌka pe mîrîrî yeꞌka eꞌkupî tanne akoreꞌtaꞌnîkon mîî pe awanîkon kaiꞌma awanîkon? Mîrîrî yeꞌka eꞌkuꞌsaꞌ pîꞌ aweppepîkon pra awanîkon. Teesewankonoꞌmai eꞌtî mîrîrî pîꞌ, ayonpakon saꞌmantasaꞌ pîꞌ eesewankonoꞌmakon warantî. Mîîkîrî warayoꞌ mîrîrî imakuiꞌpî kupîtîpon, mîîkîrî yenpaꞌkatî akoreꞌtapaiꞌnîkon."
46,5,3,"Uurî wai tarî akoreꞌtaꞌnîkon pra miarî ayarakkîrîꞌnîkon eseurîmatoꞌpe. Tîîse apokonpeꞌnîkon wanî sîrîrî esenumenkatoꞌ ke îꞌ kaiꞌma eꞌkupîꞌpî akoreꞌtaꞌnîkon pîꞌ esenumenka yeꞌnen. Cristo naipontîꞌpî pe wanî yeꞌnen, uurî esenumenkasaꞌ wai îꞌ kupî eꞌpai awanî pîꞌ mîîkîrî yarakkîrî, Uyepotorîkon Jesus maimu pe mîîkîrî warayoꞌ, imakuiꞌpî kupîtîpon yenpaꞌka eꞌpai awanî. Mîrîrî yeꞌnen îꞌ pensa eemurukuntîkon yai, akoreꞌtaꞌnîkon nîrî eꞌpai wai esenumenkatoꞌ ke. Uyepotorîkon Jesus Cristo wanî nîrî akoreꞌtaꞌnîkon. Mîîkîrî meruntîri yai mîîkîrî warayoꞌ imakuiꞌpî kupîtîpon rumakatî Makui yenyaꞌ, itarumaꞌtîtoꞌpeiya inkupîꞌpî wenai. Mîrîrî wenai tîweꞌtarumaꞌtî epuꞌtî tîuya ya, awenpenatatoꞌpe imakuiꞌpî tînkupîꞌpî rumaka pîꞌ. Mîrîrî warantî neken awenpenatasaꞌ ya, Uyepotorîkonya pîikaꞌtî tuipî weiyu yaino ton pe."
46,5,6,"Mîrîrî yeꞌka pîꞌ mîî pe awanîkon eꞌpai pra man. Maasa epuꞌtîyaꞌnîkon eꞌpai man. Mararon isaꞌmotoꞌ wanî ya, kîsereꞌna koreꞌta, tamîꞌnawîrî isaꞌmoiya eꞌpainon. Mîrîrî warantî imakuiꞌpî kuꞌsaꞌ tiwinanya ya, tamîꞌnawîronkon amîrîꞌnîkon tarumaꞌtîiya. Mîrîrî yeꞌnen mîrîrî imakuiꞌpî pe tîweꞌsen yenpaꞌkatî akoreꞌtapaiꞌnîkon imakuiꞌpî ton pra, morî pe awanîkonpa. Mîrîrî warantî ikuꞌtî, Judeuyamîꞌya ikuꞌpîtîꞌpî warantî. Tewîꞌkon tapai isaꞌmotoꞌ moꞌkaꞌpî toꞌya moropai carneiro more wîꞌpî toꞌya, festa pîꞌ toꞌ eꞌtoꞌpe. Maasa pra toꞌ enpenatapîtîꞌpî îꞌ pensa tesanonkon piapai teepaꞌkatoꞌkon pîꞌ. Mîrîrî pîꞌ toꞌ atausinpaꞌpî kureꞌne. Moropai manniꞌ carneiro more wîîsaꞌ wanî warantî, Cristo wîîsaꞌ wanîꞌpî uurîꞌnîkon moꞌkapa kaiꞌma imakuiꞌpî piapai. Mîrîrî yeꞌnen uurîꞌnîkon koreꞌtapai imakuiꞌpî yenpaꞌkanpaiꞌnîkon, morî pe atausinpantoꞌpe, amenan koꞌmannîtoꞌ pîꞌ. Cristo, uurîꞌnîkon ton pe aasaꞌmantaꞌpî manniꞌ pîꞌ enpenatan pe yapurîpaiꞌnîkon man, imakuiꞌpî ton pra siꞌma. Tîîse penaron imakuiꞌpî uyeserukon tîrumakai, yairon pe puꞌkuru siꞌma yapurîpaiꞌnîkon man."
46,5,9,"Manniꞌ tiaron kaareta menukaꞌpîuya aapiaꞌnîkon taꞌpîuya apîꞌnîkon, manniꞌkan nura kuꞌnenan, seꞌ tapairî wîriꞌsanyamîꞌ yarakkîrî, warayoꞌ yarakkîrî tîweꞌsanon pokonpe awanîkon namai."
46,5,10,"Mîrîrî taꞌpîuya, tîîse manniꞌkan Paapa epuꞌnenan pepîn piapai aatarimakonpa taasauꞌya pra wai. Inkamoro wanî imakuiꞌpî kuꞌnenan pe, seꞌ tapairî wîriꞌ yarakkîrî tîweꞌsanon pe. Moropai tonpakon winîpai îꞌ yuꞌse teesekaꞌnunkasanon pe, moropai amaꞌyeꞌkon pe tîweꞌsanon pe, moropai miaꞌ ke ikonekasaꞌ yapurînenan pe. Inkamoro pîꞌ eseurîmasaꞌ pra wai toꞌ koreꞌta koꞌmannî namai. Maasa pra inkamoro koreꞌtapai atariman ya, sîrîrî non yapai epaꞌkan eꞌpainon, saꞌmantan eꞌpainon inkamoro pokonpe eꞌnî namai. Tîîse tauya manniꞌ apîꞌnîkon. Manniꞌ ayonpakon, innape Jesus kuꞌnen taiya manniꞌ, tîîse teseru tîîse yairî pra. Iteseru wanî wîriꞌsanyamîꞌ yarakkîrî tîweꞌsen pe, moropai tiaronkon winîpai îꞌ yuꞌse tîweꞌsen pe kureꞌne, moropai miaꞌ ke ikonekasaꞌ yapurînen pe, moropai teetînsen pe, moropai imakuiꞌpî pe tiaronkon winîkîi teeseurîmasen pe, moropai amaꞌyeꞌ pe tîweꞌsen pe. Mîîkîrî yeꞌka ayonpakon yarakkîrî awanîkon eserîke pra naatîi. Ipokonpe siꞌma ayekkarikon yonpayaꞌnîkon eserîke pra naatîi. Atarimatî iipiapai."
46,5,12,"—Mîîkîrî warayoꞌ imakuiꞌpî kupîtîponoꞌpî yenpaꞌkatî akoreꞌtapaiꞌnîkon—taasaiꞌya. Mîrîrî yeꞌnen mîrîrî warantî ikuꞌtî. Series, "
46,6,1,"Tonpakon Saꞌnamanenan PepînonAmîrîꞌnîkon koreꞌta, innape Jesus kuꞌnenan, ayonpakon wanî ya, asakîꞌne inkamoro esiyuꞌpîtî ya, îꞌ ton pe inkamoro yarîyaꞌnîkon innape Jesus kuꞌnen pepîn ipîkku pe tîweꞌsen juiz pia? Îꞌ waniꞌ awanî yeꞌnen moro inkamoro innape Jesus kuꞌnenan, Paapa pemonkonoyamîꞌ pokonpe siꞌma iteseru konekayaꞌnîkon pepîn?"
46,6,3,Epuꞌtîyaꞌnîkon pra kin naatî inserîyamîꞌ yeseru yakoꞌmenka uurîꞌnîkonya? Mîrîrî yentai atakoꞌmenkan eꞌpai awanî tarî koꞌmannîtoꞌ pîꞌ.
46,6,4,"Mîrîrî yeꞌnen anîꞌ teesiyuꞌpîꞌsen wanî ya, Paapa epuꞌnen pe tîweꞌsen menkatî îꞌ rî mîîkîrî nîkupîꞌpî iteseru konekatoꞌpeiya. —Ipîkku pepîn mîîkîrî —tîkai pra ipîꞌ maasa pra morî pe ikupîiya Paapa epuꞌnenan pepînya ikupî yentai."
46,6,5,Akoreꞌtaꞌnîkon manniꞌ ayonpakon innape Jesus kuꞌnen ton pra kin nai mîrîrî yeꞌka koneka ton? Mîrîrî pîꞌ aweppepîkon eserîke pra naatî?
46,6,6,"Moro awanî epuꞌtî pîꞌ wai akoreꞌtaꞌnîkon. Tîîse amîrîꞌnîkonya ayonpakon yarî, moro iteseru konekapai tîîse. Tîîse yarîyaꞌnîkon manniꞌ ipîkku pe tîweꞌsen juiz Paapa epuꞌnen pepîn pia mîîkîrîya iteseru konekatoꞌpe kaiꞌma."
46,6,7,"Mîrîrî warantî ayonpakon esiyuꞌpîtî wenai, yairî pra awanîkon esepuꞌtî. Imakuiꞌpî kupîtîponoꞌpî wanî ya mîrîrî yapîtanîpîyaꞌnîkon eꞌpai awanî, îri pe yarakkîrî tîweꞌse pra. Ayamaꞌrunpatîponoꞌpî wanî ya, tîwî nîsi yarakkîrî awoꞌmaꞌtatoꞌ ton kîseporîi. Mîrîrî warantî ikupîyaꞌnîkon ya, morî pe panpîꞌ awanî."
46,6,8,"Tîîse mîrîrî warantî pra amîrîꞌnîkonya imakuiꞌpî kupî. Moropai ayonpakon yamaꞌrunpayaꞌnîkon. Ayonpakon winîkîi mîrîrî kupî pîꞌ aakoꞌmamîkon, innape Jesus kuꞌnenan winîkîi."
46,6,9,"9,10 Yairî awanî epuꞌtî pîꞌ naatîi imakuiꞌpî kuꞌnenanya tîîkoꞌmantoꞌkon ton eporî pepîn Paapa pia, tesaꞌkon pe mîîkîrî wanî pepîn. Îꞌ yapisî toꞌya pepîn iwinîpai. Teesenkuꞌtîi pra eꞌtî inkamoro yeꞌkakon pîꞌ. Maasa pra inkamoro wanî seꞌ tapairî wîriꞌsanyamîꞌ yarakkîrî tîweꞌsanon pe, moropai miaꞌ ke ikonekasaꞌ yapurînenan pe, moropai tiaronkon noꞌpî yarakkîrî tîweꞌsanon pe, moropai warayoꞌkon yarakkîrî nura kuꞌnenan pe, moropai amaꞌyeꞌkon moropai îꞌ yuꞌse teesekaꞌnunkasanon pe, moropai teetînsenon pe moropai imakuiꞌpî pe tiaronkon winîkîi teeseurîmasanon pe moropai seruꞌyeꞌ yenkuꞌtîtonkon pemonkon yamaꞌrunpapa. Insamoro yeꞌkakonya îꞌ yapisî pepîn tiwin kin Paapa winîpai, maasa pra Paapa wanî pepîn toꞌ esaꞌ pe. Series, "
46,6,11,"Pena amîrîꞌnîkon koreꞌta tiaronkon wanîꞌpî mîrîrî warantî. Tîîse mîrîrî imakuiꞌpî ankupîꞌpîkon ronaꞌpî Paapaya morî pe awanîkonpa imakuiꞌpî ton pra. Moropai mîrîrî neken kupîꞌpîiya pra, tîîse tîmîrî ton pe awanîkonpa amoꞌkaꞌpîiyaꞌnîkon, Uyepotorîkon Jesus Cristo saꞌmantaꞌpî wenai. Moropai Morî Yekaton Wannî, Paapa winîpainon wenai morî pe akonekaꞌpîiyaꞌnîkon."
46,6,12,"Îꞌ Kaiꞌma Paapa Ton Pe Uyesaꞌkon YapurîtoꞌTiaronya taa upîꞌ: —Tamîꞌnawîrî ankuꞌpai eꞌtoꞌ kupîuya eserîke awanî imakuiꞌpî pe pra. Mîrîrî pîꞌ tauya ipîꞌ: —Inna seruꞌ pepîn, tamîꞌnawîrî ikupîya, tîîse yai pra mîrîrî wanî pepîn morî panpîꞌ amîrî ton pe. Moropai tiaronya taa upîꞌ: —Îꞌ rî kupîuya eꞌpainon ituꞌse wanî pîkîrî, îꞌ waniꞌ pra awanî. Mîrîrî pîꞌ tauya sîrîrî: —Inna, seruꞌ pepîn. Tîîse mîrîrî ena tîrîuya pepîn eꞌpainon uyentai."
46,6,13,"Yai pra nura kuꞌnen wanî imakuiꞌpî tînkupîꞌpî anwapuꞌtîpai moropai umaimu yuukuiya see warantî: —Yekkari wannî wanî Paapa nîkupîꞌpî pe enaꞌtoꞌpe. Moropai uroꞌtakon wanî uyekkarikon yenseꞌ pe Paapa nîkupîꞌpî pe. Mîrîrî yeꞌnen îꞌ rî enapîuya, ituꞌse uurî eꞌtoꞌ pîkîrî, îꞌ waniꞌ pra awanî. Mîrîrî pîꞌ tauya sîrîrî: —Inna, seruꞌ pepîn. Mîrîrî toꞌpe ikupîꞌpî Paapaya, tîîse mîrîrî yaretîꞌkaiya kupî sîrîrî saꞌnîrî. ˻Tîîse uyesaꞌkon yaretîꞌkaiya pepîn.˼ Uyesaꞌkon kuꞌsaiꞌya pra man nura kuꞌtoꞌpe uyonpakon yarakkîrî. Moropai seꞌ tapairî wîriꞌsanyamîꞌ yarakkîrî eꞌnîtoꞌpe ikuꞌsaiꞌya pra man. Tîîse ukupîꞌpîiyaꞌnîkon Uyepotorîkon yapurîtoꞌpe, moropai Uyepotorîkonya uyesaꞌkon yapurîtoꞌpe tîmîrî ton pe."
46,6,14,"Mîrîrîtoꞌpe uurîꞌnîkon pîmîꞌsaꞌka Paapaya, Uyepotorîkon pîmîꞌsaꞌkaꞌpî tîuya warantî tîmeruntîri ke."
46,6,15,"Epuꞌtîyaꞌnîkon pra kin naatî, Cristo piawon pe eꞌnî yeꞌnen, itesaꞌ waikatoi pe uyesaꞌkon wanî, manniꞌ pemonkon waikatoi pe itemekon wanî manniꞌ warantî? Mîrîrî warantî siꞌma Cristo waikatoi pe tîweꞌsen moꞌkauya eꞌpainon, manniꞌ wîriꞌ seꞌ tapairon yarakkîrî eꞌtoꞌpe? Mîrîrî kupîuya pepîn eꞌpainon tiwin kin."
46,6,16,"Moropai epuꞌtîyaꞌnîkon pra kin naatî, warayoꞌ eꞌsaꞌ ya seꞌ tapairon wîriꞌ yarakkîrî tiwin toꞌ ena saꞌnîrî Paapa maimu eꞌmenukasaꞌya taasaꞌ yawîrî? Taasaiꞌya see warantî:—Inkamoro asakîꞌnankon ena tiwin toꞌ esaꞌ, saꞌnîrî toꞌ wanî yeꞌnen—taasaiꞌya."
46,6,17,"Mîrîrî warantî anîꞌ wanî ya Uyepotorîkon yarakkîrî tîweꞌsen pe, mîîkîrî wanî nîrî yarakkîrî. Mîîkîrî Uyepotorîkon yarakkîrî uyekatonkon wanî tiwin."
46,6,18,"Mîrîrî yeꞌnen seꞌ tapairî wîriꞌ yarakkîrî tîweꞌse pra eꞌtî. Maasa pra tiaron imakuiꞌpî kupîyaꞌnîkon ya ayesaꞌkon eꞌtarumaꞌtî pepîn. Tîîse seꞌ tapairî wîriꞌ yarakkîrî awanîkon ya, aawarîrîꞌnîkon ayesaꞌkon tarumaꞌtîyaꞌnîkon mararî pra, tiaron imakuiꞌpî yentai."
46,6,19,Mîrîrî ayesaꞌkon wanî epuꞌtîyaꞌnîkon pra kin naatî? Paapa Yekaton koꞌmantoꞌ pe awanî. Moropai Paapa winîpaino pe awanî. Mîrîrî yeꞌnen aawarîronkon pe awanîkon pepîn mîrîrî.
46,7,1,"Tîînoꞌpîtasenon PanamatoꞌTarîpai uyekaranmapotoꞌyaꞌnîkon pîꞌ ayeurîmauyaꞌnîkon sîrîrî. Inna seruꞌ pepîn warayoꞌ noꞌpîta pra awanî ya, morî pe awanî."
46,7,2,"Tîîse tuꞌke imakuiꞌpî kuꞌtoꞌ moro awanî. Mîrîrî namai, seꞌ tapairî wîriꞌsanyamîꞌ yarakkîrî awanî namai, warayoꞌ noꞌpîta eꞌpai awanî, aakoꞌmantoꞌpe tînoꞌpî yarakkîrî. Moropai mîrîrî warantî nîrî wîriꞌ etinyoma eꞌpai awanî tînyo yarakkîrî aakoꞌmantoꞌpe."
46,7,3,"3,4 Mîrîrî yeꞌnen warayoꞌ inoꞌpîtaꞌpî koꞌmamî eꞌpai awanî morî pe tînoꞌpî yarakkîrî. Mîrîrî yeꞌnen warayoꞌya —Unoꞌpî yarakkîrî eꞌpai pra wai —taa eserîke pra awanî. Maasa pra imîrî pe awanî yeꞌnen. Mîrîrî warantî nîrî wîriꞌya —Unyo yarakkîrî eꞌpai pra wai —taa eserîke pra awanî. Maasa pra imîrî pe awanî yeꞌnen. Series, "
46,7,5,"Mîrîrî yeꞌnen inkamoro etîꞌnînma pepîn tînyo yarakkîrî moropai tînoꞌpî yarakkîrî, —Ayarakkîrî eꞌpai pra wai —tîkai pra. Tîîse saꞌnîrî tîweꞌtoꞌkon mîꞌpannîpî eꞌpai awanî, ituꞌse tîwanîkon ya. Inkamoro eseta eꞌpai awanî tîweiyukon ton tîkuꞌneꞌtîi teepîremakon pîꞌ taatapisîkonpa. Mîrîrî ikuꞌsaꞌ tîuyaꞌnîkon tîpo, inîꞌrî morî pe toꞌ ena tînoꞌpî yarakkîrî. Maasa pra yapîtanîpî toꞌya eserîke pra awanî ya, Makuiya imakuiꞌpî kupî toꞌya emapuꞌtî. Mîrîrî namai saꞌnîrî toꞌ ena eꞌpai awanî, tînoꞌpî yarakkîrî."
46,7,6,"Mîrîrî warantî esenumenkatoꞌ pîꞌ tauya sîrîrî, ikupîkonpa ayaipontîuyaꞌnîkon pepîn."
46,7,7,"Uurî pia morî pe awanî, tamîꞌnawîronkon wanî ya uurî warantî, inoꞌpî ton pra. Teuren tîîse tiwin pîꞌ eꞌnî tanne, Paapaya uyeserukon ton tîîsaꞌ mîrîrî. Noꞌpîtantoꞌ yeseru ton tîrîiya tiaronkon pia moropai inoꞌpî pra koꞌmannî yeseru ton tîrîiya tiaronkon pia."
46,7,8,"Tarîpai eseurîma sîrîrî maasaronkon inoꞌpî pînon pîꞌ, moropai inyo isaꞌmantaꞌsan pîꞌ. Tauya, morî pe awanî eꞌpainon tîînoꞌpîtai pra aakoꞌmamîkon ya, uurî warantî."
46,7,9,"Tîîse yapîtanîpîyaꞌnîkon eserîke pra awanîkon ya, moriya anoꞌpîtatî. Maasa pra morî pe awanî aanoꞌpîtakon ya, pînîn pîꞌ aakoꞌmamîkon yentai, anoꞌpîkon yarakkîrî aakoꞌmamîkonpa."
46,7,10,"Tarîpai eseurîma sîrîrî manniꞌkan inoꞌpîtaꞌsan pîꞌ moropai etinyomaꞌsan pîꞌ. Sîrîrî tauya manniꞌ uwinîpainon pepîn tîîse Uyepotorîkon winîpainon unkupîkon ton pe inekaremekîꞌpî. Wîriꞌ etinyomaꞌpîya tînyo rumaka eserîke pra awanî. Irumakasaiꞌya ya, tiwinsarî aakoꞌmamî eꞌpai awanî, tiaron yarakkîrî tîweꞌse pra. Mîîwîni pra awanî ya, tînyo yarakkîrî tîîkoꞌmantoꞌpe etinaꞌpaka eꞌpai awanî. Moropai warayoꞌ inoꞌpîtaꞌpîya tînoꞌpî rumaka eserîke pra awanî. Series, "
46,7,12,"Tarîpai tauya sîrîrî tiaronkon pîꞌ. Uyepotorîkonya taasaꞌ pra man tarî tîwanî yai, tîîse uurîya taa sîrîrî. Manniꞌ warayoꞌ innape Jesus kuꞌnen, mîîkîrî noꞌpî wanî ya innape Jesus kuꞌnen pe pra, tîîse morî pe toꞌ koꞌmamî ya saꞌnîrî, inyoya irumaka eserîke pra awanî."
46,7,13,"Moropai wîriꞌ innape Jesus kuꞌnen, inyo wanî ya innape Jesus kuꞌnen pe pra, tîîse inkamoro koꞌmamî ya morî pe, inoꞌpîya irumaka eserîke pra awanî."
46,7,14,"Maasa pra mîîkîrî warayoꞌ innape Jesus kuꞌnen pepîn mîîkîrî pîrema Paapaya innape Jesus kuꞌnen pe inoꞌpî wanî wenai. Moropai tiaron warayoꞌ innape Jesus kuꞌnen mîîkîrî noꞌpî wanî innape Jesus kuꞌnen pe pra. Tîîse Paapaya inoꞌpî pîrema, innape Jesus kuꞌnen pe inyo wanî wenai. Tîîse mîrîrî warantî pra awanî ya, morî pe mîîkîrî munkîyamîꞌ wanî pepîn Paapa yarakkîrî, ipemonkono pe pra toꞌ wanî yeꞌnen. Tîîse tîpemonkono pe inyo wanî wenai, Paapaya toꞌ pîrema, toꞌ koꞌmannîpîiya morî pe."
46,7,15,"Mîrîrî yeꞌka pe pra awanî ya, mîîkîrî warayoꞌ innape Jesus kuꞌnen pepîn wanî ya, ikoꞌmanpai pra innape Jesus kuꞌnen tînoꞌpî yarakkîrî, moropai wîriꞌ innape Jesus kuꞌnen pepîn wanî ya, ikoꞌmanpai pra tînyo innape Jesus kuꞌnen yarakkîrî, moriya tîwî eepaꞌka. Mîrîrî warantî eepaꞌkaꞌpî ya, îꞌ waniꞌ pra man. Yarakkîrî puꞌkuru aakoꞌmamî eꞌpai pra awanî. Maasa pra uurîꞌnîkon yannoꞌpî Paapaya morî pe koꞌmannîtoꞌpe tîîwanmîra, tînoꞌpî ke, tînyo ke. Tîîse innape Jesus kupîiya pra tîîse, yarakkîrî aakoꞌmamî ya, îꞌ pensa innape Jesus kupî anyoya epuꞌtîya pra nai. Yai pra innape ikupîiya awenai. Moropai warayoꞌ îꞌ pensa innape Jesus kupî mîîkîrî anoꞌpîya epuꞌtîya pra nîrî nai. Yai pra innape ikupîiya awenai. Mîrîrî yeꞌnen ayuꞌse awanî ya, yarakkîrî akoꞌmankî."
46,7,17,"Akaisarîꞌnîkon tiwin pîꞌ siꞌma mîrîrî Uyepotorîkon nîtîrîꞌpî aapiaꞌnîkon yawîrî ikupî pîꞌ akoꞌmantî. Moropai oꞌnon yeꞌka pe awanîꞌpîkon pena Paapaya ayannokon yai, mîrîrî warantî akoꞌmantî. Mîrîrî pîꞌ tamîꞌnawîronkon yenupaꞌpîuya soosikon kaisarî."
46,7,18,"Mîrîrî yeꞌnen anîꞌ wanî ya, Judeuyamîꞌ yeseru yawîrî tîmere piꞌpî pottî yaꞌtîtîpon wanî ya innape Jesus kupîiya rawîrî, mîrîrî warantî rî aakoꞌmamî eꞌpai awanî, Judeu pe aweꞌtoꞌ tenonse pra. Mîrîrî warantî nîrî anîꞌ wanî ya, Judeuyamîꞌ yeseru yawîrî pra Paapaya tanno rawîrî, mîrîrî warantî aakoꞌmamî eꞌpai awanî, tîmere piꞌpî pottî taꞌtîi pra."
46,7,19,"Maasa pra mîrîrî yeꞌkaya îꞌ kupî pepîn mîîtoꞌpe. Judeuyamîꞌ yeseru yaꞌ awanî kaꞌrî, kaane, tîîse îꞌ eꞌpai awanî innape Paapa maimu yawîrî aakoꞌmamî eꞌpai awanî."
46,7,20,"Mîrîrî yeꞌnen tiwin pîꞌ siꞌma oꞌnon yeꞌka pe awanîꞌpîkon pena Paapaya ayannokon yai, mîrîrî yawîrî akoꞌmantî. Pena Paapaya ayanno ya, toꞌ poitîrî pe kin aweꞌsaꞌ pra nan? Moriya akoꞌmankî toꞌ poitîrî pe. Îꞌ waniꞌ awanî pepîn. Tîîse îꞌ pensa toꞌ poitîrî pe pra eenatoꞌ weiyu erepamî ya, moriya epaꞌkakî."
46,7,22,"Maasa pra tesaꞌ kenankon inkamoro yanno Uyepotorîkonya ya, tarîpai inkamoro wanî Paapa pia itesaꞌ pra. Maasa pra Paapaya toꞌ moꞌkasaꞌ yeꞌnen, imakuiꞌpî piapai. Mîrîrî warantî tesaꞌ kenankon pepînon wanî mîrîrî Paapa pia ipoitîrî pe. Maasa pra tamîꞌnawîronkon amîrîꞌnîkon yeꞌmasaꞌ Paapaya sîrîrî, seꞌ kaisarî. Mîrîrî yeꞌnen Paapa maimu yawîrî akoꞌmantî imîrî pe awanîkon yeꞌnen, tiaron pemonkono pe pra."
46,7,24,"Mîrîrî yeꞌnen uyonpayamîꞌ, tiwin pîꞌ siꞌma akaisarîꞌnîkon oꞌnon yeꞌka pe awanîꞌpîkon ayannoꞌpîkon Paapaya yai, mîrîrî yawîrî akoꞌmantî."
46,7,25,"Inyo Isaꞌmantaꞌsan Pîꞌ Moropai Maasaronkon Pîꞌ Paulo EseurîmaTarîpai tauya sîrîrî maasaronkon pîꞌ. Uyepotorîkon winîpainon pepîn tîîse uurî esenumenkatoꞌ sîrîrî. Tîîse innape eseurîmatoꞌ kupîyaꞌnîkon eserîke awanîkon, maasa pra yairî tîweꞌsen ukuꞌsaꞌ Uyepotorîkonya, tîꞌnokoꞌpî pe uyeraꞌmasaiꞌya wenai."
46,7,26,"Mîrîrî yeꞌnen uurî esenumenkatoꞌ wanî warayoꞌ koꞌmamî eꞌpai awanî, tîwanî manniꞌ warantî. Maasa pra koꞌmannîtoꞌ wanî saꞌme mîîtoꞌpe. Tîîse amîrî wanî ya tînoꞌpî ke, anoꞌpî yarakkîrî teeturumakai pra eꞌkî. Tîîse inoꞌpî pra awanî ya, moriya akoꞌmankî inoꞌpî pra. Series, "
46,7,28,"Tîîse aanoꞌpîtasaꞌ ya, mîrîrî wanî pepîn imakuiꞌpî pe. Moropai maasaron wîriꞌ etinyoma ya, mîrîrî nîrî wanî pepîn imakuiꞌpî pe. Tauya sîrîrî maasa pra amîrîꞌnîkon anpîikaꞌtîpai wanî yeꞌnen, saꞌme inoꞌpîtaꞌsan koꞌmantoꞌ yeseru wanî yeꞌnen, mîrîrî warantî ayeserukon wanî namai."
46,7,29,"Uyonpayamîꞌ îꞌ ankapai eꞌtoꞌ pîꞌ tauya sîrîrî. Tîîkoꞌmanse puꞌkuru pra koꞌmannîtoꞌ ataretîꞌka pe man. Mîrîrî yeꞌnen tînoꞌpî ke awanîkon ya, mîîkîrî pîꞌ neken kîsenumenkatî. —Paapa pataꞌseꞌ ton pra man —tîkai pra eꞌtî. Moropai esewankonoꞌmantoꞌ erepansaꞌ ya uponaꞌnîkon, mîrîrî pîꞌ neken kîsenumenkatî. Moropai aatausinpatoꞌkon erepansaꞌ ya, ipîkku pe mîrîrî pîꞌ neken kîsenumenkatî. Maasa pra ipatîkarî aakoꞌmamî pepîn. Moropai ayemannekon ton yenna pîꞌ kîsenumenkai ipîkku pe. Maasa pra mîrîrîkon wanî taataretîꞌkasen pe. Mîrîrî yeꞌnen ipîkku pe tamîꞌnawîrî sîrîrî pata yemanne pîꞌ kîsenumenkatî. Maasa pra tamîꞌnawîron sîrîrî pata po tîweꞌsanon ataretîꞌka kupî sîrîrî. ˻Mîrîrî yeꞌnen ipîkku pe Paapa yapurî pîꞌ koꞌmanpaiꞌnîkon.˼ Series,  Series, "
46,7,32,Tuꞌkan esenumenkantoꞌ winîpai amîrîꞌnîkon anpîikaꞌtîpai wanî sîrîrî. Mîrîrî yeꞌnen warayoꞌ inoꞌpî ton pîn mîîkîrî esenumenka Uyepotorîkon ton pe teesenyakaꞌma pîꞌ maasa pra anapurîpai tîwanî yeꞌnen.
46,7,33,"Tîîse warayoꞌ tînoꞌpî kenan esenumenkatoꞌ wanî tuꞌke, sîrîrî non po tîîkoꞌmantoꞌ yeseru pîꞌ. Mîrîrî kupîiya, maasa pra tînoꞌpî anapurîpai tîwanî yeꞌnen. Mîrîrî yeꞌnen mîîkîrî esenumenkatoꞌ wanî asakîꞌne kaisarî. Eesenumenka tarî tîîkoꞌmantoꞌ yeseru pîꞌ moropai eesenumenka Uyepotorîkon ton pe eesenyakaꞌmapai tîwanî pîꞌ. Mîrîrî warantî nîrî wîriꞌsanyamîꞌ wanî. Manniꞌkan inyo isaꞌmantaꞌsan moropai inyo pînon, inkamoro esenumenka Uyepotorîkon ton pe teesenyakaꞌmakon pîꞌ, tiaron pîꞌ teesenumenkai pra. Mîrîrî yeꞌnen tamîꞌnawîrî toꞌ eturumaka Uyepotorîkon yenyaꞌ eesenyakaꞌmatoꞌ kupîkonpa. Tîîse manniꞌkan wîriꞌsanyamîꞌ tînyo kenankon inkamoro esenumenka sîrîrî pata po tîîkoꞌmantoꞌkon yeseru pîꞌ. Maasa pra tînyokon anapurîpai tîwanîkon yeꞌnen."
46,7,35,"Mîrîrî warantî tauya sîrîrî amîrîꞌnîkon pîꞌ maasa pra amîrîꞌnîkon anpîikaꞌtîpai wanî yeꞌnen. —Sîrîrî warantî ikuꞌtî —tauya pepîn. Tîîse yairon kupîyaꞌnîkon yuꞌse wanî. Moropai Uyepotorîkon esenyakaꞌmatoꞌ kupîkonpa itenyaꞌ eeturumakakon yuꞌse wanî, tuꞌke teesenumenkai pra."
46,7,36,"Taawasirî pîꞌ —Ayarakkîrî uunoꞌpîta —taasaꞌ warayoꞌya tîpo, aakoꞌmamî ya inoꞌpî pe pra moropai mîrîrî pîꞌ eesenumenka yairî pra tîwanî pîꞌ, maasa pra taasaꞌ tîuya yawîrî ikupîiya pepîn. Moropai kureꞌne eesenumenka ya tawasirî yarakkîrî tîwanî pîꞌ, aanoꞌpîta eꞌpai awanî. Maasa pra yapîtanîpîiya yentai awanî yeꞌnen. Mîrîrî kupîiya ya, imakuiꞌpî pe awanî pepîn. Morî pe awanî, aanoꞌpîta ya."
46,7,37,"Tîîse tawasirî yarakkîrî tîwanî pîꞌ eesenumenka pra awanî ya, inoꞌpîtapai pra tîwanî yeꞌnen, îꞌ waniꞌ awanî pepîn, tamîꞌnawîrî yapîtanîpîiya ya. Imakuiꞌpî kupîiya pepîn mîrîrî."
46,7,38,"Tarîpai manniꞌ tîînoꞌpîtasen noꞌpîta ya, imakuiꞌpî pe awanî pepîn, tîîse morî pe awanî. Moropai manniꞌ tîînoꞌpîtasen pepîn koꞌmamî ya inoꞌpî pra, îꞌ waniꞌ awanî pepîn nîrî. Mîrîrî wanî morî pe panpîꞌ, maasa pra inoꞌpî ton pra awanî yeꞌnen."
46,7,39,"Aꞌkî, wîriꞌ tînyo kenan koꞌmamî eꞌpai awanî tînyo yarakkîrî, enen tînyo wanî pîkîrî tîrumakai pra. Tîîse tiaron pensa tînyo saꞌmantasaꞌ tîpo, mîîkîrî eturumaka tiwinsarî, inyo pra. Mîîkîrî koꞌmamî ituꞌse tîwanî pîkîrî. Etinyomapai tîwanî ya, eetinyoma eꞌpai awanî, innape Jesus kuꞌnen yarakkîrî."
46,7,40,"Tîîse uurî pia eetinyoma pra awanî ya, morî pe panpîꞌ aakoꞌmamî eꞌpainon mîrîrî warantî rî. Sîrîrî uurî esenumenkatoꞌ neken pepîn, tîîse uurî pia mîrîrî warantî nîrî Morî Yekaton Wannî esenumenka."
46,8,1,"Miaꞌ Ke Ikonekasaꞌ Pia Toꞌ Nîtîrî EntamoꞌkantoꞌTarîpai eseurîmatoꞌ moꞌtanîpîuya sîrîrî. Eseurîma sîrîrî miaꞌ ke ikonekasaꞌ pia toꞌ nîtîrîꞌpî entamoꞌkantoꞌ yanî eserîke awanî pîꞌ, kaane kaꞌrî. Mîrîrî pîꞌ taayaꞌnîkon manniꞌ warantî, tamîꞌnawîrî uurîꞌnîkon, innape ikuꞌnenanya epuꞌtî pîꞌ man, innape ikuꞌnenan pepînya epuꞌtî yentai. ˻Miaꞌ ke ikonekasaꞌ nama pepîn. Mîrîrî yeꞌnen toꞌ nîtîrîꞌpî entamoꞌkantoꞌ yanî ya, îꞌ waniꞌ awanî pepîn, imakuiꞌpî pe awanî pepîn.˼ Tîîse mîrîrî esenumenkantoꞌ wanî pîikaꞌtîton pe pra, tîîse mîî pe uurîꞌnîkon kuꞌnen pe. Tîîse morî pe panpîꞌ eꞌsaꞌnaman yeseru wanî mîrîrî, tiaronkon pîikaꞌtîtoꞌpe, maasa pra toꞌ saꞌnama wenai."
46,8,2,"Anîꞌ esenumenka ya, îꞌ epuꞌnen pe tîwanî kaiꞌma, tîîse tamîꞌnawîrî epuꞌtîiya pepîn, îꞌ anepuꞌpai tîwanî."
46,8,3,"Tîîse anîꞌ Paapa yapurînen wanî ya, innape epuꞌtîiya, îꞌ kaiꞌma tîîkoꞌmamî tonpakon yarakkîrî. Moropai mîrîrî eraꞌma Paapaya tîwakîri pe."
46,8,4,"Mîrîrî yeꞌnen mîrîrî entamoꞌkantoꞌ miaꞌ ke ikonekasaꞌ pia toꞌ nîtîrîꞌpî yanî pîꞌ apanamauyaꞌnîkon sîrîrî. Mîrîrî miaꞌ ke ikonekasaꞌ wanî anîꞌ pe pra rî epuꞌtî man. Tîîkoꞌmansen pe pra awanî. Tîîse tiwinan moro awanî, Paapa neken epuꞌtî man."
46,8,5,"Tîîse taa toꞌya, tuꞌke paapayamîꞌ wanî, kaꞌ po tîweꞌsanon moropai non po tîweꞌsanon. Moropai tuꞌke yepotorî wannîyamîꞌ wanî taa toꞌya, tîîse toꞌ esenkuꞌtîsaꞌ. Tîîse uurîꞌnîkon pia Paapa wanî epuꞌtî man tiwinan neken. Mîîkîrî wanî uyunkon pe moropai mîîkîrîya tamîꞌnawîron konekaꞌpî. Mîrîrî yeꞌnen mîîkîrî ton pe uurîꞌnîkon koꞌmamî. Moropai epuꞌtî man tiwin Uyepotorîkon wanî, mîîkîrî Jesus Cristo. Moropai mîîkîrî wenai tamîꞌnawîron ekonekaꞌpî. Mîrîrî yeꞌnen mîîkîrî wenai uurîꞌnîkon koꞌmamî sîrîrî."
46,8,7,"Tîîse tamîꞌnawîronkon innape ikuꞌnenanya mîrîrî epuꞌtî pra awanî. Tiaronkon esenumenka sîrîrî tîpose penaroꞌ teserukon pîꞌ. Entamoꞌkantoꞌ wanî mîîkîrî miaꞌ ke ikonekasaꞌ pia itîîsaꞌ pe yapurîtoꞌpe kaiꞌma toꞌ esenumenka. —Mîrîrî yeꞌnen entamoꞌkantoꞌ yanîuya ya, mîrîrî yapurîuya imakuiꞌpî pe —taa toꞌya. Mîrîrî wenai neꞌneꞌ pe toꞌ esenumenkatoꞌ kupîiya, maasa pra imakuiꞌpî pe awanî kaiꞌma, yanî toꞌya yeꞌnen."
46,8,8,"Tîîse uurîꞌnîkon pia entamoꞌkantoꞌ wenai pra Paapaya uurîꞌnîkon yapisî. Yansaꞌnîkon ya, mîrîrî yansaꞌ wenai morî panpîꞌ eꞌnî pepîn Paapa pia. Moropai yansaꞌ pra awanî ya, mîrîrî warantî rî morî panpîꞌ eꞌnî pepîn."
46,8,9,"Mîîwîni tîîse, tîwarî eꞌtî mîrîrî yansaꞌyaꞌnîkon pîꞌ, yansaꞌyaꞌnîkon pra awanîkon pîꞌ. Teesenumenkatoꞌkon yawîrî pra, imakuiꞌpî yaꞌ tiaronkon aꞌtuꞌmîra tîweꞌsanon ena emapuꞌtîyaꞌnîkon namai, tîwarî eꞌtî. Anîꞌ wanî ya aꞌtuꞌmîra tîweꞌsen, mîîkîrîya amîrîya îꞌ kupî eraꞌma, îꞌ waniꞌ awanî pepîn kaiꞌma ikuꞌsaꞌya epuꞌtîiꞌma. Mîrîrî yeꞌnen mîîkîrî wanî awarantî ankuꞌpai, miaꞌ ke ikonekasaꞌ pia toꞌ nîtîrîꞌpî ananpai awanî."
46,8,11,"Mîrîrî warantî mîîkîrî ayonpa aꞌtuꞌmîra tîweꞌsen atakaꞌma emapuꞌtîya. Îꞌ wanî yairî, îꞌ wanî yairî pra epuꞌtîiya pra eena ikupîya. Manniꞌ ayonpa, imîrî ton pe Cristo saꞌmantasaꞌ tanne, imakuiꞌpî yaꞌ eena emapuꞌtîya."
46,8,12,"Sîrîrî warantî mîrîrî yanî ayonpaya emapuꞌtîya, yairî pra awanî kaiꞌma teesenumenka yeꞌka pe, moropai mîrîrî wenai, neꞌneꞌ pe eesenumenkatoꞌ kupî pîꞌ aakoꞌmamî ya, moriya imakuiꞌpî kupîya mîrîrî Cristo winîkîi."
46,8,13,"Moriya uurî pia mîrîrî entamoꞌkantoꞌ wenai, imakuiꞌpî yaꞌ uyonpa ena emapuꞌtîuya ya, inîꞌrî mîrîrî yeꞌka pîꞌ entamoꞌka pepîn, imakuiꞌpî kupî uyonpaya emapuꞌtîuya namai."
46,9,1,"Teseru Pîꞌ Paulo, Jesus Naipontîꞌpî EseurîmaUyaipontînen ton pra man, tîîse Paapaya neken uyaipontî. Mîrîrî wenai, uurîya kin îꞌ kupî pepîn eꞌpainon, îꞌ wanî yairî epuꞌtîuya pîkîrî? Jesus naipontîꞌpî pepîn kin uurî? Inna, inaipontîꞌpî pe wanî, maasa pra Uyepotorîkon Jesus eraꞌmatîpon uurî. Moropai amîrîꞌnîkon wanî innape ikuꞌnenan pe, uyepotorî ton pe esenyakaꞌmaꞌpî wenai."
46,9,3,"Tiaron pensa Jesus naipontîꞌpî pe pra ukuꞌsaꞌ tiaronkonya yai, inkamoro maimu yuukuuya mîrîrî warantî."
46,9,4,"Jesus naipontîꞌpî pe wanî yeꞌnen, îꞌ rî tîrî toꞌya ya uupia, uwuku ton tîrî toꞌya moropai uyoꞌ ton tîrî toꞌya esenyakaꞌma tanne, yapisîuya pepîn kin eꞌpainon? Kaane, yapisîuya eꞌpainon, tiaronkon Jesus naipontîꞌsanya yapisî warantî."
46,9,6,"Yai pra uurî moropai Barnabé, anna neken esenyakaꞌma kin eꞌpainon anna yekkari yonpatoꞌpe annaya? Kaane, awinîpaiꞌnîkon yapisî annaya eꞌpainon, Jesus naipontîꞌsan pe anna wanî yeꞌnen."
46,9,7,"Oꞌnon pata kin surara pe tîweꞌsen esenyakaꞌma yekare etaꞌpî anîꞌya tekkari ton yonpapa. Tekkari yepeꞌ ton pîꞌ eesenyakaꞌmasaꞌ pra man. Manniꞌ warayoꞌ tekkari yeꞌ ton pîmîtîponya tînpîmîꞌpî yeperu enapî pepîn kin eꞌpainon? Kaane, enapîiya, teesenyakaꞌmaꞌpî yepeꞌ pe. Moropai tiaron, paakayamîꞌ esaꞌ pe tîweꞌsen, mîîkîrîya toꞌ manatî yekku moꞌka pepîn eꞌpainon, tîwuku ton? Kaane, imoꞌkaiya, itepeꞌ pe."
46,9,8,"Mîrîrî yeꞌnen warayoꞌkon maimu pîꞌ neken eseurîma pepîn sîrîrî. Tîîse moro man penaroꞌ Moisés nurîꞌtî nekaremekîꞌpî Paapa maimuya taasaꞌ mîrîrî warantî. Taasaiꞌya man see warantî:—Trigo pikka pîꞌ ayekîn paaka yenyakaꞌmayaꞌnîkon tanne,inta kewaꞌtîtî. Tîwî trigo yonpa tekkarikon yonpaiya—taasaiꞌya man. Mîîkîrî paaka neken pîꞌ Paapa eseurîma naka sîrîrî?"
46,9,10,"Anna pîꞌ kaꞌrî eeseurîma sîrîrî? Inna, anna, teesenyakaꞌmasanon pîꞌ taiya sîrîrî. Manniꞌ teesenyakaꞌmasen ipîmî pîꞌ moropai mîîkîrî iteperu moꞌkanen inkamoro esenyakaꞌma tîmîrîꞌnîkon ton itonpa moꞌkakonpa kaiꞌma."
46,9,11,"Mîrîrî warantî mîîkîrî ipîmîtîponya ipîmî warantî, itekare ekaremekîꞌpî annaya akoreꞌtaꞌnîkon. Mîrîrî yepeꞌpî warantî awinîpaiꞌnîkon antîrîkon anapiꞌpai anna wanî sîrîrî, anna yekkari yennatoꞌ ton."
46,9,12,"Tiaronkon, Paapa ton pe teesenyakaꞌmasanonya awinîpaiꞌnîkon antîrîkon yapisî tîuyaꞌnîkon nîmîkî tekkarikon yennatoꞌ ton. Mîrîrî warantî annaya nîrî yapisî nîmîkî pepîn kin eꞌpainon? Inna, awinîpaiꞌnîkon yapisî annaya eꞌpainon.Awinîpaiꞌnîkon yapisî annaya eꞌpai tîîse, yapisî annaya pra man. Tîîse tamîꞌnawîrî yapîtanîpîꞌpî annaya. Mararî pra anna esenyakaꞌmaꞌpî anna yekkari yennatoꞌpe, Cristo maimu ekaremekî annaya tanne. Mîrîrî kupîꞌpî annaya, maasa pra mîrîrî itekare ekaremekî annaya manenpaiya namai."
46,9,13,"Aꞌkî, epuꞌnenan amîrîꞌnîkon, epîremantoꞌ yewîꞌ ta teesenyakaꞌmasanon tekkarikon yonpa mîrîrî teesenyakaꞌmatoꞌkon winîpai. Moropai epuꞌnenan nîrî amîrîꞌnîkon, manniꞌkan tînpoꞌtîkon pe pemonkonyamîꞌ nenepîꞌsan poꞌtînenanya tiyoꞌkon ton moꞌka, mîrîrî toꞌ nenepîꞌpî yonpa."
46,9,14,"Mîrîrî warantî nîrî, Uyepotorîkonya taꞌpî manniꞌkan imaimu ekaremeꞌnenanya tekkarikon ton yapisî eꞌpainon, innape imaimu kuꞌnenan winîpai."
46,9,15,"Tîîse sîrîrî tîpose, mîrîrî warantî eꞌsaꞌ pra wai. Moropai mîrîrî yeꞌka anesaꞌpai wanî pîꞌ kaareta menukauya pepîn sîrîrî aapiaꞌnîkon. Maasa pra anîꞌ pîꞌ îꞌ tesaꞌse pra esenyakaꞌma pîꞌ atausinpa kureꞌne. Mîrîrî yeꞌnen mîrîrî uyeseru moꞌka anîꞌya tîrîuya pepîn. Iwan pîꞌ uusaꞌmanta eꞌpai awanî, uyepeꞌ ton anesaꞌpai wanî yentai. Maasa pra epeꞌmîra Cristo maimu ekaremekî pîꞌ atausinpa mararî pra."
46,9,16,"Tîîse mîrîrî Cristo yekare ekaremekîuya pîꞌ mîî pe atapurî pepîn sîrîrî. Maasa pra ituꞌse wanî yawîrî ikupîuya pepîn sîrîrî. Tîîse unkupî ton pe uyepotorîya itîîsaꞌ wenai, ikupîuya. Maasa pra mîrîrî eꞌpîikaꞌtîntoꞌ yekare ekaremekîuya pra awanî ya, “ekenne” tauya eꞌpainon, Paapaya utarumaꞌtî eꞌpainon."
46,9,17,"Tîîse uuwarîrî uurî esenyakaꞌmatoꞌpe wanî ya, ituꞌse wanî yawîrî, moriya itepeꞌpî nîmîkîuya eꞌpainon. Tîîse sîrîrî esenyakaꞌmatoꞌ Paapa nîtîrîꞌpî unkupî ton pe. Mîrîrî yeꞌnen ituꞌse eꞌtoꞌ yawîrî pra, tîîse ituꞌse Paapa eꞌtoꞌ yawîrî ikupîuya. Mîrîrî kuꞌsauꞌya wenai îꞌ yeꞌka see itepeꞌpî yapisîuya eꞌpainon? Anîꞌ nîtîrî yapisîuya pepîn. Îꞌ yapisîuya eꞌpai tîîse, îꞌ tesaꞌse pra awinîpaiꞌnîkon, itekare ekaremekî pîꞌ uukoꞌmamî. Mîrîrî yeꞌka ekaremekîuya yeꞌnen, taatausinpai puꞌkuru wanî. ˻Maasa pra ikupîuya Cristoya uyaipontîꞌpî ikuꞌtoꞌpeuya yentai.˼"
46,9,19,"Uurî wanî uyesaꞌ tîweꞌsen ton pra, tîîse tamîꞌnawîronkon pemonkonyamîꞌ poitîrî pe eꞌkupî. Îꞌ rî kupîuya eꞌpainon ituꞌse eꞌtoꞌ pîkîrî, teuren ikupîuya pepîn, maasa pra inkamoro koreꞌta tuꞌke panpîꞌ pemonkonyamîꞌya innape Cristo maimu kupî yuꞌse wanî yeꞌnen."
46,9,20,"Mîrîrî yeꞌnen Judeuyamîꞌ koreꞌta wanî yai, toꞌ warantî wanîꞌpî. Toꞌ yeseru kupîꞌpîuya, maasa pra inkamoroya innape ikupî yuꞌse wanî yeꞌnen. Tîîse uuwarîrî wanî ya, toꞌ yeseru Moisés nurîꞌtî nekaremekîꞌpî yawîrî uukoꞌmamî pepîn. Tîîse toꞌ koreꞌta wanî ya, toꞌ yeseru yawîrî uukoꞌmamî toꞌ pokon pe. Maasa pra inkamoroya innape Jesus kupî yuꞌse wanî yeꞌnen."
46,9,21,"Mîrîrî warantî nîrî, Judeuyamîꞌ pepîn koreꞌta wanî ya, Moisés yeserurîꞌpî yawîrî pra, inkamoro Judeuyamîꞌ pepîn warantî. Maasa pra inkamoroya innape nîrî itekare kupî yuꞌse wanî yeꞌnen. Mîrîrî kupîuya yai, Paapa maimu yawîrî pra wanî pepîn tauya tîîse, imaimu yawîrî wanî maasa pra Cristo poitîrî pe wanî yeꞌnen."
46,9,22,"Moropai tiaronkon aꞌtuꞌmînan, mararî Cristo maimu epuꞌnenan inkamoro koreꞌta wanî ya, toꞌ yeseru warantî uyeseru wanî, toꞌ yewankonoꞌmauya namai. Maasa pra inkamoro ena yuꞌse wanî yeꞌnen meruntî ke panpîꞌ. Mîrîrî yeꞌnen tamîꞌnawîronkon koreꞌta wanî ya, inkamoro yeseru kupîuya, inkamoro yonpakon pîikaꞌtîtoꞌpeuya. —Aka, yairî pra iteseru wanî —taa toꞌya namai, ikupîuya."
46,9,23,"Mîrîrî kupîuya tamîꞌnawîrî maasa pra Cristo yekare eta tamîꞌnawîronkonya yuꞌse wai. Moropai inkamoro pokonpe Cristo winîpainon morî puꞌkuru yapiꞌtoꞌpeuya, mîrîrî kupîuya."
46,9,24,"Aꞌkî, epuꞌnenan amîrîꞌnîkon. Toꞌ ekaꞌtuntoꞌ yaꞌ tamîꞌnawîronkon teekaꞌtunsenon ekaꞌtumî ikîꞌpî winîkîi. Tîîse tamîꞌnawîronkonya toꞌ nîtîrî yapisî pepîn. Maasa pra yairî pra inkamoro ekaꞌtumî. Tîîse manniꞌkan neken, yairî teekaꞌtunsanonya toꞌ nîtîrî yapisî. Mîrîrî warantî, morî pe akoꞌmantî Paapa nîtîrî yapisîkonpa. Yairî awanîkonpa Cristo maimu yawîrî akoꞌmantî. Aꞌkî, tamîꞌnawîronkon manniꞌkan pemonkonyamîꞌ tiaronkon yentai meruntî ke awanîkonpa. Teekaꞌtumîkonpa ekoneka, îꞌ tiaron tîkuꞌse pra, tiwinan kupî pîꞌ toꞌ koꞌmamî. Maasa pra mîrîrî kuꞌsaꞌ tîuyaꞌnîkon tîpo, tiaronkon yentai toꞌ eꞌsaꞌ ya, toꞌ napisî ton moro awanî mîrîrî, aroꞌ pe. Tîîse mîrîrî toꞌ napisîꞌpî koꞌmamî pepîn ipatîkarî. Tîîse morî pe uurîꞌnîkon ekoneka sîrîrî non po, tiwin pîꞌ siꞌma Paapa yeseru pîꞌ taatapiꞌse, uyarakkokon, aroꞌ yapiꞌtoꞌpeꞌnîkon, ipatîkarî tîîkoꞌmansen. Mîrîrî yeꞌnen uurî ekaꞌtumî pepîn seꞌ tapairî. Tîîse itoꞌsarî ekaꞌtumî manniꞌ warayoꞌ teekaꞌtuntoꞌ kîꞌpî yaꞌ teekaꞌtunsen warantî. Moropai uurî wanî manniꞌ warayoꞌ seꞌ tapairî îꞌ paꞌtîpîꞌsen warantî pra, tîîse uukoꞌmamî morî pe tepuꞌse. Mîrîrî yeꞌnen tesaꞌ yeꞌtînoꞌpîiya neꞌneꞌ epuꞌtî tîuya namai, manniꞌ warantî uurî etîꞌnînma morî pe, imakuiꞌpî kupîya namai. Maasa pra tiaronkon pîꞌ mîrîrî itekare ekaremekîuya tîpo, Paapa pia uurî erepamî ya, —Cristo maimu yawîrî pra aakoꞌmansaꞌ nai —taiya namai, yawîrî uukoꞌmamî."
46,10,1,"Uyonpayamîꞌ, awenpenatakon yuꞌse wanî sîrîrî penaronkon utamokon rîꞌsan manniꞌkan Judeuyamîꞌ, Moisés nurîꞌtî pîkîrî itîꞌsan yarakkîrî eꞌkupîꞌpî pîꞌ. Inkamoro yarîꞌpî Paapaya tamîꞌnawîrî katupuru wenairî moropai inkamoro rukkuꞌnîpîꞌpî Paapaya tamîꞌnawîrî kureꞌnan pîrana, suuyu iteseꞌ arakkita pîꞌ, tîmeruntîri ke."
46,10,2,"Mîrîrî warantî tamîꞌnawîronkon inkamoro esenpatakonaꞌpî Moisés wenairî toꞌ wîtîtoꞌpe, Cristo wenairî wîtîntoꞌpe esenpatakonan warantî. Maasa pra katupuru, Paapa winîpainon wenairî toꞌ wîtî yeꞌnen, moropai pîrana arakkita pîꞌ toꞌ wîtî yeꞌnen, Moisés wenairî toꞌ wîtîꞌpî ipemonkono pe."
46,10,3,Moropai inkamoroya tamîꞌnawîrî siꞌma Paapa nîtîrîꞌpî yekkari wanî enapîꞌpî keren po.
46,10,4,"Moropai inkamoroya tamîꞌnawîrî siꞌma tîwukukon pe Paapa nîtîrîꞌpî enîrîꞌpî tîꞌ yai. Manniꞌ tîꞌ wanîꞌpî Cristo warantî, maasa pra mîîkîrîya inkamoro koꞌmannîpîꞌpî. ˻Mîrîrî warantî tamîꞌnawîronkon koꞌmannîpîꞌpî Paapaya.˼ Teuren mîîwîni tîîse tuꞌkankon wanîꞌpî Paapa maimu yawîrî pra. Mîrîrî wenai, Paapaya toꞌ tîꞌka pinunpaꞌpî keren poro. Tarîpai seeniꞌ tamîꞌnawîron eꞌkupîꞌpî pîꞌ esenumenkan eꞌpai man, penaronkon pemonkonyamîꞌ wanîꞌpî warantî uurîꞌnîkon wanî namai, imakuiꞌpî yuꞌse eꞌnî namai."
46,10,7,"Mîrîrî yeꞌnen miaꞌ ke ikonekasaꞌ kîsapurîtî, penaronkonya yapurîꞌpî warantî pra. Maasa pra aweꞌmenukasaꞌ man Paapa kaaretarî po. Taawon see warantî:—Inkamoro Paapa pemonkonoyamîꞌ ereutasaꞌ entamoꞌkantoꞌ pîꞌ,moropai tekkarikon yonpaꞌpî toꞌya.Moropai tîwukukon enîrîꞌpî toꞌya.Moropai mîrîrî tîpo, inkamoro mananuꞌpî taatausinpai.Mîrîrî kupîꞌpî toꞌya miaꞌ ke ikonekasaꞌ yapurîkonpa—taasaiꞌya man."
46,10,8,"Mîrîrî warantî nîrî seꞌ tapairî wîriꞌsanyamîꞌ yarakkîrî eꞌnî eꞌpai pra man, pena ikupîꞌpî toꞌya warantî. Pena mîrîrî kuꞌsaꞌ toꞌya wenai,  kaisarî pemonkonyamîꞌ wîꞌpî Paapaya tiwin wei tîîse."
46,10,9,"Mîrîrî warantî penaronkonya Paapa yonpaꞌpî warantî, Cristo yonpapai pra man. Maasa pra pena mîrîrî warantî Paapa yonpasaꞌ toꞌya wenai, îkîiyamîꞌ tîrîꞌpî Paapaya toꞌ yeꞌkapîꞌtoꞌpe toꞌya, moropai toꞌ eꞌtîꞌkaꞌpî."
46,10,10,"Mîrîrî yeꞌnen amîrîꞌnîkonya ayesanonkon, Cristo nîtîrîꞌpî yasiꞌsirunpa eꞌpai pra man, penaronkonya tesanonkon Paapa nîtîrîꞌpî yasiꞌsirunpaꞌpî warantî. Moropai mîrîrî wenai Paapaya inserî yarimaꞌpî toꞌ tîꞌkai."
46,10,11,"Tamîꞌnawîrî sîrîrî eꞌkupîꞌpî utamokon penaronkon yarakkîrî. Mîrîrî wanî uurîꞌnîkon nepuꞌtî ton pe sîrîrîpe, îꞌ kaiꞌma Paapaya ikupî tîmaimu yawîrî pra tîîkoꞌmansenon yarakkîrî. Moropai mîrîrî menukaꞌpî penaronkonya, sîrîrîpe uurîꞌnîkon pîꞌ ekaremeꞌnen pe, sîrîrî pankon tîîkoꞌmansenon. Maasa pra uurîꞌnîkon koꞌmantoꞌ man pata ataretîꞌka kupî tanne."
46,10,12,"Mîrîrî yeꞌnen anîꞌ esenumenka ya yairî tîwanî kaiꞌma, meruntî ke tîwanî pîꞌ, aka, mîîkîrî yeꞌka esenumî, Paapa piapai aatarima. Mîrîrî namai, tîwarî mîîkîrî koꞌmamî eꞌpai awanî, imakuiꞌpî kupî tîuya namai."
46,10,13,"Imakuiꞌpî ankuꞌpai tamîꞌnawîronkon pemonkonyamîꞌ eꞌtoꞌ, mîrîrî rî erepamî sîrîrî aponaꞌnîkon. Tîîse ayentainokon awanî tîrî Paapaya pepîn. Maasa pra taasaꞌ tîuya yawîrî ikupîiya. Imakuiꞌpî yapîtanîpîkonpa meruntî tîrîiya aapiaꞌnîkon, imakuiꞌpî kupîyaꞌnîkon namai."
46,10,14,Mîrîrî yeꞌnen uyonpayamîꞌ uwakîrikon puꞌkuru miaꞌ ke ikonekasaꞌ kîsapurîtî.
46,10,15,"Sîrîrî eseurîmatoꞌ, epuꞌnenan pîꞌ eseurîma sîrîrî, amîrîꞌnîkon pîꞌ. Mîrîrî yeꞌnen eseurîmatoꞌ pîꞌ esenumenkatî, yairî, yairî pra ikupîyaꞌnîkon pîꞌ."
46,10,16,"Cristo saꞌmantaꞌpî pîꞌ enpenatatî. Uurîꞌnîkon ton pe tîmînî kansaiꞌya pîꞌ enpenatan, mîrîrî uwukukon enîrî yai. Moropai trigo puusaꞌ yakuꞌnîkon yai, uurîꞌnîkon yarakkîrî Cristo koꞌmamî, maasa pra uurîꞌnîkon ton pe tîîsaꞌmantasaꞌ wenai. Ipemonkono pe eꞌnî eesepuꞌtî, mîrîrî wenai."
46,10,17,"Teuren arinîke eꞌnî tanne, mîrîrî tiwinan trigo puusaꞌ pîrikkapîꞌsaꞌ yaku uurîꞌnîkonya, tiwin pîꞌ siꞌma. Moropai mîrîrî yaꞌsaꞌ wenai, tiwin eꞌnî ipemonkono pe esepuꞌtî."
46,10,18,"Maasa enpenatatî Judeuyamîꞌ pîꞌ manniꞌkan Paapa yapurîkonpa toꞌ nîpoꞌtî yonpa yaanenan pîꞌ. Mîrîrî yanî toꞌya wenai, inkamoro pia Paapa koꞌmamî tîpemonkono pe toꞌ kupî tîuya yeꞌnen."
46,10,19,"Îꞌ ankapai wanî epuꞌtî pîꞌ naatî mîrîrî yekare pîꞌ? Mîrîrî miaꞌ ke ikonekasaꞌ pia toꞌ narîꞌpî entamoꞌkantoꞌ wanî tiaron pe? Kaane, entamoꞌkantoꞌ rî wanî. Mîrîrî miaꞌ ke ikonekasaꞌ wanî toꞌ yepotorî pe puꞌkuru?"
46,10,21,"Mîrîrî warantî siꞌma Cristo saꞌmantaꞌpî pîꞌ enpenatan pe tenîꞌsen enîrî yeꞌka pe, makui poitîrîtonon pia toꞌ narîꞌpî pîꞌ entamoꞌkan eserîke pra man. Mîrîrî wenai asakîꞌne yapurî eꞌpai pra man."
46,10,22,"Mîrîrî kupîꞌnîkon ya, Uyepotorîkon ekoreꞌma yuꞌse eꞌnî mîrîrî? Mîrîrî kupîꞌnîkon wenai Uyepotorîkon yentai meruntî ke eꞌnî kaiꞌma eꞌnî mîrîrî?"
46,10,23,"Tiaronkonya taa: —“Mîrîrî kîꞌkuꞌtî”, taa Paapaya pra awanî ya, îꞌ ituꞌse eꞌnîtoꞌ kupî uurîꞌnîkonya îꞌ waniꞌ pra —taa toꞌya. Inna seruꞌ pepîn. Tamîꞌnawîrî tîkuꞌsen wanî morî pe, îꞌ ankuꞌpai eꞌnîtoꞌ kupî, tîîse mîrîrî tamîꞌnawîron unkupîkon wanî pepîn morî pe, tiaronkon pîikaꞌtîiya pra awanî ya."
46,10,24,Mîrîrî yeꞌnen anîꞌya ituꞌse tîweꞌtoꞌ yawîrî ikupî eꞌpai pra man. Tîîse tiaronkon pîikaꞌtîtoꞌpe ikupî eꞌpai man.
46,10,25,"Mîrîrî yeꞌnen tamîꞌnawîrî tansen, toꞌ eꞌrepatoꞌ yennayaꞌnîkon ya, yennatî anîꞌ tekaranmapoi pra. Miaꞌ ke ikonekasaꞌ itîîsaꞌ mîrîrî? tîkai pra yennatî. Mîrîrî wanî imakuiꞌpî pe awanî kaiꞌma teesenumenkai pra yennayaꞌnîkon."
46,10,27,"Aꞌkî, pemonkon, innape Jesus kuꞌnen pepînya ayetakon ya, tewîꞌ ta ipîkîrî attî ya entamoꞌkai, tamîꞌnawîrî intîrî aapia yonpakî, îꞌ waniꞌ pra. —Oꞌnon pata pai seeniꞌ eporî pîꞌ nan? —taa eꞌpai pra man. Yairî, yairî pra yanîyaꞌnîkon epuꞌtîkonpa, anîꞌ kîsekaranmapotî."
46,10,28,"Tîîse mîrîrî tanne, tiaronya taa ya apîꞌ: —Seeniꞌ entamoꞌkantoꞌ wanî morî pe pra, maasa pra miaꞌ ke ikonekasaꞌ pia yaasaꞌ sîrîrî —taiya ya apîꞌ, mîrîrî yanîya eꞌpai pra man. Maasa pra mîrîrî yansaꞌ ya, imakuiꞌpî pe awanî kaiꞌma tiaron esenumenka. Moropai mîrîrî teesenumenkatoꞌ yawîrî pra ikupîiya emapuꞌtîya namai, mîrîrî kîsanîi. Amîrî pia imakuiꞌpî pe awanî pepîn, tîîse mîîkîrî pia imakuiꞌpî pe awanî. Mîrîrî yeꞌnen mîîkîrî esenumenka wenai, mîrîrî yanîya pepîn. Maasa pra —Îꞌ waniꞌ awanî pepîn mîrîrî yanîuya ya —eesenumenka ya, îꞌ waniꞌ kin awanî yeꞌnen tiaronya unkupî ton ekaremekî eꞌpainon, teesenumenka yawîrî? Series,  Morî pe man Paapa, taasauꞌya tanne uyekkari pîꞌ tîîse, îꞌ waniꞌ kin awanî yeꞌnen mîrîrî pîꞌ tiaronkon woꞌmaꞌta??"
46,10,31,"Mîrîrî pîꞌ tauya sîrîrî. Îꞌ amîrîꞌnîkon nenapî moropai aninnîrîkon, tamîꞌnawîrî îꞌ kupîyaꞌnîkon manniꞌ, mîrîrî kuꞌtî Paapa yapurîtoꞌpe tiaronkonya, ankupîkon eraꞌmasaꞌ tîuyaꞌnîkon ya. Tiaronkon maꞌnîpanen pe pra akoꞌmantî, innape Jesus kuꞌtoꞌpe toꞌya, manniꞌkan Judeuyamîꞌya ikuꞌtoꞌpe, moropai Judeuyamîꞌ pepînya nîrî, moropai aꞌtuꞌmînankon innape Jesus kuꞌnenan koꞌmantoꞌpe inîꞌ panpîꞌ Paapa maimu yawîrî."
46,10,33,"Mîrîrî kuꞌtî, uurîya ikupî manniꞌ warantî. Tîwakîrikon pe ukuꞌtoꞌpe tamîꞌnawîronkonya tamîꞌnawîrî îꞌ kupîuya. Mîrîrî kupîuya upîꞌrî esenumenka wenai pra, tîîse tamîꞌnawîronkon eꞌpîikaꞌtî yuꞌse wanî yeꞌnen."
46,11,1,"Mîrîrî yeꞌnen uurîya ikupî manniꞌ warantî ikupîyaꞌnîkon yuꞌse wai, îꞌ kaiꞌma Cristo nîkupîꞌpî warantî ikupî pîꞌ uukoꞌmamî yawîrî."
46,11,2,"Îꞌ Kaiꞌma Wîriꞌsanyamîꞌ Eꞌtoꞌ Soosi Ta YekareApîꞌnîkon atausinpan pîꞌ wai kureꞌne, maasa pra uyeseru pîꞌ, unekaremekîꞌpî pîꞌ awenpenatakon yeꞌnen. Moropai îꞌ kaiꞌma esenupaꞌpî pîꞌ ayenupaꞌpîuyaꞌnîkon yawîrî ikupî pîꞌ aakoꞌmamîkon yeꞌnen, atausinpasaꞌ sîrîrî."
46,11,3,"Tîîse moro man unekaremekî ton, anepuꞌtîkon ton. Tamîꞌnawîronkon warayoꞌkon puꞌpai pe Cristo wanî. Moropai warayoꞌkon wanî tînoꞌpîkon puꞌpai pe. Moropai Paapa wanî Cristo puꞌpai pe. Mîrîrî epuꞌtîyaꞌnîkon yuꞌse wai."
46,11,4,"Mîrîrî yeꞌnen ankupîkon ton ekaremekîuya sîrîrî. Warayoꞌya teepîrema yeꞌka pe, moropai Paapa maimu ekaremekî tîuya yeꞌka pe, tîpuꞌpai yaꞌsantîsaꞌ ya, mîîkîrîya Cristo, tesaꞌ pe tîweꞌsen yeppeꞌnîpî mîrîrî. Tîîse wîriꞌya tîpuꞌpai yaꞌsantîsaꞌ pra awanî ya, tînyo kenan yeseru pe, mîrîrî warantî siꞌma eepîrema ya, moropai Paapa maimu ekaremekîiya ya, tesaꞌ pe tîweꞌsen, tînyo yeppeꞌnîpîiya mîrîrî. Mîrîrî warantî awanî, manniꞌ wîriꞌya tîpuꞌpai yaꞌtîsaꞌ ya, tînyo yeppeꞌnîpî manniꞌ warantî. ˻Maasa pra pemonkonyamîꞌ esenumenka ipîꞌ see warantî, eseporo rî tîweꞌsen pe mîîkîrî wanî kaiꞌma.˼ Mîrîrî wenai tînyo yeppeꞌnîpîiya, tîpuꞌpai yaꞌsantîsaꞌ tîuya pra awanî ya."
46,11,7,"Tîîse warayoꞌya tîpuꞌpai yaꞌsantî yuꞌse awanî pepîn. Maasa pra tîwarantî mîîkîrî warayoꞌ kupîꞌpî Paapaya, tiaronkonya tapurîtoꞌpe, tînkupîꞌpî warayoꞌ wenai. Tîîse wîriꞌ konekaꞌpî Paapaya, tiaronkonya inyo yapurîtoꞌpe, inoꞌpî wenai. Moropai iwenai inyo yapurî toꞌya nîrî maasa pra warayoꞌ kuꞌsaꞌ Paapaya pra man wîriꞌ winîpai, tîîse wîriꞌ kupîꞌpî Paapaya warayoꞌ winîpai. Moropai warayoꞌ konekasaꞌ Paapaya pra man tînoꞌpî pîikaꞌtînen pe, tîîse wîriꞌ konekaꞌpî Paapaya inyo pîikaꞌtînen pe."
46,11,10,"Mîrîrî yeꞌnen tînyo maimu pe wîriꞌ eꞌpai awanî. Tîpuꞌpai yaꞌsantî wîriꞌya ya, tîpuꞌpai pe warayoꞌ wanî ekaremekîiya. Mîrîrî eraꞌma inserîyamîꞌya tîwakîrikon pe."
46,11,11,"Mîîwîni tîîse Paapa pia, saꞌnîrî toꞌ wanî ipîkku pe. Warayoꞌ wanî wîriꞌ yuꞌse moropai wîriꞌ wanî warayoꞌ yuꞌse. Tiwinsarî toꞌ koꞌmamî pepîn, tîîse saꞌnîrî toꞌ koꞌmamî. Maasa pra warayoꞌ winîpai wîriꞌ konekasaꞌ Paapaya. Moropai wîriꞌ winîpai warayoꞌ esenpo emapuꞌtîꞌpîiya. Mîrîrî yeꞌnen tamîꞌnawîrî mîrîrî wanî Paapa nîkupî pe."
46,11,13,"Tarîpai esenumenkatî aawarîrîꞌnîkon îꞌ wanî yairî Paapa pîꞌ wîriꞌ epîrema ya, tînyo kenan yeseru pe pra, tîpuꞌpai taꞌsantîi pra?"
46,11,14,"Maasa pra warayoꞌ wanî ya kusan pe ipuꞌpai, wîriꞌ pe pra siꞌma mîîkîrî eppepî maasa pra iteseru pepîn mîîtoꞌpe. Tîîse wîriꞌ kusan pe ipuꞌpai wanî ya morî pe awanî. —Emaꞌnon pe awanî —taa toꞌya. Maasa pra iteseru pe itîîsaꞌ pe awanî, mîrîrî ipuꞌpai yaꞌsan warantî kusan pe aweꞌtoꞌpe."
46,11,16,"Tîîse akoreꞌtaꞌnîkon anîꞌ wanî ya, —Kaane, wîriꞌ yeseru wanî tiaron pe —taiya ya, îꞌ kaiꞌma see tauya eꞌpainon? Maasa pra —Tînyo kenan yeseru pe tîpuꞌpai yaꞌsantî wîriꞌya eꞌpai man —taa annaya tamîꞌnawîronkon innape Jesus kuꞌnenan pîꞌ. Tiaron pe anîꞌ panama annaya pepîn. Moropai tamîꞌnawîronkon tiaronkon innape Jesus kuꞌnenan koreꞌta, wîriꞌsanyamîꞌ koꞌmamî mîrîrî warantî."
46,11,17,"  17,18 Tarîpai amîrîꞌnîkon anpanamapai wanî sîrîrî ayeserukon wenai. Maasa pra mîrîrî ayekarekon etaꞌpîuya moropai innape ankuꞌpîtîkon kupîꞌpîuya. Tîîse mîrîrî pîꞌ ayapurîuyaꞌnîkon pra wai, maasa pra soosi ta eeperepîtîkon kaisarî eesiyuꞌpîtîkon pîꞌ awanîkon. Mîrîrî wenai anîꞌ pîikaꞌtîyaꞌnîkon pepîn. Tîîse tiaronkon yakaꞌmayaꞌnîkon. Paapa yeseru yawîrî toꞌ koꞌmamî pepîn amîrîꞌnîkon nîkupî wenai."
46,11,19,"Aꞌkî, yai pra amîrîꞌnîkon koreꞌta moro toꞌ wanî eꞌmenkaꞌsan, aweꞌpantakasaꞌkon. Moropai mîrîrî wenai tamîꞌnawîronkonya epuꞌtî, anîꞌkan wanî yairî tîweꞌsanon pe, Cristo yeseru yawîrî tîweꞌsanon pe."
46,11,20,"Îꞌ pensa eeperepîkon yai entamoꞌkai, mîrîrî eeperepîtoꞌkon wanî pepîn Uyepotorîkon saꞌmantatoꞌ pîꞌ awenpenatatoꞌkon pe."
46,11,21,"Maasa pra awentamoꞌkakon yai, tiwin pîꞌ siꞌma awentamoꞌkatoꞌkon yanîyaꞌnîkon taasareꞌtîi, emiꞌne tiaronkon tîîse. Moropai amîrîꞌnîkonya enîrî awukukon kureꞌne eetîmîkon pîkîrî, tiaronkon pia îꞌ tîrîyaꞌnîkon pra."
46,11,22,"Mîrîrî warantî ikupîkonpa ayewîꞌkon ton pra kin nai? Ayewîꞌkon ta siꞌma awentamoꞌkakon awukukon enîrîyaꞌnîkon eꞌpainon ituꞌse awanîkon pîkîrî. Tîîse ayonpayamîꞌya eraꞌma tanne, mîrîrî warantî ikupîyaꞌnîkon ya, Paapa pemonkonoyamîꞌ innape Jesus kuꞌnenan yewanmîrîyaꞌnîkon esepuꞌtî mîrîrî. Moropai manniꞌkan saꞌne îꞌ ton pra tîweꞌsanon inkamoro yeppeꞌnîpîyaꞌnîkon mîrîrî. Mîrîrî kupîyaꞌnîkon wenai îꞌ kaiꞌma tauya eꞌpainon apîꞌnîkon? Ayapurîuyaꞌnîkon kaꞌrî mîrîrî pîꞌ? Kaane mîrîrî pîꞌ ayapurîuyaꞌnîkon pra wai."
46,11,23,"Maasa pra sîrîrî Uyepotorîya uyenupatoꞌ uupia intîrîꞌpî mîrîrî ekaremekîꞌpîuya apîꞌnîkon. Uyepotorîkon Jesus yapisî toꞌya yai, mîîkîrîya trigo puusaꞌ yapisîꞌpî moropai eepîremaꞌpî Paapa pîꞌ. —Morî pe anna yuu ton tîrî pîꞌ nai —taꞌpîiya."
46,11,24,"Mîrîrî taasaꞌ tîuya tîpo, mîrîrî trigo puusaꞌ pîrikkaꞌpîiya moropai taꞌpîiya: —Sîrîrî wanî sîrîrî uyesaꞌ warantî, maasa pra sîrîrî uyesaꞌ tîrîuya sîrîrî, uusaꞌmanta amîrîꞌnîkon ton pe. Mîrîrî yeꞌnen sîrîrî yaꞌtî uusaꞌmanta pîꞌ awenpenatakon pe."
46,11,25,"Mîrîrî warantî nîrî tîwentamoꞌkakon tîpo, pisa yapisîꞌpîiya moropai taꞌpîiya: —Sîrîrî uva yekku wanî umînî warantî. Maasa pra uusaꞌmantatoꞌ wanî amenan pe îꞌ kaiꞌma Paapa yarakkîrî pemonkonyamîꞌ esetatoꞌ pe. Moropai îꞌ kaiꞌma tîpemonkono pe Paapaya pemonkonyamîꞌ kupî sîrîrî umînî wenai —taꞌpîiya. —Sîrîrî enîꞌkî, moropai enîrî pîꞌ akoꞌmantî, amîrîꞌnîkon ton pe ikuꞌsauꞌya pîꞌ awenpenatakonpa."
46,11,26,"Mîrîrî yeꞌnen sîrîrî yakuyaꞌnîkon kaisarî moropai uva yekku enîrîyaꞌnîkon kaisarî Jesus iipî pîkîrî, aasaꞌmantaꞌpî pîꞌ awenpenatakon ekaremekîiya mîrîrî."
46,11,27,"Mîrîrî yeꞌnen seꞌ tapairî anîꞌya trigo puusaꞌ yaku ya, moropai imînî pe uva yekku enîrîiya ya, yairî pra awanî. Imakuiꞌpî kupîiya, tîmîrî ton pe Uyepotorîkon saꞌmantatoꞌ yapurîiya pepîn."
46,11,28,"Mîrîrî namai Uyepotorîkon winîpainon trigo puusaꞌ yaku rawîrî, moropai uva yekku enîrî rawîrî, tiwin pîꞌ siꞌma îꞌ uurîꞌnîkon nîkupîꞌpî yakoꞌmenka eꞌpai awanî. Moropai mîrîrî ekoneka eꞌpai awanî, morî pe eꞌnîtoꞌpe Paapa yarakkîrî. Mîrîrî tîpo yaku moropai enîrî. Maasa pra uurîꞌnîkon ton pe Jesus saꞌmantaꞌpî pîꞌ teesenumenkai pra, anîꞌya trigo puusaꞌ yaku ya, yakuiya seꞌ tapairî. Moropai mîrîrî uva yekku enîrîiya seꞌ tapairî. Moropai mîrîrî wenai mîîkîrî tarumaꞌtî Paapaya. Mîrîrî warantî enîꞌsaꞌyaꞌnîkon yeꞌnen, amîrîꞌnîkon koreꞌta tuꞌke priꞌya pra awanîkon moropai aꞌtuꞌmîra awanîkon. Moropai tiaronkon saꞌmantaꞌpî mîrîrî wenai."
46,11,31,"Mîrîrî namai uurîꞌnîkon eseraꞌma eꞌpai awanî, uyeserukon yakoꞌmenka eꞌpai awanî, îꞌ ton pra esepuꞌnîtoꞌpe esenumenkantoꞌ yaꞌ. Mîrîrî warantî eꞌnî ya, Paapaya uurîꞌnîkon tarumaꞌtî pepîn."
46,11,32,"Tîîse mîrîrî warantî imakuiꞌpî pe eꞌnî yeꞌnen, Uyepotorîkonya uurîꞌnîkon tarumaꞌtî mîrîrî uyeserukon rumakatoꞌpe, imakuiꞌpî kuꞌnenan pokonpe uurîꞌnîkon yenumî tîuya namai apoꞌ yaꞌ."
46,11,33,"Mîrîrî yeꞌnen uyonpayamîꞌ, îꞌ pensa eeperepîkon ya, Uyepotorîkon saꞌmantatoꞌ pîꞌ tîwenpenatai awentamoꞌkatoꞌkon pîꞌ, tiaronkon nîmîꞌtî toꞌ pokonpe awentamoꞌkakonpa."
46,11,34,"Tîîse anîꞌ wanî ya emiꞌne akoreꞌtaꞌnîkon, mîîkîrî entamoꞌka eꞌpai awanî tewîꞌ ta, eeperepîkon rawîrî, Paapaya atarumatîkon namai. Mîrîrî pîꞌ neken tauya sîrîrî. Tiaron moro man eseurîmatoꞌ, tîîse akoreꞌtaꞌnîkon erepansaꞌ yai, mîrîrî pîꞌ ayeurîmauyaꞌnîkon."
46,12,1,"Morî Yekaton Wannî NîtîrîkonUyonpayamîꞌ, eseurîma sîrîrî îꞌ kaiꞌma Morî Yekaton Wannî nîtîrî pîꞌ esenyakaꞌmantoꞌpe Paapa tonpe. Mîrîrî epuꞌtîyaꞌnîkon yuꞌse wai."
46,12,2,"Maasa pra pena Paapa epuꞌtîyaꞌnîkon pra awanîkon yai, miaꞌ ke ikonekasaꞌ eseurîmakoi pepîn yapurîꞌpîyaꞌnîkon teesenkuꞌtîi."
46,12,3,"Mîrîrî yeꞌnen epuꞌtîyaꞌnîkon yuꞌse wai, îꞌ wanî Paapa eseurîma Morî Yekaton Wannî wenai. Moropai mîrîrî wanî pra awanî ya, îꞌ wanî tiaron eseurîma. Sîrîrî warantî epuꞌtîyaꞌnîkon: Morî Yekaton Wannî maimu pe anîꞌ eseurîma ya, eeseurîma pepîn: —Jesus tarumaꞌtîtî —taiya pepîn, maasa pra Morî Yekaton Wannî wanî yeꞌnen iipia. Moropai Morî Yekaton Wannî ton pînya —Uyepotorî pe Jesus wanî —taa pepîn, maasa pra iipia Morî Yekaton Wannî ton pra awanî yeꞌnen."
46,12,4,"Morî Yekaton Wannî nîtîrî yeseru wanî tuꞌke. Tîîse tamîꞌnawîrî mîrîrî tîrîtîpon wanî tiwin. Mîrîrî intîrîꞌpî esenyakaꞌmantoꞌ yeseru wanî mîrîrî tuꞌke, tîîse mîîkîrî uyepotorîkon wanî tiwin. Tiwin pîꞌ eꞌnî tanne, esenyakaꞌman epuꞌnen pe Morî Yekaton Wannî nîtîrî ke. Tîîse tiwinan Paapaya uurîꞌnîkon yenyakaꞌma tiwin pîꞌ eꞌnî tanne esenyakaꞌmantoꞌ kuꞌtoꞌpe."
46,12,7,"Mîrîrî yeꞌnen eesepuꞌtî, anîꞌ pia Morî Yekaton Wannî wanî iteseru wenai. Maasa pra îꞌ rî kupîiya, ikupîiya tamîꞌnawîronkon pîikaꞌtîtoꞌpe. Mîrîrî ton pe Paapaya itîrîꞌpî tiwin pîꞌ uurîꞌnîkon kaisarî."
46,12,8,"See warantî ikupîiya: Tiwinan pia epuꞌnen pe aweꞌtoꞌ ton tîrîiya, tiaronkon yeurîmatoꞌpeiya Paapa yeseru pîꞌ. Moropai tiaron pia itîrîiya pakko pepîn eeseurîmatoꞌpe, Paapa maimu pîꞌ pemonkonyamîꞌya epuꞌtoꞌpe îꞌ kaiꞌma tîpîikaꞌtîkon Paapaya. Mîîkîrî Morî Yekaton Wannîya itîrî tiaron pia innape tîkuꞌtoiꞌya ton, eepîrematoꞌpe. Moropai tînesatî yapisî tîuya epuꞌtîiya. Moropai tiaron pia meruntî tîrîiya priꞌyawonkon pepîn yepiꞌtîtoꞌpeiya."
46,12,10,"Moropai tiaron pia meruntî tîrîiya ikupî eserîkan pepîn kuꞌtoꞌpeiya. Moropai tiaron pia itîrîiya itekare Paapa winîpainon ekaremeꞌtoꞌpeiya tiaronkon pîꞌ. Moropai tiaron pia epuꞌnen tîrîiya mîrîrî itekare tîwinîpaino pe awanî epuꞌtoꞌpeiya, moropai tiaron winîpaino pe awanî epuꞌtoꞌpeiya nîrî, Morî Yekaton Wannî winîpaino pe pra. Moropai tiaron pia itîrîiya tiaronkon maikon kuꞌtoꞌpeiya toꞌ maimu tepuꞌse pra. Moropai tiaron pia itîrîiya, mîrîrî yeꞌka tiaronkon maikon ekaremeꞌtoꞌpeiya, îꞌ taasaꞌ mîrîrî maiya ekaremeꞌtoꞌpeiya."
46,12,11,"Tamîꞌnawîrî mîrîrîkon wanî mîîkîrî Morî Yekaton Wannî nîkupî pe. Mîîkîrîya itîrî siꞌta tiwin pîꞌ eꞌnî tanne, ituꞌse tîwanî pîkîrî."
46,12,12,"Tiwin Uyesaꞌkon Tîîse Tuꞌke Iwaikkatoi WanîMîrîrî warantî ikupîiya, maasa pra Cristo yarakkîrî uurîꞌnîkon eꞌtoꞌ wanî pemonkon esaꞌ warantî. Tiwin pemonkon esaꞌ tîîse tuꞌke itemanne wanî iꞌpukon, moropai itenyakon, itenukon mîrîrîkon wanî tuꞌke. Mîrîrî tîîse tuꞌke tiwinan pemonkon pe awanî. Mîrîrî warantî uurîꞌnîkon wanî, Cristo esaꞌ pe. Tamîꞌnawîronkon uurîꞌnîkon Judeuyamîꞌ, moropai Judeuyamîꞌ pepîn moropai itesaꞌ pînon moropai tesaꞌ kenankon wanî tiwin. Maasa pra uurîꞌnîkon yenpatakona tîuya yai Morî Yekaton Wannîya uurîꞌnîkon kupîꞌpî tiwin, uyesaꞌkon pe aweꞌtoꞌpe. Mîîkîrî Morî Yekaton Wannî tîrîꞌpî Paapaya tiwin pîꞌ eꞌnî tanne uurîꞌnîkon pia aakoꞌmantoꞌpe uyarakkîrîꞌnîkon."
46,12,14,"Aꞌkî, pemonkon esaꞌ wanî pepîn iwaikkatoi pe ikuꞌsaꞌ pe. Tîîse awanî tamîꞌnawîrî itemanne wanî yarakkîrî."
46,12,15,"Mîrîrî warantî tîîse iꞌpuya taa ya: —Îꞌ waniꞌ awanî yeꞌnen itenya pe pra uurî wanîꞌpî? Ipîꞌ eꞌpai pra wai —taiya eserîke pra awanî. Maasa pra iwaikkatoi pe tîwanî yeꞌnen, ipoi eemoꞌka eserîke pra awanî."
46,12,16,"Moropai ipanaya taa ya: —Îꞌ waniꞌ awanî yeꞌnen itenu pe pra uurî wanîꞌpî? Mîrîrî yeꞌnen emoꞌka sîrîrî ipoi —taiya eserîke pra awanî, iwaikkatoi pe tîwanî yeꞌnen."
46,12,17,"Tîîse tamîꞌnawîrî itenu pe awanî ya, oꞌnon yeꞌka pe îꞌ rî eta uurîꞌnîkonya eꞌpainon? Moropai tamîꞌnawîrî ipana pe awanî ya, îꞌ kaiꞌma îꞌ puꞌnîku eꞌpainon? Îꞌ puꞌnîku pepîn."
46,12,18,"Tîîse Paapaya tiwin pîꞌ eꞌnî tanne ipataꞌseꞌkon yaꞌ itîrîꞌpî uyesaꞌkon pîꞌ ituꞌse tîwanî yawîrî. Tîîse tamîꞌnawîrî tiwin eꞌpai itemanne wanî ya, itesaꞌ ton pra awanî eꞌpainon. Tîîse tiwin pra, tuꞌke itemanne awanî tîîse, tiwin itesaꞌ awanî."
46,12,21,Mîrîrî yeꞌnen itenuya taa eserîke pra awanî itenya pîꞌ: —Ayuꞌse pra wai —taiya eserîke pra awanî. Moropai ipuꞌpaiya taa eserîke pra awanî iꞌpu pîꞌ: —Ayuꞌse pra wai —taiya eserîke pra awanî.
46,12,22,Maasa pra mîrîrî aꞌtuꞌmîra panpîꞌ tîweꞌsen temanne yuꞌse uyesaꞌkon wanî.
46,12,23,"Moropai mîrîrî îꞌ pe pra rî awanî kaiꞌma esenumenkantoꞌ teuren tîîse mîrîrî wakîma eꞌpai awanî. Moropai mîrîrî napontî morî pe eꞌnîtoꞌpe. Moropai iwaikkatoikon imakuiꞌpî pe panpîꞌ tîweꞌsen mîrîrî yenomî eꞌpai awanî, tiaronkonya eraꞌma namai. Tîîse tiaronkon morîkon panpîꞌ kupî pepîn mîrîrî warantî. Mîrîrî warantî Paapaya tuꞌke siꞌta ikupîꞌpî uyemannekon ton. Mîrîrî yeꞌnen morî pe tîweꞌsen yenomî pepîn, tîîse imakuiꞌpî panpîꞌ tîweꞌsen mîrîrî yenomî eꞌpai awanî."
46,12,25,"Mîrîrî warantî ikupîiya, mîrîrî uyesaꞌkon yemanne esenyakaꞌmantoꞌpe tîmurukun pe, îꞌ iwaikkatoi eꞌtarumaꞌtî namai, tîîse morî pe, eꞌtoꞌ yawîrî koꞌmannîtoꞌpe."
46,12,26,"Mîrîrî yeꞌnen tiwin iwaikkatoiya tîmoron epuꞌtî ya, tamîꞌnawîrî uyesaꞌkonya epuꞌtî ikaisarî. Mîîwîni pra awanî ya, morî pe tiaron iwaikkatoi yapurî anîꞌya ya, tamîꞌnawîrî uyesaꞌkon yapurîiya nîrî."
46,12,27,"Mîrîrî warantî tiwin pîꞌ eꞌnî tanne, uurîꞌnîkon wanî sîrîrî Cristo esaꞌ pe. Iwaikkatoi pe eꞌnî sîrîrî."
46,12,28,"Mîrîrî yeꞌnen Paapaya tîpemonkonoyamîꞌ tîrîꞌpî toꞌ pataꞌseꞌkon yaꞌ tonpayamîꞌ koreꞌta toꞌ esenyakaꞌmatoꞌpe. Eꞌmaiꞌ pe tînaipontîkon ton tîrîꞌpîiya toꞌ pataꞌseꞌ yaꞌ. Moropai toꞌ yeꞌmaꞌpî pîꞌ tîmaimu ekaremeꞌnenan tîrîꞌpîiya. Moropai inkamoro yeꞌmaꞌpî pîꞌ pemonkonyamîꞌ yenupanenan. Moropai mîrîrî tîpo tîkuꞌsen pepîn kuꞌnenan. Moropai mîrîrî tîpo priꞌyawonkon pepîn yepiꞌtînenan. Moropai tiaronkon pîikaꞌtînenankon. Moropai tiaronkon yeꞌmaiꞌnorî tonkon. Moropai tiaronkon maikon kuꞌnenan tonkon, ipîꞌ teesenupai pra. Tamîꞌnawîrî inkamoro tîrîꞌpîiya tîpemonkonoyamîꞌ koreꞌta soosi ta toꞌ esenyakaꞌmatoꞌpe."
46,12,29,Tîîse inkamoro wanî pepîn tamîꞌnawîrî taipontîsanon pe. Moropai Paapa maimu ekaremeꞌnenan pe tamîꞌnawîronkon wanî pepîn. Moropai pemonkonyamîꞌ yenupanenan pe tamîꞌnawîronkon wanî pepîn. Moropai tamîꞌnawîronkonya tîkuꞌsen pepîn kupî pepîn.
46,12,30,Moropai tamîꞌnawîronkonya priꞌya pra tîweꞌsanon yepiꞌtî pepîn. Moropai tamîꞌnawîronkonya tiaron maikon kupî pepîn teesenupai pra ipîꞌ. Moropai tamîꞌnawîronkonya îꞌ taasaꞌ mîrîrî tiaronkon maikonya ekaremekî pepîn.
46,12,31,"Tîîse morî panpîꞌ Morî Yekaton Wannî nîtîrî yuꞌse eꞌtî, mîrîrî yapisîkonpa.Tarîpai mîrîrî warantî aakoꞌmamîkon tanne, ipîkku panpîꞌ ankupîkon ton ekaremekîuya sîrîrî."
46,13,1,"Tamîꞌnawîronkon pemonkonyamîꞌ maimu kupîuya ya morî pe, moropai inserîyamîꞌ maimu nîrî kupîuya ya, tîîse eꞌsaꞌnamatoꞌ ton pra awanî ya, îꞌ pe pra rî awanî eꞌpainon. Îꞌ rî tauya ya, tauya seꞌ tapairî, turun turun taawon warantî, maasa pra tiaron yeurîmauya umaimu ke neken, mîîkîrî tîsaꞌnamai pra."
46,13,2,"Moropai uurîya morî pe Paapa maimu ekaremekî ya, tamîꞌnawîronkon pemonkonyamîꞌ pîꞌ epuꞌnen pe wanî yeꞌnen, moropai tamîꞌnawîron epuꞌtîuya ya, anîꞌ nepuꞌtî pepîn, tîîse Paapa nepuꞌtî epuꞌtîuya ya, moropai kureꞌne innape ikupîuya wenai wîꞌ moꞌtanîpîuya ya, ipataꞌseꞌ yapai tiaron pata pona, tîîse eꞌsaꞌnamatoꞌ ton pra awanî ya tiaronkon yarakkîrî îꞌ pe pra rî uurî wanî."
46,13,3,"Moropai tamîꞌnawîrî uyemanne pe tîweꞌsen tîrîuya ya, tîweꞌtarumaꞌtîsanon pia toꞌ pîikaꞌtîtoꞌpeuya, moropai ˻Paapa esenyakaꞌmatoꞌ wenai˼ uusaꞌmantatoꞌpe eturumaka ya, upoꞌtîtoꞌpe toꞌya, tîîse eꞌsaꞌnamatoꞌ ton pra siꞌma mîrîrî kupîuya ya, îꞌ pe pra rî awanî. Îꞌ eporîuya pepîn mîrîrî wenai."
46,13,4,"Maasa pra eꞌsaꞌnamantoꞌ wanî teekoreꞌmasen pe pra, morî pe awanî. Moropai eꞌsaꞌnamantoꞌ wanî ikinmuwanî emapuꞌtînen pe pra. Moropai mîî pe eꞌnî emapuꞌtînen pepîn, tiaronkon yentai atapurîn emapuꞌtînen pepîn."
46,13,5,"Eꞌsaꞌnamantoꞌ yarakkîrî eꞌnî ya, tiaronkon tînamai pra eseurîman pepîn. Moropai uuwarîrîꞌnîkon neken esenumenkan pepîn tîîse tiaronkon pîꞌ nîrî enpenatan. Atatasiꞌsirunpai pra eꞌnî pepîn, tiaronkon kupî pepîn uyewanmakon pe, uwinîkîꞌnîkon toꞌ nîkupîꞌpî wenai, tîîse toꞌ saꞌnama. Eꞌsaꞌnamantoꞌ yarakkîrî tîweꞌsen pemonkon atausinpa pepîn imakuiꞌpî pîꞌ. Tîîse aatausinpa yairon pîꞌ."
46,13,7,Pemonkon tonpa saꞌnamanen koꞌmamî pepîn teesewankonoꞌmai tonpa pîꞌ. Tîîse innape ikupî pîꞌ aakoꞌmamî. Tîwîrî mîîkîrîya morî kupî nîmîkî pîꞌ aakoꞌmamî teesetaꞌkai pra. Tamîꞌnawîrî yapîtanîpîiya.
46,13,8,"Sîrîrî eꞌsaꞌnamantoꞌ wanî ipatîkarî tîîkoꞌmansen pe taataretîꞌkasen pe pra. Tîîse mîrîrî warantî pra Morî Yekaton Wannî nîtîrî wanî. Maasa pra Paapa maimu ekaremeꞌnenanya ekaremekî yaretîꞌka. Tamîꞌnawîrî îꞌ eꞌkupî toꞌ nekaremekîꞌpî eꞌkuꞌsaꞌ wanî. Moropai tiaronkon maikon kuꞌnenan nîkupî ataretîꞌka. Inîꞌrî toꞌ eseurîma pepîn tiaronkon mai pe. Moropai Morî Yekaton Wannî epuꞌnen ke tiaronkon panama anîꞌya ya, maasa mîrîrî toꞌ esenyakaꞌmatoꞌ ataretîꞌka. Inîꞌrî tiaronkon yenupa toꞌya pepîn."
46,13,9,"Maasa pra see warantî awanî sîrîrî. Sîrîrî tîpose Paapa winîpainon epuꞌnen wanî tamîꞌnawîrî pra, mîî pîkîrî neken epuꞌtî. Mîrîrî yeꞌnen Paapa yeseru pîꞌ pemonkonyamîꞌ yenupa mararî, eꞌtoꞌ yawîrî pra."
46,13,10,"Tîîse îꞌ pensa Cristo erepamî yai sîrîrî non pona, awanî kupî sîrîrî eꞌtoꞌ yawîrî, mîî pîkîrî pra tîîkoꞌmansen pe. Mîrîrî yai mîî pîkîrî tîweꞌsen pîꞌ eseurîman pepîn, inîꞌrî yapurî pepîn."
46,13,11,"Aꞌkî, see warantî awanî: Pena more pe wanî yai, eseurîmatoꞌ eꞌpîtîꞌpî more eseurîmatoꞌ warantî. Moropai esenumenkatoꞌ eꞌpîtîꞌpî more esenumenkatoꞌ warantî. Tarîpai sîrîrîpe uutoꞌpansaꞌ yeꞌnen, inîꞌrî more esenumenka warantî esenumenka pra wai. Maasa pra inîꞌ panpîꞌ epuꞌtîuya yeꞌnen."
46,13,12,"Tîîse sîrîrî tîpose tamîꞌnawîrî epuꞌtî pepîn, îꞌ kaiꞌma Paapa yeseru wanî. Ipoiꞌpî wanamari yaꞌ eseraꞌman warantî awanî, maasa pra mararî, iwaikkatoi pe eseraꞌman. Sîrîrîpe mararî epuꞌtîuya, tîîse mîrîrî yai eꞌtoꞌ yawîrî epuꞌtîuya, tamîꞌnawîrî uyepuꞌtî Paapaya warantî."
46,13,13,"Tîîse sîrîrî tîpose Morî Yekaton Wannî nîtîrîꞌpî, unkupîkon ton pe koꞌmamî sîrîrî. Innape ikupî pîꞌ koꞌmannî eꞌpai awanî. Moropai iwinîpai tamîꞌnawîrî morî intîrî yapisî nîmîkî pîꞌ koꞌmannî eꞌpai awanî. Moropai tiaronkon saꞌnama pîꞌ koꞌmannî eꞌpai awanî. Moropai mîrîrî koreꞌta eꞌsaꞌnamantoꞌ wanî ipîkku pe, tiaronkon yentai."
46,14,1,"Morî Yekaton Wannî Nîtîrî TiaronMîrîrî yeꞌnen uyonpayamîꞌ, kureꞌne aweꞌsaꞌnamakon eꞌpai awanî. Moropai mîrîrî Morî Yekaton Wannî nîtîrîkon yuwayaꞌnîkon eꞌpai awanî. Tîîse mîrîrî koreꞌta pemonkonyamîꞌ pîꞌ Paapa maimu ekaremekî yuwayaꞌnîkon eꞌpai awanî. Mîrîrî yuꞌse awanîkon eꞌpai awanî inîꞌ panpîꞌ, tiaron yuwayaꞌnîkon yentai."
46,14,2,"Maasa pra anîꞌ eseurîma ya tîkuꞌsen pepîn mai ta, mîîkîrî eseurîma mîrîrî Paapa pîꞌ neken, pemonkonyamîꞌ pîꞌ pra. Tîîse eeseurîma tekaton ke neken, yairon anîꞌ nepuꞌtî pepîn pîꞌ. Mîrîrî yeꞌnen anîꞌya eeseurîmatoꞌ epuꞌtî pepîn. Tîîse anîꞌya Paapa maimu ekaremekî ya, ekaremekîiya pemonkonyamîꞌ ton pe, toꞌ pîikaꞌtîtoꞌ ton pe, toꞌ meruntîtannîꞌtoꞌpe moropai meruntî ke toꞌ eꞌtoꞌpe. Tîîse anîꞌ teeseurîmasen wanî ya tîkuꞌsen pepîn mai ta, mîîkîrî eꞌpîikaꞌtî tîîwarîrî. Tîîse anîꞌya Paapa maimu ekaremekî ya, mîîkîrîya tamîꞌnawîronkon innape Jesus kuꞌnenan pîikaꞌtî."
46,14,5,"Tamîꞌnawîronkon amîrîꞌnîkonya tîkuꞌsen pepîn mai kupî yuꞌse wai seruꞌ pepîn. Tîîse mîrîrî yentai Paapa maimu ekaremekîyaꞌnîkon yuꞌse wai. Maasa pra anîꞌya Paapa maimu ekaremekî ya, mîîkîrî wanî mîrîrî manniꞌ mai tîkuꞌsen pepîn kuꞌnen yentai, tamîꞌnawîronkonya imaimu eta warantî pra. Tîîse anîꞌya mîrîrî imaimu ekaremeꞌsaꞌ ya tiaronkonya epuꞌtoꞌpe, mîrîrî warantî nîrî tamîꞌnawîronkon innape Jesus kuꞌnenan pîikaꞌtîiya eꞌpainon."
46,14,6,"Mîrîrî yeꞌnen uyonpayamîꞌ, îꞌ pensa akoreꞌtaꞌnîkon erepansaꞌ eseurîma ya tîkuꞌsen pepîn mai ta epuꞌtîyaꞌnîkon eꞌpainon? Kaane, epuꞌtîyaꞌnîkon pepîn. Tîîse epuꞌtîyaꞌnîkon eꞌpainon Paapaya itîîsaꞌ ya eseurîmatoꞌpe amîrîꞌnîkon pîꞌ epuꞌnen tîîsaꞌ Paapaya ya, tîmaimu îꞌ eꞌkupî ekaremeꞌtoꞌpeuya. Amîrîꞌnîkon yenupatoꞌpeuya itîîsaiꞌya ya, mîrîrî epuꞌtîyaꞌnîkon eꞌpainon."
46,14,7,"Mîrîrî warantî nîrî toꞌ waiyi teꞌnunpasen flauta wanî, moropai harpa. Yeꞌnunpanenya yeꞌnunpa îꞌ kupî tîuyaꞌnîkon epuꞌtoꞌpe etanenanya. Tîîse aronne yeꞌnunpaiya pra awanî ya, oꞌnon yeꞌka pe mîrîrî epuꞌtî toꞌya eꞌpainon? Epuꞌtî toꞌya pepîn."
46,14,8,"Aꞌkî, suraraya tîsinarî yeꞌnunpa ya, tonpayamîꞌ ekonekatoꞌpe yeꞌnunpaiya. Tîîse morî pe aronne yeꞌnunpaiya pra awanî ya, itonpayamîꞌ ekoneka pepîn eꞌpainon epîi tuutîkonpa."
46,14,9,"Mîrîrî warantî nîrî amîrîꞌnîkon eseurîmatoꞌ wanî. Tiaronkonya îꞌ taatoꞌyaꞌnîkon pe awanî epuꞌtî pepîn, maasa pra tiaron mai ta eeseurîmakon yeꞌnen. Mîrîrî amaimu eta toꞌya pepîn tiwin kin. Mîrîrî yeꞌnen eeseurîmatoꞌkon wanî îꞌ pe pra rî anîꞌya epuꞌtî pepîn."
46,14,10,"Inna seruꞌ pepîn, tuꞌke mai man sîrîrî non po seꞌ kaisaron pepîn. Tîîse tiwin pîꞌ siꞌma ikuꞌnenanya tîmaimukon epuꞌtî."
46,14,11,"Tîîse uurîya tiaron maimu eta ya, îꞌ taatoꞌpe epuꞌtîuya pepîn, umaimu pe pra awanî yeꞌnen. Moropai mîrîrî warantî nîrî mai kuꞌnenya umaimu epuꞌtî pepîn. Mîrîrî yeꞌnen kaꞌran pe awanî upîꞌ, tiaron pe awanî umaimu etaiya pra awanî yeꞌnen."
46,14,12,"Moriya mîrîrî Morî Yekaton Wannî nîtîrî yuꞌse awanîkon ya, yuwatî, tamîꞌnawîronkon innape Jesus kuꞌnenan pîikaꞌtîtoꞌkon ton."
46,14,13,"Mîrîrî yuꞌse awanîkon yeꞌnen, anîꞌ wanî ya teeseurîmasen tîkuꞌsen pepîn mai ta, mîîkîrîya esatî eꞌpai awanî Paapa pîꞌ, mîrîrî mai tînkupî ekaremeꞌtoiꞌya ton tîîtoꞌpeiya, pemonkonyamîꞌya epuꞌtoꞌpe. Aꞌkî, uurî epîrema ya tiaron mai ta, uyekaton ke epîrema, tîîse mîrîrî mai pîꞌ esenumenka pra, îꞌ taatoꞌpe awanî."
46,14,15,"Mîrîrî yeꞌnen îꞌ kupîuya eꞌpai man? Saꞌnîrî ikupîuya, epîrema eꞌpai man tîkuꞌsen pepîn mai ta uyekaton ke, moropai umaimu ta nîrî epîrema epuꞌtîiꞌma esenumenkatoꞌ yaꞌ. Mîrîrî warantî eserenka tîkuꞌsen pepîn mai ta uyekaton ke, moropai umaimu ta nîrî eserenka epuꞌtîiꞌma."
46,14,16,"Maasa pra tîkuꞌsen pepîn mai ta eepîremakon ya ayekatonkon ke, oꞌnon yeꞌka pe tiaron pemonkonya eepîrematoꞌkon epuꞌtî, amaimukon epuꞌtî tîuya warantî pra? Mîrîrî yeꞌnen —Mîrîrî warantî morî amîrî, Paapa —taiya pepîn, eepîrematoꞌkon eta tîuya yai, îꞌ taayaꞌnîkon pe epuꞌtî tîuya pra tîwanî yeꞌnen."
46,14,17,"Teuren eepîremakon tanne morî pe tîîse, amaimukon etanen eꞌpîikaꞌtî eserîke pra awanî, maasa pra amaimukon epuꞌtî tîuya warantî pra."
46,14,18,"—Morî pe man, Paapa —tauya Paapa pîꞌ. Maasa pra tîîkuꞌsen pepîn mai ta epîrema yeꞌnen, amîrîꞌnîkon yentai mai kuꞌnen uurî."
46,14,19,"Tîîse soosi ta innape Jesus kuꞌnenan epereꞌsaꞌ yai, mararî, miaꞌtaikinan mai ke neken toꞌ anenupapai wai toꞌ maimu ta,  kaisarî mai ke, tiaron mai tîpuꞌsen pepîn ta toꞌ yenupauya yentai. Maasa pra îꞌ taatoꞌpe umaimu wanî epuꞌtî toꞌya yuꞌse wanî yeꞌnen."
46,14,20,"Uyonpayamîꞌ, mîrîrî Morî Yekaton Wannî nîtîrîkon pîꞌ moreyamîꞌ warantî teesenumenkai pra eꞌtî. Tîîse eesenumenkakon yuꞌse wai aꞌyekeꞌton pe tîweꞌsen pemonkon esenumenka warantî tepuꞌse. Tîîse imakuiꞌpî ankupîkon pîꞌ more pe awanîkon yuꞌse wai mîrîrî tepuꞌse pra. ˻Tuꞌke mai, tepuꞌsen pepîn ke eeseurîmakon yeꞌnen, kureꞌne Paapa wakîri pe awanîkon kaiꞌma teesenumenkai pra eꞌtî.˼"
46,14,21,"Maasa pra Paapa maimu eꞌmenukasaꞌ man, taasaiꞌya man see warantî:—Insamoro upemonkonoyamîꞌ pîꞌ eseurîma taasaꞌ Paapaya man.Eseurîma pe wai pemonkonyamîꞌ kaꞌran pe tîweꞌsanon winîpaitîmaimukon kuꞌnenan winîpai.Tîîse mîrîrî warantî eseurîma tanne,upemonkonoyamîꞌ koꞌmamî umaimu tîpîinamai pra—taasaiꞌya man, ˻tîmaimu yawîronkon pepîn pîꞌ.˼"
46,14,22,"Mîrîrî yeꞌnen epuꞌtîꞌnîkon, tîkuꞌsen pepîn mai kuꞌtoꞌ tîrî Morî Yekaton Wannîya manniꞌkan Paapa maimu yawîronkon pepîn netaton pe, moropai tîkupîꞌpîkon pîꞌ toꞌ esenumenkatoꞌpe. Mîrîrî wanî pepîn imaimu yawîronkon ton pe. Tîîse Paapa maimu ekaremeꞌtoꞌpe toꞌya Morî Yekaton Wannîya itîrîꞌpî, innape Cristo kuꞌnenan pia, iwakîri pe tîwanîkon epuꞌtoꞌpe toꞌya. Tîîse innape Paapa kuꞌnenan pepîn pia itîîsaiꞌya pra man."
46,14,23,"Esenumenkatî maasa. Tamîꞌnawîronkon innape Jesus kuꞌnenan eseurîma ya tîkuꞌsen pepîn mai ta, moropai pemonkonyamîꞌ erepamî akoreꞌtaꞌnîkon, Paapa epuꞌnenan pepîn. Mîîwîni pra awanî ya tiaron erepamî Morî Yekaton Wannî nîtîrîꞌpî pîꞌ esenupaꞌpî pepîn. Mîrîrî mai tîkuꞌsen pepîn ta eeseurîmakon eta tîuyaꞌnîkon ya, inkamoroya taa eserîke wanî apîꞌnîkon: —Ayawîꞌpankon inkamoro —taa eserîke awanî apîꞌnîkon, amaimukon epuꞌtî toꞌya pra awanî yeꞌnen."
46,14,24,"Tîîse tamîꞌnawîrî amîrîꞌnîkonya Paapa maimu ekaremekî ya aronne, moropai akoreꞌtaꞌnîkon pemonkon erepamî Paapa epuꞌnen pepîn mîîwîni pra awanî ya tiaron Morî Yekaton Wannî nîtîrîꞌpî pîꞌ esenupaꞌpî pepîn pemonkon erepamî ya, inkamoroya amaimukon eta, moropai toꞌ esenumenka mîrîrî tînetaꞌpîkon pîꞌ, imakuiꞌpî pe tîwanîkon pîꞌ. Mîrîrî yeꞌnen innape awanî kupî toꞌya, yairon pe awanî epuꞌtî tîuyaꞌnîkon yeꞌnen. Mîrîrî wenai inkamoro yeseru imakuiꞌpî pe tîweꞌsen yenpo Paapaya. Moropai inkamoro eꞌsekunka Paapa yapurîkonpa. Taa toꞌya: —Yairî puꞌkuru see Paapa man amîrîꞌnîkon pia —taa toꞌya."
46,14,26,"Îꞌ Kaiꞌma Soosi Ta Eꞌnî YeseruUyonpayamîꞌ, tamîꞌnawîrî eseurîmaꞌpî seeniꞌ. Îꞌ ankapai uurî eꞌtoꞌ wanî sîrîrî see warantî: Aꞌkî, soosi ta eemurukuntîkon yai Paapa yapurîi, tiwin uyonpakon moro awanî teeserenkasen. Moropai tiaron moro awanî yenupaton. Moropai tiaron moro wanî tîpîꞌ Paapa nekaremekîꞌpî anekaremeꞌpainon. Moropai tiaron moro wanî itekare anekaremeꞌpainon tîkuꞌsen pepîn mai ta. Moropai tiaron moro awanî tîkuꞌsen pepîn mai ta mîîkîrî nekaremekîꞌpî itekare anekaremeꞌpai tîweꞌsen îꞌ taasaꞌ maiya epuꞌtoꞌpe. Tamîꞌnawîrî mîrîrîkon kupî eꞌpai awanî tiaronkon innape Jesus kuꞌnenan pîikaꞌtîtoꞌ ton pe."
46,14,27,"Aꞌkî, akoreꞌtaꞌnîkon tiaronkon teeseurîmasanon tîkuꞌsen pepîn mai ta wanî ya, inkamoro eseurîma eꞌpai man asakîꞌne eseurîwîꞌne kaisarî neken, tamîꞌnawîronkon eseurîma pra. Tîîse toꞌ eseurîma eꞌpai awanî eseꞌyeꞌmaꞌpî pîꞌ. Moropai tamîꞌnawîronkonya epuꞌtoꞌpe, îꞌ taasaꞌ mîrîrî maiya ekaremeꞌnenya ekaremekî eꞌpai awanî, tîîpia Morî Yekaton Wannî nîtîrîꞌpî wenai. Tîîse îꞌ taatoꞌpe mîrîrî maiya ekaremeꞌnen pe pra awanî ya, toꞌ eseurîma eꞌpai pra awanî, tîîse tîîwarîrîꞌnîkon neken Paapa yarakkîrî toꞌ eseurîma eꞌpai awanî tewankon yaꞌ."
46,14,29,Asakîꞌnankon eseurîwîꞌnankonya itekare ekaremekî eꞌpai man. Moropai tiaronkonya toꞌ nekaremekî itekare eta eꞌpai man.
46,14,30,"Mîrîrî toꞌ eseurîma tanne, Paapaya tekare ekaremekî ya, tiaron akoreꞌtawon pia, mîîkîrî eꞌmaiꞌ pe teeseurîmasen tîꞌnapamî eꞌpai man, tiaron eseurîma etapa."
46,14,31,"Mîrîrî warantî tiwin pîꞌ siꞌma eeseurîmakon eꞌpai man. Mîrîrî wenai tamîꞌnawîronkonya epuꞌtoꞌpe moropai epuꞌsaꞌ tîuyaꞌnîkon wenai, inîꞌ panpîꞌ Paapa maimu yawîrî toꞌ koꞌmantoꞌpe tîrumakai pra."
46,14,32,"Teeseurîmasen itekare Morî Yekaton Wannî nîtîrîꞌpî pîꞌ mîîkîrî atîꞌnapamî eserîke awanî, tiaron teeseurîmasen pataꞌseꞌ ton pe. Maasa pra seꞌ tapairî eseurîman yuꞌse pra Paapa man, tiaronkon yakaꞌma yeꞌka pe. Tîîse morî pe eseurîman yuꞌse awanî, eꞌtoꞌ yawîrî eꞌnîtoꞌpe. Tamîꞌnawîronkon Paapa pemonkonyamîꞌ yenupaꞌpîuya warantî ayenupauyaꞌnîkon. Wîriꞌsanyamîꞌ wanî eꞌpai awanî tîîtîꞌnapanse soosi ta. Maasa pra soosi ta inkamoro eseurîma tîrî annaya pepîn. Tîîse tînyokon maimu yawîrî toꞌ wanî eꞌpai awanî, pena Moisés nurîꞌtîya yenupatoꞌ yawîrî."
46,14,35,"Îꞌ rî anekaranmapopai tîwanîkon ya, tînyokon pîꞌ ekaranmapo toꞌya eꞌpai awanî tewîꞌ ta siꞌma, soosi ta pra. Maasa pra soosi ta wîriꞌ eseurîma eꞌpai pra man, uurîꞌnîkon yeppeꞌnîpîiya namai."
46,14,36,"Sîrîrî tauya manniꞌ amîrîꞌnîkon pîꞌ kupîyaꞌnîkon pra kenantî innape? Amîrîꞌnîkon pîꞌ neken Paapa yekare ekaremekîꞌpî toꞌya kaiꞌma eesenumenkakon? Kaane, tiaronkon pîꞌ nîrî ekaremekîꞌpî toꞌya."
46,14,37,"Aꞌkî, anîꞌ esenumenka ya Paapa maimu ekaremeꞌnen pe tîwanî pîꞌ, Morî Yekaton Wannî nîtîrîꞌpî kuꞌnen pe tîwanî pîꞌ. Mîîkîrîya yairî seeniꞌ unmenukaꞌpî wanî epuꞌtî eꞌpai man, maasa pra umaimu pepîn sîrîrî, tîîse Uyepotorîkon maimu."
46,14,38,"Tîîse anîꞌya unekaremekîꞌpî pîinama pra awanî ya, mîîkîrî maimu nîrî kîꞌpîinamatîi."
46,14,39,Mîrîrî yeꞌnen uyonpayamîꞌ Paapa maimu ekaremekîyaꞌnîkon yuwatî. Tîîse tîkuꞌsen pepîn mai kuꞌnen pîꞌ eeseurîma eꞌpai pra man kîkatî.
46,14,40,"Tîîse tamîꞌnawîrî morî pe eꞌtoꞌ yawîrî mîrîrî ayeserukon kuꞌtî soosi ta, seꞌ tapairon pe pra."
46,15,1,"Cristo Eꞌmîꞌsaꞌkaꞌpî YekareUyonpayamîꞌ, Cristo yekare ekaremekîuya sîrîrî apîꞌnîkon, manniꞌ ekaremekîuya neꞌtîkini moropai manniꞌ innape eꞌpîikaꞌtîntoꞌ yekare kupî pîꞌ aakoꞌmamîkon manniꞌ. Mîrîrî itekare wenai amîrîꞌnîkon eꞌpîikaꞌtî, innape ikupî pîꞌ aakoꞌmamîkon ya. Tîîse manniꞌ unekaremekîꞌpî wanî ya, seruꞌ pe, aweꞌpîikaꞌtîkon pepîn. Îꞌ pe pra rî innape ikuꞌtoꞌyaꞌnîkon wanî eꞌpainon."
46,15,3,"Tîîse useruku pepîn, maasa pra îꞌ uurî esenupaꞌpî moropai unepuꞌtîꞌpî pîꞌ amîrîꞌnîkon yenupaꞌpîuya itekare ipîkku pe tîweꞌsen pîꞌ. Mîrîrî wanî Cristo saꞌmantaꞌpî yekare pe. Mîîkîrî saꞌmantaꞌpî imakuiꞌpî unkupîꞌpîkon moꞌkapa kaiꞌma. Mîrîrî warantî aweꞌmenukasaꞌ Paapa maimuya taasaꞌ yawîrî. Mîîkîrî saꞌmantasaꞌ tîpo yuꞌnaꞌtîꞌpî toꞌya uuruwai yaꞌ. Moropai aakoꞌmamîꞌpî eseurîwîꞌne wei kaisarî. Mîrîrî tîpo aweꞌmîꞌsaꞌkaꞌpî isaꞌmantaꞌsan koreꞌta pai, Paapa maimuya taasaꞌ yawîrî."
46,15,5,"Moropai tîweꞌmîꞌsaꞌka tîpo, eꞌmaiꞌ pe eesenpoꞌpî Pedro pia. Moropai mîrîrî tîpo tiaronkon tînaipontîꞌsan pia eesenpoꞌpî. Eraꞌmaꞌpî toꞌya."
46,15,6,"Moropai inîꞌrî eesenpoꞌpî mararonkon pepîn 500 yentainokon tapurînenan pia. Mîrîrî yai tuꞌkankonya eraꞌmaꞌpî. Sîrîrîpe tuꞌkankon toꞌ yonparîꞌsankon saꞌmantasaꞌ pra man, sîrîrî tîpose enen toꞌ koꞌmamî, tîîse tiaronkon toꞌ yonparîꞌsan saꞌmantasaꞌ sîrîrî."
46,15,7,"Moropai inkamoroya eraꞌmasaꞌ tîpo, eesenpoꞌpî pia tiwinsarî tîîse. Moropai maasa panpîꞌ inîꞌrî eesenpoꞌpî tamîꞌnawîronkon tînaipontîꞌsan pia."
46,15,8,"Tamîꞌnawîronkon pia teesenpo tîpo, tiwinkanoꞌpî pe uupia eesenpoꞌpî, inîmîkîuya pra tîîse. Maasa teesenpotoꞌ weiyu erepamî pra tîîse, more esenpo warantî eesenpoꞌpî uupia, anîꞌya inîmîkî pra tîîse."
46,15,9,"Maasa pra uurî saꞌne wanî Cristo naipontîꞌsan warantî pra, tîîse toꞌ maꞌre wanî, toꞌ kaisarî eꞌkupî eserîke pra wai. Maasa pra uurî wanî yapurînenan tarumaꞌtîtîpon pe. Mîrîrî yeꞌnen Cristo naipontîꞌpî pe uyesatî toꞌya pepîn eꞌpainon. Mîîwîni tîîse Paapaya utarumaꞌtî pra awanîꞌpî tîîse upîikaꞌtîꞌpîiya morî pe. Moropai tiaron, uyeseru ton itîrîꞌpîiya, morî pe tîweꞌtoꞌ yawîrî. Moropai uyaipontîꞌpîiya esenyakaꞌmatoꞌpe Cristo naipontîꞌsan warantî. Esenyakaꞌma pra uukoꞌmamî pra wanîꞌpî. Tîîse esenyakaꞌmasaꞌ wai tamîꞌnawîronkon Cristo naipontîꞌsan yentai. Tîîse uuwarîrî ikupîuya pepîn. Tîîse Paapaya ikupîꞌpî, tîmeruntîri tîrîꞌpîiya uupia, esenyakaꞌmatoꞌpe ituꞌse tîwanî yeꞌnen. Sîrîrî epuꞌtî, itekare unekaremekîꞌpî wanî tiaronkon Cristo naipontîꞌsan nekaremekîꞌpî warantî. Mîrîrî yeꞌnen uurîya itekare ekaremeꞌsaꞌ ya, inkamoroya ekaremeꞌsaꞌ ya, mîrîrî rî itekare wanî. Moropai ipîkku pe panpîꞌ mîrîrî kupîꞌpîyaꞌnîkon innape."
46,15,12,Uurîꞌnîkon Eꞌmîꞌsaꞌkatoꞌ YekareSîrîrî itekare anna nekaremekîꞌpî wanî Cristo eꞌmîꞌsaꞌkaꞌpî ekaremeꞌnen pe. Mîrîrî yeꞌnen oꞌnon yeꞌka pe tiaronkonya taa: —Isaꞌmantaꞌsan eꞌmîꞌsaꞌka pepîn?
46,15,13,"Maasa esenumenkatî. Isaꞌmantaꞌsan eꞌmîꞌsaꞌka pepîn kaiꞌma eesenumenkakon ya, moriya Cristo eꞌmîꞌsaꞌkasaꞌ pepîn eꞌpainon. Moropai Cristo eꞌmîꞌsaꞌkasaꞌ pra awanî ya, ipîꞌ anna eseurîmatoꞌ wanî eꞌpainon îꞌ pe pra rî. Moropai innape ikuꞌtoꞌyaꞌnîkon wanî eꞌpainon, îꞌ pe pra rî. Moropai mîrîrî warantî seruꞌ pe anna eseurîma eꞌpainon Paapa winîkîi, maasa pra Cristo pîmîꞌsaꞌkaꞌpî Paapaya taa annaya yeꞌnen. Innape see isaꞌmantaꞌsan eꞌmîꞌsaꞌka pra awanî ya, Paapaya Cristo pîmîꞌsaꞌkaꞌpî pepîn eꞌpainon."
46,15,16,"Innape isaꞌmantaꞌsan eꞌmîꞌsaꞌka pepîn kaiꞌma eesenumenkakon ya, Cristo nîrî eꞌmîꞌsaꞌkaꞌpî pepîn eꞌpainon. Mîrîrî warantî Cristo eꞌmîꞌsaꞌkasaꞌ pra awanî ya, innape ikuꞌtoꞌyakon wanî îꞌ pe pra rî, amakuyikon yapai amoꞌkasaiꞌya pepîn eꞌpainon. Tîîse aakoꞌmamîkon eꞌpainon imakuiꞌpî ankupîꞌpîkon yarakkîrî. Innape mîrîrî wanî ya, mîrîrî warantî nîrî ayonpayamîꞌkon isaꞌmantaꞌsan innape Cristo kuꞌnenan koꞌmamî eꞌpainon aatakaꞌmaꞌsan pe ipatîkarî."
46,15,19,"Innape Cristo kupî ya, morî intîrî yapisî sîrîrî, tarî enen eꞌnî tanne. Tîîse sîrîrî neken yapisî ya, mararî pra esewankonoꞌman eꞌpainon, tamîꞌnawîronkon pemonkonyamîꞌ esewankonoꞌma yentai. Maasa pra iwinîpai ipatîkaron koꞌmannîtoꞌ yapisî kaiꞌma, esenkuꞌtîꞌnîꞌpî eꞌpainon."
46,15,20,"Tîîse mîrîrî warantî pra awanî, maasa pra innape Cristo eꞌmîꞌsaꞌkaꞌpî wanî. Eꞌmaiꞌ pe aweꞌmîꞌsaꞌkasaꞌ yeꞌnen, epuꞌtîꞌnîkon iteꞌmaꞌpî pîꞌ eꞌmîꞌsaꞌkan, ipatîkarî koꞌmannîtoꞌpe yarakkîrî."
46,15,21,"Maasa pra tiwinan warayoꞌ Adão nurîꞌtîya imakuiꞌpî kupîꞌpî wenai tamîꞌnawîronkon wanî tîîsaꞌmantasanon pe. Mîrîrî warantî nîrî tiwinan warayoꞌ Cristo eꞌmîꞌsaꞌkaꞌpî wenai, tamîꞌnawîronkon isaꞌmantaꞌsan eꞌmîꞌsaꞌka pe man. See warantî awanî: Paapa maimu yawîrî pra Adão nurîꞌtî wanî yeꞌnen, tamîꞌnawîronkon uurîꞌnîkon tîpayanîꞌsan saꞌmanta emapuꞌtîꞌpîiya. Mîrîrî warantî Paapa maimu yawîrî Cristo koꞌmamîꞌpî yeꞌnen, tamîꞌnawîronkon uurîꞌnîkon tîpemonkonoyamîꞌ eꞌmîꞌsaꞌka ipatîkarî koꞌmantoꞌpe emapuꞌtîꞌpî Cristoya. Tîîse uurîꞌnîkonya inîmîkî eꞌpai awanî. Maasa pra eꞌmaiꞌ pe Cristo eꞌmîꞌsaꞌkaꞌpî tamîꞌnawîronkon eꞌmîꞌsaꞌka rawîrî. Mîrîrî tîpo inîmîkî pîꞌ koꞌmannî îꞌ pensa Cristo iipî yai, ipemonkonoyamîꞌ eꞌmîꞌsaꞌkatoꞌ weiyu eseporî."
46,15,24,"Mîrîrî tîpo sîrîrî pata yaretîꞌka Cristoya weiyu erepamî. Mîrîrî yai tamîꞌnawîronkon ipîkku pe tîweꞌsanon, moropai meruntî ke tîweꞌsanon, taataipontîsanon, teeseraꞌmasanon moropai teeseraꞌmasanon pepîn yaretîꞌkaiya. Moropai tamîꞌnawîronkon rumakaiya tîyun Paapa yenyaꞌ, toꞌ esaꞌ pe aweꞌtoꞌpe. Maasa pra tamîꞌnawîronkon esaꞌ pe Cristo koꞌmamî eꞌpai awanî, tamîꞌnawîronkon iteyatonon yaretîꞌka Paapaya pîkîrî. Tamîꞌnawîron imakuiꞌpî yaretîꞌka tîuya tîpo, saꞌmantantoꞌ, ituꞌse Paapa eꞌtoꞌ pepîn, inewanmarî yaretîꞌkaiya pe man. Maasa pra Paapa maimu eꞌmenukasaꞌ yawîrî taasaiꞌya man:—Paapaya tamîꞌnawîronkon esaꞌ pe Cristo kupî pe man toꞌ koꞌmannîꞌnen pe aweꞌtoꞌpe—taasaiꞌya man. Tamîꞌnawîron yentai Cristo ena taasaꞌ Paapaya ya, ikupîiya tîîse tentai Cristo ena pepîn taasaiꞌya pra awanî. Maasa pra mîîkîrî Paapaya ikupîꞌpî tamîꞌnawîronkon esaꞌ pe. Tamîꞌnawîronkon esaꞌ pe Cristo ena yai, mîîkîrî eturumaka Paapa yenyaꞌ tesaꞌ pe aweꞌtoꞌpe. Manniꞌ Paapa ipîkku pe Cristo kupîtîpon tiaronkon yentai. Mîrîrî yai Paapa ena kupî sîrîrî tamîꞌnawîronkon esaꞌ pe. Series, "
46,15,29,"Tarîpai isaꞌmantaꞌsan eꞌmîꞌsaꞌka pra awanî pîꞌ eesenumenkakon ya, ayekaranmapouyaꞌnîkon. Îꞌ ton pe pemonkonyamîꞌ esenpatakonaꞌpî tonpayamîꞌ, isaꞌmantaꞌsan ton pe? Îꞌ pe pra rî awanî eꞌpainon."
46,15,30,"Moropai anna kanan, îꞌ ton pe see anna esenyakaꞌma koꞌmannîpî, anna moron tepuꞌse? Isaꞌmantaꞌsan eꞌmîꞌsaꞌka pepîn epuꞌtî ya, îꞌ pe pra rî awanî eꞌpainon."
46,15,32,"Aꞌkî, tarî uurî esenyakaꞌma koꞌmannîpî Éfeso po. Mararî pra tewaiꞌse kaikusi yarakkîrî teepîsen kaisarî. Tîîse mîrîrî kupîuya ya, tarî neken sîrîrî non po morî pe uukoꞌmantoꞌpe, îꞌ eporîuya pepîn eꞌpainon. Innape see isaꞌmantaꞌsan eꞌmîꞌsaꞌka pepîn taꞌnîkon ya, moriya taa eꞌpainon:Entamoꞌkanpaiꞌnîkon moropai uwukukon enîꞌpaiꞌnîkon.Maasa pra penane saꞌmantan pe mantaa eꞌpainon. Tîîse mîrîrî taa eserîke pra man maasa pra isaꞌmantaꞌsan eꞌmîꞌsaꞌka kupî sîrîrî."
46,15,33,"Mîrîrî yeꞌnen teesenkuꞌtîi pra eꞌtî. Ayonpakon imakuiꞌpî kuꞌnen wenairî tuutîi, ayeserukon morî pe aweꞌtoꞌkon kîꞌmaꞌtanîꞌtî."
46,15,34,"Tîîse morî pe aakoꞌmamîkon yuwatî yairî. Imakuiꞌpî kuꞌtoꞌyaꞌnîkon mîꞌpannîꞌtî. Akoreꞌtaꞌnîkon tiaronkon man, Paapa epuꞌnenan pepîn. Sîrîrî tauya sîrîrî, ayonpayamîꞌya Paapa yeseru epuꞌtî pepîn pîꞌ aweppepîkon eꞌpai man."
46,15,35,"Îꞌ Kaiꞌma Uyesaꞌkon Eꞌmîꞌsaꞌkatoꞌ YekareYai pra tiaronya ekaranmapo, îꞌ yeꞌka pe see isaꞌmantaꞌsan eꞌmîꞌsaꞌka eꞌpainon, toꞌ piꞌpî, toꞌ esaꞌ kataꞌpî tanne? Tîîse îꞌ yeꞌka pe toꞌ esaꞌ wanî kupî sîrîrî? taiya."
46,15,36,"Pakko amîrî. Paapaya isaꞌmantaꞌsan pîmîꞌsaꞌka pepîn kaiꞌma eesenumenka. Aꞌkî, îꞌ enaꞌpî pîmîyaꞌnîkon ya, mîrîrî aroꞌta pepîn eꞌpainon non ke yaꞌsiꞌsaꞌyaꞌnîkon pra awanî ya."
46,15,37,"Maasa pra anpîmîkon wanî trigo enaꞌpî pe. Mîrîrî warantî pra awanî ya, îꞌ rî enaꞌpî pe tiwin mîrikkî. Mîrîrî pîmîyaꞌnîkon itenaꞌpî pe, iteꞌyeꞌ pe pra tîîse."
46,15,38,"Tîîse Paapaya mîrîrî îꞌ rî enaꞌpî pînsaꞌ yaroꞌtannîpî, iteꞌyeꞌ ton pe, ituꞌse tîwanî pîkîrî. Maasa pra itîrîiya siꞌta tiwin pîꞌ ikaisarî iteꞌyeꞌ ton."
46,15,39,Moropai tamîꞌnawîronkon enenankon pemonkonyamîꞌ moropai kamoyamîꞌ pun wanî toꞌ kaisarî siꞌta. Pemonkon pun wanî kamo pun warantî pra. Kamo pun wanî toron pun warantî pra. Moropai toron pun wanî moroꞌyamîꞌ pun warantî pra. Moropai moroꞌ pun wanî tiaron pe rî. Mîrîrî yeꞌnen tamîꞌnawîrî siꞌta toꞌ pun wanî.
46,15,40,"Tamîꞌnawîrî sîrîrî non ponkon wanî morî pe. Moropai moro man nîrî kaꞌ ponkon. Inkamoro wanî nîrî morî pe tîîse non ponkon warantî pra. Tiaron pe toꞌ wanî. Aꞌkî, wei yaꞌkaru moro man iponaron pata weiyuꞌmaiya morî pe, kapoiya iweiyuꞌmasaꞌ warantî pra. Moropai kapoi yaꞌkaru moro man nîrî, pata yaꞌkaruꞌmaiya sirikkîyamîꞌya yaꞌkaruꞌma warantî pra. Moropai sirikkîyamîꞌ yaꞌkaru nîrî moro man tiaron pe yaꞌkaruꞌmanen. Inkamoro nîrî yaꞌkaru moro man tiwin pîꞌ toꞌ kaisarî eꞌwarainon pepîn, tîîse siꞌtaꞌnon tiwin pîꞌ toꞌ tîîse."
46,15,42,"Mîrîrî warantî nîrî isaꞌmantaꞌsan eꞌmîꞌsaꞌka yai awanî. Maasa pra isaꞌmantaꞌpî yuꞌnaꞌtîsaꞌ ya, itesaꞌrîꞌpî wanî tîîsaꞌmantasen pe. Tîîse îꞌ pensa aweꞌmîꞌsaꞌka ya, aweꞌmîꞌsaꞌka inîꞌ aasaꞌmanta ton pe pra. Maasa pra tiaron pe itesaꞌ wanî kupî sîrîrî tîîsaꞌmantasen pe pra. Moropai isaꞌmantaꞌpî esaꞌrîꞌpî tarî yuꞌnaꞌtîsaꞌ ya, nura pe awanî, moropai aꞌtuꞌmîra awanî. Tîîse manniꞌ yai, Paapaya iꞌmîꞌsaꞌka yai, itesaꞌ wanî morî pe puꞌkuru, meruntî ke puꞌkuru awanî pe man."
46,15,44,"Moropai tarî yuꞌnaꞌtîsaꞌ ya tarîron pe neken awanî. Tîîse iꞌmîꞌsaꞌka tîuya yai, Paapaya itîrî itesaꞌ ton ipatîkarî kaꞌ po tîîkoꞌmansen tîrîiya.Inna seruꞌ pepîn tarî awanî non po tîîkoꞌmansen esaꞌ wanî ya, moriya kaꞌ po nîrî awanî, kaꞌ po tîîkoꞌmansen esaꞌ moro man."
46,15,45,"Maasa pra Paapa maimu eꞌmenukasaꞌya taasaꞌ man:—Eꞌmaiꞌnon warayoꞌ Adão nurîꞌtî konekaꞌpî Paapaya tarîron tîîkoꞌmansen pe—taasaiꞌya man. Tîîse ikînnîꞌnon warayoꞌ Cristo pîmîꞌsaꞌkaꞌpî Paapaya, ipatîkarî aakoꞌmantoꞌpe. Mîrîrî ipatîkarî toꞌ koꞌmantoꞌ ton tîrîiya tîpemonkonoyamîꞌ pia. Mîrîrî yeꞌnen eꞌmaiꞌ pe kaꞌ poinon uyesaꞌkon ton tîîsaiꞌya pra man. Tîîse sîrîrî non po tîîkoꞌmansen uyesaꞌkon ton itîrîꞌpîiya. Moropai maasa uyesaꞌkon ton, kaꞌ po tîîkoꞌmansen tîrîiya pe man."
46,15,47,"Eꞌmaiꞌnon warayoꞌ Adão nurîꞌtî konekaꞌpî Paapaya non yaꞌpunuꞌpî ke. Tîîse kaꞌ poinon, ikînnîꞌnon warayoꞌ Cristo pîmîꞌsaꞌkaꞌpîiya. Moropai tiaron itesaꞌ ton tîrîꞌpîiya, kaꞌ po tîîkoꞌmansen pe."
46,15,48,"Manniꞌkan tarî tîîkoꞌmansenon wanî manniꞌ warayoꞌ non yaꞌpunuꞌpî konekasaꞌ warantî. Tîîse manniꞌkan kaꞌ po aakoꞌmamî tonkon wanî, manniꞌ kaꞌ poi iipîꞌpî warantî."
46,15,49,"Uyesaꞌkon wanî sîrîrî tarî tîîkoꞌmansen Adão esaꞌ warantî. Mîrîrî warantî nîrî eꞌmîꞌsaꞌkan ya, amenan pe uyesaꞌkon wanî pe man, kaꞌ poi iipîꞌpî Cristo esaꞌ warantî."
46,15,50,"Uyonpayamîꞌ, sîrîrî ankapai eꞌtoꞌ puꞌkuru tauya sîrîrî apîꞌnîkon. Tarî tîîkoꞌmansen uyesaꞌkon yarakkîrî siꞌma kaꞌ pona ikoꞌmanse wîtîn eserîke pra man. Maasa pra uyesaꞌkon tîîsaꞌmantasen koꞌmamî pepîn ipatîkarî Paapa pia."
46,15,51,"Maasa unekaremekî etatî, morî pe tepuꞌsen pepîn pîꞌ eseurîma. Tamîꞌnawîronkon uurîꞌnîkon saꞌmanta pepîn kupî sîrîrî. Tîîse tiwin wei tiwinarî tamîꞌnawîronkon esaꞌ etinyakaꞌma pe man. Kaꞌneꞌ pe uyenukonya pîriu taa manniꞌ warantî, tiwinkanoꞌpî pe tîsinarîkon yeꞌnunpa inserîya pe, isaꞌmantaꞌsan eꞌmîꞌsaꞌka pe man, inîꞌrî aasaꞌmantaton pe pra. Mîrîrî yai tamîꞌnawîrî uurîꞌnîkon etinyakaꞌma pe man."
46,15,53,"Maasa pra sîrîrî uyesaꞌkon tîîkatasen etinyakaꞌma eꞌpai man, tîîkatasen pe pra. Moropai tîîsaꞌmantasen etinyakaꞌma eꞌpai man, tîîsaꞌmantasen pe pra."
46,15,54,"Mîrîrî yeꞌnen uyesaꞌkon tîîkatasen etinyakaꞌma yai tîîkatasen pe pra, moropai tîîsaꞌmantasen etinyakaꞌma yai tîîsaꞌmantasen pe pra, îꞌ kaiꞌma Paapa maimu eꞌmenukasaꞌya taasaꞌ yawîrî aweꞌkupî mîrîrî. Saꞌmantantoꞌ pîꞌ eranneꞌ pe pra man,maasa pra aataretîꞌkasaꞌ man.Pemonkonyamîꞌ enasaꞌ mantîîsaꞌmantasanon pe pra,saꞌmantantoꞌ yentai toꞌ enasaꞌ yeꞌnentaasaiꞌya man."
46,15,56,"Saꞌmantantoꞌ pîꞌ eranneꞌ pe eꞌnî imakuiꞌpî unkupîꞌpîkon wenai, maasa pra Paapaya utarumatîkon, tîmaimu yawîrî pra eꞌnî yeꞌnen."
46,15,57,"Tîîse Uyepotorîkon Jesus Cristo nîkupîꞌpî wenai, saꞌmantan pîꞌ eranneꞌ pe pra eꞌnî, maasa pra Paapaya utarumaꞌtîkon pepîn. Mîrîrî yeꞌnen —Morî pe puꞌkuru man —taa pîꞌ koꞌmannî Paapa pîꞌ."
46,15,58,"Mîrîrî yeꞌnen uyonpayamîꞌ, innape ikupî pîꞌ akoꞌmantî, tîwî tîkuꞌse pra. Meruntî ke akoꞌmantî. Uyepotorîkon esenyakaꞌmatoꞌ pîꞌ eesenyakaꞌmakon pîꞌ akoꞌmantî tîrumakai pra. Maasa pra epuꞌtî pîꞌ naatîi Uyepotorîkon ton pe eesenyakaꞌmakon ya, îꞌ pe pra rî eesenyakaꞌmatoꞌkon wanî pepîn."
46,16,1,Innape Jesus Kuꞌnenan Judeuyamîꞌ Pîikaꞌtîtoꞌ ToꞌyaJudéia pata ponkon innape Jesus kuꞌnenan pîikaꞌtîtoꞌ ton pe anapisîkon pîꞌ eseurîma sîrîrî. Manniꞌkan Galácia ponkon innape Jesus kuꞌnenan pîꞌ taꞌpîuya yawîrî ikupîyaꞌnîkon yuꞌse wai.
46,16,2,"Domingo kaisarî mîrîrî antîrîkon pe anapisîkon yapiꞌtî, moropai ikonekatî yeporîyaꞌnîkon pîkîrî, tiwin pîꞌ akaisarîꞌnîkon. Anîꞌya kureꞌne panpîꞌ yapisî ya, mîîkîrîya itîrî kureꞌne panpîꞌ, moropai mararî panpîꞌ yapiꞌnenya itîrî mararî panpîꞌ. Mîrîrî yannuꞌtî maasa pra akoreꞌtaꞌnîkon erepamî yai, yannukuyaꞌnîkon namai."
46,16,3,"Moropai erepansaꞌ ya akoreꞌtaꞌnîkon, kaareta yarimauya, manniꞌkan pemonkonyamîꞌ yaanenan pe amenkaꞌpîkon yarakkîrî attî ton, mîrîrî tîniru yaatoꞌpe toꞌya Jerusalém pona."
46,16,4,"Mîrîrî yai itîpai wanî ya, uutî moropai inkamoro wîtî uyarakkîrî."
46,16,5,"Paulo Esenumenkatoꞌ Îꞌ Kaiꞌma Tîwanî PîꞌMaasa eꞌmaiꞌ pe uutî Macedônia pata poro, mîrîrî poro uutîtoꞌ man mîîtoꞌpe. Mîrîrî tîpo amîrîꞌnîkon koreꞌta erepamî. Mîrîrî yai ayeporîuyaꞌnîkon."
46,16,6,"Yai pra akoreꞌtaꞌnîkon uukoꞌmamî eserîke wanî tuꞌke wei kaisarî. Mîîwîni pra awanî ya, tamîꞌnawîrî konoꞌ yaretîꞌkauya akoreꞌtaꞌnîkon. Mîrîrî warantî amîrîꞌnîkonya upîikaꞌtî epuꞌtî pîꞌ wai, oꞌnon poro uutîtoꞌ manniꞌ pîꞌ."
46,16,7,"Maasa pra kaꞌneꞌ pe rî amîrîꞌnîkon aneraꞌmapai pra wai. Tîîse akoreꞌtaꞌnîkon ikoꞌmanpai wai kureꞌne, ituꞌse Uyepotorîkon wanî ya akoreꞌtaꞌnîkon uukoꞌmamî."
46,16,8,"Tîîse maasa tarî Éfeso po uukoꞌmamî sîrîrî, Judeuyamîꞌ festarî, Pentecoste iteseꞌ weiyu erepamî pîkîrî. Uukoꞌmamî sîrîrî tarî, maasa pra Paapa maimu ekaremekîuya anetapai pemonkonyamîꞌ wanî yeꞌnen. Teuren tuꞌkankon pemonkonyamîꞌ man, ituꞌsankon pepîn wanî umaꞌnîpapai."
46,16,10,"Akoreꞌtaꞌnîkon Timóteo erepansaꞌ yai, mîîkîrî yapiꞌtî morî pe puꞌkuru. Maasa pra uurî esenyakaꞌma warantî teesenyakaꞌmasen pe nîrî Timóteo wanî, Uyepotorîkon ton pe."
46,16,11,"Mîrîrî yeꞌnen ipîinamayaꞌnîkon eꞌpai awanî. Moropai ipîikaꞌtîtî oꞌnon poro attîtoꞌ yairî, morî pe tîîwanmîra attîtoꞌpe eerepantoꞌpe tarîwaya uupia. Maasa pra mîîkîrî iipî nîmîkî pîꞌ wanî sîrîrî tiaronkon uyonpakon pokonpe."
46,16,12,"Moropai uyonpakon Apolo pîꞌ taꞌpîuya, tuꞌke iteꞌka amîrîꞌnîkon eraꞌmapîꞌse attîtoꞌpe tiaronkon uyonpakon yarakkîrî. Tîîse sîrîrî puꞌkuru tuutî taiya pra man. —Îꞌ pensa uutîtoꞌ weiyu eseposaꞌ ya, uutî —taa pîꞌ man."
46,16,13,Tiwinanoꞌpî Paulo Maimu Coríntio Ponkon PiaMîrîrî yeꞌnen tîwarî panpîꞌ akoꞌmantî. Moropai innape ikupî pîꞌ akoꞌmantî. Meruntî ke akoꞌmantî aꞌtuꞌmîra tîweꞌse pra.
46,16,14,"Tamîꞌnawîron eesenyakaꞌmatoꞌkon konekatî, aweꞌsaꞌnamatoꞌkon yarakkîrî."
46,16,15,"Aꞌkî, uyonpakon Estéfanas moropai itonpayamîꞌ epuꞌtîyaꞌnîkon. Inkamoroya eꞌmaiꞌ pe innape Jesus kupîꞌpî tiaronkon rawîrî Grécia pata po. Moropai mîîkîrî eturumakaꞌpî Paapa esenyakaꞌmatoꞌ kupîpa kaiꞌma, Paapa pemonkonoyamîꞌ pîikaꞌtîpa kaiꞌma. Mîrîrî yeꞌnen, uyonpayamîꞌ, mîîkîrîya apanamatoꞌkon yawîrî akoꞌmantî. Moropai tiaronkon iwarainonkon teesenyakaꞌmasanonya apanamakon yawîrî akoꞌmantî."
46,16,17,"Uurî atausinpasaꞌ wai kureꞌne, Estéfanas moropai Fortunato moropai Acaico pokon erepansaꞌ pîꞌ uupia. Maasa pra amîrîꞌnîkon ton pra awanî tanne, inkamoroya upîikaꞌtîꞌpî ayentaꞌnîkon. Inkamoroya teerepansaꞌkon yai ayekarekon ekaremekîꞌpî upîꞌ, îꞌ kaiꞌma aakoꞌmamîkon yekare. Mîrîrî yeꞌnen uurî wanîꞌpî kureꞌne taatausinpai. Moropai inkamoroya amîrîꞌnîkon yausinpaꞌpî epuꞌtî pîꞌ wai. Inkamoro yeꞌkakon pemonkonyamîꞌ yapurî eꞌpai awanî."
46,16,19,"Innape Jesus kuꞌnenan, Ásia pata po tîîkoꞌmansenonya tîmaimukon yarima pîꞌ man aapiaꞌnîkon. Moropai Áquilaya moropai Priscilaya nîrî tîmaimukon yarima pîꞌ man. Moropai innape Jesus kuꞌnenan Áquila, Priscila yewîꞌ ta Paapa yapurîi teeperepîꞌsenonya tîmaimukon yarima pîꞌ man nîrî. Mîrîrî warantî tarîronkonya tîmaimukon yarima pîꞌ man. Mîrîrî yeꞌnen ayonpakon yenya pîꞌ atapiꞌtî tamîꞌnawîrî moro akoreꞌtaꞌnîkon."
46,16,21,Tarîpai seeniꞌ menukauya sîrîrî uyenya ke puꞌkuru. “Umaimu man aapiaꞌnîkon”.
46,16,22,"Anîꞌ Uyepotorîkon yapurînen pepîn wanî ya, mîîkîrî koꞌmamî Paapa yewanma pe eꞌpai awanî. Uyepotorîkon, kaꞌneꞌ pe asiꞌkî."
46,16,23,Tamîꞌnawîron morî pe tîweꞌtoꞌ tîrî Uyepotorîkon Jesus Cristoya yuꞌse wai aapiaꞌnîkon.
46,16,24,"Moropai uurîya aꞌnînmatoꞌkon wanî kureꞌne, uyonpa pe amîrîꞌnîkon kuꞌsaꞌ Uyepotorîkon Jesus Cristoya yeꞌnen. Mîrîrî neken."
47,1,1,"Sîrîrî Kaareta Itakon Iteꞌka Pe Paulo Nîmenukaꞌpî Coríntio Ponkon PiaUurî Paulo, Jesus Cristo naipontîꞌpî ituꞌse Paapa wanî yeꞌnen. Uurîya sîrîrî kaareta menuka sîrîrî uyonpakon Timóteo uupia tîîse. Sîrîrî kaareta yarimauya aapiaꞌnîkon innape Jesus kuꞌnenan Coríntio po tîîkoꞌmansenon pia. Moropai tamîꞌnawîronkon Grécia pata poro tîîkoꞌmansenon Paapa pemonkonoyamîꞌ pia nîrî yarimauya sîrîrî."
47,1,2,Paapa pîꞌ esatîuya moropai inmu Jesus Cristo pîꞌ. Tamîꞌnawîron morî pe tîweꞌtoꞌkon moropai tîwanmîn tîîtoꞌpe toꞌya aapiaꞌnîkon. Sîrîrî warantî esatîuya Paapa pîꞌ moropai Uyepotorîkon Jesus Cristo pîꞌ.
47,1,3,"Pauloya Paapa Pîꞌ Morî Pe Man TaaUyepotorîkon Paapa, Jesus Cristo yepotorî moropai itun, mîîkîrî yapurîpaiꞌnîkon man. Maasa pra mîîkîrî uyunkonya uurîꞌnîkon saꞌnama koꞌmannîpî. Moropai mîîkîrî wanî upîikaꞌtînenkon pe. Mîîkîrîya tamîꞌnawîron uurîꞌnîkon esewankonoꞌmatoꞌ winîpai upîikaꞌtîkon. Moropai mîrîrî upîikaꞌtîtoiꞌyaꞌnîkon ke, manniꞌkan uurîꞌnîkon warantî, teesewankonoꞌmai tîweꞌsanon pîikaꞌtîtoꞌpe, manniꞌ iwinîpai unapisîꞌpîkon ke."
47,1,5,"Innape puꞌkuru man, eꞌtarumaꞌtîn Cristo pemonkono pe eꞌnî yeꞌnen. Tîîse eꞌtarumaꞌtîꞌnîkon ya, iwinîpai eꞌpîikaꞌtîntoꞌ yapisîꞌnîkon."
47,1,6,"Anna eꞌtarumaꞌtîtoꞌ wenai amîrîꞌnîkon eꞌpîikaꞌtî. Maasa pra anna pîikaꞌtîꞌpî Paapaya, amîrîꞌnîkon pîikaꞌtîtoꞌpe annaya, innape ikupîkonpa. Mîrîrî yeꞌnen amîrîꞌnîkonya nîrî aweꞌpîikaꞌtîtoꞌkon yapisî, annaya yapisîꞌpî warantî, aweꞌtarumaꞌtîkon yapîtanîpîkonpa. Mîrîrî yeꞌnen epuꞌtî pîꞌ anna man, anna eꞌtarumaꞌtîꞌpî warantî aweꞌtarumaꞌtîkon ya, Paapaya ayausinpakon, eesewankonoꞌmakon winîpai, anna yausinpaꞌpî tîuya warantî."
47,1,8,"Uyonpayamîꞌ, îꞌ kaiꞌma anna yarakkîrî eꞌkupîꞌpî Ásia pata po epuꞌtîyaꞌnîkon eꞌpai man. Kureꞌne anna eꞌtarumaꞌtîtoꞌ wanîꞌpî, yapîtanîpî annaya yentai. Anna saꞌmanta yonpaꞌpî mîrîrî wenai."
47,1,9,"Mîrîrî epuꞌtîꞌpî annaya, anna wîîtoꞌpe awanî. Tîîse mîrîrî eꞌkupîꞌpî anna yenupatoꞌpe. Anna warîrî anna eꞌpîikaꞌtîtoꞌ yuwa annaya namai, tîîse Paapa winîpai anna eꞌpîikaꞌtîtoꞌ ton epotoꞌpe annaya, manniꞌ isaꞌmantaꞌsan pîmîꞌsaꞌkanen winîpai."
47,1,10,"Mîîkîrîya anna pîikaꞌtîꞌpî mîrîrî nariꞌ saꞌmantantoꞌ winîpai. Moropai epuꞌtî pîꞌ anna man, tîwîrî anna pîikaꞌtî pîꞌ aakoꞌmamî, amîrîꞌnîkon epîrema koꞌmannîpî tanne, anna pona. Mîrîrî warantî arinîkon epîrematoꞌ yuuku Paapaya. Moropai tuꞌkankonya “Morî pe man” taa Paapa pîꞌ, morî pe anna pîikaꞌtîiya wenai."
47,1,12,"Pauloya Coríntio Pona Tuutîtoꞌ Teseru MoꞌtanîpîAnna atausinpatoꞌ man kureꞌne, maasa pra tiaronkon winîkîi yairon kupîꞌpî annaya wenai. Moropai inîꞌ panpîꞌ amîrîꞌnîkon koreꞌta anna koꞌmanpîtîꞌpî seruꞌ pe pra. Anna esenumenkatoꞌ wanî yairî epuꞌtî pîꞌ anna man, anna yewan yaꞌ. Maasa pra ipîkku pe epuꞌnenan esenumenka yawîrî pra ikupîꞌpî annaya. Tîîse morî pe anna pîikaꞌtîꞌpî Paapaya wenai, ikupîꞌpî annaya."
47,1,13,"Sîrîrî anna nîmenukaꞌpî pîꞌ esenumenkatî. Îꞌ pensa erenkayaꞌnîkon yai, aronne etayaꞌnîkon, moropai îꞌ taatoꞌpe awanî epuꞌtîyaꞌnîkon. Tiaron pe awanî pepîn. Tiaronkon amîrîꞌnîkon koreꞌtawonkonya epuꞌtî, yairî eseurîma. Mîrîrî warantî tamîꞌnawîronkon amîrîꞌnîkonya epuꞌtî yuꞌse wai. Moropai îꞌ pensa Uyepotorîkon Jesus Cristo iiꞌtoꞌ weiyu erepamî yai, anna, ayenupatîponkon pîꞌ aatausinpakon. Mîrîrî anna nîkupîꞌpî wenai anna pîꞌ aatausinpakon, apîꞌnîkon anna atausinpa manniꞌ warantî."
47,1,15,"Mîrîrî warantî epuꞌtîuya yeꞌnen, eꞌmaiꞌ pe uurî esenumenkaꞌpî amîrîꞌnîkon eraꞌmapîꞌse uutî pîꞌ. Mîrîrî uutîsaꞌ yai, amîrîꞌnîkon atausinpa itakon teꞌka pe. Maasa pra esenumenkaꞌpî Macedônia pona uutî pe amîrîꞌnîkon aneraꞌmapîꞌpai wanî pîꞌ. Moropai esenumenkaꞌpî ennaꞌpo yai, inîꞌrî amîrîꞌnîkon poirî iiꞌpai wanî. Moropai mîrîrî yai, pîikaꞌtînan ton yuꞌse wanî, Judéia pata pona ennaꞌpo yai."
47,1,17,Îꞌ kaiꞌma yairî uurî esenumenkatoꞌ kupîyaꞌnîkon pra naatî? Manniꞌ seꞌ tapairî teesenumenkasen esenumenka warantî uurî esenumenka pepîn. Taiya mîîkîrîya inna tîîse teseru miakanmaiya tiwinarî moropai taiya kaane. Moropai tîmaimu manaꞌpokaiya mîrîrî pe rî. Mîrîrî warantî uurî esenumenka pepîn.
47,1,19,"Maasa pra Jesus Cristo, Paapa munmu pîꞌ anna eseurîmaꞌpî amîrîꞌnîkon koreꞌta. Silas moropai Timóteo moropai uurî eseurîmaꞌpî, ekaremekîꞌpî annaya. Taasaꞌ annaya pra man —Yai pra innape awanî, kaane kaꞌrî mîrîrî pe rî. Moropai mîrîrî warantî Jesus Cristoya tîmaimu manaꞌpokaiya pepîn nîrî."
47,1,20,"Maasa pra Cristo nîkupîꞌpî wenai, epuꞌtîꞌnîkon tamîꞌnawîrî îꞌ kupî tîuya taꞌpî Paapaya pena, ikupîiya. Jesus Cristo pemonkono pe eꞌnî yeꞌnen ikupîiya innape. Mîrîrî wenai —Innape man, mîrîrî warantî man —taa uurîꞌnîkonya Paapa pîꞌ, kureꞌne upîikaꞌtîiyaꞌnîkon yeꞌnen."
47,1,21,"Maasa pra mîîkîrî Paapaya Cristo pemonkono pe anna koꞌmamî, moropai amîrîꞌnîkon koꞌmamî emapuꞌtî. Moropai mîîkîrî Paapaya uurîꞌnîkon menkaꞌpî tîmîrî pe eꞌnîtoꞌpeꞌnîkon. Mîîkîrî koꞌmamî uyesaꞌkon pe. Uyesaꞌkon pe tîwanî wenai, mîîkîrîya uurîꞌnîkon yekiꞌkaꞌpî tîmîrî pe eꞌnî ekaremeꞌnen pe. Uyewankon yaꞌ Morî Yekaton Wannî tîîsaiꞌya, tamîꞌnawîrî îꞌ tîrîuya taꞌpî tîuya tîrî Paapaya ekaremeꞌnen pe. ˻Mîrîrî yeꞌnen uurîꞌnîkon esenkuꞌtîn pepîn.˼"
47,1,23,"Paapaya epuꞌtî pîꞌ man, îꞌ kaiꞌma uurî esenumenkatoꞌ wanî. Sîrîrî tîpose uutî pra wanî Coríntio cidaderî pona akoreꞌtaꞌnîkon, maasa pra amîrîꞌnîkon aneppeꞌnîꞌpai pra awanî yeꞌnen."
47,1,24,"Mîrîrî tauya pepîn, amîrîꞌnîkon yaipontînen pe îꞌ yapurîkonpa. Mîrîrî yeꞌka pe pra, tîîse anna wanî amîrîꞌnîkon pokonpe teesenyakaꞌmasen pe, amîrîꞌnîkon eꞌtoꞌpe taatausinpai. Maasa pra innape ikupî pîꞌ aakoꞌmamîkon, tîrumakai pra."
47,2,1,"Mîrîrî yeꞌnen uurî esenumenkaꞌpî inîꞌrî, amîrîꞌnîkon pokonpe eseporî eserîke pra awanî pîꞌ, yairî maꞌre amîrîꞌnîkon ankuꞌpai pra awanî yeꞌnen."
47,2,2,"Maasa pra yairî maꞌre amîrîꞌnîkon kupîuya ya, yairî maꞌre nîrî uurî ena. Mîrîrî warantî awanîkon tanne, anîꞌya uyausinpa eꞌpainon? Amîrîꞌnîkon neken, unewankonoꞌmaꞌsanya uyausinpa mîrîrî."
47,2,3,"Mîrîrî yeꞌnen manniꞌ eꞌmaiꞌnon kaareta menukaꞌpîuya aapiaꞌnîkon. Maasa pra amîrîꞌnîkon yewankonoꞌmai itîîpai pra wanîꞌpî. Maasa pra uyausinpatonkon pemonkonyamîꞌya uyewankonoꞌma yuꞌse pra wanîꞌpî. Maasa pra epuꞌtî pîꞌ wai, îꞌ pensa taatausinpai uurî wanî yai, amîrîꞌnîkon nîrî wanî taatausinpai."
47,2,4,"Mîrîrî kaareta menukaꞌpîuya kureꞌne apîꞌnîkon esewankonoꞌma yeꞌka pe, moropai ukarau yeꞌka pe. Tîîse mîrîrî menukasauꞌya pra wai, amîrîꞌnîkon yeppeꞌnîꞌtoꞌpeuya. Tîîse imenukaꞌpîuya, îꞌ kaiꞌma amîrîꞌnîkon saꞌnamauya epuꞌtîkonpa."
47,2,5,"Imakuiꞌpî Kupîtîpon Yausinpa Eꞌpai ManTîîse manniꞌ pemonkon, amîrîꞌnîkon koreꞌta yairî maꞌre ukupîtîpon, tîîse uurî neken pepîn, tiaronkon amîrîꞌnîkon koreꞌtawonkon nîrî kupîꞌpîiya mararî pra yairî maꞌre. Sîrîrî warantî imenukauya, meruntî ke puꞌkuru eseurîmatoꞌpe pra ipîꞌ. Aasîrî arinîkon amîrîꞌnîkonya yenpaꞌkaꞌpî akoreꞌtapaiꞌnîkon. Mîrîrî wenai kureꞌne eesewankonoꞌmaꞌpî imakuiꞌpî tînkupîꞌpî pîꞌ. Aasîrî man. Tarîpai aawanmîraꞌnîkon inkupîꞌpî kupîyaꞌnîkon eꞌpai man. Moropai yausinpayaꞌnîkon eꞌpai man, mararî pra yairî maꞌre yapîtanîpîiya yentai awanî namai. Mîrîrî yeꞌnen esatîuya sîrîrî apîꞌnîkon, îꞌ kaiꞌma kureꞌne tîsaꞌnamayaꞌnîkon epuꞌtoꞌpe mîîkîrîya, isaꞌnamakonpa. Moropai mîrîrî wenai manniꞌ kaareta menukaꞌpîuya aapiaꞌnîkon. Anepuꞌpai uurî wanîꞌpî, innape umaimu yawîrî awanîkon."
47,2,10,"Îꞌ pensa tiaron nîkupîꞌpî imakuiꞌpî kupîyaꞌnîkon ya, aawanmîraꞌnîkon, uurîya nîrî uuwanmîra ikupî. Uuwanmîra mîîkîrî nîkupîꞌpî, imakuiꞌpî kuꞌsaiꞌya ya mîrîrî kupîuya, amîrîꞌnîkon wenai, Jesus Cristoya eraꞌma tanne. Mîrîrî kupîuya uuwanmîra, maasa pra Makui ena namai uyentaiꞌnîkon. Epuꞌtî man, îꞌ kaiꞌma mîîkîrî esenyakaꞌmatoꞌ yeseru upîꞌnîkon."
47,2,12,"˻Toꞌsarî aapiaꞌnîkon uutî pra tîîse,˼ Trôade cidaderî pona uutîꞌpî Cristo yekare ekaremeꞌse. Miarî erepansaꞌ yai epuꞌtîꞌpîuya, îꞌ kaiꞌma itekare pîꞌ esenyakaꞌma pataꞌseꞌ ton tîrîꞌpî Paapaya."
47,2,13,"Mîîwîni tîîse kureꞌne esenumenka yeꞌka pe esenyakaꞌmaꞌpî, maasa pra uyonpakon yarakkîrî eseporî pra wanî wenai. Mîrîrî yeꞌnen esekaremekîꞌpî mororonkon pîꞌ moropai uutîꞌpî Macedônia pata pona."
47,2,14,"Cristo Wenai Tamîꞌnawîron Yentai EꞌnîTîîse —Morî pe man —tauya Paapa pîꞌ, maasa pra Cristo pemonkono pe ukuꞌsaiꞌyaꞌnîkon yeꞌnen. Mîrîrî wenai Cristo wanî teyatonon yentai ekaremekî Paapaya tamîꞌnawîronkon pîꞌ. Uurîꞌnîkon pinunpa koꞌmannîpîiya itekare ekaremeꞌse. Manniꞌ aꞌpusin soroka anîꞌya ya, aꞌpusin puꞌnîku tamîꞌnawîronkonya. Mîrîrî warantî eꞌnî maasa pra uwenaiꞌnîkon itekare, tamîꞌnawîron yentai Cristo wanî yekare epuꞌtî tamîꞌnawîronkon pemonkonyamîꞌya. Maasa pra anna wanî, manniꞌ aꞌpusin Cristo nîtîrî Paapa pia warantî tîweꞌsanon pe. Manniꞌ aꞌpusin wîtî pata po warantî, itekare anna nekaremekî eta manniꞌkan aweꞌpîikaꞌtîtonkonya, moropai aasaꞌmantatonkonya eta nîrî. Ituꞌsankon pepîn pia awanî imakuiꞌpî pe, morî pe pra, innape ikupî toꞌya pra awanî yeꞌnen. Mîrîrî wenai Paapa pia tîîkoꞌmantoꞌkon ton eporî toꞌya pepîn. Tîîse manniꞌkan aweꞌpîikaꞌtîtonkon pia awanî morî pe, maasa pra innape ikupî toꞌya yeꞌnen. Moropai ipatîkarî enen tîîkoꞌmantoꞌkon eporî toꞌya. Mîrîrî yeꞌnen anîꞌya sîrîrî yeꞌka esenyakaꞌmatoꞌ kupî kin eꞌpainon?"
47,2,17,"Tîîse annaya ikupî, maasa pra anna wanî Paapa naipontîꞌsan pe. Yairî puꞌkuru ipîꞌ teeseurîmasen pe anna wanî irawîrî siꞌma. Mîrîrî yeꞌnen anna wanî pepîn manniꞌkan tuꞌkankon pemonkonyamîꞌ warantî. Seꞌ tapairî Paapa maimu ekaremekî pîꞌ anna esenyakaꞌma pepîn, manniꞌkan pemonkonyamîꞌ seꞌ tapairî tîweꞌrepasanon esenyakaꞌma warantî. Tîîse anna wanî Cristo poitîrî pe."
47,3,1,"Paapa Yarakkîrî Esetantoꞌ AmenanInîꞌrî annaya ekaremekî eꞌpai pra man, anîꞌ pe anna wanî. Tiaronkonya pemonkonyamîꞌ yaipontî kaareta menukatoꞌpe toꞌya, Cristo naipontîꞌsan pe tîwanîkon pîꞌ teeseurîmasen. Tîîse mîrîrî warantî, tiaronkon esatî annaya pra man, imenukatoꞌpe, amîrîꞌnîkonya epuꞌtoꞌpe."
47,3,2,"Maasa pra amîrîꞌnîkon rî wanî anna kaaretarî warantî. Ayeserukon eraꞌma tamîꞌnawîronkonya wenai, epuꞌtî toꞌya, anna wanî Paapa naipontîꞌpî pe itekare ekaremeꞌse. Maasa pra anna yewan yaꞌ awanîkon, anna wakîri pe awanîkon. Maasa pra anna winîpai innape ikuꞌsaꞌyaꞌnîkon. Yairî ayeserukon wanî wenai, Cristoya apîikaꞌtîsaꞌkon epuꞌtî toꞌya. Mîrîrî wanî Cristo nîmenukaꞌpî warantî. Mîrîrî erenka toꞌya ya, Cristo yarakkîrî aakoꞌmamîkon epuꞌtî toꞌya. Îꞌ kupîꞌpî Cristoya ayarakkîrîꞌnîkon, ikupîiya pepîn kaareta menukatoꞌ ke. Tîîse Morî Yekaton Wannî meruntîri yai ikupîꞌpîiya, manniꞌ ipatîkaron tîîkoꞌmansen winîpainon. Kureꞌnan tîꞌ pîꞌ imenukasaꞌ pe awanî pepîn, Moisés nurîꞌtîya imenukaꞌpî warantî pra, tîîse uyewankon yaꞌ itîrîꞌpîiya, yairî uyeserukon enatoꞌpe."
47,3,4,"Mîrîrî taa annaya sîrîrî, maasa pra innape puꞌkuru Paapaya ikupî, Jesus Cristo wenai. Mîrîrî epuꞌsaꞌ annaya innape."
47,3,5,"Mîrîrî yeꞌnen —Anna warîrî anna esenyakaꞌmatoꞌ koneka annaya sîrîrî —taa annaya eserîke pra awanî. Tîîse ikoneka annaya yeseru wanî Paapa winîpai tuiꞌsen pe, anna winîpai pra."
47,3,6,"Maasa pra mîîkîrîya neken anna kupî, amenan tarakkîrî esetantoꞌ yekare ekaremeꞌtoꞌpe annaya. —Manniꞌ pena Moisés nurîꞌtî nekaremekîꞌpî yawîrî akoꞌmantî —taa annaya pepîn, tîîse —Manniꞌ Morî Yekaton Wannî yapiꞌtî, ameruntîri ton tîîtoꞌpeiya —taa annaya. Maasa pra manniꞌ Moisés nurîꞌtî nekaremekîꞌpî wanî tarumaꞌtî ton pe moropai saꞌmantantoꞌpe, yawîrî pra eꞌnî yeꞌnen, maasa pra uurîꞌnîkon yentai awanî yeꞌnen. Tîîse manniꞌ Paapa winîpainon, Morî Yekaton Wannî nîtîrî wanî ipatîkarî enen koꞌmannîtoꞌ tîînen pe. Pena Moisés nurîꞌtî pia Paapaya tîmaimu tîrîꞌpî, kureꞌnan tîꞌ pona imenukatoꞌpeiya. Moropai mîrîrî ekaremekî Moisésya yai, pemonkonyamîꞌya epuꞌtîꞌpî, îꞌ kaiꞌma ipîkku pe Paapa eꞌtoꞌ wanî. Epuꞌtîꞌpî toꞌya kureꞌnan aꞌka wenai, Paapa winîpainon. Mîrîrî eraꞌmaꞌpî toꞌya Moisés yenpata pîꞌ. Mararî pra inkeꞌ pe awanîꞌpî, eraꞌma toꞌya yentai. Tîîse mîrîrî wanîꞌpî tîîkoꞌmansen pe pra, kaꞌneꞌno pe. Moropai mîrîrî Moisés nekaremekîꞌpîya pemonkonyamîꞌ tarumaꞌtîꞌpî. Tarîpai esenumenkan, mîrîrî yentai Paapa winîpainon Morî Yekaton Wannî nîkupî wanî. ˻Mîrîrî pîꞌ ekaremekî annaya.˼ Series, "
47,3,9,"Pena Moisés nurîꞌtî esenyakaꞌmatoꞌ wanîꞌpî morî pe puꞌkuru teuren pemonkonyamîꞌ eꞌtîꞌkaꞌpî, yawîrî pra tîweꞌsanon. Mîrîrî yeꞌnen itentai puꞌkuru, morî pe Morî Yekaton Wannî esenyakaꞌmatoꞌ wanî, yairî uurîꞌnîkon kupî pîꞌ, uurîꞌnîkon saꞌmanta namai."
47,3,10,"Maasa pra manniꞌ Moisés nurîꞌtî nekaremekîꞌpî eꞌmaiꞌ pe mîrîrî enasaꞌ îꞌ pe pra rî, maasa pra itentainon erepamîꞌpî. Ikaisaron ton pra tîîse, iteꞌmaꞌpî pîꞌ Morî Yekaton Wannî nîkupî wanî itentai, morî pe puꞌkuru."
47,3,11,"Inna seruꞌ pepîn Moisés nurîꞌtî nekaremekîꞌpî wanîꞌpî morî pe, tîîse mîî pîkîrî neken, tîîkoꞌmansen pe pra awanîꞌpî. Tîîse iteꞌmaꞌpî pîꞌ Morî Yekaton Wannî nîkupî wanî ipatîkarî tîîkoꞌmansen pe, taataretîꞌkasen pe pra. Mîrîrî yeꞌnen itentai puꞌkuru morî pe awanî."
47,3,12,"Mîrîrî yeꞌnen meruntî ke puꞌkuru itekare ekaremekî annaya. Yairî uurîꞌnîkon kupî Paapaya epuꞌtî annaya yeꞌnen, ekaremekî annaya teweppeꞌse pra. Ekaremekî annaya pepîn, manniꞌ Moisés nurîꞌtîya ekaremekîꞌpî warantî. Mîîkîrîya tenpata yettapurîꞌpî kamisa apiꞌtîmî ke. Mîrîrî kupîꞌpîiya, maasa pra Israel ponkonya tenpata yaꞌkaru tîpamî eraꞌma namai, yenonpîtîꞌpîiya."
47,3,14,"Inkamoro Israel ponkonya epuꞌtî pra awanîꞌpî maasa pra toꞌ esenumenkatoꞌ wanîꞌpî kamisa apiꞌtîmî ke yettapusaꞌ warantî. Sîrîrî tîpose Israel pemonkonoyamîꞌya epuꞌtî pra awanî, Paapa maimu eꞌmenukasaꞌ erenka tîuyaꞌnîkon yai. Tîîse inkamoroya epuꞌtî eꞌpainon innape Cristo kupî tîuyaꞌnîkonya yai. Mîrîrî yeꞌnen Moisés nurîꞌtî nîmenukaꞌpî erenka toꞌya yai, epuꞌtî toꞌya pepîn, maasa pra tenpatakon yettapusaꞌ warantî toꞌ esenumenkatoꞌ wanî sîrîrî tîpose."
47,3,16,"Tîîse mîrîrî emoꞌka eꞌpainon, îꞌ kaiꞌma Paapa maimu eꞌmenukasaꞌya taasaꞌ manniꞌ warantî. Taꞌpîiya: —Moisés nurîꞌtî yenpata yettaputoꞌ emoꞌkaꞌpî, îꞌ pensa Uyepotorîkon yarakkîrî eseurîmai awennaꞌposaꞌ yai. Mîrîrî warantî epuꞌnen pe eꞌnî, maꞌnîpanen emoꞌka innape Uyepotorîkon kupî yai. Moropai epuꞌtî."
47,3,17,"Sîrîrî Uyepotorîkon taatoꞌ wanî Morî Yekaton Wannî pe. Moropai uyesaꞌkon pe Morî Yekaton Wannî wanî ya, mîîkîrî maimu yawîrî eꞌnî, Moisés nekaremekîꞌpî yawîrî pra."
47,3,18,"Tamîꞌnawîronkon uurîꞌnîkon yenpata wanî inaponkasaꞌ warantî tîweꞌsen pe. Morî pe Paapa eꞌtoꞌ eraꞌmaꞌpî Moisésya warantî, morî pe Uyepotorîkon eꞌtoꞌ eraꞌma uurîꞌnîkonya, aronne. Mîrîrî ipîkku pe Uyepotorîkon eꞌtoꞌ wanî tuiꞌsen pe iwinîpai, manniꞌ Morî Yekaton Wannî winîpai. Moropai mîîkîrîya uurîꞌnîkon kupî tîwarantî eꞌnîtoꞌpe. Moropai mîrîrî warantî uurîꞌnîkon kupî pîꞌ aakoꞌmamî, inîꞌ panpîꞌ morî pe uyeserukon enatoꞌpe."
47,4,1,"Teesewankonoꞌmai anna wanî pepîn, maasa pra Paapaya teetîꞌnokoꞌmatoꞌ yai anna esenyakaꞌmatoꞌ ton tîîsaꞌ yeꞌnen."
47,4,2,"Mîrîrî yeꞌnen amaꞌ pe anna esenyakaꞌma pepîn teesenonse. Seruꞌyeꞌ pe anîꞌ yenupa annaya pepîn, Paapa maimu tepanîꞌpîꞌse. Tîîse annaya ekaremekî yeseru wanî yairî tîweꞌsen kupî annaya tîwîrî yairî. Mîrîrî kupî annaya Paapa rawîrî siꞌma, tamîꞌnawîronkonya anna yakoꞌmenka tanne. Maasa pra sîrîrî itekare anna nekaremekîꞌpî esepuꞌtî pra awanî ya, moriya manniꞌkan atakaꞌmaꞌsanya epuꞌtî pra awanî, innape ikupî toꞌya pra awanî yeꞌnen."
47,4,4,"Inkamoroya innape ikupî pepîn maasa pra sîrîrî pata po imakuiꞌpî yepotorîya toꞌ esenumenkatoꞌ saꞌmannîꞌsaꞌ. Mîîkîrîya toꞌ maꞌnîpa Cristo yekare epuꞌtî toꞌya namai, manniꞌ Cristo wanî yairon pe puꞌkuru Paapa pe tîweꞌsen pe. Enkaruꞌnanya eraꞌma eserîke pra awanî warantî toꞌ wanî, Cristo epuꞌtî toꞌya pra awanî yeꞌnen. Mîîkîrî Jesus Cristo, Uyepotorîkon pe tîweꞌsen yekare ekaremekî annaya. Moropai anna wanî sîrîrî apoitîrîkon pe ekaremekî annaya. Maasa pra mîrîrî anna winîpainon, anna yekare pîꞌ anna eseurîma pepîn. Pena taꞌpî Paapaya:—Ewaron pe tîweꞌsen ena kupî sîrîrî aꞌka pe—taꞌpîiya. Mîrîrî aꞌka awitta warantî, teseru epuꞌtî annaya emapuꞌtîꞌpîiya anna yewan yaꞌ. Maasa pra morî pe Jesus Cristo yeseru wenai, morî pe Paapa eꞌtoꞌ eraꞌma annaya."
47,4,7,"Mîrîrî yeꞌnen anna wanî sîrîrî manniꞌ itekare ekaremeꞌnen pe, teuren îꞌ pe pra rî anna esepuꞌtî, non kaꞌsaꞌ warantî tîweꞌsanon pe. Tîîse non kaꞌsaꞌ yaꞌ awanî morî pe puꞌkuru tîweꞌsen. Mîrîrî warantî anna yaꞌ tîweꞌsen, Paapa winîpainon, ekaremekî annaya, meruntî ke puꞌkuru Paapa wanî esepuꞌtoꞌpe. Anna warîrî anna esenumenkatoꞌ ekaremekî annaya pepîn tîîse iwinîpainon neken."
47,4,8,Tuꞌke iteꞌka anna pona saꞌman epuꞌnîtoꞌ erepamî tîîse anna yenumîiya pepîn. Moropai tiaron pensa epuꞌtî annaya yentainon erepamî tîîse tîwî ikupî annaya pepîn mîrîrî pîꞌ.
47,4,9,"Tuꞌke anna winîkîi îri pe tîweꞌsanon wanî tîîse moro awanî tiwin, morî pe tîweꞌsen anna pîꞌ, anna rumakanen pepîn. Tiaron pensa anna paꞌtîpîtî toꞌya tîîse anna wîî toꞌya pepîn."
47,4,10,"Tîwîrî anna asarî nariꞌ saꞌmantantoꞌ koreꞌta pîꞌ îꞌ kaiꞌma Jesus asarî yai nariꞌ koreꞌta pîꞌ warantî. Mîrîrî anna pîikaꞌtî Jesusya wenai, pemonkonyamîꞌya aakoꞌmamî anna yewan yaꞌ epuꞌtî. Uurîꞌnîkon koꞌmantoꞌ wanî sîrîrî tîpose nariꞌ pe, maasa pra innape Jesus kupîꞌnîkon wenai saꞌmantan eserîke awanî. Tîîse saꞌmantan pepîn uukoꞌmannîpîiyaꞌnîkon yeꞌnen. Mîrîrî wenai esepuꞌtî enen Jesus wanî."
47,4,12,"Mîrîrî warantî eꞌtarumaꞌtîntoꞌ yapîtanîpî pîꞌ anna koꞌmamî sîrîrî. Mîrîrî yapîtanîpî annaya wenai, amîrîꞌnîkonya aakoꞌmantoꞌkon ton eposaꞌ man."
47,4,13,"Mîrîrî warantî nîrî Paapaya upîikaꞌtîkon kupîꞌpî annaya innape. Mîrîrî yeꞌnen ipîꞌ anna eseurîmaꞌpî, Paapa maimu eꞌmenukasaꞌya taa warantî. Maasa pra taꞌpîiya:—Innape ikupî pîꞌ wai, mîrîrî yeꞌnen ipîꞌ eseurîmaꞌpî—taꞌpîiya."
47,4,14,"Maasa pra epuꞌtîꞌnîkon man Paapa Uyepotorîkon, Jesus pîmîꞌsaꞌkaꞌtîponya uurîꞌnîkon nîrî pîmîꞌsaꞌkaiya saꞌmantantoꞌ yapai. Moropai amîrîꞌnîkon yarakkîrî uurîꞌnîkon yarîiya Paapa pia."
47,4,15,"Tamîꞌnawîrî anna yarakkîrî eꞌkupîꞌpî wanî morî pe amîrîꞌnîkon ton pe. Mîrîrî yeꞌnen inîꞌ panpîꞌ eꞌpîikaꞌtîntoꞌ yekare, anekaremekîkon eta tîuyaꞌnîkon ya, innape ikupî pemonkonyamîꞌya. Mîrîrî yeꞌnen inîꞌ panpîꞌ tuꞌke pemonkonyamîꞌya Paapa yapurî teepîremakon ke. —Morî pe puꞌkuru man —taa toꞌya."
47,4,16,Îꞌ Teraꞌmasen Pepîn Kupî InnapeMîrîrî yeꞌnen tiwin kin teesewankonoꞌmai anna wanî pepîn. Teuren aꞌyekeꞌton pe anna ena anna poiꞌpîta anna esenyakaꞌmatoꞌ pîꞌ tîîse anna yekaton poiꞌpîta pepîn wei kaisarî amenan pe eena.
47,4,17,"Maasa pra sîrîrî mararon rî teesuwaꞌkasen esewankonoꞌmantoꞌ mîrîrîya kureꞌne atausinpantoꞌ, aataretîꞌka ton pepîn yenepî tarî non po esewankonoꞌmaꞌnîꞌpî yentainon."
47,4,18,"Maasa pra îꞌ teeseraꞌmasen wanî tarîron mîî pîkîrî tîîkoꞌmansen pe. Tîîse teeseraꞌmasen pepîn awanî ipatîkarî tîîkoꞌmansen pe, taataretîꞌkasen pe pra. Mîrîrî yeꞌnen kureꞌne anna esenumenka pepîn tarî teeseraꞌmasen pîꞌ, tîîse îꞌ teeseraꞌmasen pepîn pîꞌ anna esenumenka."
47,5,1,"Maasa pra epuꞌtî man, see warantî awanî pe man. Warayoꞌya tappîi yaranka, tîîmoꞌta yai amenan tewîꞌ ta. Mîrîrî warantî îꞌ pensa ita koꞌmannîtoꞌ, upiꞌpîkon ataretîꞌka ya, Paapaya amenan uyesaꞌkon ton tîrî, ita koꞌmannîtoꞌpe kaꞌ po, taataretîꞌkasen pepîn. Maasa pra mîîkîrîya ikupîꞌpî, pemonkonya pra. Tarî anna koꞌmamî tanne, anna esekaꞌnunka mararî pra uyesaꞌkon pe inkonekaꞌpî kaꞌ po, mîrîrî ta ikoꞌmanpai. Ipon pra tîweꞌsenya yekaꞌma warantî uurîꞌnîkonya yekaꞌma itesaꞌ pra esepuꞌnî namai."
47,5,4,"Tarî upiꞌpîkon ke anna koꞌmamî pîkîrî, teesenumenkai anna koꞌmamî. Saꞌmantapai anna wanî pepîn, tîîse amenan morî puꞌkuru anna esaꞌ ton yuꞌse anna wanî, Paapa winîpainon. Mîrîrî yekaꞌmaꞌnîkon ya, tarîron uyesaꞌkon taataretîꞌkasen miakanmaiya, taataretîꞌkasen pe pra, ipatîkarî koꞌmannîtoꞌpe Paapa pia."
47,5,5,"Mîîkîrî Paapaya mîrîrî konekaꞌpî anna ton pe, anna miakanmapa kaiꞌma. Moropai mîîkîrîya Morî Yekaton Wannî tîrîꞌpî tamîꞌnawîrî îꞌ tîrî tîuya anna pia ekaremeꞌnen pe aweꞌtoꞌpe. Mîrîrî yeꞌnen tîwîrî kureꞌne taatausinpai anna wanî anna pona tamîꞌnawîrî tuiꞌsen pîꞌ. Epuꞌtî man, tarî koꞌmannîtoꞌ uyesaꞌkon ta siꞌma, aminke koꞌmannî Uyepotorîkon piapai, amenan uyesaꞌkon, ipatîkaron ke pra."
47,5,7,"Aminke Uyepotorîkon piapai koꞌmannî yeꞌnen, innape Paapa kupî pîꞌ koꞌmannî, eraꞌma pra tîîse."
47,5,8,"Tîîse teesewankonoꞌmai pra anna koꞌmamî. Maasa pra upiꞌpîkon piapai, Paapa pia ikoꞌmanse itîîpai anna wanî yeꞌnen."
47,5,9,"Mîrîrî yeꞌnen tamîꞌnawîron yuꞌse eꞌnî yentai Paapa yapurî eꞌpai awanî tarî koꞌmannî yeꞌka pe. Mîîwîni pra awanî ya, iipia koꞌmannî yeꞌka pe Paapa yapurî."
47,5,10,"Maasa pra tamîꞌnawîrî uurîꞌnîkon koꞌmantoꞌ eseraꞌma kupî sîrîrî. Cristoya uurîꞌnîkon yakoꞌmenka tiwin pîꞌ uurîꞌnîkon tîîse. Mîrîrî yai ukaisarîꞌnîkon koꞌmannîtoꞌ morî wenai, koꞌmannîtoꞌ îꞌ pe pra rî wenai, yapisî iwinîpai. Cristoya uurîꞌnîkon repa kupî sîrîrî."
47,5,11,"Cristoya anna yakoꞌmenka epuꞌtî annaya yeꞌnen, Paapa nama annaya. Mîrîrî yeꞌnen, yairon pîꞌ pemonkonyamîꞌ yenupa pîꞌ anna wanî, toꞌ anpîikaꞌtîpai anna wanî yeꞌnen. Mîrîrî kupî annaya epuꞌtî pîꞌ Paapa man yairî puꞌkuru. Moropai ayewankon yaꞌ epuꞌtîyaꞌnîkon, yairî nîrî ikupî pîꞌ anna man."
47,5,12,"Anna yeseru pîꞌ atapurî pepîn, ipîkku pe anna wanî epuꞌtîkonpa. Tîîse tiaronkon yuukukonpa îꞌ kaiꞌma anna yapurîyaꞌnîkon, manniꞌkan taatapurîsanon pîꞌ. Maasa pra inkamoro atapurî morî pe teeseurîmatoꞌ, ipîkku pe tîweꞌtoꞌkon wenai. Tîîse tewankon yaꞌ tîîkoꞌmansen, imakuiꞌpî teserukon pîꞌ toꞌ esenumenka pepîn. Tiaron pe anna yeseru eraꞌmayaꞌnîkon ya, pakko pe anna wanî kaiꞌma tiaronkon esenumenkaꞌpî anna pîꞌ. Tîîse anna wanî Paapa wakîri pe eꞌpai. Moropai mîrîrî warantî anna koꞌmamî. Yairon pîꞌ anna eseurîma amîrîꞌnîkon pîikaꞌtîtoꞌpe annaya. Maasa pra mîrîrî kupî annaya Cristoya anna saꞌnama yeꞌnen. Epuꞌtî pîꞌ anna man, tiwin pemonkon saꞌmantaꞌpî tamîꞌnawîronkon pataꞌseꞌ yaꞌ, tamîꞌnawîronkon saꞌmanta eꞌpai tîîse. Mîrîrî wenai epuꞌtîꞌnîkon tamîꞌnawîronkon saꞌmantaꞌpî Cristo yarakkîrî."
47,5,15,"Mîîkîrî saꞌmantaꞌpî tamîꞌnawîronkon ton pe, mîrîrî yeꞌnen inîꞌrî manniꞌkan enen tîweꞌsanon, inkamoro koꞌmamî namai tîîwarîrîꞌnîkon ituꞌse tîwanîkon pîꞌ, tîîse ituꞌse Cristo eꞌtoꞌ pîꞌ toꞌ koꞌmamî. Manniꞌ isaꞌmantaꞌpî moropai tîîsaꞌmantaꞌpî tîpo, eꞌmîꞌsaꞌkaꞌpî ton pe toꞌ koꞌmamî."
47,5,16,"Cristo yarakkîrî uurîꞌnîkon saꞌmantaꞌpî yeꞌnen, anna esenumenka pepîn pemonkonyamîꞌ pîꞌ, tîpîꞌnîkon sîrîrî pata po tîîkoꞌmansenon esenumenka warantî. Teuren pena Cristo pîꞌ anna esenumenkaꞌpî inkamoro Paapa epuꞌnenan pepîn esenumenka warantî. Tarîpai inîꞌrî mîrîrî warantî anna esenumenka pepîn."
47,5,17,"Maasa pra anîꞌ wanî ya Cristo yarakkîrî tîîkoꞌmansen pe, mîîkîrî wanî amenan teseru ton yapisîtîpon pe. Penaroꞌ imakuiꞌpî iteseru, mîrîrî ataretîꞌkaꞌpî. Tarîpai amenan teseru ton yapisîꞌpîiya iwinîpai. Mîrîrî wanî kureꞌne esenumenkantoꞌ pe."
47,5,18,"Tamîꞌnawîrî mîrîrî kupîꞌpî Paapaya Cristo nîkupîꞌpî wenai. Anna miakanmaiya teeyaton pe anna wanî winîpai tîwanîyakon pe anna eꞌtoꞌpe. Moropai anna pia anna nîkupî ton tîrîꞌpîiya, îꞌ kaiꞌma tiaronkon nîrî ena emapuꞌtîtoꞌpe Paapa wanîyakon pe. Anna nekaremekî itekare wanî see warantî: Paapaya unkupîꞌpîkon imakuiꞌpî eraꞌma pepîn, tîwanmîra ikuꞌsaꞌ tîuya yeꞌnen. Maasa pra Cristo nîkupîꞌpî wenai ikupîꞌpî Paapaya tamîꞌnawîrî tîwanîyakon pe eꞌnîtoꞌpe. Mîrîrî ekaremeꞌtoꞌpe annaya, Paapaya itîrîꞌpî îꞌ kaiꞌma ikupî tîuya pemonkonyamîꞌ yarakkîrî, tîwanîyakon pe toꞌ kupîiya."
47,5,20,"Mîrîrî yeꞌnen anna wanî sîrîrî Cristo naipontîꞌsan pe ipîꞌ teeseurîmasanon pe. Akoreꞌtaꞌnîkon siꞌma, Paapa eseurîma warantî, esatî Paapaya anna wenai. Tîwî Paapaya amîrîꞌnîkon miakanma iteyaton pe awanîkon wenai, tîwanîyakon pe ayinyakanmatoꞌpeiyaꞌnîkon."
47,5,21,"Maasa pra mîîkîrî Cristo wanîꞌpî tiwin kin imakuiꞌpî ton pra. Tîîse Paapaya umakuyikon rumakaꞌpî ipona, iwenai tîmoron epuꞌtoꞌpeiya kaiꞌma. Mîrîrî miakannoꞌpî pe, yairon yapiꞌtoꞌpe uurîꞌnîkonya, Paapa winîpainon. Mîrîrî wenai tîwanîyakon uyapisîiyaꞌnîkon."
47,6,1,"Paapa esenyakaꞌmatoꞌ pîꞌ teesenyakaꞌmasanon pe anna wanî yeꞌnen, esatî annaya apîꞌnîkon see warantî: Epeꞌmîra Paapa nîtîrî yapiꞌsaꞌyaꞌnîkon yai, apîikaꞌtîꞌpîiyaꞌnîkon. Mîrîrî yeꞌnen îꞌ pe pra rî anapisîꞌpîkon kîꞌkuꞌtî."
47,6,2,"Mîrîrî warantî taasaꞌ Paapa maimu eꞌmenukasaꞌya:Amîrî pîikaꞌtîtoꞌ weiyu eposaꞌ yai,amaimu, anesatîꞌpî etaꞌpîuya.Moropai manniꞌ weiyu yai, apîikaꞌtîꞌpîuya,imakuiꞌpî ankupîꞌpî winîpai.taꞌpî Paapaya pena. Mîrîrî yeꞌnen tauya sîrîrî. Sîrîrîpe awanî, Paapa winîpainon eꞌpîikaꞌtîntoꞌ yapiꞌtoꞌpe. Umaimu etatî, aasîrî eeseposaꞌ man, eꞌpîikaꞌtîntoꞌ weiyu."
47,6,3,"Îꞌ pe pra rî anna esenyakaꞌmatoꞌ kupî tiaronya yuꞌse pra anna man. Mîrîrî yeꞌnen tiaronkon yakaꞌma yuꞌse anna wanî pepîn anna yeseru ke. Tîîse tamîꞌnawîrî Paapa esenyakaꞌmatoꞌ pîꞌ anna esenyakaꞌma yeseru ekaremekî annaya, mararon pepîn yapîtanîpîiꞌma. Anna eꞌtarumaꞌtî yeꞌka pe kureꞌne, îꞌ yuꞌse anna wanî wenai, moropai saꞌman erepamî tanne anna pona, yapîtanîpî annaya."
47,6,5,"Tiaron pensa anna poꞌpîtîꞌpî toꞌya, anna yarakkamoꞌpî toꞌya, moropai mararonkon pepîn pemonkonyamîꞌ eperepîꞌsan ekoreꞌmaꞌpî anna pîꞌ. Moropai anna esenyakaꞌmaꞌpî mararî pra anna wetun pîn, moropai anna yekkari yonpa annaya pîn. Tamîꞌnawîrî mîrîrî yapîtanîpîꞌpî annaya Paapa poitîrî pe anna wanî wenai."
47,6,6,"Moropai mîrîrî wenai morî pe, nura pe pra anna yeseru eꞌtoꞌpe yuwa annaya, yairî itekare ekaremeꞌtoꞌpe annaya. Moropai teekoreꞌmasen pe pra, moropai eranmîra anna eꞌtoꞌpe yuwa annaya. Moropai Morî Yekaton Wannîya anna pîikaꞌtî yeꞌka pe, tiaronkon saꞌnama annaya, Paapaya anna saꞌnama warantî."
47,6,7,"Moropai yairî puꞌkuru itekare ekaremekî annaya. Moropai Paapa meruntîri pe puꞌkuru anna esenyakaꞌma mîîkîrî tonpe. Moropai yairî puꞌkuru anna yeseru wanî itekare ekaremekî yai moropai tiaronkon Paapa epuꞌnenan pepîn maimu yuuku yai, anna yeseru wanî yairî."
47,6,8,"Tiaron pensa tiaronkonya anna yapurî anna yeseru wenai tîîse tiaronkonya anna yewanmîrî. Moropai tiaronkonya anna muꞌtunpa, tiaronkonya anna saꞌnama tanne. Tiaronkonya taa anna pîꞌ seruꞌyeꞌkon, tîîse yairon pîꞌ anna eseurîma tanne."
47,6,9,"Paapaya anna epuꞌtî mîrîrî morî pe tîîse tiaronkon pemonkonyamîꞌ esenumenka îꞌ pe pra rî tîweꞌsanon pe anna wanî kaiꞌma. Tuꞌke iteꞌka anna esenumenka anna saꞌmanta kaiꞌma, tîîse sîrîrî tîpose enen anna koꞌmamî sîrîrî. Teuren tiaron pensa anna tarumaꞌtî toꞌya tanne, tîîse anna saꞌmantasaꞌ pra man."
47,6,10,"Tiaron pensa anna wanî teesewankonoꞌmai teuren. Tîîse taatausinpai anna koꞌmamî tîwîrî. Anna eseraꞌmaꞌpî îꞌ ton pînon warantî, tîîse tuꞌke ipîkku pe tiaronkon kupîꞌpî annaya. Îꞌ ton pra warantî anna esepuꞌtî tanne tîîse tamîꞌnawîron, Paapa winîpainon esaꞌ pe anna wanî. Tamîꞌnawîron mîrîrî yapîtanîpî annaya tanne, Paapa esenyakaꞌmatoꞌ pîꞌ anna koꞌmamî yairî."
47,6,11,"Uyonpayamîꞌ, Coríntio cidaderî ponkon, anna eseurîmaꞌpî ayarakkîrîꞌnîkon tamîꞌnawîrî anna nepuꞌtî pîꞌ. Moropai îꞌ kaiꞌma kureꞌne amîrîꞌnîkon saꞌnama annaya ekaremekîꞌpî annaya. Tîwîrî amîrîꞌnîkon saꞌnama pîꞌ anna koꞌmamî. Tîîse amîrîꞌnîkonya anna saꞌnama pra man, pena anna saꞌnamaꞌpîyaꞌnîkon warantî. Eseurîma apîꞌnîkon unmukuyamîꞌ pîꞌ eseurîma warantî. Amîrîꞌnîkon saꞌnamaꞌpî annaya warantî anna saꞌnamayaꞌnîkon yuwatî, îꞌ kaiꞌma ayewankon tîsaꞌmannîꞌse pra."
47,6,14,"Paapa Epuꞌnenan Pepîn Yeseru Yawîrî Pra EꞌnîInîꞌrî innape Cristo kuꞌnenan pepîn yarakkîrî pra eꞌtî. Maasa pra imakuiꞌpî kuꞌnenan pe toꞌ wanî, tîîse amîrîꞌnîkon, innape ikuꞌnenan koꞌmamî imakuiꞌpî tîkuꞌse pra. Mîrîrî wanî manniꞌ paakayamîꞌ pîmî yeꞌpî pona tîtîsen warantî, paaka yarakkîrî kaware pona itîîsaꞌ ya, morî pe awanî pepîn. Mîrîrî warantî morî kuꞌnen koꞌmamî pepîn imakuiꞌpî kuꞌnen yarakkîrî. Maasa eraꞌmatî îꞌ kaiꞌma aꞌka koꞌmamî ewaron yarakkîrî? Aakoꞌmamî pepîn. Mîrîrî warantî Paapa epuꞌnen pepîn yarakkîrî Paapa epuꞌnen koꞌmamî pepîn maasa pra toꞌ yeseru wanî tiaron pe, seꞌ kaisarî pra."
47,6,15,"Moropai oꞌnon yeꞌka pe morî pe Cristo koꞌmamî eꞌpainon Makui yarakkîrî? Aakoꞌmamî pepîn, maasa pra toꞌ esenumenka tiaron pe, seꞌ kaisarî pra. Innape tîkuꞌnenan pia morî tîrî Paapaya, tîîse innape tîkuꞌnenan pepîn pîikaꞌtîiya pepîn."
47,6,16,"Paapa yapurînen pe siꞌma, miaꞌ ke ikonekasaꞌ yapurî eserîke pra awanî, Paapa epuꞌnenan pepîn warantî. Maasa pra miaꞌ ke ikonekasaꞌ yarakkîrî Paapa eseta pepîn, eeseurîma pepîn. Moropai tewîꞌ pe uurîꞌnîkon konekasaiꞌya, uyaꞌnîkon tîîkoꞌmantoꞌpe. Mîrîrî pîꞌ Paapa eseurîmaꞌpî pena:Uurî koꞌmamî pe wai toꞌ pokonpe.Moropai asarî inkamoro koreꞌta.Uurî wanî pe wai toꞌ yepotorî pe,uyapurîtoꞌpe toꞌya,moropai inkamoro wanî pe man upemonkono petaꞌpîiya."
47,6,17,"Moropai mîrîrî wenai inîꞌrî Uyepotorîkonya taa:Amîrîꞌnîkon atarima eꞌpai man,Uurî wanî pe wai ayunkon pemoropai amîrîꞌnîkon wanî pe man unmukuyamîꞌ petaiya. Mîrîrî warantî taa Uyepotorîkonya upîꞌnîkon. Series, "
47,7,1,"Uyonpayamîꞌ, uwakîrikon puꞌkuru tamîꞌnawîrî sîrîrî îꞌ taꞌpî Paapaya wanî uurîꞌnîkon ton pe. Mîrîrî yeꞌnen morî pe eꞌnîꞌnîkon yuwa sîrîrî. Nura kupî pîꞌ koꞌmannîtoꞌ rumakapaiꞌnîkon, imakuiꞌpî pîꞌ esenumenkantoꞌ rumakapaiꞌnîkon, imakuiꞌpî koꞌmamî namai uyewankon yaꞌ. Tîîse morî pe koꞌmannîpaiꞌnîkon Paapa wakîri pe eꞌnîtoꞌpe, inamaiꞌma. Paulo Atausinpatoꞌ Coríntio Ponkon PîꞌMorî pe enatî anna pokonpe, maasa pra anîꞌkan tarumaꞌtîsaꞌ annaya pra man amîrîꞌnîkon koreꞌta. Anîꞌkan yenkuꞌtîsaꞌ annaya pra man tiwin kin. Mîrîrî epuꞌtî pîꞌ naatîi."
47,7,3,"Moropai amîrîꞌnîkonya imakuiꞌpî kuꞌsaꞌ taasauꞌya pra wai tiwin kin. Maasa pra pena taꞌpîuya see warantî, amîrîꞌnîkon wanî uwakîrikon pe puꞌkuru. Îꞌ rî ton pra man uurîꞌnîkon pantakanen ton. Mîrîrî warantî eꞌnî tanne, enen eꞌnî pîkîrî moropai saꞌmantan pîkîrî."
47,7,4,"Yairî aakoꞌmamîkon epuꞌtî pîꞌ wai. Mîrîrî pîꞌ esenumenka ya, atausinpasaꞌ wanî. Mîrîrî wenai upîikaꞌtîsaꞌyaꞌnîkon. Inîꞌ panpîꞌ taatausinpai koꞌmannî pîꞌ wai, eꞌtarumaꞌtî tanne."
47,7,5,"Aꞌkî, anna erepamîꞌpî pata pai Macedônia pata pona anna erîꞌkaꞌsaꞌ pra man. Maasa pra tamîꞌnawîronkon patakon poro teesuwaꞌkasen saꞌman wanîꞌpî. Ekoreꞌmantoꞌ moro awanîꞌpî, moropai eranneꞌ pe anna kupîꞌpîiya."
47,7,6,"Tîîse manniꞌ Paapa, yairî maꞌre tîweꞌsen yausinpanenya anna atausinpatoꞌ ton tîrîꞌpî, uyonpakon erepamî weiyu yai. Moropai mîîkîrî erepantoꞌ neken pîꞌ pra, tîîse itekare etauya yeꞌnen iwinîpai. Îꞌ kaiꞌma amîrîꞌnîkonya yausinpaꞌpî yekare pîꞌ atausinpaꞌpî. Mîîkîrîya ayekarekon ekaremekîꞌpî. Îꞌ kaiꞌma uurî aneraꞌmapai awanîkon yekare, moropai îꞌ kaiꞌma kureꞌne teesewankonoꞌmai awanîkon, imakuiꞌpî ankupîꞌpîkon pîꞌ, moropai îꞌ kaiꞌma uurî anpîikaꞌtîpai awanîkon yekare ekaremekîꞌpîiya. Mîrîrî pîꞌ inîꞌ panpîꞌ taatausinpai uurî wanî."
47,7,8,"Îꞌ kaiꞌma uurî esewankonoꞌma pra wai kaareta menukasauꞌya pîꞌ aapiaꞌnîkon. Tîîse amîrîꞌnîkon esewankonoꞌmaꞌpî ipîꞌ epuꞌsauꞌya ya, esewankonoꞌmaꞌpî, ukaaretarîya ayewankonoꞌmaꞌpîkon yeꞌnen. Tîîse mîrîrî yeꞌka pe pra, uurî wanî sîrîrî taatausinpai. Ukaaretarîya ayewankonoꞌmaꞌpîkon pîꞌ pra tîîse mîrîrî eesewankonoꞌmatoꞌkon wanî amîrîꞌnîkon esenumenkatoꞌpe. Maasa pra mîrîrî esewankonoꞌmantoꞌ tîrîꞌpî Paapaya aapiaꞌnîkon imakuiꞌpî ankupîꞌpîkon rumakakonpa. Moropai mîrîrî wenai amîrîꞌnîkon tarumaꞌtîsaꞌ annaya pra man tiwin kin. Series, "
47,7,10,"Maasa pra mîrîrî esewankonoꞌmantoꞌ wanî Paapa winîpai tuiꞌsen imakuiꞌpî unkupîꞌpîkon winîpai eꞌpîikaꞌtîntoꞌ eporî emapuꞌtînen pe. Mîrîrî yeꞌnen mîrîrî pîꞌ teesewankonoꞌmai eꞌnîpai pra man. Tîîse Paapa epuꞌnenan pepîn pia awanî saꞌmantantoꞌpe, maasa pra imakuiꞌpî tînkupîꞌpîkon winîpai toꞌ esewankonoꞌmasaꞌ pra awanî yeꞌnen. Maasa eraꞌmatî îꞌ kupîꞌpî Paapaya amîrîꞌnîkon esewankonoꞌmatoꞌ winîpai. Kaꞌneꞌ pe imakuiꞌpî ankupîꞌpîkon anrumakapai amîrîꞌnîkon wanîꞌpî, pemonkon yairon pe awanîkonpa. Moropai kaꞌneꞌ pe anna pîꞌ morî pe eekonekaꞌpîkon anekaremeꞌpai awanîkon. Moropai îꞌ kaiꞌma teekoreꞌmai awanîkon imakuiꞌpî ankupîꞌpîkon pîꞌ moropai eranneꞌ pe awanîꞌpîkon Paapaya atarumaꞌtîkon pîꞌ, moropai uurî iipî yuꞌse awanîꞌpîkon aapiaꞌnîkon. Moropai yairon kupî pîꞌ ikoꞌmanpai awanîkon, moropai imakuiꞌpî tarumaꞌtîpai awanîkon. Tamîꞌnawîrî mîrîrî wenai ekaremekîyaꞌnîkon morî pe, îꞌ rî ton pra awanîkon epuꞌtoꞌpe annaya."
47,7,12,"Mîrîrî yeꞌnen mîrîrî kaareta menukasauꞌya manniꞌ imakuiꞌpî kupîtîpon neken wenai pra, moropai manniꞌ inkupîꞌpî imakuiꞌpî wenai tîmoron epuꞌtîtîpon wenai pra, tîîse imenukaꞌpîuya aronne Paapaya epuꞌtoꞌpe, kureꞌne amîrîꞌnîkonya anna saꞌnama. Mîrîrî wenai kureꞌne taatausinpai anna wanî.Mîrîrî tîîse inîꞌ panpîꞌ anna enaꞌpî taatausinpai pokonpe. Maasa pra morî pe mîîkîrî pîikaꞌtîꞌpîyaꞌnîkon inîꞌrî apîꞌnîkon eesewankonoꞌma namai."
47,7,14,"Maasa pra apîꞌnîkon eseurîmaꞌpî morî pe. Tarîpai akoreꞌtaꞌnîkon attîsaꞌ yai, innape eseurîmaꞌpî yawîrî awanîꞌpîkon. Uyeppeꞌnîpîyaꞌnîkon pra awanîꞌpîkon. Moropai îꞌ kaiꞌma pîꞌ ayekarekon ekaremeꞌsaꞌ annaya mîrîrî nîrî wanîꞌpî innape."
47,7,15,"Mîrîrî wenai inîꞌ panpîꞌ eꞌsaꞌnamatoꞌ ena kureꞌne îꞌ kaiꞌma tamîꞌnawîrî ayeserukon epuꞌtî tîuya wenai. Moropai imaimu yawîrî awanîkon epuꞌtî tîuya wenai moropai îꞌ kaiꞌma yapisîꞌpîyaꞌnîkon, eerepamî yai akoreꞌtaꞌnîkon iwakîri pe. Mîîkîrî namaꞌpîyaꞌnîkon moropai mîî pe pra awanîꞌpîkon iwinîkîi."
47,7,16,"Mîrîrî wenai kureꞌne taatausinpai uurî wanî, maasa pra yairî awanîkon epuꞌtîuya yeꞌnen."
47,8,1,"Pauloya Panamantoꞌ Tîniru Tîîtoꞌ PîꞌUyonpayamîꞌ, îꞌ kupîꞌpî Paapaya epuꞌtîyaꞌnîkon yuꞌse wai Macedônia pata ponkon pîꞌ, innape tîkuꞌnenan yarakkîrî. Kureꞌne inkamoro pîikaꞌtîꞌpîiya."
47,8,2,"Maasa pra miarîronkon uyonpakonya saꞌman teesuwaꞌkasen epuꞌtîꞌpî tarakkîrîꞌnîkon. Mîrîrî pîꞌ toꞌ esewankonoꞌma pra awanîꞌpî, tîîse toꞌ atausinpaꞌpî inîꞌ panpîꞌ. Teuren îꞌ ton pra toꞌ esepuꞌtî tanne, tîntîrîkon tîrîꞌpî toꞌya inîꞌ panpîꞌ antîîpai tîwanîkon pîkîrî."
47,8,3,"Tauya amîrîꞌnîkon pîꞌ inkamoroya itîrîꞌpî tamîꞌnawîrî, anîꞌya esatî pra tîîse. Moropai itentai panpîꞌ itîrîꞌpî toꞌya kureꞌne antîîpai tîwanîkon yeꞌnen. Moropai esatîꞌpî toꞌya anna pîꞌ tîntîrîkon tîrîkonpa Paapa pemonkonoyamîꞌ Judéia po tîîkoꞌmansenon pîikaꞌtîkonpa kaiꞌma. Mîrîrî kupîkonpa esatî pîꞌ toꞌ koꞌmamîꞌpî."
47,8,5,"Moropai mîrîrî kupîꞌpî toꞌya kureꞌne inîmîkîꞌpî annaya yentai. Maasa pra eꞌmaiꞌ pe toꞌ eturumakaꞌpî Paapa yenyaꞌ, ituꞌse Paapa eꞌtoꞌ yawîrî tîîkoꞌmamîkonpa. Mîrîrî tîpo anna pia toꞌ eturumakaꞌpî, anna maimu yawîrî toꞌ eꞌtoꞌpe. Maasa pra mîrîrî yuꞌse Paapa wanî epuꞌtîꞌpî toꞌya."
47,8,6,Mîrîrî yeꞌnen esatîꞌpî annaya pîꞌ maasa pra eꞌmaiꞌ pe mîîkîrî esenyakaꞌma piaꞌtîꞌpî amîrîꞌnîkon koreꞌta. Mîrîrî yeꞌnen tîwîrîrî aakoꞌmamî apîikaꞌtîkonpa mîrîrî antîrîkon yapiꞌtoꞌpeiya aretîꞌka tîuya pîkîrî.
47,8,7,"Moriya tamîꞌnawîron ankupîkon pîꞌ eesekaremekîkon, tiaronkon yentai awanîkon. Innape ikuꞌtoꞌyaꞌnîkon, moropai itekare ekaremeꞌtoꞌkon, moropai epuꞌnen pe aweꞌtoꞌkon îꞌ kaiꞌma tiaronkon anpîikaꞌtîpai aweꞌtoꞌkon. Moropai anna saꞌnamatoꞌyaꞌnîkon wanî. Moropai inîꞌ panpîꞌ ikupîyaꞌnîkon yuꞌse wai. Tiaronkonya itîrî yentai antîrîkon tîrîyaꞌnîkon yuꞌse wai, yarimakonpa manniꞌkan îꞌ ton pînon pia."
47,8,8,"Amîrîꞌnîkon yaipontîuya pepîn mîrîrî tîrîkonpa, tîîse tiaronkon atausinpa mîrîrî pîꞌ epuꞌtîkonpa. Mîrîrî warantî amîrîꞌnîkon eꞌsaꞌnamantoꞌ eseraꞌma yairî puꞌkuru awanî."
47,8,9,"Maasa pra epuꞌnenan amîrîꞌnîkon, kureꞌnan Uyepotorîkon Jesus Cristo eꞌsaꞌnamatoꞌ. Mîîkîrî wanîꞌpî ipîkku pe tîîse, mîîkîrîya ipîkku pe tîweꞌtoꞌ nîmîꞌpî. Îꞌ ton pra tîweꞌsen pe eenaꞌpî. Amîrîꞌnîkon wenai, mîrîrî kuꞌsaiꞌya amîrîꞌnîkon eꞌtoꞌpe ipîkku pe. Mîrîrî kupîꞌpîiya, amîrîꞌnîkon pîikaꞌtîpa."
47,8,10,"Sîrîrî uurî esenumenkatoꞌ mîrîrî ankupîkon ton pîꞌ: Morî pe awanî uupia amîrîꞌnîkonya aretîꞌka ya, isaraꞌtîꞌpîyaꞌnîkon konoꞌ eesuwaꞌkaꞌpî manniꞌ pîꞌ. Îꞌ ton pînon pîikaꞌtîkonpa antîrîꞌpîkon tîrîꞌpîyaꞌnîkon eꞌmaiꞌ pe tiaronkonya itîrî rawîrî. Moropai mîrîrî neken pra tîîse eꞌmaiꞌ pe amîrîꞌnîkon wanîꞌpî nîrî toꞌ anpîikaꞌtîpai. Mîrîrî yeꞌnen mîrîrî eesenyakaꞌmatoꞌkon yaretîꞌkatî. Mîrîrî kuꞌtî awakîrikon pe puꞌkuru, taatausinpai eꞌmaiꞌ pe itîrîꞌpîyaꞌnîkon, mîrîrî warantî itîîtî. Îꞌ aapiaꞌnîkon tîweꞌsen yawîrî itîîtî."
47,8,12,Maasa pra anîꞌ itîînen nîtîrî yapisî Paapaya antîîpai tîwanî yeꞌnen. Tîntîrî kaisarî itîrîiya yuꞌse Paapa wanî. Intîrî ton esatîiya pepîn ipîꞌ îꞌ ton pra tîîse.
47,8,13,"Tauya pepîn tiaronkonya itîrî namai amîrîꞌnîkonya neken itîîtoꞌpe. Moropai mîrîrî kupîkonpa tauya ya, amîiꞌne pe awanî eꞌpainon amîrîꞌnîkon pia. Tîîse tîmenkai pra tamîꞌnawîronkon amîrîꞌnîkon eꞌtoꞌpe seꞌ kaisarî. Sîrîrîpe amîrîꞌnîkon pia awanî mararî pra, mîrîrî yeꞌnen manniꞌkan îꞌ ton pînon pîikaꞌtîyaꞌnîkon eꞌpai awanî. Îꞌ pensa itesaꞌ pe inkamoro enasaꞌ ya, inkamoroya nîrî amîrîꞌnîkon pîikaꞌtî eserîke awanî. Mîrîrî warantî aweꞌpîikaꞌtîkon ya, seꞌ kaisarî awanîkon."
47,8,15,Mîrîrî pîꞌ pena Paapa maimu eꞌmenukasaꞌya taasaꞌ man: Taꞌpîiya:—Manniꞌkan tuꞌke tekkarikon ton moꞌkaꞌtîponkonya imoꞌkaꞌpî tîîse itonparîꞌpî eꞌkupî pra awanîꞌpî.Moropai manniꞌkan tuꞌke pra tekkarikon ton moꞌkanenanya imoꞌkaꞌpî. Tîîse toꞌ maꞌre aweꞌsaꞌ pra awanîꞌpî.—taꞌpîiya. Mîrîrî warantî eꞌpai awanî amîrîꞌnîkon pokonpe.
47,8,16,"Moropai Tiaronkon Ayonpakon Wîtî Coríntio PonaPaapa yapurî pîꞌ wai kureꞌne, maasa pra wanî yeꞌnen amîrîꞌnîkon anpîikaꞌtîpai, anna wanî manniꞌ warantî. Paapaya ikupîꞌpî. Mîîkîrî Titoya îꞌ taatoꞌ annaya tîpîꞌ inna taꞌpî. Mîrîrî pîꞌ neken pra, tîîse amîrîꞌnîkon yarakkîrî esepopai awanîꞌpî mararî pra."
47,8,18,Mîîkîrî yarakkîrî tiwin uyonpakon yarima annaya sîrîrî. Mîîkîrî wanî kureꞌne tînamasen pe eesenyakaꞌmatoꞌ wenai. Maasa pra mîîkîrî esenyakaꞌma Cristo yekare ekaremekî pîꞌ.
47,8,19,"Mîrîrî tîîse mîîkîrî uyonpakon wanî imenkasaꞌ pe attîtoꞌpe anna pokonpe, anna pîikaꞌtînen pe. Maasa pra antîrîꞌpîkon yarî annaya îꞌ ton pînon pia tîîtoꞌpe annaya. Mîrîrî wenai epuꞌtî toꞌya, kureꞌne inkamoro anpîikaꞌtîpai anna wanî, sîrîrî esenyakaꞌmatoꞌ pîꞌ, Paapa yapurî pe."
47,8,20,"Anna yarakkîrî mîîkîrî wîtî tiaronkon eseurîma namai, anna winîkîi, seeniꞌ îꞌ ton pînon pîikaꞌtîtoꞌpe anna narî wenai. Anna esenyakaꞌma yeseru wanî yairî epuꞌtî Paapaya, tîîse mîîkîrîya neken pra, tîîse pemonkonyamîꞌya nîrî epuꞌtî yuꞌse anna wanî."
47,8,22,Mîrîrî yeꞌnen inkamoro pokonpe tiaron uyonpakon yarima annaya sîrîrî. Tuꞌke iteꞌka mîîkîrî nîkupî ton tîrîꞌpî annaya mîîkîrîya ikupîꞌpî aweꞌtoꞌ yawîrî. Mîrîrî yeꞌnen epuꞌtîꞌpî annaya pemonkonyamîꞌ anpîikaꞌtîpai awanî. Moropai mîîkîrî wanî sîrîrîpe kureꞌne amîrîꞌnîkon anpîikaꞌtîpai tîwanî pîꞌ eesenumenka.
47,8,23,"Tarîpai pîꞌ ayeurîmauyaꞌnîkon sîrîrî. Mîîkîrî wanî esenyakaꞌma wanîyakon pe, amîrîꞌnîkon pîikaꞌtînen pe. Moropai manniꞌkan, toꞌ wîtî mannan yarakkîrî, inkamoro wanî soosi tawonkon nîmenkaꞌsan pe. Moropai inkamoro wanî Cristo yapurînenan pe."
47,8,24,"Mîrîrî yeꞌnen inkamoro uyonpakon erepamî yai akoreꞌtaꞌnîkon, toꞌ yapiꞌtî morî pe, aweꞌsaꞌnamatoꞌkon ke. Mîrîrî kupîyaꞌnîkon yai, tiaron pata po soosi tawonkonya aweꞌsaꞌnamatoꞌkon epuꞌtoꞌpe, anna eseurîmaꞌpî yawîrî ikupîꞌpîyaꞌnîkon esepuꞌtoꞌpe."
47,9,1,"Judéia Ponkon Innape Jesus Kuꞌnenan Pia Toꞌ NîtîrîTîntîrîkon ke Judéia ponkon Paapa pemonkonoyamîꞌ pîikaꞌtî toꞌya pîꞌ imenukauya eꞌpai pra man. Maasa pra epuꞌtî pîꞌ wai, îꞌ kaiꞌma toꞌ anpîikaꞌtîpai awanîkon. Mîrîrî yeꞌnen amîrîꞌnîkon yapurîꞌpîuya kureꞌne. Macedônia pata ponkon innape ikuꞌnenan pîꞌ taꞌpîuya wai apîꞌnîkon, Grécia ponkon pîꞌ, îꞌ ton pînon anpîikaꞌtîpai awanîꞌpîkon, eesuwaꞌkaꞌpî manniꞌ konoꞌ pata pai. Mîrîrî yeꞌnen mîrîrî pîꞌ taatausinpai puꞌkuru toꞌ wanîꞌpî. Moropai kureꞌne toꞌ anpîikaꞌtîpai nîrî toꞌ enaꞌpî. Series, "
47,9,3,"Tarîpai insamoro uyonpakon yarimauya sîrîrî aapiaꞌnîkon toꞌ wîtîtoꞌpe ˻pokonpe˼. Mîrîrî yeꞌnen îꞌ taꞌpîuya yawîrî inkamoroya antîrîkon muurukuntîsaꞌyaꞌnîkon epotoꞌpe, ikuꞌtî. Apîꞌnîkon eseurîmaꞌpî ayapurîꞌpîuyaꞌnîkon eꞌtoꞌpe yairî. Ikuꞌtî îꞌ pe pra rî eseurîmasaꞌ pe wanî namai. Tîîse îꞌ pensa uutî ya, insamoro tiaronkon Macedônia ponkon pokonpe. Mîrîrî yai aawanmîraꞌnîkon ayeporîkon annaya namai ikonekatî. Îꞌ konekasaꞌyaꞌnîkon pra tîîse, anna erepansaꞌ ya anna eppepî eꞌpainon. Teuren apîꞌnîkon morî pe eseurîmasaꞌ tanne, yawîrî pra aweꞌsaꞌkon ya, eppepî eꞌpainon. Mîrîrî warantî nîrî aweppepîkon eꞌpainon."
47,9,5,"Mîrîrî yeꞌnen insamoro uyonpakon pîꞌ esatîuya toꞌ wîtîtoꞌpe eꞌmaiꞌ pe urawîrî, mîrîrî antîrîkon pe ankonekakon mîrîrî konekai toꞌ wîtîtoꞌpe. Îꞌ pensa miarî yaꞌ erepansaꞌ ya, epotoꞌpeuya tamîꞌnawîrî ankonekaꞌpîkon taꞌpîyaꞌnîkon yawîrî. Moropai tamîꞌnawîronkonya epuꞌtoꞌpe mîrîrî antîrîkon tîrîyaꞌnîkon, ituꞌse awanîkon yeꞌnen, anîꞌya esatî pîꞌ pra."
47,9,6,"Maasa enpenatatî sîrîrî pîꞌ. Manniꞌ mararî ipînenya mararî tînpîmîꞌpî yeperu moꞌka. Tîîse manniꞌ mararî pra ipînenya mararî pra tînpîmîꞌpî yeperu moꞌka. Mîrîrî warantî anneꞌ pe, mararî tîntîrî tîînenya, mararî nîrî yapisîiya tiaronkon winîpai. Tîîse morî pe, anneꞌ pe pra tîntîrî tîînenya, mararî pra morî yapisî tiaronkon winîpai."
47,9,7,"Mîrîrî yeꞌnen tiwin pîꞌ siꞌma antîîpai aweꞌtoꞌkon pîkîrî teesenumenkai ayewankon yaꞌ itîîtî. Teesewankonoꞌmai pra moropai esatî pîꞌ neken pra, tîîse awakîrikon pe itîîtî. Maasa pra tîwakîri pe itîînen saꞌnama Paapaya mararî pra."
47,9,8,"Moropai mararî pra itîînen pe Paapa wanî ituꞌse eꞌnîtoꞌ tamîꞌnawîrî itesaꞌ pe awanîpa. Moropai ituꞌse eꞌnîtoꞌ yentai itîrîiya. Tiaronkon ituꞌsankon pia itîrîkonpa itîrîiya. Mîrîrî warantî Paapa maimu eꞌmenukasaꞌya taasaꞌ:Mararî pra ipînenya tînmîri yaꞌ tînpîmî pînsaꞌ warantî,manniꞌ Paapa yapurînenya itîrî mararî pramanniꞌkan îꞌ ton pînon saꞌne pia.Mîrîrî inkupîꞌpî wenai, ipatîkarî Paapaya irepa morî ke,iwanmîra awanî pepîntaꞌpîiya."
47,9,10,"Moropai Paapaya tîpînsen enaꞌpî tîrî anpîmî ton moropai yekkari awanî tîrîiya. Mîrîrî warantî nîrî aapiaꞌnîkon morî tîrîiya tiaronkon pia antîrîkon ton. Moropai inkamoro pîikaꞌtîsaꞌyaꞌnîkon wenai, inîꞌ panpîꞌ morî yapisîyaꞌnîkon Paapa winîpai."
47,9,11,"Mîrîrî yeꞌnen mîîkîrî Paapaya amîrîꞌnîkon kupî ipîkku pe awanîkonpa, mîrîrî yeꞌka pe awanîkonpa. Moropai anna wenai mîrîrî anarimaꞌpîkon yapiꞌsaꞌ Paapa pemonkonoyamîꞌya yai, Paapa yapurî toꞌya, mîrîrî antîrîkon yarimasaꞌyaꞌnîkon wenai. —Morî pe man —taapîtî toꞌya awenaiꞌnîkon."
47,9,12,"Mîrîrî anarimakon wanî pepîn Paapa pemonkonoyamîꞌ neken pîikaꞌtîtoꞌpe. Tîîse mîrîrî wanî inîꞌ panpîꞌ kureꞌne Paapa pîꞌ —Morî pe man —taa toꞌpe toꞌya awanî. Inkamoroya Paapa yapurî. Maasa pra mîrîrî toꞌ pîikaꞌtîtoꞌyaꞌnîkonya ekaremekîꞌpî, innape ikupîyaꞌnîkon neken pra, tîîse îꞌ kaiꞌma Cristo maimu yawîrî awanîkon ekaremekîiya. Moropai nîrî Paapa yapurî toꞌya kureꞌne antîrîkon tîpîikaꞌtîtoꞌkon wenai moropai tamîꞌnawîronkon tiaronkon pîikaꞌtîyaꞌnîkon wenai."
47,9,14,"Moropai inkamoro epîrema ya, aponaꞌnîkon, kureꞌne toꞌ atausinpa apîꞌnîkon. Moropai aapiaꞌnîkon îꞌ kaiꞌma Paapaya morî pe tîweꞌtoꞌ tîîsaꞌ wenai, amîrîꞌnîkon saꞌnama toꞌya."
47,9,15,"—Morî pe man —taapaiꞌnîkon Paapa pîꞌ, maasa pra morî intîrîꞌpî, manniꞌ ikaisaron ton pîn wenai."
47,10,1,"Uurî manniꞌ Paulo esatîuya sîrîrî apîꞌnîkon, morî pe Cristoya esatî warantî. Teuren tiaronkonya taa tanne upîꞌ: —Tîweppeꞌsen mîîkîrî akoreꞌtaꞌnîkon awanî ya, tîîse aapiapaiꞌnîkon aminke awanî yai, teekoreꞌmai nariꞌ pe eꞌkoi mîîkîrî —taa toꞌya. Anna pîꞌ tiaronkon esenumenka see warantî: Paapa epuꞌnenan pepîn yeseru warantî Paulo yeseru wanî kaiꞌma. Mîrîrî wenai erepamî ya akoreꞌtaꞌnîkon, inkamoro yeurîmauya meruntî ke, nariꞌ pe. Tîîse amîrîꞌnîkon esatîuya morî pe, nariꞌ pe pra, yairî akoꞌmantî, mîrîrî warantî ayeurîmauyaꞌnîkon namai."
47,10,3,"Inna seruꞌ pepîn, pemonkon pe tamîꞌnawîronkon pemonkonyamîꞌ wanî warantî, anna wanî nîrî. Tîîse anna warîrî, anna meruntîri ke anna ekoreꞌma pepîn anna yeyatonon pîꞌ, inkamoro Paapa epuꞌnenan pepîn ekoreꞌma warantî. Anna ekoreꞌmatoꞌ wanî imakuiꞌpî yarakkîrî. Tîîse anna meruntîri wanî pepîn sîrîrî pata pon meruntîri pe. Tîîse awanî Paapa meruntîri pe, saꞌman pe tîweꞌsen yaretîꞌkanen pe. Mîrîrî yeꞌnen inkamoro seruꞌyeꞌkonya yenupantoꞌ yaretîꞌka annaya Paapa meruntîri ke. Yairî pra toꞌ yenupatoꞌ wanî inkamoro ekaremekîꞌpî annaya Paapa meruntîri ke. Mîrîrî epuꞌsaꞌ toꞌya yai, innape Cristo kupîꞌpî toꞌya. Maasa pra innape ipîkku tenupatoꞌkon kupîꞌpî pemonkonyamîꞌya emapuꞌtîꞌpî toꞌya, Paapa nekaremekîꞌpî pepîn. Paapa epuꞌtî toꞌya maꞌnîpanen tîꞌnapannîpî annaya. Moropai toꞌ esenumenkatoꞌkon etinyakaꞌmaꞌpî Paapa meruntîri ke. Moropai Cristo maimu yawîrî toꞌ enaꞌpî."
47,10,6,"Moropai amîrîꞌnîkon koreꞌta anîꞌ wanî Cristo maimu yawîrî epuꞌsaꞌ annaya yai, imaimu yawîron pepîn tarumaꞌtî annaya."
47,10,7,"Aꞌkî, amîrîꞌnîkon pîꞌ esenumenkatî. Anîꞌ esenumenka ya, Cristo maimu pe teeseurîma pîꞌ, moriya eesenumenka eꞌpai awanî anna pîꞌ nîrî. Maasa pra anna eseurîma nîrî Cristo maimu pe, amîrîꞌnîkon neken pra."
47,10,8,"Yai pra uurî atapurî Uyepotorîya ipîkku pe eꞌtoꞌ ton tîîsaꞌ wenai. Tîîse sîrîrî intîrîꞌpî ipîkku pe eꞌtoꞌ wanî amîrîꞌnîkon pîikaꞌtîtoꞌpeuya, inîꞌ panpîꞌ aarentakonpa innape ikuꞌtoꞌyaꞌnîkon wenai. Mîrîrî wanî pepîn amîrîꞌnîkon tarumaꞌtîtouꞌya pe. Mîrîrî yeꞌnen tîweppeꞌse wanî pepîn tiwin kin, maasa pra yairî eseurîmasaꞌ yeꞌnen. Uurî esenumenka pra wai tiwin kin, îꞌ taatouꞌya ukaaretarî wenai teesiꞌnîꞌse awanîkon yuꞌse pra wai."
47,10,10,"Tiaronkonya taa see warantî: —Sîrîrî kaareta Paulo nîmenukaꞌpî wanî meruntî ke eeseurîmatoꞌpe. Tîîse ukoreꞌtaꞌnîkon tîwanî yai, eeseurîma pepîn, eranneꞌ pe tîwanî yeꞌnen. Mîrîrî yeꞌnen îꞌ pe pra rî imaimu eeseurîmatoꞌ wanî —taa toꞌya. Tîîse inkamoroya epuꞌtî eꞌpai awanî, îꞌ kaiꞌma kaareta po eseurîma wanî akoreꞌtaꞌnîkon wanî yai eseurîma warantî, tiaron pe pra."
47,10,12,"Aꞌkî, ipîkku pe anna atapurî kaiꞌma anna eꞌkuꞌpîtî pepîn tiwin kin, inkamoro yeꞌkakon eꞌkuꞌpîtî manniꞌ warantî ipîkku pe tîwanîkon kaiꞌma. See warantî ipîkkukon wanî pîꞌ toꞌ esenumenka. Moriya mîrîrî warantî uurî wanî yeꞌnen, —Ipîkku pe puꞌkuru anna wanî —taa toꞌya. Tîîse pakkokon kinî inkamoro."
47,10,13,"Îꞌ pîꞌ anna atapurî pepîn, tîîse anna esenyakaꞌmatoꞌ pîꞌ, Paapaya itîîsaꞌ anna nîkupî ton, mîrîrî pîꞌ neken anna atausinpa. Moropai amîrîꞌnîkon pîꞌ nîrî anna atausinpa maasa pra Paapaya anna yarimaꞌpî akoreꞌtaꞌnîkon esenyakaꞌmatoꞌpe."
47,10,14,"Amîrîꞌnîkon koreꞌta esenyakaꞌmatoꞌ pîꞌ anna eseurîma pepîn seꞌ tapairî maasa pra eꞌmaiꞌ pe anna erepamîꞌpî akoreꞌtaꞌnîkon tiaronkon erepamî pra tîîse. Mîrîrî pîꞌ anna eseurîma taatausinpai eserîke awanî. Tiaron nîkupîꞌpî pîꞌ anna eseurîma pepîn mîî pe, mîrîrî kuꞌsaꞌ annaya kaiꞌma. Tîîse anna nîkupîton Paapa nîtîrîꞌpî pîꞌ neken anna atausinpa. Maasa pra inîꞌ panpîꞌ innape ikupîyaꞌnîkon yuꞌse anna wanîꞌpî. Mîrîrî amîrîꞌnîkon wenai anna esenyakaꞌmatoꞌ ena inîꞌ panpîꞌ, tiaronkonya itekare etatoꞌpe. Mîrîrî yuꞌse anna wanîꞌpî tîwîrî rî."
47,10,16,"Mîrîrî yai anna wîtî tiaron pata pona Cristo yekare ekaremeꞌse, oꞌnon pata anîꞌya ekaremekî pra sîrîrî tîpose. Mîrîrîya mîî pe anna atapurî pepîn tiaron esenyakaꞌmatoꞌ pîꞌ, maasa pra anîꞌ wîtîsaꞌ pra man mîîtoꞌpe."
47,10,17,"Maasa pra Paapa maimu eꞌmenukasaꞌya taasaꞌ see warantî:—Anîꞌ atapurî yai mîî pe, mîî pe aatapurî eꞌpai awanî manniꞌ Paapa nîkupîꞌpî wenai—taꞌpîiya."
47,10,18,"Maasa pra anîꞌ yapurî Paapaya ya, mîîkîrî tînapurî yapisîiya tîwakîri pe. Tîîse manniꞌ tîîwarîrî taatapurîsen yapisî Paapaya pepîn, maasa pra îꞌ pe pra rî awanî."
47,11,1,"Paulo Eseurîmatoꞌ Manniꞌkan Seruꞌyeꞌkon PîꞌEseurîmatoꞌ pakko warantî yapîtanîpîyaꞌnîkon yuꞌse wanî sîrîrî, upîꞌrî eseurîma tanne. Uurî eseurîmatoꞌ yapîtanîꞌtî."
47,11,2,"Îꞌ kaiꞌma Paapaya aꞌnînmakon tîuya wenai, asaꞌnamakon warantî, uurîya nîrî aꞌnînmakon. Maasa pra amîrîꞌnîkon wanî manniꞌ maasaron wîriꞌ warayoꞌ yarakkîrî siꞌpî pepîn warantî. —Anoꞌpî pe mîîkîrî wîriꞌ tîrîuya neken tiwinan warayoꞌ pia —taꞌpî itunya warantî tauya nîrî. Mîrîrî warantî tiwinan Cristo pia neken amîrîꞌnîkon tîrîuya yuꞌse wai. Mîrîrî yeꞌnen mîîkîrî maimu yawîrî neken aakoꞌmamîkon eꞌpai man."
47,11,3,"Maasa pra eesenkuꞌtîkon nama pîꞌ wai, îꞌ kaiꞌma Eva nurîꞌtî yenkuꞌtîꞌpî Makuiya warantî. Tuꞌke yenupatonkonya ayenupakon wenai, yairon Cristoya yenupantoꞌ kupîyaꞌnîkon nama pîꞌ wai tîwî."
47,11,4,"Maasa pra amîrîꞌnîkon man anîꞌrî akoreꞌtaꞌnîkon teerepansen pîꞌ taatausinpasen pe, manniꞌkan Jesus pîꞌ teeseurîmasanon tiaron pe rîse. Tîîse mîrîrî warantî Jesus pîꞌ anna nekaremekî pepîn. Moropai —See warantî yekaton awanî yapisî eꞌpai man —taa toꞌya tanne, mîrîrî yeꞌka itekare etayaꞌnîkon. Tîîse mîîkîrî wanî pepîn Paapa yekaton pe, manniꞌ anapisîꞌpîkon eesenpatakonasaꞌkon yai. Moropai mîrîrî itekare, inkamoro nekaremekî wanî pepîn anna winîpai anetaꞌpîkon pe, tiaron pe awanî. Mîîwîni tîîse toꞌ maimu anetapai awanîkon."
47,11,5,"Moriya inkamoro yeꞌkakon eseurîmatoꞌ etayaꞌnîkon manniꞌ warantî, uurî nîrî eseurîmatoꞌ etatî, maasa pra uurî wanî pepîn inkamoro yeꞌkakon yaipontîsaꞌ pe tîweꞌkuꞌsanon maꞌre. Ipîkku pe toꞌ wanî pîꞌ eesenumenkakon."
47,11,6,"Yai pra uurî wanî pepîn morî pe teeseurîmasen pe. Tîîse epuꞌnen pepîn uurî, tauya pepîn. Maasa pra Paapa epuꞌtîuya, moropai itekare epuꞌtîuya, taꞌpîuya amîrîꞌnîkon pîꞌ. Yairon pîꞌ eseurîmaꞌpî epuꞌtîꞌpîyaꞌnîkon."
47,11,7,"Îꞌ pensa akoreꞌtaꞌnîkon Paapa maimu ekaremekîuya yai mîrîrî ekaremekîꞌpîuya epeꞌmîra, uyepeꞌpî tiwai pra. Uurî esenyakaꞌmaꞌpî uyenya ke, akoreꞌtaꞌnîkon wanî yai, amîrîꞌnîkon pîikaꞌtîtoꞌpeuya. Mîrîrî warantî ipîkku pe pra uyeraꞌmaꞌpîyaꞌnîkon. Mîrîrî kupîꞌpîuya ipîkku pe awanîkonpa. Mîrîrî kupîꞌpîuya wanî imakuiꞌpî pe kaiꞌma eesenumenkakon?"
47,11,8,"Mîrîrî yai akoreꞌtaꞌnîkon esenyakaꞌma tanne, tiaronkon soosi tawonkonya uyeꞌmaꞌpî. Mîrîrî pîꞌ taayaꞌnîkon eꞌpainon, yamaꞌrunpaꞌpîiya. Tîîse mîrîrî kupîꞌpîuya amîrîꞌnîkon pîikaꞌtîtoꞌpeuya kaiꞌma. Moropai amîrîꞌnîkon koreꞌta uukoꞌmamî yai, utînirurî ton esatî pîꞌ uukoꞌmansaꞌ pra wai anîꞌ pîꞌ. Tîîse uyonpakon Macedônia poinokonya enepîꞌpî tamîꞌnawîrî ituꞌse uurî eꞌtoꞌ kaisarî. Mîrîrî warantî awanî pe man, eꞌmaiꞌ pe akoreꞌtaꞌnîkon wanî yai, moropai inîꞌrî tiaron pensa uutîsaꞌ yai, mîrîrî wanî kupî sîrîrî anîꞌ pîꞌ esatî pîꞌ anna koꞌmamî pepîn."
47,11,10,"Taꞌpîuya wai yairî apîꞌnîkon, yairî Cristo eseurîma warantî. Maasa pra ipemonkono pe wanî yeꞌnen. Îꞌ pensa esenyakaꞌmaꞌpî yepeꞌ pîꞌ esatîuya pepîn tiwin kin. Mîrîrî pîꞌ eseurîma koꞌmannîpî tamîꞌnawîrî Grécia pata po wanî yai. Anîꞌya uyeseru miakanma eserîke pra man. Îꞌ kaiꞌma itekare ekaremekî pîꞌ esenyakaꞌmatoꞌ yeseru pîꞌ eseurîma taatausinpai, uyepeꞌ ton esatîuya pra."
47,11,11,"Îꞌ waniꞌ awanî yeꞌnen mîrîrî tauya mîrîrî? Maasa pra amîrîꞌnîkon saꞌnamauya pra awanî wenai? Kaane, mîrîrî wenai pra. Paapaya epuꞌtî pîꞌ man, îꞌ kaiꞌma amîrîꞌnîkon saꞌnamauya."
47,11,12,"Îꞌ kupî pîꞌ uukoꞌmamî manniꞌ, mîrîrî kupî pîꞌ uukoꞌmamî tîwîrî. Inkamoro seruꞌ yenupatonkon yaipontîsaꞌ pe tîweꞌkuꞌsanon inkamoro yeꞌka pataꞌseꞌ ton tîrî annaya namai. Moropai inkamoroya taa namai, teesenyakaꞌmatoꞌkon wanî anna esenyakaꞌmatoꞌ warantî, taa toꞌya namai."
47,11,13,"Maasa pra inkamoro warayoꞌkon eꞌkupî yaipontîsaꞌkon pe tîîse seruꞌyeꞌkon inkamoro, yairon pîꞌ teeseurîmasanon pepîn. Inkamoroya tiaronkon yenkuꞌtî, Cristo maimu pe teesenyakaꞌmasanon pe tîweꞌkuꞌse."
47,11,14,"Mîrîrî yeꞌka inkamoro wanî pepîn taa eꞌpai pra man. Maasa pra Makui nîrî etinyakaꞌma eserîke awanî. Eesenpo inserî warantî, morî pe, aꞌka pe, tiaronkon yenkuꞌtîpa kaiꞌma."
47,11,15,Mîrîrî warantî tuꞌke Makui maimu pe teesenyakaꞌmasanon yeseru wanî mîrîrî. Inkamoroya morî kupî tiaronkon yenkuꞌtîkonpa kaiꞌma. Tîîse inkamoroya mîrîrî kuꞌpî tîuyaꞌnîkon miakannoꞌpî pe eꞌtarumaꞌtîntoꞌ yapisî kupî sîrîrî itepeꞌpî pe.
47,11,16,"Tîweꞌtarumaꞌtîtoꞌ Pîꞌ Paulo EseurîmaTuꞌke iteꞌka apîꞌnîkon tauya, pakko pe puꞌkuru wanî pîꞌ anîꞌ esenumenka namai. Mîî winî tîîse anîꞌ esenumenka ya, moriya pakkokon maimu etayaꞌnîkon warantî umaimu etatî. Mîrîrî etayaꞌnîkon ya, eseurîma sîrîrî, uurî yeseru pîꞌ."
47,11,17,"Upîꞌ eseurîma ya, eseurîma pepîn mîrîrî Uyepotorîkon maimu pe. Tîîse eseurîma sîrîrî mîî pe eꞌnîtoꞌ yeseru pîꞌ, pakko pe tîweꞌsen eseurîma warantî."
47,11,18,Mîrîrî warantî uyeyatonon wanî teeseurîmasanon tîpîꞌnîkon. Toꞌ eseurîma teserukon yawîrî. Mîrîrî warantî nîrî uurî eseurîma.
47,11,19,"Maasa pra amîrîꞌnîkon wanî epuꞌnenan pe puꞌkuru. Tîîse insamoro pakkokon maimu etayaꞌnîkon, epuꞌnen pe awanîkon kaiꞌma eesenumenkakon wenai."
47,11,20,"Inkamoroya ayenkuꞌtîꞌpîkon, moropai ayesaꞌkon pe ayaipontîꞌpîkon toꞌya, moropai ayentaiꞌnîkon toꞌ eꞌkupîꞌpî. Mîrîrî warantî atarumaꞌtîkon toꞌya tanne, ayeppeꞌnîpîkon toꞌya tanne, îꞌ taayaꞌnîkon pepîn toꞌ pîꞌ."
47,11,21,"Anna wanîꞌpî mîrîrî yeꞌka pe pra. Maasa pra anna wanîꞌpî eranneꞌ pe, mîrîrî yeꞌka kupî eserîke pra.Inna seruꞌ pepîn. Tiaronkon eseurîma ya, tîpîꞌnîkon mîrîrî yeꞌka. Mîrîrî warantî nîrî uurîya ikupî pakko warantî eseurîma upîꞌ."
47,11,22,"Taa toꞌya ya: —Hebreu pe anna wanî, uurîya nîrî taa, —Hebreu uurî. Moropai —Israel ponkon pe anna wanî —taa toꞌya ya, uurîya nîrî taa: —Israel pon uurî. Moropai —Abraão nurîꞌtî payanyamîꞌ pe anna wanî —taa toꞌya ya, uurîya nîrî taa: —Abraão nurîꞌtî parîꞌpî uurî."
47,11,23,Inkamoro wanî Cristo poitîrî pe? Tîîse uurî wanî inkamoro yentai Cristo poitîrî pe. Teuren pakko warantî eseurîmasaꞌ tanne. Maasa pra inkamoro esenyakaꞌma yentai uurî esenyakaꞌmaꞌpî. Moropai inkamoro yentai atarakkannîtoꞌ yewîꞌ ta uutîpîtîꞌpî. Tuꞌke iteꞌka uꞌpoꞌpîtîꞌpî toꞌya inkamoro yentai. Moropai tuꞌke iteꞌka uusaꞌmanta yonpaꞌpî.
47,11,24,"Miaꞌtaikin iteꞌka Judeuyamîꞌya uꞌpoꞌpîtîꞌpî poꞌpînnîtoꞌ ke, 39 iteꞌkaꞌne."
47,11,25,"Eseurîwîꞌne iteꞌka Romanoyamîꞌya uꞌpoꞌpîtîꞌpî yei ke. Moropai tiwin iteꞌka tîꞌ ke upaꞌtîpîtîꞌpî toꞌya. Eseurîwîꞌne iteꞌka apoꞌyen yaꞌ uutî tanne, eeseuronkaꞌpî. Moropai tiaron pensa tiwin wei kaisarî uukoꞌmamîꞌpî kureꞌnan pîrana kaꞌ, apoꞌyen eseuronkasaꞌ yai."
47,11,26,"Tuꞌke iteꞌka itekare ekaremekî pîꞌ asarî yai, nariꞌ esuwaꞌkaꞌpî uyarakkîrî. Iren mairontasaꞌ winîpai urukkutî yai, moropai tuꞌkankon amaꞌyeꞌkon winîpai, moropai tiaronkon pepîn uyonpayamîꞌ, Judeuyamîꞌ winîpai moropai Judeuyamîꞌ pepîn winîpai. Moropai cidade po uutîsaꞌ yai, toꞌ nîkupî winîpai moropai keren po nariꞌ winîpai, tiaron pensa apoꞌyen yaꞌ uutî tanne, nariꞌ esuwaꞌkaꞌpî. Moropai yonparî wanîyakonkon seruꞌyeꞌkon winîpai, nariꞌ esuwaꞌkaꞌpî uyarakkîrî."
47,11,27,"Esenyakaꞌmapîtîꞌpî mararî pra taapîꞌkaꞌse. Tiaron pensa uwetun pîn, umoron epuꞌtîꞌpîuya emiꞌnan pîꞌ, moropai upataꞌseꞌ ton ton pra awanî pîꞌ, moropai komiꞌ pe awanî pîꞌ, tuꞌke upon ton pra awanî yeꞌnen."
47,11,28,"Tamîꞌnawîron mîrîrîkon tîîse, uurî esenumenka koꞌmannîpî wei kaisarî. Esewankonoꞌma manniꞌkan innape Jesus kuꞌnenan pîꞌ, soosikon kaisarî."
47,11,29,"Maasa pra îꞌ pensa tiaron wanî ya aꞌtuꞌmîra, uurî nîrî esepuꞌnî pîꞌ wai aꞌtuꞌmîra ikaisarî. Moropai tiaronya imakuiꞌpî kuꞌsaꞌ ya, uurî wai teesewankonoꞌmai ipîꞌ mararî pra."
47,11,30,"Upîꞌrî atapurî ya, moriya mîrîrî atapurîtoꞌya aꞌtuꞌmîra wanî ekaremekî. Mîrîrî epuꞌtî pîꞌ Uyepotorî, Jesus yun, Paapa man. Manniꞌ morî puꞌkuru ipatîkaronya, îꞌ kaiꞌma seruꞌyeꞌ pe eseurîma pepîn epuꞌtî pîꞌ man."
47,11,32,"Pena Damasco cidaderî po wanî yai, manniꞌ pata esaꞌya surara tîrîꞌpî cidade manaꞌta pona uyapiꞌnen ton, manniꞌ rei Aretas nîmenkaꞌpî pata esaꞌ pe aweꞌtoꞌpe manniꞌya. Tîîse uyonpayamîꞌya uyaraꞌtîꞌpî waikaraꞌpî yaꞌ. Inkamoroya uyenuꞌtîꞌpî cidade yiwaꞌtoꞌ aꞌta yai, poro po winîkîi, waikaraꞌpî yaꞌ wanî tanne. Mîrîrî warantî toꞌ yenya pai atarîꞌkaꞌpî."
47,12,1,"Upîꞌrî uurî atapurî eꞌpainon, teuren îꞌ pe pra rî atapurîtoꞌ wanî. Tîîse eseurîmapai wai îꞌ kaiꞌma uweꞌneꞌ, visão Uyepotorî nekaremekîꞌpî pîꞌ."
47,12,2,"Pena Paapaya uyarîꞌpî kaꞌ ratai pona, paraíso iteseꞌ. Awanî sîrîrî asakîrîrî puꞌ pona tîîmoꞌtai konoꞌ esuwaꞌkasaꞌ. Tîîse epuꞌtîuya pra wai aweꞌtoꞌ yawîrî, uyesaꞌ yarîꞌpîiya, uyekaton neken kaꞌrî yarîꞌpîiya. Anîꞌya mîrîrî epuꞌtî, Paapaya neken. Inîꞌrî tauya Paapaya uyarîꞌpî uyesaꞌ yarakkîrî kaꞌ pona, uyekaton neken kaꞌrî yarîꞌpîiya epuꞌtîuya pra wai. Paapaya neken epuꞌtî."
47,12,5,"Mîrîrî etasauꞌya wenai, atapurî mîrîrî pîꞌ. Tîîse atapurî eserîke pra wai tiwin kin uurî pîꞌ. Tîîse atapurî aꞌtuꞌmîra uurî eꞌtoꞌ pîꞌ neken."
47,12,6,"Mîrîrî yeꞌka pîꞌ atapurîpai wanî ya, atapurî eꞌpainon maasa pra yairon pîꞌ eseurîma mîrîrî. Mîrîrî wenai pakko pe wanî pepîn mîrîrî. Tîîse mîrîrî yeꞌka pîꞌ eseurîmapai pra wai. Maasa pra mîrîrî wenai anîꞌya uyapurî yuꞌse pra wai. Tîîse uyeseru eraꞌma tîuyaꞌnîkon wenai moropai eta tîuyaꞌnîkon wenai, mîrîrî pîꞌ toꞌ esenumenka yuꞌse wai."
47,12,7,"Tîîse mîrîrî warantî kureꞌne atapurî namai, uyakinpanen ton neꞌneꞌ erepamîꞌpî upona. Paapaya itîîsaꞌ upun yai, mîꞌnî ewonsaꞌ warantî. Mîrîrî erepamî epuꞌtîꞌpîuya Makui narimaꞌpî pe awanî utarumaꞌtîtoꞌpe."
47,12,8,"Mîrîrî yai eseurîwîꞌne iteꞌka Uyepotorî pîꞌ epîremaꞌpî. Esatîꞌpîuya ipîꞌ, uupiapai mîrîrî moꞌkatoꞌpeiya kaiꞌma."
47,12,9,"Tîîse umaimu yuukuꞌpîiya: —Kaane, imoꞌkauya pepîn. Tîîse apîikaꞌtî pîꞌ uukoꞌmamî, mîrîrî yeꞌka yapîtanîpîpa. Aasîrî aapia untîrî pîꞌ man. Maasa pra umeruntîri wanî meruntî ke aꞌtuꞌmîra eesepuꞌtî tanne —taꞌpîiya upîꞌ. Mîrîrî yeꞌnen uurî enaꞌpî inîꞌ panpîꞌ taatausinpai, aꞌtuꞌmîra uurî eꞌtoꞌ pîꞌ uurî atapurî. Mîrîrî warantî Cristo meruntîri eseraꞌmatoꞌpe uwenai."
47,12,10,"Mîrîrî yeꞌnen taatausinpai uukoꞌmamî aꞌtuꞌmîra eꞌtoꞌ pîꞌ, moropai umuꞌtunpatoꞌ pîꞌ, moropai ituꞌse eꞌtoꞌ pîꞌ, moropai upokonomatoꞌ pîꞌ, moropai tiaron uyarakkîrî teesuwaꞌkasen pîꞌ Cristo wenai, taatausinpai uukoꞌmamî. Mîrîrî yeꞌnen îꞌ pensa aꞌtuꞌmîra esepuꞌtî ya, tîîse meruntî ke esepuꞌtî maasa pra Cristoya itîrî yeꞌnen uupia."
47,12,11,"Eseurîma pîꞌ wai pakko pe tîweꞌsen eseurîma warantî. Maasa pra amîrîꞌnîkonya mîrîrî warantî eseurîma emapuꞌtîꞌpî. Tîîse amîrîꞌnîkon eseurîma eꞌpai awanîꞌpî, îꞌ kaiꞌma morî pe uyeseru eꞌtoꞌ pîꞌ taayaꞌnîkon eꞌpai awanîꞌpî. Inna seruꞌ pepîn, îꞌ pe pra rî uurî wanî. Tîîse inkamoro, yaipontîsaꞌ pe tîweꞌkuꞌsanon maꞌre uurî wanî pepîn tiwin kin."
47,12,12,"Moro akoreꞌtaꞌnîkon wanî yai, Paapaya tuꞌkan kupîꞌpî uwenai. Teraꞌmasen kupîꞌpîiya, esenupantoꞌ ton, moropai teesewankonoꞌmai esenumenkantoꞌ ton kupîꞌpîiya. Moropai anîꞌ nîkupî eserîkan pepîn kupîꞌpîiya akoreꞌtaꞌnîkon, tînaipontîꞌpî pe wanî epuꞌtîkonpa. Inaipontîꞌpî pe uukoꞌmamîꞌpî tîrumakai pra."
47,12,13,"Yai pra amîrîꞌnîkon esenumenka kaꞌrî, tiaronkon pîikaꞌtîꞌpî annaya, amîrîꞌnîkon pîikaꞌtîꞌpî annaya yentai. Îꞌ kaiꞌma anna wanîꞌpî? Amîrîꞌnîkon koreꞌta anna yeseru kupîyaꞌnîkon pe naatî, ayewanmakon pe? Mîrîrî warantî anna kupîꞌpîyaꞌnîkon ya, Îꞌ tesaꞌse pra anna koꞌmansaꞌ wenai, aawanmîraꞌnîkon anna koꞌmamîꞌpî kuꞌtî."
47,12,14,"Inîꞌrî teeseurînon iteꞌka pe amîrîꞌnîkon eraꞌmapîꞌse uutî. Mîrîrî yai nîrî îꞌ anesaꞌpai pra wai amîrîꞌnîkon pîꞌ. Atînirurîkon yuꞌse pra wai tîîse amîrîꞌnîkon neken yuꞌse wai kureꞌne. Maasa eraꞌmatî moreyamîꞌ yunkonya neken tîniru yannuku eꞌpai awanî, îꞌ tînmukuyamîꞌ eꞌtoꞌ ituꞌse yennapa. Moropai mîîkîrî munkîyamîꞌya tîyun ton pe yannuku pepîn eꞌpainon."
47,12,15,"Mîrîrî warantî uurîya nîrî ayunkon warantî, uwakîri pe taatausinpai tamîꞌnawîrî itesaꞌ pe eꞌtoꞌ aretîꞌkauya. Uurî rî ataretîꞌka pe wai, amîrîꞌnîkon pîikaꞌtîtoꞌpeuya. Yai pra mîrîrî kupîuya wenai, uyapurîyaꞌnîkon pepîn eꞌpainon, kureꞌne amîrîꞌnîkon saꞌnamatouꞌya wenai?"
47,12,16,"Mîrîrî yeꞌnen amîrîꞌnîkonya innape epuꞌtî, îꞌ kaiꞌma amîrîꞌnîkon yenyakaꞌmai uutî pîn. Tîîse tiaronkonya taa amîrîꞌnîkon yenkuꞌtîsauꞌya, uupia atînirurîkon tîrîkonpa kaiꞌma taa toꞌya."
47,12,17,"Îꞌ pensa insamoro uyonpakon yarimasauꞌya yai aapiaꞌnîkon, uurî ton pe atînirurîkon eraꞌmai toꞌ yaipontîsauꞌya pra wai."
47,12,18,"Uurîya mîîkîrî yarimaꞌpî moropai tiaron uyonpakon, innape Jesus kuꞌnen wîtîtoꞌpe yarakkîrî. Tîîse mîîkîrî wanîꞌpî yairî teesenumenkasen pe anna esenumenka saꞌnîrî. Mîrîrî yeꞌnen Titoya amîrîꞌnîkon tenkuꞌtîi atînirurîkon moꞌkasaꞌ pra man."
47,12,19,"Yai pra eesenumenkakon amîrîꞌnîkon rawîrî anna eꞌwapuꞌtî kaiꞌma, tîîse kaane. Anna eseurîma Cristoya anna eseurîmatoꞌpe taꞌpî yawîrî, Paapa rawîrî siꞌma. Moropai tamîꞌnawîrî anna nîkupîꞌpî wanî uyonpayamîꞌ, uwakîrikon puꞌkuru amîrîꞌnîkon pîikaꞌtîtoꞌpe."
47,12,20,"Tîîse eppeꞌnî pîꞌ wai kureꞌne, îꞌ kaiꞌma yairî pra awanîkon anepopai pra wanî pîꞌ. Eranneꞌ pe wai mîrîrî akoreꞌtaꞌnîkon ekoreꞌmantoꞌ eporîuya pîꞌ, moropai kinmuwanîtoꞌ, moropai esewanmîrîntoꞌ, moropai aawarîrîꞌnîkon teesenumenkai aweꞌtoꞌkon, moropai eꞌmuꞌtunpantoꞌ, eseurîmantoꞌ, moropai mîî pe aweꞌtoꞌkon, moropai pîraiꞌ pîꞌ tîmurukun pe pra awanîkon anepopai pra wanî pîꞌ eranneꞌ pe wai. Mîrîrî warantî ayeporîuyaꞌnîkon ya, awakîrikon pe wanî pepîn, maasa pra ekoreꞌma kupî, mîrîrî imakuiꞌpî ayeserukon pîꞌ."
47,12,21,"Eranneꞌ pe wai nîrî inîꞌrî akoreꞌtaꞌnîkon uutîsaꞌ ya, eppeꞌpai pra wai Paapa rawîrî siꞌma awenaiꞌnîkon. Moropai mîrîrî pîꞌ tîweppeꞌse ukarunpai pra wai mararî pra awenaiꞌnîkon. Maasa pra pena imakuiꞌpî kupîꞌpîyaꞌnîkon, moropai mîrîrî pîꞌ tîwenpenatai irumakayaꞌnîkon pra aakoꞌmamîꞌpîkon. Mîrîrî imakuiꞌpî kupîyaꞌnîkon seꞌ tapairî wîriꞌsanyamîꞌ yarakkîrî awanîkon ke, moropai tiaron nura ayeserukon kupî pîꞌ aakoꞌmamîkon tîrumakai pra. Mîrîrî wenai eppeꞌpai pra wai."
47,13,1,"—Anîꞌya îꞌ rî kuꞌsaꞌ ya, mîîkîrî esepuꞌtoꞌpe innape,asakîꞌnankon pemonkonyamîꞌya. Mîîwîni pra awanî ya,eseurîwîꞌnankonya taa eꞌpai man—taasaiꞌya man."
47,13,2,"Itakon iteꞌka pe aapiaꞌnîkon uutîsaꞌ yai, taꞌpîuya îꞌ kupîuya manniꞌkan imakuiꞌpî kupîtîponkon yarakkîrî. Mîrîrî warantî inîꞌrî tauya pe wai, aapia pra siꞌma. Inîꞌrî erepamî yai, —aka saꞌne —tauya pe pra wai anîꞌ pîꞌ tiwin kin, tamîꞌnawîronkon imakuiꞌpî ikuꞌnenan pîꞌ. Maasa pra îꞌ kaiꞌma Cristo eseurîma warantî uurî eseurîma anepuꞌpai awanîkon. Maasa eraꞌmatî, Cristo wanî pepîn aꞌtuꞌmîra. Tîîse mîîkîrîya tîmeruntîri yenpo, akoreꞌtaꞌnîkon erepamî yai."
47,13,4,"Tîîse aꞌtuꞌmîra awanîꞌpî, îꞌ pensa pakîꞌnan pona ipokapîtî toꞌya yai. Tîîse sîrîrîpe aakoꞌmamî Paapa meruntîri yai. Mîrîrî warantî nîrî anna wanî aꞌtuꞌmîra Cristo wanîꞌpî warantî. Tarîpai anna koꞌmamî yeꞌnen yarakkîrî, imeruntîri yai anna koꞌmamî, amîrîꞌnîkon pîikaꞌtîtoꞌpe annaya."
47,13,5,"Mîrîrî yeꞌnen aawarîrîꞌnîkon rî eseraꞌmatî ayewankon yaꞌ, innape ikupî pîꞌ aakoꞌmamîkon epuꞌtîkonpa. Innape ayewankon yaꞌ Cristo wanî epuꞌtî pîꞌ naatîi, ipemonkono pe awanîkon ya."
47,13,6,"Mîrîrî yeꞌnen mîrîrî epuꞌtîyaꞌnîkon ya, anna yeseru wenai, Cristo pemonkono pe anna wanî, epuꞌtîyaꞌnîkon, anna yewan yaꞌ aakoꞌmamîkon yeꞌnen."
47,13,7,"Esatî annaya Paapa pîꞌ imakuiꞌpî kupîyaꞌnîkon namai. Mîrîrî esatî annaya maasa pra morî pe anna eseraꞌmatoꞌpe pra, tîîse morî kupî pîꞌ awanîkonpa yairon. Moropai anna esenyakaꞌmatoꞌ eseraꞌma ya îꞌ pe pra rî, îꞌ waniꞌ awanî pepîn."
47,13,8,"Maasa pra Cristo maimu pe anna esenyakaꞌma tanne, îꞌ koneka annaya eserîke pra man yairon Paapa maimu yawîrî pra. Tîîse mîrîrî yawîrî neken anna wanî."
47,13,9,"Aasîrî yairî ayeserukon wanî ya, meruntî ke annaya ayaipontîkon pepîn eꞌpainon. Mîrîrî pîꞌ anna atausinpa eꞌpainon. Mîrîrî yeꞌnen anna epîreman pîꞌ man aponaꞌnîkon yairon pe ayeserukon enatoꞌpe."
47,13,10,"Mîrîrî yeꞌnen sîrîrî kaareta menukauya sîrîrî aapiaꞌnîkon eꞌmaiꞌ pe, uutî rawîrî amîrîꞌnîkon eraꞌmapîꞌse. Maasa pra îꞌ pensa uutîsaꞌ ya, meruntî ke atarumaꞌtîuyaꞌnîkon namai, Uyepotorî maimu pe. Maasa pra sîrîrî Uyepotorî maimu wanî inîꞌ panpîꞌ amîrîꞌnîkon ena emapuꞌtînen pe morî pe panpîꞌ. Mîrîrî wanî pepîn innape ikuꞌtoꞌyaꞌnîkon rumakayaꞌnîkon emapuꞌtînen pe pra."
47,13,11,"Paulo EsekaremekîUyonpayamîꞌ, koꞌmannîꞌnîkon. Tamîꞌnawîrî Paapa pîꞌ esatî pîꞌ akoꞌmantî, morî pe amîrîꞌnîkon kuꞌtoꞌpeiya, morî pe tîwanî manniꞌ warantî Paapaya akuꞌtoꞌkon pe. Sîrîrî apanamatouꞌya etatî, mîrîrî taasauꞌya manniꞌ. Moropai morî pe tîwanmîra akoꞌmantî ayonpakon pokonpe. Teesiyuꞌpîꞌse pra akoꞌmantî ayonpakon pokonpe. Mîrîrî warantî aakoꞌmamîkon ya, ayarakkîrîꞌnîkon Paapa koꞌmamî. Mîîkîrî Paapa wanî eꞌsaꞌnamantoꞌ tîînen pe, moropai tîwanmîn tîînen pe."
47,13,12,"Ayonpakon yenya yapiꞌtî morî pe, eeseporîkon yai. Tamîꞌnawîronkon uyonpakon Paapa yapurînenanya uupia tîweꞌsanonya aapiaꞌnîkon tîmaimukon yarima sîrîrî. Esatî annaya Uyepotorîkon Jesus Cristo pîꞌ, tamîꞌnawîrî morî pe tîweꞌtoꞌ tîîtoꞌpeiya aapiaꞌnîkon. Moropai Paapaya morî pe teetîꞌnînmai aakoꞌmamîkon emapuꞌtîtoꞌpe esatî annaya. Moropai Morî Yekaton Wannîya tiwin eesenumenkatoꞌkon eꞌtoꞌpe tamîꞌnawîrî siꞌma, esatî annaya sîrîrî."
48,1,1,"Sîrîrî Kaareta Paulo Nîmenukaꞌpî Galácia Ponkon PiaUmaimu Man AapiaꞌnîkonUurî Pauloya sîrîrî kaareta menuka aapiaꞌnîkon. Uurî wanî imenkasaꞌ pe, yaipontîsaꞌ pe, anîꞌrî pemonkon nîmenkaꞌpî pe pra, tîîse Jesus Cristo nîmenkaꞌpî pe wanî. Moropai Paapa, itun nîmenkaꞌpî pe wanî, manniꞌ Paapa, isaꞌmantaꞌsan koreꞌtapai Jesus pîmîꞌsaꞌkaꞌtîpon. Tauya tamîꞌnawîronkon uyonpakon, tarî uupia toꞌ wanî manniꞌkanya tîmaimukon yarima pîꞌ man amîrîꞌnîkon Galácia soosirîkon tawonkon pia. Series, "
48,1,3,Morî epeꞌmîra tîntîrî tîrî Paapaya yuꞌse wai aapiaꞌnîkon. Moropai tîwanmîra tîweꞌtoꞌ tîrî Uyunkonya moropai Uyepotorîkon Jesus Cristoya itîrî yuꞌse wai aapiaꞌnîkon.
48,1,4,"Mîîkîrî Cristo eturumakaꞌpî tîîsaꞌmantapa kaiꞌma, uurîꞌnîkon pîikaꞌtîpa umakuyikon winîpai. Mannankan sîrîrî pata po tîîkoꞌmansenon pemonkonyamîꞌ imakuiꞌsan warantî eꞌnî namai, uurîꞌnîkon moꞌkapa kaiꞌma aasaꞌmantaꞌpî. Îꞌ kaiꞌma ituꞌse Paapa, uyunkon eꞌtoꞌ yawîrî ikupîꞌpîiya."
48,1,5,"Jesus nîkupîꞌpî wenai, —Morî pe puꞌkuru man, Paapa —taapaiꞌnîkon man tîwîrî rî. Mîrîrî warantî taapaiꞌnîkon."
48,1,6,"Tiwinan Itekare YaironMararî pra esenumenkan pîꞌ wai teesewankonoꞌmai uyewan yaꞌ. Maasa pra manniꞌ amîrîꞌnîkon yannotîpon morî pe, epeꞌmîn ke, mîîkîrî rumakasaꞌyaꞌnîkon tiwinarî. Moropai mîîkîrî tîrumakai tiaronkon nekaremekî yapiꞌsaꞌyaꞌnîkon. Tîîse tiaron Cristo yekare yeꞌka ton pra man. Mîrîrî pîꞌ eseurîma, maasa pra mîrîrî kaiꞌma amîrîꞌnîkon yakaꞌmanenan moro toꞌ man. Inkamoro eseurîma koꞌmannîpî akoreꞌtaꞌnîkon. Yairon Cristo yekare miakanma yuꞌse toꞌ koꞌmamî."
48,1,8,"Tîîse anîꞌya mîrîrî yeꞌka miakanma ya, annaya, mîîwîni pra awanî ya, inserî kaꞌ poinonya ekaremekî ya tiaron pe, anna nekaremekîꞌpî warantî pra, mîîkîrî eꞌtarumaꞌtî apoꞌ yaꞌ yuꞌse wai. Sîrîrî pîꞌ pena anna eseurîmaꞌpî. Inîꞌrî tauya sîrîrî. Anîꞌya tiaron pe itekare ekaremekî ya, îꞌ yapiꞌsaꞌyaꞌnîkon warantî pra, ipatîkarî mîîkîrî eꞌtarumaꞌtî apoꞌ yaꞌ yuꞌse wai."
48,1,10,"Sîrîrî warantî eseurîma ya, pemonkonyamîꞌ yapurîuya sîrîrî? Kaane, tiwin kin mîrîrî pîꞌ pra! Tîîse Paapa yapurîuya pe eseurîmatoꞌ yuꞌse wanî sîrîrî. Pemonkonyamîꞌ yapurîuya pe eseurîma ya, morî pe upîꞌ toꞌ eseurîmatoꞌpe, moriya Cristo poitîrî pe wanî pepîn eꞌpainon."
48,1,11,"Îꞌ Kaiꞌma Yaipontîsaꞌ Pe Tîwanî Pîꞌ Paulo EseurîmaUyonpayamîꞌ, tauya sîrîrî apîꞌnîkon. Sîrîrî Cristo yekare ekaremekîuya manniꞌ, mîrîrî wanî pepîn tiwin kin pemonkon esenumenkatoꞌ. Tiwin kin anîꞌ winîpai moropai anîꞌya uyenupasaꞌ pra man. Tîîse Jesus Cristo winîpai neken etaꞌpîuya. Moropai mîîkîrîya yenpoꞌpî uupia, mîrîrî ekaremeꞌtoꞌpeuya kaiꞌma."
48,1,13,"Pena îꞌ kaiꞌma uukoꞌmanpîtîꞌpî yekare epuꞌtîꞌpîyaꞌnîkon, anna Judeuyamîꞌ yeseru yaꞌ uukoꞌmanpîtî yai. Moropai îꞌ kaiꞌma Cristo yapurînenan tarumaꞌtîpîtîꞌpîuya mararî pra îri pe toꞌ winîkîi. Moropai tamîꞌnawîron ankuꞌpai eꞌtoꞌ kuꞌpîtîꞌpîuya toꞌ winîkîi, toꞌ tîꞌkatoꞌpeuya. Uurî eꞌpîtîꞌpî tamîꞌnawîron Judeuyamîꞌ yeseru yawîron pe, tiaronkon uyonpayamîꞌ yentai. Moropai îꞌ kaiꞌma tamîꞌnawîrî yawîrî ikupîuya yuwapîtîꞌpîuya, îꞌ kaiꞌma utamorîꞌsan yeserurîꞌpî. Tîîse morî pe tîweꞌtoꞌ wenai Paapaya umenkaꞌpî pena, maasa esenpo pra tîîse usan roꞌta yapai. Moropai uyannoꞌpîiya îꞌ kaiꞌma tîmîrî ton pe eꞌtoꞌpe."
48,1,16,"Moropai îꞌ pensa sîrîrî anekaremeꞌpai Paapa wanî yai upîꞌ tînmu yenpoꞌpîiya. Taꞌpîiya tekare ekaremekîuya yuꞌse tîwanî mannankan Judeuyamîꞌ pepîn pîꞌ. Mîrîrî etasauꞌya pata pai, anîꞌ winîpai upanamanen ton yuwasauꞌya pra wai. Moropai Jerusalém pona uutîsaꞌ pra wai mannankan taipontîsanon pe, inmenkasaꞌkon pia, manniꞌkan urawîrî tîweꞌsanon. Inkamoro pia uutîsaꞌ pra wai upanamatoꞌpe toꞌya. Tîîse uutîꞌpî Arábia pata yaꞌ keren pona. Miarî uukoꞌmamîꞌpî. Moropai mîrîrî tîpo, ennaꞌpoꞌpî Damasco cidaderî pona."
48,1,18,"Miarî uukoꞌmamîꞌpî eseurîwîꞌne konoꞌ kaisarî. Mîrîrî tîpo, uutî tuꞌkaꞌpî Jerusalém pona, Pedro anepuꞌpai wanî yeꞌnen. Moropai miarî uukoꞌmamîꞌpî asakîꞌne domingo kaisarî."
48,1,19,"Moropai mîrîrî yai, tiaronkon Jesus naipontîꞌsan eraꞌmasauꞌya pra wai, tîîse neken, manniꞌ Uyepotorî yakon eraꞌmaꞌpîuya."
48,1,20,"Mîrîrî warantî awanîꞌpî, useruku pepîn. Sîrîrî menukauya sîrîrî, Paapaya epuꞌtî tanne, îꞌ kaiꞌma yairî eseurîma sîrîrî."
48,1,21,"Moropai mîrîrî tîpo, uutîꞌpî Síria pata poro moropai Cilícia pata poro."
48,1,22,"Mîrîrî yai, uurî asarî tanne, Judéia soosirî tawonkonya uyepuꞌtî pra awanîꞌpî. Eta pe neken uyekare etaꞌpî toꞌya, tiaronkon eseurîma pîꞌ. Taapîtîꞌpî toꞌya: —Tarîpai manniꞌ uurîꞌnîkon tarumaꞌtîpîtîtîponya innape ikuꞌsaꞌ tîuya ekaremeꞌpîtîꞌpî man, manniꞌ uurîꞌnîkonya innape ikuꞌtoꞌ anaretîꞌkapai eꞌpîtîꞌpî ya —taapîtîꞌpî toꞌya."
48,1,24,"Moropai uwenai inkamoroya taa pîꞌ man Paapa pîꞌ: —Morî pe nai, Paapa. Kureꞌnan amîrî, mîîkîrî anna tarumaꞌtîtîpon pîikaꞌtîsaꞌya nai —kaiꞌma Paapa yapurîꞌpî toꞌya."
48,2,1,"Asakîrîrî puꞌ pona tîîmoꞌtai 14 konoꞌ uukoꞌmamî tîpo, ennaꞌpo tuꞌkaꞌpî Jerusalém pona Barnabé yarakkîrî. Moropai nîrî yarîꞌpîuya uyarakkîrî. Miarî ya uutîꞌpî, maasa pra Paapaya ekaremekîꞌpî upîꞌ miarî ya uutîtoꞌpe. Miarî erepansaꞌ yai, anna emurukuntîꞌpî manniꞌkan soosi esanon neken pokonpe. Anna emurukuntîꞌpî anna eseurîmatoꞌpe iponarî. Mîrîrî yai toꞌ pîꞌ Cristo yekare ekaremekîꞌpîuya tamîꞌnawîrî manniꞌ Judeuyamîꞌ pepîn pîꞌ. Îꞌ kaiꞌma unekaremekî koꞌmannîpî ekaremekîꞌpîuya. Maasa pra mîrîrî esenyakaꞌmantoꞌ wanî yuꞌse pra awanîꞌpî îꞌ pe pra rî. Tîîse inna, mîrîrî warantî ikupî pîꞌ akoꞌmankî, taa toꞌya yuꞌse awanîꞌpî."
48,2,3,"Mîrîrî eta tîuyaꞌnîkon ya, etaꞌpî toꞌya morî pe, innape ikupîꞌpî toꞌya. Mîrîrî yeꞌnen uwanîyakon Tito, Judeu pepîn tîîse Grego, mîîkîrî ena eꞌpai man Judeu yeseru yaꞌ, taa toꞌya pra awanîꞌpî. Tîîse tiaronkon wanîꞌpî moro, innape Jesus kuꞌnenan pe tîweꞌkuꞌsanon moropai inkamoro emurukuntîsaꞌ wanîꞌpî anna pokonpe. Tîîse inkamoroya taa koꞌmannîpî ena eꞌpai man Judeuyamîꞌ yeseru yaꞌ. Inkamoro warayoꞌkon ewonsaꞌ wanîꞌpî amaꞌ pe anna yakoꞌmenkakonpa kaiꞌma. Îꞌ kaiꞌma ikupî annaya aneraꞌmapai tîwanîkon yeꞌnen, Jesus yarakkîrî anna eꞌtoꞌ wenai. Inkamoro wanîꞌpî îꞌ kaiꞌma Moisés nurîꞌtîya yenupantoꞌ yawîrî anna wanî yuꞌse. Tîîse Cristo pemonkono pe eꞌnî yeꞌnen, unkupîkon ton Moisés nurîꞌtî nekaremekîꞌpî kupî pepîn. Mîrîrî yeꞌnen mîrîrî pîꞌ inna, mîrîrî yawîrî kuꞌpaiꞌnîkon man, taasaꞌ annaya pra man. Maasa pra yairon Cristo yekare, manniꞌ anetaꞌpîkon koꞌmantoꞌpe aapiaꞌnîkon, tiaron pe miakanma anîꞌya namai. Tîîse manniꞌkan soosi esaꞌ pe tîweꞌsanon, uyentainokon pe ankupîꞌsanya upanamasaꞌ pra man, amenan esenumenkatoꞌ ke. Tîîse uurî pia anîꞌ wanî pepîn tiaron yentai tîîse Paapaya ukupîꞌpîkon seꞌ kaisarî eꞌnîtoꞌpeꞌnîkon. Series, "
48,2,7,"Tîîse inkamoroya îꞌ kaiꞌma Paapaya esenyakaꞌmatoꞌ ton tîîsaꞌ eraꞌmaꞌpî, Jesus Cristo yekare ekaremekî pîꞌ manniꞌkan Judeuyamîꞌ pepîn pîꞌ. Îꞌ kaiꞌma Paapaya Pedro kupîꞌpî Judeuyamîꞌ pîꞌ itekare ekaremeꞌtoꞌpeiya warantî. Maasa pra Paapa esenyakaꞌma manniꞌ warantî Pedro yarakkîrî Judeuyamîꞌ pîꞌ itekare ekaremekî pîꞌ. Mîrîrî warantî nîrî uurî wenai Paapa esenyakaꞌma Judeuyamîꞌ pepîn pîꞌ itekare ekaremeꞌtoꞌpeuya."
48,2,9,"Mîrîrî yeꞌnen Tiagoya moropai Pedroya moropai Joãoya manniꞌkan soosi esaꞌ pe tîweꞌsanonya epuꞌtîꞌpî, îꞌ kaiꞌma Paapa nîkupîꞌpî pe awanî. Moropai inkamoroya tenyakon tîrîꞌpî uurî pia moropai Barnabé pia. Mîrîrî yeꞌnen inna taꞌpî annaya îꞌ kaiꞌma Judeu pepîn koreꞌta anna esenyakaꞌma pîꞌ, moropai inkamoro esenyakaꞌma tanne Judeuyamîꞌ koreꞌta. Tîîse esatîꞌpî inkamoroya anna pîꞌ, anna wanmîra manniꞌkan îꞌ ton pînon saꞌne, toꞌ koreꞌtawonkon kupî annaya namai. Tîîse mîrîrî kupî yuwa pîꞌ uukoꞌmamî sîrîrî, uuwanmîra ikupîuya pra ituꞌse wanî yeꞌnen."
48,2,11,"Antioquia cidaderî po uukoꞌmamî tanne, Pedro erepamîꞌpî miarî ya. Mîîkîrî pîꞌ eseurîmaꞌpî meruntî ke, tamîꞌnawîronkon rawîrî siꞌma. Maasa pra iteseru wanîꞌpî yairî pra. Pena iteseru wanîꞌpî see warantî. Maasa inkamoro narimaꞌsan erepamî pra tîîse, Pedroya tekkari yonpapîtîꞌpî manniꞌkan innape Jesus kuꞌnenan pokonpe, Judeuyamîꞌ pepîn pokonpe, Judeuyamîꞌ yeseru yawîrî pra. Tîîse inkamoro warayoꞌkon erepamîꞌpî pata pai inîꞌrî tekkari anonpapai pra eenaꞌpî Judeuyamîꞌ pepîn pokonpe. Maasa pra eranneꞌ pe eenaꞌpî inkamoro warayoꞌkon Jerusalém poi iipîꞌsan pîꞌ, toꞌ yeseru ankuꞌpai tîwanî yeꞌnen. Judeuyamîꞌ yeseru yawîrî innape Jesus kuꞌnenan koꞌmamî eꞌpai awanî, taa toꞌya. Mîrîrî yeꞌnen inîꞌrî Judeuyamîꞌ pepîn pîinamaiya pra eenaꞌpî. Moropai tiaronkon Judeuyamîꞌ innape Jesus kuꞌnenan eꞌmenkaꞌpî Pedro pokonpe tîwanîkonpa Judeuyamîꞌ pepîn pokonpe tekkarikon anonpapai pra. Moropai Barnabé enaꞌpî toꞌ warantî nîrî anîꞌ pîinamaiya pra. Eranneꞌ pe eenaꞌpî inîꞌrî yairon ankuꞌpai pra. Mîrîrî eraꞌmauya yai, epuꞌtîꞌpîuya yairî pra awanî. Cristo yekare nekaremeꞌtoꞌ yawîrî pra awanî. Mîrîrî yeꞌnen taꞌpîuya Pedro pîꞌ tamîꞌnawîronkon rawîrî siꞌma. —Aꞌkî, Judeu pe puꞌkuru awanî, tîîse aakoꞌmamî pepîn Judeuyamîꞌ yeseru yawîrî. Ayekkari yonpapîtîꞌpîya Judeuyamîꞌ pepîn pokonpe toꞌ warantî. Tîîse “Taatarimai toꞌ piapai”, taaya, “Judeuyamîꞌ yeseru kupîyaꞌnîkon eꞌpai man”, taaya toꞌ pîꞌ, toꞌ piapai taatarimai. Tîîse mîrîrî wanî pepîn yairî —taꞌpîuya ipîꞌ. Series,  Series,  Series, "
48,2,15,"Judeuyamîꞌ Moropai Judeuyamîꞌ Pepîn Eꞌpîikaꞌtî Innape Ikupî Toꞌya WenaiTaꞌpîuya Pedro pîꞌ: —Uurîꞌnîkon wanî Judeuyamîꞌ pe esenpoꞌsan pe. Manniꞌkan imakuiꞌsan, Moisés nurîꞌtîya yenupantoꞌ yawîrî pra tîweꞌsanon, Judeuyamîꞌ pepîn pe esenpoꞌsan pe pra eꞌnî. Tîîse epuꞌtî, uurîꞌnîkon innape Jesus kuꞌnenanya pemonkon yapisî Paapaya pepîn Moisés nurîꞌtîya yenupantoꞌrîꞌpî konekaiya wenai, tîîse innape Jesus Cristo kuꞌtoiꞌya wenai yapisîiya morî pe. Mîrîrî yeꞌnen Judeuyamîꞌ pepîn warantî uurîꞌnîkon nîrî yapisî Paapaya innape Jesus Cristo kuꞌsaꞌ wenai, mîrîrî Moisésya yenupantoꞌ rîꞌpî koneka wenai pra. Maasa pra anîꞌ kupî Paapaya pepîn morî pe Moisésya yenupantoꞌ rîꞌpî kupîiya wenai."
48,2,17,"Judeuyamîꞌ esenumenka see warantî, îꞌ pensa morî pe ukupîkon Paapaya yuwa ya, innape Jesus Cristo kupî wenai, uurîꞌnîkon wanî imakuiꞌsan pe Judeuyamîꞌ pepîn warantî. Imakuiꞌpî pe eꞌnî, maasa pra Moisésya yenupantoꞌ rîꞌpî yawîrî pra koꞌmannî wenai. Toꞌ esenumenka mîrîrî warantî, tîîse toꞌ esenkuꞌtîsaꞌ man. Maasa pra Cristoya imakuiꞌpî pe eꞌkî, Paapa maimu yawîrî pra eꞌkî taasaꞌ pra man."
48,2,18,"Manniꞌ pena esuwaꞌkaꞌpî kuꞌse ennaꞌpo eserîke pra man. Mîrîrî yeꞌnen taa eserîke pra man, Moisés nurîꞌtîya yenupantoꞌ rîꞌpî yawîrî eꞌnîpaiꞌnîkon. Maasa pra mîrîrî taꞌnîkon ya, imakuiꞌpî pe rî koꞌmannî, mîrîrî yawîrî koꞌmannî eserîke pra man."
48,2,19,"Tarîpai uurî, mîrîrî Moisés nurîꞌtîya yenupantoꞌ winîkîi inîꞌ îꞌ ton pra wai. Manniꞌ isaꞌmantaꞌpî warantî wanî sîrîrî iwinîkîi. Tarîpai enen esepuꞌtî sîrîrî Paapa winîkîi neken. Uurî saꞌmantaꞌpî Cristo yarakkîrî pakîꞌnan po aasaꞌmanta yai. Maasa pra morî pe uurîꞌnîkon yapisî Paapaya pepîn, mîrîrî Moisés nurîꞌtîya yenupantoꞌ yawîrî koꞌmannî wenai. Mîrîrî yeꞌnen uuwarîrî uukoꞌmamî pepîn enen, tîîse manniꞌ Cristo enenan koꞌmamî sîrîrî uyarakkîrî. Moropai sîrîrî uukoꞌmamî manniꞌ innape Paapa munmu kupîuya yeꞌka pe. Manniꞌ usaꞌnamatîpon moropai uurî ton pe tîîwarîrî eturumakaꞌpî tîîsaꞌmantapa."
48,2,21,"Morî pe ukuꞌtoꞌ Paapaya kupî pîꞌ wai innape. Maasa pra Moisés nurîꞌtîya yenupantoꞌ kupî wenai morî pe Paapaya uurîꞌnîkon yapisî ya, moriya îꞌ pe pra rî Cristo saꞌmantaꞌpî kupî mîrîrî."
48,3,1,"Tarîpai eseurîma etatî Galácia ponkon. Pakkokon amîrîꞌnîkon. Anîꞌya amîrîꞌnîkon maꞌtanîpîꞌpî mîîtoꞌpe mîrîrî warantî awanîkonpa. Maasa pra pena amîrîꞌnîkonya unekaremekîꞌpî epuꞌtîꞌpî aronne, îꞌ kaiꞌma pakîꞌnan po Jesus Cristo saꞌmantaꞌpî yekare epuꞌtîꞌpîyaꞌnîkon."
48,3,2,"Tarîpai ayekaranmapouyaꞌnîkon sîrîrî, Paapa winîpainon Morî Yekaton Wannî yapisîꞌpîyaꞌnîkon Moisés yenupantoꞌ rîꞌpî kupîyaꞌnîkon wenai? Innape Jesus Cristo yekare kupîyaꞌnîkon wenai kaꞌrî? Tarîpai umaimu yuꞌtî."
48,3,3,Yapisîꞌpîyaꞌnîkon innape Jesus kupîyaꞌnîkon wenai. Tîîse îꞌ ton pe Moisésya ayenupaꞌpîkon yawîrî ankuꞌpai awanîkon mîrîrî? Aawarîrîꞌnîkon morî pe eꞌpai awanîkon?
48,3,4,"Innape Jesus kupîꞌpîyaꞌnîkon patapai, tamîꞌnawîron îꞌ eꞌkupîꞌpî ayarakkîrîꞌnîkon, amoronkon, aatausinpatoꞌkon, mîrîrî kupî pîꞌ naatî îꞌ pe pra rî? Îꞌ pe pra aweꞌsaꞌ pra man."
48,3,7,"Mîrîrî yeꞌnen epuꞌtî man, yaironkon pe eꞌnî Abraão nurîꞌtî payannîꞌsan pe puꞌkuru, innape ikupî yeꞌnen."
48,3,8,Pena Paapa maimuya taꞌpî îꞌ kaiꞌma Judeuyamîꞌ pepîn kupî tîuya yairon pe. Mîrîrî ekaremekîꞌpîiya eꞌmaiꞌ pe Abraão pîꞌ. Taꞌpîiya see warantî:—Amîrî wenai tamîꞌnawîron pata ponkon pemonkonyamîꞌ ton pe morî kupîuya pe wai—taꞌpîiya.
48,3,9,"Mîrîrî yeꞌnen mîrîrî yawîrî awanî. Abraão nurîꞌtî, manniꞌ innape tîkuꞌsaꞌ Paapaya warantî tamîꞌnawîronkon innape tîkuꞌnenan kupîiya, morî pe Abraão kupîꞌpî tîuya warantî."
48,3,10,"Manniꞌkan Moisésya yenupantoꞌ rîꞌpî yawîrî tîîkoꞌmansenon tarumaꞌtî Paapaya pe man. Maasa pra imaimu menukasaꞌya taasaꞌ man:—Tamîꞌnawîronkon yawîrî pra tîîkoꞌmansenon tîwîrî manniꞌ aweꞌmenukasaꞌ yaꞌ manniꞌ tîweꞌsanon,inkamoro yeꞌka tarumaꞌtîuya pe man—taasaiꞌya man. ˻Epuꞌtî man, tamîꞌnawîronkon wanî imaimu yawîrî pra.˼"
48,3,11,"Inna, seruꞌ pepîn, anîꞌ kupî Paapaya pepîn yairon pe, mîrîrî Moisésya yenupantoꞌ rîꞌpî kupîiya wenai. Maasa pra imaimu eꞌmenukasaꞌya taasaꞌ man:—Paapa pia morî pe tîweꞌsen koꞌmamî eꞌpai man innape ikupî tîuya wenai—taasaiꞌya man."
48,3,12,"Tîîse Moisésya yenupantoꞌ rîꞌpîya taa pepîn tiwin kin. —Innape Jesus kuꞌtî yairon pe awanîkonpa —taiya pepîn. Tîîse taiya:—Seeniꞌ konekakî, seeniꞌ kîꞌkupîi—Mîrîrî yawîrî tîweꞌsen koꞌmamî pe man morî pe—taasaiꞌya man."
48,3,13,"Mîrîrî warantî uurîꞌnîkon wanîꞌpî Paapa nîtarumaꞌtîkon pe teuren tîîse upataꞌseꞌ yaꞌ Cristoya imoꞌkaꞌpî tîpona uurîꞌnîkon pîikaꞌtîpa kaiꞌma, uyeꞌmaꞌpîiyaꞌnîkon pakîꞌnan pona tîsaꞌmanta yai. Îꞌ kaiꞌma Paapa eꞌmenukasaꞌya taasaꞌ man:—Tamîꞌnawîronkon manniꞌkan imakuiꞌsan yei pîꞌ eꞌweyokkaꞌsan wanî Paapa nîtarumaꞌtîkon pe—taasaiꞌya man. Mîrîrî eꞌkupîꞌpî îꞌ kaiꞌma morî kupî tîuya taꞌpî Paapaya Abraão pîꞌ eꞌkuꞌtoꞌpe mîîkîrî Jesus Cristo wenai manniꞌkan Judeuyamîꞌ pepîn ton pe. Moropai uurîꞌnîkon tamîꞌnawîronkonya innape ikupî wenai Paapaya itîrîuya taꞌpî Morî Yekaton Wannî yapiꞌtoꞌpe aweꞌkupîꞌpî."
48,3,15,"Îꞌ Taꞌpî Tîuya Kupî Paapaya Abraão YarakkîrîUyonpayamîꞌ anepuꞌtîkon ton ekaremekîuya sîrîrî îꞌ kaiꞌma koꞌmannî yekare. Aꞌkî, îꞌ pensa asakîꞌnankon pemonkonyamîꞌ yai toꞌ eseta. Teeseurîmaꞌpîkon kupî toꞌya îꞌ kaiꞌma taꞌpî tîuyaꞌnîkon yawîrî. Anîꞌya îꞌ kaiꞌma taꞌpî tîuya miakanma eserîke pra awanî tiaron pe îꞌ taꞌpî tîuya."
48,3,16,"Mîrîrî warantî Paapaya tîmaimu tîrîꞌpî Abraão nurîꞌtî pia moropai ipa rîꞌpî pia. Paapa maimu eꞌmenukasaꞌya taasaꞌ tuꞌkankon pemonkonyamîꞌ iparîꞌsan pîꞌ pra taasaiꞌya man. Tîîse tiwinan pîꞌ neken, iparîꞌpî Cristo pîꞌ eeseurîmaꞌpî."
48,3,17,"Îꞌ ankapai uurî eꞌtoꞌ pîꞌ tauya sîrîrî. Paapaya esetantoꞌ ton kupîꞌpî moropai mîrîrî yawîrî ikupî tîuya taꞌpîiya. Mîrîrî tîpo 430 konoꞌ esuwaꞌkasaꞌ tîpo, Paapaya unkupîkon ton tîrîꞌpî Moisés nurîꞌtî pia. Mîrîrî wenai inîꞌrî kupîuya pepîn îꞌ taꞌpîuya Abraão yarakkîrî taiya pra awanîꞌpî. Mîrîrî yeꞌnen tîwî ikupîꞌpîiya taa eserîke pra man."
48,3,18,"Maasa pra uurîꞌnîkon yapisî Paapaya pepîn Moisésya yenupantoꞌ yawîrî koꞌmannî wenai. Mîrîrî yawîrî awanî ya moriya îꞌ taꞌpî tîuya Abraão nurîꞌtî pîꞌ tîmaimu kupîiya pepîn eꞌpainon. Tîîse epeꞌmîra Paapaya itîrîꞌpî Abraão pia, taꞌpî tîuya yeꞌnen."
48,3,19,"Mîrîrî wenai uurîꞌnîkon yapisî yeꞌka pe pra, tîîse îꞌ ton pe mîrîrî Moisésya yenupantoꞌ ton tîrîꞌpî Paapaya? Mîrîrî tîrîꞌpîiya îꞌ kaiꞌma Paapa eꞌtoꞌ ituꞌse yawîrî pra eꞌnî epuꞌtîpa kaiꞌma itîrîꞌpîiya. Tîîse ipatîkarî aakoꞌmantoꞌpe pra, aakoꞌmantoꞌpe manniꞌ Abraão parîꞌpî, ipîꞌ Paapa eseurîmaꞌpî, manniꞌ erepamî pîkîrî. Mîrîrîya îꞌ pensa Moisés nurîꞌtî pia tîmaimu tîîsaiꞌya ya, Paapaya itîrîꞌpî tîmîrî ton pe teeseurîmasanon inserîyamîꞌ wenai."
48,3,21,"Mîrîrî yeꞌnen îꞌ kaiꞌma esenumenkan mîrîrî pîꞌ? Innape Moisés nurîꞌtî pia Paapa nîtîrîꞌpî wanî, innape Abraão nurîꞌtî yarakkîrî Paapa esetatoꞌ wanî warantî? Inna, saꞌnîrî toꞌ wanî innape. Maasa pra Moisés nurîꞌtîya yenupantoꞌ yawîrî tîîkoꞌmansenonya Paapa winîpai tîîkoꞌmantoꞌ ton yapisî eꞌpainon, teuren tîîse yapisî toꞌya pepîn, maasa pra Paapa maimu yawîrî toꞌ wanî pepîn tiwin kin."
48,3,23,"Tîîse maasa Cristo erepamî pra tîîse, pena Moisésya yenupantoꞌ rîꞌpîya uurîꞌnîkon pîikaꞌtîꞌpî, îꞌ kaiꞌma koꞌmannîtoꞌpe ekaremekîꞌpîiya. Mîrîrî Moisésya yenupantoꞌ rîꞌpî wanîꞌpî uurîꞌnîkon yenupatoꞌpe awanîꞌpî, Cristo erepamî pîkîrî sîrîrî non pona."
48,3,24,"Tîîse Cristo erepansaꞌ yeꞌnen, epuꞌtî man, innape ikupî wenai, yairon pe Paapaya uurîꞌnîkon yapisî, Moisés nurîꞌtîya yenupantoꞌ yawîrî koꞌmannî wenai pra."
48,3,25,"Tarîpai eerepansaꞌ man. Mîrîrî yeꞌnen inîꞌrî Moisésya yenupantoꞌ rîꞌpî wanî pepîn uyenupanenkon pe, maasa pra innape Cristo kupî yeꞌnen. Maasa pra innape ikupîyaꞌnîkon wenai tamîꞌnawîrî amîrîꞌnîkon wanî Paapa munkîyamîꞌ pe manniꞌ Jesus Cristo yarakkîrî tîîkoꞌmansenon pe awanîkon."
48,3,27,"Îꞌ pensa amîrîꞌnîkon esenpatakona yai taꞌpîyaꞌnîkon: —Tarîpai uurî Paapa pemonkono, penaroꞌ uyeserurîꞌpî kupîuya pepîn tîîse amenan pe uyeseru ton yapisîuya sîrîrî. Amenan pon wanî yekaꞌma warantî uyeseru ton yapisîuya Cristo winîpai."
48,3,28,"Mîrîrî wenai taa eserîke pra awanî uurî Judeu, Judeu pepîn yentainon taa pepîn. Taa pepîn nîrî uurî anîꞌ poitîrî pepîn, toꞌ poitîrî yentainon taa pepîn. Moropai taa pepîn uurî warayoꞌ, wîriꞌ yentainon taa eserîke pra awanî. Maasa pra Paapaya tamîꞌnawîronkon amîrîꞌnîkon eraꞌma, seꞌ kaisarî Jesus Cristo yarakkîrî aakoꞌmamîkon wenai. Aasîrî amîrîꞌnîkon wanî Cristo pemonkono pe tîweꞌsanon pe. Mîrîrî yeꞌnen amîrîꞌnîkon wanî nîrî Abraão nurîꞌtî payanîꞌsan pe Cristo warantî. Mîrîrî yeꞌnen Abraão pîꞌ Paapa nekaremekîꞌpî yapisîyaꞌnîkon pe naatîi."
48,4,1,"Îꞌ amîrîꞌnîkon pîꞌ ankapai eꞌtoꞌ pîꞌ tauya sîrîrî. Maasa eraꞌmatî. More pe tîîse itun saꞌmanta yai, tamîꞌnawîrî temanne pe awanî, tîîse itesaꞌ pe aakoꞌmamî eserîke pra awanî, more pe awanî yeꞌnen. More pe awanî tanne, tiaron pemonkonya koꞌmannîpî eꞌpai awanî. Mîîkîrî wanî more esaꞌ pe. Moropai itemanne esaꞌ pe awanî. Imaimu yawîrî more koꞌmamî îꞌ pensa kureꞌne teenasaꞌ pîkîrî, ikuꞌtoꞌpeiya taꞌpî itun nurîꞌtîya pîkîrî."
48,4,3,"Mîrîrî warantî nîrî anna Judeuyamîꞌ wanîꞌpî, more wanî kaisarî, maasa Cristo yekare eta pra tîîse. Mîrîrî yai koꞌmannîꞌpî îꞌ kaiꞌma pata yeseru yawîrî eꞌpîikaꞌtîntoꞌpe kaiꞌma."
48,4,4,"Tîîse îꞌ pensa Paapa munmu erepantoꞌ weiyu eseporîꞌpî, eesenpoꞌpî more pe wîriꞌ yai. Moropai mîîkîrî koꞌmamîꞌpî Moisés nurîꞌtîya yenupantoꞌ yawîrî. Mîrîrî yawîrî aakoꞌmamîꞌpî maasa pra uurîꞌnîkon moꞌkapa kaiꞌma mîrîrî Moisésya yenupantoꞌ rîꞌpî winîpai. Mîrîrî yawîrî pra eꞌnî yeꞌnen eꞌtarumaꞌtîn kupî tanne uurîꞌnîkon moꞌkaꞌpîiya. Moropai uyeꞌmaꞌpîiyaꞌnîkon tîîsaꞌmanta ke, Paapa munkî pe uurîꞌnîkon enatoꞌpe."
48,4,6,"Uurîꞌnîkon wanî tarîpai Paapa munkîyamîꞌ pe. Mîrîrî yeꞌnen uyewankon yaꞌ Paapaya Morî Yekaton Wannî yarimaꞌpî. Mîîkîrî wanî inmu yekaton pe. Mîîkîrîya taa —Paapa, uyun —taiya. Mîrîrî wenai uyunkon pe Paapa wanî epuꞌtî."
48,4,7,"Moriya amîrîꞌnîkon wanî pepîn ipoitîrî pe. Tîîse inmukuyamîꞌ pe puꞌkuru awanîkon. Moropai inmukuyamîꞌ pe awanîkon yeꞌnen, Paapaya tamîꞌnawîronkon tînmukuyamîꞌ pia temanne tîrî aapiaꞌnîkon."
48,4,8,"Pena amîrîꞌnîkonya Paapa epuꞌtî pra awanî yai, miaꞌ ke ikonekasaꞌ yapurîꞌpîyaꞌnîkon. Ipoitîrî warantî aakoꞌmamîꞌpîkon tîîse Paapa pe pra tîîse."
48,4,9,"Tîîse tarîpai amîrîꞌnîkonya Paapa epuꞌsaꞌ man. Taapaiꞌnîkon man Paapaya amîrîꞌnîkon epuꞌsaꞌ man. Tîîse îꞌ waniꞌ awanî yeꞌnen tiaron poitîrî pe aweꞌtoꞌpe ennaꞌpopai awanîkon? Moisés nurîꞌtîya yenupantoꞌ yawîrî awanîkon ya, aweꞌpîikaꞌtîkon kaiꞌma eesenumenkakon? Aweꞌpîikaꞌtîkon pepîn."
48,4,10,"Îꞌ ton pe taayaꞌnîkon, ipîkku pe iweiyu ton tîmoꞌkapîꞌse? Judeuyamîꞌ yeseru yawîrî eꞌpai naatî? Kapoi eraꞌtî pe yapurî moropai konoꞌ moꞌta yai yapurî, amenan konoꞌ ewomî yai yapurî taayaꞌnîkon, îꞌ pe pra rî tîîse?"
48,4,11,Mararî pra apîꞌnîkon esewankonoꞌman pîꞌ wai. Teuren kureꞌne akoreꞌtaꞌnîkon uukoꞌmamîꞌpî esenyakaꞌma pîꞌ itekare ekaremekî pîꞌ mîrîrî yawîrî pra awanîkon sîrîrî. Mîrîrî yeꞌnen aapiaꞌnîkon îꞌ pe pra rî mîrîrî unekaremekîꞌpî wanî sîrîrî.
48,4,12,"Uyonpayamîꞌ, esatîuya sîrîrî apîꞌnîkon îꞌ kaiꞌma uurî wanî warantî, Moisés nurîꞌtîya yenupantoꞌ yawîrî pra awanîkon yuꞌse wai. Inna seruꞌ pepîn uurî enaꞌpî amîrîꞌnîkon warantî mîrîrî Moisésya yenupantoꞌ rîꞌpî yawîrî pra. Mîrîrî yai îꞌ kaiꞌma imakuiꞌpî pe uwinîkîi eeseurîmasaꞌkon pra naatîi."
48,4,13,"Manniꞌ yai Jesus Cristo yekare ekaremeꞌse akoreꞌtaꞌnîkon erepamîꞌpî eꞌmaiꞌ pe, priꞌya pra wanî yeꞌnen. Tîîse mîrîrî wenai uyewanmarîyaꞌnîkon pra awanîꞌpîkon. Uyuꞌse awanîkon pîn, priꞌya pra esepuꞌtî tanne. Tîîse uyapisîꞌpîyaꞌnîkon awakîrikon pe manniꞌ Paapa narimaꞌpî inserî yapisîyaꞌnîkon warantî moropai Jesus Cristo erepamî akoreꞌtaꞌnîkon yapisîyaꞌnîkon warantî puꞌkuru uyapisîyaꞌnîkon."
48,4,15,Amîrîꞌnîkon wanîꞌpî kureꞌne taatausinpai. Mîrîrî yai tîîse îꞌ kaiꞌma eenasaꞌkon mîrîrî? Tauya apîꞌnîkon kureꞌne aatausinpaꞌpîkon îꞌ antîîpai awanîꞌpîkon uupia mararî pra kureꞌne ayenukon rî tîmoꞌkai antîîpai awanîꞌpîkon uupia.
48,4,17,"Aꞌkî, insamoro warayoꞌkon wanî kureꞌne amîrîꞌnîkon winîkîi tîîse inkamoro esenumenkatoꞌ wanî morî pe pra. Toꞌ esenumenka amîrîꞌnîkon pantaka yuꞌse inîꞌrî upîinamayaꞌnîkon namai. Upîinamayaꞌnîkon yentai tîpîinamakonpa apantakon toꞌya."
48,4,18,"Inna, seruꞌ pepîn kureꞌne amîrîꞌnîkon winîkîi toꞌ esenumenka ya, morî kupîkonpa, îꞌ waniꞌ pra man. Mîrîrî warantî uurî esenumenka, ayarakkîrîꞌnîkon neken uurî wanî yai pra, tîîse oꞌnon pata aminke wanî tanne."
48,4,19,"Uyonpayamîꞌ, unsaꞌnamakon, kureꞌne apîꞌnîkon esenumenka, unmukuyamîꞌ warantî awanîkon yeꞌnen. Uurî wanî asankon warantî. Manniꞌ wîriꞌ, more yanya tîmoron epuꞌtî tînre yenpotoꞌ tîuya weiyu yai warantî umoron epuꞌtîuya awenaiꞌnîkon. Maasa pra kureꞌne ituꞌse wanî amîrîꞌnîkon ena Cristo warantî iteseru warantî aakoꞌmamîkonpa. Kureꞌne esenumenkan pîꞌ wai akoreꞌtaꞌnîkon eꞌpai wanî pîꞌ ayarakkîrîꞌnîkon eseurîmatoꞌpe, uurî pe puꞌkuru, kureꞌne apîꞌnîkon teesewankonoꞌmai uukoꞌmamî wenai."
48,4,21,"Agar Moropai Sara Yekare Pîꞌ Eeseurîmaꞌpî Uurîꞌnîkon YenupatoꞌpeAmîrîꞌnîkon manniꞌkan Moisésya yenupantoꞌ rîꞌpî yawîrî eꞌpaiꞌnîkon. Maasa kaꞌtî upîꞌ. Etasaꞌyaꞌnîkon pra naatî, îꞌ kaiꞌma Moisés nurîꞌtîya yenupantoꞌ yekare?"
48,4,22,"Mîrîrîya taꞌpî pena Abraão nurîꞌtî munkîyamîꞌ wanîꞌpî asakîꞌne warayoꞌkon. Tiwinan wanîꞌpî ipoitîrîpaꞌ Agar more pe. Moropai tiaron wanîꞌpî inoꞌpî puꞌkuru Sara more pe, ipoitîrîpaꞌ pepîn."
48,4,23,"Mîîkîrî ipoitîrîpaꞌ more esenpoꞌpî îꞌ kaiꞌma pemonkon esenpo warantî, tiaron pe pra. Tîîse ipoitîrîpaꞌ pepîn inoꞌpî more esenpoꞌpî îꞌ kaiꞌma kupî tîuya taꞌpî Paapaya yawîrî."
48,4,24,"Mîrîrî toꞌ yekarekon wanî yenupantoꞌpe. Inkamoro asakîꞌnan wîriꞌsanyamîꞌ yekare wanî îꞌ kaiꞌma Paapa esetatoꞌpe pemonkonyamîꞌ yarakkîrî. Tiwin wanî manniꞌ wîꞌ po Moisés nurîꞌtî pia tîmaimu rumakaiya ekaremeꞌnen pe, mîîkîrî Agar wanî. Mîrîrî Moisés nurîꞌtîya yenupantoꞌ yawîrî tîîkoꞌmansenon pe wanî toꞌ poitîrîtonon warantî. Manniꞌ wîꞌ, Sinai iteseꞌ wanî Arábia pata po tîweꞌsen pe. Mîrîrî yekare ekaremeꞌnen pe Agar wanî. Moropai manniꞌkan Jerusalém po tîîkoꞌmansenon, Judeuyamîꞌ koꞌmamî mîrîrî yawîrî toꞌ poitîrîkon warantî. Tîîse manniꞌkan Cristo pemonkonoyamîꞌ wanî Moisésya yenupantoꞌ rîꞌpî yawîrî tîweꞌsanon pe pra, toꞌ poitîrî pe pra. Inkamoro koꞌmantoꞌ wanî kaꞌ po, tarîron Jerusalém yentai tîweꞌsen. Mîrîrî amenan Jerusalém wanî usankon pe. Mîrîrî ekaremeꞌnen pe Sara, Abraão noꞌpî rîꞌpî wanî, maasa pra ipoitîrîpaꞌ pra tîwanî yeꞌnen."
48,4,27,"Maasa pra Paapa maimu eꞌmenukasaꞌya taasaꞌ man:Amîrî wîriꞌ, manniꞌ îꞌ pensa more yenpotîpon pepîntaatausinpai eꞌkî.Amîrî îꞌ pensa more morontasaꞌ epuꞌtîtîpon pepîn.Mararî pra entaimepîꞌkî aatausinpasaꞌ wenai.Maasa pra manniꞌ wîriꞌ, inyo nîrumakaꞌpî,mîîkîrî payanîꞌsan wanî kupî sîrîrî mararî pra,manniꞌ tînyo yarakkîrî tîîkoꞌmansen payanîꞌsan yentaitaasaiꞌya man."
48,4,28,"Tarîpai uyonpayamîꞌ, amîrîꞌnîkon wanî manniꞌ Abraão munmu, Isaque warantî. Maasa pra eesenpoꞌpî Paapa maimuya taasaꞌ yawîrî. Mîrîrî warantî nîrî amîrîꞌnîkon wanî Paapa munkîyamîꞌ pe, innape imaimu kupîyaꞌnîkon yeꞌnen."
48,4,29,Isaque esenpoꞌpî Morî Yekaton Wannî wenai tîîse Ismael esenpoꞌpî tîyun wenai. Mîrîrî pîkînsaꞌ takon tarumaꞌtî piaꞌtîꞌpî Ismaelya. Mîrîrî warantî Moisésya yenupantoꞌ rîꞌpî yawîrî tîweꞌsanonya Cristo pemonkono pe tîweꞌsanon tarumaꞌtî sîrîrî.
48,4,30,Tîîse îꞌ kaiꞌma Paapa maimu eꞌmenukasaꞌya nai? Taasaiꞌya man see warantî:—Tîwî anoꞌpî poitîrîpaꞌ yarimakî attîtoꞌpe tînre yarakkîrî.Maasa pra mîîkîrî poitîrîpaꞌ moreya tîyun winîpaiintîrî yapisî eserîke pra man manniꞌ ipoitîrîpaꞌ pepînanoꞌpî puꞌkuru moreya intîrî yapisî manniꞌ warantî—taꞌpî Paapaya Abraão pîꞌ pena.
48,4,31,"Mîrîrî yeꞌnen uyonpayamîꞌ, uurîꞌnîkon wanî pepîn tiwin kin manniꞌ ipoitîrîpaꞌ munkîyamîꞌ warantî tîweꞌsanon pe. Tîîse manniꞌ ipoitîrîpaꞌ pepîn, inoꞌpî puꞌkuru munkî warantî eꞌnî."
48,5,1,"Cristoya uurîꞌnîkon moꞌkaꞌpî penaroꞌ uyeserukon winîpai inîꞌrî mîrîrî yawîrî esekaꞌnunkan yuwa namai. Maasa pra pena mîrîrî warantî eꞌnîꞌpî yairon pe eꞌnîtoꞌpe teuren. Tîîse Cristoya neken ukupîkon yairon pe. Mîrîrî yeꞌnen saꞌme eꞌtî, inîꞌrî penaroꞌ ayeserukon yawîrî awanîkonpa tîwennaꞌpoi pra eꞌtî."
48,5,2,"Maasa etatî. Yairon pîꞌ uurî Paulo eseurîma sîrîrî see warantî. Amîrîꞌnîkon eturumaka ya, amerekon piꞌpî pottî yaꞌtî pîꞌ yairon pe eenakonpa Paapa pia, Judeuyamîꞌya ikupî warantî. Mîrîrî kupîyaꞌnîkon wenai, morî pe Cristoya akupîkon pepîn. Mîrîrî yawîrî aakoꞌmamîkon ya, Cristo nîkupîꞌpî wanî eꞌpainon îꞌ pe pra rî aapiaꞌnîkon. Inîꞌrî ankapai wai mîrîrî rî apîꞌnîkon. Mîrîrî yeꞌka kuꞌnen pemonkon wanî ya, moriya mîîkîrîya tamîꞌnawîrî mîrîrî Moisés nurîꞌtîya yenupatoꞌ yawîrî ikupî koꞌmannîpî eꞌpai awanî tîwaꞌkai pra."
48,5,4,"Inkamoro esenumenka mîrîrî kuꞌsaꞌ tîuyaꞌnîkon wenai Paapaya uyapisîkon kaiꞌma toꞌ esenumenka, maasa pra Moisés nurîꞌtîya yenupantoꞌ yawîrî tîwanîkon yeꞌnen, tîîse inkamoro atarimasaꞌ mîrîrî mîîkîrî Cristo morî pe kuꞌtoꞌ ton piapai, mîrîrî epeꞌmîra Paapa nîtîrî anapiꞌpai pra tîwanîkon wenai."
48,5,5,"Tîîse uurîꞌnîkonya inîmîkî îꞌ kaiꞌma Paapaya uurîꞌnîkon yapisî, yairon pe ukuꞌsaiꞌyaꞌnîkon yeꞌnen. Uurîꞌnîkon yapisîiya, epuꞌtî emapuꞌtî Morî Yekaton Wannîya. Mîrîrî pîkînsaꞌ, moropai innape ikuꞌtoꞌ wenai, Moisésya yenupantoꞌ rîꞌpî kupî wenai pra, uurîꞌnîkon yapisîiya morî pe."
48,5,6,"Mîrîrî warantî Cristo yarakkîrî uurîꞌnîkon wanî tiaronkon yentai eꞌkuꞌnî pîꞌ pra. Mîrîrî yeꞌnen mîrîrî amerekon piꞌpî pottî yaꞌtîtoꞌ wanî îꞌ pe pra, tîîse eꞌsaꞌnamantoꞌ, moropai innape Cristo kuꞌtoꞌ wenai uurîꞌnîkon eꞌpîikaꞌtîn."
48,5,7,"Aꞌkî uyonpayamîꞌ, pena amîrîꞌnîkonya Cristo nîkupîꞌpî kupîꞌpî innape, moropai mîrîrî kupî pîꞌ aakoꞌmanpîtîꞌpî, aweꞌpîikaꞌtîꞌpîkon. Tîîse anîꞌya mîrîrî kupîyaꞌnîkon pra awanî emapuꞌtîꞌpî, yairon yawîrî aakoꞌmamîkon namai? Oꞌnon yeꞌka pe amîrîꞌnîkon yekaꞌnunkaꞌpîiya tîwî ikupîkonpa? Mîrîrî kupîtîponoꞌpî wanî amîrîꞌnîkon yarakkîrî Paapa pe pra, manniꞌ amîrîꞌnîkon yannotîpon pe pra.?"
48,5,9,"Taa toꞌya manniꞌ warantî: —Mararon kîsereꞌna yaiꞌmetoꞌ ke yaiꞌmesaꞌ ya, tamîꞌnawîrî mîrîrî kîsereꞌna yaiꞌmesaiꞌya wanî —taa toꞌya. Mîrîrî warantî tamîꞌnawîrî amîrîꞌnîkon esenkuꞌtî eserîke awanî seruꞌyeꞌkon pîꞌ."
48,5,10,"Tîîse uyonpayamîꞌ, mîrîrî yeꞌka kupî pîꞌ aakoꞌmamîkon eserîke pra akupîkon pîꞌ wai. Tîîse îꞌ kaiꞌma yairî eesenumenkatoꞌkon ton erepamî kupî pîꞌ wai yairî. Maasa pra Cristo yarakkîrî eꞌnî yeꞌnen. Moropai manniꞌ pemonkon, mîrîrî yeꞌka kupîyaꞌnîkon emapuꞌtîtîpon, mîîkîrî yeꞌka tarumaꞌtî Paapaya eserîke awanî epuꞌtî pîꞌ wai. Mîrîrî kupîiya anîꞌ pe awanî tepuꞌse pra."
48,5,11,"Uyonpayamîꞌ, tiaronkon esenumenka amerekon piꞌpî pottî yaꞌtî ekaremekî pîꞌ uukoꞌmamî kaiꞌma. Tîîse eꞌpîikaꞌtîntoꞌpe mîrîrî Judeuyamîꞌ yeseru ekaremekîuya ya, Judeuyamîꞌ ekoreꞌma pepîn eꞌpainon, eseurîmatoꞌ pîꞌ. Tîîse Cristo saꞌmantatoꞌ yekare ekaremekîuya yeꞌnen, Judeuyamîꞌ ekoreꞌma mîrîrî pîꞌ. Moropai îꞌ kaiꞌma inkamoro yeꞌka pemonkonyamîꞌya Judeuyamîꞌ yeseru yaꞌ amerekon piꞌpî pottî yaꞌtî yuꞌse toꞌ wanî ya, uurî pia ipiꞌpî neken yaꞌtî toꞌya eꞌpai pra awanî, tîîse tamîꞌnawîrî tîmerekon yaꞌtî toꞌya toꞌ esemuka eꞌpai awanî tiwin iteꞌka."
48,5,13,"Amîrîꞌnîkon yannoꞌpî Paapaya uyonpayamîꞌ, Moisés nurîꞌtîya yenupantoꞌ yawîrî eesekaꞌnunkakon namai. Tîîse mîrîrî yeꞌka winîpai eemoꞌkasaꞌkon pîꞌ keꞌwapuꞌtîtî penaron ayeserukon rîꞌpî maimu pe. Tîîse mîrîrî warantî pra eetîꞌnînmakon eꞌpai man. Mîrîrî wenai tiaronkon pîikaꞌtîtî. Maasa pra tamîꞌnawîron Moisés nurîꞌtîya yenupantoꞌ wanî tiwin. Taꞌpîiya see warantî:—Awanîyakon saꞌnamakî aawarîrî aweꞌsaꞌnama manniꞌ warantî—taꞌpîiya."
48,5,15,"Tîîse eesiyuꞌpîtîkon pîꞌ aakoꞌmamîkon ya, morî pe Cristo yarakkîrî aakoꞌmamîkon pepîn. Mîrîrî yeꞌnen aka, tîwarî eꞌtî mîrîrî warantî aakoꞌmamîkon namai."
48,5,16,"Morî Yekaton Wannî Nama Tarîron Kaꞌrî Uyeserukon Yawîrî KoꞌmannîÎꞌ ankapai eꞌtoꞌ mîrîrî pîꞌ tauya sîrîrî. Tîwî Paapa winîpainon Morî Yekaton Wannîya amîrîꞌnîkon pinunpa oꞌnon poro ituꞌse tîwanî pîkîrî. Mîrîrî kupî mîîkîrîya tanne, tarî ituꞌse aweꞌtoꞌkon maimu yawîrî pra awanîkon. Maasa pra tarî ituꞌse eꞌnîtoꞌ uyeserukon wanî Paapa winîpainon Morî Yekaton Wannî yewanma pe, moropai ituꞌse Morî Yekaton Wannî eꞌtoꞌ wanî uurîꞌnîkon yewanma pe. Mîrîrî yeꞌnen inkamoro wanî saꞌnîrî eseyaton pîꞌ. Mîrîrî pîkînsaꞌ amîrîꞌnîkonya ituꞌse aweꞌtoꞌkon kupî eserîke pra man."
48,5,18,"Tîîse Morî Yekaton Wannî maimu yawîrî awanîkon ya, tiwin kin Moisésya yenupantoꞌ rîꞌpî yawîrî pra awanîkon."
48,5,19,"Aꞌkî, maasa eraꞌmatî. Imakuiꞌpî teserukon yawîrî tîweꞌsanon yeseru wanî teeseraꞌmai. Toꞌ yeseru wanî seꞌ tapairî tîweꞌsanon pe wîriꞌsanyamîꞌ yarakkîrî. Seꞌ tapairî wîriꞌsanyamîꞌ wanî warayoꞌkon yarakkîrî. Nura kupî toꞌya, toꞌ eppepî pepîn."
48,5,20,Moropai miaꞌ ke ikonekasaꞌ yapurînenan pe toꞌ wanî. Moropai piaꞌsanyamîꞌ yapurînenan pe toꞌ wanî. Mîrîrî kupî tîuyaꞌnîkon wenai pemonkon yeyaton pe toꞌ wanî. Teepîsanon pe toꞌ wanî. Teekoreꞌmasanon pe toꞌ wanî. Moropai tîkinmuwasenon pe toꞌ wanî. Moropai tuꞌke îꞌ yuꞌse tîweꞌsanon pe toꞌ wanî. Inkamoro yeꞌkakon wanî tîweꞌpantakakon tîîwarîrîꞌnîkon tiaronkon yarakkîrî. Inkamoro wanî îꞌ kaiꞌma tiaron yemanne yuꞌse tîweꞌsanon pe. Teetînsenon pe toꞌ wanî. Teesiyuꞌpîꞌsanon pe toꞌ wanî. Toꞌ koꞌmamî mararî pra mîrîrî yeꞌkakon imakuiꞌpî kupî pîꞌ. Mîrîrî yeꞌnen tauya inîꞌrî pena taꞌpîuya warantî. Mîrîrî yeꞌkakon kuꞌnenan esaꞌ pe Paapa wanî pepîn. Inkamoro wîtî eserîke pra awanî Paapa pia. Ipatîkarî yarakkîrî toꞌ koꞌmamî pepîn.
48,5,22,"Tîîse Morî Yekaton Wannî maimu yawîrî eꞌnîꞌnîkon ya, eꞌnî see warantî: eꞌsaꞌnaman, atausinpan, tîwanmîra eꞌnî, teekoreꞌmasen pe pra eꞌnî, nariꞌ pe pra eꞌnî, morî pe eꞌnî yairî îꞌ taꞌpî yawîrî eꞌnî, mîî pe tîweꞌsen pe pra eꞌnî, uuwarîrîꞌnîkon wanî teetîꞌnînmasen pe eꞌnî. Mîrîrî warantî morî pe eꞌnî ya, anîꞌkanya yenupantoꞌ puremekî pepîn."
48,5,24,"Manniꞌkan Jesus Cristo yapisîtîponkonya penaroꞌ imakuiꞌpî teserukon rumakaꞌpî. Maasa pra pakîꞌnan pona Cristo saꞌmantaꞌpî wenai, morî pe uurîꞌnîkon kupîpa. Mîrîrî yeꞌnen inîꞌ imakuiꞌpî ankuꞌpai pra enanîꞌpî."
48,5,25,Morî Yekaton Wannîya upîikaꞌtîsaꞌkon yeꞌnen imaimu yawîrî koꞌmannî yuwapaiꞌnîkon. Tîwî mîîkîrî esenyakaꞌma koꞌmannîtoꞌ yaꞌ tîîpaiꞌnîkon. Uurîꞌnîkon atapurî eserîke pra man tiaron uyonpakon yentai ipîkku pe eꞌnî pîꞌ. Anîꞌ ekoreꞌma eserîke pra man mîrîrî warantî. Tiaron warantî ipîkku pe eꞌpai eꞌnî pîꞌ oꞌmaꞌtan eserîke pra man. Mîrîrî warantî ikupî pîꞌ koꞌmannî eꞌpaiꞌnîkon pra man.
48,6,1,"Aweꞌpîikaꞌtîkon YuwatîUyonpayamîꞌ, anîꞌya amîrîꞌnîkon koreꞌta imakuiꞌpî kupî eposaꞌ ya, manniꞌ Morî Yekaton Wannî maimu yawîrî tîweꞌsenya mîîkîrî pîikaꞌtî eꞌpai awanî, inkupîꞌpî wenai. Imakuiꞌpî pe tînkupîꞌpî wanî epuꞌtoꞌpeiya moropai irumakatoꞌpeiya. Tîîse mîrîrî kupîiya eꞌpai awanî mîî pe tîweꞌse pra, tîîse morî pe. Moropai tîwarî siꞌma ikupîiya eꞌpai awanî, imakuiꞌpî yaꞌ nîrî teena namai. Aweꞌpîikaꞌtîkon yuwatî ayonpakon pokonpe. Toꞌ meruntîtannîpî yuwatî toꞌ atausinpatoꞌpe. Moropai mîrîrî warantî ikupî pîꞌ aakoꞌmamîkon ya, Cristoya taꞌpî yawîrî ikupîyaꞌnîkon mîrîrî. ˻Maasa pra taꞌpîiya: —Ayonpakon saꞌnamatî, tîwî tîkuꞌse pra.˼ Anîꞌ esenumenka ya, tîîwarîrî ipîkku pe tîwanî pîꞌ, ipîkku pe pra siꞌma, mîîkîrî esenkuꞌtîsaꞌ saꞌne mîrîrî tîîwarîrî."
48,6,4,"Mîrîrî yeꞌnen tiwin pîꞌ siꞌma warîrî wanî eseraꞌman eꞌpai awanî. Îꞌ rî kuꞌsaꞌ, morî kuꞌsaꞌ imakuiꞌpî kuꞌsaꞌ eraꞌmapai man. Morî kuꞌsaꞌ epuꞌtî ya, moriya mîrîrî pîꞌ atapurîn. Morî pe tiaron yeseru wenai iwarantî atapurîn eserîke pra man. Maasa pra tiwin pîꞌ siꞌma uyeserukon unkupîꞌpîkon eseraꞌma kupî sîrîrî. Mîrîrî yeꞌnen Cristo pia erepannîsaꞌ ya, uurîꞌnîkonya rî unkupîꞌpîkon kuꞌsaꞌ ekaremekî kupî sîrîrî ipîꞌ."
48,6,6,"Amîrîꞌnîkon koreꞌta Cristo yekare pîꞌ ayenupanenkon wanî ya, mîîkîrî pîikaꞌtîyaꞌnîkon yuwatî, tamîꞌnawîrî ituꞌse aweꞌtoꞌ pîꞌ morî pe. Itekkari ton pîꞌ itoꞌ ton ke, ipataꞌseꞌ ton ke, mîrîrîkon ke ipîikaꞌtîyaꞌnîkon yuwatî."
48,6,7,"Tauya sîrîrî see warantî. Paapa yenkuꞌtîyaꞌnîkon kaiꞌma kîsenkuꞌtîtî, tamîꞌnawîrî Paapaya epuꞌtî tanne. Maasa eraꞌmatî. Warayoꞌya tînmîri pîmî ya, mîrîrî inpîmîꞌpî aroꞌta moropai eepeta. Mîrîrî tînpîmîꞌpî moꞌkaiya. Tiaron pe eepetasaꞌ pra awanî. Mîrîrî warantî nîrî anîꞌya morî kuꞌsaꞌ ya, Morî Yekaton Wannî atausinpatoꞌ yawîrî morî eporîiya Morî Yekaton Wannî winîpai, ipatîkarî tîîkoꞌmantoꞌ ton. Tîîse anîꞌya imakuiꞌpî kuꞌsaꞌ ya, ituꞌse teesenumenka yawîrî, mîîkîrîya imakuiꞌpî yepeꞌ pe eꞌtarumaꞌtîntoꞌ eporî, aasaꞌmanta ipatîkarî."
48,6,9,"Mîrîrî yeꞌnen morî kupî pîꞌ koꞌmannî teesetaꞌkai pra. Tîwîrî ikupî pîꞌ eꞌnîpai man, maasa pra îꞌ pensa yapisî weiyu erepamî yai, yapiꞌtoꞌpeꞌnîkon."
48,6,10,"Mîrîrî yeꞌnen tîwîrî ikupî eserîkan wanî ya, morî kuꞌpaiꞌnîkon man tamîꞌnawîronkon yarakkîrî. Tîîse ikupî ya, manniꞌkan uyonpakon innape Jesus Cristo kupîtîponkon pîikaꞌtî yuwapai man, maasa pra inkamoro wanî yeꞌnen uyonpakon pe. Moropai innape ikuꞌnenan pepîn nîrî pîikaꞌtîtî."
48,6,11,Uurîya sîrîrî kaareta menuka sîrîrî uyenya ke puꞌkuru aapiaꞌnîkon. Maasa eraꞌmatî îꞌ kaiꞌma inonkon pe imenukasauꞌya.
48,6,12,"Tarîpai tauya sîrîrî apîꞌnîkon insamoro ayenupanenkon pîꞌ. Inkamoro wanî ipîkku pe tîweꞌkuꞌsanon pe. —Amerekon piꞌpî pottî yaꞌtîtî, —taa pîꞌ toꞌ koꞌmamî teesekaꞌnunkai. Mîrîrî kupîyaꞌnîkon yuꞌse toꞌ wanî tîpîꞌnîkon Judeuyamîꞌ oꞌmaꞌta namai. Maasa pra Cristo saꞌmantatoꞌ yekare neken ekaremekî toꞌya ya, Judeuyamîꞌya toꞌ tarumaꞌtî eꞌpainon."
48,6,13,"Tîîse mîrîrî warantî amîrîꞌnîkon ena yuꞌse tîweꞌsanonya tamîꞌnawîrî Moisés nurîꞌtîya yenupantoꞌ kupî pepîn. Tîîse tîmaimukon pe mîrîrî kuꞌsaꞌyaꞌnîkon wenai atapurîpai toꞌ wanî. Taa toꞌya: —Anna maimu pe ikuꞌsaꞌ toꞌya —taa toꞌya. Mîrîrî kupîyaꞌnîkon yuꞌse toꞌ wanî, poro po neken teeseraꞌmasen ton apiꞌpîkon pîꞌ."
48,6,14,"Tîîse uurî wanî pepîn inkamoro warantî. Jesus Cristo saꞌmantatoꞌ neken kuꞌnen pe wanî innape. Maasa pra Jesus saꞌmantaꞌpî wenai uurî nîrî, uusaꞌmantaꞌpî iwarantî. Mîrîrî yeꞌnen Paapa yapurînenan pepîn warantî eꞌpai pra wai. Moropai mîrîrî wenai tîîpiaꞌnîkon uurî yuꞌse pra toꞌ wanî, Cristo warantî wanî yeꞌnen."
48,6,15,"Îꞌ waniꞌ awanî pepîn Paapa pia, mîrîrî warantî eꞌnî ya, Judeuyamîꞌ yeseru yaꞌ eꞌnî tanne, toꞌ yeseru yaꞌ pra eꞌnî tanne. Tîîse Paapa wanî pemonkon yeseru miakanmapai amenan pe aweꞌtoꞌpe."
48,6,16,"Moropai tamîꞌnawîronkon manniꞌkan sîrîrî yawîrî yapurînenan wanî ya, inkamoro pia tîwanmîn moropai tîꞌnokoꞌmantoꞌ wanî mîrîrî. Tamîꞌnawîronkon Paapa pemonkonyamîꞌ, innape yapurînenan pia Paapaya itîrî yuꞌse wanî."
48,6,17,"Mîrîrî yeꞌnen anîꞌya taa: —Cristo naipontîꞌpî pepîn amîrî, yuꞌse pra wai. Maasa pra sîrîrî uyesaꞌya ekaremekî sîrîrî îꞌ kaiꞌma erekîꞌ pe wanî. Mîrîrîya Jesus Cristo wanîyakon pe wanî ekaremekî sîrîrî, uyeraꞌmanenanya uyeraꞌmatoꞌpe."
48,6,18,"Uyonpayamîꞌ, morî epeꞌmîn tîrî Uyepotorîkon Jesus Cristoya yuꞌse wai tamîꞌnawîronkon amîrîꞌnîkon pia. Moropai ayarakkîrîꞌnîkon aakoꞌmamî yuꞌse wai. Mîrîrî warantî eꞌpai man. Mîrîrî neken."
49,1,1,"Sîrîrî Kaareta Paulo Nîmenukaꞌpî Éfeso Ponkon PiaUurî Paulo, Jesus Cristo naipontîꞌpî ituꞌse Paapa wanî yeꞌnen. Sîrîrî kaareta menukauya amîrîꞌnîkon pia, Paapa nîmoꞌkaꞌsan tîmîrî ton pe, Éfeso cidaderî ponkon pia. Amîrîꞌnîkon wanî innape Jesus Cristo kupî pîꞌ tîîkoꞌmansenon pe."
49,1,2,Manniꞌ epeꞌmîra Paapa nîtîrî moropai tîwanmîra eꞌnîtoꞌ tîrî Uyunkon Paapaya moropai Uyepotorîkon Jesus Cristo yunya yuꞌse wai aapiaꞌnîkon.
49,1,3,"Upîikaꞌtî Tîuyaꞌnîkon Pîꞌ Paapa Esenumenkaꞌpî Cristo WenaiPaapa, Uyepotorîkon Jesus Cristo yun yapurîpaiꞌnîkon. Maasa pra kaꞌ winîpainon, Morî Yekaton Wannî tîrî tîuya wenai uurîꞌnîkon konekaꞌpîiya morî pe. Ikupîꞌpîiya Cristo nîkupîꞌpî wenai."
49,1,4,"Maasa pra pena, sîrîrî pata koneka tîuya rawîrî, Paapaya uurîꞌnîkon menkaꞌpî, Jesus Cristo nîkupî ton wenai. Morî pe puꞌkuru eꞌnîtoꞌpe moropai îꞌ rî imakuiꞌpî unkupîꞌpîkon ton pra eꞌnîtoꞌpe tîrawîrî umenkaꞌpîiyaꞌnîkon. Paapaya uurîꞌnîkon saꞌnamaꞌpî kureꞌne. Mîrîrî yeꞌnen eesenumenkaꞌpî pena tînmukuyamîꞌ pe uurîꞌnîkon kupî tîuya pîꞌ, Jesus Cristo wenai. Mîîkîrî esenumenkaꞌpî ituꞌse tîwanî yeꞌnen."
49,1,6,"Mîrîrî yeꞌnen uurîꞌnîkonya yapurî eꞌpai awanî kureꞌne. Maasa pra morî tîrîꞌpîiya epeꞌmîra, tînmu kureꞌne tînsaꞌnama wenai."
49,1,7,"Maasa pra uurîꞌnîkon wanî Jesus Cristo neꞌmaꞌsan pe, tîmînî iꞌkamo tîuya yai pakîꞌnan pona. Mîrîrî wenai unkupîꞌpîkon imakuiꞌpî kupîꞌpî Paapaya tîîwanmîra. Mîrîrî kupîꞌpîiya maasa pra upîꞌnîkon morî pe puꞌkuru tîwanî yeꞌnen. Mararî pra tîwakîri pe puꞌkuru uurîꞌnîkon pia itîrîꞌpî Paapaya, epuꞌnen pe puꞌkuru tîwanî yeꞌnen. Series,  Moropai anîꞌ nepuꞌtî pepîn epuꞌtoꞌpe uurîꞌnîkonya ikupîꞌpîiya. Îꞌ kaiꞌma ikupî tîuya pîꞌ Jesus Cristo nîkupîꞌpî wenai, manniꞌ pîꞌ eesenumenkaꞌpî pena. Mîrîrî yenpoꞌpîiya uupiaꞌnîkon. Moropai tamîꞌnawîrî ekonekasaꞌ yai, ikupîiya taꞌpî tîuya yawîrî. Tamîꞌnawîronkon rumakaiya Cristo yenyaꞌ. Tamîꞌnawîrî kaꞌ po tîîkoꞌmansenon moropai non po tîîkoꞌmansenon rumakaiya itenyaꞌ, tamîꞌnawîronkon esaꞌ pe aweꞌtoꞌpe."
49,1,11,"Tamîꞌnawîrî sîrîrî kupîꞌpî Paapaya, pena îꞌ kaiꞌma teesenumenkaꞌpî yawîrî. Mîrîrî yeꞌnen mîîkîrîya uurîꞌnîkon menkaꞌpî tîpemonkono pe eꞌnîtoꞌpe Cristo wenai. Mîrîrî kupîꞌpîiya ituꞌse tîwanî yeꞌnen. Mîrîrî kupîꞌpîiya tapurîtoꞌpe uurîꞌnîkon ˻Judeuyamîꞌya,˼ morî pe, ipîkku pe Paapa eꞌtoꞌ yapurîtoꞌpe. Maasa pra eꞌmaiꞌ pe innape Cristo kuꞌsaꞌnîkon, moropai inîmîkî pîꞌ koꞌmannî, iipia koꞌmannîtoꞌpe."
49,1,13,"Amîrîꞌnîkon yarakkîrî nîrî aweꞌkupîꞌpî mîrîrî warantî. Îꞌ pensa yairon Cristo yekare eꞌpîikaꞌtîntoꞌ etaꞌpîyaꞌnîkon yai, ikupîꞌpîyaꞌnîkon innape. Moropai mîrîrî yai, Paapaya Morî Yekaton Wannî tîrîuya taasaꞌ tîuya yawîrî itîrîꞌpî aapiaꞌnîkon. Tîmîrî pe awanîkon ekaremeꞌnen pe itîrîꞌpîiya."
49,1,14,Morî Yekaton Wannî tîrîꞌpîiya imakuiꞌpî yapai tîpemonkonoyamîꞌ yeꞌmaꞌpî tîuya ekaremeꞌnen pe. Moropai tîîpia inkamoro yarî tîuya ekaremeꞌnen pe itîrîꞌpîiya. Mîrîrî wenai uurîꞌnîkonya epuꞌtî îꞌ taasaꞌ tîuya yawîrî Paapaya ikupî. Mîrîrî yeꞌnen morî pe Paapa eꞌtoꞌ pîꞌ yapurî eꞌpai awanî kureꞌne.
49,1,15,"15,16 Mîrîrî yeꞌnen uurî epîrema sîrîrî. Innape Uyepotorîkon Jesus Cristo kupî pîꞌ awanîkon moropai tamîꞌnawîrî manniꞌkan innape ikuꞌnenan saꞌnamayaꞌnîkon yekare etasauꞌya pata pai, epîrema pîꞌ uukoꞌmamî tîîtîꞌnapanse pra. —Morî pe man —tauya Paapa pîꞌ amîrîꞌnîkon wenai. Sîrîrî warantî uurî enpenata tîwîrî rî amîrîꞌnîkon pîꞌ. Series, "
49,1,19,"Moropai epîrema sîrîrî îꞌ kaiꞌma kureꞌne Paapa meruntîri wanî epuꞌtîkonpa. Mîrîrî tîmeruntîri tîrîꞌpîiya uurîꞌnîkon pia, innape tîkuꞌnenan pia, morî pe uyewankon konekatoꞌpe tîuya. Mîrîrî tîmeruntîri yenpoꞌpî Paapaya pena kureꞌnan, îꞌ pensa Cristo pîmîꞌsaꞌka tîuya yai. Moropai mîrîrî tîmeruntîri ke mîîkîrî tîrîꞌpîiya tîmeruntîri winî eereutatoꞌpe kaꞌ po. Series, "
49,1,21,"Miarî siꞌma tamîꞌnawîronkon yentai ikupîꞌpîiya. Manniꞌkan epuꞌnenan, moropai ipîkkukon, moropai tiaronkon esaꞌ pe tîweꞌsanon, tamîꞌnawîronkon inkamoro sîrîrî pata po tîîkoꞌmansenon yentai ikupîꞌpîiya. Moropai inkamoro yentai neken pra, tîîse maasa amenan pata koneka Paapaya yai, ipîkku pe tîweꞌsanon wanî kupî sîrîrî. Inkamoro yentai nîrî ikupîꞌpîiya."
49,1,22,"Paapaya tamîꞌnawîron kupîꞌpî Cristo maꞌre aweꞌtoꞌpe, moropai Cristo maimu yawîrî toꞌ koꞌmantoꞌpe. Maasa pra Cristo neken tîrîꞌpîiya tînmenkaꞌsan ton pe, inkamoro tîpemonkonoyamîꞌ tamîꞌnawîronkon yepotorî pe aweꞌtoꞌpe. Maasa pra imenkaꞌsan wanî Cristo waikatoi pe, itesaꞌ warantî. Moropai inkamoro puꞌpai pe Cristo koꞌmamî tîmîrî pe toꞌ wanî yeꞌnen. Mîrîrî warantî tamîꞌnawîrî aweꞌtoꞌ yawîrî toꞌ wanî, tîîse Cristo ton pîn awanî ya, aweꞌtoꞌ yawîrî awanî pepîn. Maasa pra mîîkîrî koꞌmamî tamîꞌnawîrî tînkonekaꞌpî yepoi, tamîꞌnawîronkon koꞌmannîꞌnen pe."
49,2,1,"Saꞌmantantoꞌ Winîpai EꞌpîikaꞌtîntoꞌPena amîrîꞌnîkon wanîꞌpî isaꞌmantaꞌsan pe, maasa pra Paapa maimu yawîrî aakoꞌmansaꞌkon pra awanîkon yeꞌnen, imakuiꞌpî kupî pîꞌ aakoꞌmamîkon yeꞌnen. Mîrîrî yai, sîrîrî pata po tîîkoꞌmansenon koꞌmamîꞌpî warantî aakoꞌmamîꞌpîkon. Inkamoro yaipontînen, Makui maimu yawîrî aakoꞌmamîꞌpîkon. Mîîkîrî Makui wanî sîrîrî pata po oꞌmaꞌkon, tîpoitîrîtonon yaipontînen pe, moropai Paapa maimu yawîrî pra tîîkoꞌmansenon yaipontînen pe."
49,2,3,"Tamîꞌnawîrî uurîꞌnîkon nîrî koꞌmamîꞌpî pena, imakuiꞌpî kupî pîꞌ inkamoro koꞌmamîꞌpî warantî. Ituꞌse eꞌnîtoꞌ yawîrî ankuꞌpai uurîꞌnîkon esenumenkaꞌpî. Îꞌ kaiꞌma esenumenkan yawîrî koꞌmannîꞌpî. Tiaronkon pîꞌ teekoreꞌmaꞌpî warantî uurîꞌnîkon pîꞌ nîrî Paapa ekoreꞌmaꞌpî, mîrîrî imakuiꞌpî pe eꞌnîtoꞌ wenai. Mîrîrî wenai uurîꞌnîkon antarumaꞌtîpai Paapa wanîꞌpî."
49,2,4,"4,5 Tîîse mîîkîrîya uurîꞌnîkon eraꞌmaꞌpî tîꞌnokoꞌpî pe, kureꞌne usaꞌnama tîuyaꞌnîkon yeꞌnen. Ipatîkarî enen koꞌmannîtoꞌ ton tîrîꞌpîiya. Teuren pena imakuiꞌpî unkupîꞌpîkon wenai, isaꞌmantaꞌsan warantî eꞌnî tanne, uurîꞌnîkon koꞌmantoꞌ ton tîrîꞌpîiya Jesus Cristo yarakkîrî. Mîrîrî epeꞌmîra Paapa nîtîrîꞌpî wenai, aweꞌpîikaꞌtîsaꞌkon. Series, "
49,2,6,"Paapaya Jesus Cristo pîmîꞌsaꞌka yai, uurîꞌnîkon nîrî pîmîꞌsaꞌkaꞌpîiya yarakkîrî. Moropai upataꞌseꞌkon ton tîrîꞌpîiya, kaꞌ po siꞌma tamîꞌnawîronkon koꞌmannîꞌnen pe eꞌnîtoꞌpe Cristo pokonpe. Paapaya mîrîrî kupîꞌpî maasa pra tîwîrî tamîꞌnawîronkonya epuꞌtoꞌpe, mararî pra morî tîrî tîuya uupiaꞌnîkon epeꞌmîra. Kureꞌne usaꞌnamaꞌpîiyaꞌnîkon moropai upîꞌnîkon mîrîrî yenpoꞌpîiya Jesus Cristo nîkupîꞌpî wenai."
49,2,8,"Maasa pra epeꞌmîra Paapa nîtîrîꞌpî wenai amîrîꞌnîkon eꞌpîikaꞌtîsaꞌ, innape ikupîyaꞌnîkon yeꞌnen. Ituꞌse amîrîꞌnîkon eꞌtoꞌ wenai pra, îꞌ ankupîꞌpîkon wenai pra, tîîse amîrîꞌnîkon repaꞌpîiya epeꞌmîra. Aweꞌpîikaꞌtîsaꞌkon pepîn, morî ankupîꞌpîkon wenai. Mîrîrî yeꞌnen anîꞌ wanî pepîn mîî pe mîrîrî pîꞌ."
49,2,10,"Maasa pra morî pe uurîꞌnîkon wanî Paapa nîkonekaꞌsan pe, Jesus Cristo piawonkon pe eꞌnî yeꞌnen. Moropai mîîkîrî yarakkîrî koꞌmannî wenai, morî kupî pîꞌ koꞌmannîtoꞌpe ukonekaꞌpîiyaꞌnîkon. Mîrîrî morî pîꞌ Paapa esenumenkaꞌpî pena ikupî pîꞌ koꞌmannîtoꞌpe."
49,2,11,"Cristo Pemonkono Pe Judeuyamîꞌ Pepîn EnaEnpenatatî îꞌ kaiꞌma pena awanîꞌpîkon pîꞌ. Amîrîꞌnîkon esenposaꞌ pra man Judeuyamîꞌ pe. Mîrîrî yeꞌnen Judeuyamîꞌ mîî pe tîweꞌsanonya taa apîꞌnîkon: —Paapa pemonkono pe pra awanîkon maasa pra amerekon piꞌpî yaꞌtî toꞌya pra awanîꞌpî —taa toꞌya. Tesaꞌkon pîꞌ neken toꞌ atapurî, ˻tewankon yawon pîꞌ pra˼. Enpenatatî, pena aakoꞌmamîꞌpîkon aminke Cristo pîꞌ. Paapa pemonkonoyamîꞌ imenkaꞌsan yonpa pe pra awanîꞌpîkon. Mîrîrî yeꞌnen îꞌ taꞌpî Paapaya toꞌ pîꞌ yawîrî ikupîꞌpîiya tîpemonkonoyamîꞌ ton pe, tîîse amîrîꞌnîkon ton pe pra. Iwinîpainon morî nîmîkîyaꞌnîkon pra awanîꞌpîkon. Aakoꞌmamîꞌpîkon sîrîrî pata po Paapa tepuꞌse pra. Mîrîrî warantî awanîꞌpîkon pena."
49,2,13,"Pena amîrîꞌnîkon koꞌmansaꞌ aminke Paapa pîꞌ tîîse Cristo saꞌmantaꞌpî, imînî etiꞌkamoꞌpî pakîꞌnan pona. Mîrîrî inkupîꞌpî wenai tîîpia amîrîꞌnîkon enepîꞌpîiya."
49,2,14,"Maasa pra mîîkîrî rî Cristoya tîwanmîra aweꞌtoꞌkon ton tîrîꞌpî. Akupîꞌpîiyaꞌnîkon Judeuyamîꞌ moropai Judeuyamîꞌ pepîn yarakkîrî tiwinan warantî. Tiwin pemonkon warantî aakoꞌmamîkonpa teesiyuꞌpîꞌse pra. Mîîkîrîya eseyaton pîꞌ aweꞌtoꞌkon yaretîꞌkaꞌpî. Maasa pra Moisés nurîꞌtîya yenupantoꞌ, Judeuyamîꞌ yeseru yaretîꞌkaꞌpîiya. Tarîpai Jesus Cristo wenai tiwin akupîꞌpîiyaꞌnîkon. Mîrîrî yeꞌnen amenan pe amîrîꞌnîkon kupîꞌpîiya tîpemonkono pe. Mîrîrî warantî tîwanmîn tîrîꞌpîiya."
49,2,16,"Pakîꞌnan pona tîîsaꞌmanta yai, Cristoya eseyaton pîꞌ eꞌnîtoꞌ yaretîꞌkaꞌpî. Maasa pra morî pe uurîꞌnîkon, Judeuyamîꞌ, Judeuyamîꞌ pepîn ena emapuꞌtîꞌpîiya Paapa yarakkîrî, tînkupîꞌpî wenai. Moropai ukupîꞌpîiyaꞌnîkon tiwinan pemonkon warantî."
49,2,17,"Mîrîrî ekaremeꞌse Cristo iipîꞌpî. Moropai mîrîrî ekaremeꞌpîtîꞌpîiya tamîꞌnawîronkon pîꞌ tîwanmîra aakoꞌmamîkonpa. Ekaremekîꞌpîiya amîrîꞌnîkon Judeuyamîꞌ pepîn pîꞌ, aminke Paapa pîꞌ tîweꞌsanon. Moropai Judeuyamîꞌ pîꞌ nîrî ekaremekîꞌpîiya, aminke pra ipîꞌ tîweꞌsanon pîꞌ."
49,2,18,"Cristo nîkupîꞌpî wenai uurîꞌnîkon tamîꞌnawîronkon Judeuyamîꞌ moropai Judeuyamîꞌ pepîn wîtî tarîpai Paapa pia. Maasa pra Morî Yekaton Wannîya uurîꞌnîkon yarî, mîîkîrî rîya. Inîꞌrî umaꞌnîpanenkon ton pra."
49,2,19,Mîrîrî yeꞌnen amîrîꞌnîkon Judeuyamîꞌ pepîn wanî pepîn kaꞌran pe tîweꞌsen warantî. Tîîse amîrîꞌnîkon wanî tarîpai Paapa pemonkonoyamîꞌ pe. Inmukuyamîꞌ pe awanîkon!
49,2,20,"Amîrîꞌnîkon wanî Paapa yewîꞌ konekasaꞌ warantî. Moropai anna, Jesus naipontîꞌsan moropai profetayamîꞌ wanî tîꞌ warantî yapîtanîꞌtoꞌpe itîîsaꞌ. Maasa pra anna winîpai itekare etasaꞌyaꞌnîkon yeꞌnen. Tîîse Jesus Cristo wanî kureꞌnan tîꞌ warantî tamîꞌnawîrî uurîꞌnîkon yapîtanîꞌnen pe. Mîîkîrîya uurîꞌnîkon koꞌmannîpî tamîꞌnawîrî morî pe eꞌnîtoꞌpe. Moropai mîîkîrîya inîꞌ panpîꞌ tepuꞌtoꞌpe uurîꞌnîkonya ikupî tîmîrî tonpe tîîpia eturumakantoꞌpe. Mîrîrî warantî nîrî amîrîꞌnîkon wanî itewîꞌ pe, Jesus Cristo yarakkîrî awanîkon yeꞌnen. Tiaronkon innape ikuꞌnenan pokonpe tiwin itewîꞌ pe ukonekaiyaꞌnîkon, ita Paapa koꞌmantoꞌ ton, Morî Yekaton Wannî wenai. Mîrîrî warantî uurîꞌnîkon wanî."
49,3,1,"Pauloya Itekare Ekaremekî Judeuyamîꞌ Pepîn PîꞌMîrîrî yeꞌnen uurî Paulo, Jesus Cristo poitîrî wanî sîrîrî tarî atarakkannîtoꞌ ta itekare ekaremekîuya yeꞌnen amîrîꞌnîkon, Judeuyamîꞌ pepîn pîꞌ."
49,3,2,"Upîꞌ morî pe tîwanî yeꞌnen, ikuꞌtoꞌpeuya Paapaya itîrîꞌpî uupia, epuꞌtî pîꞌ naatîi. Amîrîꞌnîkon Judeuyamîꞌ pepîn koreꞌta esenyakaꞌmatoꞌpe itîrîꞌpîiya."
49,3,3,"Paapaya îꞌ kaiꞌma ikupî tîuya ekaremekîꞌpî upîꞌ Judeuyamîꞌ pepîn yarakkîrî. Sîrîrî itekare, sîrîrî tîpose anîꞌ nepuꞌtî pepîn menukaꞌpîuya aapiaꞌnîkon mararî, kureꞌne pra. Mîrîrî erenkasaꞌyaꞌnîkon ya, epuꞌtîꞌpîyaꞌnîkon sîrîrî. Îꞌ kaiꞌma manniꞌ anîꞌ nepuꞌtî pepîn, Cristo wenai Paapa nîkupî ton pîꞌ esenumenka epuꞌtîꞌpîyaꞌnîkon. Pena patapai anîꞌ nepuꞌtîꞌpî pepîn sîrîrî. Tîîse sîrîrî patapai, Morî Yekaton Wannî wenai Paapaya yenpoꞌpî, sîrîrî epuꞌtoꞌpe tînaipontîꞌsanya moropai Paapa maimu ekaremeꞌnenanya. Series,  Anîꞌ nepuꞌtî pepîn wanî see warantî: Cristo nîkupîꞌpî yekare eta tîuyaꞌnîkon wenai Judeuyamîꞌ pepînya tîweꞌpîikaꞌtîtoꞌkon ton yapisî eꞌpainon Judeuyamîꞌ pokonpe Paapa winîpai. Inkamoro wanî nîrî Paapa munkîyamîꞌ pe, tiwin pemonkon warantî toꞌ eꞌtoꞌpe Judeuyamîꞌ yarakkîrî. Moropai Jesus Cristo nîkupîꞌpî wenai, inkamoro nîrî pîikaꞌtî Paapaya. Epeꞌmîra tîntîrî tîrîꞌpî Paapaya uupia, moropai kureꞌne meruntî ke urepaꞌpîiya, tîmaimu ekaremeꞌtoꞌpeuya. Mîrîrî wenai, Paapaya uurî yaipontîꞌpî sîrîrî itekare ekaremeꞌtoꞌpeuya."
49,3,8,"Teuren uurî wanî tanne tamîꞌnawîronkon Paapa pemonkonoyamîꞌ maꞌre, tîîse Paapaya itîrîꞌpî uupia tîmaimu ekaremeꞌtoꞌpeuya Judeuyamîꞌ pepîn pîꞌ. Kureꞌne anîꞌya epuꞌtî yentai Cristo nîtîrî ton mîrîrî ekaremekîuya Judeuyamîꞌ pepîn pîꞌ."
49,3,9,"Moropai îꞌ kaiꞌma Judeuyamîꞌ pepîn pîikaꞌtî Paapaya ekaremekîuya tamîꞌnawîronkonya epuꞌtoꞌpe, manniꞌ anîꞌ nepuꞌtî pepîn pena patapainon. Paapaya neken epuꞌtîꞌpî pena, tamîꞌnawîron konekatîponya."
49,3,10,"Tîîse sîrîrî innape ikuꞌnenan Judeuyamîꞌ moropai Judeuyamîꞌ pepîn tîmoꞌkaꞌsan wenai, tîwîrî epuꞌnen pe tîwanî epuꞌtî ipîkkukonya. Manniꞌkan kaꞌ po tîîkoꞌmansenonya, inserîyamîꞌya taa: —Kureꞌne epuꞌnen pe Paapa wanî. Mîrîrî taa toꞌya, innape Paapa kuꞌnenan eraꞌma tîuyaꞌnîkon wenai. Mîrîrî epuꞌnen pe awanî esepuꞌtî. Uyepotorîkon Jesus Cristo yarimaꞌpîiya wenai, tîwîrî teesenumenkatoꞌ yawîrî."
49,3,12,"Mîrîrî yeꞌnen Cristo yarakkîrî eꞌnî wenai, innape ikupî yeꞌnen, Paapa pia uurîꞌnîkon erepamî eꞌpainon eranneꞌ pe pra."
49,3,13,"Mîrîrî yeꞌnen tauya sîrîrî apîꞌnîkon. Teesewankonoꞌmai pra eꞌtî, tarî uurî eꞌtarumaꞌtîtoꞌ pîꞌ, maasa pra amîrîꞌnîkon ton pe eꞌtarumaꞌtî sîrîrî. Tîîse tamîꞌnawîrî uyarakkîrî aweꞌkupî manniꞌ pîꞌ taatausinpai eꞌtî, amîrîꞌnîkon ton pe eꞌtarumaꞌtî yeꞌnen."
49,3,14,"Kureꞌne Cristoya Uurîꞌnîkon SaꞌnamaTamîꞌnawîrî mîrîrî wenai Paapa yapurîuya, epîrema irawîrî siꞌma uyeseꞌmu pona teenai. Manniꞌ Paapa, tamîꞌnawîrî tîpemonkonoyamîꞌ kaꞌ ponkon pia itîînen moropai non ponkon. Tînmukuyamîꞌ kaiꞌma toꞌ esatîꞌpîiya. Mararî pra antîrî ton moro awanî aapia, anîꞌya ikuꞌneꞌtî yentai. Mîrîrî yawîrî toꞌ meruntîri ton tîîkî tauya Paapa pîꞌ. Morî Yekaton Wannî wenai itîîkî toꞌ yewan yaꞌ tauya. 17,18 Esatîuya nîrî innape ikupîyaꞌnîkon wenai Cristo koꞌmantoꞌpe ayewankon yaꞌ. Moropai epîrema sîrîrî amîrîꞌnîkonya Cristo eꞌsaꞌnamatoꞌ epuꞌtoꞌpe inîꞌ panpîꞌ. Maasa pra mîîkîrî Cristoya asaꞌnamaꞌpîkon epuꞌtî pîꞌ naatîi, kureꞌne. Mîrîrî yeꞌnen amîrîꞌnîkon rumakaiya pepîn, ayapîtanîpîkon pîꞌ aakoꞌmamî. Mîrîrî epuꞌtîyaꞌnîkon yuꞌse wanî sîrîrî morî pe, tamîꞌnawîronkon Paapa pemonkonoyamîꞌ pokonpe siꞌma, îꞌ kaiꞌma Cristo eꞌsaꞌnamatoꞌ wanî kureꞌne. Aweneꞌ tuna wanî warantî, moropai tuꞌna awanî warantî, moropai kusan ikîꞌpî ton pra awanî warantî, moropai kawîne wîꞌ wanî warantî, Cristoya usaꞌnamatoꞌkon wanî ikîꞌpî ton pra."
49,3,20,"Moropai kureꞌne taatausinpai Paapa yapurîuya. Imeruntîri uurîꞌnîkon, inmoꞌkaꞌsan pia intîrîꞌpî wenai, moropai Jesus Cristo nîkupîꞌpî wenai yapurîpaiꞌnîkon man. Mîîkîrîya unesatîꞌpîkon yentai itîrîiya epuꞌtîuya. Moropai îꞌ kaiꞌma esatî pîꞌ esenumenkaꞌnîꞌpî yentai itîrîiya."
49,3,21,"Mîrîrî yeꞌnen kureꞌne Paapa yapurî pîꞌ koꞌmannî yuꞌse wai. Tamîꞌnawîronkon Cristo piawonkonya yapurî eꞌpai man tîwîrîrî, tîrumakai pra, sîrîrî pankonya moropai maasa teesenposanonya. Mîrîrî warantî aweꞌkupî yuꞌse wai."
49,4,1,"Tiwin Eꞌnî Cristo YarakkîrîMîrîrî yeꞌnen esatîuya sîrîrî apîꞌnîkon. Atarakkannîtoꞌ yewîꞌ ta Jesus Cristo wenai awanî manniꞌya esatî morî pe aakoꞌmamîkonpa, îꞌ kaiꞌma ituꞌse Paapa eꞌtoꞌ yawîrî. Mîrîrî yuꞌse awanîꞌpî amîrîꞌnîkon yanno tîuya yai."
49,4,2,"Mîrîrî yeꞌnen tîwîrî akoꞌmantî mîî pe pra, eranmîra moropai teekoreꞌmasen pe pra. Morî pe tiaronkon saꞌnamatî, moropai îꞌ taatoꞌ toꞌya yapîtanîpî pîꞌ akoꞌmantî teekoreꞌmai pra. Tiwin eesenumenkatoꞌkon kuꞌtî. Maasa pra mîrîrî warantî awanîkonpa Morî Yekaton Wannîya itîrîꞌpî aapiaꞌnîkon. Teesiyuꞌpîꞌse aakoꞌmamîkon namai tîwanmîra akoꞌmantî."
49,4,4,"Tiwin uurîꞌnîkon wanî Paapa pemonkonoyamîꞌ pe, teuren arinîke eꞌnî tanne.Moropai tiwin uurîꞌnîkon pinunpanen wanî Morî Yekaton Wannî.Moropai tiwin kaꞌ pona wîtîntoꞌ nîmîkî pîꞌ koꞌmannî. Miarî morî pe eꞌnî kupî sîrîrî. Mîrîrî ton pe uurîꞌnîkon yannoꞌpî Paapaya."
49,4,5,"Moropai Uyepotorîkon wanî tiwin.Moropai innape Cristo kuꞌsaꞌnîkon, tiaron pepîn.Moropai tiwin uurîꞌnîkon esenpatakonatoꞌ wanî, Cristo pemonkono pe eꞌnî ekaremeꞌnen pe."
49,4,6,"Moropai Paapa, mîîkîrî yapurî, tiaron yapurî pepîn. Mîîkîrî rî wanî tamîꞌnawîronkon uurîꞌnîkon yun pe moropai uyesaꞌkon pe awanî, moropai ituꞌse tîweꞌtoꞌ kupî emapuꞌtîiya. Moropai uupiaꞌnîkon aakoꞌmamî."
49,4,7,"Tiwin pîꞌ siꞌma, uurîꞌnîkonya ukaisarîꞌnîkon Cristo nîtîrî yapisîꞌpî, itîrîiya pîkîrî. Paapa maimu eꞌmenukasaꞌya taasaꞌ yawîrî itîrîꞌpîiya. Taasaiꞌya man:Teenuku yai kaꞌ pona,mîîkîrî Cristo enaꞌpî teyatonon yentai,tamîꞌnawîronkon pemonkonyamîꞌ rawîrî.Moropai pemonkonyamîꞌ pia tîntîrî tîrîꞌpîiyataasaiꞌya man."
49,4,9,Îꞌ kaiꞌma esenumenkan pîꞌ naatî Cristo enukuꞌpî pîꞌ kaꞌ pona? Eꞌmaiꞌ pe awautîꞌpî non yoꞌkoi.
49,4,11,"Moropai tîntîrî tîrîꞌpîiya tîpemonkonoyamîꞌ pia, pata ponkon kaisarî, toꞌ esenyakaꞌmatoꞌpe tînaipontîkon pe, moropai tiaronkon eꞌtoꞌpe Paapa maimu ekaremeꞌnenan pe, moropai tiaronkon kupîꞌpîiya tîpemonkono pe pemonkonyamîꞌ moꞌkanenan ton pe. Moropai tiaronkon kupîꞌpîiya tîpemonkonoyamîꞌ koꞌmannîꞌnenan ton pe, moropai toꞌ yenupanen ton pe."
49,4,12,"Insamoro kupîꞌpîiya tîpemonkonoyamîꞌ pîikaꞌtînenan ton pe teesenyakaꞌmatoꞌ kuꞌtoꞌpe toꞌya. Moropai morî pe Cristo wanî warantî toꞌ eꞌtoꞌpe iwaikkatoi pe toꞌ wanî yeꞌnen, itesaꞌ warantî. Mîrîrî yeꞌnen uyenupakon toꞌya yai tamîꞌnawîrî uurîꞌnîkon ena tiwin esenumenkantoꞌ yarakkîrî innape ikupî yeꞌnen. Moropai uyenupakon toꞌya yai, mîîkîrî Paapa munmu epuꞌtî uurîꞌnîkonya kupî sîrîrî inîꞌ panpîꞌ. Moropai uurîꞌnîkon akîpî kupî sîrîrî Cristo warantî eꞌnîtoꞌpe. Morî pe Cristo yeseru wanî manniꞌ warantî uyeserukon ena."
49,4,14,"Mîrîrî warantî uurîꞌnîkon yenupasaꞌ toꞌya wenai, moreyamîꞌ warantî uurîꞌnîkon wanî pepîn, îꞌ epuꞌnenan pepîn warantî. Maasa pra seruꞌyeꞌkon warayoꞌkonya yenupantoꞌ pîꞌ inna taa, uurîꞌnîkon yenkuꞌtî toꞌya mîrîrî yenupantoꞌ toꞌya wenai. Mîrîrî wanî inna warantî tîîse inna taatîponkon yarî toꞌya atakaꞌmantoꞌ yaꞌ. Tîîse inîꞌrî inna taa pepîn yenupantoꞌ toꞌya pîꞌ, innape Paapa kupî yeꞌnen."
49,4,15,"Tîîse eseurîman yairon pîꞌ neken, yairî uyonpakon saꞌnamaiꞌma. Mîrîrî warantî ikupîꞌnîkon ya, tamîꞌnawîrî morî pe eꞌnî Cristo ton pe. Manniꞌ uurîꞌnîkon yaipontînen, upuꞌpaikon pe tîwanî yeꞌnen."
49,4,16,"Moropai uurîꞌnîkon wanî itesaꞌ warantî. Tamîꞌnawîrî eꞌtoꞌ yawîrî, maꞌtîkîꞌ pe pra. Tîîse tamîꞌnawîrî eꞌwaikkatoimîrî uyesaꞌkon wanî ya, morî pe aakoꞌmamî. Esenyakaꞌmantoꞌ kupî morî pe maasa pra tamîꞌnawîrî morî pe eꞌtoꞌ yawîrî awanî yeꞌnen. Mîrîrî warantî Cristo waikatoi pe eꞌnî yeꞌnen. Imaimu yawîrî koꞌmannî ya morî pe esenyakaꞌman, maasa pra tiaronkon saꞌnama pîꞌ koꞌmannî yeꞌnen."
49,4,17,Cristo Nîtîrî Amenan KoꞌmannîtoꞌMîrîrî yeꞌnen amîrîꞌnîkon pîꞌ tauya sîrîrî Uyepotorîkon maimu pe. Taa pîꞌ uukoꞌmamî meruntî ke see warantî: Inîꞌrî manniꞌkan Paapa epuꞌnenan pepîn koꞌmamî manniꞌ warantî aakoꞌmamîkon namai. Maasa pra inkamoro esenumenkatoꞌ wanî îꞌ pe pra rî.
49,4,18,Moropai inkamoro esenumenka imakuiꞌpî kupî pîꞌ. Ipatîkaron Paapa nîtîrîꞌpî inkamoro koꞌmantoꞌ ton pra awanî. Maasa pra pakko pe Paapa epuꞌtî toꞌya pra toꞌ wanî yeꞌnen. Moropai ituꞌse pra toꞌ wanî maasa pra saꞌman pe toꞌ yewan wanî yeꞌnen.
49,4,19,"Inkamoro enasaꞌ man aweppeꞌtoꞌ ton pra tamîꞌnawîron imakuiꞌpî tînkupîkon pîꞌ. Nura teserukon kupî pîꞌ toꞌ koꞌmamî. Moropai inîꞌ panpîꞌ ikupîkonpa toꞌ eturumakasaꞌ wanî. Mîrîrî warantî ituꞌse tîweꞌtoꞌkon pîꞌ toꞌ koꞌmamî, toneꞌ imakuiꞌpî ankuꞌpai toꞌ wanî. Mîrîrî warantî Paapa epuꞌnenan pepîn yeseru wanî."
49,4,20,"Mîrîrî kupî pîꞌ aakoꞌmamîkonpa Cristoya ayenupasaꞌkon pra man. Tîîse amîrîꞌnîkonya etaꞌpî Cristo yekare. Moropai innape ikupîꞌpîyaꞌnîkon imaimu yairon pîꞌ eesenupaꞌpîkon, iteseru pîꞌ."
49,4,22,Moropai pena amîrîꞌnîkon esenupaꞌpî îꞌ kaiꞌma penaroꞌ ayeserukon kupî pîꞌ aakoꞌmamîkon rumakakonpa. Mîrîrî ayeserukonya atarumaꞌtîꞌpîkon iwinîkîi pra inîꞌ panpîꞌ. Mîrîrî winîpai ayewankon moropai eesenumenkatoꞌkon miakanmaꞌnîkon eꞌpai awanî amenan pe.
49,4,24,"Mîrîrî yeꞌnen amenan aponkon yekaꞌmayaꞌnîkon warantî amenan ayeserukon ton yekaꞌmatî ayewankon yaꞌ manniꞌ Paapa yeseru warantî. Mîrîrî yeꞌnen yairî aakoꞌmamîkon, yairî Paapa koꞌmamî warantî."
49,4,25,"Mîrîrî yeꞌnen seruꞌyeꞌ pe teeseurîmai pra eꞌtî inîꞌrî. Eeseurîmakon ya, yairî eeseurîmakon yuwatî ayonpakon yarakkîrî. Maasa pra tamîꞌnawîrî uurîꞌnîkon wanî Cristo waikatoi pe, ipemonkonoyamîꞌ yonpa pe."
49,4,26,"Îꞌ pensa eekoreꞌmakon ya, ayentai eekoreꞌmatoꞌkon kîꞌtîrîi imakuiꞌpî kupîyaꞌnîkon namai.Eekoreꞌmakon ya, wei ewomî pîkîrî kakoꞌmantî. Tîîse eekonekakon yuwatî. Mîrîrî warantî imakuiꞌpî pataꞌseꞌ ton kîꞌtîîtî ayewan yaꞌ, Makui esenyakaꞌma koꞌmannîpî namai."
49,4,28,"Anîꞌ eꞌsaꞌ ya amaꞌyeꞌ pe, inîꞌrî mîîkîrîya yamaꞌrunpa eꞌpai pra man. Tîîse eesenyakaꞌma neken eꞌpai awanî, morî pe tîîkoꞌmamîpa. Moropai mîrîrî warantî mîîkîrîya îꞌ ton pînon pîikaꞌtî eꞌpainon."
49,4,29,"Eeseurîmakon ya seꞌ tapairî nura mai pîꞌ eeseurîmakon eꞌpai pra man. Tîîse morî mai yapurîyaꞌnîkon yuwatî. Mîrîrî ke tiaronkon pîikaꞌtîkonpa, moropai inîꞌ panpîꞌ epuꞌnen pe toꞌ eꞌtoꞌpe."
49,4,30,"Moropai yairî maꞌre Paapa winîpainon Morî Yekaton Wannî tîkuꞌse pra eꞌtî. Maasa pra mîîkîrî Morî Yekaton Wannî wanî Paapa pemonkono pe uurîꞌnîkon wanî ekaremeꞌnen pe. Moropai mîîkîrî wanî yeꞌnen, Paapaya uurîꞌnîkon moꞌka imakuiꞌpî yapai epuꞌtîꞌnîkon, umoꞌkaiyaꞌnîkon weiyu yai."
49,4,31,Mîrîrî yeꞌnen tamîꞌnawîrî eekoreꞌmatoꞌkon rumakatî. Moropai aweꞌmuꞌtunpatoꞌkon rumakatî. Moropai aatasiꞌsirunpatoꞌkon rumakatî. Mîrîrî yeꞌka wenai tîwentaimepîꞌse pra eꞌtî. Tiaronkon winîkîi eeseurîmatoꞌkon rumakatî. Moropai tamîꞌnawîrî mîrîrî imakuiꞌpîkon rumakatî.
49,4,32,"Tîîse morî pe eꞌtî, tiaronkon yarakkîrî eranmîra. Moropai îꞌ rî toꞌ nîkupîꞌpî awinîkîiꞌnîkon mîrîrî kuꞌtî aawanmîraꞌnîkon. Îꞌ kaiꞌma tîîwanmîra Jesus Cristo wenai Paapaya ankupîꞌpîkon kupîꞌpî warantî ikuꞌtî."
49,5,1,Paapa Munkîyamîꞌ Koꞌmamî YeseruAmîrîꞌnîkon wanî Paapa munkîyamîꞌ pe iwakîri pe puꞌkuru. Mîrîrî yeꞌnen oꞌnon yeꞌka pe Paapa wanî manniꞌ warantî awanîkon yuwatî.
49,5,2,"Mîrîrî warantî îꞌ rî kupîyaꞌnîkon kaisarî, morî pe tiaronkon saꞌnama pîꞌ aakoꞌmamîkon yuꞌse wai. Maasa pra Cristoya uurîꞌnîkon saꞌnamaꞌpî. Mîîkîrî eꞌtîrîꞌpî uurîꞌnîkon ton pe tîîwarîrî. Toꞌ nîtîrî aꞌpusin Paapa wakîri pe, moropai Paapa yapurî pe toꞌ nîpoꞌtî warantî aasaꞌmantaꞌpî, kureꞌne usaꞌnama tîuyaꞌnîkon yeꞌnen. Mîrîrî warantî tiaronkon saꞌnamayaꞌnîkon eꞌpai awanî."
49,5,3,"Paapa pemonkono pe awanîkon yeꞌnen, imakuiꞌpî pe seꞌ tapairî wîriꞌsanyamîꞌ yarakkîrî keꞌtî, moropai wîriꞌsanyamîꞌ, seꞌ tapairî warayoꞌkon yarakkîrî keꞌtî. Moropai nura tîkuꞌse pra eꞌtî, moropai kureꞌne îꞌ yuꞌse kîsekaꞌnunkatî. Mîrîrî warantî Paapa pemonkonoyamîꞌ koꞌmamî eꞌpai pra man."
49,5,4,"Moropai eeseurîmakon ya, nura pîꞌ kîseurîmatî, tîîse Paapa pîꞌ —Morî pe man, Paapa —kaꞌtî neken."
49,5,5,"Mîrîrî warantî wîriꞌsanyamîꞌ yarakkîrî tîweꞌsanon tînoꞌpî pepîn yarakkîrî, moropai nura pîꞌ teesenumenkasanonya, moropai kureꞌne îꞌ yuꞌse teesekaꞌnunkasanonya Paapa winîpainon îꞌ yapisî pepîn, îꞌ pensa aaipî ya tamîꞌnawîronkon esaꞌ pe. Maasa pra inkamoro yeꞌkakon wanî miaꞌ ke ikonekasaꞌ yapurînenan pe. Paapa yapurî toꞌya pepîn."
49,5,6,"Mîrîrî yeꞌnen morî pe koꞌmanpaiꞌnîkon, anîꞌya uyenkuꞌtîkon namai seꞌ tapairon mai ke. Maasa pra Paapaya tîmaimu yawîronkon pepîn tarumaꞌtî kupî sîrîrî."
49,5,7,Mîrîrî yeꞌnen inkamoro yeꞌkakon koreꞌta tîweꞌse pra eꞌtî.
49,5,8,"Maasa pra pena amîrîꞌnîkon koꞌmamîꞌpî inkamoro koꞌmamî manniꞌ warantî ewaron yaꞌ. Tîîse îꞌ pensa Paapa pemonkono pe eenaꞌpîkon patapai morî pe ayeserukon enasaꞌ aꞌka ta. Mîrîrî yeꞌnen akoꞌmantî morî pe, Paapa pemonkono pe awanîkon yeꞌnen. Mîrîrî warantî aakoꞌmamîkon ya, tiaronkon pîikaꞌtîyaꞌnîkon morî pe toꞌ eꞌtoꞌpe moropai ayeserukon wanî yairî moropai eeseurîmatoꞌkon wanî morî pe, seruꞌyeꞌ pe pra."
49,5,10,Îꞌ rî Paapa wakîri pe tîweꞌsen epuꞌtîyaꞌnîkon yuwatî.
49,5,11,"Moropai imakuiꞌpî toꞌ yeseru, seꞌ tapairon kîꞌkuꞌtî. Tîîse aronne ekaremeꞌtî yairî pra awanî epuꞌtoꞌpe toꞌya. Mîrîrî yeꞌka amaꞌ pe toꞌ nîkupî pîꞌ eseurîman eserîke pra awanî. Maasa pra yeppeꞌnîꞌton pe awanî yeꞌnen."
49,5,13,Uurîꞌnîkon wanî toꞌ yeseru yenponenan pe taꞌnîkon ya toꞌ pîꞌ: —Mîrîrî wanî morî pe pra. Manniꞌ aꞌka pe tîweꞌsenya tamîꞌnawîrî teraꞌmasen pepîn yenpo manniꞌ warantî. Maasa pra aꞌka pe tîweꞌsenya tamîꞌnawîron eseraꞌma emapuꞌtî. Mîrîrî yeꞌnen pena aweꞌmenukaꞌpî see warantî:Amîrî awetun koꞌmannîpî manniꞌ apakakî.Amîrî tîîsaꞌmantai tîîkoꞌmansen eꞌmîꞌsaꞌkakî.Moropai Cristoya amîrî kupî aꞌka ta aakoꞌmamîpataasaiꞌya man.
49,5,15,Mîrîrî yeꞌnen maasa eraꞌmatî morî pe îꞌ kaiꞌma aakoꞌmantoꞌkon menkakonpa. Pakko pe kakoꞌmantî tîîse epuꞌnen pe akoꞌmantî.
49,5,16,"Morî kupîyaꞌnîkon yuwatî, maasa tîkai pra. Maasa pra tuꞌke imakuiꞌpî kuꞌnenan man akoreꞌtaꞌnîkon. Inkamoroya aamaꞌtînîpîkon namai ikuꞌtî."
49,5,17,Pakko pe tîweꞌse pra eꞌtî. Tîîse îꞌ kupîyaꞌnîkon yuꞌse Uyepotorîkon eꞌtoꞌ mîrîrî epuꞌtî.
49,5,18,Kureꞌne maiꞌ pîꞌ teetînse pra eꞌtî. Maasa pra mîrîrîya aakoꞌmantoꞌkon tarumaꞌtî. Tîîse Morî Yekaton Wannî esenyakaꞌmatoꞌpe apîꞌnîkon eturumakatî iipia.
49,5,19,"Tiaronkon innape Jesus kuꞌnenan yarakkîrî eseurîmatî eren ke. Eserenkatî Paapa maimu eꞌmenukasaꞌ erenkatoꞌ pîꞌ moropai Paapa yapurîtoꞌ pîꞌ. Moropai Jesus yeseru pîꞌ teeseurîmasen eren pîꞌ eserenkatî Paapa yapurî pe. —Morî pe puꞌkuru man, Paapa —kaiꞌma eserenkatî. Mîrîrî warantî Paapa uyunkon yapurîtî tîwîrî, tamîꞌnawîron kuꞌsaiꞌya wenai moropai Uyepotorîkon Jesus Cristo wenai."
49,5,21,"Warayoꞌkon Moropai Toꞌ NoꞌpîtononAyonpakon nîrî maimukon yawîrî akoꞌmantî, Cristo namayaꞌnîkon wenai."
49,5,22,"Amîrîꞌnîkon wîriꞌsanyamîꞌ pîꞌ tauya sîrîrî, tînyo kenankon pîꞌ, anyokon maimu yawîrî akoꞌmantî, Uyepotorîkon namayaꞌnîkon wenai. Maasa pra inyo wanî tînoꞌpî puꞌpai pe, tîpemonkonoyamîꞌ puꞌpai pe Cristo wanî manniꞌ warantî. Mîrîrî yeꞌnen ipemonkonoyamîꞌ, inmoꞌkaꞌsan koꞌmamî Cristo maimu yawîrî. Mîrîrî warantî nîrî tînyo kenankon wîriꞌsanyamîꞌ koꞌmamî eꞌpai awanî îꞌ taasaꞌ tînyoya yawîrî."
49,5,25,"Tînoꞌpî kenankon warayoꞌkon pîꞌ tauya: anoꞌpîkon saꞌnama pîꞌ akoꞌmantî, tîpemonkono pe tînmoꞌkaꞌsan saꞌnamaꞌpî Cristoya warantî. Toꞌ saꞌnama tîuya yeꞌnen tîîwarîrî aweꞌtîrîꞌpî, inkamoro pîikaꞌtîpa. Aasaꞌmantaꞌpî morî pe toꞌ eꞌtoꞌpe."
49,5,26,"Innape tîmaimu kupî toꞌya eraꞌma tîuya yeꞌnen, imakuiꞌpî toꞌ nîkupîꞌpî ronaꞌpîiya, morî pe toꞌ eꞌtoꞌpe. Mîrîrî warantî ikupîꞌpîiya tîîpia toꞌ enepîpa morî pe teken, imakuiꞌpî ton pra. Tîmîrî pe toꞌ wanî yeꞌnen, imakuiꞌpî, nura tîkuꞌse pra toꞌ koꞌmamî yuꞌse awanîꞌpî, tîwarantî."
49,5,28,"Mîrîrî warantî tînoꞌpîkon saꞌnama pîꞌ warayoꞌkon koꞌmamî eꞌpai awanî. Tîweꞌsaꞌnamakon manniꞌ warantî tînoꞌpîkon saꞌnama toꞌya eꞌpai awanî mîrîrî. Tînoꞌpî saꞌnamanen wanî ya, aweꞌsaꞌnama nîrî."
49,5,29,"Anîꞌ esewanmîrî pepîn tîîwarîrî, tîîse aweꞌsaꞌnama. Mîrîrî warantî nîrî tîpemonkonoyamîꞌ saꞌnama Cristoya. Ipemonkono pe eꞌnî yeꞌnen usaꞌnamaiyaꞌnîkon mîrîrî."
49,5,31,"Pena Paapaya taꞌpî:—Warayoꞌ noꞌpîta yai, eemoꞌka tun moropai tîsan piapai moropai tînoꞌpî yarakkîrî eena.Asakîꞌne toꞌ tîîse tiwinan warantî toꞌ enasaꞌ mîrîrî—taasaiꞌya man."
49,5,32,"Esenumenkantoꞌ mîrîrî kureꞌnan, maasa pra Cristo pîꞌ eseurîma moropai inmoꞌkaꞌsan pîꞌ."
49,5,33,"Moropai amîrîꞌnîkon warayoꞌkon pîꞌ tauya nîrî, anoꞌpîkon saꞌnamatî aweꞌsaꞌnamakon manniꞌ warantî. Moropai wîriꞌsanyamîꞌ pîꞌ tauya, anyokon namayaꞌnîkon eꞌpai awanî."
49,6,1,"Moreyamîꞌ Moropai Toꞌ YunkonyamîꞌMoreyamîꞌ pîꞌ tauya sîrîrî moropai maasaronkon pîꞌ: Ayunkon asankon maimu yawîrî akoꞌmantî, Cristo nîmoꞌkaꞌsan pe awanîkon yeꞌnen. Mîrîrî kupî pîꞌ aakoꞌmamîkon ya, yairî aakoꞌmamîkon."
49,6,2,"—Mîrîrî warantî aakoꞌmamîkon ya, morî pe aakoꞌmamîkonpa akupîuyaꞌnîkon moropai kusan pe aakoꞌmantoꞌkon wanî sîrîrî non po—taꞌpîiya. Mîrîrî wanî ipîkku pe unkupîkon pe, maasa pra Paapaya taꞌpî eꞌmaiꞌ pe mîrîrî yawîrî eꞌnî ya, morî tîrîiya, taasaꞌ tîuya yawîrî. Series, "
49,6,4,"Moropai toꞌ yunkonyamîꞌ pîꞌ tauya: wei kaisarî anmukukon panamatî Uyepotorîkon yeseru ke irumaka pata pe pra. Tîîse toꞌ tekatonkai pra eꞌtî, tîîse morî pe toꞌ yenupatî."
49,6,5,"Ipoitîrî Moropai IkaraiwarîAmîrîꞌnîkon toꞌ poitîrîtonon akaraiwarîkon maimu yawîrî ikuꞌtî toꞌ namayaꞌnîkon yeꞌnen. Moropai mîrîrî kupîyaꞌnîkon yai, aawoꞌmaꞌtakon pe pra, yairî ikuꞌtî Cristo yapurîyaꞌnîkon manniꞌ warantî ikuꞌtî."
49,6,6,"Aapia awanîkon yai neken inamayaꞌnîkon kaiꞌma keꞌtî. Tîîse aapiaꞌnîkon pra tîîse inamatî. Manniꞌ ituꞌse Paapa eꞌtoꞌ yawîrî ikuꞌtî awakîrikon pe, maasa pra Cristo pemonkono pe awanîkon yeꞌnen."
49,6,7,"Tîîse awakîrikon pe esenyakaꞌmatî, akaraiwarîkon ton pe, îꞌ kaiꞌma Uyepotorîkon ton pe eesenyakaꞌmakon manniꞌ warantî. Manniꞌkan warayoꞌkon ton pe pra neken eesenyakaꞌmakon."
49,6,8,"Maasa pra amîrîꞌnîkonya tiwin pîꞌ siꞌma akaisarîꞌnîkon Uyepotorîkon winîpainon yapisî kupî sîrîrî, manniꞌkan tesaꞌ kenankonya moropai itesaꞌ pînonya. Yapisîyaꞌnîkon kupî sîrîrî, îꞌ kaiꞌma ankupîꞌpîkon yepeꞌpî pe."
49,6,9,"Amîrîꞌnîkon, toꞌ karaiwarîyamîꞌ, apoitîrîkon tîwakîmai eꞌtî. Yairî pra iteseru eraꞌmaya wenai, ipîꞌ teekoreꞌmai pra see warantî ikupîya pra awanî ya, atarumaꞌtîuya, tekai pra. Mîrîrî tîꞌnapannîꞌtî. Maasa pra amîrîya epuꞌtî mîrîrî moro toꞌ esaꞌ moropai ayesaꞌ wanî kaꞌ po. Mîîkîrîya tamîꞌnawîronkon koꞌmannîpî seꞌ kaisarî, eꞌsentai pra."
49,6,10,"Surara Warantî EkoreꞌmantoꞌTarîpai tauya sîrîrî apîꞌnîkon. Meruntî ke akoꞌmantî Uyepotorîkon meruntîri kureꞌnan yarakkîrî, ipemonkono pe awanîkon yeꞌnen."
49,6,11,"Mîrîrî ayuwaꞌnen ton aponkon yekaꞌmatî, manniꞌ surara epontîsaꞌ manniꞌ warantî. Tamîꞌnawîrî mîrîrî Paapa nîtîrî yapiꞌtî, meruntî ke awanîkonpa, Makuiya ayenumîkon namai. Maasa pra mîîkîrîya uurîꞌnîkon yenkuꞌtî tîuya yuwa koꞌmannîpî tuꞌke iteꞌka. Maasa pra uurîꞌnîkon epîtoꞌ wanî pemonkon yarakkîrî pra tîîse Makui meruntîri winîkîi moropai tîpoitîrî pe uurîꞌnîkon yaipontînenan winîkîi, moropai manniꞌkan imawariyamîꞌ moropai maariwaꞌyamîꞌ winîkîi. Manniꞌkan kaꞌ poro taasaꞌsenon meruntîkon, imakuiꞌsan winîkîi uurîꞌnîkon ekoreꞌma."
49,6,13,"Mîrîrî yeꞌnen tamîꞌnawîrî Paapa nîtîrî yapiꞌtî. Yapiꞌsaꞌyaꞌnîkon ya, imakuiꞌpî erepamî yai aponaꞌnîkon meruntî ke awanîkon, ayenumîiyaꞌnîkon pepîn. Teuren amîrîꞌnîkon yarakkîrî eekoreꞌma tîîse ayenumîiyaꞌnîkon pepîn. Mîrîrî yeꞌnen meruntî ke eꞌtî."
49,6,14,"Mîrîrî yeꞌnen teekonekai eꞌtî. Paapa winîpainon yairon pe tîweꞌsen aworîmî yewaꞌtîkî, seruꞌyeꞌ pe tîweꞌsen winîkîi eeseyaꞌnamapa. Moropai yairî ayeseru ton yekaꞌmakî, mîrîrî saꞌman aroppoꞌta yuwaꞌnen ton yekaꞌmaya warantî. Moropai ekonekatî îꞌ kaiꞌma Paapaya upîikaꞌtîsaꞌkon ekaremekîkonpa tiaronkon pîꞌ, morî pe toꞌ enatoꞌpe Paapa yarakkîrî. Mîrîrî itekare ekaremekîya wanî aꞌsaꞌsaꞌ yekaꞌmaya warantî satippe aakoꞌmamîkonpa aatareꞌmokon namai. Moropai innape ikupî pîꞌ akoꞌmantî. Mîrîrî wanî manniꞌ awapu pe yapiꞌsaꞌya manniꞌ warantî. Mîrîrî yeꞌnen tamîꞌnawîrî Makui rupeya apoꞌtîkon eserîke pra awanî. Tîîse aponaꞌnîkon eerepamî yai, eesiꞌnîpî. Moropai mîrîrî aweꞌpîikaꞌtîtoꞌkon ton yapiꞌtî, manniꞌ aroꞌ apuꞌpaikon yuwaꞌnen ton yekaꞌmakonpa yapisîyaꞌnîkon warantî. Moropai Morî Yekaton Wannî nîtîrî yapiꞌtî akasuparaikon pe. Mîrîrî wanî Paapa maimu pe."
49,6,18,"Tamîꞌnawîrî sîrîrî kuꞌtî eepîremakon ke. Paapa pîꞌ aweꞌpîikaꞌtîtoꞌkon ton esatî. Epîrematî tîwîrîrî Morî Yekaton Wannî meruntîri yai. Mîrîrî yeꞌnen ariꞌkeꞌ pe eꞌtî, yairî maꞌre teenai pra. Moropai epîrematî tîwîrîrî tamîꞌnawîronkon innape Paapa kuꞌnenan pona."
49,6,19,"Moropai epîrematî nîrî upona, Paapaya tîmaimu ekaremekîuya umeruntîri ton tîîtoꞌpe eranneꞌ pe siꞌma ekaremekîuya namai. Mîrîrî unekaremekî eꞌtoꞌpe aronne epuꞌtoꞌpe toꞌya. Mîrîrî toꞌ nepuꞌtîꞌpî pepîn epuꞌtoꞌpe toꞌya, epîrematî. Mîrîrî ekaremekîuya wenai tarî wanî sîrîrî atarakkannîtoꞌ yewîꞌ ta. Tîîse upona epîrematî tarî siꞌma itekare ekaremekî pîꞌ uukoꞌmantoꞌpe, meruntî ke, eranneꞌ pe pra eꞌtoꞌpe. Maasa pra mîrîrî itekare ekaremeꞌtoꞌpeuya uurî yaipontîꞌpî Jesusya."
49,6,21,"Uyonpakon Tíquico manniꞌ yairon, Uyepotorîkon esenyakaꞌmatoꞌ pîꞌ teesenyakaꞌmasenya tamîꞌnawîrî uyekare ekaremekî apîꞌnîkon, îꞌ kaiꞌma tarî uukoꞌmamî yekare epuꞌtîkonpa. Mîrîrî ekaremeꞌse akoreꞌtaꞌnîkon yarimauya sîrîrî. Îꞌ kaiꞌma tamîꞌnawîrî anna yekare ekaremekîiya yai, aatausinpakonpa."
49,6,23,"Paulo EsekaremekîUyunkon Paapaya moropai Uyepotorîkon Jesus Cristoya amîrîꞌnîkon pia tîwanmîn tîrî yuꞌse wai, uyonpayamîꞌ. Moropai îꞌ kaiꞌma tiaronkon saꞌnama pîꞌ aakoꞌmantoꞌkon ton tîrî toꞌya yuꞌse wai. Moropai innape tîkupîkon pîꞌ aakoꞌmamîkonpa itîrî toꞌya yuꞌse wai."
49,6,24,Moropai epeꞌmîra Paapa nîtîrî koꞌmamî yuꞌse wai tamîꞌnawîrî manniꞌkan Uyepotorîkon Jesus Cristo yapurî pîꞌ tîîkoꞌmansenon pia.
50,1,1,"Sîrîrî Kaareta Paulo Nîmenukaꞌpî Filípos Ponkon PiaUyonpayamîꞌ, Filípos ponkon, uurî Pauloya kaareta menuka sîrîrî Timóteo yarakkîrî siꞌma. Cristo Jesus poitîrî pe anna wanî. Amîrîꞌnîkon, Jesus Cristo nîmoꞌkaꞌsan pia yarima annaya sîrîrî. Moropai yarima annaya nîrî Paapa munkîyamîꞌ koꞌmannîꞌnenan pia moropai toꞌ pîikaꞌtînenan pia nîrî."
50,1,2,"Uyonpayamîꞌ, Paapa, Uyunkonya tamîꞌnawîron morî tîrî yuꞌse wai aapiaꞌnîkon. Moropai tîwanmîra eꞌnîtoꞌ tîrîiya yuꞌse wai. Mîrîrî warantî itîrî Uyepotorîkon Jesus Cristoya yuꞌse wai aapiaꞌnîkon."
50,1,3,"Paulo EpîrematoꞌAmîrîꞌnîkon pîꞌ enpenata kaisarî tauya Paapa pîꞌ: —Morî pe toꞌ pîikaꞌtîsaꞌya, Paapa —tauya ipîꞌ."
50,1,4,"Moropai aponaꞌnîkon epîrema kaisarî, atausinpasaꞌ wanî amîrîꞌnîkon pîꞌ. Maasa pra upîikaꞌtîpîtîꞌpîyaꞌnîkon Cristo yekare ekaremekî pîꞌ. Pena upîikaꞌtîpîtîꞌpîyaꞌnîkon Cristo yapisîꞌpîyaꞌnîkon pata pai sîrîrî tîpose."
50,1,6,"Morî pe Paapa esenyakaꞌma piaꞌtîꞌpî ayewankon yaꞌ. Mîrîrî warantî eesenyakaꞌma koꞌmannîpî yaretîꞌka tîuya pîkîrî, Jesus Cristo iipî pîkîrî. Mîrîrî epuꞌtî pîꞌ wai."
50,1,7,"Ayapurîuyaꞌnîkon maasa pra upîikaꞌtîꞌpîyaꞌnîkon Jesus yekare ekaremekî pîꞌ, anetapaiꞌnîkon pîꞌ moropai anetapaiꞌnîkon pepîn pîꞌ nîrî. Mîrîrî rî kupîꞌpîyaꞌnîkon moro akoreꞌtakon wanî tanne. Moropai tarî, atarakkannîtoꞌ yewîꞌ ta wanî tanne, ikupî pîꞌ aakoꞌmamîkon. Mîrîrî yeꞌnen kureꞌne ayapurîuyaꞌnîkon."
50,1,8,"Cristo Jesusya asaꞌnamakon warantî asaꞌnamauyaꞌnîkon. Innape man, useruku pepîn, mîrîrî epuꞌtî Paapaya."
50,1,9,"Epîrema sîrîrî aponaꞌnîkon. Tauya Paapa pîꞌ: —Inîꞌ panpîꞌ tonpakon saꞌnamatoꞌpe toꞌya. Moropai inîꞌ panpîꞌ yairî epuꞌtoꞌpe toꞌya, pakko pe pra toꞌ eꞌtoꞌpe —tauya Paapa pîꞌ. Mîrîrî warantî amîrîꞌnîkon yenupasaꞌ Paapaya ya, morî kupîyaꞌnîkon tiwin. Mîrîrî yeꞌnen Cristo ennaꞌpo yai, nura pe pra awanîkon. Aweppepîkon pepîn Cristo eporîyaꞌnîkon yai."
50,1,11,"Mîrîrî warantî morî pe aakoꞌmansaꞌkon imakuiꞌpî tîkuꞌse pra, maasa pra ameruntîrikon ton tîîsaꞌ Jesus Cristoya. Mîrîrî pîꞌ taa toꞌya: —Morî amîrî, Paapa, apemonkonoyamîꞌ pîꞌ. Inkamoro yairî toꞌ koꞌmamî mîrîrî. Tamîꞌnawîronkon yentainon amîrî, Paapa —taa toꞌya."
50,1,12,"Paulo Eseurîma Tîweꞌtarumaꞌtîtoꞌ PîꞌAꞌkî, uyonpayamîꞌ, utarumaꞌtîꞌpî toꞌya Paapa maimu ekaremekîuya wenai, moropai uyarakkamoꞌpî toꞌya. Mîîwîni tîîse tuꞌke pemonkonyamîꞌya Paapa maimu eta koꞌmannîpî moropai yapisî toꞌya. Mîrîrî warantî îꞌ waniꞌ awanî yeꞌnen tarî wanî atarakkannîtoꞌ yewîꞌ ta, epuꞌtî tamîꞌnawîronkon surarayamîꞌya. Moropai tiaronkonya epuꞌtî nîrî."
50,1,14,"Tîîse eranneꞌ pe arinîkon uyonpayamîꞌ wanî pepîn mîrîrî pîꞌ. Tîîse meruntî ke toꞌ enaꞌpî. Uyarakkansaꞌ toꞌya yekare etasaꞌ tîuyaꞌnîkon yeꞌnen, inîꞌ panpîꞌ Paapa maimu ekaremekî toꞌya teweppeꞌse pra."
50,1,15,"Tîîse tîkinmukon pe ekaremekî tiaronkonya. Upîꞌ tîwoꞌmaꞌtakon pe, Cristo yekare ekaremekî pîꞌ toꞌ wanî. Tîîse mîrîrî warantî pra tiaronkon wanî. Morî pe ekaremekî toꞌya, tîwakîri pe. Inkamoroya usaꞌnama maasa pra Cristoya uyarimaꞌpî tîmaimu ekaremeꞌse epuꞌtî toꞌya. Moropai epuꞌtî toꞌya nîrî, mîrîrî wenai uyarakkamoꞌpî toꞌya. Tîîse tiaronkonya usaꞌnama pepîn. Uyentai toꞌ eꞌkupî Cristo yekare ekaremekî toꞌya. Mîrîrî pîꞌ yairî maꞌre Paulo ena kaiꞌma toꞌ esenumenka. Tîîse esewankonoꞌma pra wai mîrîrî pîꞌ. Îꞌ waniꞌ pra man uupia. Morî pe, imakuiꞌpî pe ekaremekî toꞌya ya, atausinpa sîrîrî. Maasa pra Cristo yekare ekaremekî toꞌya. Inna, mîrîrî pîꞌ atausinpa koꞌmannîpî."
50,1,19,"Maasa pra epaꞌka kupî sîrîrî. Eepîremasaꞌkon yeꞌnen, moropai Morî Yekaton Wannîya upîikaꞌtîsaꞌ yeꞌnen, epaꞌka kupî sîrîrî."
50,1,20,"See warantî ikoꞌmanpai wai. Îꞌ rî kupîuya ya, morî pe kuꞌtoꞌpeuya eppepî namai. Moropai imakuiꞌpî pe tiaronkon eseurîma namai Cristo pîꞌ. Tîîse eranneꞌ pe pra ikoꞌmanpai wai, uusaꞌmanta ya, enen wanî ya, Paapa yapurîtoꞌpe tiaronkonya mîrîrî wenai."
50,1,21,"Maasa pra uurî pia, morî pe awanî Cristo yapurî pîꞌ uukoꞌmamî ya. Mîrîrî warantî uusaꞌmanta ya, itentai panpîꞌ morî pe awanî uupia, maasa pra Cristo pia puꞌkuru uukoꞌmamî."
50,1,22,"Tîîse uusaꞌmanta pra wanî ya, esenyakaꞌma koꞌmannîpî Cristo ton pe, mîîkîrî yapiꞌtoꞌpe tiaronkonya. Mîrîrî yeꞌnen îꞌ kupîuya epuꞌtîuya pra wai. Maasa pra uurî esiwaꞌsaꞌ sîrîrî uwoi. Mîrîrî yeꞌnen îꞌ koneka epuꞌtîuya pra wai, uukoꞌmamî kaꞌrî tarî, uusaꞌmanta kaꞌrî. Tîîse tauya apîꞌnîkon, tarîpai itîîpai wai kureꞌne maasa pra ikoꞌmanpai wai Cristo yarakkîrî. Mîrîrî wanî morî pe, tarî uukoꞌmamî yentai."
50,1,24,"Mîîwîni tîîse amîrîꞌnîkon pîꞌ esenumenka ya, inîꞌrî tarî ikoꞌmanpai wai, inîꞌ panpîꞌ amîrîꞌnîkon yenupatoꞌpeuya. Mîrîrî yeꞌnen amîrîꞌnîkon koreꞌta uukoꞌmamî sîrîrî amîrîꞌnîkon pîikaꞌtîtoꞌpeuya, inîꞌ panpîꞌ Cristo epuꞌtîkonpa. Innape awanî epuꞌtî pîꞌ wai."
50,1,26,Moriya mîrîrî pîꞌ aatausinpatoꞌkon eporîyaꞌnîkon Cristo Jesus piawon pe awanîkon yeꞌnen. Aatausinpakon uurî erepamî akoreꞌtaꞌnîkon pîꞌ.
50,1,27,"Mîrîrî yeꞌnen îꞌ taasaꞌ Cristoya, yawîrî akoꞌmantî. Mîrîrî warantî amîrîꞌnîkon pia uutîsaꞌ pra awanî ya, mîrîrî epuꞌtîuya morî pe, yairî aakoꞌmamîkon. Moropai epuꞌtîuya amîrîꞌnîkon esenyakaꞌma kureꞌne Cristo yekare ekaremekî pîꞌ, tiwin eesenumenkatoꞌkon innape ikuꞌtoꞌyakon tîîse."
50,1,28,"Mîrîrî yeꞌnen eranneꞌ pe pra eꞌtî ayeyatonkon pîꞌ. Eranneꞌ pe pra awanîkon ya, amîrîꞌnîkon pîikaꞌtîsaꞌ Paapaya epuꞌtî toꞌya. Moropai tîtarumaꞌtîkon Paapaya epuꞌtî toꞌya nîrî."
50,1,29,"Maasa pra Paapaya amîrîꞌnîkon moꞌkaꞌpî innape tîkupîkonpa neken pra, tîîse mîîkîrî wenai aweꞌtarumaꞌtîkonpa nîrî amoꞌkaꞌpîiyaꞌnîkon."
50,1,30,"Mîrîrî wenai aweꞌtarumaꞌtîkon sîrîrî, pena uurî eꞌtarumaꞌtîꞌpî, manniꞌ aneraꞌmaꞌpîkon warantî. Moropai mîrîrî pîꞌ uukoꞌmamî sîrîrî epuꞌtî pîꞌ naatîi."
50,2,1,"Tiaronkon Maꞌre Jesus Cristo EꞌkupîꞌpîInnape awanî, ameruntîrikon ton tîrî Cristoya eesewankonoꞌmakon namai. Moropai kureꞌne asaꞌnamaiyaꞌnîkon. Moropai tiwin awanîkon emapuꞌtîsaꞌ Morî Yekaton Wannîya. Moropai aꞌnokoꞌpîkon pe tiaronkon eraꞌmayaꞌnîkon, ayewankon yaꞌ Morî Yekaton Wannî koꞌmamî yeꞌnen. Mîrîrî warantî Cristo wanî aapiaꞌnîkon. Mîrîrî yeꞌnen tauya apîꞌnîkon, tîmurukun pe eꞌtî. Teesiyuꞌpîꞌse pra akoꞌmantî. Tiaron yuꞌse eꞌtî, amîrîꞌnîkon yuꞌse Cristo wanî warantî. Tiwin ayeserukon nîsi Cristo yeseru warantî. Mîrîrî warantî awanîkon ya, inîꞌ panpîꞌ atausinpa mîrîrî pîꞌ. Moropai mîî pe pra eꞌtî, tiaronkon yentai awanîkon pîꞌ teesenumenkai pra eꞌtî."
50,2,4,Îꞌ ituꞌse aweꞌtoꞌ pîꞌ neken teesenumenkai pra eꞌtî tîîse ituꞌse tiaronkon eꞌtoꞌ pîꞌ nîrî esenumenkatî.
50,2,5,Jesus Cristo esenumenkaꞌpî warantî esenumenkatî.
50,2,6,"Maasa pra mîîkîrî Jesus wanîꞌpî Paapa kaisarî pena.Tîîse, —Ipîkku pe uukoꞌmamî ipatîkarî —taiya pîn."
50,2,7,"Mîrîrî yeꞌnen ipîkku pe tîweꞌtoꞌ kupîꞌpîiya tîwî.Tamîꞌnawîrî rumakaꞌpîiya,moropai ipîkku pe pra eenaꞌpî,Paapa poitîrî pe.Maasa pra pemonkon pe eenaꞌpî,uurîꞌnîkon warantî. Pemonkon pe tîwanî yai,tiaronkon maꞌre eenaꞌpî, mîî pe pra.Aakoꞌmamîꞌpî Paapa maimu yawîrî tîîsaꞌmanta pîkîrî.Moropai pakîꞌnan pona aasaꞌmantaꞌpî,amaꞌyeꞌ saꞌmanta warantî."
50,2,9,"Mîrîrî yeꞌnen Jesus pîmîꞌsaꞌka tîuya yai,ipîkku pe Paapaya ikupîꞌpî, tamîꞌnawîronkon yentai.Moropai tamîꞌnawîronkon ipîkkukon eseꞌ yentaiiteseꞌ ton tîrîꞌpî Paapaya, uyepotorîkon pe. Mîrîrî ikupîꞌpîiyatamîꞌnawîronkonya Jesus yapurîtoꞌpe teesekunkaiꞌma.Kaꞌ ponkonya, non ponkonya, non yoꞌkonya,tamîꞌnawîronkonya taatoꞌpe:—Ipîkku pe Uyepotorî Jesus man,tamîꞌnawîronkon yentainon —taatoꞌpe toꞌya. Moropai mîrîrî yai,tamîꞌnawîronkon pemonkonyamîꞌya taa Jesus Cristo pîꞌ:—Anna yepotorî amîrî, Jesus,anna yaipontînen —taa toꞌya.Mîrîrî warantî Paapa, uyunkon atausinpa kureꞌne mîrîrî pîꞌ,yapurî toꞌya yeꞌnen.Tîwakîri pe etaiya."
50,2,12,"Morî Kupî pîꞌ IkoꞌmanpaiꞌnîkonMîrîrî yeꞌnen uyonpayamîꞌ, akoreꞌtaꞌnîkon wanî yai, umaimu yawîrî aakoꞌmamîꞌpîkon. Mîrîrî warantî akoꞌmantî inîꞌ panpîꞌ, uurî ton pra tîîse. Aawarîrîꞌnîkon morî kuꞌtî, Paapa namaiꞌma. Imaimu yawîrî akoꞌmantî, Paapa wakîri pe pra awanîkon namai. Maasa pra Paapa esenyakaꞌma koꞌmannîpî ayewankon yaꞌ, ituꞌse tîweꞌtoꞌ ankuꞌpai awanîkonpa. Mîrîrî warantî nîrî kupîiya, ituꞌse tîweꞌtoꞌ kupîkonpa."
50,2,14,"Tamîꞌnawîrî îꞌ taasaꞌ Paapaya kuꞌtî teesiyuꞌpîꞌse pra, tîîwoꞌmaꞌtai pra moropai teekoreꞌmai pra ikuꞌtî. Moropai mîrîrî warantî ikupîyaꞌnîkon ya, imakuiꞌpî pe tiaronkon eseurîma eserîke pra awanî apîꞌnîkon. Maasa pra Paapa munkîyamîꞌ pe awanîkon, imakuiꞌpî ton pra. Tarî aakoꞌmamîkon amaꞌyeꞌkon koreꞌta, imakuiꞌpî kuꞌnenan koreꞌta. Tîîse morî aakoꞌmantoꞌkon eraꞌma toꞌya. Mîrîrî yai kaꞌ pîꞌ siirikkîyamîꞌ eseraꞌma ewaron yaꞌ warantî, ayeserukon eraꞌma toꞌya morî pe, imakuiꞌpî kuꞌnenan koreꞌta. Moropai inkamoro pîꞌ itekare ekaremekî pîꞌ aakoꞌmamîkon, koꞌmannîtoꞌ ton tîînen. Mîrîrî warantî aakoꞌmansaꞌkon ya, kureꞌne atausinpa apîꞌnîkon. Tarîpai Cristo iipî yai, kureꞌne atausinpa apîꞌnîkon. Maasa pra îꞌ pe pra rî esenyakaꞌmasaꞌ pra awanî yeꞌnen, maasa pra innape ikuꞌsaꞌyaꞌnîkon."
50,2,17,"Penaronkonya Paapa repaꞌpî tekînon ke. Mîrîrî pîꞌ Paapa atausinpaꞌpî. Mîrîrî warantî aatausinpa nîrî, innape tîkuꞌtoꞌyaꞌnîkon pîꞌ. Moropai tîmîrî ton pe eesenyakaꞌmatoꞌ pîꞌ, innape Paapa kuꞌsaꞌyaꞌnîkon uurî wenai. Mîrîrî wenai uwî toꞌya yai pra. Tîîse atausinpa mîrîrî pîꞌ moropai amîrîꞌnîkon pîꞌ atausinpa."
50,2,18,Mîrîrî yeꞌnen aatausinpakon eꞌpai awanî uurî pokonpe.
50,2,19,"Kaꞌneꞌ pe Timóteo anarimapai wai amîrîꞌnîkon pia, ayekarekon etai attîtoꞌpe. Mîrîrî yuꞌse Uyepotorî Jesus wanî ya, ikupîuya. Mîîkîrîya îꞌ kaiꞌma ayekarekon ekaremekî upîꞌ. Mîrîrî pîꞌ atausinpa."
50,2,20,"Mîîkîrî, Timóteo warainon ton pra awanî. Mîîkîrîya neken kureꞌne tîꞌnokoꞌpî pe ayeraꞌmakon."
50,2,21,Maasa pra tamîꞌnawîronkon esenumenka ituꞌse tîweꞌtoꞌkon pîꞌ neken. Tîîse ituꞌse Jesus Cristo eꞌtoꞌ kupî toꞌya pepîn.
50,2,22,"Mîrîrî warantî pra Timóteo wanî. Morî iteseru epuꞌtî pîꞌ naatîi. Timóteo esenyakaꞌmapîtîꞌpî uyarakkîrî, teesenyakaꞌmasen tun yarakkîron warantî. Morî pe mîîkîrî esenyakaꞌmapîtîꞌpî uyarakkîrî, Cristo yekare ekaremekî pîꞌ."
50,2,23,"Tarîpai anarimapai wai kaꞌneꞌ pe aapiaꞌnîkon. Tîîse maasa îꞌ kupî toꞌya upîꞌ epuꞌsauꞌya yai, mîîkîrî yarimauya."
50,2,24,"Moropai uutî nîrî aapiaꞌnîkon, ituꞌse Paapa wanî ya."
50,2,25,"Tîîse eꞌmaiꞌ pe Epafrodito yarimapai wanî sîrîrî. Mîîkîrî wanî uyonpakon pe, teesenyakaꞌmasen uyarakkîrî, Paapa esenyakaꞌmatoꞌ kupî pîꞌ aatapiꞌsaꞌ. Mîîkîrî anarimaꞌpîkon uupia upîikaꞌtînen pe aweꞌtoꞌpe. Mîîkîrî yarimauya sîrîrî maasa pra amîrîꞌnîkon aneraꞌmapai awanî. Mîîkîrî esewankonoꞌmaꞌpî priꞌya pra tîwanî yekare etasaꞌyaꞌnîkon pîꞌ. Mîrîrî yeꞌnen kureꞌne aneraꞌmapai awanî. Mîrîrî yeꞌnen yarimauya sîrîrî eraꞌmakonpa. Inna priꞌya pra awanîꞌpî kureꞌne. Aasaꞌmanta yonpaꞌpî. Tîîse tîꞌnokoꞌpî pe eraꞌmaꞌpî Paapaya moropai yepiꞌtîꞌpîiya. Mîîkîrî neken pepîn tîîse uurî nîrî eraꞌmaꞌpîiya tîꞌnokoꞌpî pe, inîꞌ panpîꞌ esewankonoꞌma namai."
50,2,28,"Mîrîrî yeꞌnen uwakîri mîîkîrî yarimauya sîrîrî taatausinpai eraꞌmakonpa, moropai ipîꞌ teesenumenkai pra uukoꞌmantoꞌpe."
50,2,29,"Tarîpai mîîkîrî yapiꞌtî taatausinpai Cristo pemonkono pe awanî yeꞌnen amîrîꞌnîkon warantî. Mîîkîrî yapurîtî moropai tiaronkon iwarainokon nîrî yapurîtî. Aaipîkon eserîke pra awanî yeꞌnen, mîîkîrî yarimaꞌpîyaꞌnîkon upîikaꞌtînen pe. Itekare ekaremekî pîꞌ eesenyakaꞌmaꞌpî tîwîrî, tîîsaꞌmanta epuꞌtîiꞌma. Mîrîrî yeꞌnen mîîkîrî yapurîtî."
50,3,1,"Paapa Wakîri Pe Eꞌnî Pîꞌ Paulo EseurîmaSîrîrî panpîꞌ neken eseurîmatoꞌ sîrîrî, uyonpayamîꞌ. Kureꞌne atausinpatî, uyepotorîkon piawon pe awanîkon yeꞌnen. Îꞌ menukaꞌpîuya pena, inîꞌrî imenukauya sîrîrî. Mîrîrî pîꞌ esetaꞌka pepîn, maasa pra inîꞌ panpîꞌ yairî epuꞌtîkonpa, eesenkuꞌtîkon namai."
50,3,2,"Aka, uyonpayamîꞌ, tîwarî eꞌtî warayoꞌkon arinmaraka warainokon pîꞌ amîrîꞌnîkon yenkuꞌtî toꞌya namai. Inkamoro yeseru wanî imakuiꞌpî pe. Inkamoroya taapîtî: —Amere piꞌpîkon yaꞌtîtî Paapa munkî pe awanîkonpa. Mîrîrî apiꞌpîkon yaꞌtîsaꞌyaꞌnîkon pra awanî ya, Paapa munmu pe pra awanîkon —taa toꞌya."
50,3,3,"Tîîse uurîꞌnîkon wanî Paapa munkîyamîꞌ pe puꞌkuru. Maasa pra Paapa yapurî uurîꞌnîkonya, Morî Yekaton Wannî meruntîri wenai. Mîrîrî yeꞌnen taatausinpai uurîꞌnîkon koꞌmamî Jesus Cristo nîkupî pîꞌ, ipîkku pe awanî yeꞌnen. Tîîse unkupîkon pîꞌ, upiꞌpîkon yaꞌtîsaꞌ wanî ipîkku pe pra, îꞌ pe pra rî awanî."
50,3,4,"Tînkupîꞌpîkon wenai Paapa munkî pe tîwanîkon pîꞌ toꞌ esenumenka kaiꞌma.Tîîse mîrîrî warantî uurî nîrî esenumenka eꞌpainon, morî pe eꞌtoꞌ wenai. Maasa pra uurî esenposaꞌ tîpo, umere piꞌpî yaꞌtîꞌpî toꞌya Moisés nurîꞌtî taasaꞌ yawîrî eseurîwîꞌne miaꞌ pona tîîmoꞌtai wei tîîse. Uyun, usan wanî Israel paꞌri rîꞌsan pe. Uurî wanî Benjamim nurîꞌtî paarîꞌpî pe. Tamîꞌnawîronkon utamokon wanîꞌpî Abraão paꞌrirîꞌsan pe, tiaronkon pepîn. Moropai fariseu pe wanîꞌpî, Moisés nurîꞌtîya yenupantoꞌ yawîron. Kureꞌne esenyakaꞌmapîtîꞌpî Paapa ton pe, Moisés nurîꞌtîya yenupantoꞌ yawîrî. Jesus yapurînenan tarumaꞌtîpîtîꞌpîuya. Tamîꞌnawîrî îꞌ taasaꞌ Moisés kaaretarîya, mîrîrî kuꞌpîtîꞌpîuya yairî. Morî pe Paapa pemonkono pe wanî kaiꞌma esenumenkapîtîꞌpî, imakuiꞌpî ton pra."
50,3,10,"Moropai Cristo neken anepuꞌpai wai kureꞌne. Moropai Paapaya tînmu pîmîꞌsaꞌkaꞌpî meruntîri nîrî yuꞌse wai. Cristo eꞌtarumaꞌtîꞌpî uurî ton pe. Mîrîrî warantî eꞌtarumaꞌtîpai wai mîîkîrî wenai. Mîîkîrî saꞌmantaꞌpî uurî tonpe, mîrîrî warantî saꞌmantapai wanî mîîkîrî wenai. Mîrîrî warantî eꞌpai wai, uusaꞌmanta yai uꞌmîꞌsaꞌkatoꞌpe Paapaya. Mîrîrî yuꞌse wanî kureꞌne."
50,3,12,"Ikîꞌpî Pîkîrî Paulo Koꞌmamî Paapa Nîtîrî YapisîpaTamîꞌnawîrî ituꞌse Paapa eꞌtoꞌ pepîn uurî. Tîîse mîrîrî pîꞌ uukoꞌmamî sîrîrî. Jesus Cristoya ukupîꞌpî tîpemonkono pe, morî pe puꞌkuru eꞌtoꞌpe. Mîrîrî yeꞌnen pemonkon teekaꞌtunsen eꞌma taawîrî ikîꞌpî tîpose warantî uurî ekaꞌtumî toꞌsarî Jesus pîkîrî, iwarantî eꞌtoꞌpe."
50,3,13,"Uyonpayamîꞌ, tamîꞌnawîrî ituꞌse Paapa eꞌtoꞌ kuꞌsauꞌya pepîn sîrîrî. Mîrîrî yeꞌnen mîrîrî pîꞌ uukoꞌmamî sîrîrî, pena esuwaꞌkaꞌpî pîꞌ tîwenpenatai pra. Tîîse maasa tuiꞌsen pîꞌ esenumenka koꞌmannîpî. Teekaꞌtunsen ekaꞌtumî ekaꞌtunnîtoꞌ ikîꞌpî pîkîrî, epeꞌmîra toꞌ nîtîrî yapisîpa kaiꞌma, uurî wanî mîrîrî warantî. Epeꞌmîra Paapa nîtîrî yapiꞌtoꞌpeuya, imaimu yawîrî uukoꞌmamî. Maasa pra pena Paapaya uyannoꞌpî uukoꞌmantoꞌpe tîîpia. Mîrîrî kupîꞌpîiya Jesus Cristo nîkupîꞌpî wenai. Mîrîrî yeꞌnen ipatîkarî enen koꞌmannîtoꞌ tîrîiya uupia."
50,3,15,"Mîrîrî yeꞌnen, mîrîrî warantî esenumenkanpaiꞌnîkon. Uurîꞌnîkon yairon epuꞌnenan, Jesus pemonkono pe eꞌnî yeꞌnen. Tîîse mîrîrî warantî eesenumenkakon pra awanîkon ya, mîrîrî ekaremekî Paapaya apîꞌnîkon. Tîîse unepuꞌtîkon yawîrî koꞌmannîpaiꞌnîkon."
50,3,17,"Uyonpayamîꞌ, uukoꞌmamî warantî akoꞌmantî. Moropai uwarainokon yeseru eraꞌmatî, tenupaꞌpîuyakon yawîrî toꞌ koꞌmamî."
50,3,18,"Tîîse uurî warantî pra tiaronkon wanî, taꞌpîuya saꞌrî. Inîꞌrî tauya apîꞌnîkon, manniꞌkan pîꞌ kureꞌne esewankonoꞌmasaꞌ sîrîrî. Maasa pra Cristo yeyatonon inkamoro, Jesus saꞌmantaꞌpî yekare anetapainokon pepîn. Apoꞌ yaꞌ toꞌ wîtî kupî sîrîrî. Ituꞌse tîweꞌtoꞌkon pîꞌ neken toꞌ esenumenka taatausinpai. Nurakon pîꞌ, imakuiꞌpî tînkupîkon pîꞌ toꞌ atausinpa. Mîî pe ikupî toꞌya, toꞌ eppepî eꞌpai tîîse. Tarî sîrîrî non ponkon yeseru pîꞌ toꞌ esenumenka."
50,3,20,"Tîîse uurîꞌnîkon wanî kaꞌ ponkon pemonkonoyamîꞌ pe tarî non po. Mîrîrî yeꞌnen Upîikaꞌtînenkon Jesus Cristo iipî nîmîkî pîꞌ koꞌmannî. Mîîkîrî, uyepotorîkon aneraꞌmapai uurîꞌnîkon wanî kureꞌne."
50,3,21,"Mîîkîrî meruntî. Tamîꞌnawîrî tîmaꞌre kupîiya eꞌpainon. Mîrîrî tîmeruntîri ke uurîꞌnîkon miakanmaiya morî pe, tîwarantî. Aꞌtuꞌmînan, tîîsaꞌmantasanon upiꞌpîkon tîîse upiꞌpîkon miakanmaiya tîpiꞌpî warantî."
50,4,1,"Toꞌ Nîkupîkon Ton Ekaremekî PauloyaMîrîrî yeꞌnen morî pe yapîtanîꞌtî, Paapa maimu yawîrî akoꞌmantî tîwî tîkai pra. Apîꞌnîkon kureꞌne atausinpasaꞌ wanî, uyonpayamîꞌ. Tîwîrî ayapurîuyaꞌnîkon, unsaꞌnamakon. Kureꞌne amîrîꞌnîkon aneraꞌmapai wanî."
50,4,2,"Evódia, apanamauya sîrîrî. Moropai Síntique, amîrî nîrî panamauya sîrîrî. Saꞌnîrî amîrîꞌnîkon wanî Cristo yonpa pe. Mîrîrî yeꞌnen teekoreꞌmai pra eꞌtî, tîîse morî pe ekonekatî."
50,4,3,"Inna, uyakon, tauya nîrî apîꞌ, inkamoro Evódia moropai Síntique pîikaꞌtîkî, toꞌ panamakî morî pe toꞌ koꞌmantoꞌpe tîmurukun pe. Maasa pra inkamoro wîriꞌsanyamîꞌ esenyakaꞌmapîtîꞌpî uyarakkîrî Paapa maimu ekaremekî pîꞌ. Clemente yarakkîrî nîrî toꞌ esenyakaꞌmapîtîꞌpî. Moropai tiaronkon yarakkîrî nîrî. Inkamoro eseꞌ menukaꞌpî Paapaya, mîrîrî kaareta ipatîkarî enen koꞌmannîtoꞌ pona."
50,4,4,"Paapa pemonkono pe awanîkon yeꞌnen atausinpatî. Inîꞌrî tauya apîꞌnîkon, taatausinpai akoꞌmantî teesetaꞌkai pra."
50,4,5,Cristo iipî kupî sîrîrî. Mîrîrî yeꞌnen morî kuꞌtî tamîꞌnawîronkon pîꞌ eranmîra awanîkon epuꞌtoꞌpe toꞌya.
50,4,6,"Tamîꞌnawîron yuꞌse awanîkon pîꞌ teesewankonoꞌmai pra eꞌtî. Tîîse Paapa yarakkîrî eseurîmatî. Îꞌ ituꞌse aweꞌtoꞌkon esaꞌtî Paapa pîꞌ. Mîrîrî esatîyaꞌnîkon ya: —Morî pe man, Paapa —kaꞌtî ipîꞌ."
50,4,7,"Mîrîrî warantî eepîremakon ya, ayewankon ereutanîpîiya. Moropai morî pe eesenumenkatoꞌkon konekaiya eranneꞌ pe awanîkon namai. Mîrîrî tîîwanmîra eꞌnîtoꞌ, intîrî wanî kureꞌne, esenumenkan yentai. Mîrîrî warantî uyewankon, esenumenkantoꞌ koꞌmannîpîiya morî pe."
50,4,8,"Uyonpayamîꞌ, sîrîrî eseurîma mîrîrî epuꞌtîkonpa. Tamîꞌnawîron morî tekenan pîꞌ esenumenkatî. Îꞌ wanî seruꞌyeꞌ pe pra, moropai îꞌ wanî morî pe tiaronkon napurî ton, moropai îꞌ wanî yairî, moropai îꞌ wanî nura pe pra, moropai îꞌ wanî tiaron atausinpatoꞌpe, îꞌ wanî morî pe tiaronkon neraꞌma ton, moropai îꞌ wanî imakuiꞌpî pe pra, tamîꞌnawîrî mîrîrî morî tekenan pîꞌ esenumenkatî."
50,4,9,"Îꞌ eesenupaꞌpîkon moropai anapisîꞌpîkon moropai anetaꞌpîkon, moropai aneraꞌmaꞌpîkon uurî winîpai, mîrîrî warantî ikuꞌtî. Maasa pra Paapa, uupiaꞌnîkon tîwanmîn tîînen koꞌmamî aapiaꞌnîkon."
50,4,10,"—Morî Pe Man —Taa PauloyaUyepotorîkon pîꞌ atausinpan pîꞌ wai, maasa pra urepaꞌpîyaꞌnîkon inîꞌrî Paapa yapurîyaꞌnîkon yeꞌnen. Pena pata pai uurî anrepapai aakoꞌmamîꞌpîkon îꞌ ton pra siꞌma. Tarîpai sîrîrî urepaꞌpîyaꞌnîkon usaꞌnamayaꞌnîkon yeꞌnen."
50,4,11,"Awinîpaiꞌnîkon îꞌ rî esaꞌsauꞌya pra wai, îꞌ ton pra siꞌma. Maasa pra îꞌ awanî ya mararî, kureꞌne mîrîrî pîꞌ atausinpa. Mîrîrî mîîrî esenupaꞌpî. Îꞌ ton pra uukoꞌmanpîtîꞌpî. Moropai tuꞌke temanne ke nîrî uukoꞌmanpîtîꞌpî îꞌ tuiꞌsen pîꞌ. Teesewankonoꞌmai pra uukoꞌmamî. Emiꞌne, asareꞌtîsaꞌ wanî ya, taatausinpai uukoꞌmamî. Mîrîrî kureꞌne, mararî wanî ya, taatausinpai uukoꞌmamî. Mîrîrî esenupaꞌpî. Series, "
50,4,13,"Tamîꞌnawîron upona tuiꞌsen yapîtanîpîuya, maasa pra tîmeruntîri tîrî Cristoya uupia."
50,4,14,"Tîîse eꞌtarumaꞌtî tanne, upîikaꞌtîꞌpîyaꞌnîkon. Mîrîrî eraꞌmauya uwakîri."
50,4,15,"Uyonpayamîꞌ, Filípos ponkon, pena Paapa maimu ekaremekî piaꞌtîuya yai amîrîꞌnîkonya yapisîꞌpî. Mîrîrî yeꞌnen upîikaꞌtîꞌpîyaꞌnîkon. Macedônia poi eseꞌmaꞌtîꞌpî pata pai Paapa pemonkonoyamîꞌya upîikaꞌtî pîn, tîîse amîrîꞌnîkon neken. Mîrîrî epuꞌtî pîꞌ naatîi."
50,4,16,"Tessalônica po wanî yai, antîrîkon yarimaꞌpîyaꞌnîkon tiwin iteꞌka pra, îꞌ ton pra wanî namai."
50,4,17,Mîrîrî antîrîꞌpî pîꞌ neken esenumenka pepîn. Tîîse aapiaꞌnîkon inîꞌ panpîꞌ morî tîrî Paapaya yuꞌse wai morî pe upîikaꞌtîsaꞌyaꞌnîkon yeꞌnen. Mîrîrî pîꞌ esenumenka.
50,4,18,"Mîrîrî antîrîꞌpîkon enepîꞌpî Epafroditoya moropai yapisîꞌpîuya. Kureꞌne ituꞌse uurî eꞌtoꞌ yentai anarimaꞌpîkon wanî. Uwakîri pe yapisîꞌpîuya. Pena tîpemonkonoyamîꞌ nîtîrîkon aꞌpusin yapisîꞌpî Paapaya warantî, mîrîrî antîrîꞌpîkon nîrî yapisîiya tîwakîri pe."
50,4,19,"Moropai Uyun, Paapa mîîkîrî tamîꞌnawîron esaꞌ pe tîweꞌsen. Mîrîrî yeꞌnen tamîꞌnawîrî ituꞌse aweꞌtoꞌkon tîrîiya aapiaꞌnîkon, Cristo Jesus nîkupîꞌpî wenai."
50,4,20,"Uyunkon Paapa pîꞌ, —Morî puꞌkuru amîrî —taa eꞌpai awanî wei kaisarî. Ipatîkarî Paapa yapurî eꞌpai awanî. Innape puꞌkuru awanî."
50,4,21,"Paulo EsekaremekîTamîꞌnawîrî amîrîꞌnîkon Jesus pemonkonoyamîꞌ pia umaimu man. Moropai tîmaimukon nîrî yarima uyonpayamîꞌya, uupiawonkonya. Tîmaimukon yarima tamîꞌnawîronkon Jesus pemonkonoyamîꞌya, moropai inkamoro koreꞌta César poitîrîtononya yarima nîrî."
50,4,23,Moropai ayewankon yaꞌ morî tîrî Uyepotorîkon Jesus Cristoya yuꞌse wai. Mîrîrî neken.
51,1,1,"Sîrîrî Kaareta Paulo Nîmenukaꞌpî Colossos Ponkon PiaUurî Paulo, Jesus Cristo naipontîꞌpî pe wanî, ituꞌse Paapa wanî yeꞌnen. Uyonpakon Timóteo yarakkîrî wanî sîrîrî. Sîrîrî kaareta menukauya sîrîrî aapiaꞌnîkon, Paapa nîmoꞌkaꞌsan tîmîrî ton pe, Colossos cidaderî ponkon pia. Amîrîꞌnîkon innape Jesus Cristo kupî pîꞌ tîîkoꞌmansenon pia yarimauya sîrîrî.Manniꞌ epeꞌmîra Paapa Uyunkon nîtîrî morî aapiaꞌnîkon, moropai tîwanmîra aweꞌtoꞌkon ton tîrîiya yuꞌse wai aapiaꞌnîkon."
51,1,3,"Paulo EpîrematoꞌAponaꞌnîkon anna epîrema kaisarî, Paapa, Uyepotorîkon Jesus Cristo yun, yapurî pîꞌ anna man tîwîrî, maasa pra innape Jesus Cristo kuꞌsaꞌyaꞌnîkon wenai moropai tamîꞌnawîronkon Paapa pemonkonoyamîꞌ saꞌnamayaꞌnîkon yeꞌnen."
51,1,5,"Sîrîrî kupîyaꞌnîkon maasa pra epuꞌtîyaꞌnîkon, tîntîrî pe, Paapa nîkonekaꞌpî kaꞌ po yapisîyaꞌnîkon kupî sîrîrî. Mîrîrî nîmîkî pîꞌ aakoꞌmamîkon, sîrîrî eꞌpîikaꞌtîntoꞌ yekare, yairon puꞌkuru etaꞌpîyaꞌnîkon pata pai."
51,1,6,"Itekare etayaꞌnîkon yai, mîrîrî yapisîꞌpîyaꞌnîkon moropai innape awanî epuꞌtîꞌpîyaꞌnîkon. Mîrîrî warantî nîrî ekaremekî toꞌya tiaronkon pîꞌ tamîꞌnawîrî pata po. Moropai innape ikupî toꞌya. Mîrîrî warantî inîꞌ panpîꞌ pemonkonyamîꞌ eꞌpîikaꞌtîꞌpî, amîrîꞌnîkon eꞌpîikaꞌtîꞌpî warantî, epeꞌmîra Paapa nîtîrîꞌpî yapisîyaꞌnîkon yai. Sîrîrî itekare etaꞌpîyaꞌnîkon uyonpakon Epafras winîpai. Mîîkîrî wanî teesenyakaꞌmasen pe anna pokonpe Cristo ton pe. Mîrîrî pîꞌ teesenyakaꞌma pîꞌ aakoꞌmamî amîrîꞌnîkon ton pe."
51,1,8,"Mîîkîrîya, îꞌ kaiꞌma amîrîꞌnîkon eꞌsaꞌnamatoꞌ ton tîîsaꞌ Morî Yekaton Wannîya aapiaꞌnîkon, ekaremekîꞌpî anna pîꞌ."
51,1,9,"Mîrîrî yeꞌnen tîwîrî esatî pîꞌ anna koꞌmamî Paapa pîꞌ amîrîꞌnîkon ton pe. Ayekarekon etaꞌpî annaya pata pai, esatî annaya Paapa pîꞌ, aapiaꞌnîkon epuꞌnen tîîtoꞌpeiya, ituꞌse tîweꞌtoꞌ epuꞌtîkonpa. Moropai tamîꞌnawîrî Morî Yekaton Wannîya itîrî epuꞌtîkonpa."
51,1,10,"Mîrîrî wenai amîrîꞌnîkonya epuꞌtî, îꞌ kaiꞌma Uyepotorîkon eꞌtoꞌ ituꞌse yawîrî aakoꞌmamîkon, moropai tîwîrî ikupî pîꞌ aakoꞌmamîkonpa. Mîrîrî warantî ikupî pîꞌ aakoꞌmamîkon ya, tamîꞌnawîrî morî pe ayeserukon eseraꞌma moropai Paapa yeseru yai epuꞌnen pe panpîꞌ awanîkon."
51,1,11,"Moropai Paapa pîꞌ esatî annaya, tamîꞌnawîrî meruntî ke awanîkonpa imeruntîri yaꞌ. Mîrîrî Paapa meruntîri wanî tamîꞌnawîronkon meruntîri yentai. Mîrîrî wenai tamîꞌnawîrî aponaꞌnîkon tuiꞌsen yapîtanîpîkonpa teekoreꞌmai pra, moropai “Morî pe man” taakonpa taatausinpai, mîrîrî esatî pîꞌ anna man Paapa pîꞌ. Maasa pra amîrîꞌnîkon kuꞌsaiꞌya tarîpai tîpemonkono pe, tîîpia aakoꞌmamîkonpa aꞌka yaꞌ."
51,1,13,"Mîîkîrîya uurîꞌnîkon moꞌkaꞌpî Makui winîpai, ewaron ta koꞌmannî tanne. Moropai uurîꞌnîkon enepîꞌpîiya tînmu, tînapurîꞌpî pia, uyesaꞌkon pe aweꞌtoꞌpe. Mîîkîrî tînmu saꞌmantasaꞌ ke, imakuiꞌpî unkupîꞌpîkon yeꞌmaꞌpîiya moropai tîîwanmîra ikupîꞌpîiya."
51,1,15,"Cristo wanî îꞌ kaiꞌma Paapa wanî yenponen pe,manniꞌ Paapa, teeseraꞌmasen pepîn, yenponen pe.Ipîkku pe puꞌkuru mîîkîrî wanî inmu pe,tamîꞌnawîronkon inkonekaꞌpî yentai. Maasa pra mîîkîrîya tamîꞌnawîron konekaꞌpîkaꞌ po moropai sîrîrî non po.Teeseraꞌmasen konekaꞌpîiya,moropai teeseraꞌmasen pepîn konekaꞌpîiya.Inkamoro koreꞌta tamîꞌnawîronkon inserîyamîꞌ konekaꞌpîiya,moropai manniꞌkan ipîkkukon yepuru toninserîyamîꞌ konekaꞌpîiya.Mîîkîrîya ikupîꞌpî tîmîrî ton pe,kureꞌne tamîꞌnawîronkonya tapurîtoꞌpe. Tamîꞌnawîron kupî tîuya rawîrî Cristo wanîꞌpî.Moropai tamîꞌnawîron koꞌmannîpî pîꞌ aakoꞌmamî sîrîrîituꞌse tîwanî yawîrî tîmaꞌtanîꞌse pra."
51,1,18,"Pemonkon esaꞌ yaipontî pîꞌ ipuꞌpai koꞌmamî manniꞌ warantî,mîîkîrîya innape tîkuꞌnenan yaipontî koꞌmannîpî sîrîrî.Mîîkîrî wanî koꞌmannîtoꞌ esaꞌ pe tîweꞌsen pe.Mîîkîrî eꞌmîꞌsaꞌkaꞌpî eꞌmaiꞌ pe isaꞌmantaꞌsan rawîrî, ipîkku pe tîwanîpa tamîꞌnawîronkon yentai."
51,1,19,"Îꞌ kaiꞌma Paapa wanî yenponen pe awanî, maasa pra Paapa pe puꞌkuru awanî mîîtoꞌpe, ituꞌse Paapa eꞌtoꞌ yawîrî."
51,1,20,Mîrîrî yeꞌnen mîîkîrî tînmu wenai Paapaya tamîꞌnawîron tînkonekaꞌsan manaꞌpo yuꞌse awanîꞌpî tîîpia. Tarîpai mîîkîrî Paapa enasaꞌ man morî pe pemonkonyamîꞌ yarakkîrî. Maasa pra tînmu mînî etiꞌkamoꞌpî pakîꞌnan po aasaꞌmanta yai. Mîrîrî wenai tamîꞌnawîronkon tînkonekaꞌsan manaꞌpoꞌpîiya tîîpia sîrîrî non po tîweꞌsanon moropai kaꞌ po tîweꞌsanon manaꞌpoꞌpîiya.
51,1,21,"Pena amîrîꞌnîkon koꞌmamîꞌpî aminke Paapa pîꞌ. Paapa yeyaton pe awanîꞌpîkon. Maasa pra imakuiꞌpî ankupîkon koꞌmannîpî wenai moropai imakuiꞌpî eesenumenkatoꞌkon wenai. Tîîse tînmu saꞌmantatoꞌ wenai amîrîꞌnîkon kupîꞌpî Paapaya tîwakîri pe, amîrîꞌnîkon yarîpa tîîpia, morî pe imakuiꞌpî ton pra. Mîrîrî yai anîꞌya taa eserîke pra awanî: —Imakuiꞌpî mîîkîrî —taiya pepîn."
51,1,23,"Mîrîrî kupîiya, tîîse innape ikupî pîꞌ aakoꞌmamîkon eꞌpai awanî, teesetaꞌkai pra. Mîîkîrî nîmîkî pîꞌ aakoꞌmamîkon, manniꞌ itekare anetaꞌpîkon wenai. Manniꞌ eta pîꞌ tamîꞌnawîronkon koꞌmamî, mîrîrî itekare ekaremeꞌnen pe uurî Paulo enasaꞌ sîrîrî."
51,1,24,"Atausinpan pîꞌ wai eꞌtarumaꞌtîtoꞌ pîꞌ amîrîꞌnîkon wenai. Maasa pra Cristo eꞌtarumaꞌtîꞌpî warantî, eꞌtarumaꞌtî koꞌmannîpî, unkupî ton pe inekaremekîꞌpî yawîrî. Ipemonkonoyamîꞌ ton pe, inmoꞌkaꞌsan ton pe eꞌtarumaꞌtî sîrîrî. Inkamoro, inmoꞌkaꞌsan wanî itesaꞌ warantî, iwaikkatoi pe toꞌ wanî."
51,1,25,"Moropai mîrîrî warantî eꞌtarumaꞌtî, maasa pra Paapaya ukuꞌsaꞌ sîrîrî Jesus nîmoꞌkaꞌsan poitîrî pe. Mîrîrî tîrîꞌpîiya unkonekaton pe amîrîꞌnîkon pîikaꞌtîton pe,"
51,1,26,"mîrîrî tamîꞌnawîrî tîmaimu ekaremekî pîꞌ uukoꞌmantoꞌpe. Sîrîrî itekare inonomîꞌpî, tamîꞌnawîronkon nepuꞌtîꞌpî pepîn. Mîrîrî yenposaiꞌya sîrîrî tîpemonkonoyamîꞌ pia. Mîrîrî yenpo tîuya taꞌpîiya, see warantî ipemonkonoyamîꞌya mîrîrî esenomîꞌpî epuꞌtoꞌpe kaiꞌma. Mîrîrî tîrîꞌpîiya tamîꞌnawîronkon pemonkonyamîꞌ pia, Judeuyamîꞌ pia neken pra. Pena anîꞌ nepuꞌtî pepîn mîrîrî Cristo koꞌmamî tamîꞌnawîronkon tîpemonkonoyamîꞌ yaꞌ. Mîrîrî wenai morî puꞌkuru yapisîyaꞌnîkon Paapa winîpai epuꞌtîyaꞌnîkon."
51,1,28,"Sîrîrî warantî Cristo yekare ekaremekîuya tamîꞌnawîronkon pîꞌ. Tamîꞌnawîrî epuꞌnen pe eꞌtoꞌ ke apanamauyaꞌnîkon, moropai ayenupauyaꞌnîkon tiwin pîꞌ awanîkon tanne, Cristo piawonkon pe awanîkonpa, tamîꞌnawîrî morî pe awanîkonpa eꞌtoꞌ yawîrî, Paapa pia amîrîꞌnîkon yenpouya yai."
51,1,29,"Mîrîrî yaino ton pe esenyakaꞌma koꞌmannîpî sîrîrî. Umoron epuꞌtîuya koꞌmannîpî sîrîrî tîîse Cristo nîtîrîꞌpî umeruntîri pe, mîrîrî ke esenyakaꞌma sîrîrî."
51,2,1,"Teesekaꞌnunkai uurî esenyakaꞌma amîrîꞌnîkon ton pe epuꞌtîyaꞌnîkon yuꞌse wai. Paapa maimu ekaremekî pîꞌ uukoꞌmamî tîweꞌtarumaꞌtîi. Moropai manniꞌkan Laodicéia ponkon tonpe, moropai tamîꞌnawîronkon tiaronkon uyeraꞌmatîponkon pepîn tonpe esenyakaꞌma. Epîrema koꞌmannîpî inkamoro koꞌmantoꞌpe meruntî ke taatausinpai moropai inkamoro koꞌmantoꞌpe tîweꞌsaꞌnamai tonpakon yarakkîrî. Moropai Cristo yekare, pena anîꞌ nepuꞌtî pepîn, Paapa winîpainon tepuꞌse toꞌ koꞌmantoꞌpe innape, mîîkîrî epuꞌtoꞌpe toꞌya yairî. Mîîkîrî, Paapa winîpainon wanî Cristo pe. Mîrîrî warantî Paapa pîꞌ esatî pîꞌ uukoꞌmamî aponaꞌnîkon."
51,2,3,"Maasa pra mîîkîrî Cristo neken wanî Paapa winîpainon, anîꞌ nepuꞌtî pepîn epuꞌtîyaꞌnîkon emapuꞌtînen pe. Paapa nepuꞌtî epuꞌtîyaꞌnîkon emapuꞌtîiya. Maasa pra mîîkîrî ton pra siꞌma mîrîrî epuꞌtîyaꞌnîkon eserîke pra awanî."
51,2,4,"Mîrîrî yeꞌnen tauya sîrîrî amîrîꞌnîkon pîꞌ, tiaron seruꞌyeꞌ erepansaꞌ pîꞌ akoreꞌtaꞌnîkon, mîîkîrî eseurîma, morî pe mîîkîrî maimu pîꞌ eesenkuꞌtîkon namai."
51,2,5,"Maasa pra uurî wanî sîrîrî aminke apîꞌnîkon. Tîîse esenumenkatoꞌ yaꞌ amîrîꞌnîkon pokonpe eseporî. Moropai kureꞌne atausinpan pîꞌ wai morî pe aakoꞌmamîkon pîꞌ, moropai innape Cristo kupî pîꞌ aakoꞌmamîkon yekare etauya pîꞌ."
51,2,6,Cristo Yarakkîrî KoꞌmannîtoꞌÎꞌ kaiꞌma Jesus yapisîꞌpîyaꞌnîkon ayepotorîkon pe? Innape ikupîꞌpîyaꞌnîkon. Mîrîrî warantî yarakkîrî akoꞌmantî.
51,2,7,"Ipona apîtatî manniꞌ yei apîtasaꞌ warantî manniꞌ tîkara ke tîwanî yeꞌnen. Aakoꞌmantoꞌkon rumakatî iipia inîꞌ panpîꞌ meruntî ke awanîkonpa, innape ikupî pîꞌ îꞌ kaiꞌma eesenupaꞌpîkon yawîrî. Moropai —morî pe puꞌkuru man, Paapa —taa pîꞌ akoꞌmantî tîwîrîrî."
51,2,8,"Aka, epuꞌnenan pe tîweꞌkuꞌsanon pemonkonyamîꞌ maimu pîꞌ, teesenkuꞌtîi pra eꞌtî. Maasa pra mîrîrî wanî îꞌ pe pra rî epuꞌnen pe toꞌ eꞌtoꞌ. Pemonkonyamîꞌya neken tenupatoꞌkon pîꞌ ayenupakon yuꞌse toꞌ wanî. Moropai sîrîrî pata po tîîkoꞌmansenon esenumenkatoꞌ ke ayenupakon toꞌya. Tîîse mîrîrî wanî pepîn Cristoya yenupantoꞌpe. Inkamoroya ayenupakon pîꞌ teesenkuꞌtîi pra eꞌtî."
51,2,9,"Maasa pra tamîꞌnawîrî îꞌ kaiꞌma Paapa wanî manniꞌ warantî Cristo wanî mîrîrî. Awanî Paapa pe tîîse pemonkon pe eenaꞌpî tîpun ke. Moropai amîrîꞌnîkonya aakoꞌmantoꞌkon yapisîꞌpî Paapa winîpai, Cristo pemonkono pe awanîkon yeꞌnen. Îꞌ ton pra awanîkon pepîn, maasa pra mîîkîrî, ayesaꞌkon wanî tamîꞌnawîronkon inserîyamîꞌ, oꞌmaꞌkon, meruntîkon, nariꞌkon yentai. Moropai tamîꞌnawîronkon kaꞌ po tîweꞌsanon yentai awanî."
51,2,11,"Pena amîrîꞌnîkon Judeuyamîꞌ esenposaꞌ yai, amerekon piꞌpî pottî yaꞌtîꞌpî toꞌya Paapa pemonkono pe awanîkonpa kaiꞌma. Mîrîrî warantî nîrî tîpemonkono pe Cristoya amoꞌkaꞌpîkon yai, imakuiꞌpî ankuꞌpai aweꞌtoꞌkon moꞌkaꞌpîiya imakuiꞌpî kupîyaꞌnîkon namai. Mîîkîrî Cristoya ikupîꞌpî, pemonkonya pra."
51,2,12,"Amîrîꞌnîkon esenpatakona yai, penaron imakuiꞌpî ayeserukon yaretîꞌkaꞌpîyaꞌnîkon. Maasa pra Cristo saꞌmantasaꞌ ya, moropai eesuꞌnaꞌtîꞌpî ya, amîrîꞌnîkon esuꞌnaꞌtîꞌpî. Moropai Paapaya Cristo pîmîꞌsaꞌkasaꞌ yai, amîrîꞌnîkon pîmîꞌsaꞌkaꞌpîiya aakoꞌmamîkonpa, innape meruntî ke Paapa wanî kupîꞌpîyaꞌnîkon yeꞌnen."
51,2,13,"Amîrîꞌnîkon wanîꞌpî pena isaꞌmantaꞌsan warantî ituꞌse apunkon eꞌtoꞌ yawîrî ikupî pîꞌ aakoꞌmamîkon yeꞌnen. Mîrîrî imakuiꞌpî kupîꞌpîyaꞌnîkon wenai isaꞌmantaꞌsan warantî awanîꞌpîkon Paapa pemonkono pe pra. Tîîse Paapaya Cristo pîmîꞌsaꞌkasaꞌ yai, amîrîꞌnîkon nîrî pîmîꞌsaꞌkaꞌpîiya. Moropai ankupîꞌpîkon imakuiꞌpî kupîꞌpîiya tamîꞌnawîrî tîîwanmîra."
51,2,14,"Moropai uurîꞌnîkon saꞌmantatoꞌ yentai awanîꞌpî. Maasa pra Moisés nurîꞌtîya yenupantoꞌya taasaꞌ see warantî: —Anîꞌya imakuiꞌpî kuꞌsaꞌ ya, mîîkîrî saꞌmanta eꞌpai man —taꞌpîiya. Imakuiꞌpî unkupîꞌpîkon wenai saꞌmantan eꞌpai tîîse yaretîꞌkaꞌpî Cristoya, inîꞌ saꞌmantan namai. Pakîꞌnan pona tîîsaꞌmanta yai, imakuiꞌpî unkupîꞌpîkon yeꞌmaꞌpîiya tamîꞌnawîrî."
51,2,15,"Moropai pakîꞌnan pona tîîsaꞌmanta yai, Cristoya teeyatonon yuwaꞌkaꞌpî. Manniꞌkan oꞌmaꞌkon, uyaipontîkon pîꞌ tîîkoꞌmansenon, meruntîkon, nariꞌkon, tamîꞌnawîrî inkamoro meruntîri yuwaꞌkaꞌpîiya. Inkamoro kupîꞌpîiya tamîꞌnawîronkonya eraꞌma tanne, îꞌ pe pra rî toꞌ enatoꞌpe. Mîrîrî warantî toꞌ yentai Cristo enaꞌpî tîîsaꞌmantaꞌpî wenai."
51,2,16,"Mîrîrî yeꞌnen anîꞌya taa ya apîꞌnîkon, sararu yanîyaꞌnîkon ya, imakuiꞌpî kupîyaꞌnîkon mîrîrî, taa toꞌya. Moropai awukukon enîrîyaꞌnîkon ya, imakuiꞌpî pe nîrî awanî. Moropai eesenyakaꞌmakon ya, Paapa ton pe tîkuꞌneꞌtîtoꞌ weiyu yai pra, moropai teeraꞌtîsen pe kapoi wanî yai eesenyakaꞌmakon ya, moropai erîꞌkannîtoꞌ weiyu yai eesenyakaꞌmakon ya, imakuiꞌpî pe awanî, taa toꞌya. Inkamoro yeꞌkakon pîinamayaꞌnîkon eꞌpai pra man."
51,2,17,"Maasa pra pena, sîrîrî pîꞌ Paapa eseurîmaꞌpî seruꞌ pepîn, îꞌ kaiꞌma Cristo iipî ekaremeꞌtoꞌpeiya. Tarîpai Cristo iipîꞌpî. Mîrîrî yeꞌnen mîîkîrî neken yapurîpaiꞌnîkon, manniꞌ aaipî ekaremeꞌnenan tapurîi pra."
51,2,18,"Tiaronkonya ayenupakon yairî pra kîꞌtîîtî. Tîweꞌneꞌ tîneraꞌmaꞌpîkon pîꞌ ayenupakon toꞌya ya, tîpîinamai pra eꞌtî. Taa toꞌya apîꞌnîkon amîrîꞌnîkon tekaꞌnunkai amîrîꞌnîkon anenupapai toꞌ wanî inserîyamîꞌ yapurîkonpa kaiꞌma. Moropai tepuꞌse aweꞌtarumaꞌtîkon yuꞌse toꞌ wanî. Teesenupaꞌpîkon pîꞌ mîî pe toꞌ wanî teuren. Tîîse inkamoro yeꞌkakonya ayenupatoꞌkon tîpîinamai pra eꞌtî. Maasa pra pemonkon esenumenkatoꞌ wanî warantî toꞌ esenumenka. Inkamoro yeꞌkakon wanî pepîn Cristo pemonkono pe. Maasa pra Cristo wanî pepîn toꞌ puꞌpai pe. Upuꞌpaikon winîpai tamîꞌnawîrî uyesaꞌkon wanî eꞌwaikkatoi pe, tîpun ke. Mîrîrî warantî nîrî Cristo meruntîri winîpai uurîꞌnîkon ipemonkonoyamîꞌ wanî tiwin. Moropai uurîꞌnîkon koꞌmannîpî Cristoya inîꞌ panpîꞌ epannîtoꞌpe moropai epuꞌtoꞌpe ituꞌse Paapa eꞌtoꞌ yawîrî. ˻Tîîse inkamoro seruꞌyeꞌkon atarima Cristo piapai.˼"
51,2,20,"Saꞌmantan Tîpo Cristo Yarakkîrî KoꞌmannîCristo pemonkono pe awanîkon yeꞌnen aasaꞌmantasaꞌ yai, amîrîꞌnîkon saꞌmantaꞌpî ayeserukon winîpai. Mîrîrî yeꞌnen inîꞌrî inkamoro sîrîrî pata po tîîkoꞌmansenon meruntîkon amîrîꞌnîkon yaipontî pîꞌ tîîkoꞌmansenonya ayaipontîkon eserîke pra awanî. Tîîse îꞌ ton pe mîrîrî yeꞌka warayoꞌkon maimu yawîrî ikoꞌmanpai awanîkon? Inkamoro pemonkono pe awanîkon pepîn."
51,2,22,"Tîîse mîrîrî yeꞌkakon wanî ipatîkarî tîîkoꞌmansenon pepîn. Taataretîꞌkasen pe mîrîrîkon wanî. Mîrîrî yeꞌnen —Mîrîrî yeꞌka kîsapîꞌtî, mîrîrî yeꞌka kîsenaꞌtî —taa toꞌya ya, îꞌ pe pra rî awanî. Maasa pra mai pe neken awanî yeꞌnen, warayoꞌkonya yenupantoꞌpe neken awanî yeꞌnen. Mîrîrî yeꞌnen yai pra mîrîrî taa toꞌya wanî, mîrîrî kîsapiꞌtî, moropai mîrîrî kîsenaꞌtî, moropai mîrîrî kîsapîꞌtî, moropai inserîyamîꞌ yapurî eꞌpai man, moropai tepuꞌse amoronkon epuꞌtîyaꞌnîkon eꞌpai man, taa toꞌya wanî epuꞌnen pe kaiꞌma. Tîîse mîrîrî yeꞌkaya imakuiꞌpî ankuꞌpai esenumenkantoꞌ yuwatî eserîke pra awanî."
51,3,1,"Amîrîꞌnîkon eꞌmîꞌsaꞌkaꞌsan Cristo yarakkîrî, penaron ayeserukon rîꞌpî winîpai. Mîrîrî yeꞌnen kaꞌ pon yuꞌse eꞌtî, oꞌnon pata Cristo ereutasaꞌ manniꞌ Paapa meruntîri winî. Cristo winîpainon pîꞌ neken esenumenkatî, inîꞌrî tarîron yeseru pîꞌ teesenumenkai pra. Maasa pra tarîron yeseru pîꞌ isaꞌmantaꞌsan warantî awanîkon. Tarîpai aakoꞌmantoꞌkon wanî Cristo yarakkîrî. Moropai Cristo koꞌmamî Paapa yarakkîrî. Mîrîrî yeꞌnen aakoꞌmantoꞌkon eraꞌma anîꞌya pepîn."
51,3,4,"Tîîse îꞌ pensa Cristo iipî yai, tamîꞌnawîronkonya eraꞌma. Morî pe puꞌkuru aaipî eraꞌma toꞌya. Mîrîrî yai Cristo yarakkîrî amîrîꞌnîkon nîrî eraꞌma toꞌya morî pe puꞌkuru, Cristo wanî manniꞌ warantî."
51,3,5,"Uyeserukon Penaroꞌ Moropai AmenanImakuiꞌpî kîꞌkuꞌtî, isaꞌmantaꞌpî warantî eꞌtî, maasa pra imakuiꞌpî kupî pîꞌ isaꞌmantaꞌpî koꞌmamî pepîn. Mîrîrî warantî eꞌtî. Pena awanîꞌpîkon see warantî: Seꞌ tapairî wîriꞌsanyamîꞌ yarakkîrî warayoꞌkon wanî, tînoꞌpîkon pepîn yarakkîrî. Moropai wîriꞌsanyamîꞌ nîrî wanî warayoꞌkon yarakkîrî, tînyokon pepîn. Moropai tiaron nura kupî pîꞌ warayoꞌkon koꞌmamî imakuiꞌpî pe teesenumenkatoꞌkon yawîrî. Moropai kureꞌne îꞌ yuꞌse eesenumenkakon koꞌmannîpî ayemannekon ton. Mîrîrî ayemannekon neken anapurîpai awanîkon Paapa tapurîi pra, manniꞌkan miaꞌ ke ikonekasaꞌ yapurînenan warantî. Mîrîrî yeꞌnen isaꞌmantaꞌpî warantî eꞌtî, mîrîrî yeꞌkakon yapurîyaꞌnîkon namai, imakuiꞌpî ankuꞌpai awanîkon namai."
51,3,6,Maasa pra mîrîrî yeꞌka kupî pîꞌ tîîkoꞌmansenon tarumaꞌtî Paapaya kupî sîrîrî.
51,3,7,Pena amîrîꞌnîkon koꞌmanpîtîꞌpî mîrîrî imakuiꞌpî kupî pîꞌ. Maasa pra penaron ayeserukon pîꞌ aakoꞌmanpîtîꞌpîkon.
51,3,8,Tarîpai tamîꞌnawîrî mîrîrîkon rumakatî. Eekoreꞌmatoꞌkon mararî pra teekoreꞌmai aweꞌtoꞌkon tiaronkon yarakkîrî rumakatî. Ayewanmakon pe tiaronkon kuꞌtoꞌyaꞌnîkon rumakatî. Moropai anîꞌrî eseurîma eꞌpai pra man tiaron winîkîi imakuiꞌpî pe. Mîrîrî yeꞌka nura pîꞌ teeseurîmai pra eꞌtî. Seruꞌyeꞌ tiaronkon pîꞌ tîweꞌse pra eꞌtî. Maasa pra amîrîꞌnîkonya penaron ayeserukon rîꞌpî rumakaꞌpî. Tamîꞌnawîrî imakuiꞌpî ankupîꞌpîkon rumakaꞌpîyaꞌnîkon.
51,3,10,"Moropai amenan ayeserukon ton yapisîꞌpîyaꞌnîkon ayewankon yaꞌ. Moropai morî pe amîrîꞌnîkon kupî pîꞌ Paapa koꞌmamî sîrîrî, tîwarantî amîrîꞌnîkon eꞌtoꞌpe kaiꞌma, moropai tamîꞌnawîrî tepuꞌtîkonpa."
51,3,11,"Mîrîrî warantî amenan pe awanîkon yeꞌnen Judeu pe awanîkon ya, moropai Judeu pe pra awanîkon ya îꞌ waniꞌ awanî pepîn Paapa pia. Moropai amerekon piꞌpîkon yaꞌtîsaꞌ toꞌya ya, yaꞌtîsaꞌ toꞌya pra awanî ya, îꞌ waniꞌ awanî pepîn Paapa pia. Moropai pakko pe awanîkon ya, moropai eranneꞌ pe awanîkon ya, moropai toꞌ poitîrîtonon pe awanîkon ya, moropai toꞌ poitîrî pe pra awanîkon ya, îꞌ waniꞌ awanî pepîn Paapa pia. Tîîse Cristo koꞌmamî ya, ayewankon yaꞌ mîrîrî neken wanî ipîkku pe. Maasa pra tamîꞌnawîronkon uurîꞌnîkon yewan yaꞌ Cristo koꞌmamî."
51,3,12,"Paapa nîmenkaꞌsan pe awanîkon tîpemonkono pe. Morî pe tîweꞌsanon pe awanîkon, insaꞌnamaꞌsan kureꞌne. Mîrîrî yeꞌnen tiaronkon saꞌnamatî. Tiaronkon winîkîi morî kuꞌtî, moropai tiaronkon winîkîi mîî pe tîweꞌse pra eꞌtî. Tîîse eranmîra eꞌtî, moropai teekoreꞌmasen pe pra eꞌtî, îꞌ rî etayaꞌnîkon pîꞌ. Îꞌ rî tiaronkon nîkupî awinîkîiꞌnîkon yapîtanîꞌtî, moropai îꞌ taꞌpî toꞌya kuꞌtî aawanmîraꞌnîkon. Tîwanmîra Uyepotorîkonya ankupîꞌpîkon imakuiꞌpî kupîꞌpî warantî ikuꞌtî."
51,3,14,"Moropai mîrîrîkon tamîꞌnawîrî tauya manniꞌ yentai tîweꞌsaꞌmamai akoꞌmantî tiaronkon pokonpe. Maasa pra mîrîrî eꞌsaꞌnamatoꞌ wenai, tamîꞌnawîrî morî pe aakoꞌmamîkon tîmurukun pe."
51,3,15,"Tamîꞌnawîrî amîrîꞌnîkon wanî Cristo pemonkono pe, tiwin pîꞌ awanîkon tîîse. Paapaya amoꞌkaꞌpîkon morî pe aakoꞌmamîkonpa tîmurukun pe. Mîrîrî yeꞌnen tîwanmîn Cristo winîpainon koꞌmantoꞌpe ayewankon yaꞌ eturumakatî, ayeserukon epuꞌtîkonpa. Moropai —Morî pe man, Paapa —taa pîꞌ akoꞌmantî Paapa pîꞌ."
51,3,16,"Moropai Cristo yekare epuꞌtî pîꞌ aakoꞌmamîkon yuꞌse wai inîꞌ panpîꞌ epuꞌnen pe awanîkonpa. Moropai tamîꞌnawîrî mîrîrî anepuꞌtîkon ke tiaronkon yenupa pîꞌ moropai toꞌ panama pîꞌ aakoꞌmamîkon yuꞌse wai. Eserenkatî Paapa maimu eꞌmenukasaꞌ erenkatoꞌ pîꞌ moropai Paapa yapurîtoꞌ pîꞌ. Moropai Jesus yeseru pîꞌ teeseurîmasen eren pîꞌ eserenkatî, Paapa yapurî pe. —Morî pe puꞌkuru man Paapa —kaiꞌma eserenkatî."
51,3,17,"Mîrîrî tamîꞌnawîrî ikupîyaꞌnîkon manniꞌ moropai îꞌ taayaꞌnîkon manniꞌ warantî, ikuꞌtî Uyepotorîkon Jesus maimu pe. Moropai kaꞌtî Paapa pîꞌ: —Jesus Cristo wenai anna pîikaꞌtîsaꞌya nai morî pe —kaꞌtî Paapa pîꞌ."
51,3,18,"Îꞌ Kaiꞌma Koꞌmannî Amenan Uyeserukon YarakkîrîTarîpai wîriꞌsanyamîꞌ tînyo kenankon panamauya sîrîrî. Anyokon maimu yawîrî tîweꞌsen pe eꞌtî, wîriꞌsanyamîꞌ. Mîrîrî warantî ikupîyaꞌnîkon eꞌpai awanî, maasa pra mîrîrî yuꞌse Uyepotorîkon wanî yeꞌnen."
51,3,19,Moropai warayoꞌkon tînoꞌpî kenankon panamauya sîrîrî. Anoꞌpîkon saꞌnamatî. Toꞌ ekoreꞌmatoꞌ ton tepose pra morî pe eꞌtî toꞌ yarakkîrî.
51,3,20,"Tarîpai moreyamîꞌ panamauya sîrîrî Cristo pemonkono pe siꞌma ankupîkon ton pîꞌ. Ayunkon moropai asankon maimu yawîrî ikuꞌtî. Îꞌ taasaꞌ toꞌya ya, toꞌ maimu yawîrî ikuꞌtî. Maasa pra mîrîrî warantî ikupîyaꞌnîkon ya, Paapa kaꞌ pon wakîri pe awanî."
51,3,21,"Tarîpai amîrîꞌnîkon toꞌ yunkonyamîꞌ panamauya sîrîrî. Imakuiꞌpî anmukukon nîkupî yakoꞌmenkayaꞌnîkon yai, inkamoro tekatonkai pra eꞌtî, tîîse toꞌ pîikaꞌtîyaꞌnîkon yuwatî, toꞌ esewankonoꞌma namai."
51,3,22,"Tarîpai amîrîꞌnîkon tîkaraiwarî kenankon panamauya sîrîrî. Akaraiwarîkon maimu yawîrî eꞌtî tamîꞌnawîron ankupîkon pîꞌ. —Uyeraꞌmaiya yeꞌnen ikupîuya aatausinpatoꞌpe —kaiꞌma, teesenumenkai pra. Tîîse imaimu yawîrî ikuꞌtî ayeraꞌmaiyaꞌnîkon pra tîîse. Cristo pemonkono pe awanîkon yeꞌnen, yairî ikuꞌtî. Maasa pra mîîkîrî namayaꞌnîkon yeꞌnen."
51,3,23,"Tamîꞌnawîron îꞌ rî ankupîkon kupîyaꞌnîkon ya, ikuꞌtî taatausinpai puꞌkuru. Morî pe esenyakaꞌmatî Uyepotorîkon ton pe, warayoꞌkon ton pe pra neken."
51,3,24,"Maasa pra Uyepotorîkonya arepakon kupî epuꞌtîyaꞌnîkon. Tîpemonkonoyamîꞌ pia itîrî tîuya taꞌpî tîuya pantakaiya yai yapisîyaꞌnîkon kupî sîrîrî. Maasa pra Uyepotorîkon pe Cristo wanî yeꞌnen, mîîkîrî ton pe eesenyakaꞌmakon mîrîrî."
51,3,25,"Moropai manniꞌkan imakuiꞌpî kupîtîponkon pemonkonyamîꞌ tepuꞌse pra, inkamoro repaiya kupî sîrîrî eꞌtarumaꞌtîtoꞌ ke, toꞌ nîkupîꞌpî wenai. Maasa pra Paapaya tiaronkon yuwaꞌka pepîn, tîîse tamîꞌnawîrî toꞌ tarumaꞌtîiya."
51,4,1,"Tarîpai manniꞌkan tîpoitîrî kenankon panamauya sîrîrî. Yairî eꞌtî apoitîrîkon pîꞌ, morî pe toꞌ konekayaꞌnîkon yuwatî. Maasa pra moro man ayepotorîkon ton kaꞌ po. Mîîkîrîya ayeraꞌmakon."
51,4,2,"Akoꞌmantî tîwîrî eepîremakon pîꞌ. Moropai îꞌ kaiꞌma taayaꞌnîkon, manniꞌ amaimukon pîꞌ teesenumenkai epîrematî. Morî pe man Paapa, kaꞌtî eepîrematoꞌkon yaꞌ."
51,4,3,"Moropai eepîremakon ya, anna pona epîrematî. Paapaya tîmaimu ekaremekî annaya pataꞌseꞌ ton tîîtoꞌpe. Moropai Cristo yekare, sîrîrî tîpose anîꞌ nepuꞌtî pepîn ekaremeꞌtoꞌpe annaya epîrematî. Mîrîrî wenai uurî wanî sîrîrî tarî atarakkannîtoꞌ ta. Mîrîrî yeꞌnen epîrematî uurîya Cristo yekare ekaremeꞌtoꞌpe aronne panpîꞌ, morî pe epuꞌtoꞌpe toꞌya. Mîrîrî warantî ekaremekîuya eꞌpai awanî mîrîrî."
51,4,5,"Amîrîꞌnîkon nîrî tepuꞌse awanîkon eꞌpai man manniꞌkan Paapa epuꞌnenan pepîn yarakkîrî eeseurîmakon ya. Moropai Cristo yekare ekaremekî yuwatî, toꞌ yarakkîrî eeseurîmakon kaisarî."
51,4,6,"Tiaronkon yarakkîrî eeseurîmakon ya, morî pe eseurîmatî, inîꞌ panpîꞌ amaimukon anetapai toꞌ eꞌtoꞌpe. Moropai inkamoro eseurîma yai, yairî toꞌ maimu yuuku epuꞌtîyaꞌnîkon yuꞌse wai."
51,4,7,"Tiwinkanoꞌpî Pe Paulo EsekaremeꞌtoꞌUyonpakon, uwakîrikon puꞌkuru Tíquico, esenyakaꞌmaꞌpî yairî puꞌkuru uyarakkîrî, Uyepotorîkon esenyakaꞌmatoꞌ pîꞌ. Mîîkîrîya tamîꞌnawîrî amîrîꞌnîkon pîꞌ uyekare ekaremekî. Mîîkîrî yarimauya sîrîrî akoreꞌtaꞌnîkon ayausinpaiꞌnîkon attîtoꞌpe. Moropai tamîꞌnawîrî tarî anna koꞌmamî ekaremeꞌtoꞌpeiya, aatausinpakonpa."
51,4,9,"Mîîkîrî yarakkîrî Onésimo wîtî, manniꞌ uwakîri moropai yairî tîweꞌsen. Mîîkîrî wanî ayonpakon, akoreꞌtaꞌnîkon tîîkoꞌmansen pe. Inkamoroya tamîꞌnawîrî îꞌ kaiꞌma tarî tîweꞌkuꞌsen ekaremekî apîꞌnîkon."
51,4,10,"Tarîpai Aristarco, uyarakkîrî tîweꞌsen atarakkannîtoꞌ ta, mîîkîrîya tîmaimu yarima sîrîrî aapiaꞌnîkon. Moropai Marcos, Barnabé yakon manen, mîîkîrîya nîrî tîmaimu yarima. Mîîkîrî yekare epuꞌtî pîꞌ naatîi akoreꞌtaꞌnîkon tuutî pîꞌ eeseurîmasaꞌ. Mîrîrî yeꞌnen aakoreꞌtaꞌnîkon eerepamî yai morî pe mapiꞌtîi."
51,4,11,"Moropai manniꞌ Justo kaiꞌma tesaꞌsen, mîîkîrîya nîrî tîmaimu yarima aapiaꞌnîkon. Uyarakkîrî teesenyakaꞌmasanon koreꞌta insamoro neken wanî Judeuyamîꞌ pe. Insamoroya kureꞌne upîikaꞌtîꞌpî, îꞌ kaiꞌma tesaꞌkon pe Paapa wanî epuꞌtoꞌpe pemonkonyamîꞌya ekaremekî pîꞌ."
51,4,12,"Moropai Epafras, manniꞌ ayonpakon akoreꞌtaꞌnîkon tîweꞌsen, mîîkîrî wanî Jesus Cristo poitîrî pe. Mîîkîrîya nîrî tîmaimu yarima aapiaꞌnîkon. Mîîkîrî epîrema koꞌmannîpî. Paapa pîꞌ esatî pîꞌ aakoꞌmamî kureꞌne amîrîꞌnîkon ton pe. Esatîiya innape Paapa kupî pîꞌ aakoꞌmamîkonpa tîwîrî. Inîꞌ panpîꞌ epuꞌnen pe eenakonpa moropai îꞌ taasaꞌ Paapaya yawîrî ikupîkonpa kaiꞌma eepîrema koꞌmannîpî."
51,4,13,Epuꞌtî pîꞌ wai mîîkîrî esenyakaꞌmaꞌpî yeseru. Saꞌman kupîꞌpîiya amîrîꞌnîkon tonpe moropai Laodicéia ponkon moropai Hierápolis ponkon tonpe nîrî. Mîrîrî epuꞌtî pîꞌ wai.
51,4,14,"Tarîpai uwakîrikon puꞌkuru Lucas, manniꞌ priꞌyawonkon pepîn pîꞌ teesenyakaꞌmasenya, moropai Demasya nîrî tîmaimu yarima pîꞌ man."
51,4,15,"Moropai umaimu yarima pîꞌ wai uyonpakon Laodicéia ponkon pia, moropai Ninfa pia nîrî moropai manniꞌkan itewîꞌ ta teeperepîꞌsenon pia yarima pîꞌ wai."
51,4,16,"Sîrîrî kaareta erenkasaꞌyaꞌnîkon tîpo, marimatîi Laodicéia ponkonya nîrî erenkatoꞌpe. Moropai Laodicéia pona nîrî unarimaꞌpî erenkayaꞌnîkon eꞌpai man."
51,4,17,"Moropai kaꞌtî Arquipo pîꞌ: —Ankupî pe Paapa nîtîrîꞌpî, mîrîrî kupî pîꞌ akoꞌmankî morî pe, tamîꞌnawîrî yaretîꞌkaya pîkîrî —kaꞌtî ipîꞌ."
51,4,18,"Tarîpai sîrîrî menukauya sîrîrî uyenya ke puꞌkuru. Umaimu man aapiaꞌnîkon. Aawanmîraꞌnîkon uurî kîꞌkuꞌtî tîîse atarakkannîtoꞌ ta wanî pîꞌ enpenatatî. Moropai tauya Paapa pîꞌ: —Morî pe toꞌ pîremakî, Paapa —tauya."
52,1,1,"Sîrîrî Kaareta Eꞌmaiꞌnon Paulo Nîmenukaꞌpî Tessalônica Ponkon PiaUurî Pauloya sîrîrî kaareta menuka sîrîrî Silas moropai Timóteo pokon pe tîîse uupia toꞌ tîîse. Sîrîrî kaareta yarimauya sîrîrî aapiaꞌnîkon uyonpayamîꞌ, Tessalônica ponkon. Amîrîꞌnîkon Uyunkon Paapa moropai Uyepotorîkon Jesus Cristo pemonkono pe tîweꞌsanon pia yarimauya sîrîrî.Morî pe Paapa eꞌtoꞌ wanî aapiaꞌnîkon yuꞌse anna man. Moropai tîwanmîra aweꞌtoꞌkon ke arepaiyaꞌnîkon yuꞌse anna man."
52,1,2,"Tessalônica Ponkon Koꞌmantoꞌ Pîꞌ Paulo EseurîmaTîwîrî rî taapîtî annaya Paapa pîꞌ: —Morî pe man, Paapa, inkamoro Tessalônica ponkon ayapurînenan wenai. Amîrîꞌnîkon pona anna epîrema koꞌmannîpî. Taa annaya Paapa Uyunkon pîꞌ: —Inkamoro esenyakaꞌma koꞌmannîpî innape akuꞌsaꞌ tîuyaꞌnîkon yeꞌnen. Mararî pra toꞌ esenyakaꞌma amîrî ton pe, asaꞌnama tîuyaꞌnîkon yeꞌnen. Moropai Uyepotorîkon Jesus Cristo iipî nîmîkî pîꞌ toꞌ koꞌmamî teesetaꞌkai pra, Paapa. Morî pe man —taa annaya sîrîrî Paapa pîꞌ, apîꞌnîkon anna enpenata yeꞌnen."
52,1,4,"Uyonpayamîꞌ, Paapa nîsaꞌnamakon, amîrîꞌnîkon menkaꞌpî Paapaya tîmîrî ton pe epuꞌtî pîꞌ anna man."
52,1,5,"Maasa pra itekare ekaremekî annaya yai, meruntî ke ekaremekîꞌpî annaya anna maimu ke neken pra, tîîse Morî Yekaton Wannîya anna meruntîri ton tîrîꞌpî, innape ikupîkonpa, yairî awanî epuꞌtîkonpa. Îꞌ kaiꞌma anna koꞌmamîꞌpî akoreꞌtaꞌnîkon anna wanî yai, epuꞌtî pîꞌ naatîi. Amîrîꞌnîkon pîikaꞌtî ton pe anna koꞌmamîꞌpî."
52,1,6,"Mîrîrî yai anna yeseru eraꞌmasaꞌyaꞌnîkon yeꞌnen, mîrîrî warantî aakoꞌmamîkon piaꞌtîꞌpî anna yeseru kupî pîꞌ, moropai Uyepotorîkon Jesus yeseru kupî pîꞌ nîrî. Mîrîrî warantî itekare yapisîꞌpîyaꞌnîkon moropai mîrîrî wenai kureꞌne aweꞌtarumaꞌtîꞌpîkon. Mîîwîni tîîse aatausinpatoꞌkon ton tîîpîtîꞌpî Morî Yekaton Wannîya."
52,1,7,"Mîrîrî yeꞌnen amîrîꞌnîkon koꞌmamî warantî ikoꞌmanpai tamîꞌnawîronkon Paapa pemonkonoyamîꞌ enaꞌpî, Macedônia pata ponkon moropai Grécia pata ponkon."
52,1,8,Maasa pra amîrîꞌnîkon wenai Paapa maimu etasaꞌ Grécia pata ponkonya moropai Macedônia pata ponkonya. Moropai inîꞌ panpîꞌ pata kaisaronkonya etasaꞌ îꞌ kaiꞌma innape Paapa kupîꞌpîyaꞌnîkon yekare etaꞌpî toꞌya. Mîrîrî warantî ayekarekon epuꞌtî tamîꞌnawîronkonya annaya ekaremekî pra tîîse.
52,1,9,"Maasa pra mîrîrî ekaremekî pîꞌ toꞌ koꞌmamî amîrîꞌnîkon pîꞌ. Îꞌ kaiꞌma anna yapisîꞌpîyaꞌnîkon morî pe, moropai îꞌ kaiꞌma miaꞌ ke ikonekasaꞌ anapurîkon ton pe rumakaꞌpîyaꞌnîkon, Paapa yapurîkonpa. Moropai îꞌ kaiꞌma Yairon, Paapa Tîîkoꞌmansen poitîrî pe eenaꞌpîkon ekaremekî pîꞌ toꞌ koꞌmamî. Moropai îꞌ kaiꞌma Paapa munmu ennaꞌpotoꞌ kaꞌ poi nîmîkî pîꞌ awanîkon ekaremekî pîꞌ toꞌ koꞌmamî. Mîîkîrî munmu, iniꞌmîꞌsaꞌkaꞌpî saꞌmantaꞌsan koreꞌtapai, mîîkîrî Jesus wanî Upîikaꞌtînenkon pe. Manniꞌ wei yai, pemonkonyamîꞌ yenumî tîuya yai, uurîꞌnîkon yenumîiya pepîn upîikaꞌtîsaiꞌyaꞌnîkon yeꞌnen."
52,2,1,"Uyonpayamîꞌ, akoreꞌtaꞌnîkon anna wanî yai, anna esenyakaꞌmaꞌpî eꞌsaꞌ pra man îꞌ pe pra rî. Mîrîrî epuꞌtî pîꞌ naatîi. Akoreꞌtaꞌnîkon anna erepamî rawîrî, anna eꞌtarumaꞌtîꞌpî epuꞌnenan amîrîꞌnîkon Filípos cidaderî po. Miarî inkamoro Filípos ponkon eseurîmaꞌpî îri pe anna winîkîi. Mîîwîni tîîse anna erepamîꞌpî aapiaꞌnîkon, moropai Paapa winîpainon itekare ekaremekîꞌpî annaya apîꞌnîkon. Maasa pra Paapaya anna meruntîtannîpîꞌpî. Series, "
52,2,3,Esenkuꞌtîꞌsan pe pra anna wanî. Innape ekaremekîꞌpî annaya apîꞌnîkon imakuiꞌpî ankuꞌpai pra awinîkîiꞌnîkon. Moropai amîrîꞌnîkon anenkuꞌtîpai pra anna wanî.
52,2,4,"Tîîse ituꞌse Paapa eꞌtoꞌ yawîrî anna eseurîma. Maasa pra tîmaimu ekaremeꞌtoꞌpe annaya taꞌpîiya, maasa pra yairî ikupî annaya epuꞌtîꞌpîiya. Sîrîrî itekare ekaremeꞌsaꞌ annaya pra man pemonkonyamîꞌ yapurî pe, tîîse ekaremekî annaya Paapa yapurî annaya yeꞌnen. Manniꞌ Paapa anna esenumenkatoꞌ epuꞌnen."
52,2,5,Mîrîrî anna eseurîmatoꞌ epuꞌnenan amîrîꞌnîkon. Morî pe amîrîꞌnîkon yausinpatoꞌpe anna eseurîmasaꞌ pra man. Îꞌ yuꞌse anna wanî wenai anna eseurîmasaꞌ pra man. Tîniru yuꞌse anna wanî wenai anna eseurîmasaꞌ pra man. Mîrîrî epuꞌtî pîꞌ Paapa man tamîꞌnawîrî. Moropai anna eseurîmatoꞌ wenai amîrîꞌnîkonya moropai tiaronkonya anna yapurî eꞌpai pra man.
52,2,7,"Tîîse anna wanî Cristo naipontîꞌsan pe. Mîrîrî yeꞌnen îꞌ rî esatî annaya eꞌpainon apîꞌnîkon tîîse sîrîrî tîpose îꞌ esaꞌsaꞌ annaya pra man, akoreꞌtaꞌnîkon anna wanî yai. Tîîse anna wanîꞌpî eranmîra akoreꞌtaꞌnîkon manniꞌ wîriꞌ tînmuku kenanya tînmukuyamîꞌ saꞌnama morî pe. Mîrîrî warantî anna wanîꞌpî amîrîꞌnîkon pokonpe."
52,2,8,"Amîrîꞌnîkon saꞌnama pîꞌ anna man kureꞌne. Mîrîrî yeꞌnen itekare Paapa winîpainon ekaremekîꞌpî annaya apîꞌnîkon. Moropai inîꞌ panpîꞌ ikupîꞌpî annaya. Ituꞌse anna eꞌtoꞌ tîkuꞌse pra anna koꞌmamîꞌpî. Amîrîꞌnîkon pîikaꞌtîpîtîꞌpî annaya, kureꞌne asaꞌnamakon annaya yeꞌnen."
52,2,9,"Uyonpayamîꞌ, akoreꞌtaꞌnîkon itekare Paapa winîpainon ekaremeꞌpîtî annaya yai, anna esenyakaꞌmapîtîꞌpî kureꞌne. Wei kaisarî moropai ewaron kaisarî anna yekkari yepeꞌ ton pîꞌ, amîrîꞌnîkon winîpai anna yekkari ton esatî annaya namai. Mîrîrî epuꞌtî pîꞌ naatîi."
52,2,10,Amîrîꞌnîkon innape Jesus kuꞌnenan winîkîi anna koꞌmamîꞌpî yeseru epuꞌtî pîꞌ naatîi. Morî pe anna koꞌmamîꞌpî yairî. Mîrîrî yeꞌnen anîꞌ eseurîma eserîke pra awanî anna winîkîi. Mîrîrî epuꞌtî pîꞌ naatîi tamîꞌnawîrî moropai Paapaya nîrî epuꞌtî pîꞌ man.
52,2,11,"Moropai epuꞌtî pîꞌ naatîi îꞌ kaiꞌma tiwin pîꞌ awanîkon tanne, amîrîꞌnîkon panamaꞌpî annaya, manniꞌ warayoꞌya tînmukuyamîꞌ panama warantî. Ituꞌse Paapa eꞌtoꞌ yawîrî aakoꞌmamîkonpa apanamaꞌpîkon annaya. Moropai ameruntîtannîpîꞌpîkon annaya innape ikuꞌtoꞌyaꞌnîkon rumaka namai. Moropai kureꞌne ayekaꞌnunkaꞌpîkon annaya Paapa wakîri pe ayeserukon enatoꞌpe, manniꞌ Paapa uurîꞌnîkon yannotîpon tîpemonkono pe eꞌnîtoꞌpe moropai ipîkku pe tîweꞌtoꞌ yarakkîrî koꞌmannîtoꞌpe, morî aꞌka ta."
52,2,13,"—Morî pe man —taa annaya Paapa pîꞌ, maasa pra akoreꞌtaꞌnîkon anna wanî yai, anna nekaremekîꞌpî itekare kupîꞌpîyaꞌnîkon innape. Mîrîrî kuꞌsaꞌyaꞌnîkon pra awanî anna maimu pe, tîîse apîꞌnîkon Paapaya taasaꞌ warantî ikupîꞌpîyaꞌnîkon. Seruꞌ pepîn, mîrîrî Paapa maimu puꞌkuru wanî, innape man. Mîrîrî yeꞌnen Paapa esenyakaꞌma koꞌmannîpî amîrîꞌnîkon innape tîkupîtîponkon yewan yaꞌ."
52,2,14,"Uyonpayamîꞌ, ayonpakonya amîrîꞌnîkon tarumaꞌtîꞌpî. Mîrîrî warantî Judeuyamîꞌya tonpakon innape Jesus kuꞌnenan, Paapa pemonkonoyamîꞌ tarumaꞌtîꞌpî nîrî. Mîrîrî eꞌkupîꞌpî miarî manniꞌ Judéia pata po amîrîꞌnîkon koreꞌta aweꞌkupî warantî. Inkamoro Judeuyamîꞌya Uyepotorîkon Jesus wîꞌpî moropai penaronkon Paapa maimu ekaremeꞌnenan profetayamîꞌ nurîꞌtîyamîꞌ wîꞌpî nîrî. Inkamoroya rî anna tarumaꞌtîꞌpî. Paapa wakîri pe pra inkamoro nîkupîꞌpî wanî. Iteyaton pe toꞌ wanî, moropai pemonkonyamîꞌ yeyaton pe nîrî toꞌ wanî."
52,2,16,"Mîrîrî yeꞌnen inkamoroya itekare eꞌpîikaꞌtîntoꞌ yekare ekaremekî annaya yuꞌse pra toꞌ wanî Judeuyamîꞌ pepîn pîꞌ. Mîrîrî tînkupîkon imakuiꞌpî wenai, inîꞌ panpîꞌ ikupî pîꞌ toꞌ koꞌmamî Paapa esetaꞌka pîkîrî. Mîrîrî yeꞌnen Paapaya toꞌ yenumî pe man apoꞌ yaꞌ."
52,2,17,"Tessalônica Cidaderî Pona Itîîpai Paulo Wanî.Uyonpayamîꞌ, mararî anna koꞌmamî akoreꞌtapaiꞌnîkon tuutîi. Tîîse aminke anna wanî pîꞌ tîwî akupîkon annaya pra man. Anna esenumenkatoꞌ man amîrîꞌnîkon yarakkîrî moropai anna enpenatan pîꞌ man apîꞌnîkon. Mîrîrî yeꞌnen itîîpai anna wanî sîrîrî, kureꞌne amîrîꞌnîkon aneraꞌmapai anna wanî yeꞌnen. Ennaꞌpopai anna wanîꞌpî akoreꞌtaꞌnîkon inîꞌrî. Moropai uurî wanîꞌpî ennaꞌpopai. Mîrîrî yeꞌnen tuꞌke iteꞌka ennaꞌpo yuwaꞌpîuya tîîse sîrîrî tîpose Makuiya umanenpapîtîꞌpî ennaꞌpo namai."
52,2,19,"Amîrîꞌnîkon aneraꞌmapai anna wanî kureꞌne maasa pra amîrîꞌnîkon nîrî wanî anna atausinpatoꞌpe tiaronkon innape ikupîtîponkon koreꞌta. Uyepotorîkon Jesus iipî yai, anna atausinpa kupî sîrîrî, maasa pra innape Jesus kupîꞌpîyaꞌnîkon ekaremekî annaya wenai. Mîrîrî yeꞌnen amîrîꞌnîkon yapurî annaya, anna atausinpatoꞌpe awanîkon yeꞌnen. Series, "
52,3,1,"Amîrîꞌnîkon aneraꞌmapai anna wanî kureꞌne yapîtanîpî annaya yentai awanî. Mîrîrî yeꞌnen anna esenumenkaꞌpî uurî eꞌnîmî tiwinsarî Atena cidaderî po. Moropai uyonpakon Timóteo yarimaꞌpî annaya aapiaꞌnîkon. Mîîkîrî esenyakaꞌmaꞌpî anna pokonpe Paapa maimu itekare ekaremekî pîꞌ, Uyepotorîkon Jesus Cristo pîꞌ teeseurîmasen. Mîîkîrî yaipontîꞌpî annaya amîrîꞌnîkon yausinpai moropai apîikaꞌtîiꞌnîkon innape ikuꞌtoꞌyaꞌnîkon pîꞌ. Maasa pra aweꞌtarumaꞌtîkon wenai innape ikupîyaꞌnîkon pra awanîkon namai. Amîrîꞌnîkonya epuꞌtî îꞌ kaiꞌma ituꞌse Paapa eꞌtoꞌ yawîrî eꞌtarumaꞌtîn. Amîrîꞌnîkon koreꞌta anna wanî yai, mîrîrî ekaremekîꞌpî annaya apîꞌnîkon eꞌtarumaꞌtîn kupî. Mîrîrî yeꞌnen epuꞌtîyaꞌnîkon mîrîrî yeꞌka eꞌkupî yai akoreꞌtaꞌnîkon. Oꞌnon yeꞌka pe aakoꞌmamîkon epuꞌtîuya pra wanîꞌpî. Mîrîrî yapîtanîpîuya eserîke pra awanîꞌpî. Mîrîrî yeꞌnen Timóteo yarimaꞌpîuya ayekarekon epuꞌse attîtoꞌpe, innape Jesus kupî pîꞌ aakoꞌmamîkon epuꞌse attîtoꞌpe. Makui, uyekaꞌnunkanenkonya atarumaꞌtîsaꞌkon wenai irumakaꞌpîyaꞌnîkon kaiꞌma esenumenkaꞌpî. Mîrîrî wenai îꞌ pe pra rî anna esenyakaꞌmatoꞌ kupîyaꞌnîkon kaiꞌma wanîꞌpî. Series, "
52,3,6,"Toꞌ Yekare Enepîꞌpî Timóteoya Paulo Pia.Tîîse Timóteo erepansaꞌ wanîꞌpî Tessalônica cidaderî poi. Mîîkîrîya ayekarekon enesaꞌ wanîꞌpî morî pe, îꞌ kaiꞌma innape ikupî pîꞌ aakoꞌmamîkon yekare. Moropai îꞌ kaiꞌma eetîꞌnokoꞌmakon mîrîrî ekaremekîꞌpîiya. Moropai anna pîꞌ awenpenatapîtîkon anna aneraꞌmapai awanîkon yeꞌnen. Mîrîrî warantî amîrîꞌnîkon aneraꞌmapai anna wanîꞌpî."
52,3,7,"Mîrîrî yeꞌnen uyonpayamîꞌ, anna eꞌtarumaꞌtî yeꞌka pe ayekarekon etasaꞌ annaya wenai, anna atausinpa amîrîꞌnîkon pîꞌ. Maasa pra innape ikuꞌtoꞌyakon wenai, anna atausinpan pîꞌ man."
52,3,8,"Mîrîrî yeꞌnen, innape ikupî pîꞌ aakoꞌmamîkon etasauꞌya wenai anna koꞌmamî sîrîrî taatausinpai. Mîrîrî warantî ikupî pîꞌ aakoꞌmamîkon ya uyepotorîkon ton pe, anna koꞌmamî taatausinpai."
52,3,9,Mîrîrî yeꞌnen awenaiꞌnîkon anna atausinpa yeꞌnen —Morî pe man —taa annaya Paapa pîꞌ.
52,3,10,"Mîrîrî warantî anna epîremapîtî wei kaisarî moropai ewaron kaisarî kureꞌne teesekaꞌnunkai. Maasa pra amîrîꞌnîkon aneraꞌmapai anna wanî ayenupatoꞌkonpe annaya. Inîꞌ panpîꞌ innape ikuꞌtoꞌyaꞌnîkon eꞌtoꞌpe yairî. Uyunkon Paapaya moropai Uyepotorîkon Jesus Cristoya anna yeꞌmarî ton ekaremekî yuꞌse anna wanî, amîrîꞌnîkon eraꞌmapîꞌse anna wîtîtoꞌpe."
52,3,12,"Inîꞌrî ituꞌse wanî Uyepotorîkonya inîꞌ panpîꞌ aweꞌsaꞌnamatoꞌkon ton tîrî yuꞌse wanî, îꞌ kaiꞌma tamîꞌnawîronkon saꞌnamatoꞌyaꞌnîkon eꞌtoꞌpe. Mîrîrî aweꞌsaꞌnamatoꞌkon wanî kureꞌne îꞌ kaiꞌma kureꞌne asaꞌnamaꞌpîkon annaya warantî yuꞌse anna wanî."
52,3,13,"Moropai ameruntîrikon ton tîrî Paapaya yuꞌse anna wanî, morî pe awanîkonpa, imakuiꞌpî ton pra awanîkonpa Jesus Cristo iipî yai, tamîꞌnawîronkon tîpemonkonoyamîꞌ pokonpe aaipî yai."
52,4,1,"Paapa Wakîri Pe Koꞌmannî Pîꞌ Paulo Eseurîma.Tarîpai uyonpayamîꞌ, îꞌ kaiꞌma ayeserukon eꞌpai awanî pîꞌ ayenupaꞌpîkon annaya Paapa wakîri pe awanîkonpa epuꞌtîyaꞌnîkon. Moropai morî pe aakoꞌmamîkon mîrîrî warantî. Mîrîrî yeꞌnen esatî annaya sîrîrî moropai apanamakon annaya sîrîrî Uyepotorîkon Jesus maimu pe, mîrîrî kupî pîꞌ akoꞌmantî. Maasa pra ayenupaꞌpîkon annaya Uyepotorîkon Jesus maimu pe. Mîrîrî epuꞌnenan amîrîꞌnîkon."
52,4,3,"Morî pe aakoꞌmamîkon yuꞌse Paapa wanî. Morî pe awanîkonpa tamîꞌnawîrî imakuiꞌpî ton pra tiaronkon wîriꞌsanyamîꞌ yarakkîrî tîweꞌse pra, tiaronkon warayoꞌkon yarakkîrî tîweꞌse pra. Tiwin pîꞌ siꞌma amîrîꞌnîkon esenumenka eꞌpai awanî aanoꞌpîtakonpa tiwinan neken wîriꞌ yarakkîrî, morî pe, Paapa wakîri pe awanîkonpa. Moropai nura pe pra aakoꞌmamîkon, ayonpayamîꞌ wakîri pe nîrî awanîkonpa."
52,4,6,"Mîrîrî warantî ayonpakon winîkîi imakuiꞌpî kupîyaꞌnîkon yuꞌse pra Paapa wanî, toꞌ noꞌpîtonon yarakkîrî tîweꞌse pra. Mîrîrî taꞌpîuya pena apîꞌnîkon inîꞌrî tauya sîrîrî. Mîrîrî yeꞌka kuꞌnenan tarumaꞌtî Uyepotorîkonya pe man. Maasa pra Paapaya uyannosaꞌkon pra man mîrîrî yeꞌka kuꞌtoꞌpe. Tîîse uyannoꞌpîiyaꞌnîkon morî pe koꞌmannîtoꞌpe imakuiꞌpî ton pra."
52,4,8,"Mîrîrî yeꞌnen anîꞌya sîrîrî esenupantoꞌ yewanmîrî ya, pemonkonya yenupantoꞌ yewanmîrîiya pepîn, tîîse Paapaya yenupantoꞌ yewanmîrîiya, manniꞌ Paapa amîrîꞌnîkon repanen Morî Yekaton Wannî ke. ˻Mîrîrî yeꞌnen mîrîrî yeꞌka kuꞌnenan tarumaꞌtîiya pe man.˼"
52,4,9,"Inîꞌrî amîrîꞌnîkon pia kaareta anmenukapai pra wai, aweꞌsaꞌnamatoꞌkon pîꞌ teeseurîmasen. Maasa pra Paapaya ayenupaꞌpîkon yawîrî ikupî pîꞌ aakoꞌmamîkon yeꞌnen, îꞌ kaiꞌma tiaronkon saꞌnamayaꞌnîkon yeꞌnen. Mîrîrî aweꞌsaꞌnamatoꞌkon ke tiaronkon saꞌnamayaꞌnîkon Macedônia pata po. Mîrîrî yeꞌnen tauya uyonpayamîꞌ, mîrîrî kupî pîꞌ akoꞌmantî inîꞌ panpîꞌ."
52,4,11,"Tîîwanmîra aakoꞌmamîkon yuwatî. Eesenyakaꞌmatoꞌkon pîꞌ morî pe eꞌtî, tiaronkon esenyakaꞌmatoꞌ yaꞌ teewonpîꞌse pra. Tîîse teesenyakaꞌmai neken eporîyaꞌnîkon, tiaronkon pîꞌ îꞌ esatî pîꞌ tîweꞌse pra. Pena mîrîrî taꞌpî annaya yawîrî akoꞌmantî. Mîrîrî warantî ikupîyaꞌnîkon ya, tiaronkon innape Paapa kuꞌnenan pepînya ayeserukon eraꞌma. Mîrîrî wenai ayapurîkon toꞌya. Moropai mîrîrî warantî ikupîyaꞌnîkon ya, ayekkarikon ton eporîyaꞌnîkon aawarîrîꞌnîkon tiaronkon pîꞌ tesaꞌse pra."
52,4,13,"Uyepotorîkon Iiꞌtoꞌ Yekare Pîꞌ Eeseurîma.Uyonpayamîꞌ, isaꞌmantaꞌsan yekare pîꞌ anna eseurîma sîrîrî yairî awanî epuꞌtîkonpa. Îꞌ kaiꞌma manniꞌkan isaꞌmantaꞌsan wanî kupî ekaremekîuya, maasa pra teesewankonoꞌmai awanîkon namai. Manniꞌkan innape Paapa kuꞌnenan pepîn, saꞌmantaꞌsan eꞌmîꞌsaꞌka pe pra tîweꞌkuꞌsanon esewankonoꞌma warantî awanîkon namai ekaremekîuya sîrîrî."
52,4,14,Tîîse uurîꞌnîkon innape Jesus saꞌmantaꞌpî kuꞌnenan moropai aweꞌmîꞌsaꞌkaꞌpî kuꞌnenan. Mîrîrî warantî innape Paapaya Jesus enepî epuꞌtîꞌnîkon. Manniꞌkan innape ikuꞌnenan saꞌmantasaꞌ pokonpe aaipî epuꞌtîꞌnîkon.
52,4,15,"Uyepotorîkonya taasaꞌ yawîrî apîꞌnîkon taa annaya sîrîrî see warantî: Uyepotorîkon iiꞌtoꞌ weiyu yai, uurîꞌnîkon enen tîweꞌsanon wîtî pepîn iipia, isaꞌmantaꞌsan rawîrî. Tîîse isaꞌmantaꞌsan wîtî eꞌmaiꞌ pe. Maasa pra Uyepotorîkon iipî yai, imaimu eta kupî sîrîrî moropai inserîyamîꞌ yepotorî eꞌmaiꞌnon maimu eta moropai Paapa waiyi eta kupî sîrîrî. Mîrîrî yai inkamoro innape Jesus Cristo kuꞌnenan saꞌmantaꞌsan pîmîꞌsaꞌkaiya kupî tîponaya eꞌmaiꞌ pe."
52,4,17,Mîrîrî tîpo inkamoro yeꞌmaꞌpî pîꞌ uurîꞌnîkon enen tîweꞌsanon eseporî kupî sîrîrî toꞌ pokonpe eꞌnîtoꞌpeꞌnîkon katupuru po. Mîrîrî yai toꞌ pokonpe eseponîꞌnîkon kupî sîrîrî Uyepotorîkon pokonpe. Moropai mîrîrî tîpo ipatîkarî koꞌmannî kupî sîrîrî yarakkîrî.
52,4,18,Mîrîrî yeꞌnen sîrîrî tauya manniꞌ pîꞌ taatausinpai eꞌtî. Meruntî ke eꞌtî. Tiaronkon meruntîtannîꞌtî teesewankonoꞌmai toꞌ wanî namai isaꞌmantaꞌsan yekare pîꞌ.
52,5,1,"Tîwarî Eꞌpai Awanî Uyepotorîkon Iiꞌtoꞌ PîꞌUyonpayamîꞌ, îꞌ pensa Uyepotorîkon iiꞌtoꞌ weiyu eseporî ekaremekîuya eꞌpai pra man, maasa pra esepuꞌtî pra awanî epuꞌtî pîꞌ naatîi. Mîrîrî epuꞌtîyaꞌnîkon morî pe Uyepotorîkon iiꞌtoꞌ weiyu manniꞌ amaꞌyeꞌ iipî warantî. Maasa pra tuipî ekaremekîiya pepîn. Tîîse inîmîkî pra tîîse aaipî. Mîrîrî warantî inîmîkî pra tîîse, Uyepotorîkon iipî pe man."
52,5,3,"Mîrîrî yai tîîkoꞌmansenon pemonkonyamîꞌya taa kupî sîrîrî: —Tamîꞌnawîrî man morî pe. Morî pe koꞌmannî man îꞌ eꞌkupî pra —taa toꞌya. Tîîse mîrîrî yai kaꞌneꞌ pe toꞌ eꞌtarumaꞌtîtoꞌ wanî kupî sîrîrî. Manniꞌ wîriꞌ more yan pe tîweꞌsen moronta kaꞌneꞌ pe inîmîkîiya pra tîîse, neꞌneꞌ pe eena. Mîrîrî warantî eꞌtarumaꞌtîntoꞌ wanî pe man. Anîꞌ esuwaꞌka eserîke pra awanî pe man."
52,5,4,"Tîîse uyonpayamîꞌ, amîrîꞌnîkon innape Jesus kuꞌnenan koꞌmantoꞌ awanî, manniꞌkan imakuiꞌpî kupî pîꞌ tîîkoꞌmansenon koꞌmamî warantî pra. Mîrîrî yeꞌnen Uyepotorîkon iipî yai, aawanmîraꞌnîkon awanîkon pepîn, inîmîkî pîꞌ aakoꞌmamîkon yeꞌnen. Amaꞌyeꞌ iipî warantî pra aaipî. Tamîꞌnawîrî amîrîꞌnîkon koꞌmantoꞌ wanî Paapa pemonkono pe aꞌka ta tîîkoꞌmansenon pe. Mîrîrî yeꞌnen morî pe aakoꞌmamîkon, morî ayeserukon tîrumakai pra. Ewaron ta tîîkoꞌmansenon paakokon koꞌmamî warantî pra koꞌmannîtoꞌ wanî. Imakuiꞌpî kupî pîꞌ koꞌmannî pepîn. Mîrîrî yeꞌnen uurîꞌnîkon wanî eꞌpai pra man manniꞌkan tîweꞌnasanon warantî. Maasa pra tîweꞌnasanon wanî inîmîkî toꞌya pra. Inkamoro warantî pra uurîꞌnîkon eꞌpai wanî. Tîîse enpen moropai tîwarî ipîꞌ eꞌnîpaiꞌnîkon. Inkamoro tîweꞌnasanon wetun ewaron yaꞌ. Moropai ewaron yaꞌ nîrî teetînsenonya tîwukukon enîrî teetînmîkonpa."
52,5,8,"Tîîse mîrîrî warantî pra uurîꞌnîkon eꞌpai awanî. Maasa pra ewaron yaꞌ tîîkoꞌmansenon pepîn uurîꞌnîkon, Jesus nîmîkî pîꞌ koꞌmannî yeꞌnen. Mîrîrî yeꞌnen innape ikupî pîꞌ koꞌmannîpaiꞌnîkon. Paapa saꞌnama pîꞌ koꞌmannîpaiꞌnîkon, moropai inîmîkî pîꞌ koꞌmanpaiꞌnîkon. Manniꞌ suraraya tîpon saꞌman moropai tarakko yekaꞌma teeyatonya tîwî namai, mîrîrî warantî Makuiya utîꞌkakon pepîn maasa pra epuꞌtî, Jesusya upîikaꞌtîꞌnîkon iwinîpai, innape ikuꞌsaꞌ wenai moropai Paapaya usaꞌnamakon wenai."
52,5,9,Maasa pra Paapaya uurîꞌnîkon menkasaꞌ pra man uurîꞌnîkon tarumaꞌtîpa kaiꞌma. Tîîse umenkaꞌpîiyaꞌnîkon Uyepotorîkon Jesus Cristo wenai eꞌpîikaꞌtîntoꞌpe.
52,5,10,"Mîîkîrî Cristo saꞌmantaꞌpî uurîꞌnîkon ton pe, tîîpia koꞌmannîtoꞌpe. Îꞌ pensa tuipî yai, aaipî enen eꞌnî tanne, mîîwîni pra awanî ya, isaꞌmantaꞌsan pe eꞌnî tanne aaipî ya, îꞌ waniꞌ awanî pepîn. Iipia koꞌmannî."
52,5,11,"Mîrîrî yeꞌnen atausinpatî mîrîrî pîꞌ moropai tiaronkon meruntîtannîꞌtî, mîrîrî ikupî pîꞌ aakoꞌmamîkon manniꞌ pîꞌ. Tiwin Konoꞌpî Pe Toꞌ Panama Pauloya.Uyonpayamîꞌ, esatî annaya apîꞌnîkon kureꞌne. Manniꞌkan akoreꞌtaꞌnîkon teesenyakaꞌmasanon Uyepotorîkon nîmenkaꞌsan ayenupanenkon pe, apanamanenkon pe, inkamoro namatî. Inkamoro ayenupanenkon konekatî morî pe. Moropai toꞌ saꞌnamatî akoreꞌtaꞌnîkon toꞌ esenyakaꞌma wenai. Akoꞌmantî tîwanmîra tiaronkon pokonpe."
52,5,14,"Inîꞌ panpîꞌ esatî annaya sîrîrî see warantî: Manniꞌkan pemonkonyamîꞌ esenyakaꞌmakoiꞌkon pepîn panamayaꞌnîkon yuꞌse anna wanî, enyaꞌne toꞌ wanî namai. Moropai eranneꞌ pe tîweꞌsanon meruntîtannîpîyaꞌnîkon yuꞌse anna wanî, eranneꞌ pe toꞌ wanî namai. Moropai aꞌtuꞌmîra tîweꞌsanon pîikaꞌtîyaꞌnîkon yuꞌse anna wanî, imakuiꞌpî kupî toꞌya namai. Moropai tamîꞌnawîronkon pokonpe morî pe awanîkon yuꞌse anna wanî teekoreꞌmai pra toꞌ pokonpe. Tîîse morî pe eeseurîmakon toꞌ pokonpe."
52,5,15,"Imakuiꞌpî kupî tiaronya ya awinîkîiꞌnîkon, itenta imakuiꞌpî kîꞌkuꞌtî. Tîîse morî pe aakoꞌmamîkon yarakkîrî yuwatî. Moropai tamîꞌnawîronkon yarakkîrî morî pe eꞌtî."
52,5,16,Taatausinpai akoꞌmantî.
52,5,17,"Eepîremakon pîꞌ akoꞌmantî tîwîrî, tîrumakai pra."
52,5,18,"Moropai “morî pe man Paapa”, kaꞌtî tamîꞌnawîrî aapiaꞌnîkon tuiꞌsen pîꞌ. Mîrîrî taayaꞌnîkon yuꞌse Paapa wanî, Jesus Cristo pemonkono pe awanîkon yeꞌnen."
52,5,19,Morî Yekaton Wannî esenyakaꞌmatoꞌ akoreꞌtaꞌnîkon kîꞌmaꞌtanîꞌtî. Paapa maimu ekaremeꞌnenan nekaremekî kîsewanmarîtî.
52,5,21,"Tamîꞌnawîrî anetaꞌpîkon itekare yakoꞌmenkatî. Oꞌnon wanî morî pe tîweꞌsen pe, mîrîrî morî epuꞌtîyaꞌnîkon ya, mîrîrî yarakkîrî akoꞌmantî."
52,5,22,"Moropai imakuiꞌpî pe tîweꞌsen epuꞌtîyaꞌnîkon ya, mîrîrî yuꞌse pra eꞌtî."
52,5,23,Manniꞌ Paapa tîwanmîn esaꞌ pe tîweꞌsenya akupîkon yuꞌse wai imakuiꞌpî ton pra. Moropai ayekatonkon moropai ayewankon moropai ayesaꞌkon kupîiya yuꞌse wai morî pe Uyepotorîkon Jesus Cristo iiꞌtoꞌ weiyu yaino ton pe.
52,5,24,"Mîrîrî kupî mîîkîrî uyannokontîponya, îꞌ taasaꞌ tîuya yawîrî. Maasa pra seruꞌyeꞌ pepîn mîîkîrî."
52,5,25,"Uyonpayamîꞌ, anna pona nîrî epîrematî."
52,5,26,"Uyonpayamîꞌ, umaimu man amîrîꞌnîkon pia."
52,5,27,"Esatîuya sîrîrî tamîꞌnawîronkon uyonpayamîꞌya eta tanne, sîrîrî kaareta erenkayaꞌnîkon yuꞌse wai ituꞌse Uyepotorîkon wanî yeꞌnen. Morî pe Uyepotorîkon Jesus Cristo eꞌtoꞌ wanî aapiaꞌnîkon yuꞌse wai. Mîrîrî neken."
53,1,1,"Sîrîrî Kaareta Itakon Iteꞌka Pe Paulo Nîmenukaꞌpî Tessalônica Ponkon PiaUurî Pauloya sîrîrî kaareta menuka, Silas moropai Timóteo pokon pe tîîse uupia. Uyonpayamîꞌ, aapiaꞌnîkon Tessalônica cidaderî ponkon pia imenukauya. Amîrîꞌnîkon wanî Paapa, uyunkon pemonkono pe moropai Uyepotorîkon Jesus Cristo pemonkono pe. Amîrîꞌnîkon repa toꞌya yuꞌse anna man morî pe tîweꞌtoꞌkon ke moropai tîwanmîra tîweꞌtoꞌkon ke."
53,1,3,"Uyonpayamîꞌ, awenaiꞌnîkon Paapa yapurî annaya sîrîrî tîwîrî. Sîrîrî kupî pîꞌ anna man maasa pra ayeserukon eraꞌma annaya wenai, inîꞌ panpîꞌ innape ikupî pîꞌ aakoꞌmamîkon yeꞌnen, moropai aawarîrîꞌnîkon tiaronkon saꞌnamayaꞌnîkon yeꞌnen. Mîrîrî yeꞌnen —Morî pe man —taa annaya Paapa pîꞌ. Mîrîrî yeꞌnen apîꞌnîkon anna eseurîma sîrîrî anna wakîri pe puꞌkuru Paapa yapurînenan pîꞌ soosikon kaisarî. Anna eseurîma amîrîꞌnîkon pîꞌ maasa pra tamîꞌnawîrî aponaꞌnîkon tuiꞌsen yapîtanîpîyaꞌnîkon yeꞌnen. Amoronkon epuꞌtoꞌyaꞌnîkon moropai kureꞌne aweꞌtarumaꞌtîtoꞌkon koreꞌta innape ikupîyaꞌnîkon yeꞌnen. Mîrîrî pîꞌ anna wakîri pe anna eseurîma."
53,1,5,"See warantî esepuꞌtî yairî Paapa wanî. Apîꞌnîkon Paapa, uyesaꞌkonya taa: —Îꞌ pe pra rî awanîkon pepîn. Ewontî tarîwaya upata yaꞌ —taiya. Mîrîrî ton pe aweꞌtarumaꞌtîkon sîrîrî."
53,1,6,"Yairî Paapa wanî maasa pra manniꞌkan amîrîꞌnîkon tarumaꞌtîtîponkon tarumaꞌtîiya kupî sîrîrî. 7,8 Tîîse amîrîꞌnîkon erîꞌkaꞌtoꞌ ton tîrîiya kupî sîrîrî. Moropai anna erîꞌkaꞌtoꞌ ton nîrî tîrîiya anna eꞌtarumaꞌtîtoꞌ winîpai. Mîrîrî kupîiya kupî sîrîrî îꞌ pensa kaꞌ poi Uyepotorîkon Jesus Cristo iipî yai tîpemonkonoyamîꞌ inserîyamîꞌ meruntîkon pokonpe. Mîrîrî yai apoꞌ kureꞌnan enepîiya kupî sîrîrî tarakkîrî manniꞌkan innape Paapa kuꞌnenan pepîn tarumaꞌtîi. Moropai Uyepotorîkon Jesus maimu yawîrî pra tîîkoꞌmansenon tarumaꞌtîi aaipî. Series,  Inkamoro eꞌtarumaꞌtî kupî sîrîrî mararî pra tînkupîꞌpîkon imakuiꞌpî yepeꞌpî pe. Moropai inkamoro wanî aminke Uyepotorîkon pîꞌ, morî, meruntî piapai aminke toꞌ koꞌmamî ipatîkarî tîweꞌtarumaꞌtîkon pîꞌ. Mîrîrî kupî Paapaya pe man manniꞌ tînekaremekîꞌpî weiyu yai, tîpemonkonoyamîꞌ, innape tîkuꞌnenanya tapurîtoꞌpe Jesus iipî yai. Mîrîrî yai kureꞌne toꞌ esenumenka ipîꞌ taatausinpai. Amîrîꞌnîkonya nîrî yapurî mîrîrî inkamoro pokonpe, maasa pra innape itekare anna nekaremekîꞌpî kuꞌsaꞌyaꞌnîkon wenai."
53,1,11,"Mîrîrî yeꞌnen anna epîrema sîrîrî amîrîꞌnîkon pona. Esatî annaya Paapa pîꞌ, manniꞌ Paapa amîrîꞌnîkon yannotîpon tîîpia aakoꞌmamîkonpa. Morî pe amîrîꞌnîkon kupîiya aapiaꞌnîkon tîntîrî yapisîkonpa kaiꞌma esatî annaya. Innape Jesus kupîyaꞌnîkon yeꞌnen, tamîꞌnawîron morî ankuꞌpai awanîkon. Mîrîrî yeꞌnen ameruntîrikon ton tîîtoꞌpe Paapaya esatî annaya mîrîrî kupîkonpa. Mîrîrî warantî tamîꞌnawîronkonya Uyepotorîkon Jesus yapurî morî ankupîkon wenai. Moropai ayapurîkon toꞌya nîrî ipîkku pe akupîꞌpîkon mîîkîrîya wenai. Maasa pra Paapaya moropai Uyepotorîkon Jesus Cristoya amîrîꞌnîkon repaꞌpî morî ke."
53,2,1,"Paapa Yeyaton Pe TîweꞌsenMîrîrî yeꞌnen, uyonpayamîꞌ, îꞌ kaiꞌma Uyepotorîkon Jesus Cristo iiꞌtoꞌ weiyu ekaremeꞌnen menukauya sîrîrî. Moropai îꞌ kaiꞌma iipia epereꞌnî kupî ekaremekîuya sîrîrî apîꞌnîkon. Maasa pra teesenkuꞌtîi awanîkon yuꞌse pra anna man, moropai teesiꞌnîꞌse awanîkon yuꞌse pra anna man. Tiaronkonya taa apîꞌnîkon: —Aasîrî Uyepotorîkon weiyu erepansaꞌ man. Mîrîrî ekaremekîꞌpî itekare ekaremeꞌnenya —taa toꞌya. Moropai tiaronya ekaremekîꞌpî, Pauloya ekaremekîꞌpî, taa toꞌya yeꞌnen. Innape kîꞌkuꞌtî mîrîrî itekare."
53,2,3,"Tîîse inkamoro yeꞌkakonya ayenkuꞌtîtoꞌkon pîꞌ teesenkuꞌtîi awanîkon eꞌpai pra man. Maasa pra Uyepotorîkon iiꞌtoꞌ weiyu eseporî rawîrî, tuꞌkankon pemonkonyamîꞌ wanî pe man Paapa yewanmîrînenan pe. Maasa pra imaimu yawîrî tîweꞌsanon pe pra toꞌ wanî. Moropai tiwin pemonkon iipî pe man, Paapa yeyaton pe tîweꞌsen. Tîîse maasa mîîkîrî tîꞌka Paapaya pe man. Mîîkîrîya tamîꞌnawîronkon napurî yewanmîrî. Moropai inkamoro yentai tîwanî kaiꞌma eesenumenka. Mîîkîrî wanî kupî sîrîrî Paapa pe eꞌpai tamîꞌnawîron yentai. Paapa pe tîwanîpa kaiꞌma eereuta kupî sîrîrî Paapa soosirî ta ipataꞌseꞌ yaꞌ, tamîꞌnawîronkon esaꞌ pe tîwanîpa kaiꞌma. Mîîkîrîya taa kupî sîrîrî: —Uurî Paapa —taiya kupî sîrîrî."
53,2,5,Mîrîrî pîꞌ awenpenatakon pra naatî? Sîrîrî ekaremekîꞌpîuya pena akoreꞌtaꞌnîkon wanî yai apîꞌnîkon.
53,2,6,"Mîîkîrî pemonkon erepamî akoreꞌtaꞌnîkon maꞌnîpanen moro man. Mîrîrî yeꞌnen eeseporî pra aakoꞌmamî. Moropai anîꞌ pe awanî epuꞌtî pîꞌ naatîi. Tîîse mîîkîrî esenpo pe man teesenpotoꞌ pataꞌpî weiyu yai, eesenpo pe man. Tîîse aasîrî Makui esenyakaꞌma koꞌmannîpî sîrîrî. Pemonkonyamîꞌya Paapa maimu yewanmîrî emapuꞌtî pîꞌ aakoꞌmamî amaꞌ pe, anîꞌya epuꞌtî pra. Tîîse mîîkîrî imaꞌnapa pîꞌ tîîkoꞌmansenya imaꞌnapa koꞌmannîpî sîrîrî, Paapaya tîmoꞌka pîkîrî. Mîrîrî tîpo Paapaya imoꞌkasaꞌ pataꞌpî ya, mîîkîrî pemonkon, Paapa yeyaton esenpo pe man. Moropai mîîkîrî pemonkon esenposaꞌ tîpo, Uyepotorîkon Jesus iipî. Mîrîrî yai iwîiya pe man tîmaimu ke. Tamîꞌnawîrî morî pe tîweꞌtoꞌ ke tiwinarî imaꞌtanîpîiya pe man. Mîîkîrî pemonkon Paapa yeyaton iipî pe man Makui meruntîri yarakkîrî. Moropai mîîkîrîya tuꞌkan teraꞌmasen pepîn kupî kupî sîrîrî. Ikupî eserîkan pepîn kupîiya kupî sîrîrî moropai esenumenkantoꞌ kupîiya kupî sîrîrî, pemonkonyamîꞌ yenkuꞌtî yeꞌka pe. Mîrîrî kupîiya kupî sîrîrî pemonkonyamîꞌ ataꞌkaꞌmaꞌsan yenkuꞌtîpa kaiꞌma imakuiꞌpî pe. Inkamoro esenkuꞌtî maasa pra yairon maimu anetapai pra tîweꞌsaꞌkon wenai. Mîrîrî yeꞌnen inkamoro pîikaꞌtî Paapaya pepîn. Moropai mîrîrî wenai Paapaya ikupî kupî sîrîrî inkamoro seruꞌyeꞌkon maimu pîꞌ inna taatoꞌpe toꞌya. Mîrîrî kupîiya inkamoro tarumaꞌtîpa, maasa pra yairon pîꞌ inna taasaꞌ toꞌya pra awanî yeꞌnen, moropai imakuiꞌpî yapurî pîꞌ toꞌ koꞌmansaꞌ yeꞌnen. Series,  Series,  Series,  Series, "
53,2,13,"Yairon Yekare Yawîrî Akoꞌmantî.Uyonpayamîꞌ, Paapa nîsaꞌnamaꞌsan, —Morî pe man —taa annaya Paapa pîꞌ tîwîrî awenaiꞌnîkon. Maasa pra amîrîꞌnîkon menkaꞌpî Paapaya eꞌmaiꞌ pe aweꞌpîikaꞌtîkonpa. Morî Yekaton Wannîya Paapa ton pe amoꞌkaꞌpîkon wenai moropai innape yairon kuꞌsaꞌyaꞌnîkon wenai, apîikaꞌtîiyaꞌnîkon. Paapaya amîrîꞌnîkon yannoꞌpî anna nekaremekîꞌpî itekare wenai, Uyepotorîkon Jesus Cristo yarakkîrî ipîkku pe awanîkonpa."
53,2,15,"Mîrîrî yeꞌnen uyonpayamîꞌ, mîrîrî anetaꞌpîkon yairon yawîrî akoꞌmantî. Mîrîrî etaꞌpîyaꞌnîkon anna nekaremekîꞌpî wenai moropai anna nîmenukaꞌpî wenai. Mîrîrî yawîrî akoꞌmantî."
53,2,16,"Esatî annaya sîrîrî Uyepotorîkon Jesus Cristo pîꞌ, moropai Uyunkon Paapa pîꞌ. Manniꞌ uurîꞌnîkon saꞌnamatîpon, morî pe aweꞌtoꞌ wenai. Moropai tîwinîpainon tuiꞌsen nîmîkî pîꞌ koꞌmannî emapuꞌtînen, manniꞌ pîꞌ esatî annaya. Aatausinpatoꞌkon ton, ameruntîrikon ton tîîtoꞌpe toꞌya morî kupî pîꞌ aakoꞌmamîkonpa. Moropai morî pîꞌ eeseurîmakonpa esatî annaya sîrîrî."
53,3,1,"Tîpona Toꞌ Epîrematoꞌpe Esatî Pauloya.Mîrîrî yeꞌnen uyonpayamîꞌ, anna pona epîrematî itekare anna nekaremekîꞌpî etatoꞌpe pemonkonyamîꞌya, moropai yapiꞌtoꞌpe toꞌya îꞌ kaiꞌma amîrîꞌnîkonya yapisîꞌpî warantî."
53,3,2,Moropai epîrematî imakuiꞌsan pemonkonyamîꞌ winîpai Paapaya anna pîikaꞌtîtoꞌpe. Maasa pra tamîꞌnawîronkonya innape itekare ikupî pepîn.
53,3,3,Tîîse Uyepotorîkon koꞌmamî yairî. Mîîkîrîya îꞌ taꞌpî tîuya yawîrî ikupî. Amîrîꞌnîkon kupîiya meruntî ke awanîkonpa. Moropai amîrîꞌnîkon koꞌmannîpîiya morî pe Makui piapai. Anna nekaremekîꞌpî yawîrî aakoꞌmamîkon mîrîrî. Moropai mîrîrî warantî ikupî pîꞌ aakoꞌmamîkon maasa pra Uyepotorîkonya ikupî epuꞌtî pîꞌ anna man.
53,3,5,"Moropai Uyepotorîkonya apîikaꞌtîkon yuꞌse anna wanî yapurîkonpa, moropai tamîꞌnawîron tuiꞌsen yapîtanîpîkonpa Cristoya yapîtanîpîꞌpî warantî. Mîrîrî kupî Uyepotorîkonya yuꞌse anna man."
53,3,6,"Enyaꞌne Pe Tîweꞌsen Pîꞌ Eeseurîma.Uyonpayamîꞌ, Uyepotorî Jesus Cristo maimu pe taa annaya sîrîrî apîꞌnîkon. Uyonpakon enyaꞌneꞌkon piapai atarimatî. Maasa pra inkamoro enyaꞌneꞌkon wanî îꞌ kaiꞌma ayenupaꞌpîkon annaya yawîrî pra, ikoꞌmanpai toꞌ wanî."
53,3,7,"Maasa pra amîrîꞌnîkonya epuꞌtî morî pe îꞌ kaiꞌma akoreꞌtaꞌnîkon anna koꞌmamîꞌpî yeseru. Mîrîrî kupîyaꞌnîkon eꞌpai awanî. Maasa pra anna koꞌmansaꞌ pra man akoreꞌtaꞌnîkon enyaꞌneꞌkon warantî. Moo teesenyakaꞌmai pra, anna koꞌmamî pra awanîꞌpî. Mîrîrî epuꞌtî pîꞌ naatîi. Îꞌ esatî pîꞌ anna koꞌmansaꞌ pra man anîꞌkan pîꞌ epeꞌmîra. Tîîse anna esenyakaꞌmaꞌpî moropai anna ekeꞌnepamîꞌpî anna esenyakaꞌma ke. Anna emîꞌpamî pra wei moropai ewaron kaisarî anna esenyakaꞌmaꞌpî anîꞌ pîꞌ anna yekkari ton esatî annaya namai."
53,3,9,Inna seruꞌ pepîn. Anna yekkari ton esatî annaya eꞌpainon apîꞌnîkon tîîse esatî annaya pîn. Maasa pra sîrîrî anna yeseru warantî ikupîyaꞌnîkon yuꞌse anna wanî.
53,3,10,"Akoreꞌtaꞌnîkon anna wanî yai, ankupîkon ton kupîꞌpî annaya ikupîkonpa. Anîꞌ wanî ya, teesenyakaꞌmai pra ikoꞌmanpai, mîîkîrîya tekkari yonpa pepîn eꞌpai awanî."
53,3,11,Sîrîrî pîꞌ anna eseurîma sîrîrî maasa pra akoreꞌtaꞌnîkon inkamoro yeꞌkakon enyaꞌneꞌkon warantî tîweꞌsanon wanî yekare etasaꞌ annaya yeꞌnen. Îꞌ tîkonekai pra ikoꞌmanpai toꞌ wanî tîîse tiaronkon koꞌmantoꞌ pîꞌ toꞌ eseurîmapîtî koꞌmannîpî.
53,3,12,"Inkamoro pîꞌ taa annaya sîrîrî, mîrîrî kupî toꞌya namai. Uyepotorîkon Jesus Cristo maimu pe taa annaya sîrîrî. Tîîse morî pe toꞌ koꞌmantoꞌpe tiaronkon pokonpe teesenyakaꞌmakon pîꞌ, toꞌ koꞌmantoꞌpe teesenyakaꞌmai neken tekkarikon eporî toꞌya."
53,3,13,"Tîîse amîrîꞌnîkon uyonpayamîꞌ, Paapa maimu yawîrî morî kupî pîꞌ akoꞌmantî teesetaꞌkai pra."
53,3,14,"Yai pra moro awanî akoreꞌtaꞌnîkon tîweꞌsen mîîkîrî wanî taꞌpî annaya yawîrî pra ikoꞌmanpai. Mîîkîrî eraꞌmatî morî pe îꞌ kaiꞌma iteseru wanî. Moropai yairî pra awanî ya, iipiapai atarimatî, mîrîrî teseru wenai aweppeꞌtoꞌpe."
53,3,15,"Tîîse mîîkîrî kîꞌkuꞌtî ayeyatonkon pe, tîîse ipanamatî. Ayonpakon panamayaꞌnîkon warantî ipanamatî."
53,3,16,"Paulo EsekaremekîMîîkîrî Paapa, tîîwanmîn esaꞌya tîwanmîn tîrî yuꞌse wai aapiaꞌnîkon. Aponaꞌnîkon tuiꞌsen tamîꞌnawîron erepamî tanne, tîwîrî rî tîrîiya yuꞌse wai. Moropai aapiaꞌnîkon Uyepotorîkon koꞌmamî yuꞌse wai. Sîrîrî warantî uyenya ke imenukauya sîrîrî. Tauya apîꞌnîkon, umaimu man aapiaꞌnîkon. Sîrîrî warantî imenukanen uurî tamîꞌnawîron ukaaretarî pîꞌ. Sîrîrî umaimu menukauya, uurîya innape imenukasaꞌ epuꞌtîkonpa. Series, "
54,1,1,"Sîrîrî Kaareta Eꞌmaiꞌnon Paulo Nîmenukaꞌpî Timóteo PiaPaulo Nîmenuka Timóteo PiaUurî Pauloya sîrîrî kaareta menuka sîrîrî aapia, Timóteo. Uurî wanî Cristo naipontîꞌpî pe maasa pra Upîikaꞌtînenkon Paapaya taꞌpî upîꞌ, moropai Cristo Jesus unnîmîkîkonya nîrî taꞌpî upîꞌ: —Atîkî umaimu ekaremeꞌse. Mîrîrî yeꞌnen uurî wanî Cristo naipontîꞌpî pe. Timóteo, amîrî wanî unmu pe puꞌkuru, maasa pra innape Cristo kupîꞌpîya uurî wenai.Apona epîrema sîrîrî. Tauya Paapa, Uyunkon pîꞌ, moropai Cristo Jesus uyepotorîkon pîꞌ nîrî: —Tamîꞌnawîron morî pe aweꞌtoꞌkon ke Timóteo repatî. Moropai aꞌnokoꞌpîkon pe eraꞌmatî, moropai tîwanmîn tîîtî iipia —tauya."
54,1,3,"Yairon Pepîn Esenupantoꞌ Pîꞌ Paulo EseurîmaPena eseꞌmaꞌtî pe Macedônia pona taꞌpîuya apîꞌ: —Tarî Éfeso po akoꞌmankî. Moro manniꞌkan yairon pepîn ke toꞌ yenupa toꞌya, inkamoro pîꞌ mîkai inîꞌrî toꞌ yenupa toꞌya namai. Taꞌpîuya manniꞌ warantî tauya sîrîrî inîꞌrî, mîkai inkamoro pîꞌ penaronkon tîtamokon yekare rîꞌpî pîꞌ toꞌ yenupa toꞌya namai, toꞌ eseꞌkon rîꞌpî pîꞌ toꞌ esenupa namai. Maasa pra Paapa yeseru epuꞌtoꞌpe toꞌya, innape ikuꞌtoꞌpe toꞌya, toꞌ pîikaꞌtî toꞌya pra awanî. Tîîse toꞌ esiyuꞌpîꞌtoꞌpe neken toꞌ yenupa toꞌya."
54,1,5,"Tîîse apanamauya see warantî: innape Cristo yekare yairon kuꞌtoꞌpe toꞌya inkamoro yenupakî. Moropai mîrîrî kupî toꞌya ya, imakuiꞌpî ton pra siꞌma, yairî toꞌ koꞌmamî ya, neꞌneꞌ pe tewankon tîkuꞌse pra, inîꞌ panpîꞌ Paapa yapurî toꞌya, moropai innape puꞌkuru tonpakon saꞌnama toꞌya."
54,1,6,"Tîîse mîrîrî winîpai tiaronkon, inkamoro yonpayamîꞌ atarimaꞌpî, yairon Cristo yekare kupî toꞌya pepîn innape. Moropai toꞌ eseurîma koꞌmannîpî îꞌ pe pra rî."
54,1,7,"Maasa pra epuꞌtîiꞌma pra toꞌ eseurîma, tînepuꞌtîkon pe pra. Tîîse epuꞌnen pe tîweꞌkuꞌse toꞌ eseurîma teuren, tîîse epuꞌtî toꞌya pepîn. Mîîwîni tîîse toꞌ anenupapai toꞌ wanî Moisés nurîꞌtîya yenupantoꞌ pîꞌ."
54,1,8,"Mîrîrî Moisés nurîꞌtîya yenupantoꞌ epuꞌtîꞌnîkon man yairon pe puꞌkuru. Mîrîrî yeꞌnen pemonkonyamîꞌ yenupa ya, morî pe awanî, tîîse yapurî epuꞌtîꞌnîkon ya."
54,1,9,"Mîrîrî epuꞌtîꞌnîkon eꞌpai awanî, Moisés nurîꞌtî pîꞌ Paapaya ekaremekîꞌpî morîkon yenupatoꞌpe pra, tîîse imakuiꞌsan yenupatoꞌpe. Inkamoro Moisés nurîꞌtîya yenupantoꞌ puremeꞌnenan yenupatoꞌpe, moropai Paapa maimu pîinamanenan pepîn yenupatoꞌpe, Paapa namanenan pepîn yenupatoꞌpe, moropai Paapa wakîri pe pra tîweꞌsanon, imakuiꞌpî kupî pîꞌ tîîkoꞌmansenon yenupatoꞌpe, moropai manniꞌkan innape Paapa moro awanî kuꞌnenan pepîn yenupatoꞌpe, moropai pemonkonyamîꞌ, tîyunkon, tîsankon wîînenan yenupatoꞌpe, ekaremekîꞌpîiya. Moropai tiaron noꞌpî, tînyo yarakkîrî tîweꞌsanon, moropai warayoꞌ yarakkîrî taasaꞌsenon nura kuꞌnenan moropai nura kuꞌnenan oꞌmaꞌkon yarakkîrî taasaꞌsenon yenupatoꞌpe, moropai tîweꞌrepatoꞌkon ton pemonkon yamaꞌrunpanenan yenupatoꞌpe, seruꞌyeꞌkon yenupatoꞌpe, moropai tamîꞌnawîron mîrîrî yeꞌka Paapa maimu, yairon esenupantoꞌ yawîrî pra kuꞌnenan yenupatoꞌpe ekaremekîꞌpî Paapaya Moisés nurîꞌtî pîꞌ."
54,1,11,"Sîrîrî itekare Moisés nurîꞌtîya yenupantoꞌ tauya manniꞌ wanî sîrîrî Jesus Cristo maimu ke panamantoꞌpe. Sîrîrî ekaremeꞌtoꞌpeuya taꞌpî Paapaya. Morî amenan itekare, morî puꞌkuru Paapa, unapurîkon winîpainon sîrîrî."
54,1,12,Uurîꞌnîkon Eraꞌma Paapaya TîꞌnokoꞌpîMoropai —Morî pe man —tauya Uyepotorîkon Jesus Cristo pîꞌ. Maasa pra meruntî tîrîꞌpîiya uupia. Moropai tîmaimu rumakauya pepîn epuꞌtîꞌpîiya. Mîrîrî yeꞌnen ukupîꞌpîiya esenyakaꞌmatoꞌpe tîmîrî ton pe. Tîîse pena eseurîmapîtîꞌpî imakuiꞌpî pe Jesus winîkîi. Moropai ipemonkonoyamîꞌ tarumaꞌtîpîtîꞌpîuya. Moropai ekoreꞌmapîtîꞌpî toꞌ winîkîi. Mîîwîni tîîse uyeraꞌmaꞌpî Cristoya tîꞌnokoꞌpî pe. Maasa pra pena mîrîrî imakuiꞌpî kuꞌpîtîꞌpîuya epuꞌtîuya pra awanî yeꞌnen. Maasa pra innape ikupîuya pîn.
54,1,14,"Mîîwîni tîîse urepaꞌpî Uyepotorîkonya kureꞌne morî pe tîweꞌtoꞌ ton ke. Mîrîrî yeꞌnen Cristo kupîuya innape tarîpai, moropai yapurîuya ipemonkono pe wanî yeꞌnen."
54,1,15,"Sîrîrî panamantoꞌ wanî yairon pe puꞌkuru. Mîrîrî yeꞌnen tamîꞌnawîronkonya innape ikupî eserîke awanî. Tauya see warantî: —Jesus Cristo erepamîꞌpî sîrîrî pata pona imakuiꞌpî kuꞌnenan pîikaꞌtîi. Aꞌkî, inkamoro imakuiꞌpî kuꞌnenan yentai, imakuiꞌpî kupîtîpon pe uurî wanî."
54,1,16,"Tîîse uurî, imakuiꞌsan yentainon eraꞌmaꞌpî Cristoya tîꞌnokoꞌpî pe. Tîwî ukupîiya pra awanîꞌpî. Mîrîrî warantî tamîꞌnawîronkon pemonkonyamîꞌ kupîiya pepîn tîwî. Tîꞌnokoꞌpî pe uyeraꞌmaꞌpî Cristoya warantî, tiaronkon nîrî eraꞌmaiya tîꞌnokoꞌpî pe. Mîrîrî epuꞌtî manniꞌkanya, maasa innape ikupîtonkonya. Moropai ipatîkarî enen tîîkoꞌmantoꞌkon ton eporî toꞌya. Mîrîrî yeꞌnen epîrema sîrîrî. —Paapa, tamîꞌnawîronkon esaꞌ pe awanî ipatîkarî. Aasaꞌmanta ton pepîn amîrî. Eeseraꞌmaton pepîn amîrî. Amîrî neken wanî Paapa pe. Ayapurî pemonkonyamîꞌya moropai ipîkku pe awanî ekaremekî toꞌya ipatîkarî, amém —tauya Paapa pîꞌ."
54,1,18,"Moriya Timóteo, mîrîrî taꞌpîuya mîkupîi apîꞌ eseurîmaꞌsan Paapa maimu ekaremeꞌnenanya taasaꞌ yawîrî. Meruntî ke eꞌkî, Makui yentai awanîpa. Innape ikupî pîꞌ akoꞌmankî. Moropai morî kupî pîꞌ akoꞌmankî, neꞌneꞌ pe ayewan wanî namai. Maasa pra tiaronkonya ikupî pepîn mîrîrî warantî. Tîîse yairon pepîn kupî pîꞌ toꞌ koꞌmamî. Mîrîrî ke neꞌneꞌ pe tewankon kupî toꞌya. Mîrîrî yeꞌnen innape ikupî toꞌya pepîn tarîpai. Tîîse yairon pepîn kupî toꞌya innape."
54,1,20,"Mîrîrî warantî Paapa winîkîi imakuiꞌpî pe teeseurîmasanon Himeneu, Alexandre. Inkamoro rumakaꞌpîuya Makui yenyaꞌ, toꞌ eꞌtarumaꞌtîtoꞌpe, mîrîrî warantî imakuiꞌpî pe Paapa winîkîi teeseurîmakon pîꞌ toꞌ koꞌmamî namai."
54,2,1,"Epîremantoꞌ Pîꞌ Paulo EseurîmaEseurîma sîrîrî ayeserukon ton pîꞌ, îꞌ kaiꞌma soosi ta awanîkon ya ikupîkonpa. Eꞌmaiꞌ pe puꞌkuru eepîremakon yuꞌse wanî sîrîrî. Îꞌ ituꞌse aweꞌtoꞌkon esatî Paapa pîꞌ, mîrîrî tîîsaiꞌya pîꞌ —Morî pe man, Paapa —kaꞌtî. Moropai epîrematî tamîꞌnawîronkon pemonkonyamîꞌ pona. Epîrematî pata esaꞌ pe tîweꞌsanon reiyamîꞌ pona, tamîꞌnawîron ipîkku pe tîweꞌsanon pona epîrematî morî pe koꞌmannîtoꞌpe. Tîîwanmîra koꞌmannîtoꞌpe, ituꞌse Paapa eꞌtoꞌ yawîrî uyeserukon eꞌtoꞌpe, toꞌ pona epîrematî."
54,2,3,"Mîrîrî warantî ikupîꞌnîkon ya, morî pe awanî. Paapa, Upîikaꞌtînenkon wakîri pe awanî. Maasa pra Paapa wanî tamîꞌnawîronkon anpîikaꞌtîpai, moropai imaimu wanî yairon pe epuꞌtî toꞌya nîrî yuꞌse awanî."
54,2,5,"Maasa pra Paapa tiwinan,tiaron iwarainon ton pra awanî.Moropai pemonkon nîrî moro wanî tiwin,morî pe Paapa yarakkîrî uurîꞌnîkon ena emapuꞌtînen,iteseꞌ Jesus Cristo mîîkîrî. Mîîkîrî rî eꞌtîrîꞌpî tîîwarîrî tîîsaꞌmantapatamîꞌnawîronkon pîikaꞌtîpa kaiꞌma.Mîrîrî yeꞌnen mîîkîrî saꞌmantatoꞌekaremekîꞌpî Paapaya,manniꞌ tînkuꞌneꞌtîꞌpî weiyu yai,tamîꞌnawîronkon nepuꞌtî ton pe.Mîrîrî wenai Paapa wanîtamîꞌnawîronkon anpîikaꞌtîpai epuꞌtoꞌpe toꞌya."
54,2,7,"Uurî wanî yarimasaꞌ pe, Paapa narimaꞌpî pe Judeuyamîꞌ pepîn yenupanen pe, amenan itekare, yairon innape ikuꞌtoꞌ yekare ekaremeꞌnen pe. Inna pîꞌ rî eseurîma sîrîrî, seruꞌyeꞌ pe wanî pepîn sîrîrî."
54,2,8,Mîrîrî yeꞌnen tamîꞌnawîronkon warayoꞌkon epîrema yuꞌse wai pata kaisarî. Imakuiꞌpî tîkuꞌse pra toꞌ epîrema yuꞌse wai. Moropai tonpakon pîꞌ teekoreꞌmai pra toꞌ epîrema yuꞌse wai. Tonpakon yarakkîrî teesiyuꞌpîꞌse pra toꞌ epîrema yuꞌse wai.
54,2,9,"Wîriꞌsanyamîꞌ nîrî koꞌmamî yuꞌse wanî morî pe teepontîi tîponkon yaꞌ, mîîpankon warantî tîwanîkonpa pra. Maasa pra inkamoro mîîpankon wanî morî pe teepontîi, epeꞌkeꞌkon tîponkon yaꞌ. Moropai toꞌ atakina tîpuꞌpaikon yariꞌkutî toꞌya ouro ke, pérola ke emaꞌnon pe teeseraꞌmakonpa. Mîrîrî warantî pra ikupî wîriꞌsanyamîꞌya yuꞌse wai. Toꞌ pon wenai pra tîîse toꞌ yeseru wenai, tiaronkonya epuꞌtoꞌpe, morî pe toꞌ koꞌmamî. Moropai morî pe tiaronkon yarakkîrî toꞌ yeseru wanî yuꞌse wai. Morî pe toꞌ koꞌmamî eꞌpai awanî, Paapa yapurînenan pe tîwanîkon yeꞌnen. Series, "
54,2,11,"Moropai wîriꞌsanyamîꞌ Paapa maimu pîꞌ toꞌ esenupatoꞌpe yuꞌse wai, moo siꞌma, mîî pe pra. Tîîse tauya, warayoꞌkon yenupa wîriꞌsanyamîꞌya yuꞌse pra wai, toꞌ yentai toꞌ wanî namai. Tîîse wîriꞌsanyamîꞌ yuꞌse wai soosi ta moo."
54,2,13,Maasa pra Adão nurîꞌtî konekaꞌpî Paapaya eꞌmaiꞌ pe. Mîîkîrî tîpo Eva nurîꞌtî konekaꞌpîiya.
54,2,14,"Moropai Adão yenkuꞌtîsaꞌ Makuiya pra man, tîîse mîîkîrî wîriꞌ yenkuꞌtîꞌpîiya. Moropai imakuiꞌpî kupîꞌpî wîriꞌya Paapa maimu yawîrî pra."
54,2,15,"Tîîse inkamoro pîikaꞌtî Paapaya imakuiꞌpî yapai, tîmoronkon epuꞌtî toꞌya tîîse tînmukukon yenpo tîuyaꞌnîkon ya. Innape ikupî pîꞌ toꞌ koꞌmamî ya, toꞌ pîikaꞌtîiya. Morî pe toꞌ koꞌmamî ya moropai tiaronkon saꞌnama pîꞌ toꞌ koꞌmamî ya, toꞌ pîikaꞌtîiya."
54,3,1,"Soosi Esaꞌ Pe Tîweꞌsen Yeseru Pîꞌ Paulo EseurîmaTarîpai eseurîma sîrîrî soosi esaꞌ pe tîweꞌsen yeseru pîꞌ. Sîrîrî wanî yairon pe puꞌkuru. Anîꞌ esenumenka ya, soosi esaꞌ pe eꞌpai, mîrîrî morî esenyakaꞌmatoꞌ yuꞌse mîîkîrî wanî."
54,3,2,"Mîrîrî yeꞌnen mîîkîrî yeseru eꞌpai awanî morî pe, tiaronkon eseurîma namai imakuiꞌpî pe iwinîkîi. Mîîkîrî eꞌpai awanî tiwin tînoꞌpî yarakkîrî tîweꞌsen pe, tiaron yarakkîrî pra. Tîîwarîrî eetîꞌnînma eꞌpai awanî, teseru epuꞌnen pe. Moropai mîîkîrî eꞌpai awanî tamîꞌnawîronkon nînama pe, yairî iteseru wanî wenai. Moropai mîîkîrî yeseru eꞌpai awanî pemonkonyamîꞌ teerepansenon tîîpia yapiꞌnen pe morî pe. Moropai mîîkîrîya pemonkonyamîꞌ yenupa eꞌpai awanî morî pe."
54,3,3,"Mîîkîrî eꞌpai awanî kureꞌne maiꞌ enîꞌnen pe pra, teetînsen pe pra. Moropai mîîkîrî eꞌpai awanî tonpa yarakkîrî teekoreꞌmasen pe pra. Tîîse mîîkîrî eꞌpai awanî tamîꞌnawîronkon yarakkîrî morî pe tîweꞌsen pe. Moropai mîîkîrî eꞌpai awanî teesiyuꞌpîꞌsen pe pra tonpa yarakkîrî, îꞌ rî etasaꞌ tîuya pîꞌ. Mîîkîrî eꞌpai awanî kureꞌne tîniru yuꞌse teesekaꞌnunkasen pe pra."
54,3,4,"Tîîse mîîkîrî eꞌpai awanî morî pe, tîpemonkonoyamîꞌ koꞌmannîpî epuꞌnen pe. Mîrîrî wenai morî pe tînmukuyamîꞌ panamaiya eꞌpai awanî. Mîrîrî warantî iteseru wanî wenai, inmukuyamîꞌya inama, îꞌ taiya ya toꞌ pîꞌ. Maasa pra anîꞌ wanî ya, tînmukuyamîꞌ koꞌmannîꞌnen pe pra, îꞌ kaiꞌma see mîîkîrîya Paapa pemonkonoyamîꞌ koꞌmannîpî eꞌpainon? Mîrîrî yeꞌnen morî pe iteseru eraꞌmakî."
54,3,6,"Amenan pe innape Jesus kupîtîpon pepîn menkakî, soosi esaꞌ pe. Maasa pra amenan menkaya ya, mîîkîrî atapurî eꞌpainon. Tiaron yentai eꞌpai tîwanî pîꞌ mîî pe awanî. Mîrîrî wenai mîîkîrî tarumaꞌtî Paapaya. Mîrîrî warantî Makui atapurîꞌpî pena. Moropai Paapaya yenumîꞌpî. Mîrîrî warantî awanî namai, amenan pe innape Jesus kupîtîpon kîꞌtîrîi soosi esaꞌ pe. Mîrîrî yeꞌnen morî pe iteseru eraꞌmakî. Innape Jesus kuꞌnenan pepînya inama eꞌpai awanî, imakuiꞌpî pe iwinîkîi toꞌ eseurîma namai. Maasa pra imakuiꞌpî pe iteseru wanî ya, imakuiꞌpî pe toꞌ eseurîma. Moropai mîîkîrî ena Makui yenyaꞌ. Teseru kuꞌtoꞌpeiya Makuiya yenkuꞌtî. Mîrîrî namai, morî iteseru wanî wenai, innape Jesus kuꞌnenan pepînya inama eꞌpai awanî."
54,3,8,"Mîrîrî warantî nîrî soosi esaꞌ pe tîweꞌsen pîikaꞌtînen yeseru eꞌpai awanî nîrî morî pe. Yairî mîîkîrî eseurîma eꞌpai awanî seꞌ tapairî pra. Kureꞌne maiꞌ enîꞌnen pe pra eꞌpai awanî. Îꞌ rî tamaꞌrunpai tîweꞌsen pe pra, kureꞌne ituꞌse tîwanî yeꞌnen."
54,3,9,"Tîîse innape Cristo yekare kupî pîꞌ toꞌ koꞌmamî eꞌpai awanî. Mîrîrî itekare, unepuꞌtîkon pepîn ekaremekîꞌpî Paapaya. Innape ikupî pîꞌ toꞌ koꞌmamî eꞌpai awanî, morî pe tewankon wanî epuꞌtîiꞌma, neꞌneꞌ ton pîn, morî tîkuꞌse."
54,3,10,"Mîrîrî yeꞌnen morî pe toꞌ yeseru eraꞌmakî, Timóteo. Innape yairî toꞌ yeseru wanî ya, inkamoro mîkupîi soosi esanon pîikaꞌtînenan pe. Wîriꞌsanyamîꞌ nîrî esenumenka eꞌpai awanî morî pe. Kureꞌne teeseurîmasen pe pra seꞌ tapairî tiaronkon winîkîi. Moropai tîîwarîrîꞌnîkon toꞌ etîꞌnînma eꞌpai awanî. Tamîꞌnawîrî îꞌ kupî tîuya ya, ikupîiya eꞌpai awanî yairî tiaronkon tenkuꞌtîi pra. Mîîkîrî soosi esanon pîikaꞌtînen noꞌpî eꞌpai awanî tiwin. Mîîkîrî soosi esanon pîikaꞌtînenya tînmukuyamîꞌ koꞌmannî pîꞌ eꞌpai awanî morî pe. Moropai tewîꞌ tawonkon nîrî koꞌmannîpîiya eꞌpai awanî. Mîrîrî warantî inkamoro soosi esanon pîikaꞌtînenan esenyakaꞌmatoꞌ wanî ya, morî pe tiaronkonya toꞌ yeseru eraꞌma yairî toꞌ wanî. Mîrîrî wenai toꞌ nama toꞌya. Mîrîrî yeꞌnen inîꞌ panpîꞌ meruntî ke inkamoro soosi esanon pîikaꞌtînenan eseurîma emapuꞌtî toꞌya Jesus Cristo yekare pîꞌ."
54,3,14,"Pena Epuꞌsaꞌ Pepîn Pîꞌ Paulo EseurîmaSîrîrî kaareta menukauya aapia, Timóteo, innape Jesus kuꞌnenan yeseru pîꞌ teeseurîmasen. Mîrîrî pîꞌ eseurîmai itîîpai wai miarî aapia. Tîîse erepamî pra uukoꞌmamî ya, mîrîrî kaaretaya taasaꞌ wenai, epuꞌtîya îꞌ kaiꞌma uurîꞌnîkonya ikupî soosi ta. Uurîꞌnîkon wanî Paapa pemonkono pe, manniꞌ Paapa, enen tîîkoꞌmansen soosirî pe. Uurîꞌnîkon wanî imaimu yawîrî tîîkoꞌmansenon pe. Uurîꞌnîkon wanî innape yairon kuꞌnenan pe, tiaronkon pemonkonyamîꞌya yairon epuꞌtoꞌpe."
54,3,16,"Unapurîkon esepuꞌtî pepîn Paapaya yenpo pîkîrî. Unapurîkon wanî uyenupanenkon pe îꞌ kaiꞌma koꞌmannî ituꞌse Paapa eꞌtoꞌ yawîrî. Maasa pra unapurîkon wanî tiwinan pîꞌ teeseurîmasen pe see warantî:Mîîkîrî esenpoꞌpî pemonkon pemoropai mîîkîrî pîꞌ Morî Yekaton Wannî eseurîmaꞌpî.—Imakuiꞌpî ton pîn mîîkîrî —taꞌpîiya ipîꞌ.Moropai mîîkîrî eraꞌmaꞌpî inserîyamîꞌya.Moropai mîîkîrî yekare ekaremekîꞌpî pemonkonyamîꞌyatuꞌkankon Paapa epuꞌnenan pepîn pîꞌ,pata kaisaronkon pîꞌ.Moropai mîîkîrî yekare eta tîuyaꞌnîkon yai,innape ikupîꞌpî toꞌya.Moropai mîrîrî tîpo, Paapaya kaꞌ pona yarîꞌpî.Mîîkîrî wanî unapurîkon pe ipîkku pe."
54,4,1,"Morî Yekaton Wannî eseurîmaꞌpî aronne see warantî: —Maasa panpîꞌ sîrîrî pata ataretîꞌka winîkîi tiaronkon Paapa yapurînenanya yapurî pepîn kupî sîrîrî, irumaka toꞌya kupî sîrîrî. Mîrîrî yai tiaronkon Makui poitîrîtonon nenkuꞌtîꞌsan maimu eta toꞌya. Mîrîrî pîꞌ “inna” taa toꞌya —taꞌpî Morî Yekaton Wannîya."
54,4,2,"Inkamoro warayoꞌkon wanî Makui poitîrîtonon nenkuꞌtîꞌsan pe. Mîrîrî yeꞌnen seruꞌyeꞌ pe toꞌ wanî. Mîrîrî seruꞌyeꞌ pe tîweꞌtoꞌkon epuꞌtî toꞌya pepîn tewankon yaꞌ, maasa pra kureꞌne ikupî pîꞌ toꞌ koꞌmamî. Inkamoro warayoꞌkonya taa: —Noꞌpîtan wanî morî pe pra —taa toꞌya. —Moropai yekkari wanî yonpatoꞌ wanî morî pe pra —taa toꞌya. Tîîse mîrîrî Paapa nîkupîꞌpî uyekkarikon pe wanî morî pe enaꞌtoꞌpe. —Morî pe man —taa eꞌpai awanî, uurîꞌnîkon innape Paapa kuꞌnenanya enaꞌtoꞌpe, uurîꞌnîkon yairon epuꞌnenanya."
54,4,4,"Maasa pra Paapa nîkupîꞌpî wanî morî pe. Yewanmîrîꞌnîkon eꞌpai pra awanî. Tîîse yapisî eꞌpai awanî morî pe. —Morî pe man —taa eꞌpai awanî. Maasa pra Paapa pia morî pe awanî taasaiꞌya yeꞌnen, teepîremai yapisî yeꞌnen."
54,4,6,"Yairon Jesus Cristo Poitîrî Pîꞌ Paulo EseurîmaMîrîrî pîꞌ uyonpakon innape Jesus kuꞌnenan panamaya ya, morî pe ikupîya mîrîrî. Mîrîrî warantî ikupîya ya, Jesus poitîrî pe puꞌkuru awanî. Moropai inîꞌ panpîꞌ amîrî ena meruntî ke, mîrîrî yairon esenupantoꞌ kupîya wenai innape, moropai mîrîrî yawîrî aakoꞌmamî wenai."
54,4,7,"Tîîse tauya apîꞌ, penaronkon tîtamokon yekarerîꞌpî pîꞌ teeseurîmasanon eseurîma kîsetai. Maasa pra toꞌ eseurîmatoꞌ wanî Paapaya taasaꞌ yawîrî pra, seꞌ tapairî toꞌ eseurîma koꞌmannîpî. Mîrîrî yeꞌnen mîrîrî yeꞌka kîsetai. Tîîse morî kupî pîꞌ akoꞌmankî. Inîꞌ panpîꞌ eesenupa pîꞌ akoꞌmankî, ituꞌse Paapa eꞌtoꞌ yawîrî awanîpa."
54,4,8,"Anîꞌ esenupa ya, îꞌ rî amîiꞌne yanunpîtî pîꞌ mîîkîrî esenupa eꞌpainon meruntî ke tîwanîpa. Mîrîrî yeꞌnen teesenyakaꞌmatoꞌ konekaiya morî pe. Tîîse mîrîrî yentai morî pe awanî, morî kupî pîꞌ aakoꞌmamî ya, ituꞌse Paapa eꞌtoꞌ yawîrî. Maasa pra mîîkîrî koꞌmamî sîrîrî morî pe, moropai sîrîrî tîîkoꞌmamî yentai, maasa aakoꞌmamî ipatîkarî Paapa pia. Sîrîrî esenupantoꞌ wanî yairon pe puꞌkuru. Mîrîrî kupî eserîke awanî innape tamîꞌnawîrî uyewankon ke. Mîrîrî ton pe uurîꞌnîkon esenyakaꞌma sîrîrî umoronkon tepuꞌse kureꞌne, maasa pra anîꞌ pe Paapa wanî epuꞌtîꞌnîkon man, mîîkîrî enen tîîkoꞌmansen. Mîîkîrî tamîꞌnawîronkon pemonkonyamîꞌ pîikaꞌtîton moropai innape tîkuꞌnenan pîikaꞌtînen epuꞌtîꞌnîkon man."
54,4,11,Mîrîrî yeꞌnen mîrîrî kaꞌkî toꞌ pîꞌ moropai toꞌ yenupakî.
54,4,12,"Timóteo, amîrî wanî maasaron pe tîweꞌsen pe. Mîîwîni tîîse tamîꞌnawîronkonya ayeseru eraꞌmatoꞌpe ikuꞌkî. Mîrîrî kupîya wenai apîinamatoꞌpe toꞌya. Mîrîrî wenai innape Jesus kuꞌnenanya ayeseru eraꞌmatoꞌpe eeseurîmatoꞌ wenai, ayeseru wenai, tiaronkon saꞌnamaya wenai, innape Paapa kupîya wenai, nura pe pra ayeseru wanî wenai epuꞌtoꞌpe toꞌya."
54,4,13,"Timóteo, innape Jesus kuꞌnenan emurukuntîꞌsanya eta tanne, Paapa maimu erenka pîꞌ aakoꞌmamî yuꞌse wai, miarî ya erepamî pîkîrî. Mîrîrî Paapa maimu ke toꞌ yenupa pîꞌ, toꞌ panama pîꞌ akoꞌmankî."
54,4,14,"Ankupî pe Paapa nekaremekîꞌpî kîꞌkupîi aawanmîra. Maasa pra aapia epuꞌnen tîrîꞌpîiya ikupîpa. Pena manniꞌkan Paapa maimu ekaremeꞌnenanya ekaremekîꞌpî, soosi esanon epîrema yai apuꞌpai pona tenyakon tîtîse, Paapa esenyakaꞌmatoꞌ kupîpa. Mîrîrî yai taꞌpî toꞌya: —Amîrî menkasaꞌ Paapaya tîmîrî ton pe eesenyakaꞌmapa. Mîrîrî yeꞌnen mîrîrî kupî pîꞌ akoꞌmankî. Mîrîrî kupî pîꞌ aakoꞌmamî ya, morî pe panpîꞌ ayeseru eraꞌma tamîꞌnawîronkonya."
54,4,16,"Ayeseru epuꞌnen pe eꞌkî, moropai eesenupatoꞌ epuꞌnen pe nîrî. Mîrîrî kupî pîꞌ aakoꞌmamî ya aweꞌpîikaꞌtî. Moropai ayeseru eraꞌmatîponkon moropai etatîponkon nîrî pîikaꞌtîya."
54,5,1,"Timóteo, aꞌyekeꞌtonon pe tîweꞌsanon yarakkîrî eeseurîma ya, morî pe eseurîmakî. Toꞌ panamakî ayun warantî toꞌ tîkuꞌse. Toꞌ panamakî meruntî ke, toꞌ maimu tîyuꞌse pra. Moropai maasaronkon warayoꞌkon yarakkîrî eeseurîma ya, toꞌ yarakkîrî eseurîmakî morî pe nîrî. Inkamoro kuꞌkî ayakonon warantî. Moropai wîriꞌsanyamîꞌ nîrî, noꞌsantonon yarakkîrî eeseurîma ya, eseurîmakî morî pe. Inkamoro kuꞌkî asanon warantî, toꞌ panamakî. Moropai wîriꞌsanyamîꞌ maasaronkon moropai tînyo kenankon yarakkîrî eeseurîma ya nîrî, morî pe eseurîmakî. Inkamoro kuꞌkî awîrîsitonon warantî toꞌ panamakî. Îꞌ kaiꞌma toꞌ winîkîi imakuiꞌpî pe teesenumenkai pra toꞌ panamakî."
54,5,3,"Moropai wîriꞌsanyamîꞌ inyo isaꞌmantaꞌsan pîikaꞌtîyaꞌnîkon yuꞌse wai, inkamoro ipîikaꞌtînen ton pînon."
54,5,4,"Tîîse manniꞌkan inyo isaꞌmantaꞌsan tînmuku kenankon, tîpayan kenankon, inkamoro yeꞌka pîikaꞌtîya eserîke pra nai. Maasa pra toꞌ munkîyamîꞌya, toꞌ payanyamîꞌya toꞌ pîikaꞌtî eꞌpai awanî. Mîrîrî kupî toꞌya ya, tîyunkonya tarentanîpîꞌpîkon miakanma toꞌya, tîsankon koꞌmannîpî pîꞌ. Mîrîrî wanî morî pe Paapa pia."
54,5,5,"Tîîse tiaronkon inyo isaꞌmantaꞌsan inmuku, ipayan ton pînon wanî tiwinsarî, ipîikaꞌtînen pra. Inkamoro pîikaꞌtîyaꞌnîkon eꞌpai awanî. Toꞌ yeseru wanî morî pe. Paapa pîꞌ tîîkoꞌmantoꞌ ton esatî pîꞌ aakoꞌmamî. Eepîrema wei kaisarî moropai ewaron kaisarî tîpîikaꞌtîtoꞌpe Paapaya kaiꞌma. Tîîse tiaron inyo isaꞌmantaꞌpî nîrî wanî tîweꞌpîikaꞌtîtoꞌ yuꞌse pra. Maasa pra ituꞌse tîweꞌtoꞌ yawîrî ikupîiya sîrîrî pata yeseru pîꞌ aatausinpa kureꞌne. Tîweꞌpîikaꞌtîtoꞌ ton esatîiya pepîn Paapa pîꞌ. Mîrîrî yeꞌnen Paapaya mîîkîrî eraꞌma îꞌ pe pra rî. Isaꞌmantaꞌpî warantî eraꞌma Paapaya teuren, enen rî eesepuꞌtî tanne."
54,5,7,"Mîrîrî yeꞌnen kaꞌkî, Timóteo, toꞌ pîꞌ îꞌ kaiꞌma toꞌ nîkupî ton pe taꞌpîuya ikuꞌtoꞌpe toꞌya. Mîrîrî yawîrî ikupî toꞌya ya, morî pe awanî toꞌ winîkîi anîꞌ eseurîma pepîn."
54,5,8,"Tîîse anîꞌya tonpakon pîikaꞌtî pra awanî ya, tewîꞌ tawonkon pîikaꞌtî pra awanî ya, imakuiꞌpî pe awanî. Teuren Paapa yapurînen pe eꞌnî taa tanne, ikupîiya pra awanî. Mîrîrî yeꞌnen mîîkîrî wanî Paapa epuꞌnenan pepîn yeseru yentai imakuiꞌpî pe."
54,5,9,"Inkamoro inyo isaꞌmantaꞌsan noꞌsantonon saꞌne eseꞌkon mîmenukai kaareta pona, Timóteo, toꞌ pîikaꞌtîtoꞌpe soosi tawonkonya. Manniꞌkan 60 konoꞌ yentainon ikono pîꞌ tîweꞌsanon. Manniꞌkan tiwin iteꞌka etiyomaꞌsan eturumakasaꞌ inyo pra. Inkamoro epuꞌtî tamîꞌnawîronkonya morî kupî pîꞌ tîweꞌsanon pe. Morî pe tînmukukon panamatîpon pe, moropai tiaronkon pemonkonyamîꞌ teerepansenon yapiꞌnenan pe moropai Jesus nîmoꞌkaꞌsan pîikaꞌtînen, toꞌ puu ronanen pe awanî teserukon ta. Moropai tîpakkoriꞌtasanon pîikaꞌtînen pe moropai tamîꞌnawîron morî kuꞌnen pe awanî epuꞌtî toꞌya. Inkamoro yeꞌka eseꞌkon mîmenukai. Tîîse manniꞌkan tiaronkon inyo isaꞌmantaꞌsan maasa toꞌ tîîse, inkamoro yeꞌkakon eseꞌkon kîꞌtîrîi kaareta pona. Maasa pra inkamoro esenumenka inîꞌrî niyotapai tîwanîkon pîꞌ. Mîrîrî yeꞌnen Cristo ton pe esenyakaꞌmapai tîweꞌtoꞌkon yentai, niyotapai toꞌ ena."
54,5,13,"Inkamoro yeꞌka wanî ya, mîrîrî warantî imakuiꞌpî pe awanî. Toꞌ asarî koꞌmannîpî wîttîkon kaisarî enyaꞌne pe tîwanîkon yeꞌnen. Moropai inkamoro esenupa inîꞌ panpîꞌ imakuiꞌpî pîꞌ. Eseurîmaikî pe toꞌ wanî, teeseurîma pîꞌ tîîkoꞌmansen tînepuꞌtî pepîn pîꞌ, eseurîmanpai pra tîîse."
54,5,14,"Mîrîrî yeꞌnen inkamoro yeꞌka inyo isaꞌmantaꞌsan, maasaronkon niyota yuꞌse wanî sîrîrî, tînmuku ke toꞌ eꞌtoꞌpe, moropai tewîꞌkon koꞌmannîꞌnen pe toꞌ eꞌtoꞌpe. Mîrîrî warantî toꞌ wanî ya, imakuiꞌpîya toꞌ tarumaꞌtî pepîn. Moropai uwinîkîiꞌnîkon uyeyatonkon eseurîma pepîn."
54,5,15,"Tîîse tiaronkon inyo isaꞌmantaꞌsan wîriꞌsanyamîꞌ atarimasaꞌ man ukoreꞌtapaiꞌnîkon, Makui yeseru kupîkonpa."
54,5,16,"Tîîse wîriꞌ, innape Jesus kuꞌnen yewîꞌ ta, tonpa, inyo isaꞌmantaꞌpî wanî ya, mîîkîrî pîikaꞌtî eꞌpai awanî. Moropai tonpa pîikaꞌtîiya yeꞌnen, soosi tawonkonya mîîkîrî pîikaꞌtî pepîn. Tîîse anîꞌ itonpa ton pîn, tiwinsaron saꞌne pîikaꞌtî soosi tawonkonya."
54,5,17,"Innape Jesus kuꞌnenanya soosi esaꞌ pe tîweꞌsanon nama eꞌpai awanî. Moropai mîîkîrî pîikaꞌtî toꞌya eꞌpai awanî, iipia tîntîrîkon ke. Maasa pra inkamoro esenyakaꞌma morî pe itekare ekaremekî pîꞌ, moropai innape Jesus kuꞌnenan yenupa pîꞌ. Mîrîrî yeꞌnen îꞌ tîrî toꞌya eꞌpai awanî kureꞌne panpîꞌ toꞌ pia. Maasa pra Paapa maimuya taasaꞌ man see warantî:—Anîꞌ esenyakaꞌma ya, tekîn paaka yarakkîrî,—Teesenyakaꞌmasenya teesenyakaꞌmaꞌpî yepeꞌpî yapisî eꞌpai awanî.˻Mîrîrî warantî soosi esaꞌ pe tîweꞌsanonya yapisî eꞌpai awanî nîrî.˼"
54,5,19,"Timóteo, soosi esanon winîkîi teeseurîmasen wanî ya, imaimu kîsetai. Tîîse asakîꞌnankon eseurîwîꞌnankon eseurîma ya, inkamoro maimu etakî morî pe. Mîrîrî wanî ya innape, moriya ikonekakî."
54,5,20,Mîrîrî yeꞌnen inkamoro imakuiꞌpî kupîtîponkon panamakî tamîꞌnawîronkonya eta tanne. Mîrîrî wenai imakuiꞌpî ankuꞌpai pra eranneꞌ pe toꞌ yonpayamîꞌ eꞌtoꞌpe.
54,5,21,"Paapaya eta tanne, moropai Jesus Cristoya eta tanne, moropai inserîyamîꞌ Paapa nîmenkaꞌsanya eta tanne, taa pîꞌ uukoꞌmanpîtî apîꞌ, tamîꞌnawîrî ikuꞌkî tauya manniꞌ esenupantoꞌ kuꞌkî yairî. Inkamoro panamakî tiwin pîꞌ toꞌ tîîse seꞌ kaisarî, eꞌsentai pra."
54,5,22,"Moropai tauya apîꞌ, kaꞌneꞌ pe teesemiꞌtapai uyepotorîkon esenyakaꞌmatoꞌ kuꞌnen ton kîꞌtîrîi iteseru epuꞌtîiꞌma pra. Soosi esaꞌ pe aweꞌtoꞌpe ayenya kîꞌtîrîi ipuꞌpai pona, iteseru epuꞌtîya pra awanî tanne. Yai pra imakuiꞌpî iteseru wanî. Mîrîrî yeꞌnen —Mîîkîrî morî —tawon pe awanî, imakuiꞌpî pe awanî tanne. Mîrîrî wenai imakuiꞌpî pe awanî, mîîkîrî wanî kaisarî. Mîrîrî warantî awanî namai, iteseru eraꞌmakî morî pe epuꞌtîpa. Moropai aawarîrî eseraꞌmakî, morî pe awanîpa. Moropai tauya apîꞌ, teken puꞌkuru tuna enîrî pîꞌ kakoꞌmamîi, tîîse vinho nîrî, mararî neken menîrîi, priꞌya aakoꞌmamîpa, neꞌneꞌ pe ayewan wanî namai. Maasa pra priꞌya pra eꞌkoi amîrî tuꞌke iteꞌka. Tiaronkon pemonkonyamîꞌ nîkupîꞌpî imakuiꞌpî teeseraꞌmasen aronne, ikupî toꞌya eraꞌmasaꞌ yeꞌnen. Moropai mîrîrî wenai toꞌ eꞌtarumaꞌtî, Paapaya toꞌ tarumaꞌtî rawîrî. Tîîse tiaronkon nîkupîꞌpî eseraꞌma pepîn aronne, maasa pra ikupî toꞌya eraꞌmasaꞌ pra awanî yeꞌnen. Tîîse maasa panpîꞌ eeseraꞌma, Paapaya toꞌ tarumaꞌtîtoꞌ weiyu eseposaꞌ yai. Mîrîrî warantî nîrî morî kupî pîꞌ tîweꞌsen yeseru eseraꞌma aronne, tuꞌkankonya eraꞌma. Tîîse tiaronkonya ikupî amaꞌ pe. Morî kupî toꞌya, eeseraꞌma pra tîîse. Tîîse maasa panpîꞌ eeseraꞌma toꞌ nîkupîꞌpî."
54,6,1,"Tîkaraiwarîkon yentai toꞌ poitîrîtonon wanî eꞌpai pra awanî. Tîîse tamîꞌnawîrî toꞌ maimu yawîrî toꞌ wanî eꞌpai awanî. Maasa pra inkamoro wanî toꞌ namanenan pe. Mîrîrî warantî ikupî eꞌpai man, inkamoro yeseru wenai anîꞌ eseurîma namai imakuiꞌpî pe Paapa winîkîi, moropai imaimu esenupantoꞌ winîkîi."
54,6,2,"Moropai manniꞌkan Paapa yapurînen pe tîweꞌsanon toꞌ karaiwarîyamîꞌ, inkamoro poitîrîyamîꞌya taa eꞌpai pra awanî: —Uurî Paapa yapurînen moropai ukaraiwarî nîrî Paapa yapurînen nîrî, mîrîrî yeꞌnen anna wanî eꞌwarantî, eꞌkaisarî. Mîrîrî yeꞌnen inamauya pepîn —taiya eꞌpai pra awanî. Tîîse eesenyakaꞌma eꞌpai awanî morî pe panpîꞌ mîîkîrî ton pe. Maasa pra mîîkîrî ikaraiwarî wanî innape Jesus kuꞌnen pe, mîîkîrî tîpoitîrî pîikaꞌtînen pe. Mîrîrî wenai morî pe panpîꞌ eesenyakaꞌma eꞌpai awanî, mîîkîrî ton pe, manniꞌ insaꞌnamaꞌpî. Timóteo, mîrîrî warantî ikupî pîꞌ toꞌ koꞌmantoꞌpe, makai toꞌ pîꞌ."
54,6,3,"Tîîse tiaronkonya tiaron pe toꞌ yenupa ya, inkamoroya yairî Uyepotorîkon Jesus Cristo maimu wanî kupî pepîn. Maasa pra yairî pra teserukon wanî yeꞌnen. Inkamoro pemonkonyamîꞌ wanî mîrîrî warantî, toꞌ anenupapai mîî pe tîwanîkon yeꞌnen. Tîîse îꞌ epuꞌnenan pepîn inkamoro. Tonpakon yuꞌpîꞌpai toꞌ wanî. Tîmaimukon wenai inkamoro esiyuꞌpîtî, moropai toꞌ ekoreꞌma tuꞌka mîrîrî wenai. Mîrîrî warantî toꞌ eꞌtoꞌya toꞌ kinmuwatoꞌ enepî, toꞌ eꞌmuꞌtunpatoꞌ enepî. Mîrîrî yeꞌnen tonpakon maimu kupî toꞌya pepîn innape. Mîrîrî yeꞌnen inkamoro yeꞌka wanî pepîn morî pe, tonpakon yarakkîrî teesiyuꞌpîꞌtoꞌkon wenai. Toꞌ esenumenkatoꞌ yaꞌ morî ton pra awanî. Inkamoro esenumenka mîrîrî: —Paapa esenyakaꞌmatoꞌ pîꞌ eꞌnî yeꞌnen ipîkku pe enantoꞌ —kaiꞌma."
54,6,6,"Tîîse Paapa yeseru kuꞌtoꞌya ipîkku pe pemonkon kupî. Imaimu yawîrî koꞌmannî ya, ipîkku pe eꞌnî, îꞌ rî see Paapa winîpainon yapisî pîꞌ —Morî pe man —taa ya, moropai —Inîꞌ panpîꞌ yuꞌse wai —tîkai pra yapisî ya. Îꞌ kin enepîꞌpî uurîꞌnîkonya esenpon yai sîrîrî non pona? Îꞌ eneꞌsaꞌ pra man. Tarîpai îꞌ yarî uurîꞌnîkonya kupî sîrîrî non poi? Îꞌ rî yarî pepîn. Mîrîrî yeꞌnen tauya, uyekkarikon wanî ya, moropai uponkon wanî ya, mîrîrî pîꞌ taatausinpai eꞌnîpaiꞌnîkon, itesaꞌ pe eꞌnî yeꞌnen."
54,6,9,"Maasa pra ipîkku pe eꞌpai tîweꞌsanonkon wanî ya, inkamoro yeꞌkakon enan pîꞌ man imakuiꞌpî yaꞌ. Tîîse mîrîrî ituꞌse tîweꞌtoꞌkon eporî toꞌya yai, mîrîrîya toꞌ tarumaꞌtî. Maasa pra sîrîrî non po kureꞌne temannekon pîꞌ teesenumenkasanonya kureꞌne mîrîrî yapurî. Tîîse mîrîrî wanî mîrîrî tamîꞌnawîron imakuiꞌpî parakon pe. Mîrîrî yuꞌse tîwanîkon wenai tiaronkon esenumî innape Paapa kuꞌtoꞌ tîuyaꞌnîkon winîpai. Mîrîrî yeꞌnen toꞌ eꞌtarumaꞌtî kureꞌne."
54,6,11,"Timóteo Panama PauloyaTîîse amîrî, Timóteo, Paapa pemonkono pe tîweꞌsen. Mîrîrî yeꞌnen tuꞌkan mîrîrî yeꞌkakon yuꞌse tîweꞌsanon kaisarî kasi. Tîîse yairî ikuꞌkî ituꞌse Paapa eꞌtoꞌ yawîrî. Innape ikupîiꞌma, tiaronkon iꞌnokoꞌmakî. Moropai apona teerepansen yapîtanîꞌkî, imakuiꞌpî tîkuꞌse pra. Morî pe tiaronkon yarakkîrî eꞌkî, teekoreꞌmasen pe pra."
54,6,12,"Meruntî kupî pîꞌ akoꞌmankî innape ikupîiꞌma. Mîrîrî wenai innape eporîya ipatîkarî enen aakoꞌmantoꞌ ton. Mîrîrî ton pe Paapaya amîrî menkaꞌpî, manniꞌ yai, innape ikupîya ekaremekîꞌpîya yai, tuꞌkankonya ayeraꞌma tanne."
54,6,13,"Tamîꞌnawîron koꞌmantoꞌ ton tîînen Paapaya eta tanne, moropai manniꞌ Jesus Cristo eseurîmaꞌpî Pôncio Pilatos nurîꞌtî rawîrî siꞌma, mîîkîrîya eta tanne, sîrîrîpe tauya apîꞌ. —Ikuꞌkî —taꞌpîuya kupîya yuꞌse wanî sîrîrî. Mîrîrî kupî pîꞌ akoꞌmankî tîwî tîkuꞌse pra, imakuiꞌpî pe awinîkîi tiaronkon eseurîma namai. Ikupî pîꞌ akoꞌmankî Uyepotorîkon Jesus Cristo ennaꞌpotoꞌ weiyu erepamî pîkîrî."
54,6,15,"Paapaya ikupî kupî sîrîrî maasa pra iweiyu kuꞌneꞌtîsaꞌ tîuya yeꞌnen.Manniꞌ Paapa morî moropai tiwinsaron ipîkku,ipîkkukon reiyamîꞌ yentainonmoropai uyesaꞌkon pe tîweꞌsanon yentainon mîîkîrî."
54,6,16,"Mîîkîrî neken wanî ipatîkarî tîîkoꞌmansen peaasaꞌmanta ton pe pra aakoꞌmamî.Mîîkîrî koꞌmantoꞌ wanî morî pe,aꞌka pe puꞌkuru, imakuiꞌpî ton pra.Mîrîrî yeꞌnen imakuiꞌpî pe siꞌmaiipia erepannî eserîke pra awanî.Anîꞌya Paapa eraꞌmasaꞌ pra man.Mîrîrî yeꞌnen sîrîrî warantî siꞌma eraꞌma pepîn.Mîîkîrî neken yapurî eꞌpai awanî, taapaiꞌnîkon.Meruntî ke aakoꞌmamî ipatîkarî!Mîrîrî warantî awanî!"
54,6,17,"Sîrîrî pata po ipîkku pe yemanne ke tîweꞌsanon pîꞌ mîkai, Timóteo. Mîî pe tîwanîkon kaiꞌma toꞌ wanî namai. Moropai temannekon ataretîꞌka pepîn kaiꞌma toꞌ wanî namai, maasa pra mîrîrî wanî taataretîꞌkasen pe. Tîîse mîkai toꞌ pîꞌ Paapa neken yapurîtoꞌpe toꞌya. Maasa pra mîîkîrî wanî taataretîꞌkasen pe pra. Tîîse mîîkîrî wanî tamîꞌnawîron esaꞌ pe. Mîîkîrîya itîrî uurîꞌnîkon pia, tuꞌke ituꞌse eꞌnî pîkîrî, atausinpantoꞌpe."
54,6,18,"Morî kupî pîꞌ toꞌ koꞌmantoꞌpe, mîkai toꞌ pîꞌ, mararî pra tiaronkon pîikaꞌtîtoꞌpe toꞌya. Moropai tîwakîrikon pe, îꞌ rî temannekon yonpa tîîtoꞌpe toꞌya mîkai."
54,6,19,"Mîrîrî warantî ikupî toꞌya ya, maasa mîrîrî yentai yapisî toꞌya, taataretîꞌkasen pepîn. Moropai enen tîîkoꞌmantoꞌkon ton eporî toꞌya ipatîkarî."
54,6,20,"Timóteo, ikuꞌkî taꞌpî yawîrî, ikupî pîꞌ akoꞌmankî tinyakaꞌmapîꞌse pra. Tiaronkon eseurîmatoꞌ ituꞌse Paapa eꞌtoꞌ yawîrî pra teeseurîmasen maimu kîsetai. Maasa pra epuꞌnen pe toꞌ eꞌkuꞌsaꞌkon eseyuꞌpîtî ya, toꞌ eseurîmatoꞌ wanî îꞌ pe pra rî, mîî pe neken toꞌ wanî. Inkamoro esenkuꞌtîꞌpî kureꞌne morî pe teesenumenkakon kaiꞌma, mîrîrî yeꞌnen innape Paapa yapurî toꞌya pepîn. Mîrîrî warantî inkamoro atarimaꞌpî Paapa piapai aminke, innape ikupî tîuyaꞌnîkon warantî pra.Aponaꞌnîkon epîrema sîrîrî. Tauya Paapa pîꞌ. —Tamîꞌnawîron morî pe aweꞌtoꞌ ke toꞌ repakî —tauya Paapa pîꞌ."
55,1,1,"Sîrîrî Kaareta Itakon Iteꞌka Pe Paulo Nîmenukaꞌpî Timóteo PiaInîꞌrî Paulo Nîmenukaꞌpî Timóteo PiaUurî Paulo, Jesus Cristo naipontîꞌpî ituꞌse Paapa wanî yeꞌnen. Maasa pra Paapaya taꞌpî: —Innape Jesus kuꞌnenan pia ipatîkarî enen koꞌmannîtoꞌ tîrîuya —taꞌpîiya. Jesus Cristo nîkupîꞌpî wenai, mîrîrî itekare ekaremeꞌse uyarimaꞌpîiya. Timóteo, sîrîrî kaareta menukauya aapia, maasa pra unmu pe amîrî wanî uwakîri pe, innape Jesus Cristo kuꞌsaꞌya yeꞌnen.Paapa pîꞌ esatîuya, moropai Jesus Cristo Uyepotorîkon pîꞌ: —Tamîꞌnawîrî morî pe aweꞌtoꞌkon tîîtî. Moropai aꞌnokoꞌpîkon pe eraꞌmatî, tîwanmîn tîîtî —tauya, apona itîîtoꞌpe toꞌya. Pauloya Timóteo Panama Yairî Aakoꞌmantoꞌpe.Apîꞌ enpenata ya, taapîtîuya Paapa pîꞌ, manniꞌ unapurî utamokonya yapurîꞌpî warantî. Yairî yapurîuya imakuiꞌpî tîkuꞌse pra. Paapa pîꞌ tauya: —Uwakîri pe man, Paapa, Timóteoya innape akupîꞌpî."
55,1,4,"Wei ewaron kaisarî epîrema apona ya, aneraꞌmapai wanî. Maasa pra akaruwaꞌpî pîꞌ enpenatapîꞌnî pîꞌ wai. Mîrîrî yeꞌnen amîrî aneraꞌmapai wanî, Timóteo, atausinpatoꞌpe."
55,1,5,"Maasa pra innape Jesus kuꞌnen pe awanî pîꞌ enpenataꞌpî. Eꞌmaiꞌ pe anoꞌ Lóide iteseꞌya ikupîꞌpî innape. Mîrîrî tîpo asan Eunice iteseꞌya ikupîꞌpî innape. Tarîpai amîrîya nîrî innape ikupîꞌpî, epuꞌtî pîꞌ wai."
55,1,6,"Mîrîrî yeꞌnen mîrîrî Paapa nîtîrîꞌpî pîꞌ awenpenata yuꞌse wai. Ikonekakî, amîrî nîkupî ton pe Paapa nîtîrîꞌpî. Mîrîrî tîrîꞌpîiya manniꞌ yai Paapa esenyakaꞌmatoꞌ kupîpa apuꞌpai pona uyenya tîrîuya neꞌtîkini yai."
55,1,7,"Mîrîrî kuꞌkî, maasa pra Morî Yekaton Wannî, Paapa nîtîrîꞌpî uupiaꞌnîkonya ukupîkon pepîn eranneꞌ pe. Tîîse meruntî ke eꞌnî emapuꞌtîiya, moropai tiaronkon saꞌnama emapuꞌtîiya, moropai uuwarîrîꞌnîkon tîweꞌpanamai eꞌnî emapuꞌtîiya, imakuiꞌpî kupî namai."
55,1,8,"Mîrîrî yeꞌnen teweppeꞌse pra eꞌkî Uyepotorîkon yekare pîꞌ. Moropai uurî pîꞌ nîrî teweppeꞌse pra eꞌkî uurî atarakkansaꞌ yeꞌnen, Uyepotorîkon yekare ekaremekîuya wenai. Tîîse meruntî ke yapîtanîꞌkî, aweꞌtarumaꞌtî ya itekare ekaremekîya wenai. Aweꞌtarumaꞌtîtoꞌ pîꞌ eranneꞌ pe pra eꞌkî. Tîîse uurî eꞌtarumaꞌtî warantî aweꞌtarumaꞌtî, Paapaya ameruntîri ton tîîsaꞌ yeꞌnen."
55,1,9,"Paapaya uurîꞌnîkon pîikaꞌtîsaꞌ, moropai uyannosaiꞌyaꞌnîkon morî pe koꞌmannîtoꞌpe. Mîrîrî ikupîꞌpîiya morî unkupîꞌpîkon wenai pra, tîîse tîîwarîrî morî antîîpai tîwanî yeꞌnen. Pena pata ekonekasaꞌ pra tîîse, mîrîrî morî tîrî tîuya pîꞌ eesenumenkaꞌpî Jesus Cristo yai."
55,1,10,Moropai sîrîrî tîrîꞌpîiya Uyepotorîkon Cristo Jesus iipî wenai. Mîîkîrî Uyepotorîkon enaꞌpî saꞌmantantoꞌ yentai. Mîrîrî wenai iipia enen koꞌmannî ipatîkarî. Innape itekare kupî wenai saꞌmantan pepîn. Mîrîrî yeꞌnen upiꞌpîkon kata pepîn ipatîkarî.
55,1,11,"Mîrîrî yekare ekaremeꞌse umenkasaꞌ Paapaya. Uurî Paapa narimaꞌpî, pemonkonyamîꞌ yenupatoꞌpeuya itekare pîꞌ."
55,1,12,"Mîrîrî yeꞌnen teweppeꞌse pra wai, eꞌtarumaꞌtî yeꞌka pe. Eꞌtarumaꞌtîtoꞌ pîꞌ eppepî pepîn, maasa pra Cristo Jesus unapurîkon kuꞌnen uurî innape. Mîîkîrî epuꞌnen uurî. Meruntî mîîkîrî. Mîrîrî yeꞌnen manniꞌ untîrîꞌpî iipia koꞌmannîpîiya tuipî pîkîrî. Mîrîrî epuꞌtî pîꞌ wai."
55,1,13,"Yairî itekare ekaremeꞌkî manniꞌ anetaꞌpî uwinîpai. Ekaremeꞌkî innape Cristo tîkuꞌse, tiaronkon saꞌnamakî Cristo Jesus nîtîrîꞌpî ke."
55,1,14,Manniꞌ itekare Paapa nîtîrîꞌpî koꞌmannîꞌkî tiaronya inyakanma namai tiaron pe. Ikoꞌmannîꞌkî Morî Yekaton Wannî meruntîri ke. Maasa pra aakoꞌmamî uupiaꞌnîkon.
55,1,15,Tamîꞌnawîronkon innape Jesus Cristo kuꞌnenan Ásiaponkonya unîmîꞌpî epuꞌtî pîꞌ nai. Figelo moropai Hermógenesya nîrî unîmîꞌpî.
55,1,16,"Tîîse Onesíforo kaane, tîꞌnokoꞌpî pe eraꞌma Paapaya yuꞌse wai Onesíforo, moropai itonpayamîꞌ nîrî. Maasa pra tuꞌke iteꞌka uyausinpapîtîꞌpîiya yairî maꞌre ena namai. Mîîkîrî eppeꞌsaꞌ pra man uurî atarakkansaꞌ pîꞌ. Mîîkîrîya teerepansaꞌ yai tarî Roma pona, uurî yuwaꞌpî mararî pra uyeporî tîuya pîkîrî. Mîrîrî yeꞌnen Uyepotorîkonya mîîkîrî saꞌnama yuꞌse wai, tamîꞌnawîron aretîꞌka tîuya weiyu yai. Mîîkîrî yeseru epuꞌtî pîꞌ nai morî pe, uurî pîikaꞌtîꞌpîiya Éfeso po tîwanî yai."
55,2,1,"Jesus Cristo Surarari Pe EꞌnîMoropai amîrî unmu, meruntî ke eꞌkî umeruntîrikon Jesus Cristo nîtîrîꞌpî ke."
55,2,2,"Sîrîrî itekare ayenupaꞌpîuya tuꞌkankon pemonkonyamîꞌya eraꞌma tanne, mîrîrî anetaꞌpî uwinîpainon mîrîrî ke tiaronkon yenupakî. Manniꞌkan warayoꞌkon innape ikupîtonkon tîrumakai pra yenupakî, tiaronkon yenupatoꞌpe toꞌya mîrîrî ke nîrî."
55,2,3,"Aweꞌtarumaꞌtîtoꞌ yapîtanîꞌkî uurî yarakkîrî siꞌma, Jesus Cristo poitîrî pe awanî wenai. Suraraya tîweꞌtarumaꞌtîtoꞌ yapîtanîpî manniꞌ warantî yapîtanîꞌkî. Manniꞌ suraraya, taipontînen maimu yawîrî ikupî, tîîwarîron tînkoneka pîꞌ teesenumenkai pra. Taipontînen wakîri pe tîwanîpa ikupîiya."
55,2,5,"Manniꞌ pemonkon teekaꞌtunsen ekaꞌtumî eꞌpainon teekaꞌtuntoꞌpe taꞌpî yawîrî îꞌ rî yapisîpa kaiꞌma. Tîîse yawîrî pra eekaꞌtunsaꞌ ya, mîîkîrîya tînapisî yapisî pepîn eꞌpainon. Mîrîrî warantî nîrî amîrîya ikuꞌkî taꞌpî yawîrî ikupî eꞌpai awanî, Jesus Cristo winîpainon yapisîpa."
55,2,6,"Moropai warayoꞌ umî yaꞌ teesenyakaꞌmasen esenyakaꞌma mararî pra tîmoron tepuꞌse. Moropai mîîkîrîya teesenyakaꞌmaꞌpî epetasaꞌ moꞌka tekkari ton eꞌmaiꞌ pe, mîrîrî ton pe teesenyakaꞌmasaꞌ yeꞌnen. ˻Mîrîrî warantî amîrî esenyakaꞌmasaꞌ ya, amoron tepuꞌse, Jesus Cristo winîpainon nîrî yapisîya˼."
55,2,7,"Mîrîrî apîꞌ tauya manniꞌ pîꞌ esenumenkakî. Maasa pra mîrîrî pîꞌ eesenumenka ya, Uyepotorîkonya tamîꞌnawîron epuꞌtîya emapuꞌtî."
55,2,8,"Enpenatakî Jesus Cristo pîꞌ, manniꞌ aweꞌmîꞌsaꞌkaꞌpî pîꞌ, manniꞌ Davi paarîꞌpî pîꞌ. Mîrîrî ekaremeꞌnen itekare ekaremekîuya sîrîrî."
55,2,9,"Sîrîrî ekaremekîuya wenai eꞌtarumaꞌtî sîrîrî. Tarî wanî sîrîrî ewaꞌtîsaꞌ pe saꞌman ferro ke, manniꞌ pemonkon wîîtîpon yewaꞌtî toꞌya warantî. Tîîse Paapa maimu man yewaꞌtîsaꞌ pe pra ekaremeꞌtoꞌpe ekaremeꞌnenanya."
55,2,10,Mîrîrî yeꞌnen tamîꞌnawîrî yapîtanîpîuya tîpemonkono pe Paapa nîmenkaꞌsan ton pe. Mîrîrî yapîtanîpîuya maasa pra Jesus Cristoya toꞌ pîikaꞌtîtoꞌpe moropai toꞌ koꞌmantoꞌpe ipatîkarî tîîpia morî pe.
55,2,11,"Sîrîrî esenupantoꞌ wanî yairon pe puꞌkuru:Jesus Cristo saꞌmantasaꞌ wenai,uurîꞌnîkon saꞌmantasaꞌ yarakkîrî.Mîrîrî yeꞌnen koꞌmannî pe man yarakkîrî."
55,2,12,"Moropai mîrîrî wenai eꞌtarumaꞌtîntoꞌ yapîtanîpî ya,tamîꞌnawîronkon esaꞌ pe enan pe manCristo yarakkîrî nîrî.Tîîse “Unepuꞌtî pepîn mîîkîrî”, taꞌnîkon ya,mîîkîrîya taa nîrî: “Unepuꞌtîkon pepîn mîîkîrî”,taiya kupî sîrîrî upîꞌnîkon."
55,2,13,"Moropai yairî eꞌnîꞌnîkon pra awanî ya,mîîwîni tîîse Cristo koꞌmamî yairî.Maasa pra seruꞌyeꞌ pe tîweꞌsen pepîn mîîkîrî.Îꞌ taasaꞌ tîuya ya, ikupîiya."
55,2,14,"Teesenyakaꞌmasen Wanî Paapa Wakîri PeTiaronkon yenupanenan pe ankupîꞌsan pîꞌ kaꞌkî sîrîrî unekaremekîꞌpî. Moropai toꞌ panamakî Paapa rawîrî siꞌma, teesiyuꞌpîꞌse toꞌ wanî namai tîmaimukon ke. Maasa pra mîrîrî warantî toꞌ wanî ya, morî pe awanî pepîn tiaronkon esenumenkatoꞌ tarumaꞌtî toꞌya."
55,2,15,"Mîrîrî kupîya yuwakî, tamîꞌnawîrî Paapa wakîri pe awanîpa. Manniꞌ warayoꞌ teesenyakaꞌmatoꞌ pîꞌ mîîkîrî eppepî pepîn maasa pra teesenyakaꞌma epuꞌtî tîuya yeꞌnen. Mîrîrî warantî epuꞌkî morî pe, tamîꞌnawîronkon panamatoꞌpe yairon Paapa maimu ke, teweppeꞌse Paapa winîkîi awanî namai."
55,2,16,Tîîse îꞌ pe pra rî ituꞌse Paapa eꞌtoꞌ pepîn pîꞌ teeseurîmasanon maimu kîsetai. Maasa pra mîrîrî yeꞌka wanî pemonkonoyamîꞌ tarumaꞌtînen pe. Toꞌ atakaꞌma emapuꞌtîiya.
55,2,17,"Maasa pra inkamoro yeꞌkakonya yenupantoꞌ wanî erekîꞌ pe tîweꞌsen warantî, neꞌneꞌ pe awanî. Mîrîrî ereꞌya itesaꞌ yanî warantî awanî. Asakîꞌne toꞌ man, warayoꞌkon mîrîrî yeꞌka pîꞌ yenupatonkon, Himeneu moropai Fileto toꞌ eseꞌ."
55,2,18,"Inkamoroya yairî tîweꞌtoꞌkon rumakasaꞌ man. Yairon pepîn pîꞌ tiaronkon yenupasaꞌ man. Aasîrî Paapaya isaꞌmantaꞌsan pîmîꞌsaꞌkaꞌpî kaiꞌma toꞌ yenupasaꞌ toꞌya. Mîrîrî yeꞌnen toꞌ yakaꞌmasaꞌ toꞌya man, innape yairon kupî toꞌya pra awanî temapuꞌtîi."
55,2,19,"Tîîse Paapa maimu wanî yairon pe puꞌkuru tîîkoꞌmansen pe. Wîttî yanrakiꞌ nîrî yuꞌnaꞌtîsaꞌ ituꞌna meruntî ke aakoꞌmantoꞌpe. Mîrîrî warantî Paapa maimu wanî meruntî ke aakoꞌmamî. See warantî aweꞌmenukasaꞌ mîrîrî:—Uyepotorîkonya tîmîrî ton pe tîweꞌsanon epuꞌtî.Moropai aweꞌmenukasaꞌ nîrî: —Manniꞌkan Jesus pîꞌ Uyepotorî kon taawonanya yairî pra tîweꞌtoꞌkon rumaka eꞌpai awanî, inîꞌrî ikupî tîuyaꞌnîkon namai. Mîrîrî warantî koꞌmannî yairî, moꞌtan pepîn."
55,2,20,"Ipîkku pe tîweꞌsen yewîꞌ kureꞌnan ta awanî pisakon Teken pra ouro pe moropai prata pe awanî pepîn, tîîse awanî yei konekasaꞌ moropai non kaꞌsaꞌ nîrî. Tîîse mîrîrî koreꞌta wanî tiaron pensa tînapurî pe imenkaꞌpî. Ipîkku pe tîweꞌsen erepansaꞌ yai mîrîrî ourokon, pratokon yapurîiya. Tîîse yei konekasaꞌ moropai non kaꞌsaꞌ yapurîiya wei kaisarî."
55,2,21,"Mîrîrî yeꞌnen Paapa ton pe anîꞌ esenyakaꞌmatoꞌpe, nura pe tîweꞌtoꞌ rumaka eꞌpai awanî, morî kupî pîꞌ aakoꞌmamîpa. Mîrîrî pisakon, ouro kaꞌsaꞌ yapurî toꞌya warantî, Paapaya mîîkîrî yapurî ipîkku pe."
55,2,22,"Mîrîrî yeꞌnen ituꞌse maasaronkon eꞌtoꞌ imakuiꞌpî tîpîinamai pra akoꞌmankî. Tîîse yairon kupî pîꞌ akoꞌmankî, innape ikupî pîꞌ akoꞌmankî. Tiaronkon saꞌnama pîꞌ akoꞌmankî, moropai Paapa yapurî pîꞌ akoꞌmankî. Moropai tîîwanmîra akoꞌmankî morî pe tîîkoꞌmansenon pokonpe. Uyepotorîkon winîpai tîweꞌpîikaꞌtîtoꞌkon ton esaꞌnenan pokonpe akoꞌmankî."
55,2,23,"Pakkokon seꞌ tapairî teeseurîmasanon yarakkîrî kîseurîmai. Eseurîma ya, esiyuꞌpîꞌnîtoꞌ eseporî. Maasa pra îꞌ taa tîuyaꞌnîkon epuꞌtî toꞌya pepîn. Mîrîrî yeꞌnen kîseurîmai toꞌ yarakkîrî. Maasa pra Uyepotorîkon poitîrî pe tîweꞌsen esiyuꞌpîtî eꞌpai pra man. Tîîse mîîkîrî eꞌpai awanî morî pe teekoreꞌmasen pe pra. Morî pe pemonkonyamîꞌ yenupanen pe eꞌpai awanî. Taatasiꞌsirunpasen pe pra eꞌpai awanî îꞌ etasaꞌ tîuya pîꞌ."
55,2,25,"Tîîse mîîkîrîya itekare anetapaiꞌnîkon pepîn yeurîma eꞌpai awanî tînîn pîꞌ. Maasa pra mîrîrî wenai Paapaya toꞌ enpenatatoꞌ ton tîrî yai pra. Mîrîrî tîpo innape ikupî toꞌya. Moropai esenkuꞌtîꞌsan pe pra toꞌ ena. Maasa pra Makuiya toꞌ yenkuꞌtîꞌpî. Uurîꞌnîkonya kamo yeꞌmarî ta iwîtoꞌ ton tîrî yai, aronne itîrî pepîn tîîse tenonse tîtîsen, kamoya eraꞌma namai. Mîrîrî warantî Makuiya teseru kuꞌtoꞌpe uyenkuꞌtîkon. Mîrîrî yeꞌnen inkamoro moꞌkatoꞌpe itenya yapai itekare ekaremekî eꞌpai awanî toꞌ pîꞌ."
55,3,1,"Jesus Iiꞌtoꞌ Weiyu Winîkîi Saꞌme EnaTimóteo, sîrîrî tauya pîꞌ epuꞌkî. Maasa panpîꞌ Jesus iiꞌtoꞌ winîkîi saꞌme puꞌkuru awanî pe man mîrîrî yai. Saꞌme awanî maasa pra teetîꞌnînmakon pîꞌ pemonkonyamîꞌ wanî kupî sîrîrî tîîwarîrîꞌnîkon. Saꞌme awanî maasa pra pemonkonyamîꞌ esekaꞌnunka kupî sîrîrî kureꞌne tîniru yuꞌse tîwanîkon pîꞌ. Mîrîrî yuꞌse toꞌ esekaꞌnunka mararî pra, maasa pra mîî pe tîwanîkonpa kaiꞌma toꞌ esekaꞌnunka. Mîî pe tîwanîkon yeꞌnen, toꞌ eseurîma mararî pra tîpîꞌnîkon epuꞌnen pe tîwanîkon pîꞌ. Saꞌme awanî maasa pra toꞌ eseurîma imakuiꞌpî pe tiaronkon pemonkonyamîꞌ winîkîi. Saꞌme awanî maasa pra —Morî pe man —taa toꞌya pepîn tonpakon pîꞌ, moropai Paapa pîꞌ nîrî taa toꞌya pepîn. Tîîse tîîwarîrîꞌnîkon tîîkoꞌmamîkon pîꞌ toꞌ koꞌmamî. Saꞌme awanî maasa pra toꞌ munkîyamîꞌ wanî pepîn tîyunkon maimu yawîrî. Saꞌme awanî maasa pra Paapa nama toꞌya pepîn kupî sîrîrî. Saꞌme awanî maasa pra tonpakon saꞌnamatoꞌ ton pra toꞌ wanî. Îꞌ taꞌpî tîuyaꞌnîkon tonpakon pîꞌ manaꞌpoka toꞌya pepîn saꞌme toꞌ wanî. Imakuiꞌpî pe tiaronkon esenumenka emapuꞌtî toꞌya tonpakon winîkîi. Inkamoro etîꞌnînma pra awanî teserukon pîꞌ. Inkamoro wanî sokoroꞌ pe tîweꞌsanon pe. Mîrîrî yeꞌnen inkamoroya morî yewanmîrî, ituꞌse pra toꞌ wanî. Tonpakon yenkuꞌtînenan pe toꞌ wanî. Saꞌme awanî maasa pra îꞌ kupî toꞌya teesenumenkai pra, yairon toꞌ esenumenkatoꞌ ton pra awanî. Tiaronkon yentai epuꞌnen pe tîwanîkon pîꞌ toꞌ esenumenka. Kureꞌne tarî taatausinpatoꞌkon pîꞌ toꞌ atausinpa Paapa pîꞌ taatausinpakon yentai."
55,3,5,"Tîîse taa toꞌya: “Paapa yapurînenan anna” taa toꞌya tîntakon ke neken, tewankon yaꞌ yapurî yeꞌka pe pra.Mîrîrî yeꞌnen inkamoro yeꞌka koreꞌta kasi."
55,3,6,"Inkamoro ewomî pe man tiaronkon koreꞌta. Mîrîrî yai wîriꞌsanyamîꞌ, aꞌtuꞌmîra toꞌ yewan tîweꞌsanon yenkuꞌtî toꞌya kupî sîrîrî. Maasa pra toꞌ esewankonoꞌmaꞌpî imakuiꞌpî kupî tîuyaꞌnîkon pîꞌ. Mîrîrî yeꞌnen, toꞌ yenkuꞌtî toꞌya teserukon ke. Toꞌ panama toꞌya moropai innape toꞌ maimu kupî toꞌya teesenkuꞌtîi. Inkamoro wîriꞌsanyamîꞌ koꞌmamî yairon itekare eta pîꞌ, ipîꞌ toꞌ esenupa teuren tîîse innape ikupî toꞌya eserîke pra awanî imakuiꞌpî ankuꞌpai tîwanîkon yeꞌnen."
55,3,8,Inkamoro warayoꞌkonya yairon pîꞌ yenupantoꞌ yewanmîrî manniꞌkan Janes moropai Jambres nurîꞌtî Moisésya tenupatoꞌkon yewanmîrîꞌpî warantî. Maasa pra toꞌ esenumenkatoꞌ ton pra awanî. Moropai innape yairon maimu kupî toꞌya pepîn. Mîrîrî yeꞌnen tîweꞌpîikaꞌtîtoꞌkon eporî toꞌya pepîn.
55,3,9,Tîîse inkamoro koꞌmamî kupî pepîn sîrîrî mîrîrî kupî pîꞌ. Maasa pra tamîꞌnawîronkonya toꞌ nîkupîꞌpî epuꞌtî kupî sîrîrî yairon pe pra awanî. Mîrîrî warantî Moisés nurîꞌtîya tîpanamatoꞌkon yewanmîrîtîponkon esepuꞌtîꞌpî.
55,3,10,"Tiwin Konoꞌpî Pe Pauloya Timóteo Panama.Tîîse amîrî, pemonkonyamîꞌ panamatouꞌya epuꞌnen, uyeseru epuꞌnen amîrî. Uukoꞌmamîꞌpî yeseru, îꞌ yuꞌse wanî, moropai îꞌ kaiꞌma innape ikupîꞌpîuya moropai teekoreꞌmasen pe pra wanî epuꞌnen amîrî. Pemonkonyamîꞌ saꞌnamanen pe wanî epuꞌnen amîrî. Moropai upona teerepansen yapîtanîpîꞌpîuya epuꞌnen amîrî. Tiaronkonya utarumaꞌtîꞌpî epuꞌnen amîrî. Moropai eꞌtarumaꞌtîꞌpî epuꞌnen amîrî. Tamîꞌnawîrî îꞌ eꞌkupîꞌpî Antioquia cidaderî po wanî yai, Icônio po wanî yai, Listra po wanî yai, kureꞌne utarumaꞌtîtoꞌ yapîtanîpîꞌpîuya epuꞌnen amîrî. Tîîse tamîꞌnawîron winîpai Uyepotorîya umoꞌkaꞌpî epuꞌnen amîrî."
55,3,12,"Tamîꞌnawîronkon Jesus Cristo maimu yawîrî ikoꞌmanpaiꞌnîkon koꞌmamî kupî sîrîrî tîweꞌtarumaꞌtîi, Jesus pemonkono pe tîwanîkon yeꞌnen."
55,3,13,"Tîîse manniꞌkan imakuiꞌsan warayoꞌkonya, moropai yairon pepîn pîꞌ yenupanenanya pemonkonyamîꞌ yenkuꞌtî koꞌmannîpî inîꞌ panpîꞌ teesenkuꞌtîi."
55,3,14,"Tîîse amîrî, Timóteo, yairon kupî pîꞌ akoꞌmankî, manniꞌ eesenupaꞌpî pîꞌ. Innape ikupîꞌpîya maasa pra mîrîrî pîꞌ ayenupatîponkon epuꞌtî pîꞌ nai innape toꞌ wanî yairî. Moropai more pe awanîꞌpî pata pai sîrîrî Paapa maimu eꞌmenukasaꞌ pîꞌ eesenupaꞌpî. Mîrîrî epuꞌtîya wenai epuꞌnen pe akupîiya. Mîrîrî wenai innape Cristo Jesus kupîꞌpîya. Mîrîrî yeꞌnen aweꞌpîikaꞌtîsaꞌ epuꞌtîya."
55,3,16,Maasa pra tîmaimu menuka warayoꞌkonya emapuꞌtîꞌpî Paapaya tamîꞌnawîrî. Mîrîrî yeꞌnen morî pe awanî uurîꞌnîkon yenupanen pe yairon pîꞌ. Morî pe awanî uyakoꞌmenkanen pe nîrî. Morî pe awanî yairon kupî pîꞌ koꞌmannî emapuꞌtînen pe.
55,3,17,"Mîrîrî warantî sîrîrî Paapa maimu man tîpemonkono yenupanen pe. Mîrîrî wenai tamîꞌnawîrî morî kupî pîꞌ aakoꞌmamî, tiaronkon pîikaꞌtî pîꞌ, maasa pra ipîꞌ teesenupasaꞌ yeꞌnen."
55,4,1,"Paapaya eraꞌma tanne, moropai Jesus Cristoya eraꞌma tanne, ankupî ton ekaremekîuya sîrîrî. Maasa pra Cristo ennaꞌpo kupî sîrîrî tamîꞌnawîronkon esaꞌ pe tîwanîpa. Mîrîrî yai taiya kupî sîrîrî anîꞌ wanî morî pe, anîꞌ wanî imakuiꞌpî pe taiya kupî sîrîrî toꞌ pîꞌ, pemonkonyamîꞌ enenankon pîꞌ moropai isaꞌmantaꞌsan pîꞌ. Mîrîrî yeꞌnen yairon esenupantoꞌ ekaremekî pîꞌ akoꞌmankî tîîtîꞌnapanse pra, pemonkonyamîꞌ anetapainokon pîꞌ moropai anetapainokon pepîn pîꞌ nîrî. Eseurîmakî inkamoro imakuiꞌpî kupî pîꞌ tîweꞌsanon pîꞌ toꞌ tîꞌnapantoꞌpe. Tîîse toꞌ yausinpakî moropai inkamoro yenupakî morî pe toꞌ koꞌmantoꞌpe, teesetaꞌkai pra. Sîrîrî kupî pîꞌ akoꞌmankî, maasa pra maasa panpîꞌ yairon esenupantoꞌ anetapai pra pemonkonyamîꞌ ena kupî sîrîrî. Inkamoroya tuꞌke tenupanenkon ton yuwa kupî sîrîrî îꞌ anetapai toꞌ wanî etakonpa, moropai ituꞌse tîweꞌtoꞌkon yawîrî ikupîkonpa. Mîrîrî yeꞌnen inkamoroya yairon esenupantoꞌ rumaka kupî sîrîrî inkamoroya tenupatoꞌkon etakonpa kaiꞌma. Tîîse mîrîrî toꞌ yenupatoꞌ toꞌya wanî îꞌ pe pra rî, panton pe neken awanî."
55,4,5,"Tîîse amîrî, tîwarî eꞌkî tamîꞌnawîrî tuiꞌsen pîꞌ teesenumenkai. Saꞌman yapîtanîꞌkî. Tiaronkon pîꞌ itekare ekaremeꞌkî. Tamîꞌnawîron ankupî ton kuꞌkî tîwî tîkuꞌse pra."
55,4,6,Tarîpai tarî uukoꞌmantoꞌ ataretîꞌka sîrîrî. Umînî ikamouya pe wai. Mîrîrî ke Paapa repauya manniꞌkanya tîwukukon ke Paapa repaꞌpî warantî.
55,4,7,"Tamîꞌnawîronkon pokonpe unkupî ton pe taꞌpî Paapaya kuꞌsauꞌya wai. Mîrîrî yeꞌnen yaretîꞌkasauꞌya sîrîrî, manniꞌ teekaꞌtunsenya teekaꞌtuntoꞌ yaretîꞌka warantî. Moropai innape puꞌkuru Paapa kupî pîꞌ uukoꞌmansaꞌ wai sîrîrî tîpose. Tarîpai uurî ton pe ikonekasaꞌ yapisîuya kupî sîrîrî. Manniꞌ warayoꞌ teekaꞌtumî yaretîꞌkatîponya tîîpia toꞌ nîtîrî yapisî warantî uupia Uyepotorîkon nîtîrî yapisîuya maasa pra yairî imaimu yawîrî uukoꞌmansaꞌ yeꞌnen. Mîîkîrî pemonkonyamîꞌ yenunnen, yaironya itîrî tuiꞌsaꞌ weiyu yai. Moropai uupia neken itîrîiya pepîn, tîîse tamîꞌnawîronkon tînîmîkî pîꞌ tîweꞌsanon tîwakîrikon pe, taatausinpai, inkamoro pia nîrî itîrîiya."
55,4,9,"Tîîpia Timóteo Iiꞌtoꞌpe Pauloya EsatîKaꞌneꞌ panpîꞌ aaipî yuwakî, Timóteo, tarîwaya uupia."
55,4,10,"Maasa pra Demasya unîmîꞌpî. Mîîkîrî atausinpaꞌpî kureꞌne sîrîrî pata yeseru pîꞌ. Mîrîrî yeꞌnen attîꞌpî man Tessalônica cidaderî pona. Moropai Crescente nîrî wîtîꞌpî man Galácia pata pona. Moropai wîtîꞌpî man nîrî Dalmácia pata pona. Tîîse neken man uyarakkîrî. Mîrîrî yeꞌnen tauya apîꞌ. Aaipî yai, yuwakî ayarakkîrî enepîpa. Maasa pra mîîkîrîya upîikaꞌtî tarî esenyakaꞌmatoꞌ pîꞌ. Tîîse Tíquico yarimaꞌpîuya wai miarî yaꞌ, Éfeso cidaderî pona."
55,4,13,"Aaipî yai Trôade cidaderî po, Carpo yewîꞌ ta unîmîꞌpî uyaꞌsan menepîi. Moropai ukaaretarîkon menepîi. Ipîkku pe manniꞌ paaka piꞌpî ikonekasaꞌ yuꞌse wai."
55,4,14,"14,15 Timóteo, tîwarî mîsiꞌ Alexandre pîꞌ, manniꞌ ferro pîꞌ teesenyakaꞌmasen. Mîîkîrî man kureꞌne îri pe itekare unekaremekîkon winîkîi. Uwinîkîi imakuiꞌpî kupîꞌpîiya mararî pra. Tîîse mîîkîrî tarumaꞌtî Uyepotorîkonya pe man imakuiꞌpî inkupîꞌpî wenai. Series, "
55,4,16,"Eꞌmaiꞌ pe pemonkonyamîꞌ esanon rawîrî wanî yai uyeseru pîꞌ eseurîmaꞌpî. Mîrîrî yai tiwinsarî wanîꞌpî, anîꞌ tiaron upîikaꞌtînen ton pra. Tamîꞌnawîronkonya upîikaꞌtî pîn, tîwî ukupîꞌpî toꞌya. Tîîse mîrîrî wenai Paapaya toꞌ tarumaꞌtî yuꞌse pra wai tîîse tîîwanmîra toꞌ nîkupîꞌpî kupîiya yuꞌse wai."
55,4,17,Tîîse tiwinsarî wanî pîn. Maasa pra Uyepotorî wanîꞌpî uyarakkîrî. Mîîkîrîya umeruntîri ton tîrîꞌpî. Meruntî ke itekare pîꞌ eseurîmatoꞌpe inîꞌ panpîꞌ tamîꞌnawîronkon Judeuyamîꞌ pepîn neta ton pe. Moropai mîîkîrîya umoꞌkaꞌpî nariꞌ yapai kaikusi mata pia tîweꞌsen moꞌka warantî umoꞌkaꞌpîiya.
55,4,18,"Mîîkîrî rî Uyepotorîya upîikaꞌtî koꞌmannîpî tamîꞌnawîron imakuiꞌpî winîpai. Moropai mîîkîrîya uyarî tîpata yaꞌ, kaꞌ pona. Mîîkîrî yapurî pîꞌ koꞌmannîpaiꞌnîkon man ipatîkarî. Sîrîrî warantî yapurî eꞌpai man."
55,4,19,"Paulo EsekaremekîTimóteo, umaimu man Áquila pia moropai inoꞌpî Priscila pia nîrî. Moropai umaimu man nîrî uyonpakon Onesíforo pia moropai tamîꞌnawîrî ipemonkonoyamîꞌ pia."
55,4,20,"Uyonpakon Erasto nîmîꞌpîuya Coríntio cidaderî po. Moropai Trófimo nîmîꞌpîuya Mileto po, maasa pra priꞌya pra eenasaꞌ wanîꞌpî."
55,4,21,"Timóteo, aaipî yuwakî uupia kaꞌneꞌ pe panpîꞌ, konoꞌpîtî eꞌsaraꞌtî rawîrî. Uyonpakon man tarî uupia. Êubulo, moropai Prudente moropai Lino moropai Cláudia, inkamoroya tîmaimukon yarima aapia moropai tamîꞌnawîronkon tiaronkonya nîrî tîmaimukon yarima aapia."
55,4,22,"Timóteo, tauya Paapa pîꞌ: —Iipia akoꞌmankî, Paapa, tauya. —Moropai tamîꞌnawîrî morî pe aweꞌtoꞌ tîîkî toꞌ pia, tauya ipîꞌ. Mîrîrî neken."
56,1,1,"Sîrîrî Kaareta Paulo Nîmenukaꞌpî PiaPauloya Imenuka pîꞌUurî Pauloya sîrîrî kaareta menuka sîrîrî. Paapa poitîrî pe wanî, moropai Jesus Cristo naipontîꞌpî pe wanî. Uyarimaꞌpîiya Paapa nîmoꞌkaꞌsan pia innape Jesus kuꞌtoꞌpe toꞌya, Paapa maimu yairon epuꞌtoꞌpe toꞌya moropai imaimu yawîrî toꞌ koꞌmantoꞌpe uyarimaꞌpîiya. Mîrîrî ton pe uyarimaꞌpîiya. Maasa pra innape ikupî wenai enen koꞌmannî kupî yeꞌnen ipatîkarî. Mîrîrî epuꞌtî pîꞌ man maasa pra pena pata ekonekasaꞌ pra tîîse Paapaya taꞌpî: —Toꞌ koꞌmamî pe man ipatîkarî enen uupia —taꞌpîiya. Paapa mîîkîrî seruꞌyeꞌ pepîn. Mîrîrî yeꞌnen inîmîkî pîꞌ koꞌmannî. Mîrîrî itekare anekaremeꞌpai Paapa enasaꞌ ya, ekaremekî meꞌpoꞌpîiya. Mîrîrî itekare ekaremeꞌse uyarimaꞌpî mîîkîrî Paapa, upîikaꞌtînenkonya. Sîrîrî kaareta yarimauya sîrîrî aapia, Tito. Amîrî wanî unmu pe puꞌkuru maasa pra innape Jesus kuꞌsaꞌya ikupîꞌpîuya warantî.Apona epîrema sîrîrî. Paapa pîꞌ esatîuya: —Mîîkîrî eraꞌmakî morî pe, tîîwanmîra aweꞌtoꞌpe, moropai tamîꞌnawîron morî pe aweꞌtoꞌ ke irepakî. Mîrîrî warantî tauya Uyunkon Paapa pîꞌ, moropai Jesus Cristo upîikaꞌtînenkon pîꞌ. Series,  Series,  Series, "
56,1,5,"Esenyakaꞌmatoꞌ Creta Wono PoAmîrî pokonpe wanî yai, esenyakaꞌmaꞌpî tîîse aretîꞌkauya pra wanîꞌpî. Mîrîrî yeꞌnen amîrî nîmîꞌpîuya Creta po yaretîꞌkapa. Mîrîrî yai taꞌpîuya apîꞌ: —Innape Jesus kuꞌnenan eraꞌmanen pe warayoꞌkon moꞌkakî pata kaisarî Creta wono po —taꞌpîuya. Mîrîrî yeꞌnen manniꞌkan morî pe iteseru tîweꞌsanon taꞌpîuya yawîrî toꞌ moꞌkakî."
56,1,6,"Innape Jesus kuꞌnenan eraꞌmanen eꞌpai awanî morî pe ipîꞌ anîꞌ eseurîma namai imakuiꞌpî pe iwinîkîi. Tiwin tînoꞌpî kenan eꞌpai awanî, inmukuyamîꞌ eꞌpai awanî innape Jesus kuꞌnenan pe. Moropai anîꞌya “imakuiꞌpî kuꞌnenan mîîkîrî munkîyamîꞌ”, taa eserîke pra awanî. Tîyun, tîsan maimu yawîronkon pe eꞌpai toꞌ wanî, imakuiꞌpî pe anîꞌ eseurîma namai toꞌ pîꞌ."
56,1,7,"Paapa esenyakaꞌmatoꞌ pîꞌ mîîkîrî wanî. Mîrîrî yeꞌnen morî pe iteseru eꞌpai awanî, ipîꞌ tiaronkon eseurîma namai imakuiꞌpî pe. Mîî pe pra eꞌpai awanî, sokoroꞌ pe pra eꞌpai awanî, teetînsen pe pra eꞌpai awanî. Eekoreꞌma pra eꞌpai awanî, temanne ton yuꞌse tîwanî yeꞌnen tiaronkon yenkuꞌtîiya eꞌpai pra awanî."
56,1,8,"Tîîse morî pe pemonkonyamîꞌ teerepansenon tîîpia yapisîiya eꞌpai awanî, morî Paapa yeseru eraꞌma tîuya pîꞌ taatausinpasen pe eꞌpai awanî, imakuiꞌpî eraꞌma tîuya pîꞌ pra. Morî pe aweꞌpanama eꞌpai awanî imakuiꞌpî kupî tîuya namai. Tonpayamîꞌ winîkîi imakuiꞌpî kupîiya pra eꞌpai awanî tîîse ituꞌse Paapa eꞌtoꞌ yawîrî aakoꞌmamî eꞌpai awanî."
56,1,9,"Innape yairon esenupantoꞌ kupîiya eꞌpai awanî meruntî ke teesenupaꞌpî yawîrî. Mîrîrî warantî tiaronkon meruntîtannîpîiya yairon esenupantoꞌ yenupa tîuya wenai. Moropai Paapa maimu yuꞌsankon pepîn yakoꞌmenkaiya eꞌpai awanî, yairî pra toꞌ eꞌtoꞌ pîꞌ."
56,1,10,"Maasa pra tuꞌke pemonkonyamîꞌ anîꞌ anetapaiꞌnîkon pepîn seꞌ tapairî toꞌ eseurîmapîtî, tiaronkon yenkuꞌtî toꞌya. Arinîke toꞌ man, Judeuyamîꞌ yeseru yawîrî tîweꞌsanon koreꞌta. Inkamoro tiaronkon yenupaꞌpî, toꞌ koꞌmamî yairî pra. Tiaronkon yewîꞌkon tawonkon yenkuꞌtî toꞌya tamîꞌnawîrî. Toꞌ yenupa toꞌya tîniru yapiꞌtoꞌpe toꞌya tiaronkon tenkuꞌtîi. Mîrîrî wenai tuꞌke tonpakon atarima emapuꞌtî toꞌya Jesus piapai. Mîrîrî yeꞌnen toꞌ pîꞌ taa meꞌpoya eꞌpai awanî, mîrîrî kupî toꞌya namai inîꞌrî."
56,1,12,"Maasa pra tiwinan toꞌ yonpa ipîkku teeseurîmasen nurîꞌtîya taꞌpî: —Creta ponkon seruꞌyeꞌkon, oꞌmaꞌkon warainokon, enyaꞌneꞌkon, entamoꞌkapai neken toꞌ wanî kureꞌne, teesenyakaꞌmai pra —taꞌpîiya."
56,1,13,"Iseruku pepîn mîrîrî. Mîrîrî yeꞌnen toꞌ yakoꞌmenkakî meruntî ke, innape Jesus kuꞌtoꞌpe toꞌya yairî. Toꞌ yakoꞌmenkakî tîpantonikon tîpîinamai pra toꞌ eꞌtoꞌpe, Paapa maimu yuꞌsan pepîn nekaremekîꞌpî tîpîinamai pra toꞌ eꞌtoꞌpe."
56,1,15,"Maasa pra morî pe anîꞌ yewan wanî ya, morî pe aakoꞌmantoꞌ wanî tamîꞌnawîrî. Tîîse nura pe anîꞌ yewan wanî ya, moropai innape Paapa kupîiya pra awanî ya, tamîꞌnawîrî aakoꞌmantoꞌ wanî nîrî nura pe. Nura pe mîîkîrî esenumenkatoꞌ wanî yeꞌnen tamîꞌnawîron eraꞌmaiya nura pe."
56,1,16,"“Paapa epuꞌnenan anna”, taapîtî toꞌya teuren. Tîîse imakuiꞌpî toꞌ nîkupîꞌpî wenai, tamîꞌnawîronkonya epuꞌtî, Paapa epuꞌtî toꞌya pepîn. Tewanmakon pe Paapa nîkupî kupî toꞌya, Paapa maimu yuuku toꞌya pepîn. Mîrîrî yeꞌnen tiwin kin morî kupî toꞌya pepîn."
56,2,1,"Yairon EsenupantoꞌTîîse amîrî Tito, pemonkonyamîꞌ yenupakî yairon esenupantoꞌ pîꞌ."
56,2,2,"Aꞌyekeꞌtonon panamakî teetînsen pe toꞌ wanî namai, tepuꞌse toꞌ eꞌtoꞌpe, tîponaꞌnîkon tuiꞌsen kupî toꞌya namai. Toꞌ panamakî toꞌ pîꞌ tiaronkon eseurîma namai imakuiꞌpî pe. Tîîse morî pe toꞌ yeseru eꞌtoꞌpe toꞌ panamakî, innape Jesus kuꞌtoꞌpe toꞌya, tiaronkon saꞌnamatoꞌpe toꞌya toꞌ panamakî. Mîrîrî wenai tîponaꞌnîkon tuiꞌsen yapîtanîꞌtoꞌpe toꞌya toꞌ panamakî."
56,2,3,"Mîrîrî warantî noꞌsantonon panamakî, morî pe toꞌ koꞌmantoꞌpe Paapa nama pîꞌ. Imakuiꞌpî pe toꞌ eseurîma namai tiaronkon pîꞌ, kureꞌne maiꞌ enîrî toꞌya namai. Mîrîrî warantî toꞌ panamakî tiaronkon wîriꞌsanyamîꞌ maasaronkon panpîꞌ yenupatoꞌpe toꞌya, morî pîꞌ toꞌ panamakî. Mîrîrîya wîriꞌsanyamîꞌ maasaronkon panpîꞌ yenupatoꞌpe toꞌya, tînyokon saꞌnamatoꞌpe toꞌya, moropai tînmukukon saꞌnamatoꞌpe toꞌya, toꞌ panamakî. Tîîwarîrîꞌnîkon toꞌ etîꞌnînmatoꞌpe, teserukon tepuꞌse toꞌ koꞌmantoꞌpe, toꞌ panamakî."
56,2,5,"Tînyokon pîꞌ neken toꞌ atausinpatoꞌpe tiaron pîꞌ pra, tewîꞌkon ta toꞌ esenyakaꞌmatoꞌpe mîrîrî poro tuutîi pra, morî pe eranmîra toꞌ koꞌmantoꞌpe, tînyokon maimu yawîrî toꞌ koꞌmantoꞌpe. Mîrîrî warantî toꞌ koꞌmantoꞌpe, imakuiꞌpî pe tiaronkon eseurîma namai Paapa maimu winîkîi, toꞌ panamakî."
56,2,6,"Mîrîrî warantî warayoꞌkon, maasaronkon nîrî panamakî tîîwarîrîꞌnîkon toꞌ etîꞌnînmatoꞌpe teserukon tepuꞌse."
56,2,7,"Amîrî nîrî tamîꞌnawîrî yairon kupî pîꞌ akoꞌmankî, tiaronkonya ayeraꞌmatoꞌpe moropai ankupîꞌpî warantî ikuꞌtoꞌpe toꞌya. Tepuꞌse toꞌ panamakî seruꞌyeꞌ pra."
56,2,8,"Yairî toꞌ yeurîmakî, “Iseruku mîrîrî”, taa toꞌya namai. Apîꞌ, “Yairon pepîn mîrîrî”, taa toꞌya namai. Yairon pe eeseurîma ya, inkamoro ayeyatonon eppepî eserîke awanî, maasa pra apîꞌ toꞌ eseurîma eserîke pra awanî imakuiꞌpî pe."
56,2,9,"Moropai tîkaraiwarîkon poitîrîtonon pe tîweꞌsanon panamakî. Tîkaraiwarîkon maimu yawîrî toꞌ eꞌtoꞌpe, tamîꞌnawîrî ituꞌse aweꞌtoꞌ yawîrî toꞌ eꞌtoꞌpe imaimu tîyuꞌpîꞌse toꞌ wanî namai."
56,2,10,"Toꞌ panamakî tîkaraiwarîkon yemanne yamaꞌrunpa toꞌya namai, tîîse morî pe tîkaraiwarîkon yemanne koꞌmannîꞌtoꞌpe toꞌya. Mîrîrî wenai toꞌ nîkupî eraꞌma tamîꞌnawîronkonya morî pe. Mîrîrî yeꞌnen Paapa, upîikaꞌtînenkon pîꞌ yenupantoꞌ eta toꞌya nîrî morî pe."
56,2,11,"Mîrîrî warantî innape Jesus kuꞌnenan koꞌmamî eꞌpai awanî maasa pra tamîꞌnawîronkon pemonkonyamîꞌ anpîikaꞌtîpai tîwanî pîꞌ Paapa esekaremekîꞌpî. Jesus Cristo yarimasaiꞌya wenai, epuꞌtî îꞌ kaiꞌma uurîꞌnîkon saꞌnamaꞌpîiya, moropai uurîꞌnîkon pîikaꞌtîꞌpîiya."
56,2,12,"Mîrîrî yeꞌnen imakuiꞌpî unkupîkon rumakapaiꞌnîkon man. Imakuiꞌpî ankuꞌpai pra eꞌnîpaiꞌnîkon man. Tîîse morî pe koꞌmannîpaiꞌnîkon tîweꞌpanamai, imakuiꞌpî kupîꞌnîkon namai. Yairî Paapa maimu yawîrî koꞌmannîpaiꞌnîkon man. Mîrîrî warantî ikuꞌpaiꞌnîkon, uurîꞌnîkon koꞌmamî tanne Jesus iipî nîmîkî pîꞌ, manniꞌ Jesus unapurîkon, kureꞌnan upîikaꞌtînenkon."
56,2,14,"Tîîwarîrî aasaꞌmantaꞌpî uurîꞌnîkon yeꞌmapa kaiꞌma tamîꞌnawîron imakuiꞌpî koreꞌtapai, moropai morî pe uurîꞌnîkon ronapa tîmîrî ton pe eꞌnîtoꞌpe, morî kuꞌtoꞌpe taatausinpai."
56,2,15,"Mîrîrî unekaremekîꞌpî ke toꞌ yenupakî. Tamîꞌnawîronkon pemonkonyamîꞌ yeurîmakî meruntî ke. Toꞌ yakoꞌmenkakî, toꞌ panamakî, toꞌ yenupanen pe eꞌkî, amîrî tîpîinamai pra toꞌ koꞌmamî namai."
56,3,1,"Innape Jesus Kuꞌnenan Yeseru TonInnape Jesus kuꞌnenan yenpenatanîꞌkî, tesaꞌkon pe tîweꞌsen manniꞌ ipîkku pe tîweꞌsen maimu yawîrî toꞌ eꞌtoꞌpe morî ankuꞌpai toꞌ eꞌtoꞌpe inkamoro tesaꞌkon ton pe."
56,3,2,"Toꞌ yenpenatanîꞌkî imakuiꞌpî pe toꞌ eseurîma namai, tiaronkon yarakkîrî, toꞌ esiyuꞌpîtî namai, sokoroꞌ pe toꞌ wanî namai, eranmîra toꞌ eꞌtoꞌpe, morî pe toꞌ eꞌtoꞌpe tiaronkon pokonpe toꞌ yenpenatanîꞌkî."
56,3,3,"Pena innape Jesus kupî rawîrî pakko pe uurîꞌnîkon wanîꞌpî, anîꞌ anetapai pra eꞌnîꞌpî. Esenkuꞌtînsaꞌ wanîꞌpî, imakuiꞌpî pîꞌ esekaꞌnunkaꞌnîꞌpî, uwakîrikon pe imakuiꞌpî kupîꞌpî uurîꞌnîkonya. Tiaronkon uyonpakon muꞌtunpaꞌpî. Toꞌ yemanne yuꞌse eꞌnî wenai kinmuwanîꞌpî. Tiaronkon wanîꞌpî uyewanmakon pe ipîra moropai uurîꞌnîkon kupîꞌpî tiaronkonya nîrî tewanmakon pe."
56,3,4,"Tîîse mîrîrî yeꞌka pe eꞌnî tanne, Paapaya upîikaꞌtînenkonya usaꞌnamaꞌpîkon. Moropai upîikaꞌtîꞌpîiyaꞌnîkon, imakuiꞌpî yapai umoꞌkaꞌpîiyaꞌnîkon. Morî unkupîꞌpîkon wenai upîikaꞌtîiya pra awanîꞌpî. Tîîse kureꞌne tîꞌnokoꞌpî pe uurîꞌnîkon eraꞌmaꞌpîiya. Mîrîrî yeꞌnen upîikaꞌtîꞌpîiyaꞌnîkon. Morî Yekaton Wannîya umakuyikon ronaꞌpî moropai uurîꞌnîkon yenpoꞌpîiya enenan pe eꞌnîtoꞌpe Paapa winîkîi. Moropai amenan uyeserukon ton yekaꞌmaꞌpîiya morî pe koꞌmannîtoꞌpe. Mîîkîrî Morî Yekaton Wannî yarimaꞌpî Paapaya upîikaꞌtîtoꞌpeiyaꞌnîkon, Jesus Cristo upîikaꞌtînenkon nîkupîꞌpî wenai. Series, "
56,3,7,"Morî pe tîwanî yeꞌnen, “Yairon pe awanîkon tarîpai”, taasaꞌ Paapaya wanîꞌpî upîꞌnîkon, îꞌ rî morî kupî pra tîîse. Mîrîrî taꞌpîiya enen koꞌmannîtoꞌpe tîîpia ipatîkarî. Mîrîrî nîmîkî pîꞌ koꞌmannî."
56,3,8,"Ayenkuꞌtîuya pepîn. Innape tauya sîrîrî. Mîrîrî yeꞌnen mîrîrî unekaremekîꞌpî ke toꞌ yenupakî innape Jesus kuꞌnenan pîꞌ, morî kupî pîꞌ toꞌ koꞌmantoꞌpe. Maasa pra mîrîrî unekaremekîꞌpî wanî morî pe puꞌkuru. Moropai tamîꞌnawîronkon pîikaꞌtîiya."
56,3,9,"Tîîse teesiyuꞌpîꞌse pra akoꞌmankî tiaronkon yarakkîrî, Moisés nurîꞌtîya yenupantoꞌ pîꞌ, utamokon eseꞌkon rîꞌpî pîꞌ. Maasa pra îꞌ pe pra rî esiyuꞌpîꞌnîtoꞌ wanî. Mîrîrî wanî imakuiꞌpî pe. Mîrîrî tîpîinamai pra eꞌkî."
56,3,10,"Esiyuꞌpîꞌnî emapuꞌtînen moro awanî ya akoreꞌtaꞌnîkon, mîîkîrî yeurîmakî. Moropai amaimu yuukuiya pra awanî ya, inîꞌrî yeurîmakî. Mîrîrî tîpo, yuukuiya pra aakoꞌmamî ya, tîwî nîsi. Inîꞌrî mîîkîrî yarakkîrî kasarîi."
56,3,11,Maasa pra imakuiꞌpî kuꞌnen mîîkîrî. Paapa maimu pîinamaiya pepîn. Imakuiꞌpî inkupîꞌpî wenai eesepuꞌtî.
56,3,12,"Tiwinanoꞌpî Pe PanamaiyaAapia Ártemas ou Tíquico yarimasauꞌya yai, mattîi Nicópolis po eseponîtoꞌpe. Maasa pra miarî Nicópolis po konoꞌ aniwaꞌkapai wai. Pemonkonyamîꞌ ton pe teeseurîmasen Zenas moropai Apolo pîikaꞌtîkî. Toꞌ ataponka koꞌmannîpî. Mîrîrî yeꞌnen îꞌ yuꞌse toꞌ wanî ya, itîîkî, îꞌ ton pra toꞌ wanî namai."
56,3,14,"Uyonpakon innape Jesus kuꞌnenanya morî kupî eꞌpai awanî. Tîweꞌtarumaꞌtîsanon pîikaꞌtî toꞌya eꞌpai awanî. Mîrîrî kupî tîuyaꞌnîkon pîꞌ toꞌ esenupa eꞌpai awanî, morî pe tiaronkon pîikaꞌtîtoꞌpe toꞌya, moropai îꞌ ton pra tîwanîkon namai, toꞌ esenyakaꞌma eꞌpai awanî, enyaꞌne pe pra."
56,3,15,"Tarîpai tauya apîꞌnîkon. Tamîꞌnawîronkon uupiawonkon maimu man aapia. Anna maimu man uyonpayamîꞌ innape Jesus kuꞌnenan pia, aapiawonkon pia. Anna saꞌnamanenan inkamoro.Moropai epîrema sîrîrî apona. Tauya Paapa pîꞌ: —Tamîꞌnawîrî morî pe aweꞌtoꞌ tîîkî toꞌ pia —tauya Paapa pîꞌ. Mîrîrî neken."
57,1,1,"Sîrîrî Kaareta Paulo Nîmenukaꞌpî Filemom PiaUurî Paulo nîmenukaꞌpî sîrîrî. Uurî atarakkannîtoꞌ yewîꞌ tawon, Cristo Jesus yekare ekaremekîuya wenai. Uyonpakon Timóteo yarakkîrî siꞌma, kaareta menuka annaya sîrîrî. Mîrîrî kaareta yarima annaya aapia, Filemom. Amîrî wanî anna wakîri pe, moropai Paapa ton pe teesenyakaꞌmasen pe awanî anna warantî. Moropai Áfia nîrî pia yarima annaya. Uyonpa pe mîîkîrî wanî, uwîrisi warantî. Moropai Arquipo pia nîrî kaareta yarima annaya. Mîîkîrî wanî anna warantî, mararî pra teesenyakaꞌmasen pe Cristo esenyakaꞌmatoꞌ pîꞌ. Moropai ayewîꞌ ta Paapa yapurîi teeperepîꞌsenon pia nîrî sîrîrî kaareta yarima annaya."
57,1,3,Moropai morî ke arepakon Paapaya yuꞌse wai. Moropai tîîwanmîra aweꞌtoꞌkon tîrîiya yuꞌse wai. Mîrîrî warantî Uyepotorîkon Jesus Cristoya nîrî itîrî yuꞌse wai.
57,1,4,"4,5 Paapa yarakkîrî eseurîma koꞌmannîpî amîrî ton pe. Tauya see warantî: —Paapa, morî pe man. Uwakîri pe man maasa pra innape Jesus kuꞌnen Filemom taapîtî tiaronkonya. Moropai apemonkonoyamîꞌ saꞌnamanen mîîkîrî, taa toꞌya nîrî —tauya Paapa pîꞌ. Series, "
57,1,6,"Mîrîrî yeꞌnen, innape ikupîya yeꞌnen, tiaronkon pîꞌ itekare ekaremekî pîꞌ aakoꞌmamî yuꞌse wai. Mîrîrî warantî ekaremekîya ya, morî Paapa nîtîrîkon epuꞌtîya. Uurîꞌnîkon ton pe itîîsaiꞌya, Cristo pia eꞌnî yeꞌnen."
57,1,7,"Moropai, uyonpa, atausinpasaꞌ wanî tiaronkon saꞌnamaya yeꞌnen. Paapa pemonkonoyamîꞌ yausinpaya kureꞌne."
57,1,8,"Pauloya Filemom Esatî Onésimo Ton PeMîrîrî yeꞌnen tauya eꞌpainon see warantî. Mîrîrî kuꞌkî tauya ya apîꞌ, yairî awanî, maasa pra Cristo narimaꞌpî pe wanî yeꞌnen. Tîîse mîrîrî warantî tauya pepîn. Mîrîrî mîkupîi tauya, maasa pra kureꞌne asaꞌnamauya. Mîrîrî warantî tauya aꞌyekeꞌton pe wanî yeꞌnen, atarakkannîtoꞌ yewîꞌ ta wanî yeꞌnen. Mîrîrî warantî esatîuya sîrîrî. Onésimo pîꞌ eseurîma sîrîrî. Mîîkîrîya Jesus yapisî emapuꞌtîꞌpîuya atarakkannîtoꞌ yewîꞌ ta siꞌma. Mîrîrî wenai unmu pe awanî mîrîrî."
57,1,11,"Pena morî pe pra mîîkîrî eꞌpîtîꞌpî apîꞌ. Tîîse tarîpai morî pe eenasaꞌ sîrîrî apîꞌ, moropai upîꞌ nîrî. Apîikaꞌtînen pe puꞌkuru eenasaꞌ man tarîpai."
57,1,12,Mîîkîrî saꞌnamauya kureꞌne. Tîîse yarimauya sîrîrî aapia.
57,1,13,"Mîîkîrî pîꞌ taapai wanîꞌpî: —Tarî akoꞌmankî upîikaꞌtîpa atarakkannîtoꞌ yewîꞌ ta wanî tanne. Tarî wanî Jesus yekare ekaremekîuya wenai. Uyarakkîrî Filemom wanî ya, upîikaꞌtîiya eserîke awanî. Mîrîrî yeꞌnen akoꞌmankî upîikaꞌtîpa Filemom yenta. Tîîse mîrîrî warantî tauya pra wai, mîrîrî makai taasaꞌya pra tîîse. Apoitîrî yuꞌse pra wai, ituꞌse pra awanî tanne. Tîîse îꞌ rî ituꞌse wanî ya, mîrîrî nîrî yuꞌse wai."
57,1,15,"Aꞌkî, aapiapai apoitîrî Onésimo epeꞌpî tîîse mararî aakoꞌmamî. Tarîpai awennaꞌpo sîrîrî ikoꞌmanse ipatîkarî aapia."
57,1,16,"Awennaꞌpo aapia apoitîrî pe aweꞌtoꞌpe, tîîse apoitîrî yentai aweꞌtoꞌpe nîrî. Ayonpa pe puꞌkuru aweꞌtoꞌpe tarîpai awennaꞌpo. Mîîkîrî saꞌnamauya yentai saꞌnamaya eꞌpainon, maasa pra apoitîrî pe neken pra awanî, tîîse ayonpa pe puꞌkuru awanî, Jesus yapiꞌsaiꞌya yeꞌnen. Yai pra mîrîrî wenai aapiapai attî tîrîꞌpî Paapaya. Mararî aakoꞌmamîꞌpî aapiapai, tîîse aapia aakoꞌmamî ipatîkarî tarîpai."
57,1,17,"Mîrîrî yeꞌnen morî pe yapiꞌkî ayewîꞌ ta. Uutîsaꞌ ya, morî pe uyapisîya eꞌpainon, awanîyakon pe wanî yeꞌnen. Mîrîrî warantî rî Onésimo apoitîrî yapiꞌkî."
57,1,18,"Moropai awinîkîi imakuiꞌpî kuꞌsaiꞌya ya, epeꞌmîra aapia awanî ya, mîkai upîꞌ moropai ayeꞌmauya. Uurîya ayeꞌma."
57,1,19,"Inna pîꞌ tauya sîrîrî. Ayeꞌmauya. Uurî Pauloya imenuka, seeniꞌ kaareta yonpa, ayeꞌmauya pîꞌ teeseurîmasen. Tîîse enpenatakî kureꞌne epeꞌmîra wanîꞌpî uyeꞌmaya pra awanî yeꞌnen. Uyeꞌmaya ya, îꞌ pe pra awanî, amîrî ke uyeꞌmaya eꞌpai awanî maasa pra Jesus yapisîya emapuꞌtîsauꞌya yeꞌnen."
57,1,20,"Tîîse uyonpa, mîrîrî warantî tauya sîrîrî apîꞌ. Mîrîrî mîkupîi kureꞌne atausinpatoꞌpe, Cristo pemonkono pe eꞌnî yeꞌnen. Umaimu yawîrî amîrî wanî epuꞌtî pîꞌ wai. Mîrîrî yeꞌnen seeniꞌ kaareta menukauya sîrîrî eranneꞌ pe pra. Îꞌ taasauꞌya neken kupîya pepîn, tîîse inîꞌ panpîꞌ esaꞌsauꞌya yentai."
57,1,22,"Moropai inîꞌrî esatîuya sîrîrî, upataꞌseꞌ ton konekakî. Yai pra uutî kupî sîrîrî aapia. Maasa pra eepîremasaꞌkon yeꞌnen, Paapaya upîikaꞌtî aapia uutîtoꞌpe."
57,1,23,"Tarîpai Epafras uupiawon atarakkannîtoꞌ yewîꞌ tawonya tîmaimu yarima sîrîrî. Tarî mîîkîrî wanî Cristo Jesus yekare ekaremekî tîuya wenai. Moropai uyarakkîronkon teesenyakaꞌmasanon Marcos, Aristarco, Demas, Lucas, inkamoroya tîmaimukon yarima sîrîrî nîrî aapia."
57,1,25,Ayewankon yaꞌ morî tîrî Uyepotorîkon Jesus Cristoya yuꞌse wai. Mîrîrî neken.
58,1,1,"Sîrîrî Kaareta Wanî Innape Jesus Kuꞌnenan Judeuyamîꞌ Ton PeTînmu Wenai Paapa Eseurîma SîrîrîPena Paapa eseurîmapîtî yai penaronkon utamokon nurîꞌtî yarakkîrî tuꞌke teeseurîmatoꞌ yeseru ton eporîꞌpîiya inkamoro yarakkîrî teeseurîmapa kaiꞌma. Tuꞌke iteꞌka eeseurîmapîtîꞌpî penaronkon tîmaimu ekaremeꞌnenan nurîꞌtî yarakkîrî mîrîrî ekaremeꞌtoꞌpe toꞌya. Tîîse sîrîrî, ˻Cristo, tînmu erepansaꞌ yai˼, uyarakkîrîꞌnîkon eeseurîmaꞌpî mîîkîrî tînmu wenai. Moropai tînmu wenai Paapaya pata konekaꞌpî. Mîîkîrî menkaꞌpîiya tamîꞌnawîrî itesaꞌ pe aweꞌtoꞌpe kaiꞌma. Mîîkîrî inmu wenai, kureꞌne ipîkku pe tîyun Paapa wanî epuꞌtî. Iwarantî tîwanî wenai, îꞌ kaiꞌma tîyun wanî ekaremekîiya upîꞌnîkon. Mîîkîrîya tamîꞌnawîron sîrîrî pata yapîtanîpî koꞌmannîpî meruntî puꞌkuru tîmaimu ke. Moropai mîîkîrîya pemonkonyamîꞌ nîkupîꞌpî imakuiꞌpî moꞌkaꞌpî. Mîrîrî moꞌkasaꞌ tîuya tîpo kaꞌ po eereutaꞌpî ipîkku pataꞌseꞌ yaꞌ. Tamîꞌnawîronkon esaꞌ tîweꞌsen, Paapa meruntîri winî eereutaꞌpî. Series, "
58,1,4,Unmu puꞌkuru amîrî.Ayun pe wanî ekaremekîuya sîrîrîMîîkîrî wanî unmu pe puꞌkurutaasaiꞌya pra man toꞌ pîꞌ.
58,1,6,"Îꞌ pensa Paapaya eꞌmaiꞌnon tînmu yarima yai sîrîrî non pona, mîîkîrîya taꞌpî:Tamîꞌnawîronkon inserîyamîꞌyamîîkîrî yapurîtoꞌpe kaiꞌmataꞌpîiya."
58,1,7,"Moropai Paapa maimu eꞌmenukasaꞌya taasaꞌ:Paapaya inserîyamîꞌ yaipontîtîpoitîrîtonon pe toꞌ wîtîtoꞌpe, toꞌ iiꞌtoꞌpe kaiꞌma.Imaimu pe inkamoro wanî.Aꞌsitunya yaꞌseꞌma imaimu pe warantîmoropai apoꞌ awittasaꞌ imaimu pe warantî,Paapa maimu yawîron pe toꞌ wanî.taasaiꞌya man."
58,1,8,"Tîîse tînmu pîꞌ taasaiꞌya, imaimu eꞌmenukasaꞌya:Amîrî wanî Paapa pe puꞌkuru.ayewanma pe ikupîꞌpîya.Mîrîrî kupîꞌpîya yeꞌnen, Paapa,ayepotorîya amîrî menkaꞌpîtamîꞌnawîronkon esaꞌ pe awanîpa.Ipîkku pe puꞌkuruinkamoro ayonpayamîꞌ yentaiakupîꞌpîiya taatausinpai.Mîrîrî warantî Paapaya taꞌpî tînmu pîꞌ."
58,1,10,"Moropai inîꞌrî mîîkîrî pîꞌ taꞌpîiya:Yepotorî Wannî, tamîꞌnawîronkonekatîpon amîrî.Esippiaꞌtî yai, pata moropai kaꞌkonekaꞌpîya ayenya ke puꞌkuru."
58,1,11,"Mîrîrî ankonekaꞌpî tamîꞌnawîronesonomî kupî sîrîrîtîîse amîrî koꞌmamî ipatîkarî.Tamîꞌnawîrî teeseraꞌmasen ena ipoiꞌpî pepon ena manniꞌ warantî. Mîrîrî yanmakoꞌmaya kupî sîrîrî,mîrîrî moꞌkapa moropai inyakanmapa pon miakanma warantî.Tîîse amîrî koꞌmamî ipatîkarî,îꞌ pensa ipoiꞌpî pe eena pepîntaꞌpîiya."
58,1,13,Moropai Paapaya taasaꞌ pra man inserîyamîꞌ pîꞌ:Ereutakî umeruntîri winîkîiayeyatonon kupîuya pîkîrî amaꞌretaasaiꞌya pra man inserîyamîꞌ pîꞌ tîîse tînmu pîꞌ neken taꞌpîiya.
58,1,14,"Mîrîrî yeꞌnen anîꞌkan pe inkamoro inserîyamîꞌ wanî? Inkamoro inserîyamîꞌ wanî tamîꞌnawîrî, pemonkon esaꞌ warantî pra tîîse yekaton pe. Paapa poitîrîtonon pe toꞌ wanî. Moropai inkamoro wanî yarimasaꞌkon pe. Paapa nîpîikaꞌtîkon, ipemonkonoyamîꞌ pîikaꞌtîi yarimasaꞌkon pe toꞌ wanî. ˻Tîîse inkamoro yentai Paapa munmu wanî.˼"
58,2,1,Paapa Munmu Winîpai Eꞌpîikaꞌtîntoꞌ IipîMîrîrî yeꞌnen kureꞌne esenumenkan eꞌpai awanî mîrîrî eꞌpîikaꞌtîntoꞌ yekare Jesus winîpainon unetaꞌpîkon pîꞌ. Mîrîrî yairon yekare winîpai atariman namai esenumenkanpaiꞌnîkon.
58,2,2,"Pena Moisés nurîꞌtî pîꞌ inserîyamîꞌ nekaremekîꞌpî itekare wanîꞌpî yairon pe puꞌkuru. Maasa pra ikupî tîuya taasaꞌ tîuya yawîrî, Paapaya penaronkon tîmaimu yawîronkon pepîn tarumaꞌtîꞌpî. Mîrîrî yentai oꞌnon yeꞌka pe eꞌpîikaꞌtîꞌnîkon eꞌpainon Jesus winîpainon mîrîrî eꞌpîikaꞌtîntoꞌ yekare yewanmîrîsaꞌnîkon ya? Eꞌpîikaꞌtîn pepîn. Maasa pra Uyepotorîkon Jesus Cristoya ekaremekîꞌpî eꞌpîikaꞌtîntoꞌ yekare upîꞌnîkon. Moropai manniꞌkan etatîponoꞌsanya innape ikupîtîponoꞌsanya yairî awanî ekaremekîꞌpî upîꞌnîkon."
58,2,4,Moropai yairî awanî epuꞌtîꞌnîkon maasa pra Paapaya anîꞌ nîkupî eserîkan pepîn tuꞌkan kupî toꞌya emapuꞌtîꞌpî. Moropai tiwin pîꞌ toꞌ tîîse toꞌ nîkupî ton meruntî tîrîꞌpî Paapaya siꞌta toꞌ kaisarî Morî Yekaton Wannî wenai. Îꞌ kaiꞌma ituꞌse tîwanî yawîrî itîrîꞌpîiya. Mîrîrî yeꞌnen yairon pe puꞌkuru awanî epuꞌtî uurîꞌnîkonya.
58,2,5,"Inserîyamîꞌya pata koꞌmannîꞌtoꞌpe Paapaya meruntî tîîsaꞌ pra man, manniꞌ amenan pe ikoneka tîuya kupî manniꞌ, amenan inkoneka pîꞌ eseurîman sîrîrî."
58,2,6,"Tîîse Paapa maimu eꞌmenukasaꞌ po taꞌpî tiaronya:Paapa, anîꞌkan pemonkonyamîꞌ,toꞌ pîꞌ eesenumenkapa ipîkku pe?Îꞌ ton pe morî pe toꞌ munkîyamîꞌ pîꞌ awanî,inkamoro pîikaꞌtîya?"
58,2,7,"7,8 Pemonkonyamîꞌ kupîꞌpîya inkamoroinserîyamîꞌ maꞌre tîweꞌsanon pe.Tîîse mîrîrî tîpo ipîkku pe toꞌ kupîꞌpîya,tamîꞌnawîrî ankonekaꞌsan eꞌtoꞌpetoꞌ maimukon yawîrîtaasaiꞌya. Tamîꞌnawîrî tînkonekaꞌsan esaꞌ pe pemonkonyamîꞌ kuꞌsaꞌ Paapaya yeꞌnen, tiwin kin tiwinanya toꞌ maimu yuwaꞌka pepîn. Tîîse sîrîrî tîpose inkamoro pemonkonyamîꞌya tamîꞌnawîron koꞌmannîpî eraꞌma pra man."
58,2,9,"Tîîse tiwinanya tamîꞌnawîron koꞌmannîpî eraꞌmaꞌnîkon sîrîrî, mîîkîrî Jesus. Pemonkon pe inserîyamîꞌ maꞌre ikupîꞌpî Paapaya, maasa pra tamîꞌnawîronkon pemonkonyamîꞌ ton pe aasaꞌmantatoꞌpe kaiꞌma. Mîrîrî wenai morî pe Paapa eꞌtoꞌ eseraꞌma pemonkonyamîꞌ yarakkîrî. Tarîpai ipîkku pe, morî pe Jesus wanî eraꞌma uurîꞌnîkonya. Tamîꞌnawîronkon esaꞌ pe eenasaꞌ, maasa pra tîweꞌtarumaꞌtîi aasaꞌmantasaꞌ wenai."
58,2,10,"Îꞌ ton pe Jesus eꞌtarumaꞌtî yuꞌse Paapa wanîꞌpî? Manniꞌ Paapa tamîꞌnawîron konekaꞌtîpon, moropai tamîꞌnawîron koꞌmannîꞌnen. Mîîkîrî rî wanîꞌpî tuꞌkankon tînmukuyamîꞌ yuꞌse toꞌ koꞌmantoꞌpe tîîpia tamîꞌnawîron esaꞌ pe. Mîrîrî kupîpa, tînmu yarimaꞌpî Paapaya aweꞌtarumaꞌtîtoꞌpe. Mîrîrî wenai tîpemonkonoyamîꞌ yarîton pe eenaꞌpî kaꞌ pona, tîweꞌtarumaꞌtîi tîîsaꞌmantatoꞌ wenai. Mîrîrî yeꞌnen mîîkîrî neken enaꞌpî eꞌpîikaꞌtîntoꞌ esaꞌ pe."
58,2,11,"Mîrîrî yeꞌnen Jesus yonpa pe eꞌnî. Maasa pra morî pe pemonkonyamîꞌ kuꞌnen wanî Paapa munmu pe. Moropai ipemonkonoyamîꞌ, morî pe Jesus nîkupîꞌsan wanî nîrî Paapa munkî pe. Mîrîrî yeꞌnen Jesus eppepî pepîn tîpemonkonoyamîꞌ pîꞌ, “uyonpayamîꞌ” taapa."
58,2,12,"Mîrîrî warantî esatîiya epuꞌtîꞌnîkon, maasa pra pena teeseurîma yai tîmaimu eꞌmenukasaꞌ po taꞌpî Jesusya:Paapa, eseurîma kupî sîrîrîuyonpayamîꞌ pîꞌ ayekaremekîuyamoropai apîꞌ eserenkatamîꞌnawîronkon emurukuntîꞌsan koreꞌta siꞌmataꞌpîiya."
58,2,13,"Inîꞌrî taꞌpîiya:Innape mîîkîrî kuꞌnen uurîTarî wanî sîrîrî, Paapa,uupia anrumakaꞌsanuyonpayamîꞌ yarakkîrî.Mîrîrî warantî Jesus eseurîmaꞌpî upîꞌnîkon Paapa maimu eꞌmenukasaꞌ po."
58,2,14,"Pemonkon pe itonpayamîꞌ wanî yeꞌnen tîpun ke, moropai tîmînî ke, inkamoro warantî Jesus ena eꞌpai awanîꞌpî pemonkon pe. Pemonkon pe eenaꞌpî tîîsaꞌmantapa kaiꞌma pemonkonyamîꞌ ton pe. Mîrîrî tîîsaꞌmantatoꞌ wenai, Makui, pemonkonyamîꞌ saꞌmantatoꞌ ton eneꞌnen yaretîꞌkapa kaiꞌma pemonkon pe eenaꞌpî."
58,2,15,"Tîwîrî pemonkonyamîꞌya imakuiꞌpî kupî, ituꞌse Makui eꞌtoꞌ yawîrî, tîîkoꞌmamîkon pîkîrî. Mîrîrî wenai eranneꞌ pe toꞌ wanî tîîsaꞌmantatoꞌ pîꞌ, tîweꞌtarumaꞌtîtoꞌ pîꞌ. Mîrîrî yeꞌnen tîîsaꞌmantatoꞌ wenai inkamoro pîikaꞌtîꞌpî Jesusya. Makui meruntîri winîpai tîpemonkonoyamîꞌ moꞌkaꞌpîiya."
58,2,16,"Inna seruꞌ pepîn inserîyamîꞌ pîikaꞌtîi aaiꞌsaꞌ pra man. Tîîse aaipîꞌpî pemonkonyamîꞌ, Abraão nurîꞌtî payannîꞌsan pîikaꞌtîi, manniꞌkan innape Paapa kuꞌnenen Abraãoya ikupîꞌpî warantî."
58,2,17,"Mîrîrî yeꞌnen pemonkon pe eenaꞌpî tonpayamîꞌ warantî teepîremasanon esanon yepotorî pe teenapa. Tonpayamîꞌ tonpe teeseurîmasen pe awanî wenai Paapaya inkamoro yapisî emapuꞌtînen pe eenaꞌpî. Mîîkîrî tonpayamîꞌ tonpe teeseurîmasen wanî pemonkonyamîꞌ saꞌnamanen pe moropai innape toꞌ nîkupî ton. Moropai imakuiꞌpî toꞌ nîkupîꞌpî yeꞌmapa, aasaꞌmantaꞌpî inîꞌrî Paapa ekoreꞌma namai toꞌ pîꞌ, tîîse tîmîrî ton pe toꞌ yapiꞌtoꞌpeiya."
58,2,18,"Mîrîrî yeꞌnen Jesus wanî uurîꞌnîkon pîikaꞌtînen pe uyepuꞌtoꞌkon, uyonpatoꞌkon winîpai. Maasa pra pena mîrîrî yeꞌka tonpatoꞌ epuꞌtîꞌpîiya. Mîrîrî wenai aweꞌtarumaꞌtîꞌpî tîîse itentai eenaꞌpî, mîrîrî yeꞌnen upîikaꞌtîiyaꞌnîkon."
58,3,1,"Jesus Yapurî Eꞌpai Awanî Moisés Nurîꞌtî YentaiMîrîrî yeꞌnen uyonpayamîꞌ, tîmîrî pe amoꞌkaꞌpîiyaꞌnîkon. Moropai tîntîrî yapisîkonpa amenkaꞌpîiyaꞌnîkon. Mîrîrî wenai Jesus pîꞌ esenumenkatî kureꞌne. Mîîkîrî wanî Paapa narimaꞌpî pe teepîremasanon esanon yepotorî pe aweꞌtoꞌpe uurîꞌnîkon ton pe. Mîîkîrî rî kupî uurîꞌnîkonya innape."
58,3,2,"Mîîkîrî wanîꞌpî Paapa naipontîꞌpî pe, imaimu yawîrî tîîkoꞌmansen pe, pena Paapa pemonkonoyamîꞌ esaꞌ pe tîwanî yai Moisés nurîꞌtî koꞌmamîꞌpî warantî."
58,3,3,"Tîîse Jesus wanî tîpoitîrî Moisés nurîꞌtî yentai tîweꞌsen pe. Epuꞌtîꞌnîkon maasa pra manniꞌ pata esaꞌ yapurî kureꞌne ipoitîrî yapurî yentai. Mîrîrî warantî Jesus, pata esaꞌ munmu yapurî eꞌpai awanî, Moisés, Paapa poitîrî yapurî yentai."
58,3,4,"Inna seruꞌ pepîn tamîꞌnawîron pata wanî tesaꞌkon ke, tiwin pîꞌ kaisarî. Tîîse Paapa wanî tamîꞌnawîron esaꞌ pe."
58,3,5,Moropai Moisés nurîꞌtî wanîꞌpî pena teesenyakaꞌmatoꞌ pîꞌ. Yairî puꞌkuru awanîꞌpî. Paapa maimu yawîrî ikupîꞌpîiya Paapa pemonkonoyamîꞌ esaꞌ pe. Îꞌ kaiꞌma Paapa yapurî toꞌya ekaremekîꞌpîiya. Tamîꞌnawîrî inekaremekîꞌpî wanîꞌpî maasa aweꞌkupîton pîꞌ ekaremeꞌnen pe.
58,3,6,"Mîrîrî warantî nîrî Cristo wanî, Paapa maimu yawîrî. Tîîse Paapa poitîrî neken pepîn Cristo wanî, Paapa munmu pe puꞌkuru awanî, moropai tamîꞌnawîronkon tîpemonkonoyamîꞌ esaꞌ pe awanî. Uurîꞌnîkon wanî ipemonkono pe, innape ikupî pîꞌ koꞌmannî ya, tîrumakai pra. Moropai Paapa winîpainon morî yapiꞌse nîmîkî pîꞌ koꞌmannî ya, ipemonkono pe eꞌnî."
58,3,7,"Sîrîrîpe Paapa maimu etayaꞌnîkon ya yai, anetapai pra keꞌtî, penaatamokon wanîꞌpî anetapai pra warantî.Tesaꞌkon pe Paapa yuꞌse pra toꞌ wanîꞌpî.Moropai Paapa yonpa pîꞌ toꞌ koꞌmamîꞌpî keren po siꞌma."
58,3,9,"Miarî îꞌ ituꞌse tîweꞌtoꞌkon tîrîuyaanepuꞌpai toꞌ wanîꞌpî.Innape ukupî toꞌya pra awanîꞌpî.Teuren asakîꞌne pemonkon konoꞌ kaisarî,îꞌ rî kupîuya toꞌ pîikaꞌtîtoꞌpe eraꞌmatîpoꞌnîkon. Mîrîrî yeꞌnen mararî pra ekoreꞌmaꞌpîinkamoro upemonkonoyamîꞌ winîkîi.Moropai taꞌpîuya, insamoro wanî sîrîrî, teesenumenkatoꞌkon yawîrî.Moropai îꞌ pensa umaimu yawîrî pra toꞌ koꞌmamî.Uyeseru anepuꞌpai pra toꞌ wanî."
58,3,11,"Mîrîrî yeꞌnen toꞌ winîkîi ekoreꞌmaꞌpî.Moropai taꞌpîuya, tiwin kin insamoro ewomî pepîn manniꞌ pata yaꞌ, untîrîꞌpî yaꞌ.Teerîꞌkaꞌtoꞌkon eporî toꞌya pepîn uupia.Mîrîrî taꞌpîiya tînenaꞌpoka ton pe pra. Mîrîrî warantî Morî Yekaton Wannîya taꞌpî manniꞌkan utamokon pîꞌ."
58,3,12,"Aka uyonpayamîꞌ, mîrîrî warantî pra eꞌtî. Imakuiꞌpî pe teesenumenkai innape ikupîyaꞌnîkon pra keꞌtî. Paapa, ipatîkarî tîîkoꞌmansen piapai aatarimakon namai, tîwarî eꞌtî."
58,3,13,"Tîîse amîrîꞌnîkon koreꞌta tiaronkon yausinpayaꞌnîkon yuwatî, innape ikupî pîꞌ toꞌ koꞌmantoꞌpe. Sîrîrîpe, penanan wei tînîmîꞌse pra, toꞌ meruntîtannîꞌtî, imakuiꞌpîya toꞌ yenkuꞌtî namai. Toꞌ yewan yaꞌ eewonsaꞌ ya anpîinamapai pra toꞌ wanî namai."
58,3,14,"Maasa pra innape ikupî pîꞌ koꞌmannî ya, Cristo yapisîꞌpî pata pai ataretîꞌkan pîkîrî, mîrîrî yai iwanîyakon pe puꞌkuru eꞌnî. Tamîꞌnawîrî îꞌ tîrîiya yapisî, imîrî pe eꞌnî yeꞌnen."
58,3,15,"Enpenatatî, Paapa maimu eꞌmenukasaꞌya taasaꞌ pîꞌ. Taꞌpîiya:Sîrîrîpe imaimu etayaꞌnîkon ya, anetapai pra keꞌtî.Penaron atamokon wanîꞌpî warantî pra eꞌtî.Eta tîuyaꞌnîkon yai toꞌ ekoreꞌmaꞌpî,tesaꞌkon pe Paapa yuꞌse pra toꞌ wanîꞌpî.Mîrîrî warantî pra eꞌtîtaasaiꞌya man."
58,3,16,Anîꞌkan inkamoro Paapa maimu etatîponoꞌsan moropai yawîrî pra esiꞌsan? Tamîꞌnawîronkon manniꞌkan Moisés nurîꞌtî nîmoꞌkaꞌsan Egito pata poi.
58,3,17,"Anîꞌkan yarakkîrî Paapa ekoreꞌmaꞌpî asakîꞌne pemonkon 40 konoꞌ kaisarî? Manniꞌkan imakuiꞌpî kuꞌse ennaꞌpoꞌsan moropai imakuiꞌpî yaꞌ enaꞌsan manniꞌkan eꞌtîꞌkaꞌsan keren po, inkamoro yarakkîrî Paapa ekoreꞌmaꞌpî."
58,3,18,Anîꞌkan yarakkîrî Paapa eseurîmaꞌpî moropai taꞌpîiya tîmaimu tînenaꞌpoka ton pepîn. —Tiwin kin uupia eerîꞌkaꞌtoꞌkon eporîyaꞌnîkon pepîn —taꞌpîiya. Eeseurîmaꞌpî manniꞌkan tîmaimu yawîrî tîweꞌsanon pepîn pîꞌ.
58,3,19,"Mîrîrî yeꞌnen epuꞌtîꞌnîkon, inkamoroya Paapa nekaremekîꞌpî teerîꞌkaꞌtoꞌkon eposaꞌ pra awanîꞌpî, maasa pra innape ikuꞌsaꞌ toꞌya pra awanî wenai."
58,4,1,"Pena îꞌ tîrî tîuya taꞌpî Paapaya warantî, sîrîrîpe tîpemonkonoyamîꞌ pia tîrî tîuya taa pîꞌ aakoꞌmamî. Tînkonekaꞌpî, toꞌ erîꞌkaꞌtoꞌkon ton eporî toꞌya yuꞌse Paapa wanî. Mîrîrî yeꞌnen aka, tîwarî eꞌtî, tamîꞌnawîrî Paapa nîtîrî yapisîkonpa, tiwinanya yapisî pra awanî namai."
58,4,2,"Maasa pra penaronkonya sîrîrî itekare etaꞌpî warantî, uurîꞌnîkonya eꞌpîikaꞌtîntoꞌ yekare etasaꞌ man. Pena inkamoroya itekare eta yai, etaꞌpî toꞌya, îꞌ pe pra rî awanîꞌpî toꞌ pia. Maasa pra eta pe neken etaꞌpî toꞌya. Mîrîrî yeꞌnen teerîꞌkaꞌtoꞌkon ton eporî toꞌya pra awanîꞌpî, innape ikupî toꞌya pra awanî yeꞌnen."
58,4,3,"Tîîse inkamoro warantî pra uurîꞌnîkon wanî maasa pra innape ikupîꞌnîkon wenai. Mîrîrî yeꞌnen eporî pe man Paapa pia erîꞌkaꞌnîtoꞌ ton, taasaiꞌya manniꞌ yawîrî. Maasa pra Paapa maimu eꞌmenukasaꞌya taasaꞌ:Îꞌ pensa umaimu manaꞌpokauya pepîn,teekoreꞌmai eseurîmaꞌpî:Innape ukupî toꞌya pra awanî yeꞌnen,tiwin kin uupia teerîꞌkaꞌtoꞌkoneporî toꞌya pepîntaasaꞌ Paapaya man.Mîrîrî taꞌpîiya tamîꞌnawîrî erîꞌkaꞌnîtoꞌ ton, tîntîrî koneka yaretîꞌkasaꞌ tîuya tîîse. Maasa pra pena, pata koneka tîuya patapai, mîrîrî antîîpai Paapa wanîꞌpî innape ikuꞌnenan pia."
58,4,4,Mîrîrî epuꞌtîꞌnîkon maasa pra Paapa maimu eꞌmenukasaꞌ po tiaron pata aweꞌmenukasaꞌ man. Teeseurîmasen asakîꞌne miaꞌ ponaꞌno wei pîꞌ.Asakîꞌne miaꞌ ponaꞌno wei yai Paapa erîꞌkapîꞌpî tamîꞌnawîron teesenyakaꞌmatoꞌ konekasaꞌ tîuya tîpokaiꞌma aweꞌmenukasaꞌ wanîꞌpî.
58,4,5,Moropai mîrîrî pîꞌ rî eeseurîmaꞌpî: —Inkamoroya untîrî teerîꞌkaꞌtoꞌkon ton eporî pepîn tiwin kin —taꞌpîiya.
58,4,6,"Manniꞌkan eꞌmaiꞌ pe etaꞌtîponoꞌsanya itekare etaꞌpî tîîse innape ikupî toꞌya pra awanîꞌpî. Mîrîrî wenai eporî toꞌya pra awanîꞌpî. Mîîwîni tîîse tiaronkonya eporî pe man, iipia teerîꞌkaꞌtoꞌkon."
58,4,7,"Mîrîrî epuꞌtîꞌnîkon maasa pra pena mîrîrî esuwaꞌkasaꞌ tîpo, Paapaya wei moꞌkaꞌpî sîrîrîpan weiyu pe aweꞌtoꞌpe. Sîrîrî pîꞌ eeseurîmaꞌpî pena tuꞌke konoꞌ tîpo mîrîrî menukatoꞌpe Davi nurîꞌtîya. Taꞌpîiya oꞌnon pata eeseurîmasaꞌ manniꞌ pata:Sîrîrîpe Paapa maimu etayaꞌnîkon ya,innape ankuꞌpai pra keꞌtî.Imaimu yawîrî pra keꞌtîtaꞌpîiya."
58,4,8,"nurîꞌtîya pemonkonyamîꞌ yarîꞌpî pena toꞌ erîꞌkaꞌtoꞌ pataꞌseꞌ Canaã pona. Tîîse mîrîrî toꞌ erîꞌkaꞌtoꞌ pîꞌ neken Paapa eseurîmasaꞌ pra man, tîîse tiaron erîꞌkaꞌnîtoꞌ pîꞌ eeseurîmaꞌpî, maasa uurîꞌnîkon erîꞌkaꞌtoꞌ weiyu pîꞌ."
58,4,9,"Mîrîrî yeꞌnen mîrîrî erîꞌkaꞌnîtoꞌ weiyu koꞌmamî Paapa pemonkonoyamîꞌ erîꞌkaꞌtoꞌ tonpe, îꞌ kaiꞌma teesenyakaꞌma tîpo Paapa erîꞌkapîꞌpî warantî, asakîꞌne miaꞌ ponaꞌno wei yai eerîꞌkapîꞌpî warantî."
58,4,10,"Maasa pra anîꞌya Paapa pia teerîꞌkaꞌtoꞌ ton eposaꞌ ya, mîîkîrî esekaꞌnunka pepîn, teerîꞌkaꞌtoꞌ ton eporîpa. Tîîse eerîꞌkapî, Paapa erîꞌkapîꞌpî warantî, tamîꞌnawîron konekasaꞌ tîuya tîpo."
58,4,11,"Mîrîrî yeꞌnen tîwarî eꞌnîpaiꞌnîkon Paapa pia erîꞌkaꞌnîtoꞌ yuwaꞌka namai. Aka, Paapa maimu yuꞌse pra eꞌnîpai pra man, manniꞌkan penaronkonya Paapa maimu yuwaꞌkaꞌpî warantî pra. Moropai mîrîrî wenai teerîꞌkaꞌtoꞌkon ton eporî toꞌya pra awanîꞌpî Paapa pia. Maasa pra Paapa maimuya enen koꞌmannîtoꞌ ton enepî uupiaꞌnîkon. Meruntî ke awanî, moropai kasupara ipokasaꞌ seꞌ yataimîrî ikeꞌ yentai awanî. Mîrîrî kasuparaya uyesaꞌkon yaꞌtî eꞌpainon ituꞌna, uyeꞌpîkon yawon ukaseꞌkon pîkîrî. Tîîse mîrîrî yentai Paapa maimu wanî yasoꞌkaton pe, ituꞌnawon esenumenkantoꞌ moropai uyekatonkon mîrîrî eseporî emapuꞌtîiya saꞌnîrî. Moropai uyeserukon eraꞌmaiya yairon kuꞌsaꞌ eraꞌmaiya moropai yairon pepîn kuꞌsaꞌ eraꞌmaiya, uyewankon yaꞌ tîîkoꞌmansen. Mîrîrî yeꞌnen inaponkasaꞌ pe awanî tamîꞌnawîrî Paapa yenu yaꞌ. Îꞌ yenomî eserîke pra awanî Paapa yenu kaisarî. Tamîꞌnawîron tînkonekaꞌpî eraꞌma Paapaya. Tamîꞌnawîron wanî aꞌta ke itenu kaisarî îꞌ yenomî pataꞌseꞌ ton pra. Mîrîrî yeꞌnen enpenatanpaiꞌnîkon mîîkîrî pîꞌ, tamîꞌnawîron uurîꞌnîkon nîkupîꞌpî ekaremekî pe man, yairî eꞌnî yairî pra eꞌnî, manniꞌ Paapa pîꞌ enpenatanpaiꞌnîkon. Maasa pra uurîꞌnîkon nîkupîꞌpî yenpoiya kupî sîrîrî."
58,4,14,"Mîrîrî yeꞌnen innape ikupî pîꞌ koꞌmannîpaiꞌnîkon, yairî maꞌre teenai pra. Maasa pra moro man kureꞌnan uurîꞌnîkon ton pe teepîremasanon esanon yepotorî. Manniꞌ toꞌsarî eewomîꞌpî Paapa pia, Jesus mîîkîrî Paapa munmu."
58,4,15,"Mîîkîrî teepîremasanon esanon yepotorî uurîꞌnîkon ton pe koꞌmamî tîꞌnokoꞌpîkon pe uyeraꞌmakon pîꞌ, maasa pra aꞌtuꞌmîra eꞌnîtoꞌ wenai. Maasa pra pena mîîkîrî yonpaꞌpî Makuiya tuꞌke teseru ton tuwai, sîrîrîpe uurîꞌnîkon yonpa pîꞌ aakoꞌmamî manniꞌ warantî. Tîîse mîîkîrî wanîꞌpî imakuiꞌpî kuꞌnen pe pra."
58,4,16,"Mîrîrî yeꞌnen erepannîpaiꞌnîkon man iipia eranneꞌ pe pra Paapa nîtîrî yapiꞌse. Maasa pra uurîꞌnîkon eraꞌmaiya tîꞌnokoꞌpî pe. Morî pe tîweꞌtoꞌ wenai uurîꞌnîkon pîikaꞌtîiya. Mîîkîrî yarakkîrî eseurîmanpaiꞌnîkon. Tîwîrî mîîkîrî winîpai upîikaꞌtîtoꞌkon yapisî pîꞌ koꞌmannî, ituꞌse eꞌnîtoꞌ pîkîrî."
58,5,1,"Aꞌkî, insamoro teepîremasanon esanon yepotorîkon pîꞌ esenumenkanpaiꞌnîkon. Inkamoro wanî tonpayamîꞌ warantî pemonkon pe. Moropai Paapaya inkamoro menka tiaronkon koreꞌtapai. Moropai toꞌ esenyakaꞌmatoꞌ ton tîrîiya, tapurîtoꞌpe toꞌya kaiꞌma, yarakkîrî teeseurîmasen pe toꞌ wanî, tonpayamîꞌ ton pe. Moropai inkamoroya tîîpiaꞌnîkon tiaronkon nenepîꞌpî poꞌtî, toꞌ nîkupîꞌpî imakuiꞌpî ton pe. Morî pe inkamoro wanî tonpayamîꞌ yarakkîrî. Maasa pra toꞌ warantî rî aꞌtuꞌmîra tîweꞌsanon pe inkamoro wanî. Mîrîrî yeꞌnen tiaronkon pakkokon pîꞌ toꞌ ekoreꞌma pepîn imakuiꞌpî kuꞌnenan pîꞌ. Tîîse tîꞌnokoꞌpîkon pe toꞌ eraꞌma toꞌya. Maasa pra aꞌtuꞌmîra tîwanîkon wenai inkamoroya nîrî imakuiꞌpî tînkupîꞌpîkon ton pe ipoꞌtî eꞌpai awanî, tonpayamîꞌ neken imakuiꞌpî kupîtîponoꞌsan nîkupîꞌpî ton pe pra."
58,5,4,"Anîꞌya taa eserîke pra awanî tîîwarîrî: —Teepîremasen pe eꞌpai wai ipîkku pe —taiya eserîke pra awanî. Tîîse Paapaya neken imenkasaꞌ yai, ituꞌse tîwanî yawîrî, mîîkîrî wanî kureꞌnan teepîremasen pe. Îꞌ kaiꞌma Arão nurîꞌtî yannoꞌpî Paapaya warantî toꞌ menkaiya."
58,5,5,"Mîrîrî warantî nîrî Cristoya taasaꞌ pra man: —Teepîremasanon esanon yepotorî pe eꞌpai wai —taasaiꞌya pra man. Tîîse Paapaya neken imenkaꞌpî teepîremasanon esaꞌ pe aweꞌtoꞌpe. Taꞌpî Paapaya ipîꞌ see warantî:Unmu pe puꞌkuru awanî sîrîrî,ayun pe uurî wanîtaꞌpîiya."
58,5,6,"Moropai inîꞌrî tîmaimu eꞌmenukasaꞌ po tiaron pata yaꞌ:Teepîremasen pe awanî ipatîkaron pe,"
58,5,7,"Pena tarî non po tîîkoꞌmamî yai Jesus epîremaꞌpî. Meruntî ke, moropai tîkarau yeꞌka pe Paapa pîꞌ esatîꞌpîiya tîîsaꞌmantatoꞌ winîpai tîpîikaꞌtîtoꞌpeiya. Moropai Paapaya mîîkîrî maimu etaꞌpî maasa pra tîîpia eeturumakasaꞌ epuꞌtî tîuya yeꞌnen."
58,5,8,"Teuren Paapa munmu pe siꞌma tîweꞌtarumaꞌtîtoꞌ epuꞌtîꞌpîiya. Mîrîrî wenai îꞌ kaiꞌma Paapa maimu yawîrî tîwanî pîꞌ eesenupaꞌpî. Moropai teekonekasaꞌ yai, tamîꞌnawîrî tîyun maimu yawîrî teenasaꞌ yai, mîîkîrî enaꞌpî ipatîkaron eꞌpîikaꞌtîntoꞌ esaꞌ pe, tamîꞌnawîrî manniꞌkan morî Paapa maimu yawîrî tîweꞌsanon pîikaꞌtînen pe aweꞌtoꞌpe."
58,5,10,"Moropai Paapaya mîîkîrî Jesus kupîꞌpî teepîremasanon esanon yepotorî ton pe, pemonkonyamîꞌ pîikaꞌtîtoꞌpe, manniꞌ teepîremasanon esanon yepotorî Melquisedeque wanîꞌpî warantî ikupîꞌpîiya."
58,5,11,"Innape Ikuꞌtoꞌ Kupî Ya Tîwî, Nariꞌ Pe AwanîTuꞌke man Melquisedeque yekare pîꞌ ayenupatoꞌkon tîîse îꞌ kaiꞌma ekaremekî eserîke pra man. Maasa pra saꞌman pe awanî, moropai enyaꞌne pe awanîkon. Eesenupapai pra aakoꞌmamîkon sîrîrî tîpose."
58,5,12,"Teuren pena pata pai eta pîꞌ aakoꞌmansaꞌkon naatîi. Aasîrî yenupaton pe awanîkon eꞌpainon teuren. Tîîse îꞌ kaiꞌma inîꞌ panpîꞌ ayenupanenkon ton yuꞌse awanîkon. Saꞌman pepîn Paapa maimu pîꞌ ayenupakon yuꞌse awanîkon. Mîrîrî yeꞌnen moreyamîꞌ warantî awanîkon, sararu pîꞌ awentamoꞌkakon eserîke pra naatîi tîîse amîrîꞌnîkon man manaꞌ pîꞌ tîweꞌsen more warantî. Mîrîrî tauya sîrîrî maasa pra saꞌman pepîn Cristo yekare pîꞌ eesenupaꞌpîkon neken. Inîꞌ panpîꞌ yuꞌse pra awanîkon. Mîrîrî yeꞌnen pakkokon moreyamîꞌ warantî awanîkon, îꞌ wanî yairon pe, îꞌ wanî imakuiꞌpî pe epuꞌtîyaꞌnîkon pra naatîi. Mîrîrî pîꞌ eesenupakon pra awanîkon yeꞌnen. Tîîse tiyoꞌ ton yuꞌse more pe pra tîweꞌsen wanî warantî, mîîkîrî Paapa maimu pîꞌ teesenupasen wanî. Saꞌme panpîꞌ Paapa yeseru pîꞌ eesenupasaꞌ awanî. Mîrîrî yeꞌnen morî epuꞌtîiya moropai îꞌ wanî imakuiꞌpî pe epuꞌtîiya, mîrîrî pîꞌ teesenupasaꞌ yeꞌnen."
58,6,1,"Mîrîrî warantî arentan yuwapaiꞌnîkon man, more pepîn esenupasaꞌ epuꞌnen pe warantî, epuꞌnen pe eꞌnîtoꞌpeꞌnîkon. Eꞌmaiꞌ pe esenupanîꞌpî yaꞌ koꞌmannîpai pra man. Pena itekare etaꞌpî see warantî. Penaron imakuiꞌpî uyeserukon rumakatoꞌ moropai innape Paapa kuꞌtoꞌ etaꞌpî uurîꞌnîkonya. Moropai etaꞌpî uurîꞌnîkonya, esenpatakonantoꞌ yekare etaꞌpî, moropai îꞌ kaiꞌma tiaron Paapa yapurînen pe tîweꞌsen pona miaꞌ tîîtoꞌ yekare etaꞌpî. Moropai saꞌmantan tîpo eꞌmîꞌsaꞌkantoꞌ yekare etaꞌpî. Moropai tiwinanoꞌpî wei yai, tuipî yai, Paapaya pemonkonyamîꞌ yenuntoꞌ ipatîkarî eꞌtarumaꞌtîntoꞌ yekare etaꞌpî uurîꞌnîkonya. Series,  Mîrîrî etasaꞌ pata pai epuꞌtîꞌnîkon. Tarîpai inîꞌ panpîꞌ epuꞌtî eꞌpai man. Moriya mîrîrî pîꞌ esenupanpaiꞌnîkon man, Paapaya itîrî ya."
58,6,4,"Tiaron pensa Paapaya tiaronkon esenupa tîrî pepîn. Maasa pra oꞌnon yeꞌka pe pena innape Paapa kupîtîponoꞌsan ennaꞌposaꞌ ya teꞌmaꞌpîkon pîꞌ, îꞌ kaiꞌma mîrîrî tînkupîꞌpîkon pîꞌ toꞌ enpenata eꞌpainon inîꞌrî? Toꞌ enpenata eserîke pra awanî. Maasa pra inkamoro wanîꞌpî Paapa epuꞌnenan pe. Moropai Paapa nîtîrîꞌpî kaꞌ poinon epuꞌtîꞌpî toꞌya. Moropai inkamoroya Morî Yekaton Wannî yapisîꞌpî."
58,6,7,"Maasa eraꞌmatî. Pemonkonyamîꞌ wanî non warantî. Konoꞌ rena tuꞌke iteꞌka amansaꞌ yai morî pe eena moropai îꞌ enaꞌpî pîmî mîrîrî aroꞌtasaꞌ epeta. Mîrîrî moꞌka mîrîrî umî esaꞌya tîwakîri pe. Mîrîrî warantî tîwakîri pe uurîꞌnîkon yapisî Paapaya, innape tîkupî pîꞌ koꞌmannî ya."
58,6,8,"Tîîse eepeta pra awanî ya, moropai mîꞌnî yeꞌ aroꞌta, parîꞌ aroꞌta mararî pra, mîrîrî wanî pepîn morî pe. Moropai mîrîrî eraꞌma itesaꞌya îꞌ pe pra rî. Mîrîrî poꞌtî itesaꞌya mîrîrî. ˻Mîrîrî warantî inkamoro pemonkonyamîꞌ tîrumakatîponkon yenumî Paapaya.˼"
58,6,9,"Tîîse uyonpayamîꞌ, mîrîrî warantî eseurîma tanne nariꞌ pîꞌ, mîrîrî warantî awanîkon kupîuya pra wai. Maasa pra morî ankupîꞌpîkon wenai, epuꞌtî pîꞌ wai îꞌ kaiꞌma morî pe Paapaya amîrîꞌnîkon kuꞌsaꞌ, apîikaꞌtîiyaꞌnîkon yeꞌnen."
58,6,10,"Paapa wanî pepîn yairî tîweꞌsen pe pra. Mîrîrî yeꞌnen mîîkîrîya tîîwanmîra amîrîꞌnîkon esenyakaꞌmatoꞌ kupî pepîn. Moropai tiaronkon ipemonkonoyamîꞌ saꞌnamatoꞌyaꞌnîkon toꞌ pîikaꞌtîtoꞌyaꞌnîkon wenai, innape Paapa yapurîyaꞌnîkon esepuꞌtî. Moropai sîrîrî tîpose awanîyakonkon pîikaꞌtîtoꞌyaꞌnîkon kupîiya pepîn tîîwanmîra."
58,6,11,"Mîrîrî yeꞌnen kureꞌne anna esenumenka tiwin pîꞌ awanîkon tanne, akaisarîꞌnîkon. Yairî maꞌre teenai pra ikupî pîꞌ akoꞌmantî aasaꞌmantakon pîkîrî, Paapa winîpainon morî puꞌkuru annîmîkîkon yapisîkonpa."
58,6,12,"Mîrîrî yeꞌnen enyaꞌne pe awanîkon eꞌpai pra man. Innape ikuꞌnenan nîkupî ankuꞌpai pra keꞌtî. Tîîse eꞌtî manniꞌkan innape ikupî pîꞌ tîîkoꞌmansenon warantî, moropai teesetaꞌkai pra inîmîꞌnenan warantî. Mîrîrî kupî pîꞌ aakoꞌmamîkon ya, îꞌ tîntîrî pe Paapa nekaremekîꞌpî yapisîyaꞌnîkon puꞌkuru."
58,6,13,"—Paapa uurî. Uyentainon ton pra man.Mîrîrî yeꞌnen tauya apîꞌmorî pe apîremauya seruꞌ pepîn.Moropai mararî pra anmukuyamîꞌapayanyamîꞌ epamî kupî sîrîrî—taꞌpîiya Abraão nurîꞌtî pîꞌ. Mîrîrî taasaꞌ Paapaya yeꞌnen pena pata pai Abraão nurîꞌtîya inîmîkî koꞌmannîpîꞌpî teesetaꞌkai pra. Moropai mîrîrî taꞌpî Paapaya yawîrî Paapa winîpainon yapisîꞌpî Abraão nurîꞌtîya. Series,  Series,  Mîrîrî warantî tiaronya —Ikupîuya —taa ya, ipîkku pe tîweꞌsen itentainonya eta tanne, innape awanî epuꞌtî, —Ikupîiya pepîn naka —tîkai pra. Mîrîrî yeꞌnen anîꞌ esiyuꞌpîtî pepîn imaimu pîꞌ."
58,6,17,"Mîrîrî warantî nîrî tîpemonkonoyamîꞌ pîꞌ Paapaya tîmaimu ekaremekîꞌpî aronne epuꞌtî toꞌya yuꞌse tîwanî yeꞌnen. Îꞌ kupî tîuya taasaꞌ tîuya manniꞌ yapiꞌnenanya yapiꞌtoꞌpe. Moropai tîwîrîrî teeseurîmaꞌpî moꞌtanîpîiya pepîn. Mîrîrî yeꞌnen eeseurîmaꞌpî. —Paapa uurî, uyentainon ton pra man innape ikupîuya —taꞌpîiya. Ikupî tîuya taꞌpîiya moropai îꞌ pensa tîmaimu manaꞌpokaiya pepîn."
58,6,18,"Mîrîrî yeꞌnen asakîꞌne man. Îꞌ taꞌpî Paapaya, inîꞌrî inyakanmaiya eserîke pra. Maasa pra îꞌ pensa Paapa wanî pepîn seruꞌ pe. Moropai mîrîrî wenai uurîꞌnîkon, iipia eturumakaꞌsanya upîikaꞌtîiyaꞌnîkon epuꞌtî, “yai pra itîrîiya” tîkai pra. Mîrîrî yeꞌnen inîmîkî pîꞌ koꞌmannî teesetaꞌkai pra."
58,6,19,"Manniꞌ apoꞌyen yeꞌseꞌ pe toꞌ nîtîrî warantî, mîrîrî innape ikuꞌtoꞌ wanî saꞌman pe. Uyapîtanîꞌnenkon pe awanî uyewankon yaꞌ. Mîrîrî wenai Paapa pia puꞌkuru erepannî nîmîkî pîꞌ koꞌmannî, sîrîrî innape ikuꞌtoꞌ rumaka pepîn tiwin kin. Maasa pra aasîrî pemonkon ewonsaꞌ man Paapa pia puꞌkuru urawîrîꞌnîkon, mîîkîrî Jesus. Teepîremasanon esanon yepotorî pe eenasaꞌ man. Uurîꞌnîkon ton pe eeseurîma sîrîrî moropai ipatîkarî aakoꞌmamî upîikaꞌtîkon pîꞌ, pena teepîremasanon esanon yepotorî Melquisedeque eꞌpîtîꞌpî warantî eenaꞌpî."
58,7,1,"Tarîpai eseurîma sîrîrî Melquisedeque yekare pîꞌ. Melquisedeque mîîkîrî Salém ponkon esaꞌ pe tîweꞌsen. Moropai pemonkonyamîꞌ tonpe teepîremasen pe awanîꞌpî. Inkamoro tonpe eeseurîmapîtîꞌpî Paapa yarakkîrî, tamîꞌnawîronkon yentainon puꞌkuru. Pena Abraão nurîꞌtî ennaꞌpo koꞌmannîpî tanne, pata esanon tîꞌka tîpo, mîîkîrî ponaya Melquisedeque wîtîꞌpî epose. Moropai mîîkîrî eporî tîuya pe, morî pe Abraão nurîꞌtî eꞌtoꞌpe taꞌpîiya Paapa pîꞌ. Mîrîrîya Abraão nurîꞌtîya inkamoro tîntîꞌkaꞌsan yemanne pantakaꞌpî miaꞌ tamîꞌnawîrî yonpa kaisarî moropai tiwin itonpa tîrîꞌpîiya iipia, itonparîꞌpî yarakkîrî aweꞌnîmîꞌpî. Mîrîrî warantî itîrîꞌpîiya Melquisedeque pia. Mîîkîrî eseꞌ wanîꞌpî Melquisedeque pe, taatoꞌ yairon esaꞌ pe tîweꞌsen. Moropai tiaron iteseꞌ wanîꞌpî Salém ponkon esaꞌ pe aweꞌtoꞌ. Taatoꞌ wanî morî tîwanmîn esaꞌ pe tîweꞌsen. Mîrîrî warantî asakîꞌne iteseꞌ wanîꞌpî. Mîîkîrî Melquisedeque wanîꞌpî oꞌnon pata pai esenpoꞌpî pe eesepuꞌtî pra. Itun moropai isan moropai tiaronkon itamorîꞌsan esepuꞌtî pra awanîꞌpî. Mîrîrî yeꞌnen eesenpoꞌpî esepuꞌtî pra awanî. Moropai aasaꞌmantaꞌpî esepuꞌtî pra nîrî. Tîîse mîîkîrî koꞌmantoꞌ wanî Paapa munmu warantî. Awanî teepîremasen pe ipatîkarî taataretîꞌkasen pe pra. Series,  Series, "
58,7,4,"Maasa eraꞌmatî, îꞌ kaiꞌma kureꞌne Melquisedeque wanîꞌpî. Maasa pra pena utamokon Abraão nurîꞌtîya teyatonon tîꞌkasaꞌ tîuya yai, toꞌ yemanne moꞌkasaꞌ tîuya yonpa moꞌkaꞌpî iipia tîntîrî ton. ˻Ipîkku pe Melquisedeque wanîꞌpî.˼"
58,7,5,"Aꞌkî, Moisés nurîꞌtî kaaretarîya taasaꞌ yawîrî, teepîremasanon, manniꞌkan toꞌ yemanne yonpa Levi payanîꞌsanya tonpakon winîpai yapisî eꞌpai awanî tiwin. Teuren toꞌ yonpayamîꞌ pe tîwanîkon yeꞌka pe Abraão nurîꞌtî payanîꞌsan pe siꞌma."
58,7,6,Tîîse mîîkîrî Melquisedeque wanîꞌpî Levi nurîꞌtî payanîꞌpî pe pra. Mîîwîni tîîse Abraão nurîꞌtîya teꞌmatoꞌpe esatîꞌpîiya manniꞌ inmoꞌkaꞌpî iteyatonon piapai yonpa ke. Moropai morî pe Abraão nurîꞌtî koꞌmantoꞌpe taꞌpîiya Paapa pîꞌ manniꞌ Abraão nurîꞌtî Paapa nîtîrîꞌpî yapisîtîponoꞌpî.
58,7,7,"Aꞌkî, mîîkîrî tiaron pîremanen wanî pepîn inpîremaꞌpî maꞌre, tîîse itentainon pe awanî. Mîrîrî yeꞌnen ipîkku pe Melquisedeque wanîꞌpî Abraão nurîꞌtî yentai, morî pe aakoꞌmantoꞌpe taasaiꞌya yeꞌnen."
58,7,8,"Moropai tiaron esenumenkantoꞌ wanî. Manniꞌkan Levi nurîꞌtî payanîꞌsan tonpakon winîpai toꞌ nîtîrî yapiꞌnenan wanî warayoꞌkon pe, tîîsaꞌmantasanon pe. Tîîse mîrîrî warantî pra Melquisedeque wanîꞌpî. Maasa pra Paapa maimu eꞌmenukasaꞌ yaꞌ eeseporî pepîn Melquisedeque saꞌmantatoꞌ pîꞌ teeseurîmasen."
58,7,9,"Moropai taa eꞌpainon Abraão nurîꞌtîya yeꞌmaꞌpî temanne yonpa ke. Moropai Levi nurîꞌtîya nîrî yeꞌmaꞌpî mîrîrî yai. Teuren ipayanyamîꞌ rîꞌsanya teꞌmatoꞌkon yapisî. Maasa pra pena Levi nurîꞌtî esenposaꞌ pra tîîse Abraão nurîꞌtîya yeꞌmaꞌpî. Mîrîrî yeꞌnen taaꞌnîkon eꞌpainon Abraão nurîꞌtî yarakkîrî Levi nurîꞌtî wanîꞌpî Melquisedeque yarakkîrî eeseporî yai. Mîrîrî yai Levi nurîꞌtîya nîrî yeꞌmaꞌpî. Series, "
58,7,11,"Moisés nurîꞌtî nîmenukaꞌpî wanîꞌpî Levi nurîꞌtî payanîꞌsan yonpa wanî pe man teepîremasen pe taatoꞌ. Maasa pra inkamoro wanîꞌpî Arão nurîꞌtî payanîꞌpî pe mîîtoꞌpe. Tîîse inkamoro esenyakaꞌmatoꞌ wenai pemonkonyamîꞌ eꞌpîikaꞌtîsaꞌ ya, inîꞌrî tiaron teepîremasen ton iipîꞌpî pepîn eꞌpainon. Tîîse mîrîrî pîkînsaꞌ aaipî eꞌpai awanîꞌpî, manniꞌ Melquisedeque wanîꞌpî warainon, Arão nurîꞌtî wanîꞌpî warainon pepîn."
58,7,12,"Mîrîrî yeꞌnen mîîkîrî erepamîꞌpî pata pai, Moisés nurîꞌtî maimu rîꞌpî, îꞌ kaiꞌma Paapa yapurî pîꞌ teeseurîmasen, etinyakaꞌma eꞌpai awanî maasa pra teepîremasen etinyakaꞌma yeꞌnen."
58,7,13,"Mîîkîrî Uyepotorîkon Jesus pîꞌ eseurîma sîrîrî. Mîîkîrî eꞌsaꞌ pra man Levi nurîꞌtî parîꞌpî pe tîîse tiaron paarîꞌpî pe awanîꞌpî. Moropai inkamoro yonpa esenyakaꞌmasaꞌ pra man teepîremasanon warantî toꞌ nîpoꞌtî poꞌtî pîꞌ. Mîîkîrî esenpoꞌpî Judá nurîꞌtî paarîꞌpî pe. Moropai îꞌ pensa inkamoro Judá nurîꞌtî payannîꞌsan pîꞌ Moisés nurîꞌtî eseurîmasaꞌ pra man, pena teepîremasanon ton pîꞌ teeseurîma yai."
58,7,15,"Amîrî wanî pe man teepîremasen pe ipatîkarîmanniꞌ Melquisedeque wanîꞌpî warantîtaasaiꞌya man. Mîrîrî yeꞌnen mîrîrî mai penaroꞌ yawîrî toꞌ eꞌtoꞌ mîrîrî eꞌtîꞌkaꞌpî, maasa pra upîikaꞌtîiyaꞌnîkon eserîke pra awanî yeꞌnen. Maasa pra Moisés nurîꞌtî pîꞌ Paapa nekaremekîꞌpî unkupîkon ton eꞌsaꞌ pra awanîꞌpî yairon pe pemonkon kuꞌnen pe. Morî pe anîꞌ kupîiya pepîn. Tîîse mîrîrî yentai tiaron esenpoꞌpî morî moropai mîîkîrîya uurîꞌnîkon yarî Paapa pia puꞌkuru."
58,7,20,"Moropai tiaron esenumenkantoꞌ wanî teepîremasen Jesus pîꞌ. Mîrîrî tîîse Paapaya taꞌpî tînenaꞌpoka tonpe pra Jesus pîꞌ, teepîremasen pe aweꞌtoꞌpe ipatîkarî. Mîrîrî warantî taasaiꞌya pra awanîꞌpî tiaronkon Levi nurîꞌtî payannîꞌsan pîꞌ. Tîîse teepîremasen pe Jesus kupî tîuya yai, Paapaya taꞌpî tînenaꞌpoka tonpe pra. Pena Paapa maimu eꞌmenukasaꞌya taasaꞌ see warantî:Paapaya taꞌpî îꞌ pensa innaꞌpoka tîuya pata pe pra:—Amîrî wanî pe manteepîremasen pe ipatîkarî—taꞌpîiya ipîꞌ."
58,7,22,"Mîrîrî warantî eeseurîmasaꞌ yeꞌnen, epuꞌtîꞌnîkon Jesus koꞌmamî iipia ipatîkarî, uurîꞌnîkon pîikaꞌtînen pe. Paapaya taasaꞌ yawîrî ikupîꞌpîiya. Mîrîrî wanî Paapa yarakkîrî wanî morî pe eꞌnî emapuꞌtînen pe. Amenan esetantoꞌ pe awanî, morî pe panpîꞌ manniꞌ unkupîkon ton pe inekaremekî Moisés nurîꞌtî pîꞌ yentai."
58,7,23,Moropai tiaron esenumenkantoꞌ wanî teepîremasen Jesus pîꞌ. Inkamoro teepîremasanon wanîꞌpî tuꞌke. Maasa pra tîîsaꞌmantasen pe toꞌ wanî yeꞌnen. Eꞌmaiꞌ pe teepîremasen pe tîweꞌsen koꞌmamî eserîke pra awanîꞌpî ipatîkarî.
58,7,24,Tîîse mîrîrî warantî pra Jesus wanî ipatîkarî teepîremasen pe aakoꞌmamî. Mîrîrî yeꞌnen aasaꞌmantaꞌpî pataꞌpî yaꞌ tiaron ena teepîremasen pe taa eserîke pra awanî.
58,7,25,"Mîîkîrî koꞌmantoꞌ wanî sîrîrîpe moropai ipatîkarî. Mîrîrî yeꞌnen manniꞌkan Paapa pia itîîpainokon pîikaꞌtî pîꞌ aakoꞌmamî. Mîîkîrîya pemonkonyamîꞌ ton pe esatî koꞌmannîpî Paapa pîꞌ, maasa pra teepîremasen pe ipatîkarî tîîkoꞌmamî yeꞌnen ikîꞌpî ton pra."
58,7,26,"Mîrîrî yeꞌnen Jesus wanî ipîkku pe, teepîremasanon esanon yepotorî pe ituꞌse eꞌnîtoꞌpeꞌnîkon. Mîîkîrî wanî morî pe puꞌkuru. Îꞌ nura ton pra iipia. Moropai îꞌ pensa imakuiꞌpî kupîtîpon pe pra awanî. Mîîkîrî koꞌmamîꞌpî pena imakuiꞌpî kuꞌnenan koreꞌta tîîse mîîkîrî nîkupîꞌpî imakuiꞌpî ton pra awanîꞌpî. Moropai mîîkîrî yarîꞌpî Paapaya kaꞌ pona ipîkku pe aakoꞌmantoꞌpe miarî."
58,7,27,"Mîîkîrî eꞌsaꞌ pra man pena teepîremasanon esanon yepotorîkon eꞌmaiꞌnokon wanîꞌpî warantî. Maasa pra wei kaisarî îꞌ poꞌtî toꞌya yuꞌse awanîꞌpî tînkupîꞌpîkon imakuiꞌpî ton pe. Moropai mîrîrî tîpo tonpayamîꞌ nîkupîꞌpî ton pe ipoꞌtîꞌpî toꞌya. Inkamoro warantî pra awanîꞌpî, imakuiꞌpî tînkupîꞌpî ton pe îꞌ poꞌtîiya yuꞌse pra awanîꞌpî. Tîîse mîîkîrî Jesusya ikupîꞌpî tiwin iteꞌka tamîꞌnawîronkon tonpe. Eeturumakaꞌpî tiaronkonya tîwîtoꞌpe kaiꞌma tamîꞌnawîronkon nîkupîꞌpî imakuiꞌpî yeꞌmapa."
58,7,28,"Pena Moisés nurîꞌtî maimuya taasaꞌ yawîrî teepîremasanon esanon yepotorîkon ton menkaꞌpî toꞌya, warayoꞌkon. Pemonkon pe tîwanîkon yeꞌnen eꞌtoꞌ yawîronkon pepîn, aꞌtuꞌmînan pe toꞌ wanî. Tîîse mîrîrî tîpo Paapaya tîmaimu tînenaꞌpoka ton pepîn wenai tînmu menkaꞌpî teepîremasen pe aweꞌtoꞌpe. Morî, eꞌtoꞌ yawîron tînmu menkaꞌpîiya, tiaronkon teepîremasanon yentainon. Mîrîrî yeꞌnen mîîkîrî koꞌmamî sîrîrîpe teepîremasanon esanon yepotorî pe ipatîkarî, îꞌ pensa aataretîꞌka tonpe pra."
58,8,1,"Tamîꞌnawîron yentai sîrîrî taa annaya manniꞌ wanî Jesus pîꞌ teeseurîmasen pe awanî. Mîîkîrî Jesus wanî ipîkku pe, kureꞌnan uurîꞌnîkon tonpe teepîremasen esanon yepotorî pe awanî. Mîîkîrî ereutasaꞌ koꞌmamî tamîꞌnawîronkon esaꞌ pe Paapa yaponseꞌ meruntî winî. Moropai miarî siꞌma Paapa pataꞌseꞌ puꞌkuru yaꞌ mîîkîrî esenyakaꞌma koꞌmannîpî teepîremasanon esanon yepotorî pe. Oꞌnon pata Paapa yapurîtoꞌ puꞌkuru pata, intîrîꞌpî pata siꞌma, pemonkonyamîꞌ nîtîrîꞌpî pe pra awanî."
58,8,3,"Tamîꞌnawîronkon manniꞌkan teepîremasanon esanon yepotorî wanîꞌpî imenkasaꞌkon pe, toꞌ esenyakaꞌmatoꞌpe Paapa pia tîntîrîkon tîrî pîꞌ. Moropai tînpoꞌtîkon tekînkon poꞌtîtoꞌpe toꞌya tonpakon nîkupîꞌpî imakuiꞌpî ton pe, mîrîrî wanîꞌpî toꞌ esenyakaꞌmatoꞌpe. Mîrîrî warantî uurîꞌnîkon ton pe Jesus teepîremasen kureꞌnanya îꞌ tîrî eꞌpai awanîꞌpî uurîꞌnîkon tonpe."
58,8,4,"Tarî non po tîwanî ya, teepîremasen pe awanî pepîn eꞌpainon. Maasa pra tarî teepîremasen, mîrîrî kuꞌnenan, wanî tîntîrîkon tîînenan îꞌ kaiꞌma Moisés nurîꞌtîya taꞌpî yawîrî kuꞌnenan wanî mîîtoꞌpe. Jesus esenyakaꞌmatoꞌ wanî pepîn Moisés nurîꞌtî nekaremekîꞌpî yawîrî."
58,8,5,"Tîîse inkamoro teepîremasanon esenyakaꞌmatoꞌ wanî tarî. Mîrîrî wanî kaꞌ po tîweꞌsen patakanen pe neken, moropai itekatonoꞌpî pe awanî. Mîrîrî yeꞌnen îꞌ pensa Paapa yewîꞌ konekaiya ya, Paapaya taꞌpî Moisés pîꞌ:Aka, eꞌtoꞌ yawîrî tamîꞌnawîrî îꞌ taꞌpîuya moropai yenpoꞌpîuya aapia eraꞌmapa manniꞌ wîꞌ po mîrîrî yawîrî mîkupîitaꞌpîiya."
58,8,6,"Tîîse Jesusya morî teesenyakaꞌmatoꞌ ton yapiꞌsaꞌ manniꞌkan teepîremasanon esenyakaꞌmatoꞌ yentai. Maasa pra Moisés nurîꞌtî maimu yawîrî toꞌ esenyakaꞌmaꞌpî. Tîîse mîîkîrî Jesus koꞌmamî sîrîrî Paapa moropai pemonkon yarappana tîweꞌsen pe îꞌ kaiꞌma morî pe pemonkon ena emapuꞌtîpa kaiꞌma Paapa yarakkîrî. Mîrîrî warantî eesenyakaꞌmatoꞌ wanî morî pe, eꞌmaiꞌ pe Moisés nurîꞌtî pia tîmaimu esetantoꞌ tîntîrîꞌpî yentai. Maasa pra morî panpîꞌ tîrîuya pe wai aapiaꞌnîkon taasaiꞌya yeꞌnen."
58,8,7,"Sîrîrî eꞌmaiꞌnon îꞌ taꞌpî Paapaya Moisés nurîꞌtî pîꞌ eꞌsaꞌ ya, eꞌtoꞌ yawîrî, amenan pe inîꞌrî îꞌ taa Paapaya pepîn eꞌpainon."
58,8,8,"Tîîse Paapaya eraꞌmaꞌpî îꞌ kaiꞌma yairî pra pemonkonyamîꞌ yeseru wanî. Mîrîrî yeꞌnen taꞌpîiya:—Îꞌ pensa amenan mai toꞌ nîkupî tonpekonekauya kupî sîrîrî Israel ponkon tonpe.Moropai Judá nurîꞌtî pemonkonoyamîꞌ ton peikonekauya kupî sîrîrî,"
58,8,9,"manniꞌ pena atamokon tonpe ikupîꞌpîuya warantî pra,îꞌ pensa Egito pata yapai toꞌ moꞌkauya yai ikupîꞌpîuya warantî pra.Maasa pra inkamoro eꞌsaꞌ pra man mîrîrî yawîrî.Mîrîrî wenai inkamoro yewanmîrîꞌpîuya,toꞌ piapai atarimaꞌpî —taꞌpî Uyepotorîkonya."
58,8,10,"—Sîrîrî kupîuya maasa toꞌ nîkupîton peinsamoro Judeuyamîꞌ tonpe.Awanî pe man see warantî —taꞌpîiya.—Itîrîuya toꞌ esenumenkatoꞌkon yaꞌ,umaimu toꞌ nîkupîkon ton tîrîuyatoꞌ yewan yaꞌ aakoꞌmantoꞌpe,yawîrî ikoꞌmanpai toꞌ eꞌtoꞌpe,tiaronya toꞌ yaipontî pra tîîse.Mîrîrî yai uurî wanî toꞌ yepotorî pemoropai inkamoro wanî upemonkonoyamîꞌ pe."
58,8,11,"Mîrîrî yai anîꞌya tîîkoꞌmamî yonpa yenupa eserîke pra awanî.Moropai taiya eserîke pra awanî tîwanîyakon pîꞌ:“Paapa epuꞌkî,” taiya eserîke pra awanî.Maasa pra mîrîrî yai tamîꞌnawîronkonya uyepuꞌtî kupî sîrîrî tewankon yaꞌ.Manniꞌkan ipîkku pe pra tîweꞌsanonyamoropai ipîkku pe tîweꞌsanonya uyepuꞌtî kupî sîrîrî."
58,8,12,Mîrîrî yai tamîꞌnawîrî uuwanmîra toꞌ nîkupîꞌpî imakuiꞌpî kupîuyatiwin kin ipîꞌ enpenata pepîn—taꞌpîiya.
58,8,13,"Inîꞌrî eesetatoꞌkon kupîuya pe wai amenan pe taasaꞌ Paapaya yai, eꞌmaiꞌnon inkupîꞌpî epuꞌtîꞌnîkon tarîpai, penaroꞌ pe awanî moropai aataretîꞌka kupî sîrîrî."
58,9,1,"Paapa Yapurîtoꞌ Yeseru Sîrîrî Non Po SiꞌmaPena eꞌmaiꞌ pe Paapaya etantoꞌ pîꞌ esenumenkanpaiꞌnîkon. Moisés nurîꞌtî pia itîrîꞌpîiya, îꞌ kaiꞌma tapurîtoꞌ ekaremeꞌnen pe. Mîrîrî ekaremekîꞌpîiya îꞌ kaiꞌma pemonkonyamîꞌya tapurîtoꞌpe Paapa koꞌmantoꞌ ton tînkonekaꞌpîkon ta siꞌma sîrîrî non po."
58,9,2,"Ekaremekîꞌpîiya manniꞌ Paapa koꞌmantoꞌ bodeyamîꞌ piꞌpîrîꞌpî ke ikonekasaꞌ arakkitawon eꞌmaiꞌnon yuwaꞌtoꞌ wanîꞌpî tamîꞌnawîronkon ewontoꞌpe pra tîîse manniꞌkan teepîremasanon neken ewomî Paapa yapurîi. Mîrîrî morî ta awanîꞌpî apoꞌ, toꞌ kumaꞌtu, moropai moro rî awanîꞌpî trigo puusaꞌ toꞌ nîtîrîꞌpî Paapa tonpe itaponseꞌ po."
58,9,3,"Mîrîrî tîpo itakon iteꞌkaron wanîꞌpî yuwaꞌsaꞌ pe anîꞌ ewomî namai. Iratai ta awanîꞌpî morî puꞌkuru Paapa koꞌmantoꞌ pataꞌseꞌ. Mîrîrî ese winî awanîꞌpî ouro konekasaꞌ aꞌpusin toꞌ nîpoꞌtî yaponseꞌ. Moropai ita nîrî awanîꞌpî toꞌ esetatoꞌ Paapa nîkupîꞌpî yenseꞌ. Tamîꞌnawîrî ouro pe awanîꞌpî ita, iporo. Mîrîrî yaꞌ toꞌ yuu pe Paapa nîtîrîꞌpî yenseꞌ wanîꞌpî. Moropai mîrîrî yaꞌ Arão nurîꞌtî yenyawon rîꞌpî yei wanîꞌpî manniꞌ aretaꞌpî. Moropai asakîꞌne aweneꞌkon tîꞌ wanîꞌpî oꞌnon pata Paapa maimu eꞌmenukasaꞌ manniꞌ yaponseꞌ pîꞌ."
58,9,5,"Mîrîrî Paapa maimu yenseꞌ po toꞌ wanîꞌpî asakîꞌne eseꞌ yenpata winî tîweꞌsanon ouro konekasaꞌkon inserîyamîꞌ pe, manniꞌkan Paapa pia puꞌkuru tîîkoꞌmansenon. Inkamoro yapîꞌsaꞌ yarappana îꞌ kaiꞌma pemonkonya teseru koneka Paapa yarakkîrî pataꞌseꞌ pe awanîꞌpî. Mîrîrî pata Paapaya tîîwanmîra imakuiꞌpî kupî pataꞌseꞌ pe awanîꞌpî. Tîîse tamîꞌnawîrî îꞌ moro tîweꞌsen ekaremekî eserîke pra awanî sîrîrîpe."
58,9,6,Tamîꞌnawîron Paapa yewîꞌ konekasaꞌ tîuyaꞌnîkon tîpo teepîremasanon ewomî piaꞌtîꞌpî wei kaisarî eꞌmaiꞌnon yuwaꞌtoꞌ morî ta neken. Toꞌ ewomî eꞌpîtîꞌpî mîrîrî tîntîrîkon yeserukon yawîrî mîrîrî kuꞌse.
58,9,7,"Tîîse itakon iteꞌkaron yuwaꞌtoꞌ ta, teepîremasanon esanon yepotorî ewomî eꞌpîtîꞌpî tiwin iteꞌka tiwin konoꞌ tîîse. Mîîkîrî ewomî pîn mîn ton pra. Tîîse mîîkîrîya anîꞌrî wîîsaꞌ tîuya mînî yarî eꞌpîtîꞌpî Paapa pîꞌ ekaremeꞌse. Mîrîrî yarîiya imakuiꞌpî tînkupîꞌpî ton pe. Moropai tonpayamîꞌ nîkupîꞌpî imakuiꞌpî tînepuꞌtîkon pe pra ikuꞌsaꞌ toꞌya ton pe yarîꞌpîiya."
58,9,8,"Mîrîrî Paapa yewîꞌ ta, toꞌ nîkupî wenai Morî Yekaton Wannîya uyenupakon aronne epuꞌtoꞌpe kaiꞌma. Manniꞌ itakon iteꞌkaron yuwaꞌtoꞌ, morî puꞌkuru Paapa koꞌmantoꞌ ta, anîꞌ ewomî pîn. Aatarakkanmoka eserîke pra aakoꞌmamî eꞌmaiꞌnon yuwaꞌtoꞌ ta neken teepîremasanonya teeserukon kupî tanne. Mîrîrî pîꞌ uyenupaꞌpîkon Morî Yekaton Wannîya, maasa Paapa pia ewonnîtoꞌ atarakkanmokasaꞌ pra tîîse. Mîrîrîya ekaremekî sîrîrîpe uurîꞌnîkon pîꞌ, epuꞌtoꞌpe kaiꞌma. Pena Paapa pia toꞌ nîtîrîya moropai tekînkon poꞌtî toꞌya ya, morî pe eꞌtoꞌ yawîrî pemonkon yewan miakanma eserîke pra awanîꞌpî, manniꞌkan Paapa yapurînenan yewan. Paapa pia puꞌkuru toꞌ ewomî eserîke pra."
58,9,10,"Tamîꞌnawîron toꞌ nîkupî yeseru wanîꞌpî yekkari wanî tonpe neken, moropai toꞌ wuku tonpe, moropai îꞌ kaiꞌma teserukon yaꞌ tenyakon rona toꞌya tonpe. Moropai tiaron toꞌ yeseru mîrîrî wanîꞌpî poroporo neken pemonkon eꞌronatoꞌ yeseru pe. Mîrîrî kupîꞌpî toꞌya, îꞌ pensa Paapaya amenan pe mîrîrîkon yeseru mîrîrî miakanma pîkîrî."
58,9,11,"Tîîse mîrîrî tîpo Cristo iipîꞌpî teepîremasanon esanon yepotorî pe uurîꞌnîkon tonpe. Moropai amenan ewonnîtoꞌ yarakkanmokaꞌpîiya. Mîîkîrî ewomîꞌpî mîrîrî Paapa yewîꞌ ta, kaꞌ pon puꞌkuru. Miarî uurîꞌnîkon ton pe Paapa pîꞌ esatî pîꞌ aakoꞌmamî, manniꞌ morî eꞌtoꞌ yawîrî yapurîtoꞌ pataꞌseꞌ ta, pemonkon nîkonekaꞌpî pata pra. Uupiaꞌnîkon morî tîrî Paapaya emapuꞌtînen pe awanî, taasaiꞌya yawîrî."
58,9,12,"Îꞌ pensa teewomî yai, Cristo ewomîꞌpî tiwin iteꞌka neken tamîꞌnawîronkon tonpe mîrîrî morî puꞌkuru Paapa koꞌmantoꞌ pataꞌseꞌ yaꞌ. Miarî yaꞌ teewomî yai bode mînî moropai paaka more mînî yaasaiꞌya pra man tiwin kin Paapa pîꞌ ekaremekîpa. Tîîse yarîꞌpîiya tîmînî tîniꞌkamoꞌpî puꞌkuru. Moropai mîrîrî ke uurîꞌnîkon yeꞌmaꞌpîiya ipatîkarî tîîpia koꞌmannîtoꞌpe."
58,9,13,"Mîrîrî bodeyamîꞌ mînî, moropai paakayamîꞌ yuntonon mînî, moropai paaka tînre yenpotîpon pepînon tekînkon poꞌtîsaꞌ toꞌya ya, urunuꞌpîri wanî toꞌ nîkututuma pe pemonkonyamîꞌ poro. Mîrîrî kupî toꞌya yai, pemonkonyamîꞌ yarakkîrî nura pe toꞌ eꞌtoꞌ ronaiya tîîse poro po ituꞌna pra. Maasa esenumenkatî, mîrîrî yentai Jesus mînî iniꞌkamoꞌpîya uurîꞌnîkon rona. Morî Yekaton Wannî meruntîri yai Paapa pia mîîkîrî eturumakaꞌpî tîîwarîrî tîîsaꞌmantapa. Morî pe eꞌtoꞌ yawîron imakuiꞌpî ton pîn eeturumakaꞌpî. Mîrîrî wenai imînîya imakuiꞌpî uyewankon yaꞌ tîîkoꞌmansen ronaiya. Manniꞌ neꞌneꞌ pe esenumenkantoꞌ kuꞌnen moꞌkaiya. Mîrîrî wenai yairî Paapa, manniꞌ ipatîkaron tîîkoꞌmansen yapurîtoꞌpe ikupîꞌpîiya. Mîrîrî warantî uurîꞌnîkon pîikaꞌtîiya."
58,9,15,"Mîrîrî kuꞌsaꞌ tîuya wenai, Cristo wanî Paapa yarakkîrî pemonkon yarappana. Amenan esetantoꞌ tîîsaiꞌya wanî, morî pe pemonkon enatoꞌpe Paapa yarakkîrî. Mîrîrî yeꞌnen penaroꞌ yawîronkon nîkupîꞌpî imakuiꞌpî moꞌkapa kaiꞌma aasaꞌmantaꞌpî. Moropai inkamoro Paapa nannoꞌsanya ipatîkaron inekaremekîꞌpî yapiꞌtoꞌpe aasaꞌmantaꞌpî."
58,9,16,"Epuꞌtîꞌnîkon enen anîꞌ wanî tîîse, itemanne rîꞌpî yapisî pepîn. Tîîse aasaꞌmanta tîpo neken, itonpa pe tîweꞌsenya mîîkîrî isaꞌmantaꞌpî yemanne rîꞌpî yapisî eꞌpai awanî. —Uusaꞌmantaꞌpî ya, uyonpa rîꞌpîya uyemanne rîꞌpî yapisî eꞌpai man —taasaiꞌya yeꞌnen. Tîîse yapisîiya mîîkîrî saꞌmantaꞌpî pataꞌpî pe neken. Maasa, aasaꞌmanta pra tîîse, yapisîiya eserîke pra awanî maasa pra îꞌ pe pra awanî, enen aakoꞌmamî pîkîrî. Tîîse aasaꞌmanta ya, mîrîrî yai neken yapisî eꞌpai awanî."
58,9,18,"Mîrîrî warantî nîrî pena imakuiꞌpî anîꞌ nîkupîꞌpî moꞌka Paapaya pepîn, tekîn wîîsaiꞌya pra tîîse. Itekîn mînî rîꞌpî wenai neken, Paapaya ikupî, taasaꞌ tîuya yawîrî."
58,9,19,"Mîrîrî yeꞌnen eꞌmaiꞌ pe Moisés nurîꞌtîya toꞌ nîkupîton ekaremeꞌsaꞌ yai tamîꞌnawîronkon pemonkonyamîꞌ pîꞌ, tamîꞌnawîrî Paapa nekaremekîꞌpî, paaka more mînî yapiꞌsaꞌ tîuya moropai bode mînî yapiꞌsaꞌ tîuya yenseꞌ yapisîꞌpîiya. Mîrîrî yaiꞌmeꞌpîiya tuna yarakkîrî. Moropai mîrîrî ke mîrîrî kaareta tînmenukaꞌpî yaponseꞌ moropai tamîꞌnawîronkon pemonkonyamîꞌ kuyukuyumaꞌpîiya. Hissopo yare moropai carneiro siꞌpo suuyu ikîꞌpasaꞌ iꞌkaꞌ ke ikuyukuyumaꞌpîiya. Mîrîrî kupî tîuya yeꞌka pe taꞌpîiya toꞌ pîꞌ:—Sîrîrî mîn wanî esetantoꞌ ton Paapa nîkupîꞌpî ekaremeꞌnen pe.Manniꞌ upîꞌ inekaremekîꞌpî ikupîkonpa—taꞌpîiya. Toꞌ pona ikupîꞌpî tîuya warantî, Moisés nurîꞌtîya mîn kuyukuyumaꞌpî mîrîrî Paapa yewîꞌ poro, moropai ita tîweꞌsen tamîꞌnawîron toꞌ napurîkon poro. Innape man. Moisés nurîꞌtîya yenupantoꞌ yawîrî tamîꞌnawîronkon wanî ironasaꞌ pe mîrîrî mîn ke. Moropai toꞌ makui, toꞌ nîkupîꞌpî kupîꞌpî Paapaya tîîwanmîrî mîrîrî wenai. Maasa pra anîꞌ wîîsaꞌ pra awanî ya, umakuyikon ronaiya eserîke pra awanî. Tîîse mîn itiꞌkamoꞌpî wenai neken eꞌronan esepuꞌtî."
58,9,23,"Inna seruꞌ pepîn tarî Paapa koꞌmantoꞌ kupîꞌpî toꞌya morî pe tekînon mînî ke. Tîîse mîrîrî wanîꞌpî kaꞌ po tîweꞌsen patakanen pe neken. Morî pe ironapîtîꞌpî toꞌya Paapa yapurîkonpa mîrîrî warantî. Tîîse toꞌ yekînnon mînî yentai morî pe ronaton yuꞌse kaꞌ pon wanî, manniꞌ pata pemonkon yarakkîrî Paapa esepotoꞌ."
58,9,24,"Maasa pra Cristo ewonsaꞌ pra man morî puꞌkuru Paapa pataꞌseꞌ ya pemonkon nîkonekaꞌpî yaꞌ pra, mîrîrî kaꞌ po tîweꞌsen patakasaꞌ yaꞌ pra. Tîîse mîîkîrî ewomîꞌpî kaꞌ po tîweꞌsen yaꞌ puꞌkuru. Moropai sîrîrîpe Paapa pia aakoꞌmamî uurîꞌnîkon tonpe teeseurîma pîꞌ, upîikaꞌtîiyaꞌnîkon."
58,9,25,"Mîrîrî warantî pra pena teepîremasanon esanon yepotorî ewonpîtîꞌpî. Konoꞌ kaisarî eewonpîtîꞌpî mîrîrî morî puꞌkuru Paapa pataꞌseꞌ yaꞌ, tîmînî yaase pra tîîse paaka more mînî yaapîtîꞌpîiya. Tîîse mîrîrî warantî Cristo ewonsaꞌ pra man tuꞌke iteꞌka. Mîrîrî warantî ewonpîꞌsaꞌ ya, konoꞌ kaisarî moriya tuꞌke iteꞌka Cristoya tîmoron epuꞌtî eꞌpai awanî eꞌpainon pata ekonekaꞌpî pata pai. Tîîse mîîkîrî ewomîꞌpî tiwin iteꞌka neken tamîꞌnawîronkon tonpe. Sîrîrî yai tamîꞌnawîron ataretîꞌka kupî yai eesenpoꞌpî imakuiꞌpî pe tamîꞌnawîronkon eꞌtoꞌ moꞌkapa kaiꞌma. Tîîwarîrî tiwin iteꞌka tîîsaꞌmantapa eeturumakaꞌpî."
58,9,27,"Tamîꞌnawîronkon uurîꞌnîkon saꞌmanta eꞌpai awanî tiwin iteꞌka neken. Moropai mîrîrî tîpo Paapaya uurîꞌnîkon yenuntoꞌ wanî. Mîrîrî warantî nîrî Cristo eturumakaꞌpî tîîwarîrî tiwin iteꞌka tîîsaꞌmantapa. Moropai pemonkonyamîꞌ nîkupîꞌpî imakuiꞌpî moꞌkaꞌpîiya tîpona. Mîrîrî tîpo mîîkîrî esenpo itakon iteꞌka pe tarîpai imakuiꞌpî moꞌkai pra, tîîse tînîmîkî pîꞌ tîîkoꞌmansenon pîikaꞌtîi aaipî."
58,10,1,"Pena Moisés nurîꞌtîya yenupatoꞌ wanî maasa Cristo nîkupî ekaremeꞌnen pe. Mîrîrî wanîꞌpî itekatonoꞌpî pe neken, morî pe tuiꞌsen yekatonoꞌpî pe awanîꞌpî, imaꞌre tîwanî yeꞌnen. Maasa pra konoꞌ kaisarî ikuꞌpîtî toꞌya eꞌpai awanîꞌpî. Mîrîrî yeꞌnen oꞌnon yeꞌka pe mîrîrî Moisés nurîꞌtî nîmenukaꞌpîya pemonkon kupî eꞌpainon morî pe eꞌtoꞌ yawîrî, Paapa pia erepannîtoꞌpe."
58,10,2,"Sîrîrî Paapa yapurînenan eꞌsaꞌ ya, morî pe eꞌtoꞌ yawîrî ironasaꞌ pe imakuiꞌpî tînkupîꞌpîkon winîpai, mîrîrî tînkupîkon koꞌmannîpî mîꞌpannîpîꞌpî toꞌya eꞌpainon. Maasa pra morî pe toꞌ wanî eꞌpainon teuren."
58,10,3,Tîîse mîîwîni pra awanî konoꞌ kaisarî tîmakuyikon yepeꞌ ton tekînkon eneꞌpîtî pemonkonyamîꞌya. Mîrîrîya toꞌ yenpenatanîpîꞌpî tîmakuyikon rona pîꞌ. Maasa pra paaka mînîya moropai bode mînîya anîꞌ nîkupîꞌpî imakuiꞌpî moꞌka eserîke pra awanî tiwin kin.
58,10,5,"Mîrîrî yeꞌnen Cristoya taꞌpî Paapa pîꞌ tarî non pona teerepansaꞌ yai:—Paaka mînî moropai anîꞌrî mînî yarîuyayuꞌse pra awanî yeꞌnen,uyesaꞌ ton kupîꞌpîya, Paapa, untîrî tonpe aapia. Maasa pra oꞌmaꞌkon toꞌ nîpoꞌtîkonitaponseꞌ poinkamoro yuꞌse pra awanî inîꞌrîtoꞌ nîkupîꞌpî imakuiꞌpî moꞌkanen pe. Mîrîrî yeꞌnen tauya apîꞌ:Paapa, uurî tarî waiituꞌse aweꞌtoꞌ kuꞌtoꞌpeuya.Îꞌ kaiꞌma amaimu yaponseꞌ poupîꞌ teeseurîmasen eꞌmenukasaꞌmanniꞌya taasaꞌ yawîrî ikupîuya—taꞌpîiya. Mîrîrî pîꞌ esenumenkanpaiꞌnîkon. Eꞌmaiꞌ pe taꞌpîiya: —Paaka wîî toꞌya yuꞌse pra awanî. Anîꞌ enepî toꞌya yuꞌse awanî pepîn aapia tînpoꞌtîkon ton. Mîrîrî taꞌpîiya mîrîrî kuꞌtoꞌpe toꞌya kaiꞌma Moisés nurîꞌtî nîmenukaꞌpîya taasaꞌ tanne."
58,10,9,"Moropai mîrîrî tîpo taꞌpîiya: —Uurî tarî wai Paapa, ituꞌse amîrî eꞌtoꞌ kuꞌtoꞌpeuya —taꞌpîiya. Mîrîrî warantî tamîꞌnawîrî toꞌ nîkupî koꞌmannîpî yaretîꞌkaꞌpî Paapaya. Moropai mîrîrî pataꞌpî yaꞌ Cristo saꞌmantatoꞌ tîrîꞌpîiya."
58,10,10,"Ituꞌse Paapa wanî wenai Cristo saꞌmantaꞌpî. Mîrîrî aasaꞌmantatoꞌ wenai, uurîꞌnîkon nîkupîꞌpî imakuiꞌpî moꞌkaꞌpîiya. Moropai morî pe uurîꞌnîkon kupîꞌpîiya. Maasa pra eeturumakaꞌpî tîîsaꞌmantapa tiwin iteꞌka tamîꞌnawîronkon nîkupîꞌpî imakuiꞌpî tonpe."
58,10,11,Mîrîrî yeꞌka pe pra manniꞌkan teepîremasanon Judeuyamîꞌ nîpoꞌtî wanî. Ikoꞌnoro wei kaisarî teserukon yawîrî ikupî pîꞌ toꞌ eꞌpîtî. Tîîse mîrîrî toꞌ nîkupîya anîꞌ nîkupîꞌpî imakuiꞌpî moꞌka eserîke pra awanî tiwin kin.
58,10,12,"Tîîse mîîkîrî teepîremasanon esanon yepotorî Jesus Cristo eturumakaꞌpî tiwin iteꞌka neken imakuiꞌpî tamîꞌnawîronkon nîkupîꞌpî moꞌkapa. Mîrîrî kuꞌsaꞌ tîuya tîpo eereutaꞌpî ipîkku pataꞌseꞌ yaꞌ, Paapa meruntîri winîkîi."
58,10,13,"Miarî mîrîrî pata pai, mîîkîrî Jesus koꞌmamî. Îꞌ pensa Paapaya imaimu yawîrî iteyatonon kupî inîmîkî pîꞌ aakoꞌmamî, toꞌ yentai awanî yeꞌnen."
58,10,14,Maasa pra mîrîrî tiwin iteꞌka eeturumakaꞌpî wenai tîpemonkonoyamîꞌ kupîꞌpîiya morî pe eꞌtoꞌ yawîrî ipatîkarî imakuiꞌpî ton pra. Manniꞌkan innape ikuꞌnenan makuyikon moꞌkaiya.
58,10,15,"Moropai Morî Yekaton Wannî eseurîmaꞌpî mîrîrî yekare pîꞌ. Eꞌmaiꞌ pe taꞌpîiya: —Sîrîrî wanî esetatoꞌ ton pe toꞌ yarakkîrîmanniꞌ wei esuwaꞌkasaꞌ tîpo ikupîuya —taꞌpî Paapaya.—Umaimu yekaꞌmauya toꞌ yewan yaꞌ aakoꞌmantoꞌpe,moropai îꞌ pona imenukasaꞌ warantîtoꞌ esenumenkatoꞌ yaꞌ itîrîuyatîîwanmîraꞌnîkon ikupî toꞌya namai,—taꞌpîiya."
58,10,17,Moropai inîꞌrî taꞌpîiya:—Îꞌ pensa imakuiꞌpî pe toꞌ eꞌtoꞌ pîꞌenpenata pepîn inîꞌrîmoropai toꞌ nîkupîꞌpî imakuiꞌpî pîꞌenpenata pepîn tiwin kin—taꞌpîiya.
58,10,18,Mîrîrî warantî tîîwanmîra imakuiꞌpî unkupîꞌpîkon kuꞌsaiꞌya tîpo inîꞌrî tîmakuyikon yepeꞌ pe toꞌ nîpoꞌtî yuꞌse pra awanî tarîpai.
58,10,19,"Paapa Pia ErepannîpaiꞌnîkonMîrîrî yeꞌnen uyonpayamîꞌ, Jesusya pakîꞌnan pona tîmînî kamoꞌpî pata pai, îꞌ rî umanenpanenkon ton pra man morî puꞌkuru Paapa pataꞌseꞌ yaꞌ ewonnîtoꞌpe. Maasa pra mîîkîrîya amenan eꞌma arakkanmokaꞌpî ewonnîtoꞌ ton. Aasaꞌmantaꞌpî yai, tîpataꞌseꞌ yuwaꞌtoꞌ kamisa karakaꞌpî Paapaya. Mîrîrî yeꞌnen Paapa pia puꞌkuru ewonnî tarîpai. Maasa pra pemonkon pe Jesus saꞌmantatoꞌ wenai imakuiꞌpî unkupîꞌpîkon moꞌkaꞌpîiya. Moropai uupiaꞌnîkon morî pe tîweꞌtoꞌ tîîsaiꞌya yeꞌnen, ewonnî Paapa pia koꞌmanse."
58,10,21,Tarîpai moro man tiwin kureꞌnan teepîremasanon esanon yepotorî uurîꞌnîkon tonpe miarî Paapa yewîꞌ esaꞌ pe tîweꞌsen.
58,10,22,"Mîrîrî yeꞌnen aminke pra erepannîpaiꞌnîkon man Paapa pia. Yairî uyewankon yaꞌ esenumenkan yeꞌka pe moropai innape ikupîiꞌma. Maasa pra morî pe esenumenkantoꞌ enasaꞌ man ironasaꞌ pe. Moropai morî puꞌkuru tuna ke ironasaꞌ pe uyesaꞌkon wanî warantî, ituꞌna, uyewankon yaꞌ morî pe koꞌmannî inîꞌrî imakuiꞌpî kupî pîꞌ koꞌmannî pepîn. Mîrîrî yeꞌnen iipia puꞌkuru erepannîpaiꞌnîkon man."
58,10,23,Moriya innape ikupî pîꞌ koꞌmannîpaiꞌnîkon man. Manniꞌ ipîꞌ eseurîman koꞌmannîpî manniꞌ maasa pra epuꞌtî man îꞌ kaiꞌma yairî îꞌ taꞌpî tîuya kupî Paapaya.
58,10,24,Moropai morî pe eꞌnî yuwapaiꞌnîkon tiaronkon yarakkîrî. Tiaronkon pîikaꞌtîpaiꞌnîkon tamîꞌnawîrî morî pe toꞌ saꞌnama wenai moropai tiaronkon nîrî saꞌnamatoꞌpe toꞌya. Moropai toꞌ pîikaꞌtî yuwatoꞌpe toꞌya.
58,10,25,"Tiaronkon wîtî pra awanî wenai epereꞌpîꞌnîtoꞌ pataꞌseꞌ yaꞌ —Uurî nîrî uutî pepîn —tîkai pra eꞌnîpaiꞌnîkon man. Tîîse inkamoro yausinpapaiꞌnîkon man. Inîꞌ panpîꞌ itîîpai toꞌ eꞌtoꞌpe, toꞌ yausinpapaiꞌnîkon man. Maasa pra aminke pra Uyepotorîkon iiꞌtoꞌ weiyu eseponî pîꞌ man mîîtoꞌpe. Mîrîrî yeꞌnen toꞌ tarumakai pra toꞌ yausinpa yuwapaiꞌnîkon man."
58,10,26,"Maasa pra yairon puꞌkuru Paapa maimu eta tîpo tîpuꞌse imakuiꞌpî kupî pîꞌ koꞌmannî ya, inîꞌrî mîrîrî moꞌkanen ton eporî eserîke pra man. Paapa maimu pîinama pra tanne tiaron untîrîkon ton pra man imakuiꞌpî yepeꞌ ton."
58,10,27,"Mîrîrî yeꞌnen eranneꞌ pe eꞌnî kupî sîrîrî. Maasa pra apoꞌ yaꞌ teyatonon yenumî Paapaya nariꞌ yaꞌ, apoꞌ îꞌ pensa eesiꞌnîpî neporî ton pepîn yaꞌ."
58,10,28,"Maasa eraꞌmakî. Pena Moisés nurîꞌtî nîmenukaꞌpî yawîrî pra tîweꞌsen wanî ya, mîîkîrî yeꞌka wîꞌpî toꞌya tîꞌnînmai pra. Tîîse mîrîrî kuꞌpîtîꞌpî toꞌya pena anîꞌya imakuiꞌpî kuꞌsaꞌ eraꞌma asakîꞌnankonya ya. Mîîwîni pra awanî ya, eseurîwîꞌnankonya eraꞌmasaꞌ ya."
58,10,29,"Tarîpai oꞌnon yeꞌka pe awanî kupî sîrîrî Paapa munmu yewanmîrîtîpon yarakkîrî? Inkamoro yeꞌkaya imînî tîrona tonkon kupî îꞌ pe pra rî. Manniꞌ imînî wenai upîikaꞌtîiyaꞌnîkon yekare esepuꞌtî, amenan esetatoꞌ yawîrî. Moropai oꞌnon yeꞌka pe eꞌpai awanî Paapa Yekaton, isaꞌnamanen, winîkîi tîwoꞌmaꞌtasen yarakkîrî? Maasa esenumenkatî. Penaronkon Moisés nurîꞌtî maimu yawîrî pra esiꞌsan yentai tîweꞌtarumaꞌtîtoꞌ yapisîiya kupî sîrîrî."
58,10,30,"Maasa pra Paapa manniꞌya epuꞌtî man. Taꞌpîiya:—Eseꞌma kupî sîrîrî inkamoro,—Uyepotorîkonya tîpemonkonoyamîꞌ yeseru yenpo kupî sîrîrî.Moropai imakuiꞌpî toꞌ nîkupîꞌpîkon wenai,inkamoro yenumîiya kupî sîrîrî—taꞌpîiya."
58,10,31,Akan neken taamî mannankan Paapa tîîkoꞌmansenya toꞌ yenumî kupî pe man.
58,10,32,"Maasa enpenatatî. Pena Jesus yekare etayaꞌnîkon yai, innape ikupîꞌpîyaꞌnîkon, yairî awanî epuꞌtîꞌpîyaꞌnîkon. Mîrîrî wenai tuꞌke aweꞌtarumaꞌtîꞌpîkon. Tîîse mîrîrî rumakayaꞌnîkon pra awanîꞌpîkon. Yapîtanîpî pîꞌ aakoꞌmamîꞌpîkon."
58,10,33,Tiaron pensa amîrîꞌnîkon muꞌtunpaꞌpî toꞌya mararî pra. Moropai atarumaꞌtîꞌpîkon toꞌya tamîꞌnawîronkon rawîrî siꞌma. Moropai amîrîꞌnîkonya tiaronkon eꞌtarumaꞌtî eraꞌmaꞌpî aꞌnokoꞌpîkon pe. Mîrîrî yeꞌnen toꞌ wanîyakon pe toꞌ pîikaꞌtî yuwaꞌpîyaꞌnîkon. Mîrîrî wenai toꞌ kaisarî aweꞌtarumaꞌtîꞌpîkon.
58,10,34,"Moropai amîrîꞌnîkonya atarakkamoꞌsan pîikaꞌtîꞌpî. Tamîꞌnawîrî itesaꞌ pe aweꞌtoꞌkon moꞌkaꞌpî toꞌya tanne, mîrîrî yapîtanîpîꞌpîyaꞌnîkon aatausinpakon yeꞌka pe. Aatausinpaꞌpîkon maasa pra mîrîrî yentainon morî panpîꞌ eporîyaꞌnîkon epuꞌtîꞌpîyaꞌnîkon, tîweꞌtîꞌkasen pepîn tîrî tîuya taasaꞌ Paapaya yawîrî."
58,10,35,"Mîrîrî yeꞌnen meruntî ke eꞌtî aꞌtuꞌmîra teenai pra. Innape ikupî pîꞌ aakoꞌmamîkon ya, kureꞌne morî yapisîyaꞌnîkon kupî sîrîrî."
58,10,36,Mîrîrî yapisîyaꞌnîkon nîmîkî pîꞌ akoꞌmantî teesetaꞌkai pra. Ituꞌse Paapa eꞌtoꞌ kupî pîꞌ moropai îꞌ tîrîuya taꞌpî Paapaya yapisîyaꞌnîkon pîkîrî akoꞌmantî.
58,10,37,"Maasa pra Paapa maimu eꞌmenukasaꞌya taasaꞌ man:Tîkoꞌman pe aakoꞌmamî pe pra man, tîîse mararî aakoꞌmamî.Moropai manniꞌ tuiꞌsen, mîîkîrî iipî.Mîîkîrî koꞌmamî pepîn tîîse aaipî."
58,10,38,"Mîrîrî yai upemonkonoyamîꞌ morî pe puꞌkuru tîweꞌsanonkoꞌmamî pe man innape ukupî pîꞌ.Tîîse inkamoro ennaꞌpo ya teꞌmaꞌpîkon pîꞌ,inkamoro pîꞌ atausinpa pepîntaꞌpîiya."
58,10,39,"Tîîse uurîꞌnîkon wanî pepîn inkamoro yeꞌka tîwennaꞌposanon warantî. Inkamoro wanî aweꞌtîꞌkatonkon pe. Tîîse uurîꞌnîkon wanî innape ikuꞌnenan pe moropai innape ikuꞌsaꞌ wenai, uurîꞌnîkon wanî eꞌpîikaꞌtîꞌsan pe."
58,11,1,"Tauya sîrîrî innape Paapa kuꞌtoꞌ wanî see warantî. Innape Paapa winîpainon yapisî kupî sîrîrî, manniꞌ inîmîkî pîꞌ koꞌmannî manniꞌ epuꞌtîꞌnîkon. Moropai yapisîton moro awanî epuꞌtî teeseraꞌmasen pepîn, innape Paapa kupî wenai."
58,11,2,Mîrîrî warantî penaronkonya innape Paapa kupîꞌpî. Mîrîrî wenai Paapaya toꞌ eraꞌmaꞌpî tîwakîri pe.
58,11,3,"Innape ikupî wenai epuꞌtîꞌnîkon îꞌ kaiꞌma Paapaya tamîꞌnawîron konekaꞌpî tîmaimu ke. Kaꞌ konekaꞌpîiya, kapoi, wei, sirikkîyamîꞌ anîꞌ neraꞌmakon pepîn konekaꞌpîiya teraꞌmasen tonpe toꞌ konekaꞌpîiya. Mîrîrî epuꞌtî, innape Paapa kupî yeꞌnen."
58,11,4,"Mîrîrî warantî nîrî pena Abel nurîꞌtîya innape Paapa kupîꞌpî. Mîrîrî yeꞌnen Paapa pia tîntîrî tekîn poꞌtîꞌpîiya manniꞌ tîrui Caim nurîꞌtî nîpoꞌtî yentainon. Innape Abel nurîꞌtîya ikupî yeꞌnen, tîwakîri pe yairon pe Paapaya intîrîꞌpî eraꞌmaꞌpî. Innape ikuꞌtoꞌ tîuya wenai tîîsaꞌmanta tîpo inîꞌrî teeseurîmasen pe Abel nurîꞌtî wanî. —Innape Paapa kuꞌnen pe eꞌtî —taiya upîꞌnîkon."
58,11,5,Mîrîrî warantî nîrî Enoqueya innape Paapa kupîꞌpî. Mîrîrî wenai aasaꞌmantatoꞌ winîpai Paapaya yarîꞌpî. Moropai mîîkîrî esaꞌrîꞌpî yuwaꞌpî itonpayamîꞌya tîîse eporî toꞌya pra awanîꞌpî. Maasa pra Paapaya yarîꞌpî wanîꞌpî. Yarîiya rawîrî Paapa maimu eꞌmenukasaꞌya taasaꞌ wanîꞌpî: —Tîwakîri pe Paapaya eraꞌmaꞌpî innape ikuꞌtoiꞌya wenai.
58,11,6,"Anîꞌya innape Paapa kupî yeꞌka pe pra, tîwakîri pe eraꞌmaiya pepîn tiwin kin. Maasa pra Paapa pia tuutîsenya innape moro Paapa wanî ikupî eꞌpai awanî. Moropai Paapa nîtîrî ton moro awanî, manniꞌkan tîwanenan pia epuꞌtîiya eꞌpai awanî."
58,11,7,Mîrîrî warantî nîrî Noé nurîꞌtîya Paapa maimu eta tîuya yai innape ikupîꞌpî. Taꞌpî Paapaya: —Pata yaretîꞌkauya pe wai tuna ke —taꞌpîiya. Tîîse maasa îꞌ eꞌkupî eraꞌmasaꞌ Noéya pra awanîꞌpî. Tîîse innape imaimu kupîꞌpîiya. Moropai kureꞌnan kanau konekaꞌpîiya. Mîrîrî yaꞌ tîpemonkonoyamîꞌ tarakkîronkon eꞌpîikaꞌtîtoꞌpe kaiꞌma. Mîrîrî kuꞌsaiꞌya wenai tiaronkon pata ponkon tîꞌkaꞌpî Paapaya. Moropai innape tîkuꞌsaiꞌya wenai yairon pe ikupîꞌpî Paapaya.
58,11,8,"Mîrîrî warantî nîrî Abraão nurîꞌtîya innape Paapa maimu kupîꞌpî. Mîîkîrî yannoꞌpî Paapaya moropai eeseꞌmaꞌtîꞌpî tiaron pata pona. Attîꞌpî seꞌ tapairî tuutîsen pemonkon wîtî warantî, oꞌnon pata tuutî epuꞌtî yeꞌka pe pra. Tîîse apata ton tîrîuya taꞌpî Paapaya pata pona attîꞌpî. Mîîkîrîya tîpata nîmîꞌpî."
58,11,9,"Innape Paapa kupî tîuya wenai aakoꞌmamîꞌpî miarî kaꞌran pe, mîrîrî itîrî tîuya taasaꞌ Paapaya manniꞌ pata yaꞌ. Mîîkîrî koꞌmamîꞌpî tappîi konekasaꞌ ta. Mîrîrî warantî nîrî Isaque nurîꞌtî moropai Jacó nurîꞌtî koꞌmamîꞌpî tappîi konekasaꞌ ta. Maasa pra inkamoro pîꞌ nîrî taꞌpî Paapaya toꞌ pataꞌseꞌ ton itîrî tîuya pîꞌ mîîtoꞌpe."
58,11,10,"Mîrîrî warantî toꞌ koꞌmamîꞌpî maasa pra Abraão nurîꞌtîya ikoneka tîuya taꞌpî Paapaya nîmîkîꞌpî tîpataꞌseꞌ ton. Manniꞌ Paapa nîkonekaꞌpî aakoꞌmamî pataꞌseꞌ ton, saꞌman iteꞌseꞌkon aataretîꞌka neporî ton pepîn mîrîrî nîmîkîꞌpîiya."
58,11,11,"Innape ikupî pîꞌ Abraão nurîꞌtî koꞌmamî wenai tînmu ke eenaꞌpî aꞌyekeꞌton pe siꞌma. Moropai inoꞌpî Sara nurîꞌtî nîrî, tînre yenponen pe pra siꞌma tînre ke eenaꞌpî. Mîîkîrîya innape îꞌ kupî tîuya taꞌpî Paapaya epuꞌtîꞌpî. Mîrîrî warantî mîîkîrî Abraão nurîꞌtî enaꞌpî tuꞌkankon yunkon pe aꞌyekeꞌtonon pe siꞌma. Mararî pra ipayanyamîꞌ ton esenpoꞌpî kaꞌ pîꞌ sirikkîyamîꞌ wanî warantî. Moropai tuꞌke kasapan wanî warantî pîrana ka, ikuꞌneꞌtî yentai ipayanyamîꞌ epamîꞌpî."
58,11,13,"Sîrîrî warantî tamîꞌnawîronkon inkamoro penaronkon eꞌtîꞌkaꞌpî innape ikupî yeꞌka pe. Teuren îꞌ tîrî tîuya taꞌpî Paapaya eraꞌmasaꞌ toꞌya pra man tîîse innape ikupîꞌpî toꞌya. Maasa yapisî tîuyaꞌnîkon epuꞌtîꞌpî toꞌya. Moropai toꞌ esepuꞌtîꞌpî tarîron pe pra tîwanîkon moropai toꞌ esekaremekîꞌpî kaꞌran pe tîwanîkon pîꞌ sîrîrî pata po, tuutîsanon pe sîrîrî pata poi toꞌ wanî."
58,11,14,"Mîrîrî warantî anîꞌkan esenumenka ya, tîpataꞌseꞌkon ton yuwa pîꞌ toꞌ koꞌmamî eesepuꞌtî. Inkamoro esenumenkasaꞌ pra man tîwennaꞌpokon pîꞌ tîpataꞌseꞌkon yaꞌ. Ennaꞌpopai tîwanîkon ya, toꞌ ennaꞌpoꞌpî eꞌpainon."
58,11,16,"Tîîse tîpatakon ton yuwaꞌpî toꞌya tiaron, itentainon morî kaꞌ pon. Mîrîrî wenai Paapa eppepî pepîn toꞌ yunkon pe, toꞌ napurî pe tîwanî pîꞌ maasa pra mîîkîrîya toꞌ pataꞌseꞌ ton konekaꞌpî miarî morî puꞌkuru."
58,11,17,"Abraão nurîꞌtîya innape Paapa kupîꞌpî wenai, tînmu Isaque nurîꞌtî tîrîꞌpî Paapa pia ipoꞌtîpa. Maasa pra innape tîkupîiya epuꞌtîpa tînmu Isaque nurîꞌtî wîîtoꞌpeiya tîîpia esatîꞌpî Paapaya. Teuren Paapaya taasaꞌ wanîꞌpî, ipîꞌ mîîkîrî inmu Isaque nurîꞌtî wenai tuꞌke payanyamîꞌ ton wanî kupî sîrîrî taasaiꞌya wanîꞌpî. Mîîwîni tîîse mîîkîrî tiwinan tînmu wîî yonpaꞌpî Abraão nurîꞌtîya Paapa maimu pe."
58,11,19,"Innape Abraão nurîꞌtîya ikupîꞌpî. Tînmu wîîsaꞌ tîuya tîpo, Paapaya iꞌmîꞌsaꞌka eserîke ikupîꞌpîiya innape. Mîrîrî yeꞌnen Paapa nîkupîꞌpî wanîꞌpî isaꞌmantaꞌsan koreꞌta pai mîîkîrî tînmu Isaque nurîꞌtî eꞌmîꞌsaꞌka warantî, iwîsaꞌ tîuya ya. Innape mîrîrî kuꞌsaꞌ tîuya wenai tînmu yapisîꞌpîiya isaꞌmantaꞌpî eꞌmîꞌsaꞌkasaꞌ warantî."
58,11,20,Mîrîrî warantî nîrî innape Paapa kupî tîuya wenai Isaque nurîꞌtîya taꞌpî tînmukuyamîꞌ pîꞌ. Morî tîîtoꞌpe Paapaya maasa toꞌ pia taꞌpîiya Jacó nurîꞌtî pîꞌ moropai Esaú nurîꞌtî pîꞌ.
58,11,21,Mîrîrî warantî nîrî innape Jacó nurîꞌtîya Paapa kupîꞌpî. Mîrîrî yeꞌnen tîîsaꞌmanta yeꞌka pe Jacó nurîꞌtîya José nurîꞌtî munkîyamîꞌ pîꞌ taꞌpî morî tîîtoꞌpe Paapaya toꞌ pia tiwin pîꞌ toꞌ tîîse. Mîrîrî taa yeꞌka pe mîîkîrî apîtasaꞌ wanîꞌpî tîmeꞌsipu pona moropai Paapa yapurîꞌpîiya.
58,11,22,"Mîrîrî warantî nîrî José nurîꞌtîya innape Paapa kupîꞌpî. Mîrîrî yeꞌnen tîîsaꞌmanta rawîrî Israelyamîꞌ epaꞌkatoꞌ pîꞌ eeseurîmaꞌpî Egito pata poi. Tîmaimu tîrîꞌpîiya toꞌ pîꞌ îꞌ kupî toꞌya eꞌpai awanî tîîsaꞌmantasaꞌ tîpo teꞌpî rîꞌpî yarakkîrî, yaatoꞌpe toꞌya tarakkîrîꞌnîkon."
58,11,23,Mîrîrî warantî nîrî innape Paapa kupîꞌpî Moisés yuntonon nurîꞌtîya. Mîrîrî wenai eesenposaꞌ tîpo yenomîꞌpî toꞌya eseurîwîꞌne kapoi kaisarî. Maasa pra mîîkîrî eraꞌmaꞌpî toꞌya morî pe puꞌkuru. Mîrîrî yeꞌnen pata esaꞌ pe tîweꞌsenya taasaꞌ yawîrî iwî toꞌya pra awanîꞌpî. Inama toꞌya pra toꞌ wanîꞌpî.
58,11,24,Mîrîrî nîrî innape Paapa kupîꞌpî Moisés nurîꞌtîya. Mîrîrî yeꞌnen kureꞌne teenai mîîkîrî pata esaꞌ Faraó yensi more pe tesatî toꞌya yuꞌse pra awanîꞌpî.
58,11,25,"Tîîse mîîkîrî wanîꞌpî Paapa pemonkonoyamîꞌ eꞌtarumaꞌtî kaisarî eꞌtarumaꞌtîpai, mararî Egito ponkon koreꞌta ikoꞌmanpai tîwanî yentai, imakuiꞌpî kupî tîuya pîꞌ taatausinpai. Paapa pemonkonoyamîꞌ yarakkîrî tîweꞌtarumaꞌtî eraꞌmaꞌpîiya morî pe panpîꞌ awanî."
58,11,26,"Morî pe panpîꞌ awanî epuꞌtîꞌpîiya, tamîꞌnawîrî Egito po tîweꞌsanon esaꞌ pe tîwanî yentai. Maasa pra mararî tîweꞌtarumaꞌtî epuꞌtîꞌpîiya Paapa pemonkonoyamîꞌ pokonpe, manniꞌkan koreꞌtapai maasa tîmenkaꞌpî pîikaꞌtîton Paapa narima epuꞌtîꞌpîiya. Moropai tîîpia Paapa nîtîrî kureꞌnan nîmîkî pîꞌ aakoꞌmamîꞌpî."
58,11,27,Innape Paapa kupî tîuya wenai Egito pata yapai Moisés nurîꞌtî epaꞌkaꞌpî pata esaꞌ namaiya pra. Tamîꞌnawîron yapîtanîpîꞌpîiya maasa pra Paapa anîꞌ neraꞌma pepîn epuꞌtî tîuya yeꞌnen.
58,11,28,"Innape Paapaya tîpemonkonoyamîꞌ pîikaꞌtî kupî tîuya yeꞌnen, tekînkon tîꞌkatoꞌpe toꞌya taꞌpîiya. Moropai inkamoroya tînnaꞌtakon kîꞌpatoꞌpe toꞌya mîn ke taꞌpîiya. Maasa pra Egito pona inserî iipî ya toꞌ tîꞌkai, toꞌ munkîyamîꞌ eꞌmaiꞌnokon tîꞌkaiya namai."
58,11,29,Mîrîrî warantî innape Paapa kupîꞌpî Israelyamîꞌya. Mîrîrî yeꞌnen kureꞌnan pîrana suuyu iteseꞌ rukkuꞌnîpîꞌpî toꞌya aꞌmun po. Moropai toꞌ yeꞌmaꞌpî pîꞌ tuiꞌsanon Egito ponkon enaꞌpî. Inkamoro yeuronkaꞌpî tunaya. Toꞌ tîꞌkaꞌpîiya.
58,11,30,"Mîrîrî warantî innape Paapa kupî toꞌya wenai Jericó cidaderî yuwaꞌtoꞌ kawînan enaꞌpî. Asakîꞌne miaꞌ pona wei kaisarî mîrîrî yuwaꞌtoꞌ woi toꞌ wîtî koꞌmannîꞌsaꞌ tîpo eenaꞌpî. ˻Paapa maimu yawîrî mîrîrî kupîꞌpî toꞌya.˼ Mîrîrî warantî nîrî innape Paapa kupîꞌpî Raabe nurîꞌtîya. Manniꞌ seꞌ tapairon wîriꞌ warayoꞌkon yarakkîrî tîweꞌsen. Mîîkîrî saꞌmantasaꞌ pra man manniꞌkan tîpata yawonkon saꞌmanta yai. Inkamoro wanîꞌpî Paapa maimu yawîrî pra. Tîîse morî pe manniꞌkan pata eraꞌmanenan Israelyamîꞌ yapisîꞌpîiya tewîꞌ ta. Series, "
58,11,32,"Îꞌ tauya eꞌpainon inîꞌ panpîꞌ sîrîrî pîꞌ? Maasa pra kureꞌne eseurîma eserîke pra wai mararî wei man. Eseurîma eserîke pra wai Gideão nurîꞌtî nîkupîꞌpî pîꞌ, moropai Baraque nurîꞌtî nîkupîꞌpî pîꞌ, moropai Sansão nurîꞌtî nîkupîꞌpî pîꞌ moropai Jefté nurîꞌtî nîkupîꞌpî pîꞌ moropai Davi nurîꞌtî nîkupîꞌpî pîꞌ moropai Samuel nurîꞌtî nîkupîꞌpî pîꞌ, moropai manniꞌkan Paapa maimu ekaremeꞌnenan profetayamîꞌ nurîꞌtî pîꞌ."
58,11,33,"Mîrîrî warantî innape Paapa kupîꞌpî toꞌya. Mîrîrî wenai toꞌ eseyaꞌnama mararonkon pepîn tiaron pata ponkon yarakkîrî. Moropai toꞌ yentai toꞌ wanîꞌpî. Yairon kupîꞌpî toꞌya. Mîrîrî yeꞌnen Paapa winîpainon, itîrî tîuya taꞌpî Paapaya, yapisîꞌpî toꞌya. Innape ikupî toꞌya wenai kaikusiyamîꞌ mata yettapurîꞌpî Paapaya."
58,11,34,"Innape ikupî tîuyaꞌnîkon wenai kureꞌnan apoꞌ awittasaꞌ yiꞌnîpîꞌpî Paapaya, toꞌ aramî namai. Moropai toꞌ eꞌtîꞌka yai tiaronkon saꞌmanta tanne, toꞌ saꞌmanta pra awanîꞌpî. Teuren aꞌtuꞌmîra toꞌ wanîꞌpî. Tîîse meruntî ke toꞌ enaꞌpî. Teeseyaꞌnamakon yai meruntî ke puꞌkuru toꞌ wanîꞌpî. Mîrîrî yeꞌnen tiaron pata ponkon mararonkon pepînon yentai toꞌ wanîꞌpî."
58,11,35,"Mîrîrî warantî innape Paapa kupîꞌpî wîriꞌsanyamîꞌya. Mîrîrî yeꞌnen toꞌ yonpakon isaꞌmantaꞌsan pîmîꞌsaꞌkaꞌpî Paapaya inîꞌrî. Tiaronkon tarumaꞌtîꞌpî toꞌya tîwî innape ikuꞌtoꞌ tîuyaꞌnîkon rumakatoꞌpe toꞌya. Tîîse tîwî irumaka toꞌya pra awanîꞌpî. Maasa epuꞌtîꞌpî toꞌya tîweꞌtarumaꞌtîkon tîpo tîîsaꞌmantasaꞌkon ya, morî yapisî tîuyaꞌnîkon tîweꞌmîꞌsaꞌkasaꞌkon yai."
58,11,36,Moropai tiaronkon yeppeꞌnîpîꞌpî toꞌya. Moropai tiaronkon poꞌpîtîꞌpî toꞌya. Tiaronkon yewaꞌtîpîtîꞌpî toꞌya. Moropai atarakkannîtoꞌ yewîꞌ ta toꞌ yarîꞌpî toꞌya.
58,11,37,"Moropai toꞌ saꞌmanta pîkîrî tiaronkon paꞌtîpîtîꞌpî toꞌya tîꞌkon ke. Tiaronkon saraꞌmoꞌpîtîꞌpî toꞌya saasa ke arakkita pairî. Tiaronkon wîꞌpî toꞌya kasupara ke. Tiaronkon ataimerunpaꞌpî mararî pra. Toꞌ asarî koꞌmannîpîꞌpî seꞌ yentakaya, tîponkon ton carneiro moropai bode piꞌpî rîꞌpî yekaꞌmaꞌpî tîuyaꞌnîkon yeꞌka pe. Îꞌ ton pra tîweꞌsanon pe toꞌ wanîꞌpî. Itarumaꞌtîsaꞌ pe toꞌ wanîꞌpî ipîra. Toꞌ eꞌtarumaꞌtîtoꞌ wanîꞌpî tuꞌke, tiwin pra. Inkamoro asarîꞌpî keren poro moropai wîꞌ poro. Moropai toꞌ koꞌmanpîtîꞌpî yarantana pîꞌ. Aꞌtakon non yakasaꞌ yapîꞌ toꞌ koꞌmamîꞌpî. Morî pe, yairon pe toꞌ wanîꞌpî, sîrîrî pata ponkon imakuiꞌsan koreꞌta toꞌ koꞌmamî yentai."
58,11,39,"Inkamoro yeseru eraꞌmaꞌpî Paapaya tamîꞌnawîrî tîwakîri pe. Maasa pra innape tîkupî toꞌya wenai toꞌ pîꞌ aatausinpaꞌpî. Tîîse inkamoro eꞌtîꞌkaꞌpî maasa îꞌ tîrîuya taꞌpî Paapaya tapiꞌse pra. Maasa pra Paapa esenumenkaꞌpî tiaron pe maasa uurîꞌnîkon koneka tîuya yai morî pe aweꞌtoꞌ yawîrî, inkamoro nîrî konekaiya. Mîrîrî yai morî yapisî toꞌya pe man uurîꞌnîkon yarakkîrî."
58,12,1,"Paapa Uyunkon MîîkîrîMîrîrî yeꞌnen uurîꞌnîkonya inkamoro mararonkon pepîn nîkupîꞌpî yekare etaꞌpî. Mîrîrî warantî uurîꞌnîkonya ikuꞌtoꞌpe ekaremeꞌnen pe awanî. Mîrîrî yeꞌnen tî tamîꞌnawîrî innape ikupî manenpanen rumakapaiꞌnîkon man. Moropai imakuiꞌpî unkupîkon kupî eꞌpai pra man atareꞌmon namai. Inîꞌ ipîꞌ enpenatanpai pra man. Tîîse meruntî ke eꞌnîpaiꞌnîkon man manniꞌkan teekaꞌtunsenon ekaꞌtumî warantî. Toꞌsarî uyeꞌmarîkon ta koꞌmannîpaiꞌnîkon yairî maꞌre teenai pra. Innape ikupî pîꞌ koꞌmannîpaiꞌnîkon Jesus eraꞌmaiꞌma. Maasa pra innape Paapa kupî wenai, mîîkîrîya uurîꞌnîkon pîikaꞌtîꞌpî. Moropai upîikaꞌtîkon pîꞌ aakoꞌmamî tîîpia erepannî pîkîrî. Mîîkîrî yeseru pîꞌ esenumenkanpaiꞌnîkon. Îꞌ pensa mîîkîrîya pakîꞌnan pona tîîsaꞌmantatoꞌ yewanmîrîsaꞌ pra man. Tîîse aatausinpaꞌpî maasa pra îꞌ kaiꞌma tîîpia itîrîuya taꞌpî Paapaya yapisî tîuya kupî yeꞌnen. Mîrîrî yeꞌnen îꞌ kaiꞌma eesenumenka pra awanîꞌpî kureꞌnan tîweppeꞌtoꞌ pîꞌ, tîîsaꞌmantatoꞌ pîꞌ. Tarîpai mîîkîrî ereutasaꞌ sîrîrî, ipîkku pataꞌseꞌ yaꞌ, Paapa, tamîꞌnawîronkon esaꞌ pe tîweꞌsen, yaponseꞌ po imeruntîri winî."
58,12,3,"Maasa esenumenkatî îꞌ kaiꞌma aweꞌtarumaꞌtîꞌpî pîꞌ. Îꞌ kaiꞌma imakuiꞌsan koreꞌta tîwanî yai tîpîꞌ toꞌ woꞌmaꞌtatoꞌ yapîtanîpîꞌpîiya. Mîrîrî warantî nîrî amîrîꞌnîkonya yapîtanîpî eꞌpai awanî, yairî maꞌre teenai pra, moropai tîrumakai pra."
58,12,4,Epuꞌtî pîꞌ wai seruꞌ pepîn. Imakuiꞌsanya atarumaꞌtîꞌpîtoꞌkon pîꞌ yapîtanîpî pîꞌ aakoꞌmamîkon. Tîîse ipîra amîrîꞌnîkon tîwîi amînîkon tiꞌkanse atarumaꞌtîsaꞌkon toꞌya pra man sîrîrî tîpose.
58,12,5,"Îꞌ taꞌpî Paapaya kuꞌsaꞌyaꞌnîkon aawanmîraꞌnîkon. Meruntî ke awanîkonpa Paapaya tîmaimu ke taꞌpî yairî maꞌre eenakon namai, tînmukuyamîꞌ pe amîrîꞌnîkon tîkuꞌse. Taꞌpîiya see warantî:Maasa etakî unmu, "
58,12,7,"Mîrîrî yeꞌnen eꞌtarumaꞌtîntoꞌ yapîtanîꞌtî, Paapaya apanamatoꞌkon eta yeꞌka pe. Maasa pra îꞌ kaiꞌma apîꞌnîkon Paapa esenyakaꞌma tînmukuyamîꞌ pe awanîkon yeꞌnen. Moro awanî sîrîrî more itun nakoꞌmenkaꞌpî pepîn iteseru? Kaane, iteseru yakoꞌmenkasaiꞌya mîrîrî, itun pe tîwanî yeꞌnen. Mîrîrî warantî tamîꞌnawîronkon tînmukuyamîꞌ yakoꞌmenka Paapaya."
58,12,8,"Mîrîrî yeꞌnen yakoꞌmenkasaꞌ pe pra awanîkon ya, inmuku pe puꞌkuru awanîkon pepîn. Tîîse tiaron munkî pe awanîkon."
58,12,9,"Uyunkon tarîronya uurîꞌnîkon yakoꞌmenkaꞌpî. Moropai mîîkîrî namaꞌpî. Mîrîrî yentai Paapa namaꞌnîkon eꞌpai man, manniꞌ uyunkon kaꞌ pon uyakoꞌmenkanenkon. Mîrîrî warantî ikupîyaꞌnîkon ya, moriya iipia koꞌmannîtoꞌ puꞌkuru eporî."
58,12,10,"Uyunkon tarîronya uurîꞌnîkon yakoꞌmenkapîtîꞌpî more pe eꞌnîꞌnîkon tanne teesenumenkatoꞌ yawîrî. Morî pe uyeserukon yuꞌse tîwanî yeꞌnen yakoꞌmenkapîtîꞌpî toꞌya epuꞌtî tîuyaꞌnîkon pîkîrî. Tîîse Paapaya uurîꞌnîkon yakoꞌmenkatoꞌ wanî tîwîrî yairon pe. Morî pe tarakkîrî koꞌmannîtoꞌpe, tîwarantî ukupîiyaꞌnîkon."
58,12,11,"Îꞌ pensa uurîꞌnîkon yakoꞌmenkanenya ya, uyakoꞌmenkatoꞌkon wanî uurîꞌnîkon yewankonoꞌmanen pe. Yai pra yairî maꞌre enan, atausinpantoꞌ ton pra. Tîîse maasa panpîꞌ uurîꞌnîkon yakoꞌmenkasaꞌkon yeseru ena morî pe. Moropai tîwanmîra eꞌnîtoꞌ eseraꞌma, maasa pra Paapaya uyakoꞌmenkasaꞌkon wenai."
58,12,12,"Mîrîrî yeꞌnen tauya amîrîꞌnîkon wanî itenya ikeꞌnepamîꞌsan warantî ayenyakon pîmîꞌsaꞌkatî taatausinpai. Moropai eꞌmîꞌsaꞌkatî apîtatî ikeꞌne tîweꞌsen warantî pra. Tîîse meruntî ke enatî ayewankon yaꞌ. Toꞌsarî ayeꞌmarîkon konekayaꞌnîkon warantî ayeserukon konekatî morî pe yawîrî aakoꞌmamîkonpa yairî maꞌre teenai pra.Aakoꞌmamîkon yai ayeserukon eraꞌmanenan aꞌtuꞌmînan esenomî namai, tîîse morî pe taatausinpai toꞌ koꞌmantoꞌpe."
58,12,14,"Tîîwanmîra awanîkon yuwatî tamîꞌnawîronkon pokonpe. Moropai morî pe puꞌkuru, ituꞌse Paapa eꞌtoꞌ yawîrî aakoꞌmamîkon yuwatî. Maasa pra mîrîrî kuꞌsaꞌ anîꞌya pra awanî ya, Uyepotorîkon eraꞌmaiya pepîn tiwin kin."
58,12,15,"Aka tîwarî eꞌtî, anîꞌya tîîpîikaꞌtîtoꞌ Paapaya yewanmîrî namai, iipiapai aatarimakî namai. Aka mîîkîrî keꞌnen manniꞌ mîꞌnî yeꞌ aroꞌtasaꞌ manniꞌ warantî maasa pra mîrîrî mîꞌnî yeꞌ arentasaꞌ ya morî pe tîweꞌsen koreꞌta mîrîrîya toꞌ tarumaꞌtî. Mîrîrî warantî pra eꞌtî teekoreꞌmai pra tiaronkon winîkîi."
58,12,16,"Moropai tauya aka seꞌ tapairî wîriꞌsanyamîꞌ yarakkîrî awanî tonpe anîꞌ keꞌnen. Moropai wîriꞌsanyamîꞌ keꞌnen seꞌ tapairî warayoꞌkon yarakkîrî. Moropai Paapa nîtîrî yewanmîrî anîꞌya keꞌnen. Maasa pra mîrîrî warantî Esaú nurîꞌtîya ikupîꞌpî. Tîîpia Paapa nîtîrîꞌpî yewanmîrîꞌpîiya. Eesenumenka pra awanîꞌpî eꞌmaiꞌnon pe tîwanî pîꞌ eꞌmaiꞌnon pia îꞌ tîrî tîuya taꞌpî Paapaya pîꞌ. Maasa pra tiwinan prato awentamoꞌkantoꞌ miakanmaꞌpîiya mîrîrî ke takon Jacó nurîꞌtî pia. Mîrîrî tîpo îꞌ kupîꞌpîiya epuꞌnenan amîrîꞌnîkon. Mîrîrî entamoꞌkantoꞌ miakanmaꞌpî tîuya manaꞌpoka yuꞌse awanîꞌpî. Mîrîrî esatîꞌpîiya tun nurîꞌtî pîꞌ: “Inîꞌrî morî pe uukoꞌmantoꞌpe kaꞌkî Paapa pîꞌ”, taꞌpîiya tun pîꞌ. Tîîse yewanmîrî tîpo, îꞌ kaiꞌma innaꞌpokaiya eserîke pra awanîꞌpî. Teuren tuꞌke iteserukon yuwaꞌpîiya tîkauware esatîꞌpîiya. Tîîse yapisîiya pîn."
58,12,18,Îꞌ pensa amîrîꞌnîkon erepansaꞌ pra man Paapa pia manniꞌkan penaronkon Judeuyamîꞌ erepamîꞌpî warantî. Aminke pra inkamoro erepamîꞌpî mîrîrî wîꞌ pia. Tîîse mîrîrî yai eranneꞌ pe toꞌ wanîꞌpî. Mîrîrî apoꞌ eraꞌmaꞌpî toꞌya moropai katupuru îrikkutun wanîꞌpî nariꞌ pe. Moropai miarî ewaron pe awanîꞌpî mararî pra aꞌsitun wanîꞌpî.
58,12,19,"Mîrîrîya etaꞌpî toꞌya trombeta eꞌnatoꞌ. Mîrîrî koreꞌta teeseurîmasen mai etaꞌpî toꞌya. Mîrîrî eta tîuyaꞌnîkon pe taꞌpî toꞌya eranneꞌ pe tîwanîkon wenai inîꞌrî eeseurîma namai. Maasa pra yapîtanîpî toꞌya eserîke pra toꞌ wanîꞌpî îꞌ kaiꞌma eeseurîmatoꞌ.Taꞌpî Paapaya tiwin kin anîꞌya manniꞌ wîꞌ yapî namai—Mararî pra eꞌkîkîꞌma sîrîrî eranneꞌ pe wanî pîꞌ—taꞌpîiya. Series, "
58,12,22,"Tîîse mîrîrî yeꞌka pata amîrîꞌnîkon iiꞌsaꞌ pra man. Tîîse aaipîꞌpîkon morî puꞌkuru Paapa pata yaꞌ tiaron wîꞌ iteseꞌ Sião pona pena aweꞌkupîꞌpî warantî pra. Tîîse morî Paapa cidaderî pona, amenan Jerusalém kaꞌ pon pia aaipîꞌpîkon manniꞌkan mararonkon pepîn ikuꞌneꞌtî yentainokon inserîyamîꞌ koreꞌta. Amîrîꞌnîkon iipîꞌpî manniꞌkan eꞌmaiꞌnokon Paapa munkîyamîꞌ epereꞌsaꞌ koreꞌta taatausinpai puꞌkuru manniꞌkan iteseꞌ eꞌmenukaꞌsan kaꞌ po. Aaipîꞌpîkon Paapa pia manniꞌ Paapa ipîkku tamîꞌnawîronkon yenunnen. Moropai oꞌnon pata Paapa nîkupîꞌsan yairî ipemonkonoyamîꞌ yekaton koꞌmamî morî pe aweꞌtoꞌ yawîrî. Mîrîrî pata pona aaipîꞌpîkon."
58,12,24,Amîrîꞌnîkon iipîꞌpî Jesus pia manniꞌ amîrîꞌnîkon yarakkîrî moropai Paapa arappanaꞌ tîweꞌsen. Manniꞌ Jesus nîkupîꞌpî amenan pe eseponîtoꞌpe Paapa yarakkîrî. Moropai manniꞌ tîmînî ke uurîꞌnîkon kuyu kuyu maꞌtîpon pia aaipîꞌpîkon. Manniꞌ imînî wanî morî pe manniꞌ Abel nurîꞌtî mînî tiꞌkamoꞌpî yentai. Maasa pra Abel mînî rîꞌpî eraꞌma tîuya yai Paapaya iwîtîpon tarumaꞌtîꞌpî. ˻Tîîse Jesus mînî rîꞌpî eraꞌma tîuya yai imakuiꞌpî unkupîꞌpîkon kupîiya tîîwanmîra.˼
58,12,25,"Mîrîrî yeꞌnen aka moropai anetapai pra keꞌtî teeseurîmasen eseurîmatoꞌ. Maasa pra manniꞌkan anetapai pra esiꞌsan wîꞌ poi teeseurîmasenya taasaꞌ tanne, inkamoro eꞌpîikaꞌtî pîn tîîse toꞌ eꞌtîꞌkaꞌpî. Mîrîrî yeꞌnen uurîꞌnîkon kanan, yewanmîrîsaꞌ ya kaꞌ pon eseurîmatoꞌ oꞌnon yeꞌka pe eꞌpîikaꞌtîn eꞌpainon? Eꞌpîikaꞌtîn pepîn."
58,12,26,Manniꞌ yai wîꞌ pia toꞌ wanî yai mîîkîrî teeseurîmasen maimuya non eserentîkîꞌma emapuꞌtîꞌpî. Tîîse tarîpai taꞌpîiya:—Inîꞌrî tiwinkanoꞌpî pe eeserentîkîꞌma emapuꞌtîuya kupî sîrîrî tîîse non neken pepîn tîîse kaꞌ nîrî—taꞌpîiya.
58,12,27,Sîrîrî wanî Paapa maimu pe inîꞌrî eeseurîmaꞌpî tamîꞌnawîron inkonekaꞌpî eserentîkîꞌma yai aataretîꞌka kupî sîrîrî. Tîîse mîrîrî koreꞌta ipatîkarî tîîkoꞌmansen koꞌmamî kupî sîrîrî aataretîꞌka pepîn.
58,12,28,"Mîrîrî yeꞌnen —Morî pe man, Paapa, anna pataꞌseꞌ ton tîrî pîꞌ nai anna pia —taa pîꞌ koꞌmannîpaiꞌnîkon. Maasa pra uyesaꞌkon taataretîꞌkasen pepîn yapiꞌsaꞌ yeꞌnen, ipatîkarî koꞌmannî yarakkîrî. —Morî pe man, Paapa —taa pîꞌ koꞌmannî wenai, yapurîpaiꞌnîkon man. Îꞌ kaiꞌma tîwakîri pe epuꞌtoꞌpe Paapaya inamaiꞌma yapurîpaiꞌnîkon man. Maasa pra Paapa wanî nariꞌ pe,manniꞌ apoꞌ warantî.Manniꞌkan innape tapurînenan pepîn poꞌtîiya.˻Mîrîrî yeꞌnen inamaiꞌma Paapa yapurîpaiꞌnîkon man.˼"
58,13,1,Paapa Yapurî Pîꞌ Koꞌmannî Eꞌpai Awanî Uyeserukon KeUyonpakon saꞌnama pîꞌ koꞌmannî eꞌpai awanî Cristo pemonkono pe eꞌnîꞌnîkon yeꞌnen.
58,13,2,Moropai tiaronkon teerepansenon ayewîꞌkon ta yapiꞌtoꞌyaꞌnîkon tîrumakai pra toꞌ yapisî pîꞌ akoꞌmantî. Maasa pra penaronkon tiaronkon nurîꞌtîya tewîꞌkon ta teerepansenon teraꞌmapîꞌseꞌnîkon yapisîꞌpî. Toꞌ yapisîꞌpî toꞌya anîꞌkan pe toꞌ wanî tepuꞌtîi pra ese yeꞌkakon pemonkonyamîꞌ kaiꞌma tîîse inserîyamîꞌ kinî.
58,13,3,Moropai enpenatatî nîrî mannankan atarakkannîtoꞌ ta atarakkamoꞌsan pîꞌ. Toꞌ koreꞌta siꞌma amoronkon epuꞌtîyaꞌnîkon warantî toꞌ pîꞌ enpenatatî. Moropai enpenatatî nîrî mannankan saꞌne tîweꞌtarumaꞌtîsanon pîꞌ. Inkamoro eꞌtarumaꞌtîtoꞌ kuꞌtî amîrîꞌnîkon eꞌtarumaꞌtî toꞌ yarakkîrî warantî.
58,13,4,"Tarîpai tauya sîrîrî manniꞌkan tînoꞌpîtasenon pîꞌ moropai teetinyomasenon pîꞌ, tînoꞌpîtasen noꞌpîta wanî morî pe tînoꞌpî yarakkîrî tîwanîpa. Moropai wîriꞌ eꞌtoꞌpe tînyo yarakkîrî nîrî. Maasa pra imakuiꞌpî pe awanî tînoꞌpî pepîn wîriꞌ yarakkîrî warayoꞌ wanî ya. Moropai wîriꞌ wanî ya tînyo pepîn yarakkîrî, inkamoro tarumaꞌtî Paapaya mîrîrî imakuiꞌpî kupî toꞌya yeꞌnen."
58,13,5,Tarîpai eseurîma sîrîrî yemanne awanî pîꞌ. Kureꞌne ayemannekon pînînmayaꞌnîkon pîꞌ kîsenumenkatî atînirurîkon yapisîkon pîꞌ. Tîîse morî pe man kaꞌtî mîrîrî itesaꞌ pe aweꞌtoꞌkon pîꞌ itentai puꞌkuru ituꞌse teesekaꞌnunkai pra. Maasa pra Paapaya taꞌpî:Îꞌ pensa tiwin kin arumakauya pepînPaapa wanî sîrîrî upîikaꞌtînen pe.
58,13,7,Maasa enpenatatî. Manniꞌkan eꞌmaiꞌ pe erepamîꞌsan itekare ekaremekîtîponkon amîrîꞌnîkon pîꞌ. Inkamoro koꞌmamîꞌpî pîꞌ enpenatatî. Toꞌ koꞌmamîꞌpî moropai inkamoro saꞌmantaꞌpî innape ikupîiꞌma. Mîrîrî yeꞌnen inkamoroya innape ikupîꞌpî warantî innape ikupîyaꞌnîkon yuwatî.
58,13,8,Maasa pra Jesus Cristo wanî sîrîrî pena tîwanîꞌpî warantî. Mîîkîrî rî koꞌmamî sîrîrîpe mîrîrî warantî. Moropai mîrîrî warantî rî nîrî aakoꞌmamî ipatîkarî eetinyakaꞌmaꞌpî pra.
58,13,9,"Mîrîrî yeꞌnen tiaronkonya ayenupatoꞌkon tuꞌkan yeseru pîꞌ kîsetatî. Maasa pra mîrîrî etayaꞌnîkon ya, yairî aweꞌtoꞌkon winîpai apantakaiyaꞌnîkon. Tîîse morî pe awanî Paapa nîtîrî winîpai meruntî ke ayekatonkon ena ya. Tîîse ankupîkon winîpai aaipî pepîn. Maasa pra mîrîrî yeꞌka panamantoꞌ yekkari awanî enaꞌtoꞌ pîꞌ seeniꞌ wanî morî pe, seeniꞌ wanî imakuiꞌpî pe taatoꞌ yawîrî awanîkon ya, mîrîrîya amîrîꞌnîkon pîikaꞌtî pepîn."
58,13,10,"Uurîꞌnîkon wanî eꞌpîikaꞌtîꞌsan pe Jesus Cristo saꞌmantatoꞌ wenai. Tîîse tîweꞌpîikaꞌtîkonpa tekînkon poꞌtînenan eꞌpîikaꞌtî pepîn, innape Jesus kupî tîuyaꞌnîkon pra awanî yeꞌnen. Teepîremasanon esanon yepotorîya Judeuyamîꞌ tonpe paaka mînî yarî yai Paapa pataꞌseꞌ morî puꞌkuru ta imakuiꞌpî toꞌ nîkupîꞌpî yepeꞌ pe, inkamoro oꞌmaꞌkon esaꞌrîꞌpî poꞌtîpîtîꞌpî toꞌya poro po, cidade ta pra."
58,13,12,Mîrîrî yeꞌnen mîrîrî warantî nîrî Jesus saꞌmantaꞌpî cidade po pra tîîse poro po. Manniꞌkan imakuiꞌpî kupîtîponkon tonpe tîmînî kamoꞌpîiya toꞌ nîkupîꞌpî ronapa kaiꞌma.
58,13,13,"Mîrîrî yeꞌnen wîtînpaiꞌnîkon man Jesus wenairî. Inkamoro tîwoꞌmaꞌtasanon woꞌmaꞌtatoꞌ yapîtanîꞌpaiꞌnîkon man, penaronkonya mîrîrî kupî yapîtanîpîꞌpî Jesusya warantî. Maasa pra sîrîrî pata po koꞌmannîtoꞌ ipatîkaron ton pra man. Tîîse sîrîrî tîpo ipatîkaron koꞌmannîtoꞌ nîmîkî pîꞌ koꞌmannî manniꞌ aaipî kupî manniꞌ."
58,13,15,"Mîrîrî yeꞌnen Paapa yapurîpaiꞌnîkon man tîwîrî rî Jesus Cristo nîkupîꞌpî wenai. Mîrîrî yapurîtoꞌ wanî unpoꞌtîkon pe tîweꞌsen warantî itîrî uurîꞌnîkonya. Ipîꞌ eseurîman yeꞌka pe, morî Paapa anna pîikaꞌtînen taa yeꞌka pe, yapurîꞌnîkon imîrî pe eꞌnî yeꞌnen."
58,13,16,"Tîwî morî kuꞌtoꞌyaꞌnîkon tîkuꞌse pra ikupî pîꞌ aakoꞌmamîkon eꞌpai man tiaronkon pîikaꞌtîkonpa. Maasa pra mîrîrî kupî pîꞌ aakoꞌmantoꞌkon wanî Paapa wakîri pe, manniꞌ antîrîkon ayekînkon yentai."
58,13,17,"Mîrîrî yeꞌnen tauya manniꞌkan ayeꞌmaiꞌnorîkon pe tîweꞌsanon inkamoro maimu yawîrî akoꞌmantî. Maasa pra inkamoro esenyakaꞌma tîwîrî rî amîrîꞌnîkon tonpe. Maasa pra epuꞌtî toꞌya kupî tîuyaꞌnîkon amîrîꞌnîkon pîꞌ Paapaya toꞌ ekaranmapo kupî sîrîrî. Innape toꞌ maimu yawîrî awanîkon ya, moriya inkamoro esenyakaꞌma tîwakîrikon pe puꞌkuru taatausinpai. Tîîse toꞌ maimu yawîrî pra awanîkon ya, teesewankonoꞌmai toꞌ esenyakaꞌma amîrîꞌnîkon pîikaꞌtî eserîke pra tiwin kin."
58,13,18,Mîrîrî yeꞌnen tauya eepîremakon pîꞌ akoꞌmantî. Esaꞌtî Paapa pîꞌ anna ton pe nîrî. Maasa pra innape puꞌkuru anna yewan yaꞌ morî pe awanî epuꞌtî pîꞌ anna man. Maasa pra tîwîrî rî yairon ankuꞌpai anna wanî yeꞌnen.
58,13,19,Moropai esatîuya apîꞌnîkon îꞌ kaiꞌma amîrîꞌnîkon koreꞌta ennaꞌpotoꞌpe Paapaya ikuꞌtoꞌpe eepîremakon yuꞌse wai kaꞌneꞌ panpîꞌ mîrîrî kuꞌtoꞌpeiya eepîremakon yuꞌse wai.
58,13,20,"20,21 Paapa, anna yunkon, manniꞌ tîwanmîra eꞌnîtoꞌ tîînen amîrî. Manniꞌkan ituꞌse aweꞌtoꞌkon pia amaimu yawîrî inkamoroya ikuꞌtoꞌpe. Moropai Jesus Cristo saꞌmantaꞌpî wenai tamîꞌnawîrî ituꞌse aweꞌtoꞌ kuꞌtoꞌpe annaya anna pîikaꞌtîkî. Maasa pra Paapa anna yepotorî Jesus Cristo pîmîꞌsaꞌkaꞌpîya saꞌmantantoꞌ yapai. Mîrîrî tîîsaꞌmantatoꞌ wenai kureꞌne ikupîꞌpîiya apemonkonoyamîꞌ pîꞌ eesenyakaꞌma koꞌmannîpî. Moropai iniꞌkamoꞌpî imînî wenai amaimuya taasaꞌ yawîrî ikupîꞌpîiya. Mîrîrî yeꞌnen îꞌ pensa mîrîrî inkupîꞌpî ena pepîn îꞌ pe pra rî. Mîrîrî warantî Cristo yapurî eꞌpai man ipatîkarî mîî pîkîrî pra. Mîrîrî warantî eꞌpai man. Series, "
58,13,22,"Panamantoꞌ IkîꞌpîUyonpayamîꞌ, esatîuya sîrîrî apîꞌnîkon tîîtîꞌnapanse panamantoꞌ yekare etakonpa teesetaꞌkai pra. Maasa pra sîrîrî kaareta unmenukaꞌpî wanî kureꞌne puꞌkuru tîweꞌsen pe pra."
58,13,23,"Moropai epuꞌtîyaꞌnîkon yuꞌse wai îꞌ kaiꞌma uyonpakon Timóteo epaꞌkaꞌpî yekare atarakkannîtoꞌ tapai. Kaꞌneꞌ pe mîîkîrî iiꞌsaꞌ ya uupia, uyarakkîrî attî amîrîꞌnîkon eraꞌmapîꞌse uutî yai."
58,13,24,"Tarîpai umaimu yarimauya tamîꞌnawîronkon manniꞌkan ayeꞌmaiꞌnorîkon pe tîweꞌsenon mororonkon pia. Moropai tamîꞌnawîrî Paapa pemonkonoyamîꞌ pia. Moropai uyonpakon, Itália ponkonya nîrî tîmaimukon yarima pîꞌ man aapiaꞌnîkon."
58,13,25,Paapaya epeꞌmîra tîntîrî tîrî yuꞌse wai tamîꞌnawîronkon amîrîꞌnîkon pia. Mîrîrî neken.
59,1,1,"Sîrîrî Kaareta NîmenukaꞌpîUurî wanî Paapa poitîrî pe, moropai Uyepotorîkon Jesus Cristo poitîrî pe nîrî. Uurîya kaareta yarima sîrîrî tamîꞌnawîronkon Judeuyamîꞌ pia, pata kaisarî eꞌparaipîkaꞌsan Judeuyamîꞌ pepîn koreꞌtawonkon pia. Umaimu man aapiaꞌnîkon."
59,1,2,"Uyonpayamîꞌ, saꞌman erepamî ya aponaꞌnîkon, teesewankonoꞌmai pra eꞌtî, tîîse atausinpatî ipîꞌ. Maasa pra saꞌman yapîtanîpîyaꞌnîkon ya, meruntî ke eenakon. Mîrîrî epuꞌnîtoꞌ yapîtanîpîyaꞌnîkon eꞌpai awanî. Mîrîrî yeꞌnen innape ikupî pîꞌ aakoꞌmamîkon tîwî tîkuꞌse pra. Moropai meruntî ke eenakon, saꞌman yapîtanîꞌnenan pe. Mîrîrî epuꞌtî pîꞌ naatîi."
59,1,4,"Mîrîrî yeꞌnen saꞌman yapîtanîꞌtî, meruntî ke awanîkonpa, tamîꞌnawîrî morî pe awanîkonpa ituꞌse Paapa eꞌtoꞌ yawîrî."
59,1,5,"Tîîse anîꞌrî akoreꞌtaꞌnîkon manniꞌ wanî ya, epuꞌnen ton pra, Paapa pîꞌ esatîiya eꞌpai awanî, epuꞌnen tîîtoꞌpeiya. Maasa pra anneꞌ pepîn mîîkîrî. Tîwakîri pe mîîkîrî repaiya teesetaꞌkai pra, takoꞌmenkai pra."
59,1,6,"Tîîse innape puꞌkuru ikupîiꞌma esatîiya eꞌpai awanî, itîrîiya naka tîkai pra. Innape ikupîiꞌma Paapa pîꞌ esatî anîꞌya pra awanî ya, mîîkîrî wanî ikeꞌne, tuna yaapîtî aꞌsitunya manniꞌ warantî. Mîrîrî warantî tîweꞌsen ya, Paapa winîpainon yapisî tîuya kaiꞌma eesenumenka eꞌpai pra awanî. Maasa pra Îꞌ rî yapisîiya pepîn. Innape ikuꞌnen pepîn esenumenkatoꞌ wanî pepîn tiwin. Ikeꞌne tîweꞌsen îꞌ rî yaapîtî aꞌsitunya warantî eesenumenkatoꞌ wanî. Îꞌ rî kupî tîuya epuꞌtîiya pepîn. Series,  Series, "
59,1,9,"Ipîkkukon Moropai Îꞌ Ton PînonUyakon, amîrî îꞌ ton pra saꞌne wanî. Tîîse teesewankonoꞌmai pra eꞌkî. Atausinpakî maasa pra Paapaya ayannosaꞌ tîîpia aakoꞌmamîpa. 10,11 Ipîkku kanan? Tuꞌke temanne kenan tîîse mîîkîrî saꞌmanta. Parîꞌ yariꞌku yaꞌpiꞌta warantî ipîkku saꞌmanta. Wei teepaꞌkasen aꞌneꞌ moropai yei yariꞌku yaꞌpiꞌtanîpîiya, moropai aweꞌsoroka. Moropai morî pe aweꞌtoꞌ ton pra awanî. Mîrîrî warantî ipîkku eꞌtîꞌka mîrîrî, ituꞌse tîweꞌtoꞌ kupî pîꞌ aakoꞌmamî tanne. Mîrîrî yeꞌnen —Temanne kenan uurî teuren. Tîîse Paapa pia îꞌ pe pra man. Yairon pepîn uurî —kaiꞌma eesenumenka ya, aatausinpa eꞌpai awanî."
59,1,12,"Taatausinpasen mîîkîrî pemonkon meruntî ke tîîkoꞌmansen saꞌman koreꞌta siꞌma. Maasa pra saꞌman yentai tîwanî yeꞌnen, ipatîkarî tîîkoꞌmantoꞌ ton yeporîiya. Mîrîrî Paapa nîtîrî tapurînenan pia, pena taꞌpî tîuya yawîrî."
59,1,13,"Imakuiꞌpî ankuꞌpai anîꞌ wanî ya, —Sîrîrî esenumenkatoꞌ iipî Paapa winîpai —kîkatî. Maasa pra imakuiꞌpî kupîyaꞌnîkon emapuꞌtî Paapaya pepîn. Morî mîîkîrî. Imakuiꞌpî ankuꞌpai Paapa wanî pepîn. Moropai anîꞌya imakuiꞌpî kupî emapuꞌtînen pepîn mîîkîrî."
59,1,14,"Mîrîrî yeꞌnen imakuiꞌpî ankuꞌpai anîꞌ wanî ya, —Sîrîrî esenumenkatoꞌ uwinîpainon —kaꞌkî. Maasa pra imakuiꞌpî ankuꞌpai eesenumenka tîîwarîrî. Mîrîrî pîꞌ eesenumenka koꞌmannîpî ya, imakuiꞌpî kupîiya. Mîrîrî ya imakuiꞌpî kupî pîꞌ aakoꞌmamî, maasa pra imakuiꞌpî enasaꞌ yeꞌnen itentai. Mîrîrî wenai aakoꞌmamî pepîn Paapa pia."
59,1,16,"Mîrîrî yeꞌnen uyonpayamîꞌ, unsaꞌnamakon, mîrîrî pîꞌ teesenkuꞌtîi pra eꞌtî."
59,1,17,"Tamîꞌnawîrî morî tekenan Paapa winîpai tuiꞌsen. Mararî mîrikkî imakuiꞌpî ton pîn. Pata weiyu ton konekatîpon mîîkîrî, morî. Moropai pata weiyu moꞌta warantî Paapa wanî pepîn. Teseru miakanmaiya pepîn. Tîîse morî teseru kupî pîꞌ aakoꞌmamî."
59,1,18,Tîîwarîrî uurîꞌnîkon kupîꞌpîiya tînmukuyamîꞌ pe yairon tîmaimu ekaremekî tîuya wenai. Mîrîrî kupîꞌpîiya ituꞌse tîwanî yeꞌnen. Tamîꞌnawîronkon tînkonekaꞌsan pemonkonyamîꞌ koreꞌtapai uurîꞌnîkon moꞌkaꞌpîiya tîmîrî pe eꞌnîtoꞌpe.
59,1,19,"Etapaiꞌnîkon Moropai IkuꞌpaiꞌnîkonUyonpayamîꞌ, unsaꞌnamakon, sîrîrî epuꞌtî. Tiaron eseurîma ya, morî pe etatî eꞌmaiꞌ pe, kaꞌneꞌ pe teeseurîmai pra, kaꞌneꞌ pe teekoreꞌmai pra. Maasa pra teekoreꞌmasaꞌkon ya, morî ituꞌse Paapa eꞌtoꞌ kupîyaꞌnîkon pepîn."
59,1,21,"Mîrîrî yeꞌnen tamîꞌnawîron îꞌ imakuiꞌpî pe tîweꞌsen rumakatî. Ayewankon yaꞌ tîîkoꞌmansen nura ankupîkon rumakatî. Moropai Paapa maꞌre tîweꞌkuꞌse imaimu yapiꞌtî. Paapa nekaꞌmaꞌpî ayewankon yaꞌ yapiꞌtî, maasa pra mîrîrî wenai aweꞌpîikaꞌtîkon eꞌpainon."
59,1,22,"Imaimuya taasaꞌ yawîrî ikuꞌtî, eta pe neken pra, teesenkuꞌtîi pra."
59,1,23,"Maasa pra anîꞌya imaimu eta, tîîse imaimu yawîrî ikupîiya pepîn, mîîkîrî wanî mîrîrî wanamari yai teeseraꞌmasen warantî. Mîîkîrî teeseraꞌma tîpo attî. Moropai kaꞌneꞌ pe oꞌnon yeꞌka pe tîwanîꞌpî kupîiya tîîwanmîra."
59,1,25,"Tîîse Paapa maimu pîꞌ anîꞌ esenupa ya, moropai mîrîrî yawîrî aakoꞌmamî ya, tîîwanmîra tîkuꞌse pra, mîîkîrî koꞌmamî taatausinpai. Maasa pra Paapa maimu morî tekenan. Imakuiꞌpî yentai eꞌnî emapuꞌtînen."
59,1,26,"Anîꞌya taa: —Crente uurî —taiya ya, tîîse imakuiꞌpî pe eeseurîma, mîîkîrî esenkuꞌtîsaꞌ mîrîrî. Moropai —Uurî crente —taiya seꞌ tapairî. Îꞌ pe pra rî awanî."
59,1,27,"Tîîse anîꞌya yun pînon moropai isan pînon pîikaꞌtî ya, moropai inyo saꞌmantaꞌsan pîikaꞌtî ya toꞌ eꞌtarumaꞌtî tanne, mîrîrî yuꞌse Paapa wanî. Moropai sîrîrî non po tîîkoꞌmansenon koꞌmamî warantî pra aakoꞌmamî yuꞌse Paapa wanî, imakuiꞌpî tîkuꞌse pra. Mîrîrî yeꞌnen mîrîrî warantî aakoꞌmamî ya, —Uurî crente —taiya ya, yairî awanî."
59,2,1,"Seꞌ Kaisarî Morî Pe Tiaronkon YapiꞌpaiꞌnîkonUyonpayamîꞌ, tamîꞌnawîronkon pemonkonyamîꞌ yapiꞌtî morî pe eꞌsentai pra. Maasa pra amîrîꞌnîkonya Uyepotorîkon Jesus Cristo kupî innape. Mîîkîrî Jesus morî puꞌkuru, tamîꞌnawîronkon yentainon. Mîîkîrî wenai morî pe tiaronkon yapiꞌtî. Aꞌkî, eepereꞌsaꞌkon koreꞌta ipîkku warayoꞌ ewomî morî pe teepontîi moropai epeꞌke ouro itenya yeperu pokon. Moropai iteꞌmaꞌpî pîꞌ tiaron warayoꞌ ewomî ipoiꞌpî tîpon yaꞌ teepontîi. Moropai mîîkîrî morî pe epontîꞌpî pîꞌ taayaꞌnîkon: —Seeniꞌ pata ereutakî morî yaꞌ —taayaꞌnîkon moropai itaponseꞌ ton yenpoyaꞌnîkon. Tîîse ipoiꞌpî saꞌne ipon pîꞌ taayaꞌnîkon: —Satippe eꞌkî, mîrîrî yeꞌka pe pra non pona ereutakî uyaponseꞌ pia —taayaꞌnîkon."
59,2,4,"Mîrîrî warantî taayaꞌnîkon ya, seꞌ kaisarî toꞌ kupîyaꞌnîkon pepîn. Eꞌsentai toꞌ kupîyaꞌnîkon. Pemonkonyamîꞌ aakoꞌmenkanen pe aweꞌkuꞌsaꞌkon imakuiꞌpî pe. Amîrîꞌnîkon imakuiꞌpî pe teesenumenkasanon."
59,2,5,"Etatî uyonpayamîꞌ, inkamoro îꞌ ton pînon tîweꞌtarumaꞌtîsanon menkaꞌpî Paapaya tîmîrî pe. Mîrîrî yeꞌkakon menkaꞌpîiya kureꞌne innape tîkuꞌtoꞌpe toꞌya. Toꞌ menkaꞌpîiya tîpata ponaron pe toꞌ eꞌtoꞌpe. Mîrîrî epuꞌtî pîꞌ naatîi maasa pra pena taꞌpîiya: —Uyapurînenan pia upata tîrîuya, ipatîkarî toꞌ koꞌmantoꞌpe uupia —taꞌpîiya."
59,2,6,"Tîîse amîrîꞌnîkonya inkamoro tîweꞌtarumaꞌtîsanon yewankonoꞌma. Toꞌ yeppeꞌnîpîyaꞌnîkon. Tîîse anîꞌkanya kin atarumaꞌtîkon, moropai ayarîkon surarayamîꞌ esaꞌ pia? Ipîkkukon, temanne kenankonya atarumaꞌtîkon. Îꞌ ton pînonya aatarumaꞌtîkon pepîn."
59,2,7,Moropai Jesus morî winîkîi toꞌ eseurîma imakuiꞌpî pe. Mîîkîrî aponaronkon Jesus pîꞌ toꞌ eseurîma îri pe.
59,2,8,"Tîîse Paapa nekaremekîꞌpî yawîrî, morî pe tamîꞌnawîronkon yapisîyaꞌnîkon ya seꞌ kaisarî, morî pe awanîkon. Maasa pra Paapa maimu eꞌmenukasaꞌya taa:—Tiaronkon saꞌnamatî aawarîrîꞌnîkon aweꞌsaꞌnamakon manniꞌ warantî—taꞌpîiya."
59,2,9,"Tîîse morî ipîkku pe tîweꞌsen wanî rîꞌpî pîꞌ tiaron yentai ikupîyaꞌnîkon ya, imakuiꞌpî kupîyaꞌnîkon mîrîrî. Unkupîkon ton, Paapa nekaremekîꞌpî puremeꞌnenan amîrîꞌnîkon tarîpai."
59,2,10,"Maasa pra anîꞌ wanî ya, tamîꞌnawîron Paapa nekaremekîꞌpî yawîrî, tîîse tiwin inekaremekîꞌpî yonpa puremeꞌsaiꞌya ya, inekaremekîꞌpî puremeꞌsaiꞌya mîrîrî."
59,2,11,"Maasa pra Paapa nekaremekîꞌpî:—Tiaron noꞌpî, tiaron niyo yarakkîrî kîsi—Tiaron kîꞌwîi.Mîrîrî yeꞌnen tiaron noꞌpî yarakkîrî pra tîîse tiaron wîî anîꞌya ya, mîrîrî wenai Paapa nekaremekîꞌpî puremeꞌsaiꞌya mîrîrî."
59,2,12,"Moropai tiwinanoꞌpî wei yai, uurîꞌnîkon ekaranmapo Cristoya: —Îꞌ ton pe see umaimu yawîrî pra aakoꞌmamîꞌpîkon? —taiya upîꞌnîkon. Mîrîrî namai akoꞌmantî Cristo maimu yawîrî. Moropai morî pe eseurîmatî ituꞌse Cristo eꞌtoꞌ yawîrî. Maasa pra Cristo maimu imakuiꞌpî yentai eꞌnî emapuꞌtînen."
59,2,14,"Inna TaatîponkonUyonpayamîꞌ, îꞌ pe pra rî awanî pemonkonya taa: —Uurî inna taawon —taiya morî kupîiꞌma pra. Morî iteseru ton pra siꞌma mîrîrî inna taatoiꞌya ya neken aweꞌpîikaꞌtî pepîn."
59,2,15,"15,16 See warantî awanî. Ayonpa warayoꞌ, wîriꞌ wanî ya ipon ton pra, itekkari ton pra, moropai ipîꞌ taayaꞌnîkon: —Morî pe akoꞌmankî. Tîîwanmîra eꞌkî. Emiꞌne pra akoꞌmankî. Komiꞌ pe pra akoꞌmankî. Mîrîrî taayaꞌnîkon tanne, ituꞌse mîîkîrî eꞌtoꞌ tîîsaꞌyaꞌnîkon pra awanîkon ya, mîîkîrî pîikaꞌtîyaꞌnîkon pepîn. Series, "
59,2,17,Mîrîrî warantî inna taatîponya anîꞌ pîikaꞌtî pepîn. Inna taiya seꞌ tapairî Paapa pemonkono pe pra siꞌma. Mîrîrî warantî inna taatoꞌ neken wanî isaꞌmantaꞌpî warantî.
59,2,18,"Yai pra anîꞌya taa: —Inna taatîpon mîîkîrî, tîîse tiaron pîꞌ taiya: —Morî teseru kenan mîîkîrî —taiya. Mîrîrî pîꞌ tauya apîꞌnîkon. Oꞌnon yeꞌka pe epuꞌtoꞌpeuya innape ikuꞌnen pe awanî iteseru morî pe pra siꞌma? Epuꞌtîuya eserîke pra. Tîîse aronne epuꞌtîuya innape ikupîiya morî iteseru wenai."
59,2,19,"Innape tiwin Paapa wanî kuꞌnen amîrî? Morî pe man. Tîîse oꞌmaꞌkon, Makui poitîrîtonon nîrî innape Paapa kuꞌnenan. Moropai mararî pra toꞌ esiꞌnîpî ipîꞌ."
59,2,20,Inna taawon neken morî kupîiꞌma pra eꞌpîikaꞌtî pepîn. Pakko amîrî. Inna taatoꞌ neken wanî îꞌ pe pra rî. Mîrîrî epuꞌtîya pra nan?
59,2,21,"Îꞌ wenai Paapaya Abraão nurîꞌtî utamokon eraꞌmaꞌpî yairon pe? Mîîkîrî Abraãoya tînmu, Isaque, tîrîꞌpî Paapa pia tînpoꞌtî pataꞌseꞌ pona. Mîrîrî kupîꞌpîiya Paapa maimu yawîrî, innape ikupî tîuya yeꞌnen. Mîrîrî kupîiya wenai, morî pe, yairon pe eraꞌmaꞌpî Paapaya."
59,2,22,Innape imaimu kupîꞌpî Abraãoya epuꞌtî pîꞌ naatîi inkupîꞌpî wenai. Moropai inkupîꞌpî wenai yairî innape tîkuꞌtoiꞌya epuꞌtîꞌpî Paapaya.
59,2,23,Mîrîrî warantî eeseraꞌma pena îꞌ taꞌpî Paapa kaaretarîya yawîrî. Taꞌpîiya:—Innape Paapa kupîꞌpî Abraãoya.Mîrîrî yeꞌnen yairon pe eraꞌmaꞌpî Paapaya—taꞌpîiya. Taatoꞌ mîrîrî Paapa kaaretarî. Moropai tîwanîyakon pe Abraão esatîꞌpîiya.
59,2,24,"Mîrîrî yeꞌnen pemonkon eraꞌma Paapaya yairon pe, tîmaimu yawîrî aakoꞌmamî wenai. Tîîse inna taawon morî kupîiꞌma pra, mîîkîrî eraꞌmaiya pepîn yairon pe."
59,2,25,Mîrîrî warantî Raabe nurîꞌtî eꞌpîikaꞌtîsaꞌ wanîꞌpî. Pena mîîkîrî Raabe wanîꞌpî eseporo rî tîweꞌsen wîriꞌ. Tîîse Paapa pemonkonoyamîꞌ pata eraꞌmanenan yapisîꞌpîiya tewîꞌ ta morî pe. Toꞌ pîikaꞌtîꞌpîiya tiaron eꞌma ta pîꞌ toꞌ wîtîtoꞌpe taꞌpîiya. Mîrîrî kuꞌsaiꞌya wenai Raabe eraꞌmaꞌpî Paapaya yairon pe.
59,2,26,Isaꞌmantaꞌpî wanî itekaton ton pra. Mîrîrî warantî awanî inna taatîpon Paapa maimu yawîrî pra siꞌma. Tîweꞌpîikaꞌtîtoꞌ eporîiya pepîn.
59,3,1,"Uyonpayamîꞌ, uurîꞌnîkon tiaronkon yenupanenanya imakuiꞌpî kupî ya, utarumaꞌtîkon Paapaya tiaronkon tarumaꞌtî tîuya yentai. Mîrîrî epuꞌtî pîꞌ naatîi. Mîrîrî yeꞌnen tiaronkon yenupanenan pe tuꞌke amîrîꞌnîkon eꞌpai pra awanî."
59,3,2,"Maasa pra tamîꞌnawîronkon uurîꞌnîkonya imakuiꞌpî kupî unukon ke, uyeserukon ke, esenumenkantoꞌ ke, tuꞌke. Tîîse anîꞌya tîwî imakuiꞌpî teeseurîmatoꞌ rumakasaꞌ ya, tamîꞌnawîrî imakuiꞌpî teseru rumakasaiꞌya mîrîrî. Moropai morî pe puꞌkuru awanî."
59,3,3,"Aꞌkî, uurîꞌnîkonya bridia yekaꞌma sokoroꞌpan kaware mata yaꞌ attîtoꞌpe oꞌnon poro ituꞌse eꞌnîtoꞌ yawîrî."
59,3,4,"Moropai apoꞌ yen pîꞌ esenumenkanpaiꞌnîkon. Kureꞌnan mîrîrî aꞌsitunya itukka. Tîîse itesaꞌya yarî siꞌmîrikkî naire ke, oꞌnon poro ituꞌse tîweꞌtoꞌ yawîrî."
59,3,5,"Mîrîrî warantî uurîꞌnîkon wanî. Siꞌmîrikkî pe unukon wanî. Tîîse kureꞌne imakuiꞌpî pîꞌ eseurîman eserîke awanî tiaronkon tîmaꞌtanîꞌse.Aꞌkî, kureꞌnan yuꞌ aramî siꞌmîrikkî apoꞌ yarîn wenai. Mîrîrî warantî unukon wanî, apoꞌ warantî. Imakuiꞌpî pe puꞌkuru unukon wanî uyawonkon pe. Mîrîrî imakuiꞌpî sorokaiya mîrîrî tamîꞌnawîrî uukoꞌmantoꞌkon yaꞌ. Uyewankon kîꞌpaiya. Mîrîrî imakuiꞌpî Makui winîpai tuiꞌsen."
59,3,7,"Aꞌkî, tamîꞌnawîronkon oꞌmaꞌkon toronyamîꞌ, îkîiyamîꞌ, moroꞌyamîꞌ esepannîpî pemonkonyamîꞌya tekînkon ton."
59,3,8,Tîîse anîꞌya tînu esepannîpî eserîke pra awanî imakuiꞌpî pe teeseurîma namai. Nariꞌ pe awanî. Maiꞌ warantî wîî ton pe awanî. Anîꞌya ikoneka eserîke pra awanî.
59,3,9,"Unukon ke Paapa, Uyepotorîkon yapurî moropai mîrîrî ke nîrî uyonpakon pîꞌ eseurîman imakuiꞌpî pe. Inkamoro uyonpakon Paapa nîkonekaꞌsan tîwarantî. Untakon yapai umaimukon epaꞌka morî pe moropai imakuiꞌpî pe nîrî. Mîrîrî warantî eꞌpai pra awanî, uyonpayamîꞌ. Aꞌkî, tiwinan yani yapai tuna epaꞌka pepîn morî moropai inîꞌne nîrî. Moropai paruru yeꞌ epeta pepîn laranja pe. Moropai kuwai yeꞌ epeta pepîn paruru pe. Mîrîrî warantî yani inîꞌne pe teepaꞌkasen yapai morî tuna epaꞌka pepîn. Mîrîrî warantî untakon yapai tiwin epaꞌka eꞌpai awanî, morî."
59,3,13,"Yairon Epuꞌnen PuꞌkuruMoro nai epuꞌnen akoreꞌtaꞌnîkon? Moriya tauya, morî pe akoꞌmankî, innape epuꞌnen pe awanî epuꞌtoꞌpeuya. Mîî pe pra, morî kupî pîꞌ aakoꞌmamî ya, ayeseru eraꞌmauya. Moropai mîrîrî wenai, epuꞌnen pe awanî epuꞌtîuya."
59,3,14,"Tîîse mîî pe awanîkon ya, ituꞌse aweꞌtoꞌkon pîꞌ neken eesenumenkakon ya: —Epuꞌnen uurî. Uurîya ayenupakon sîrîrî —kîkatî. Seruꞌyeꞌ pe awanîkon, mîrîrî warantî taayaꞌnîkon ya. Maasa pra mîrîrî esenumenkantoꞌ Paapa winîpainon pepîn. Tîîse sîrîrî non po tîîkoꞌmansenon winîpainon, Makui winîpai tuiꞌsen mîrîrî esenumenkantoꞌ. Maasa pra tiaronkon yentai eꞌpai awanîkon ya, moropai ituꞌse aweꞌtoꞌkon pîꞌ neken eesenumenkakon ya, eekoreꞌmakon, eesiyuꞌpîtîkon. Moropai tamîꞌnawîrî imakuiꞌpî kupîyaꞌnîkon."
59,3,17,"Tîîse epuꞌnen Paapa winîpainon mîrîrî yeꞌka pepîn. Tekenan morî mîrîrî esenumenkantoꞌ. Moropai ayewankon konekaiya tiaronkon pîꞌ eekoreꞌmakon namai. Eranmîra amîrîꞌnîkon kupîiya. Seꞌ kaisarî tiaronkon kupî emapuꞌtînen, eꞌsentai pra. Tiaronkon maimu yawîrî aakoꞌmamîkon emapuꞌtînen. Tiaronkon saꞌnamayaꞌnîkon emapuꞌtînen. Tiaronkon pîikaꞌtîyaꞌnîkon emapuꞌtînen. Mîrîrî warantî ikupî pîꞌ Paapa winîpainon koꞌmamî, yairî, seruꞌ pe pra."
59,3,18,"Tiaronkon pîikaꞌtînenan koꞌmamî morî kupî pîꞌ, tiaronkon ekoreꞌma namai. Mîrîrî yeꞌnen arinîke inkamoroya morî kupî piaꞌtî."
59,4,1,"Sîrîrî Non Po Tîîkoꞌmansenon Yeseru YuꞌsankonOꞌnon pata pai tuiꞌsen eekoreꞌmatoꞌkon, eesiyuꞌpîtîtoꞌkon? Ayaꞌnîkon tîîkoꞌmansen mîrîrî. Mîrîrî wenai ituꞌse aweꞌtoꞌkon pîꞌ eesekaꞌnunkakon mîîtoꞌpe."
59,4,2,"Mîrîrî warantî aakoꞌmamîkon tîîse îꞌ ton pra awanîkon. Tiaron wîîyaꞌnîkon tîîse îꞌ ituꞌse aweꞌtoꞌkon eporîyaꞌnîkon pepîn. Tiaronkon yemanne yuꞌse aweꞌpîtîkon tîîse yapisîyaꞌnîkon eserîke pra awanî. Mîrîrî pîꞌ eekoreꞌmakon moropai eesiyuꞌpîtîkon pîꞌ aakoꞌmamîkon. Aapiaꞌnîkon îꞌ ton pra awanî, maasa pra Paapa pîꞌ esatîyaꞌnîkon pra awanîkon."
59,4,3,"Esatîyaꞌnîkon, tîîse yapisîyaꞌnîkon pra awanîkon. Amîrîꞌnîkon pe aatausinpakonpa ituꞌse awanîkon yeꞌnen yapisîyaꞌnîkon pepîn. Maasa pra yairî pra esatîyaꞌnîkon."
59,4,4,"Amîrîꞌnîkon wanî see poro rî wîriꞌsanyamîꞌ pîꞌ tîweꞌsanon warantî. Maasa pra imakuiꞌsan yeseru eraꞌmayaꞌnîkon awakîrikon pe, Paapa pemonkono pe siꞌma. Îri pe awanîkon wenai, Paapa yeyaton pe eenakon. Maasa pra sîrîrî non po tîîkoꞌmansenon yeseru yuꞌse awanîkon. Mîrîrî warantî anîꞌ wanî ya, sîrîrî non po tîîkoꞌmansenon yarakkîrî eꞌpai, Paapa yeyaton pe awanî."
59,4,5,Moropai Paapa maimu eꞌmenukasaꞌya taa see warantî: —Morî Yekaton Wannî tîrîꞌpî Paapaya uyewankon yaꞌ. Kureꞌne uurîꞌnîkon yuꞌse awanî moropai uurîꞌnîkon koꞌmannîꞌnen pe awanî imakuiꞌpî kupî namai —taiya. Mîrîrî yeꞌnen —Seꞌ tapairî taasaiꞌya mîrîrî —kîkatî.
59,4,6,Moropai uurîꞌnîkon pîikaꞌtî Paapaya. Inîꞌ panpîꞌ umeruntîrikon tîrîiya. Sîrîrî warantî Paapa maimu eꞌmenukasaꞌ:Mîîpankon winîkîi Paapa ekoreꞌmatîîse mîîpankon pepîn pîikaꞌtîiyataatoꞌ mîrîrî.
59,4,7,"Mîrîrî yeꞌnen Paapa maꞌre eꞌkuꞌtî. Imaimu yawîrî akoꞌmantî. Meruntî ke eꞌtî Makui winîkîi, moropai eepe aapiapaiꞌnîkon."
59,4,8,"Aminke pra Paapa pia erepantî, moropai aapiaꞌnîkon aakoꞌmamî. Imakuiꞌpî kuꞌnenan pîꞌ tauya, erepantî tîwî amakuyikon tîkuꞌse. Moropai amîrîꞌnîkon asakîꞌne teesenumenkasanon pîꞌ tauya, ayewankon ke innape ikuꞌtî imakuiꞌpî tîrumakai. Tîwî tiwin eesenumenkatoꞌkon nîsi."
59,4,9,Imakuiꞌpî ankupîꞌpîkon pîꞌ teesewankonoꞌmai eꞌtî. Akaruntî. Aatausinpaꞌpîkon raꞌtîtî akaruwatoꞌkon pe. Esewankonoꞌmatî.
59,4,10,Paapa maꞌre tîweꞌkuꞌse eꞌtî. Moropai amîrîꞌnîkon yapurîiya.
59,4,11,"Tonpayamîꞌ Pîꞌ Teeseurîmasanon Imakuiꞌpî PeUyonpayamîꞌ, imakuiꞌpî pe kîseurîmatî ayonpakon winîkîi. Anîꞌ eseurîma ya imakuiꞌpî pe tonpa winîkîi, imakuiꞌpî pe eeseurîma nîrî unkupîkon ton pe Paapa nekaremekîꞌpî winîkîi. Paapa nekaremekîꞌpî yawîrî pra awanîkon ya itentai aweꞌkupîkon. —Morî pe pra man —taayaꞌnîkon Paapa maimu pîꞌ ipuremeꞌsaꞌyaꞌnîkon wenai."
59,4,12,"Tîîse Paapa neken unkupîkon ton ekaremeꞌnen. Mîîkîrî neken uyesaꞌkon pe uurîꞌnîkon pîikaꞌtîiya, kaane kaꞌrî yenumîiya ituꞌse tîweꞌtoꞌ yawîrî. Tîîse amîrî kanan? Oꞌnon yeꞌka pe ayonpakon esaꞌ pe aweꞌkupîkon Paapa warantî?"
59,4,13,"Aꞌkî, see warantî taawonan: —Sîrîrîpe penane anna wîtî sîrîrî sinpata cidade pona. Miarî tiwin konoꞌ yuwaꞌka annaya esenyakaꞌmai kureꞌne tîniru yapiꞌtoꞌpe —kaiꞌma taawonan. Tîîse îꞌ eꞌkupî penane epuꞌtîyaꞌnîkon pepîn tiwin kin. Maasa pra aakoꞌmantoꞌkon wanî katupuru warantî. Kureꞌne aakoꞌmamî pepîn, tîîse kaꞌneꞌ pe attî."
59,4,15,"Mîrîrî yeꞌnen see warantî taayaꞌnîkon eꞌpai wanî: —Enen uukoꞌmamî yuꞌse Paapa wanî ya, uukoꞌmamî. Moropai îꞌ kupîuya yuꞌse Paapa wanî ya, ikupîuya —taayaꞌnîkon eꞌpai awanî."
59,4,16,Tîîse aawarîrîꞌnîkon eeseurîmakon taatapurîi. Mîrîrî eeseurîmatoꞌkon wanî imakuiꞌpî pe.
59,4,17,"Mîrîrî yeꞌnen anîꞌya morî kupî pra awanî ya, morî kupî epuꞌtîiꞌma, imakuiꞌpî kupîiya nîrî mîrîrî."
59,5,1,"Moropai eseurîma sîrîrî ipîkkukon pîꞌ. Eseurîma etapaiꞌnîkon. Aweꞌtarumaꞌtîkon kupî sîrîrî. Mîrîrî yeꞌnen akaruntî, entaimepîꞌtî teesewankonoꞌmai."
59,5,2,Maasa pra ayemannekon eꞌtîꞌka pe man. Aponkon yaku oꞌmaꞌkonya pe man.
59,5,3,"Ayemannekon ouro pe, prata pe tîweꞌsen karawa pe man. Mîrîrî ayemannekon karawasaꞌ eraꞌmayaꞌnîkon ya, aweꞌtîꞌkakon kupî epuꞌtîyaꞌnîkon. Akaraukon kupî sîrîrî tîweꞌtarumaꞌtîi. Ayemannekon eꞌtîꞌka kupî sîrîrî moropai amîrîꞌnîkon nîrî eꞌtîꞌka kupî sîrîrî. Tuꞌke ayemannekon konekayaꞌnîkon, Cristo iiꞌtoꞌ weiyu aminke pra tîîse."
59,5,4,"Aꞌkî, apoitîrîtonon teesenyakaꞌmasanon anmîrikon pîꞌ yeꞌmayaꞌnîkon pra awanîkon, inkamoro yenkuꞌtîiꞌma. Toꞌ karau etaꞌpî Paapaya. Mîîkîrî Uyepotorîkon meruntî tamîꞌnawîronkon yentainon."
59,5,5,"Amîrîꞌnîkon koꞌmanpîtîꞌpî tarî sîrîrî non po tuꞌke ayemannekon pîꞌ, ayaꞌreꞌkon pîꞌ taatausinpai. Îꞌ ituꞌse aweꞌtoꞌkon eporîꞌpîyaꞌnîkon. Aakaiwantanîꞌsaꞌkon Paapaya awîkon kupî tanne."
59,5,6,"Moropai morîkon pemonkonyamîꞌ wîî meꞌpoꞌpîyaꞌnîkon, awinîkîiꞌnîkon îꞌ kuꞌsaꞌ toꞌya pra tîîse. Inkamoroya îꞌ kupî eserîke pra awanîꞌpî maasa pra toꞌ yentai awanîkon."
59,5,7,"Uyepotorîkon Iiꞌtoꞌ Nîmîkî Pîꞌ KoꞌmannîMîrîrî yeꞌnen, uyonpayamîꞌ, eꞌtarumaꞌtîntoꞌ pîꞌ teesewankonoꞌmai pra eꞌtî. Moropai Cristo iipî nîmîꞌtî teesemiꞌtapai pra, mîî esaꞌya tînpîmîꞌpî yeperu nîmîkî warantî. Inîmîkî pîꞌ aakoꞌmamî konoꞌ renatoꞌpe, moropai inîꞌrî inîmîkîiya tînpîmîꞌpî epetatoꞌpe."
59,5,8,Mîrîrî warantî teesemiꞌtapai pra eꞌtî. Ayewankon meruntîtannîꞌtî. Maasa pra Uyepotorîkon iipî kupî sîrîrî.
59,5,9,"Uyonpayamîꞌ, tîwoꞌmaꞌtai pra eꞌtî. Maasa pra imakuiꞌpî pe eeseurîmakon ya, ayonpa winîkîi atarumaꞌtîkon Paapaya. Aka, mîîkîrî ayesaꞌkon moro man manaꞌta po. Aaipî kupî sîrîrî."
59,5,10,"Uyonpayamîꞌ, penaronkon tîmaimu ekaremeꞌnen pe Paapa nîmenkaꞌsan pîꞌ esenumenkanpaiꞌnîkon. Kureꞌne toꞌ eꞌtarumaꞌtîꞌpî Paapa maimu ekaremekî tîuyaꞌnîkon wenai. Mîîwîni tîîse mîrîrî pîꞌ toꞌ koꞌmamîꞌpî tîwî tîkuꞌse pra. Aꞌkî, tamîꞌnawîronkon anîꞌkan meruntî ke tîîkoꞌmansenon, taatausinpasanon. Mîrîrî epuꞌtî pîꞌ naatîi. Enpenatanpaiꞌnîkon nurîꞌtî yekare pîꞌ. Tîweꞌtarumaꞌtîiꞌma innape Paapa kupî pîꞌ aakoꞌmamîꞌpî tîwî tîkuꞌse pra. Mîrîrî tîpo tîꞌnokoꞌpî pe eraꞌmaꞌpî Paapaya, moropai morî tîrîꞌpîiya pia. Maasa pra Paapa wanî morî pe, pemonkonyamîꞌ saꞌnamanen pe."
59,5,12,"Uyonpayamîꞌ, tamîꞌnawîrî ayeurîmaꞌpîuyaꞌnîkon yentai ekaremekîuya sîrîrî. ˻Paapa pemonkono pe awanîkon yeꞌnen yairî teeseurîmasanon amîrîꞌnîkon.˼ Mîrîrî yeꞌnen inna taapai awanîkon ya, inna neken kaꞌtî. Moropai kaane taapai awanîkon ya, kaane neken kaꞌtî. Inîꞌ panpîꞌ, —Useruku pepîn, useruku pepîn —kaiꞌma kîkatî. Innape eeseurîmakon epuꞌtî tiaronkonya yuꞌse awanîkon ya, inna, kaane, neken kaꞌtî, juro tîkai pra. Mîrîrî warantî eseurîmatî Paapaya atarumaꞌtîkon namai."
59,5,13,Anîꞌ tîweꞌtarumaꞌtîsen moro nai akoreꞌtaꞌnîkon? Paapa yarakkîrî eeseurîma eꞌpai man. Anîꞌ taatausinpasen moro nai akoreꞌtaꞌnîkon? Paapa yapurîiya eꞌpai man teeserenka pe.
59,5,14,"Anîꞌ priꞌyawon pepîn moro nai akoreꞌtaꞌnîkon? Soosi esanon yannoiya eꞌpai man. Inkamoro epîrema ipona eꞌpai man moropai ikarapaima toꞌya karaꞌ ke. Mîrîrî warantî ikupî toꞌya Uyepotorîkon eseꞌ yai, mîîkîrî Uyepotorîkonya yepiꞌtîtoꞌpe."
59,5,15,"Mîrîrî warantî toꞌ epîrema innape Paapa kupîiꞌma moropai mîîkîrî priꞌyawon pepîn esepiꞌtî eserîke awanî. Mîîkîrî yepiꞌtî Uyepotorîkonya. Moropai imakuiꞌpî kuꞌsaiꞌya ya, tîîwanmîra ikupî Paapaya."
59,5,16,"Mîrîrî yeꞌnen imakuiꞌpî ankupîꞌpîkon ekaremeꞌtî ayonpakon pîꞌ. Moropai epîrematî ayonpakon pona eesepiꞌtîkonpa. Maasa pra morî kuꞌnen epîrema ya, imaimu yawîrî ikupî Paapaya."
59,5,17,Mîrîrî warantî Elias nurîꞌtî wanîꞌpî pena. Uurîꞌnîkon warantî awanîꞌpî pemonkon pe. Moropai mîîkîrî epîremaꞌpî konoꞌ rena namai. Kureꞌne eepîremaꞌpî. Moropai konoꞌ rena pra awanîꞌpî eseurîwîꞌne konoꞌ arakkita pairî kaisarî.
59,5,18,Mîrîrî tîpo eepîremaꞌpî inîꞌrî konoꞌ iiꞌtoꞌpe. Moropai konoꞌ yarimaꞌpî Paapaya. Moropai inîꞌrî yei enaꞌpî teperu ke tamîꞌnawîrî.
59,5,19,"19,20 Uyonpayamîꞌ, anîꞌ amîrîꞌnîkon koreꞌtawon atarima ya Paapa piapai, moropai inîꞌrî awennaꞌpo emapuꞌtî tiaronya ya, mîîkîrî imakuiꞌpî kuꞌnen pîikaꞌtî mîîkîrîya aasaꞌmanta namai. Moropai imakuiꞌpî inkupîꞌpî moꞌka Paapaya. Mîrîrî pîꞌ enpenatanpaiꞌnîkon. Series, "
60,1,1,"Sîrîrî Kaareta Eꞌmaiꞌnon Pedro NîmenukaꞌpîUurî Pedro, Jesus Cristo naipontîꞌpî. Sîrîrî kaareta menukauya aapiaꞌnîkon Paapa pemonkonoyamîꞌ pîraiꞌpî tîîkoꞌmansenon apatakon yaꞌ pra, kaꞌran pe awanîkon manniꞌ pia. Manniꞌkan Ponto pata po awanîkon mannan pia, moropai Galácia pata po awanîkon mannan pia, Capadócia pata po awanîkon mannan pia, Ásia pata po awanîkon mannan pia, moropai Bitínia pata po awanîkon mannan pia imenukauya sîrîrî. Amîrîꞌnîkon wanî Paapa, Uyunkon nîmenkaꞌsan pe, îꞌ kupî tîuya pîꞌ teesenumenka yawîrî. Moropai Morî Yekaton Wannî wenai, ipemonkono pe puꞌkuru, morî pe awanîkonpa amenkaꞌpîiyaꞌnîkon. Uyepotorîkon Jesus Cristo maimu yawîrî aakoꞌmamîkonpa amoꞌkaꞌpîiyaꞌnîkon, mîîkîrî mînî iniꞌkamoꞌpî wenai, imakuiꞌpî yapai imoꞌkasaꞌ pe awanîkonpa.Uyonpayamîꞌ, inîꞌ panpîꞌ morî pe tîweꞌtoꞌ tîrî Paapaya yuꞌse wai epeꞌmîra, moropai tîwanmîra eꞌnîtoꞌ tîrîiya yuꞌse wai aapiaꞌnîkon."
60,1,3,"Paapa, Uyepotorîkon Jesus Cristo yun, yapurîpaiꞌnîkon, kureꞌne uurîꞌnîkon iꞌnokoꞌmasaiꞌya wenai. Isaꞌmantaꞌsan koreꞌtapai Jesus Cristo pîmîꞌsaꞌka tîuya yai ˻tîîsaꞌmantatoꞌ ke ineꞌmaꞌpî yapisîꞌpîiya tîwakîri pe.˼ Mîrîrî yeꞌnen uurîꞌnîkon esenpo emapuꞌtîꞌpîiya tînmuku pe eꞌnîtoꞌpe. Tarîpai innape tîpemonkonoyamîꞌ pia Paapa nîtîrî yapisî kupî sîrîrî. Mîrîrî yeꞌnen iwinîpainon yapisî nîmîkî pîꞌ koꞌmannî sîrîrî. Amîrîꞌnîkon ton pe mîrîrî koneka koꞌmannîpîiya kaꞌ po. Îꞌ pensa tîîtîpansen pe pra, îꞌ pensa aamaꞌta ton pe pra, moropai îꞌ pensa aataretîꞌka neporî ton pe pra man miarî."
60,1,5,"Moropai sîrîrî non po awanîkon tanne, amîrîꞌnîkon koꞌmannîpîiya nîrî tîmeruntîri yai. Tamîꞌnawîron ataretîꞌka pîkîrî aakoꞌmannîpîiyaꞌnîkon, tîîpia aakoꞌmamîkonpa, innape ikupîyaꞌnîkon wenai. Moropai mîrîrî yai tamîꞌnawîronkonya eraꞌma, îꞌ kaiꞌma morî pe inkonekaꞌpî wanî, tamîꞌnawîrî aweꞌtoꞌ yawîrî."
60,1,6,"Mîrîrî pîꞌ taatausinpai puꞌkuru awanîkon eꞌpai awanî teuren, eꞌtarumaꞌtîntoꞌ iipî tanne. Yairî maꞌre awanîkon tiaron pensa, maasa pra tuꞌkan eꞌtarumaꞌtîntoꞌ siꞌtaꞌnon iipî amîrîꞌnîkon tarumaꞌtînen ton. Mîrîrî tuꞌkan eꞌtarumaꞌtîntoꞌ iipî, yairî innape ikupîyaꞌnîkon epuꞌtoꞌpe. Maasa eraꞌmatî. Ouro yekaꞌma toꞌya apoꞌ yaꞌ teken ouro pe awanî epuꞌtîkonpa. Aaramî pra awanî ya, innape ouro pe awanî epuꞌtî toꞌya. Mîrîrî warantî innape ikupî pîꞌ aakoꞌmamîkon aweꞌtarumaꞌtîkon yeꞌka pe. Mîrîrî amîrîꞌnîkonya innape ikuꞌtoꞌ wanî ouro tîweꞌtîꞌkasen yentai tîweꞌtîꞌkasen pe pra awanî yeꞌnen. Mîrîrî yeꞌnen ayonpaiyaꞌnîkon aweꞌtarumaꞌtîtoꞌkon ke innape ikupî pîꞌ aakoꞌmamîkonpa. Moropai amîrîꞌnîkonya eꞌtarumaꞌtîntoꞌ yapîtanîꞌsaꞌ tîpo, Paapaya taa kupî sîrîrî apîꞌnîkon: —Morî pe puꞌkuru man —taiya Jesus Cristo iiꞌtoꞌ weiyu eseposaꞌ yai. Mîrîrî yai tamîꞌnawîronkonya eraꞌma emapuꞌtîiya îꞌ kaiꞌma morî pe, ipîkku pe akupîꞌpîiyaꞌnîkon."
60,1,8,"Mîîkîrî Paapa eraꞌmanen pe pra awanîkon, tîîse yapurî koꞌmannîpî amîrîꞌnîkonya. Maasa eraꞌmayaꞌnîkon yeꞌka pe pra, innape Cristo kupî pîꞌ aakoꞌmamîkon yeꞌnen, aatausinpakon koꞌmannîpî mararî pra. Oꞌnon yeꞌka pe ekaremekî yentai aatausinpatoꞌkon wanî. Maasa pra morî pe eꞌtoꞌ yawîrî amîrîꞌnîkon koneka yaretîꞌkaiya kupî sîrîrî, tîwarantî awanîkonpa. Moropai apataꞌseꞌkon tîrîiya kupî sîrîrî tîîpia aakoꞌmamîkonpa. Tamîꞌnawîrî mîrîrî kupîiya innape Cristo kupîꞌpîyaꞌnîkon wenai."
60,1,10,"10,11 Mîrîrî eꞌpîikaꞌtîntoꞌ anepuꞌpai penaronkon profetayamîꞌ nurîꞌtî wanîꞌpî. Mîrîrî yeꞌnen kureꞌne yuwaꞌpî toꞌya. Inkamoroya taꞌpî: —Îꞌ yeꞌka see mîrîrî Paapa nîtîrî eꞌpîikaꞌtîntoꞌ? Îꞌ pensa yarimaiya kupî sîrîrî? Mîrîrî eꞌpîikaꞌtîntoꞌ yekare ekaremekîꞌpî toꞌya pena, tîîse morî pe epuꞌtîiꞌma pra. Tîîse Morî Yekaton Wannîya ekaremekîꞌpî toꞌ pîꞌ, îꞌ pensa mîrîrî eꞌkupî. —Maasa aweꞌkupî Cristo eꞌtarumaꞌtî eꞌpai awanî. Moropai mîrîrî tîpo teeyatonon yentai eenasaꞌ yai, ipîkku pe ikupî Paapaya —taꞌpîiya."
60,1,12,"Inkamoro penaronkon tîmaimu ekaremeꞌnenan pîꞌ sîrîrî anetaꞌpîkon ekaremekîꞌpî Paapaya pena. Paapaya taꞌpî: —Amîrîꞌnîkon ton pe aweꞌkupî pepîn, tîîse manniꞌkan maasaronkon ton pe aweꞌkupî pe man —taꞌpîiya toꞌ pîꞌ. Mîrîrî yeꞌnen manniꞌkan itekare ekaremeꞌnenanya ekaremeꞌsaꞌ sîrîrî apîꞌnîkon tarîpai. Inkamoroya ekaremekîꞌpî apîꞌnîkon kaꞌ poinon, Morî Yekaton Wannî, Paapa narimaꞌpî meruntîri yai. Sîrîrî eꞌpîikaꞌtîntoꞌ yekare wanî morî pe puꞌkuru, mîrîrî anepuꞌpai nîrî inserîyamîꞌ wanî."
60,1,13,"Paapaya Uyannokon Imakuiꞌpî Ton Pra EꞌnîtoꞌpeMîrîrî epuꞌtîyaꞌnîkon yeꞌnen, aka, tîwarî eꞌtî, aawarîrîꞌnîkon etîꞌnînmatî, ayeserukon epuꞌnenan pe. Moropai tamîꞌnawîrî morî pe Paapaya akupîkon nîmîkî pîꞌ aakoꞌmamîkon, îꞌ pensa Cristo iipî weiyu yaino ton pe."
60,1,14,"Paapa munkî pe awanîkon yeꞌnen, imaimu yawîrî akoꞌmantî. Pena imakuiꞌpî yuꞌse aweꞌtoꞌkon yawîrî aakoꞌmanpîtîꞌpîkon, maasa pra îꞌ kaiꞌma aakoꞌmamîkon yuꞌse Paapa wanî epuꞌtîyaꞌnîkon pra awanîꞌpî. Tîîse epuꞌtîyaꞌnîkon tarîpai, mîrîrî yeꞌnen mîrîrî warantî pra akoꞌmantî. Imakuiꞌpî yuꞌse tîweꞌse pra akoꞌmantî."
60,1,15,"Morî pe eꞌtî, maasa pra morî pe puꞌkuru Paapa wanî, imakuiꞌpî ton pra. Mîîkîrî rî amîrîꞌnîkon yannotîpon warantî eꞌtî. Imakuiꞌpî winîpai atarimatî moropai tamîꞌnawîrî îꞌ kupîyaꞌnîkon kaisarî morî kuꞌtî."
60,1,16,"Mîrîrî warantî Paapa maimu eꞌmenukasaꞌya taa:—Imakuiꞌpî winîpai atarimatî,imakuiꞌpî winîpai atarimasaꞌ pe uukoꞌmamî warantî.Morî pe eꞌtî, morî pe puꞌkuru tîweꞌsen pe uukoꞌmamî warantî—taa Paapaya."
60,1,17,"Eepîremakon ya, Paapa esaꞌnenan amîrîꞌnîkon ayunkon pe. Manniꞌ Paapa wanî yairî, yairî pra tamîꞌnawîronkon koꞌmantoꞌ wanî ekaremeꞌnen pe, anîꞌ tîmenkai pra. Toꞌ nîkupîꞌpî yakoꞌmenkaiya tiwin pîꞌ toꞌ kaisarî. Mîrîrî yeꞌnen tîwarî eꞌtî, mîîkîrî namatî aakoꞌmamîkon pîkîrî."
60,1,18,"Maasa pra pena aakoꞌmanpîtîꞌpîkon ayeserukon yarakkîrî, îꞌ kaiꞌma penaronkon atamokonya ayenupaꞌpîkon yawîrî. Mîrîrî aakoꞌmantoꞌkon wanîꞌpî îꞌ pe pra rî. Tîîse epuꞌtîyaꞌnîkon yeꞌmasaꞌkon pe awanîkon mîrîrî ayeserukon winîpai, manniꞌ epeꞌke aataretîꞌkasen pepîn. Mîrîrî ke ayeꞌmasaꞌyaꞌnîkon, ouro ke moropai prata ke pra, taataretîꞌkasen ke pra. Tîîse amîrîꞌnîkon wanî yeꞌmasaꞌkon pe moropai imoꞌkasaꞌkon pe morî puꞌkuru Jesus Cristo mînî ke. Mîîkîrî wanî carneiro, Paapa pia toꞌ nîtîrî warantî tîweꞌsen pe. Îꞌ rî imaꞌtîkî ton pra tîweꞌsen pe awanî, imakuiꞌpî ton pra."
60,1,20,"Mîîkîrî wanî pena Paapa nîmenkaꞌpî pe sîrîrî non pona yarimapa, maasa sîrîrî pata koneka tîuya rawîrî. Moropai mîîkîrî yenpoꞌpîiya amen pata ataretîꞌka rawîrî, amîrîꞌnîkon pîikaꞌtînen ton pe."
60,1,21,"Mîîkîrî wenai amîrîꞌnîkonya Paapa yapurî. Innape ikupîyaꞌnîkon manniꞌ Cristo pîmîꞌsaꞌkaꞌtîpon, tamîꞌnawîron yentai ikupîtîpon. Mîrîrî warantî innape ikupîyaꞌnîkon moropai îꞌ tîrîuya taꞌpî Paapaya yapisîyaꞌnîkon nîmîkî pîꞌ aakoꞌmamîkon."
60,1,22,"Tarîpai amîrîꞌnîkon wanî yairon Paapa maimu yawîrî. Mîrîrî wenai imakuiꞌpî ayeserukon rumakasaꞌyaꞌnîkon. Mîrîrî yeꞌnen seruꞌyeꞌ pe pra ayonpakon, manniꞌkan innape Jesus kuꞌnenan, saꞌnamayaꞌnîkon kureꞌne. Mîrîrî warantî aweꞌsaꞌnamatoꞌkon yuwatî inîꞌ panpîꞌ, tamîꞌnawîrî ayewankon ke."
60,1,23,"Maasa pra mîîkîrî Paapa îꞌ pensa aasaꞌmanta ton pepînya amîrîꞌnîkon esenpo emapuꞌtîꞌpî, tînmuku pe awanîkonpa. Oꞌnon yeꞌka pe ikupîꞌpîiya? Ayunkon tîîsaꞌmantasen wenai pra tîîse innape imaimu kupîyaꞌnîkon wenai, Paapaya ikupîꞌpî. Mîrîrî imaimu wanî ipatîkarî enen koꞌmannîtoꞌ ton tîînen pe, aataretîꞌka pepîn."
60,1,24,"Mîrîrî warantî Paapa maimu eꞌmenukasaꞌya taa:Tamîꞌnawîronkon pemonkonyamîꞌ wanîparîꞌ keren po tîweꞌsen warantî.Moropai inkamoro eseraꞌma morî pemîrîrî parîꞌ yariꞌku warantî.Tîîse tiwin wei parîꞌ aꞌpiꞌta moropai yariꞌku eꞌsoroka.Mîrîrî warantî toꞌ wanî, tîîsaꞌmantatonkon pe."
60,1,25,"Tîîse Uyepotorîkon maimu wanîipatîkarî tîîkoꞌmansen pe,taasaꞌ Paapa maimu eꞌmenukasaꞌya. Mîrîrî ekaremekîꞌpî toꞌya etaꞌpîyaꞌnîkon sîrîrî itekare Paapa maimu."
60,2,1,"Mîrîrî imakuiꞌpî ayeserukon winîpai amoꞌkasaiꞌyaꞌnîkon yeꞌnen, tamîꞌnawîronkon imakuiꞌpî piapai epaꞌkatî. Tamîꞌnawîron tiaronkon pîꞌ imakuiꞌpî esenumenkatoꞌ pia pai epaꞌkatî, yenkuꞌtîton piapai, seruꞌyeꞌ pe eꞌnîtoꞌ yapai, uyewanmakon pe tiaron eraꞌmatoꞌ piapai, moropai tiaronkon winîkîi imakuiꞌpî eseurîmantoꞌ. Mîrîrîkon piapai epaꞌkatî."
60,2,2,"Moropai Paapa maimu yuꞌse eꞌtî kureꞌne. Manniꞌ more esenposen wanî tîsan manatî yuꞌse warantî eꞌtî. Mîrîrî warantî awanîkon ya, inîꞌ panpîꞌ Paapa epuꞌtîyaꞌnîkon. Moropai mîrîrî wenai amîrîꞌnîkon pîikaꞌtîiya tuꞌse tîwanî pîkîrî. Maasa pra Paapa maimu eꞌmenukasaꞌya taa:Amîrîꞌnîkonya morî pe Paapa eꞌtoꞌ epuꞌtî tarîpaitaiya. Mîrîrî yeꞌnen imaimu anetapainon pe eꞌtî. Series,  Erepantî Uyepotorîkon pia, mîîkîrî toꞌ newanmaꞌpî, ituꞌse pra toꞌ wanîꞌpî tîîse Paapa pia imenkasaꞌ pe awanîꞌpî, ipîkku pe awanîꞌpî. Erepantî iipia, Paapaya amîrîꞌnîkon yenyakaꞌmatoꞌpe, tîîkoꞌmantoꞌpe akoreꞌtaꞌnîkon. Manniꞌ tîꞌ ke wîttî konekanen esenyakaꞌma warantî eesenyakaꞌma uurîꞌnîkon ke. Tîîse Paapa nîkoneka eseraꞌma pepîn. Moropai tîmîrî ton pe teepîremasen pe akupîiyaꞌnîkon, antîrîkon enepîkonpa Paapa pia. Mîrîrî antîrîkon wanî Paapa wakîri pe puꞌkuru, maasa pra amîrîꞌnîkon ton pe Cristo nîkupîꞌpî kupîꞌpîyaꞌnîkon innape."
60,2,6,"Maasa pra Paapa maimu eꞌmenukasaꞌya taa:Uurî nîmenkaꞌpî, tiwinan tîꞌ wanîipîkku pe puꞌkuru, tiaronkon tîꞌ yentai.Mîrîrî tîrîuya Sião cidaderî po,unkoneka yapîtanîꞌnen pe.Anîꞌya mîîkîrî kupî ya innape,mîîkîrî eppepî pepîn tiwin kin,ipîꞌ yairî maꞌre eena pepîn,taasaiꞌya mîrîrî."
60,2,7,"Sîrîrî tîꞌ, innape ikupîyaꞌnîkon manniꞌ wanî morî pe puꞌkuru, amîrîꞌnîkon pia. Tîîse manniꞌkan innape ikuꞌnenan pepîn pia, nariꞌ pe awanî mîrîrî. Paapa maimu eꞌmenukasaꞌya taa:Manniꞌ tîꞌ wîttî konekanenan newanmîrîꞌpî,mîrîrî enasaꞌ man ipîkku pe puꞌkuru tiaronkon yentai.taasaiꞌya."
60,2,8,"Moropai tiaron pata Paapa maimu eꞌmenukasaꞌya taasaꞌ:Sîrîrî tîꞌ wanî ipona pemonkonyamîꞌ eꞌpuꞌmatoꞌpemoropai ipona atareꞌmotoꞌpe,taasaiꞌya man. Inkamoro eꞌpuꞌma maasa pra innape ikupî toꞌya pra awanî yeꞌnen. Mîrîrî wenai toꞌ newanmîrîꞌpî Cristoya toꞌ tarumaꞌtîꞌpî."
60,2,9,"Tîîse amîrîꞌnîkon wanî pepîn mîrîrî warantî. Amîrîꞌnîkon wanî imenkaꞌsan pe tiaronkon koreꞌtapai. Moropai tamîꞌnawîronkon esaꞌ Paapa ton pe teepîremasen pe awanîkon. Mîîkîrî pemonkono pe awanîkon, Paapa epuꞌnen pe. Tîmîrî ton pe inmoꞌkaꞌsan pe awanîkon. Amîrîꞌnîkon menkaꞌpîiya tînkupî morîkon ekaremeꞌnen pe. Mîîkîrîya amîrîꞌnîkon pakkokon moꞌkaꞌpî, ewaron ta awanîkon tanne, Paapa epuꞌtîyaꞌnîkon pra awanîkon tanne. Moropai amîrîꞌnîkon tîrîꞌpîiya morî ta, aꞌka ta aakoꞌmamîkonpa, morî pe Paapa wanî tepuꞌse."
60,2,10,Maasa pra pena amîrîꞌnîkon eꞌsaꞌ pra man Paapa pemonkono pe. Tîîse tarîpai amîrîꞌnîkon wanî ipemonkono pe puꞌkuru. Pena Paapaya aaiꞌnokoꞌmakon epuꞌtîyaꞌnîkon pîn. Tîîse aaiꞌnokoꞌmatoꞌkon Paapaya epuꞌtîyaꞌnîkon tarîpai.
60,2,11,"Paapa Poitîrî Pe EꞌnîUyonpayamîꞌ, Paapa epuꞌnenan pepîn koreꞌta aakoꞌmamîkon, toꞌ yonpa pe pra. Mîrîrî yeꞌnen apîꞌnîkon esatîuya sîrîrî, inîꞌrî îꞌ ituꞌse aweꞌtoꞌkon yawîrî ikupîyaꞌnîkon namai, maasa pra mîrîrîya ayekatonkon tarumaꞌtî, aminke Paapa piapai aatarimakon emapuꞌtîiya."
60,2,12,"Tîîse morî pe akoꞌmantî inkamoro Paapa epuꞌnenan pepîn koreꞌta awanîkon yeꞌnen. Morî pe ayeserukon eꞌpai awanî eraꞌmatoꞌpe toꞌya. Teuren apîꞌnîkon toꞌ eseurîma imakuiꞌpî pe amuꞌtunpakon toꞌya. Tîîse yairî ayeserukon eraꞌma tîuyaꞌnîkon wenai toꞌ esenumenka, moropai Paapa yapurî toꞌya îꞌ pensa aaiꞌtoꞌ weiyu erepamî yai."
60,2,13,"Ipîkkukon Maimu Yawîrî AkoꞌmantîUyonpayamîꞌ, Uyepotorîkon nîkupîꞌpî wenai tamîꞌnawîronkon ipîkku tîweꞌsanon sîrîrî non ponkon maimu yawîrî eꞌtî. Manniꞌ rei, tamîꞌnawîronkon esaꞌ, mîîkîrî maimu yawîrî eꞌtî. Moropai manniꞌkan mîîkîrî nîmenkaꞌsan tiaronkon esaꞌ pe toꞌ eꞌtoꞌpe, inkamoro maimu yawîrî eꞌtî. Maasa pra inkamoro wanî manniꞌkan imakuiꞌpî kupîtîponkon tarumaꞌtînen pe, moropai morî kupîtîponkon yapurînen pe inkamoro wanî."
60,2,15,"Mîrîrî warantî morî kupîyaꞌnîkon yuꞌse Paapa man. Maasa pra morî ayeserukon eraꞌma toꞌya wenai, manniꞌkan Paapa epuꞌnenan pepîn, apîꞌnîkon imakuiꞌpî pe teeseurîmakon atîꞌnapamî."
60,2,16,"Tarîpai imakuiꞌpî unkupîꞌpîkon wenai tîweꞌtarumaꞌtîsanon pe eꞌnî pepîn maasa pra Cristoya umoꞌkaꞌpîkon iwinîpai. Mîîwîni tîîse —Paapaya utarumaꞌtî pepîn tarîpai —kaiꞌma, ituꞌse eꞌnîtoꞌ yawîrî koꞌmannî eꞌpai pra man. Tîîse Paapa poitîrî pe, imaimu yawîrî akoꞌmantî."
60,2,17,"Tamîꞌnawîronkon pemonkonyamîꞌ yapurîyaꞌnîkon yuwatî. Moropai ayonpakon, innape Jesus kuꞌnenan saꞌnamatî. Moropai Paapa nama pîꞌ akoꞌmantî. Moropai tamîꞌnawîronkon esaꞌ pe tîweꞌsen namatî. Mîrîrî warantî ikupî pîꞌ akoꞌmantî."
60,2,18,"Tarîpai amîrîꞌnîkon toꞌ poitîrîtonon apanamauyaꞌnîkon sîrîrî. Inkamoro akaraiwarîkon maimu yawîrî eꞌtî moropai toꞌ namatî. Manniꞌ amîrîꞌnîkon konekanen morî pe, mîîkîrî maimu yawîrî eꞌtî. Tîîse mîîkîrî neken pepîn tîîse manniꞌ tiaron imakuiꞌpî pe amîrîꞌnîkon tarumaꞌtînen mîîkîrî maimu yawîrî nîrî eꞌtî."
60,2,19,Îꞌ kuꞌsaꞌyaꞌnîkon wenai pra aweꞌtarumaꞌtîtoꞌkon yapîtanîpîyaꞌnîkon ya morî pe awanî. Maasa pra mîrîrî warantî ituꞌse Paapa eꞌtoꞌpe awanî epuꞌtîyaꞌnîkon. Mîrîrî wenai mîîkîrîya amîrîꞌnîkon koneka morî pe.
60,2,20,"Tîîse tiaron pensa imakuiꞌpî kuꞌsaꞌyaꞌnîkon ya, mîrîrî wenai aweꞌtarumaꞌtîkon eꞌpai awanî. Moropai yapîtanîpîyaꞌnîkon eꞌpai awanî teesewankonoꞌmai pra, maasa pra ikuꞌsaꞌyaꞌnîkon yeꞌnen. Moropai mîrîrî wenai anîꞌya ayapurîkon pepîn. Tîîse anîꞌ eꞌtarumaꞌtî ya, îꞌ rî imakuiꞌpî kuꞌsaiꞌya wenai pra, moropai mîrîrî yapîtanîpîiya morî pe, teesewankonoꞌmai pra, mîrîrî yapîtanîꞌsaiꞌya tîpo, Paapaya mîîkîrî koneka morî pe."
60,2,21,"Maasa pra mîrîrîtoꞌpe, îꞌ rî tîkuꞌse wenai pra amoronkon epuꞌtîkonpa Paapaya amenkaꞌpîkon. Maasa esenumenkatî uurîꞌnîkon eꞌpîikaꞌtîtoꞌpe Cristo eꞌtarumaꞌtîꞌpî yeseru pîꞌ. Imakuiꞌpî tînkupîꞌpî wenai pra yapîtanîpîꞌpîiya amîrîꞌnîkonya tîwarantî yapîtanîpîkonpa."
60,2,22,"Mîîkîrî yeseru wanîꞌpî see warantî:Îꞌ pensa mîîkîrîya imakuiꞌpî kuꞌsaꞌ pra man tiwin kin.Moropai îꞌ pensa seruꞌyeꞌ pemîîkîrî eseurîmasaꞌ pra man tiwin kin,taasaꞌ Paapa maimu eꞌmenukasaꞌya."
60,2,23,Pena iwinîkîi imakuiꞌpî pe toꞌ eseurîma yai îꞌ kaiꞌma imakuiꞌpî pe toꞌ maimu yuꞌsaiꞌya pra man. Pena tîpaꞌtîpîtî toꞌya yai taasaiꞌya pra man toꞌ pîꞌ: —Tarîpai eseꞌma —kaiꞌma eesenumenkasaꞌ pra man. Tîîse Paapa yenyaꞌ eeturumakaꞌpî tamîꞌnawîrî toꞌ nîkupîꞌpî yeꞌma Paapaya epuꞌtîꞌpîiya. Yairî ikupîiya epuꞌtîꞌpîiya.
60,2,24,"Moropai mîîkîrî Cristoya imakuiꞌpî unkupîꞌpîkon moꞌkaꞌpî tîpona, pakîꞌnan pona tîîsaꞌmanta yai. Tamîꞌnawîrî imoꞌkaꞌpîiya inîꞌrî ikupîꞌnîkon namai, isaꞌmantaꞌpîya îꞌ kupî pepîn warantî eꞌnîtoꞌpe imakuiꞌpî winîkîi. Moropai mîrîrî pataꞌpî yaꞌ, morî kupî pîꞌ koꞌmannîtoꞌpe umoꞌkaꞌpîiyaꞌnîkon. Mîîkîrî yaꞌsoꞌkatoꞌ wenai amîrîꞌnîkon eꞌpîikaꞌtîꞌpî."
60,2,25,"Maasa pra pena amîrîꞌnîkon wanîꞌpî atakaꞌmaꞌsan pe Paapa piapai, tîkoꞌmannîꞌnen piapai carneiro atakaꞌmasaꞌ warantî. Tîîse tarîpai awennaꞌposaꞌkon sîrîrî, ayesaꞌkon pe tîweꞌsen pia, manniꞌ ayekatonkon koꞌmannîꞌnen pia."
60,3,1,"Pedroya Tînyo Kenankon PanamaMîrîrî warantî nîrî amîrîꞌnîkon wîriꞌsanyamîꞌ tînyo kenankon panamauya. Anyokon maimu yawîrî eꞌtî. Yai pra Paapa epuꞌnen pe pra anyokon wanî, tîîse ayeserukon wenai eesenumenka ya, Paapa maimu epuꞌtîiya, mîîkîrîya innape ikupî. Tîîse morî pe ayeserukon neken eraꞌma tîuya wenai, yarakkîrî Paapa maimu pîꞌ eeseurîma yuꞌse awanî pepîn. Maasa pra inkamoroya ayeserukon eraꞌma morî pe, îꞌ rî imakuiꞌpî kupîyaꞌnîkon pra awanîkon. Moropai innape Paapa namayaꞌnîkon eraꞌma toꞌya."
60,3,3,"Mîrîrî yeꞌnen morî pe, emaꞌnon pe awanîkon tuwai pra eꞌtî. Moropai apuꞌpaikon tîkinai, moropai ouro ke, epeꞌke taatariꞌkuꞌtîi, aponkon morî puꞌkuru tekaꞌmai teekonekai pra eꞌtî. Tîîse morî pe aweꞌtoꞌkon nîsi ayewankon yaꞌ. Maasa pra mîrîrî îꞌ pensa aataretîꞌkaton pepîn. Mîrîrî yeꞌnen eranmîra moropai tîîwanmîra awanîkon yuwatî. Mîrîrî warantî ayeserukon wanî wenai kureꞌne tîwakîri pe Paapaya akupîkon."
60,3,5,"Maasa pra pena penaronkon wîriꞌsanyamîꞌ Paapa yapurînenan nurîꞌtî ekonekapîtîꞌpî eranmîra tîwanîkonpa moropai tîîwanmîra tîwanîkonpa. Mîrîrî yeꞌnen inkamoro eꞌpîtîꞌpî tînyokon maimu yawîrî,"
60,3,6,"pena Sara nurîꞌtî eꞌpîtîꞌpî mîrîrî warantî. Tînyo Abraão nurîꞌtî maimu yawîrî awanîꞌpî. Mîrîrî yeꞌnen esaꞌpîtîꞌpîiya tepotorî pe, inama tîuya yeꞌnen. Mîrîrî warantî ikupîyaꞌnîkon ya anyokon yarakkîrî, moriya mîîkîrî Sara payanîꞌsan pe awanîkon. Iwarantî awanîkon morî ayeserukon wanî ya, moropai innape ikupîyaꞌnîkon wenai, teesewankonoꞌmai pra aakoꞌmamîkon."
60,3,7,"Tînoꞌpî Kenankon PanamaiyaTarîpai amîrîꞌnîkon warayoꞌkon tînoꞌpî kenankon panamauya sîrîrî, anoꞌpîkon yarakkîrî aakoꞌmantoꞌkon pîꞌ. Epuꞌtîyaꞌnîkon eꞌpai man inkamoro wanî aꞌtuꞌmîra panpîꞌ, amîrîꞌnîkon warantî pra. Mîrîrî yeꞌnen morî pe anoꞌpîkon koꞌmannîpîyaꞌnîkon eꞌpai man. Maasa pra tarakkîrî ipatîkarî aakoꞌmantoꞌkon tîrî Paapaya saꞌnîrî, amîrî pia, anoꞌpî pia, ituꞌse tîwanî yeꞌnen. Mîrîrî yeꞌnen anoꞌpîkon yapurî yeꞌka pe, morî pe mîîkîrî koꞌmannîꞌtî, îꞌ pensa eepîremakon yai aweꞌmanenpakon namai."
60,3,8,"Morî Kupî Wenai Umoronkon EpuꞌtîSîrîrî eseurîmatoꞌ yaretîꞌkauya sîrîrî. Tauya apîꞌnîkon tamîꞌnawîrî siꞌma eesenumenkatoꞌkon eꞌpai awanî tiwin. Moropai ayonpakon wanî ya, tîmoron epuꞌnen mîîkîrî kaisarî amoronkon epuꞌtîyaꞌnîkon eꞌpai awanî. Moropai ayonpakon yarakkîrî tîweꞌsaꞌnamai eꞌtî. Moropai aꞌnokoꞌpîkon pe eseraꞌmatî. Moropai tiaronkon yentai tîweꞌkuꞌse pra eꞌtî."
60,3,9,"Mîrîrî yeꞌnen anîꞌya imakuiꞌpî kupî ya awinîkîiꞌnîkon, mîîkîrî winîkîi imakuiꞌpî tîkuꞌse pra eꞌtî. Apîꞌnîkon teeseurîmasen wanî ya, iwinîkîi imakuiꞌpî teeseurîmai pra eꞌtî. Tîîse imakuiꞌpî pe awinîkîiꞌnîkon eseurîmaꞌpî maimu miakanmatî morî ke. Maasa pra Paapaya ayannoꞌpîkon arepakonpa morî ke."
60,3,10,"Innape awanî epuꞌtîꞌnîkon, maasa pra mîrîrî warantî Paapa maimu eꞌmenukasaꞌya taasaꞌ yeꞌnen. See warantî taasaiꞌya:Anîꞌ wanî ya, morî pe tîîkoꞌmantoꞌ yuꞌse taatausinpai,mîîkîrîya morî pe teeseurîma yuwa eꞌpai awanî,imakuiꞌpî pe eeseurîma namai.Moropai mîîkîrî eseurîma eꞌpai pra awanîseruꞌyeꞌ pe, tiaronkon yenkuꞌtî pîꞌ."
60,3,11,Mîrîrî yeꞌka imakuiꞌpî winîpaieepe eꞌpai awanî.Tîîse morî îꞌ yuꞌse Paapa wanî nekenkupîiya eꞌpai awanî.Tîîwanmîra aakoꞌmamîyuwaiya eꞌpai awanî.Moropai teesiyuꞌpîꞌse pra aakoꞌmamîyuwaiya eꞌpai awanî.
60,3,12,"Maasa pra inkamoro yeꞌka yaironkonkoneka pîꞌ Uyepotorîkon koꞌmamîtîwîrî wei kaisarî,moropai tîwîrî toꞌ epîrematoꞌeta pîꞌ aakoꞌmamî.Tîîse Uyepotorîkon ekoreꞌmasaꞌ koꞌmamîimakuiꞌpî kuꞌnenan winîkîi,taasaꞌ Paapa maimu eꞌmenukasaꞌya man."
60,3,13,"Morî ankuꞌpai awanîkon wenai, awinîkîiꞌnîkon anîꞌya imakuiꞌpî kupî eꞌpainon? Anîꞌya ikupî pepîn tiwin kin."
60,3,14,"Mîîwîni pra awanî ya, kureꞌne taatausinpai eꞌpai awanîkon morî ayeserukon wenai aweꞌtarumaꞌtîkon tanne. Maasa pra Paapaya arepakon morî ke.Mîrîrî yeꞌnen atausinpatî,atarumaꞌtînenkon pîꞌ eranneꞌ pe pra eꞌtî,teesiꞌnîꞌse pra eꞌtî."
60,3,15,"Tîîse Cristo nama pîꞌ akoꞌmantî ayewankon yaꞌ, moropai itenyaꞌ eeturumakatî tîwîrî ayepotorîkon pe aweꞌtoꞌpe. Moropai tîwîrî tepuꞌse akoꞌmantî, îꞌ kaiꞌma Paapa winîpai morî yapisî pîꞌ nîmîkîyaꞌnîkon anepuꞌpai pemonkon eꞌtoꞌ ekaremekîkonpa."
60,3,16,"Mîrîrî yeꞌnen sîrîrî kuꞌtî morî pe, tiaronkon yentai aweꞌkupîkon yeꞌka pe pra. Morî pe eeseurîmakon eesewankonoꞌmatoꞌkon epuꞌtîyakon namai ayewankon yaꞌ. Mîrîrî warantî apîꞌnîkon teeseurîmasen wanî ya, mîîkîrî eppepî, maasa pra ayeserukon eraꞌma tîuyaꞌnîkon wenai, morî pe ayeserukon wanî Cristo pemonkono pe awanîkon yeꞌnen."
60,3,17,"Mîrîrî morî kupîyaꞌnîkon wenai aweꞌtarumaꞌtîkon ya, morî pe panpîꞌ awanî. Imakuiꞌpî kuꞌsaꞌyaꞌnîkon wenai aweꞌtarumaꞌtîtoꞌkon yentai awanî, aweꞌtarumaꞌtîkon yuꞌse Paapa wanî ya."
60,3,18,"Maasa pra mîrîrî warantî Cristo eꞌtarumaꞌtîꞌpî tîîsaꞌmanta yai amîrîꞌnîkon ton pe. Aasaꞌmantaꞌpî tiwin iteꞌka tamîꞌnawîronkon ton pe imakuiꞌpî toꞌ nîkupîꞌpî wenai. Maasa eraꞌmatî. Mîîkîrî morî teken kuꞌnen saꞌmantaꞌpî uurîꞌnîkon, yairî pra tîweꞌsanon, imakuiꞌpî kuꞌnenan ton pe. Aasaꞌmantaꞌpî uurîꞌnîkon yarîpa kaiꞌma Paapa pia. Mîîkîrî wîꞌpî toꞌya tarî, pemonkon pe awanî tanne, tîîse aasaꞌmantasaꞌ tîpo Paapaya amenan pe itekaton koꞌmantoꞌpe ikupîꞌpî."
60,3,19,"Moropai mîîkîrî wîtîꞌpî itekare ekaremeꞌse itekatonoꞌpî pe siꞌma. Manniꞌkan pemonkonyamîꞌ eꞌtîꞌkaꞌsan yekatonoꞌpî pîꞌ ekaremekîꞌpîiya. Manniꞌkan inkamoro eꞌtîꞌkaꞌsan yekatonoꞌsan pena innape Paapa maimu yawîrî esiꞌsan pepîn teuren, Paapaya toꞌ nîmîkîꞌpî innape tîkupî toꞌya pena tîkanau ton koneka pîꞌ, Noé nurîꞌtî koꞌmamî yai. Tîîse innape ikupî toꞌya pîn. Tuꞌkankon pepîn pemonkonyamîꞌya eseurîwîꞌne miaꞌ pona tîîmoꞌtaiꞌnîkonya neken innape ikupîꞌpî. Moropai inkamoro eꞌpîikaꞌtîꞌpî kureꞌnan tuna winîpai."
60,3,21,"Mîrîrî tuna wanî esenpatakonantoꞌ pîꞌ teeseurîmasen pe. Sîrîrî esenpatakonatoꞌ wanî pepîn nura upiꞌpîkon pîꞌ tîweꞌsen ronatoꞌpe, tîîse imakuiꞌpî uyeserurîꞌpîkon rumakatoꞌpe awanî. Tîîwanmîra imakuiꞌpî unkupîꞌpîkon kuꞌsaꞌ Paapaya epuꞌtîꞌnîkon, Jesus Cristo pîmîꞌsaꞌkaꞌpîiya wenai. Mîîkîrî yanuꞌnîpîꞌpî Paapaya kaꞌ pona. Moropai eereutasaꞌ wanî Paapa meruntîri winî. Mîîkîrî wanî tamîꞌnawîronkon inserîyamîꞌ esaꞌ pe ipîkku pe tîweꞌsanon moropai meruntî ke tîweꞌsanon esaꞌ pe aakoꞌmamî kaꞌ po."
60,4,1,"Uyeserukon Etinyakaꞌmasaꞌ Morî PeMîrîrî yeꞌnen Cristoya tîmoron epuꞌtîꞌpî tarî pemonkon pe tîwanî yai. Mîrîrî warantî amoronkon epuꞌtîkonpa apîtatî, Cristoya tîmoron epuꞌtîꞌpî warantî. Maasa pra anîꞌya tîmoron epuꞌsaꞌ ya, mîîkîrî wanî pepîn imakuiꞌpî ankuꞌpai, itentai imakuiꞌpî wanî pepîn inîꞌrî."
60,4,2,"Mîrîrî yeꞌnen sîrîrî pata pai aakoꞌmamî tarî ituꞌse Paapa eꞌtoꞌ yawîrî, ituꞌse tîweꞌtoꞌ yawîrî pra."
60,4,3,"Maasa pra pena kureꞌne aakoꞌmanpîtîꞌpîkon îꞌ pe pra rî imakuiꞌpî kupî pîꞌ, manniꞌkan Paapa epuꞌnenan pepînya ikupî koꞌmannîpî warantî. Mîrîrî yai aakoꞌmamîꞌpîkon seꞌ tapairî wîriꞌsanyamîꞌ yarakkîrî, ituꞌse apunkon eꞌtoꞌ kupî pîꞌ. Kureꞌne awukukon maiꞌ enîrî pîꞌ awanîꞌpîkon, eesiyuꞌpîtîkon pîꞌ aakoꞌmamîꞌpîkon, moropai eetîmîkon pîꞌ aakoꞌmamîꞌpîkon. Moropai nura pîꞌ aakoꞌmamîꞌpîkon, miaꞌ ke ikonekasaꞌ yapurî yeꞌka pe."
60,4,4,"Tarîpai manniꞌkan Paapa epuꞌnenan pepîn wanî kureꞌne teesenumenkai apîꞌnîkon. Moropai inkamoro eseurîma apîꞌnîkon imakuiꞌpî pe, maasa pra inîꞌ tînkupîkon kupîyaꞌnîkon pra awanîkon wenai."
60,4,5,"Tîîse maasa inkamoroya tînkupîꞌpîkon ekaremekî kupî sîrîrî Paapa pîꞌ, tamîꞌnawîronkon enenankonya moropai isaꞌmantaꞌsanya ekaremekî. Moropai inkamoro yenumîiya kupî sîrîrî toꞌ nîkupîꞌpîkon wenai."
60,4,6,"Mîrîrî yeꞌnen sîrîrî Cristo yekare esekaremekîꞌpî. Tamîꞌnawîronkonya etaꞌpî. Isaꞌmantaꞌsanya nîrî etaꞌpî. Inkamoro saꞌmantaꞌpî, tamîꞌnawîronkon pemonkonyamîꞌ saꞌmanta warantî, imakuiꞌpî tînkupîꞌpîkon wenai. Mîîwîni tîîse toꞌ yekaton koꞌmamî enen ipatîkarî, manniꞌ Paapa ipatîkarî tîîkoꞌmansen warantî, ˻innape ikuꞌsaꞌ toꞌya ya.˼"
60,4,7,"Tîîse tamîꞌnawîron ataretîꞌkatoꞌ man aminke pra. Mîrîrî yeꞌnen amîrîꞌnîkon eꞌpai man morî pe ayeserukon tepuꞌse, teetîꞌnînmai, eepîremakonpa."
60,4,8,"Tamîꞌnawîron îꞌ yentai tiaronkon yarakkîrî aweꞌsaꞌnamakon eꞌpai awanî. Maasa pra anîꞌ saꞌnaman ya, uwinîkîiꞌnîkon imakuiꞌpî inkupîꞌpî kupî uuwanmîraꞌnîkon."
60,4,9,"Moropai tiaronkon teerepansenon yapiꞌnen pe eꞌtî awakîrikon pe, teekoreꞌmai pra."
60,4,10,"Moropai morî pe eesenyakaꞌmatoꞌkon pe aapiaꞌnîkon tiwin pîꞌ siꞌma, Paapa nîrumakaꞌpî yapurîyaꞌnîkon yuwatî. Mîrîrî yapurî wenai morî pe awanî, tiaronkon pîikaꞌtîyaꞌnîkon, ituꞌse Paapa eꞌtoꞌ yawîrî. Anîꞌ wanî ya itekare ekaremeꞌnen pe mîîkîrîya ekaremekî eꞌpai awanî, morî pe Paapaya tîmaimu puꞌkuru ekaremekî warantî. Moropai anîꞌ wanî ya tiaronkon pîikaꞌtî pîꞌ tîweꞌsen pe, mîîkîrîya toꞌ pîikaꞌtî eꞌpai awanî, tîmeruntîri Paapa nîtîrîꞌpî ke. Mîrîrî kuꞌtî. Mîrîrî kupîyaꞌnîkon wenai, Paapa yapurîtoꞌpe tiaronkonya Uyepotorîkon Jesus Cristo wenai. Manniꞌ Paapa morî puꞌkuru tîweꞌtoꞌ pîꞌ yapurî tamîꞌnawîronkon eꞌpai awanî. Moropai imeruntîri puꞌkuru, ikîꞌpî ton pîn pîꞌ yapurî eꞌpai man. Mîrîrî warantî eꞌpai man."
60,4,12,"Innape Jesus Kupî Wenai EꞌtarumaꞌtînUyonpayamîꞌ uwakîrikon puꞌkuru, tauya sîrîrî apîꞌnîkon. Kureꞌne yairî maꞌre teesenumenkai pra eꞌtî awinîkîiꞌnîkon tuiꞌsen pîꞌ, îꞌ kaiꞌma amoronkon epuꞌtîyaꞌnîkon manniꞌ pîꞌ. Mîrîrî wanî pepîn anepuꞌtîkon pe pra tîîse epuꞌnenan amîrîꞌnîkon."
60,4,13,"Tîîse tenyaka ya taatausinpai eꞌtî aweꞌtarumaꞌtîtoꞌkon pîꞌ. Maasa pra Cristo eꞌtarumaꞌtîꞌpî warantî aweꞌtarumaꞌtîkon mîrîrî. Mîrîrî yeꞌnen îꞌ pensa aaipî yai, kureꞌne aatausinpakon, morî pe, meruntî ke awanî eraꞌmayaꞌnîkon pîꞌ."
60,4,14,"Amîrîꞌnîkon wanî taatausinpai teuren, amuꞌtunpasaꞌkon tanne, Cristo yapurînen pe awanîkon wenai. Maasa pra mîrîrî wenai epuꞌtîyaꞌnîkon morî puꞌkuru Paapa winîpainon Yekaton Wannî koꞌmamî aapiaꞌnîkon."
60,4,15,"Aweꞌtarumaꞌtîkon ya, ˻aweꞌtarumaꞌtîkon eꞌpai awanî Cristo yapurîyaꞌnîkon wenai˼. Tiaronkon wîîsaꞌyaꞌnîkon wenai pra, moropai amaꞌ pe aweꞌsaꞌkon wenai pra, moropai îꞌ rî imakuiꞌpî kuꞌsaꞌyaꞌnîkon wenai pra, moropai tiaronkon koꞌmantoꞌ pîꞌ eeseurîmakon wenai pra. Tîîse amîrîꞌnîkon eꞌtarumaꞌtî ya, innape Jesus kupîyaꞌnîkon wenai. Mîrîrî pîꞌ tîweppeꞌse pra eꞌtî. Tîîse kureꞌne Paapa yapurîtî, maasa pra ayesatîkon toꞌya yeꞌnen, Cristo piawon pe tîweꞌsanon taa toꞌya pîꞌ. Teesewankonoꞌmai pra eꞌtî."
60,4,17,"Maasa pra îꞌ kaiꞌma tiwin pîꞌ siꞌma unkupîꞌpîkon eraꞌmatoꞌ weiyu erepamî kupî sîrîrî. Eꞌmaiꞌ pe manniꞌkan Paapa yapurînenanya tînkupîꞌpîkon eraꞌma kupî sîrîrî. Mîrîrî eꞌkupî ya uurîꞌnîkon yarakkîrî, itentai aweꞌkupî sîrîrî manniꞌkan Paapa maimu kuꞌnenan pepîn yarakkîrî. ˻Toꞌ eꞌpîikaꞌtî pepîn tiwin kin.˼"
60,4,18,"Mîrîrî warantî Paapa maimu eꞌmenukasaꞌya taasaꞌ man:Saꞌme awanî morîkon yentai imakuiꞌpî ena namai,toꞌ eꞌtarumaꞌtî tîrî Paapaya ya,îꞌ kaiꞌma inîꞌ panpîꞌ Paapa maimu yawîronkon pepîneꞌtarumaꞌtî eꞌpai awanî?Moropai imakuiꞌpî kuꞌnenaneꞌtarumaꞌtî eꞌpai awanî nîrî, kureꞌnetaasaꞌ Paapa maimuya man."
60,4,19,"Mîrîrî yeꞌnen manniꞌkan tîmoronkon epuꞌnenan maasa pra ituꞌse Paapa wanî wenai, morî kupî toꞌya wenai, inkamoro eturumaka eꞌpai awanî Paapa tîkupîtîponkon pia, manniꞌ îꞌ taꞌpî tîuya yawîrî kuꞌnen tîwîrî. Mîîkîrî pia toꞌ eturumaka eꞌpai awanî. Moropai morî kupî pîꞌ toꞌ koꞌmamî eꞌpai awanî tîrumakai pra."
60,5,1,"Tarîpai manniꞌkan soosi esaꞌ pe tîweꞌsanon panamauya sîrîrî. Maasa pra uurî nîrî wanî mîrîrî warantî soosi esaꞌ pe. Uurîya Cristoya tîmoron epuꞌtî eraꞌmaꞌpî itarumaꞌtî toꞌya yai. Moropai îꞌ pensa aaipî yai, tamîꞌnawîronkonya eraꞌma, îꞌ kaiꞌma ipîkku pe yapurî Paapaya. Uurî nîrî yapurîiya pe man apokonpe."
60,5,2,"Mîrîrî yeꞌnen morî pe aapiaꞌnîkon Paapa nîtîrîꞌsan ipemonkonoyamîꞌ koꞌmannîꞌtî, manniꞌ carneiroyamîꞌ koꞌmannîꞌnenya tekînon koꞌmannîpî warantî. Mîrîrî kuꞌtî morî pe ituꞌse Paapa eꞌtoꞌ yawîrî. Mîrîrî kîꞌkuꞌtî eekoreꞌmakon koreꞌta pairî. Moropai mîrîrî pîꞌ kîsenyakaꞌmatî tîniru yuꞌse awanîkon pîꞌ pra tîîse toꞌ pîꞌ esenyakaꞌmatî kureꞌne toꞌ anpîikaꞌtîpai awanîkon yeꞌnen. Inkamoro aapiaꞌnîkon Paapa nîrumakaꞌsan yentai tîweꞌse pra eesenyakaꞌmatî. Tîîse morî ayeserukon eraꞌma toꞌya wenai, awarantîꞌnîkon eꞌpai toꞌ eꞌtoꞌpe, inkamoro koꞌmannîꞌtî."
60,5,4,"Mîrîrî warantî îꞌ pensa kureꞌnan tiaronkon yentainon uyesaꞌkon iipî yai, mîîkîrî nîtîrî morî puꞌkuru yapisîyaꞌnîkon kupî sîrîrî îꞌ pensa aataretîꞌka ton pe pra. Aakoꞌmamî tîwîrî morî pe ipatîkarî."
60,5,5,"Tarîpai amîrîꞌnîkon maasaron panpîꞌ panamauya sîrîrî. Ayentaiꞌnîkon tîweꞌsanon aꞌyekeꞌtonon panpîꞌ kuꞌtî ayesaꞌkon pe, inkamoro maimu yawîrî ikuꞌtî. Moropai mîî pe pra eꞌtî, tiaronkon yentai tîweꞌkuꞌse pra. Maasa pra Paapa maimu eꞌmenukasaꞌya taasaꞌ man:Mîî pe tîweꞌsanon wanî Paapa yeyaton pe.Tîîse manniꞌkan mîîpankon pepîn pîikaꞌtî Paapayataasaꞌ man."
60,5,6,"Mîrîrî yeꞌnen mîî pe tîweꞌse pra eꞌtî, ayepotorîkon pe Paapa kuꞌtî, imaimu yawîrî aakoꞌmamîkonpa moropai ipîkku pe amîrîꞌnîkon yapurîtoꞌpeiya, îꞌ pensa tînkuꞌneꞌtîꞌpî weiyu yai."
60,5,7,"Moropai tamîꞌnawîrî kureꞌne eesenumenkatoꞌkon mîrîrî rumakatî Paapa yenyaꞌ, maasa pra mîîkîrîya neken tamîꞌnawîrî ikoneka amîrîꞌnîkon ton pe."
60,5,8,"Mîrîrî yeꞌnen tîwarî eꞌtî moropai teetîꞌnînse eꞌtî, ayeserukon tepuꞌse. Maasa pra ayeyatonkon Makui moro man akanaimîꞌtîkon pîꞌ, manniꞌ kaikusiya tîkamo kanaimîꞌtî warantî. Akanaimîꞌtîiyaꞌnîkon ayapisîkonpa."
60,5,9,"Tîîse meruntî ke eꞌtî. Innape Paapa kupî pîꞌ akoꞌmantî, îꞌ pensa Makui erepamî yai itentai awanîkonpa. Maasa pra tiwinsaronkon pepîn amîrîꞌnîkon, pata kaisarî ayonpakon innape Jesus kuꞌnenan eꞌtarumaꞌtî koꞌmannîpî awarantîꞌnîkon."
60,5,10,"Tîîse amoronkon epuꞌtîyaꞌnîkon eꞌpai awanî mararî. Moropai mîrîrî tîpo morî pe Paapaya akonekakon. Ameruntîrikon tîrîiya meruntî ke awanîkonpa, innape tîkupî pîꞌ aakoꞌmamîkonpa. Manniꞌ Paapa kureꞌne morî pe tîweꞌtoꞌ tîînen moropai amîrîꞌnîkon yannotîponya ipatîkarî morî yaꞌ aakoꞌmamîkonpa, Jesus Cristo piawon pe awanîkon yeꞌnen. Mîîkîrî Paapa meruntî puꞌkuru, ipatîkaron tamîꞌnawîronkon esaꞌ pe tîweꞌsen yapurîpaiꞌnîkon man. Mîrîrî warantî eꞌpai awanî."
60,5,12,"Sîrîrî kaareta menukauya sîrîrî Silasya upîikaꞌtî tanne. Maasa pra mîîkîrî uyonpa wanî yairî puꞌkuru tîweꞌsen pe. Sîrîrî kaareta ke, anausipapai wanî sîrîrî. Tauya sîrîrî, innape uurîꞌnîkon pîikaꞌtî Paapaya, morî pe tîweꞌtoꞌ yawîrî. Mîrîrî yeꞌnen innape ikuꞌtî, apîikaꞌtîiya nîmîkî pîꞌ akoꞌmantî."
60,5,13,"Moropai innape Jesus kuꞌnenan Paapa nîmenkaꞌsan “Babilônia” ponkonya tîmaimukon yarima sîrîrî. Moropai uyonpa, Marcosya tîmaimu yarima nîrî."
60,5,14,Mîrîrî yeꞌnen tauya tiaronkon ayonpakon yarakkîrî seꞌ yenya pîꞌ taatapiꞌse eꞌtî.Mîrîrî warantî tamîꞌnawîrî manniꞌkan Cristo pemonkono pe tîweꞌsanon pia tîwanmîn wanî yuꞌse wai.
61,1,1,"Sîrîrî Kaareta Itakon Iteꞌka Pe Pedro NîmenukaꞌpîSîrîrî kaareta menukauya aapiaꞌnîkon. Uurî wanî Simão Pedro pe, Jesus Cristo poitîrî pe moropai inaipontîꞌpî pe. Imenukauya aapiaꞌnîkon, innape puꞌkuru ikupî pîꞌ tîîkoꞌmansenon pia innape ikupî pîꞌ anna koꞌmamî warantî. Paapaya moropai Upîikaꞌtînenkon Jesus Cristoya upîikaꞌtîꞌpîkon anîꞌ tîmenkai pra, yairî tîwanîkon yeꞌnen."
61,1,2,"Aponaꞌnîkon epîrema, aapiaꞌnîkon morî pe tîweꞌtoꞌ moropai tîîwanmîn tîîtoꞌpe Paapaya epeꞌmîra, inîꞌ panpîꞌ, kureꞌne Paapa moropai Uyepotorîkon Jesus Cristo epuꞌtîyaꞌnîkon yeꞌka pe."
61,1,3,"Paapaya Yannotoꞌ Moropai ImenkantoiꞌyaUyonpayamîꞌ, Paapa pe tîwanî yeꞌnen, tamîꞌnawîrî ituꞌse eꞌnîtoꞌ tîîsaiꞌya man tîmeruntîri yai. Itîrîꞌpîiya ipatîkarî enen koꞌmannîtoꞌpe, moropai morî pe ituꞌse Paapa eꞌtoꞌ yawîrî koꞌmannîtoꞌpe. Inîꞌ panpîꞌ mîîkîrî epuꞌtîꞌnîkon wenai itîrîꞌpîiya. Uurîꞌnîkon yannoꞌpîiya morî pe tîwarantî eꞌnîtoꞌpe maasa pra morî pe puꞌkuru tîwanî yeꞌnen."
61,1,4,"Mîrîrî warantî mîîkîrîya itîrîuya taꞌpî tîuya yawîrî itîrîꞌpî. Mîrîrî kureꞌnan puꞌkuru inkupîꞌpî wenai, imakuiꞌpî ankuꞌpai eꞌnîtoꞌ kupî namai itîrîꞌpîiya, sîrîrî non po tîweꞌsanon nîkupî koꞌmannîpî kupî namai. Moropai itîrîꞌpîiya morî pe tîwarantî uurîꞌnîkon eꞌtoꞌpe."
61,1,5,"Mîrîrî yeꞌnen morî pe awanîkon yuwatî, innape ikuꞌtoꞌyaꞌnîkon yeꞌka pe morî pe awanîkonpa. Moropai morî pe awanîkon yeꞌka pe epuꞌnen pe awanîkon yuwatî. Moropai epuꞌnen pe awanîkon yeꞌka pe aawarîrîꞌnîkon eetîꞌnînmakon yuwatî. Aawarîrîꞌnîkon eetîꞌnînmakon yeꞌka pe innape ikupî pîꞌ akoꞌmantî tîrumakai pra. Moropai innape tîrumakai pra aakoꞌmamîkon yeꞌka pe, ituꞌse Paapa wanî warantî aakoꞌmamîkon yuwatî. Moropai ituꞌse Paapa wanî warantî aakoꞌmamîkon yeꞌka pe ayonpakon yarakkîrî ese yuꞌse aakoꞌmamîkon yuwatî. Moropai ese yuꞌse ayonpakon yarakkîrî awanîkon yeꞌka pe, toꞌ saꞌnamayaꞌnîkon yuwatî."
61,1,8,"Sîrîrî kupîyaꞌnîkon eꞌpai awanî mîrîrî. Tamîꞌnawîrî sîrîrî kupîyaꞌnîkon ya, inîꞌ panpîꞌ morî kupîyaꞌnîkon esepuꞌtî Uyepotorîkon Jesus Cristo wenai. Morî kupîyaꞌnîkon wenai îꞌ pe pra rî awanîkon pepîn. Tîîse inîꞌ panpîꞌ Uyepotorîkon Jesus Cristo epuꞌtîyaꞌnîkon yairî."
61,1,9,"Tîîse manniꞌ sîrîrîkon ton pîn wanî ya, mîîkîrî wanî mîrîrî enkaruꞌnan warantî. Mîîwîni pra awanî ya, manniꞌ pemonkon mararî eraꞌmanen warantî awanî. Maasa pra mîîkîrî wanmîra imakuiꞌpî inkupîꞌpî pena mîrîrî ronaꞌpî Jesusya epuꞌtîiya pra eenasaꞌ mîrîrî."
61,1,10,"Mîrîrî yeꞌnen uyonpayamîꞌ, yairî awanîkon yuwatî inîꞌ panpîꞌ. Mîrîrîtoꞌpe Paapaya amîrîꞌnîkon yannoꞌpî moropai amenkaꞌpîiyaꞌnîkon. Mîrîrî kupîyaꞌnîkon ya, yairî, aatareꞌmokon pepîn ipatîkarî, innape ikuꞌtoꞌyaꞌnîkon rumakayaꞌnîkon pepîn. Mîrîrî warantî aakoꞌmamîkon ya, îꞌ rî amanenpanenkon ton pra awanî kaꞌ pona eewontoꞌ pîꞌ. Uyepotorîkon pîikaꞌtîton Jesus Cristoya ayapisîkon yarakkîrî aakoꞌmamîkonpa ipatîkarî."
61,1,12,"Mîrîrî yeꞌnen amîrîꞌnîkon anenpenatanîꞌpai wai sîrîrîkon pîꞌ, teuren tamîꞌnawîrî epuꞌtîyaꞌnîkon tanne, moropai meruntî ke aakoꞌmamîkon tanne, maasa pra innape yairon itekare kuꞌsaꞌyaꞌnîkon yeꞌnen."
61,1,13,"Esenumenka, yairî awanî amîrîꞌnîkon yenpenatanîꞌtoꞌpeuya enen uukoꞌmamî pîkîrî. Maasa pra uusaꞌmanta kupî epuꞌtî pîꞌ wai. Jesus Uyepotorîkonya taꞌpî upîꞌ: —Aasaꞌmanta kupî pe nai."
61,1,15,"Mîrîrî yeꞌnen uusaꞌmanta rawîrî tamîꞌnawîron pîꞌ amîrîꞌnîkon enpenatatoꞌpe sîrîrî menukasauꞌya moropai sîrîrîkon pîꞌ awenpenatakon tîwîrî yuꞌse wai, uusaꞌmantasaꞌ tîpo."
61,1,16,"Inkeꞌ Pe Jesus Etinyakaꞌmaꞌpî Pîꞌ Pedro EseurîmaUyonpayamîꞌ, anna neraꞌmaꞌpî ekaremekî annaya sîrîrî. Îꞌ kaiꞌma meruntî ke Uyepotorîkon Jesus Cristo wanî, moropai îꞌ kaiꞌma aaipî kupî ekaremekî annaya. Îꞌ kaiꞌma anna nepoppîtîꞌpî ekaremekî annaya pepîn apîꞌnîkon. Maasa pra anna yenu ke eraꞌmaꞌpî annaya, ipîkku pe aweꞌtoꞌ eraꞌmaꞌpî annaya."
61,1,17,"Wîꞌ po anna wanî tanne, Paapaya Jesus yapurî eraꞌmaꞌpî annaya. Manniꞌ ipîkku, tamîꞌnawîronkon yentainon Paapa maimu etaꞌpî annaya, kaꞌ winîpai eeseurîmaꞌpî. Taꞌpîiya:—Mîserî unmu, uwakîri puꞌkuru.Kureꞌne ipîꞌ atausinpatoꞌ—taꞌpî Paapaya. Mîrîrî mai kaꞌ poinon etaꞌpî annaya Uyepotorîkon Jesus Cristo pokonpe anna wanî tanne wîꞌ po, oꞌnon pata aꞌka pe eetinyakaꞌmaꞌpî morî pe Paapa warantî."
61,1,19,"Mîrîrî yeꞌnen epuꞌtîꞌnîkon sîrîrî itekare wanî yairî puꞌkuru. Manniꞌkan Paapa maimu ekaremeꞌnenan penaronkon profetayamîꞌ nurîꞌtî nekaremekîꞌpî pe awanî mîrîrî. Mîrîrî inkamoro nekaremekîꞌpî pîinamayaꞌnîkon ya, morî pe yairon pe awanîkon. Maasa pra mîrîrî itekare wanî ewaron ta eꞌnî ya uweiyukon warantî, ewaron weiyuꞌmanen pe. Maasa pra îꞌ eꞌkupî epuꞌtîꞌnîkon emapuꞌtînen pe awanî. Ewaron ta asarî ya uweiyukon ton yuwa uyeꞌmarîkon eraꞌmatoꞌpe, pata erenmapî pîkîrî. Mîrîrî warantî uweiyukon pe itekare wanî, îꞌ kaiꞌma koꞌmannîtoꞌ ekaremekîiya Uyepotorîkon Jesus Cristo iipî pîkîrî. Mîrîrî yai tamîꞌnawîron epuꞌtî aronne, manniꞌ kaiwanoꞌ pata erenmapîyakanya pata erenmapî ekaremekî warantî."
61,1,20,"Anîꞌya tiwin kin sîrîrî itekare Paapa maimu eꞌmenukasaꞌ profetayamîꞌ nekaremekîꞌpî ekaremekî eserîke pra man tîîwarîrî. Mîrîrî epuꞌtîyaꞌnîkon yuꞌse wai, îꞌ epuꞌtî yuꞌse awanîkon yentai. Maasa pra sîrîrî itekare profetayamîꞌ eseurîmaꞌpî wanî epuꞌnen pe tîwanîkon wenai pra, tîîse inkamoro yeurîmaꞌpî Morî Yekaton Wannîya, sîrîrî itekare Paapa winîpainon pîꞌ toꞌ eseurîmatoꞌpe."
61,2,1,"Pena seruꞌyeꞌ pe teeseurîmasanon profetayamîꞌ esenpoꞌpî penaronkon pemonkonyamîꞌ koreꞌta. Moropai sîrîrîpe nîrî mîrîrî yeꞌkakon seruꞌyeꞌ pe yenupatonkon esenpo kupî sîrîrî akoreꞌtaꞌnîkon. Inkamoroya ayenupakon kupî sîrîrî seruꞌyeꞌ pe tîweꞌtoꞌkon ke ayakaꞌmakon toꞌya. Inkamoroya taa: —Imakuiꞌpî yapai uurîꞌnîkon moꞌkapa Uyepotorîkon saꞌmanta pra awanîꞌpî —taa toꞌya. Mîrîrî wenai Paapa piapai aatarimakon kupî. Mîrîrî yeꞌnen inkamoroya mîrîrî kupî wenai, kaꞌneꞌ pe toꞌ pona toꞌ tarumaꞌtîtoꞌ Paapaya erepamî kupî sîrîrî."
61,2,2,"Inkamoro yeꞌkakonya tenupatoꞌkon yawîrî tuꞌke pemonkonyamîꞌ koꞌmamî akoreꞌtaꞌnîkon. Toꞌ yeseru nura kupî pîꞌ toꞌ koꞌmamî. Seꞌ tapairî wîriꞌsanyamîꞌ yarakkîrî toꞌ koꞌmamî. Inkamoro nîkupîꞌpî wenai, tiaronkon eseurîma piaꞌtî kupî sîrîrî imakuiꞌpî pe innape Paapa maimu yairon winîkîi."
61,2,3,"Kureꞌne tîniru yuꞌse tîwanîkon wenai inkamoro seruꞌyeꞌ pe yenupatonkonya amîrîꞌnîkon yenyakaꞌma, moropai seruꞌyeꞌ pe tînepoppîtîkon pîꞌ ayenkuꞌtîkon pîꞌ toꞌ koꞌmamî. Tîîse pena pata pai Paapa wanî toꞌ yenumî yuꞌse. Imakuiꞌpî toꞌ nîkupî koꞌmannîpî epuꞌtîiya mîrîrî. Maasa pra eraꞌma pîꞌ aakoꞌmamî sîrîrî tîpose, aweꞌnasaꞌ pra man. Toꞌ tarumaꞌtîtoꞌ tîuya weiyu erepamî nîmîkî pîꞌ aakoꞌmamî."
61,2,4,"Maasa pra pena mîrîrî warantî nîrî ikupîꞌpî Paapaya inserîyamîꞌ yarakkîrî. Manniꞌkan inserîyamîꞌ imakuiꞌpî kupîtîponkon yenumîꞌpîiya ewaron pe tîweꞌsen tuꞌnakan yaꞌ, tîwî toꞌ kupîiya pra. Inkamoro yewaꞌtîpîtîꞌpîiya saꞌman ferro ke, inkamoro koꞌmantoꞌpe îꞌ pensa tamîꞌnawîronkon yenumî tîuya weiyu erepamî pîkîrî."
61,2,5,"Mîrîrî warantî nîrî Paapaya penaronkon kupî pra awanîꞌpî tîwî. Tîîse toꞌ tarumaꞌtîtoꞌ ton tîrîꞌpîiya kureꞌnan tuna ke, tîmaimu yawîrî pra toꞌ wanî wenai. Tîîse Paapaya Noé nurîꞌtî neken pîikaꞌtîꞌpî. Mîîkîrî Noéya ekaremeꞌpîtîꞌpî. —Yairî akoꞌmantî —taapîtîꞌpîiya toꞌ pîꞌ. Mîîkîrî Noé pîikaꞌtîꞌpîiya. Moropai ipokonpe asakîꞌne miaꞌ pona tîîmoꞌtai kaisarî neken, toꞌ pîikaꞌtîꞌpîiya."
61,2,6,"Moropai pena mîrîrî warantî nîrî Paapaya Sodoma moropai Gomorra cidaderî tarumaꞌtîꞌpî apoꞌ ke, kureꞌne imakuiꞌpî pe mîrîrî pata ponkon wanî wenai. Inkamoro aramîꞌpî tamîꞌnawîrî. Mîrîrî kupîꞌpîiya îꞌ kaiꞌma sîrîrî pankon pemonkonyamîꞌ ituꞌse tîweꞌtoꞌ yawîronkon pepîn yarakkîrî ikupî tîuya ekaremekîpa kaiꞌma."
61,2,7,"Inkamoro koreꞌtapai tiwin warayoꞌ Ló nurîꞌtî, yairî tîweꞌsen pîikaꞌtîꞌpî Paapaya. Mîîkîrî eꞌpîtîꞌpî mararî pra teesewankonoꞌmai mîrîrî pata po tîîkoꞌmansenon yeseru wanî yeꞌnen imakuiꞌpî pe. Maasa pra toꞌ koreꞌta aakoꞌmanpîtîꞌpî. Moropai wei kaisarî mîîkîrî esewankonoꞌmapîtîꞌpî tewan yaꞌ toꞌ nîkupî eraꞌma tîuya yai, moropai toꞌ eseurîma eta tîuya yai imakuiꞌpî pe."
61,2,9,"Mîrîrî warantî Paapaya manniꞌkan warayoꞌkon morî kupîtîponkon pîikaꞌtîꞌpî. ˻Noé nurîꞌtî pîikaꞌtîꞌpîiya moropai Ló nurîꞌtî pîikaꞌtîꞌpîiya.˼ Mîrîrî warantî morî pe tîweꞌsanon, tîmaimu yawîronkon sîrîrîpankon pîikaꞌtîiya toꞌ esewankonoꞌmatoꞌ winîpai. Moropai îꞌ kaiꞌma manniꞌkan imakuiꞌpî kupîtîponkon koneka Paapaya toꞌ pataꞌseꞌ ton yaꞌ, îꞌ pensa tamîꞌnawîronkon yenumî tîuya weiyu erepamî pîkîrî, toꞌ koꞌmantoꞌpe."
61,2,10,"Paapaya inkamoro tarumaꞌtî yentai manniꞌkan teserukon ituꞌse tîweꞌtoꞌkon yawîrî nura ankuꞌpai tîweꞌsanon tarumaꞌtîiya. Moropai ipîkku pe Paapa eꞌtoꞌ namanenan pepîn, imaimu yawîronkon pepîn tarumaꞌtîiya kureꞌne.Insamoro eppepî pepîn tînkupîkon pîꞌ, moropai mîî pe toꞌ wanî. Moropai inkamoro eseurîma imakuiꞌpî pe inserîyamîꞌ winîkîi. Toꞌ nama toꞌya pepîn."
61,2,11,Tîîse insamoro inserîyamîꞌ wanî meruntî ke puꞌkuru inkamoro yentai. Mîîwîni tîîse insamoro yenupatonkon seruꞌyeꞌ pe winîkîi toꞌ eseurîma pepîn imakuiꞌpî pe Paapa rawîrî siꞌma.
61,2,12,"Tîîse insamoro warayoꞌkon wanî teserukon yawîrî ankuꞌpai, teesenumenkai pra, manniꞌ oꞌmaꞌ nariꞌ yuꞌ yawon warantî. Mîîkîrî wanî woꞌnannî yai teposen pe moropai tîwîsen pe, nariꞌ pe awanî yeꞌnen. Mîrîrî warantî inkamoro yeseru wanî, maasa pra teesenumenkai pra toꞌ eseurîma koꞌmannîpî tînepuꞌtîkon pepîn winîkîi. Mîrîrî wenai inkamoro wîîtoꞌ erepamî kupî sîrîrî manniꞌ oꞌmaꞌ yuꞌ yawon wîî warantî. Moropai inkamoroya tiaronkon tarumaꞌtîꞌpî tîuyaꞌnîkon yeꞌma kupî sîrîrî tîweꞌtarumaꞌtîkon ke. Maasa pra Paapa yapurî tîuyaꞌnîkon kaiꞌma, inkamoroya ituꞌse tîweꞌtoꞌkon kupî ituꞌse tîwanîkon pîkîrî. Aꞌka yaꞌ, aronne, tîweppeꞌse pra tîîse tîwakîri pe ikupî toꞌya. Mîrîrî yeꞌnen akoreꞌtaꞌnîkon tekkarikon yonpa toꞌya yai, kureꞌne yeppeꞌnîꞌtonkon pe toꞌ wanî."
61,2,14,"Inkamoro yeꞌkakon wanî seꞌ tapairî wîriꞌ yarakkîrî eꞌpai tîwanîkon pîꞌ toꞌ esenumenka tîwîrî. Imakuiꞌpî kupî tîuyaꞌnîkon pîꞌ toꞌ esetaꞌka pepîn. Moropai inkamoroya pemonkonyamîꞌ, aꞌtuꞌmîra tîweꞌsanon yenkuꞌtî. Imakuiꞌpî kupî toꞌya emapuꞌtî toꞌya. Îꞌ yuꞌse tîweꞌtoꞌkon pîꞌ toꞌ esekaꞌnunka koꞌmannîpî, maasa pra mîrîrî pîꞌ toꞌ esenupasaꞌ yeꞌnen. Inkamoro yeꞌka mîrîrî kuꞌnenan tîꞌka tîuya taasaꞌ Paapaya man."
61,2,15,"Maasa pra inkamoro asarî koꞌmannîpî taatakaꞌmai yairon koꞌmannîtoꞌ winîpai taatarimai. Inkamoro esenumenka penaron manniꞌ Beor munmu Balaão nurîꞌtî esenumenkaꞌpî warantî. Mîîkîrî esenumenkaꞌpî imakuiꞌpî kupî tîuya pîꞌ kureꞌne tîniru yapisî tîuya pîꞌ. Tîîse mîîkîrî yuwatîꞌpî Paapaya, ituꞌse Paapa eꞌtoꞌ ankuꞌpai pra awanî wenai. Attî yaponseꞌ itekîn eseurîmatoꞌpe ikupîꞌpîiya. Mîrîrî warantî mîîkîrî nîkupî maꞌnîpaꞌpî Paapaya."
61,2,17,"Inkamoro seruꞌyeꞌkon yenupatonkon wanî tuna yakasaꞌ tuna ton pîn warantî. Moropai katupuru yarî aꞌsitunya warantî toꞌ wanî. ˻Maasa pra inkamoro yenupantoꞌya tiaronkon yenkuꞌtî.˼ Inkamoro yeꞌka pataꞌseꞌ ton konekasaꞌ Paapaya ituꞌnakan yaꞌ, ewaron pe puꞌkuru tîweꞌsen yaꞌ toꞌ koꞌmantoꞌpe."
61,2,18,"Maasa pra inkamoro eseurîma mîî pe siꞌma, moropai toꞌ eseurîmatoꞌ wanî îꞌ pe pra rî. —Îꞌ waniꞌ awanî pepîn nura yuꞌse awanîkon ya —taa toꞌya. Mîrîrî wenai amen imakuiꞌpî rumakatîponkon esenumenka teserurîꞌpî pîꞌ emapuꞌtî toꞌya."
61,2,19,"Inkamoro eseurîma morî pe. —Anîꞌ maimu yawîrî pra uuwarîrîꞌnîkon koꞌmannîtoꞌ wanî morî pe —taa toꞌya. Tîîse toꞌ esenkuꞌtîsaꞌ wanî, maasa pra mîrîrî nura tînkupîkon kupî pîꞌ toꞌ koꞌmamî yeꞌnen. Maasa pra tiwin pîꞌ toꞌ tîîse toꞌ yentai toꞌ yeseru nura enasaꞌ yeꞌnen. Anîꞌya taa ya, itesaꞌ pîn uurî, tîîse iteseru moro awanî, inkupî koꞌmannîpî. Mîrîrî maimu pe awanî, maasa pra itentai puꞌkuru awanî yeꞌnen."
61,2,20,"Tîîse imakuiꞌpî, nura teserukon winîpai anîꞌ eꞌpîikaꞌtî ya, innape Uyepotorîkon, Upîikaꞌtînenkon, Jesus Cristo kuꞌsaꞌ tîuyaꞌnîkon wenai, moropai mîîkîrî ennaꞌpo ya, teꞌmaꞌpî pîꞌ, imakuiꞌpî kupî pîꞌ, itentai puꞌkuru imakuiꞌpî ena. Mîîkîrî yeseru ena pena eꞌmaiꞌ pe teseru wanîꞌpî yentai, imakuiꞌpî yaꞌ awennaꞌposaꞌ yeꞌnen."
61,2,21,Morî pe panpîꞌ awanî eꞌpainon yairon yekare etasaiꞌya pra aweꞌsaꞌya. Maasa pra itekare etaꞌpîiya moropai irumakaꞌpîiya. Awennaꞌpoꞌpî teꞌmaꞌpî pîꞌ. Mîrîrî warantî aatarimaꞌpî morî Paapa maimu tînetaꞌpî winîpai.
61,2,22,"Mîrîrî yeꞌkakon pemonkonyamîꞌ pîꞌ teeseurîmasen sîrîrî yairon itekare:—Arinmaraka ennaꞌpokoi tînarakkaꞌpî enaꞌse.Moropai porco ronasaꞌ ya morî pe, tîîse awennaꞌpo inîꞌrî kuisaꞌ ta esenunse eꞌkîꞌpai —taatoꞌ sîrîrî itekare."
61,3,1,"Uyepotorîkon Erepantoꞌ WeiyuUyonpayamîꞌ, uwakîrikon puꞌkuru, sîrîrî kaareta menukauya itakon teꞌka pe aapiaꞌnîkon. Sîrîrî kaareta unmenukaꞌpî manniꞌ eꞌmaiꞌnon moropai sîrîrî itakon iteꞌkaron, mîrîrî ke amîrîꞌnîkon yenpenatanîpîuya yairî eesenumenkakonpa mîrîrî yeꞌkakon pîꞌ. Awenpenatakon yuꞌse wai penaronkon Paapa maimu ekaremeꞌnenan nekaremekîꞌpî pîꞌ moropai Uyepotorîkon Upîikaꞌtîton nîtîrîꞌpî pîꞌ. Mîrîrî inaipontîꞌsanya ekaremekîꞌpî apîꞌnîkon, ankupîkon tonpe."
61,3,3,"Eꞌmaiꞌ pe epuꞌtîyaꞌnîkon yuꞌse wai. Aminke pra Jesus iiꞌtoꞌ weiyu tîîse, pemonkonyamîꞌ esenpo kupî sîrîrî akoreꞌtaꞌnîkon. Inkamoro wanî imakuiꞌpî ituꞌse tîweꞌtoꞌkon kuꞌnenan pe, mararî pra itentaiꞌnîkon eenasaꞌ yeꞌnen. Inkamoro oꞌmaꞌta kupî sîrîrî apîꞌnîkon, innape ikuꞌsaꞌyaꞌnîkon pîꞌ. Taa toꞌya apîꞌnîkon: —Mîîkîrîya tuipî taꞌpî pena innape nai? Tîîse oꞌnon pata mîîkîrî nai? Mîrîrî yekare etaꞌpî penaronkon utamokonya, tîîse toꞌ saꞌmantaꞌpî man, inîꞌrî toꞌ eꞌmîꞌsaꞌka pra awanîꞌpî. Îꞌ taꞌpîiya yawîrî îꞌ eꞌkuꞌsaꞌ pra man, mîrîrî warantî koꞌmannî pîꞌ man. Îꞌ pensa pata ekonekaꞌpî pata pai sîrîrî tîpose koꞌmannî pîꞌ man. Mîîkîrî iipî pe pra man —taa toꞌya."
61,3,5,Inkamoro yeꞌkakon amîrîꞌnîkon pîꞌ tîwoꞌmaꞌtasanon enpenata pepîn tîkuꞌse îꞌ eꞌkupîꞌpî pîꞌ. Toꞌ enpenata pepîn pena Paapa nekaremekîꞌpî pîꞌ moropai îꞌ kaiꞌma Paapaya tîmaimu ke kaꞌ moropai non konekaꞌpî pîꞌ. Toꞌ enpenata pepîn îꞌ kaiꞌma non konekaꞌpî Paapaya tuna winîpai moropai tuna arakkita. Moropai toꞌ enpenata pepîn nîrî mîrîrî tuna ke Paapaya penaronkon tîꞌkaꞌpî pîꞌ.
61,3,7,"Tîîse kaꞌ moropai non sîrîrîpe awanî manniꞌ konekasaꞌ Paapaya man tîmaimu ke, manniꞌ imaimu kaꞌ moropai non konekaꞌpî tîuya ke. Îꞌ pensa itarumaꞌtîtoꞌ tîuya apoꞌ ke weiyu yainon ton pe ikoꞌmannîpîiya, tamîꞌnawîronkon pemonkonyamîꞌ imakuiꞌsan yenumî tîuya yaino ton pe."
61,3,8,"Uyonpayamîꞌ, uwakîrikon puꞌkuru, sîrîrîkon tîkuꞌse pra eꞌtî aawanmîraꞌnîkon. Maasa eraꞌmatî. Paapa pia tiwinan wei wanî  konoꞌ warantî. Moropai  konoꞌ kaisaron wanî mîrîrî tiwinan wei warantî. Uurîꞌnîkon esenumenkatoꞌ warantî Paapa esenumenkatoꞌ wanî pepîn. Îꞌ koneka tîuya taꞌpî tîuya konekapa Paapa koꞌmamî pepîn sîrîrîpe tiaronkon esenumenka warantî. Tîîse mîîkîrîya anîmîkîkon koꞌmannîpî maasa pra anîꞌ eꞌtarumaꞌtî yuꞌse pra tîwanî yeꞌnen. Tîîse imakuiꞌpî teserukon pîꞌ tamîꞌnawîronkon enpenata yuꞌse awanî, moropai irumaka toꞌya yuꞌse awanî."
61,3,10,"Tîîse Uyepotorîkon iiꞌtoꞌ weiyu wanî amaꞌyeꞌ iiꞌtoꞌ warantî, anîꞌya epuꞌtî pra tîîse. Mîrîrî weiyu yai kaꞌ eseraꞌma kupî pepîn sîrîrî. Kureꞌnan teesetasen yiꞌnîꞌ ton wanî kupî sîrîrî. Moropai tamîꞌnawîron kawîne tîweꞌsen moropai non po tîweꞌsen aramî kupî sîrîrî apoꞌ ke. Non moropai tamîꞌnawîron non po tîweꞌsen esonomî kupî sîrîrî."
61,3,11,"Mîrîrî yeꞌnen tamîꞌnawîron ataretîꞌka epuꞌtîyaꞌnîkon yeꞌka pe, oꞌnon yeꞌka pe ayeserukon eꞌpai awanî? Ayeserukon eꞌpai man morî pe, imakuiꞌpî ton pra, ituꞌse Paapa eꞌtoꞌ yawîrî. Mîrîrî yeꞌnen mîîkîrî tînamai, iipia eeturumakakon eꞌpai awanî mîrîrî."
61,3,13,Tîîse Paapaya amenan koꞌmannîtoꞌ kaꞌ moropai pata koneka tîuya taꞌpî. Oꞌnon pata yaironkon koꞌmamî pataꞌseꞌ ton taꞌpîiya. Mîrîrî nîmîkî pîꞌ koꞌmannî sîrîrî.
61,3,14,"Mîrîrî yeꞌnen uyonpayamîꞌ, uwakîrikon puꞌkuru, mîrîrî weiyu yaino nîmîkî pîꞌ aakoꞌmamîkon pe tamîꞌnawîron konekatî morî pe, yairî Paapa pia awanîkonpa. Morî kuꞌtî, —Imakuiꞌpî mîîkîrî —taa toꞌya namai apîꞌnîkon. Moropai tîwanmîra yarakkîrî aakoꞌmamîkonpa, morî pe akoꞌmantî."
61,3,15,"Epuꞌtî, maasa tuipî pra tîîse, pemonkonyamîꞌ eꞌpîikaꞌtî nîmîkî pîꞌ Paapa koꞌmamî. Sîrîrî itekare pîꞌ uwakîrikon puꞌkuru uyonpakon Paulo eseurîmaꞌpî. Epuꞌnen pe aweꞌtoꞌ ton tîrîꞌpî Paapaya. Mîrîrî menukaꞌpîiya aapiaꞌnîkon, sîrîrî yekare pîꞌ teeseurîmasen."
61,3,16,"Moropai sîrîrî yekare pîꞌ teeseurîmatoꞌ menukaꞌpîiya tamîꞌnawîron tîkaaretarî po. Mîrîrî inmenukaꞌpî ikaaretarî pon tiaron pensa saꞌme awanî, anîꞌya epuꞌtî yentai. Mîrîrî ekaremekî manniꞌkan epuꞌnenan pepînya yairî pra. Inkamoro wanî itekare kuꞌnenan pe teuren, tîîse aꞌtuꞌmîra toꞌ wanî, kaꞌneꞌ pe irumaka toꞌya. Inkamoroya Paulo nîmenukaꞌpî ekaremekî tiaron pe, ituꞌse tîweꞌtoꞌkon pîkîrî. Mîrîrî warantî Paapa maimu, tiaronkon nîmenukaꞌpî, ekaremekî toꞌya nîrî yairî pra. Mîrîrî wenai tîîwarîrîꞌnîkon rî tîweꞌtarumaꞌtîtoꞌkon eporî toꞌya."
61,3,17,"Tîîse uyonpayamîꞌ, aasîrî mîrîrî epuꞌtîyaꞌnîkon puꞌkuru. Mîrîrî yeꞌnen tauya, aka tîwarî eꞌtî, inkamoro imakuiꞌsanya ekaremekîꞌpî yawîrî tîweꞌse pra innape ikuꞌtoꞌyaꞌnîkon yapai amîrîꞌnîkon moꞌka toꞌya namai."
61,3,18,"Tîîse inîꞌ panpîꞌ epeꞌmîra Paapa nîtîrîꞌpî pîꞌ epuꞌtî pîꞌ akoꞌmantî. Moropai inîꞌ panpîꞌ Uyepotorîkon Jesus Cristo epuꞌtî pîꞌ akoꞌmantî, [imaimu yawîrî awanîkon wenai. Mîîkîrî yapurîpaiꞌnîkon morî pe aweꞌtoꞌ pîꞌ sîrîrîpe moropai ipatîkarî. Mîrîrî warantî yapurî eꞌpai man."
62,1,1,"Sîrîrî Kaareta Eꞌmaiꞌnon NîmenukaꞌpîEnen Koꞌmannîtoꞌ TîînenKaareta menuka annaya sîrîrî, Jesus Cristo, koꞌmannîtoꞌ tîînen yekare ekaremeꞌnen. Tamîꞌnawîron koneka Paapaya pra tîîse Cristo wanîꞌpî iipia. Sîrîrî non po tîwanî yai, Cristo eseurîma etapîtîꞌpî annaya. Eraꞌmaꞌpî annaya anna yenu ke puꞌkuru. Mîrîrî yai îꞌ kaiꞌma Cristo koꞌmantoꞌ eraꞌmapîtîꞌpî annaya. Moropai Cristo yapîpîtîꞌpî annaya anna yenya ke. Mîîkîrî puꞌkuru Paapa nekaremekîꞌpî, enen koꞌmannîtoꞌ tîînen. Mîîkîrî koꞌmannîtoꞌ tîînen erepamîꞌpî sîrîrî non pona. Eraꞌmaꞌpî annaya. Ipatîkarî koꞌmannîtoꞌ tîînen eraꞌmaꞌpî annaya. Innape awanî taa annaya tamîꞌnawîronkon pîꞌ. Mîîkîrî ekaremekî annaya sîrîrî apîꞌnîkon. Pena pata pai Cristo koꞌmanpîtîꞌpî Paapa yarakkîrî. Mîrîrî tîpo eerepamîꞌpî anna koreꞌta."
62,1,3,"Anna neraꞌmaꞌpî, imaimu anna netaꞌpî tauya manniꞌ, mîîkîrî ekaremekî annaya apîꞌnîkon innape ikupîkonpa, annaya ikupîꞌpî warantî. Mîrîrî wenai morî pe aakoꞌmamîkon anna yarakkîrî anna wanîyakon pe. Moropai Paapa yarakkîrî morî pe koꞌmannî iwanîyakon, moropai inmu Jesus Cristo wanîyakon pe koꞌmannî nîrî. Seeniꞌ kaareta menukauya aapiaꞌnîkon anna atausinpa kaisarî aatausinpakonpa aweꞌtoꞌ yawîrî Paapa nîkonekaꞌpî pîꞌ."
62,1,5,"Aꞌka pe Paapa WanîAꞌkî, aꞌka wanî mararon ewaron ton pra. Mîrîrî warantî Paapa wanî aꞌka pe puꞌkuru, maasa pra imakuiꞌpî ton pra tîwanî yeꞌnen. Mîîkîrî wanî morî pe puꞌkuru ewaron ton pra. Mîrîrî ekaremekîꞌpî Cristoya anna pîꞌ pena. Mîrîrî ekaremekî annaya sîrîrî, apîꞌnîkon nîrî."
62,1,6,"Morî pe koꞌmannî pîꞌ wai Paapa yarakkîrî taꞌnîkon yeꞌka pe, imakuiꞌpî kupî pîꞌ koꞌmannî ya, seruꞌyeꞌ pe eseurîman moropai yairon maimu yawîrî koꞌmannî pepîn. Tîîse ewaron ta koꞌmannî."
62,1,7,"Tîîse aꞌka yaꞌ Paapa koꞌmamî warantî morî pe koꞌmannî ya, imaimu yawîrî, koꞌmannî morî pe uyonpakon yarakkîrî, îꞌ waniꞌ pra. Moropai tamîꞌnawîron imakuiꞌpî unkuꞌpîtîkon rona Paapaya, tînmu Jesus mînî wenai."
62,1,8,"Tîîse taꞌnîkon ya: —Imakuiꞌpî kupîtîpon pepîn uurî. Morî uurî —taꞌnîkon ya, uuwarîrîꞌnîkon esenkuꞌtîn. Moropai yairon maimu wanî pepîn uyewankon yaꞌ."
62,1,9,"Tîîse Paapa pîꞌ imakuiꞌpî unkupîꞌpîkon ekaremekîꞌnîkon ya, tîîwanmîra ikupîiya, taasaꞌ tîuya yawîrî, maasa pra yairî tîwanî yeꞌnen. Moropai yairon pepîn uyeserukon ronaiya, tîpîꞌ ekaremekî yai, uyewankon yaꞌ aakoꞌmamî namai."
62,1,10,"Tamîꞌnawîronkonya imakuiꞌpî kuꞌsaꞌ taasaꞌ Paapaya man. Tîîse taꞌnîkon ya: —Imakuiꞌpî unkupîꞌpî ton pîn —taꞌnîkon ya, Paapa wanî seruꞌyeꞌ pe kaiꞌma ekaremekîꞌnîkon. Mîrîrî yeꞌnen Paapa maimu wanî pepîn uyewankon yaꞌ."
62,2,1,"Cristoya UpîikaꞌtîkonUnmukuyamîꞌ, sîrîrî kaareta menukauya aapiaꞌnîkon imakuiꞌpî kupîyaꞌnîkon namai. Tîîse imakuiꞌpî kupîyaꞌnîkon ya, uurîꞌnîkon ton pe Jesus eseurîma Uyunkon Paapa yarakkîrî umakuyikon yaretîꞌkapa. Mîîkîrî Jesus Cristo, yairî puꞌkuru tîweꞌsen. Moropai imakuiꞌpî wenai uurîꞌnîkon pîꞌ Paapa ekoreꞌmatoꞌ yiꞌnîpîꞌpî Jesusya tîîsaꞌmanta ke. Moropai mîrîrî yai umakuyikon yepeꞌ pe neken Jesus saꞌmantasaꞌ pra man. Tîîse tamîꞌnawîronkon pemonkonyamîꞌ nîkupîꞌpî imakuiꞌpî yepeꞌ pe aasaꞌmantaꞌpî."
62,2,3,"Moropai Jesus nekaremekîꞌpî yawîrî koꞌmannî ya, innape ikuꞌnen pe eꞌnî epuꞌtî."
62,2,4,"—Innape Jesus kuꞌnen uurî —taa ya, inekaremekîꞌpî yawîrî pra siꞌma, seruꞌyeꞌ pe eꞌnî. Yairon maimu wanî pepîn uyewankon yaꞌ."
62,2,5,"Tîîse imaimu yawîrî anîꞌrî wanî ya, innape Paapa saꞌnamaiya tewan ke. Mîrîrî warantî ipemonkono pe eꞌnî epuꞌtîꞌnîkon. —Paapa piawon uurî —kaiꞌma anîꞌ eseurîma ya, morî pe aakoꞌmamî yuꞌse Paapa wanî, Cristo koꞌmamî warantî."
62,2,7,"Cristo Nekaremekîꞌpî Unkupîkon TonUyonpayamîꞌ, pena Cristo pemonkonoyamîꞌ pe eenakon yai, tiwinan Paapa nekaremekîꞌpî ayeserukon ton pe etaꞌpîyaꞌnîkon. Mîrîrî ekaremeꞌnen pe sîrîrî kaareta menukauya aapiaꞌnîkon. Amenan ekaremekîuya pepîn, tîîse penaron."
62,2,8,"Mîîwîni tîîse amenan pe imenukauya aapiaꞌnîkon. Amenan pe Cristoya ekaremekîꞌpî moropai amenan warantî etaꞌpîyaꞌnîkon. Pata erenmapî pe, ewaron yaꞌ uneraꞌmaꞌpîkon mararî eraꞌma morî pe panpîꞌ. Mîrîrî warantî unepuꞌtîꞌpîkon Cristo iipî rawîrî epuꞌtî tarîpai morî pe panpîꞌ."
62,2,9,"—Aꞌka yaꞌ ikoꞌmankoi uurî, morî yaꞌ —taawon pemonkon wanî ya, tîîse mîrîrî tanne tonpa kupîiya tewanma pe, mîîkîrî koꞌmamî ewaron ta, imakuiꞌpî yaꞌ, sîrîrî tîpose. Tîîse tonpa saꞌnamanen koꞌmamî aꞌka yaꞌ, morî yaꞌ. Imakuiꞌpî yaꞌ aatareꞌmo pepîn. Tîîse tewanma pe tonpa kuꞌnen koꞌmannî pîꞌ man ewaron ta aminke Paapa pîꞌ. Ewaron ta aasarî teseru kupî pîꞌ tîîse oꞌnon pata tuutî epuꞌtîiya pra awanî, maasa pra enkaruꞌnan warantî awanî, ewaron wenai. Teꞌmarî ton eraꞌmaiya pepîn."
62,2,12,"Unmukuyamîꞌ, seeniꞌ kaareta menukauya aapiaꞌnîkon.Maasa pra imakuiꞌpî ankupîꞌpîkon kupîꞌpî Paapaya tîîwanmîrauurîꞌnîkon ton pe, tînmu nîkupîꞌpî wenai. Moropai aꞌyekeꞌtonon pia nîrî sîrîrî kaareta menukauya,Jesus epuꞌnenan pe awanîkon yeꞌnen,manniꞌ Paapa piawon mîîkîrî Jesus,pena tamîꞌnawîron koneka Paapaya rawîrî.Moropai amenankon panpîꞌ warayoꞌkon pia nîrî,sîrîrî kaareta menukauya,Makui yentainon pe eenaꞌpîkon yeꞌnen. Moropai moreyamîꞌ pia imenukauya,uyunkon, Paapa epuꞌnenan pe awanîkon yeꞌnen.Aꞌyekeꞌtonon pia nîrî imenukauya,Jesus epuꞌnenan pe awanîkon yeꞌnen, manniꞌ Paapa piawon,pena tamîꞌnawîron koneka Paapaya rawîrî.Moropai amenankon panpîꞌ warayoꞌkon pia imenukauya,meruntî ke awanîkon yeꞌnen.Paapa maimu koꞌmannî pîꞌ man ayewankon yaꞌ.Moropai eenaꞌpîkon Makui yentaino pe."
62,2,15,"15,16 Tiaronkonya Paapa saꞌnama pra awanî. Iteyaton pe toꞌ wanî. Imakuiꞌpî ituꞌse tîweꞌtoꞌkon pîꞌ toꞌ esekaꞌnunka. Moropai îꞌ rî tîneraꞌmakon anapiꞌpai toꞌ wanî. Moropai mararon pepîn temannekon wenai, mîî pe toꞌ wanî. Uyunkon piapainon pepîn toꞌ yeseru. Paapa saꞌnamanenan pepîn yeseru pe awanî. Toꞌ yeseru kîꞌkuꞌtî awakîrikon pe. Toꞌ yemanne yuꞌse pra eꞌtî."
62,2,17,Moropai tamîꞌnawîronkon imakuiꞌpî kuꞌnenan moropai îꞌ yuꞌse toꞌ eꞌtoꞌ ataretîꞌka. Tîîse ituꞌse Paapa eꞌtoꞌ yawîrî tîîkoꞌmansen koꞌmamî ipatîkarî Paapa pia kaꞌ po.
62,2,18,"Cristo YeyatononUnmukuyamîꞌ, sîrîrî non pona Cristo ennaꞌpo kupî sîrîrî. Moropai aminke pra aaiꞌtoꞌ eseporî tanne, iteyaton iipî kaiꞌma itekare etaꞌpîyaꞌnîkon. Aasîrî Cristo yeyatonon esenposaꞌ man, arinîke. Mîrîrî yeꞌnen kaꞌneꞌ pe Cristo ennaꞌpo epuꞌtîꞌnîkon."
62,2,19,"Pena, ukoreꞌtaꞌnîkon inkamoro Cristo yeyatonon wanîꞌpî. Tîîse toꞌ wîtîꞌpî ukoreꞌtapaiꞌnîkon. Mîrîrî warantî ukaisarîꞌnîkon pe pra toꞌ wanî epuꞌtîkon. Maasa pra ukaisarîꞌnîkon pe toꞌ eꞌsaꞌ ya, toꞌ wîtîꞌpî pepîn eꞌpainon ukoreꞌtapaiꞌnîkon. Tîîse toꞌ wîtîꞌpî."
62,2,20,Tîîse mîrîrî warantî pra amîrîꞌnîkon wanî. Maasa pra Morî Yekaton Wannî ewomîꞌpî ayewankon yaꞌ innape Cristo kupîyaꞌnîkon yai. Moropai imaimu innarî epuꞌtîyaꞌnîkon.
62,2,21,"Innarî epuꞌnenan pepîn amîrîꞌnîkon, tauya pra wai. Mîrîrî taatoꞌpeuya kaiꞌma imenukauya pra wai. Tîîse seeniꞌ kaareta menukauya aapiaꞌnîkon maasa pra innarî epuꞌtîyaꞌnîkon yeꞌnen. Moropai seruꞌyeꞌ pe eseurîmakoi wanî pepîn yairon ekaremeꞌnen pe. Epuꞌnenan amîrîꞌnîkon."
62,2,22,Anîꞌ wanî seruꞌyeꞌ pe ekaremekîuya sîrîrî. Seruꞌyeꞌ manniꞌ pemonkon Jesus wanî Paapa nîmenkaꞌpî pepîn taawon. Mîîkîrî wanî Cristo yeyaton pe. Uyunkon Paapa epuꞌtîiya pra awanî. Moropai inmu Jesus epuꞌtîiya pra awanî.
62,2,23,"—Paapa munmu epuꞌtîuya pra wai. Unepuꞌtî pepîn mîîkîrî —taawon wanî ya, Uyunkon Paapa wanî pepîn iipia. —Tîîse Paapa munmu yapurînen uurî. Ipemonkono uurî —taawon pia Uyunkon Paapa koꞌmamî."
62,2,24,"Pena innape Jesus kupîꞌpîyaꞌnîkon Paapa maimu etaꞌpîyaꞌnîkon yai. Ayewankon yaꞌ anetaꞌpîkon koꞌmannîꞌnen pe eꞌtî. Ayewankon yaꞌ anetaꞌpîkon Paapa maimu koꞌmamî ya, Paapa munmu pia aakoꞌmamîkon moropai Uyunkon pia."
62,2,25,Mîrîrî warantî pena Jesusya taꞌpî upîꞌnîkon: —Kaꞌ po aakoꞌmamîkon ipatîkarî enen —taꞌpîiya.
62,2,26,Tiaronkon wanî amîrîꞌnîkon anenkuꞌtîpai. Mîrîrî yeꞌnen seeniꞌ kaareta menuka pîꞌ wai aapiaꞌnîkon eesenkuꞌtîkon namai.
62,2,27,"Morî Yekaton Wannî, Jesus naipontîꞌpî ayewankon yaꞌ tauya manniꞌ, mîîkîrî koꞌmamî ayewankon yaꞌ. Tamîꞌnawîron pîꞌ ayenupaiyaꞌnîkon. Yairon puꞌkuru Mîîkîrî, seruꞌyeꞌ pepîn. Tiaronya ayenupakon eꞌpai pra man. Morî Yekaton Wannîya ayenupaꞌpîkon yawîrî Jesus pia akoꞌmantî."
62,2,28,"Paapa MunkîyamîꞌTarîpai unmukuyamîꞌ, Jesus pia akoꞌmantî. Mîrîrî warantî koꞌmannî ya, Jesus nama pepîn eerepamî yai, moropai unkupîꞌpîkon wenai eppeꞌnî pepîn, aaipî yai."
62,2,29,"Yairon pe puꞌkuru Paapa wanî epuꞌtîyaꞌnîkon. Mîrîrî yeꞌnen yairon kupî pîꞌ koꞌmannî ya, inmuku pe eꞌnî. Mîrîrî nîrî epuꞌtîyaꞌnîkon."
62,3,1,"Aꞌkî, uurîꞌnîkon saꞌnama uyunkon Paapaya kureꞌne. Innape awanî epuꞌtîꞌnîkon, tînmukukon pe ukuꞌsaiꞌyaꞌnîkon yeꞌnen. Moropai innape inmuku pe eꞌnî. Paapa epuꞌnenan pepîn imakuiꞌsanya epuꞌtî pra awanî inmuku pe eꞌnî, maasa pra Paapa epuꞌtî toꞌya pra awanî."
62,3,2,"Uyonpayamîꞌ, sîrîrî Paapa munkî pe eꞌnî. Îꞌ warantî enan kupî sîrîrî kaꞌ po, ekaremekîiya pra Paapa wanî. Tîîse inîꞌrî Jesus erepamî yai, eraꞌmaꞌnîkon îꞌ yeꞌka pe awanî. Mîrîrî warantî Jesus eraꞌma wenai, iwarantî enan kupî sîrîrî, eraꞌma yai."
62,3,3,"Innape mîrîrî warantî Jesusya ukupîkon teerepamî yai kaiꞌma esenumenkan ya, imakuiꞌpî rumaka, morî pe eꞌnîtoꞌpe morî pe Jesus wanî warantî."
62,3,4,"Imakuiꞌpî kupî pîꞌ anîꞌrî koꞌmamî ya, Paapa maimu yawîrî pra aakoꞌmamî nîrî. Tiwinan uyeserukon mîrîrî, imakuiꞌpî kupî pîꞌ koꞌmannîtoꞌ moropai Paapa maimu yawîrî pra koꞌmannîtoꞌ."
62,3,5,Moropai Jesus iipîꞌpî sîrîrî non pona imakuiꞌpî unkupîꞌpîkon moꞌkai. Mîrîrî epuꞌtî pîꞌ naatîi. Moropai Jesus pia imakuiꞌpî ton pra awanî.
62,3,6,"Mîrîrî yeꞌnen Jesus pia tîîkoꞌmansen koꞌmamî pepîn imakuiꞌpî kupî pîꞌ. Mîrîrî imakuiꞌpî kupî pîꞌ anîꞌ koꞌmamî ya, Jesus epuꞌnen pe pra awanî. Moropai Jesus eraꞌmanen pe pra awanî."
62,3,7,"Unmukuyamîꞌ, morî kupî pîꞌ tîîkoꞌmansen wanî morî pe, morî pe Cristo wanî warantî. Mîrîrî warantî pra awanî kaiꞌma tiaronya ayenkuꞌtîkon kîꞌtîîtî."
62,3,8,Imakuiꞌpî kupî pîꞌ tîîkoꞌmansen wanî makui poitîrî pe. Makui wanîꞌpî imakuiꞌpî kupî pîꞌ pena tamîꞌnawîron koneka Paapaya yai. Moropai ikupî pîꞌ aakoꞌmamî sîrîrî tîpose. Paapa munmu erepamîꞌpî sîrîrî non pona makui esenyakaꞌmaꞌpî pemonkonyamîꞌ pîꞌ yarankai.
62,3,9,"Uyunkon pe Paapa wanî ya, imakuiꞌpî kupî pîꞌ koꞌmannî pepîn. Enen tîîkoꞌmantoꞌ tîrîꞌpî Paapaya uukoꞌmantoꞌkon ton pe, tîwarantî koꞌmannîtoꞌpe kaiꞌma. Mîrîrî yeꞌnen imakuiꞌpî kupî pîꞌ koꞌmannî pepîn, inmuku pe eꞌnî yeꞌnen."
62,3,10,Morî kupî pîꞌ tîîkoꞌmansen pepîn wanî pepîn Paapa munkî pe. Moropai tonpa saꞌnamanen pepîn wanî pepîn Paapa munkî pe nîrî. Mîrîrî warantî anîꞌkan wanî Paapa munkî pe moropai anîꞌkan wanî makui munkî pe esepuꞌtî.
62,3,11,"Eseꞌ Yuꞌse AkoꞌmantîEseꞌ yuꞌse akoꞌmantî kaiꞌma itekare etaꞌpîyaꞌnîkon innape Jesus kupîyaꞌnîkon yai. Penaroꞌ Caim nurîꞌtî wanîꞌpî makui pemonkono pe. Moropai takon wîꞌpîiya. Mîîkîrî warantî kakoꞌmamîtî. Îꞌ waniꞌ awanî yeꞌnen takon wîꞌpî Caimya? Morî kuꞌnen pe takon wanî yeꞌnen, iwîꞌpîiya maasa pra Caim wanîꞌpî imakuiꞌpî kuꞌnen pe."
62,3,13,Mîrîrî yeꞌnen imakuiꞌpî kuꞌnenanya tewanmakon pe akupîkon pîꞌ teesiꞌnîꞌse pra eꞌtî.
62,3,14,"Innape Jesus kupî rawîrî isaꞌmantaꞌsan warantî eꞌnîꞌpî Paapa winîkîi. Tarîpai enen eꞌnî iwinîkîi. Mîrîrî epuꞌtî ipemonkonoyamîꞌ saꞌnama yeꞌnen. Tonpa saꞌnamanen pepîn koꞌmamî isaꞌmantaꞌpî warantî Paapa winîkîi, enen awanî pepîn."
62,3,15,Moropai tewanma tonpa kuꞌnen wanî tonpa wîînen warantî. Moropai tonpa wîînen wanî ipatîkarî Paapa pia aakoꞌmantoꞌ ton pra. Mîrîrî epuꞌtî pîꞌ naatîi.
62,3,16,"Îꞌ kaiꞌma uyonpakon saꞌnaman epuꞌtîꞌnîkon, maasa pra Cristoya usaꞌnamaꞌpîkon kureꞌne. Uurîꞌnîkon ton pe enen tîîkoꞌmantoꞌ tîrîꞌpîiya. Aasaꞌmantaꞌpî uurîꞌnîkon ton pe. Mîrîrî warantî ipemonkonoyamîꞌ uyonpakon pîikaꞌtîtoꞌpe kaiꞌma saꞌmantan ya, îꞌ waniꞌ pra awanî. Saꞌmantanpaiꞌnîkon. Tekkari ke, temanne ke anîꞌ wanî ya, yai pra îꞌ ton pra tonpa wanî eraꞌmaiya, tîîse tîꞌnokoꞌpî pe pra, Paapa saꞌnamaiya pra awanî mîrîrî. Unmukuyamîꞌ, yai pra uyonpakon saꞌnama umaimukon ke neken. —Asaꞌnama pîꞌ wai —taa tanne, ipîikaꞌtî pra awanî. Mîrîrî warantî pra eꞌnîpaiꞌnîkon. Innape uyonpakon saꞌnamanpaiꞌnîkon unkupîkon ke, seruꞌ pe pra."
62,3,19,"19,20 Mîrîrî warantî koꞌmannî ya, innape yairon pe eꞌnî epuꞌtî. Moropai Paapa maimu yawîron pepîn uurî kaiꞌma esenumenkan ya, uyewankon ya, mîîwîni tîîse esiꞌnîꞌnî pepîn Paapa pîꞌ. Maasa pra esenumenkantoꞌ uyewankon yentai Paapa wanî moropai tamîꞌnawîron epuꞌtîiya moropai uyapisîiyaꞌnîkon. Series, "
62,3,21,"Uyonpayamîꞌ, ˻imakuiꞌpî unkupîꞌpîkon uyewankon yawon rona pîꞌ Paapa man˼. Tamîꞌnawîrî tîîwanmîra ikupî pîꞌ man kaiꞌma esenumenkan ya uyewankon yaꞌ, eranneꞌ pe pra eꞌnî mîrîrî Paapa pîꞌ. Moropai ituꞌse eꞌnîtoꞌ esatî Paapa pîꞌ moropai itîrîiya, maasa pra imaimu yawîrî eꞌnî, moropai iwakîri pe tîweꞌsen kupî pîꞌ koꞌmannî."
62,3,23,Moropai innape tînmu Jesus Cristo kupî uurîꞌnîkonya yuꞌse Paapa wanî moropai uyonpakon saꞌnama yuꞌse awanî. Mîrîrî Jesus nekaremekîꞌpî unkupîkon pe.
62,3,24,Moropai inekaremekîꞌpî yawîrî tîîkoꞌmansen koꞌmamî Paapa pia moropai Paapa koꞌmamî nîrî iipia. Morî Yekaton Wannî yarimaꞌpî Paapaya uyewankon yaꞌ. Mîrîrî yeꞌnen uupiaꞌnîkon Paapa koꞌmamî epuꞌtî.
62,4,1,"Seruꞌyeꞌkon Moropai YaironkonAapiaꞌnîkon pemonkon erepansaꞌ ya moropai —Morî Yekaton Wannî maimu pe uuiꞌsaꞌ sîrîrî amîrîꞌnîkon yenupai —taiya ya, innape imaimu kîꞌkuꞌtî, mîrîrî warantî taiya yeꞌnen. Tîîse maasa, esenumenkanpaiꞌnîkon yenupatoiꞌya pîꞌ, innape Paapa winîpainon epuꞌtoꞌpe. Maasa pra mararonkon pepîn Paapa maimu ekaremeꞌnenan pe tîwanî seruꞌyeꞌ pe toꞌ wanî. Pata poro toꞌ asarî arinîke. Mîîkîrî pemonkonya taa ya: —Jesus wanî Paapa nîmenkaꞌpî pe, mîîkîrî esenpoꞌpî pemonkon pe —taiya ya, Paapa maimu pe taiya mîrîrî. —Innape Morî Yekaton Wannî maimu pe —taayaꞌnîkon. Mîrîrî warantî eesenumenkakon. Tîîse mîrîrî warantî Jesus pîꞌ eeseurîma pra awanî ya, Paapa maimu pe eeseurîma pepîn. Tîîse Cristo yeyatonon maimu pe eeseurîma. Pena etaꞌpîyaꞌnîkon Cristo yeyaton iipî kupî sîrîrî. Aasîrî tuꞌke pemonkonyamîꞌ esenumenka mîîkîrî esenumenka warantî."
62,4,4,"Unmukuyamîꞌ, Paapa pemonkono pe awanîkon. Eesenkuꞌtîsaꞌkon pepîn toꞌ maimu wenai. Mîrîrî warantî awanî maasa pra Paapa koꞌmamî ayewankon yaꞌ. Moropai Paapa wanî imakuiꞌpî kuꞌnenan yewankon koꞌmannîꞌnen yentai."
62,4,5,"Inkamoro imakuiꞌpî kuꞌnenan. Mîrîrî yeꞌnen toꞌ eseurîma teesenumenkatoꞌkon yawîrî. Moropai mîrîrî wenai, imakuiꞌpî kuꞌnenanya toꞌ eseurîma eta tîwakîrikon pe."
62,4,6,Tîîse uurîꞌnîkon Paapa munkîyamîꞌ. Paapa epuꞌnenya anna eseurîma eta tîwakîri pe. Tîîse Paapa pemonkonoyamîꞌ pepînya anna eseurîma eta pepîn. Mîrîrî wenai eesepuꞌtî anîꞌ yewan yaꞌ Morî Yekaton Wannî koꞌmamî moropai anîꞌ yewan yaꞌ yenkuꞌtînen koꞌmamî.
62,4,7,"Pemonkonyamîꞌ Saꞌnamanen PaapaUyonpayamîꞌ, asaꞌnamauyaꞌnîkon kureꞌne. Eseꞌ yuꞌse eꞌnîpaiꞌnîkon maasa pra Paapa wanî uyonpakon saꞌnama emapuꞌtînen pe. Moropai mîîkîrî tonpa saꞌnamanen pe Paapa munmu wanî, moropai Paapa epuꞌnen pe mîîkîrî wanî. Tonpa saꞌnamanen pepîn wanî Paapa epuꞌnen pe pra, maasa pra Paapaya tamîꞌnawîronkon saꞌnama. Mîrîrî warantî iteseru wanî."
62,4,9,"Paapaya tiwinan tînmu yarimaꞌpî sîrîrî non pona aasaꞌmantatoꞌpe, ipatîkarî uurîꞌnîkon koꞌmantoꞌpe iipia. Mîrîrî yeꞌnen taꞌnîkon: —Innape Paapaya usaꞌnamakon —taꞌnîkon. See warantî Paapaya usaꞌnamaꞌpîkon, uurîꞌnîkonya tîîsaꞌnama wenai pra. Mîîwîni tîîse tîîwarîrî usaꞌnamaꞌpîiyaꞌnîkon. Moropai tînmu yarimaꞌpîiya aasaꞌmantatoꞌpe imakuiꞌpî unkupîꞌpîkon yeꞌmapa kaiꞌma. Mîrîrî yeꞌnen îꞌ kaiꞌma uyonpakon saꞌnaman epuꞌtîꞌnîkon."
62,4,11,"Uyonpayamîꞌ, mîrîrî warantî Paapaya usaꞌnamaꞌpîkon kureꞌne. Mîrîrî yeꞌnen ipemonkono pe, uyonpakon saꞌnamapaiꞌnîkon."
62,4,12,"Anîꞌya Paapa eraꞌma pra awanîꞌpî sîrîrî tîpose. Tîîse uyonpakon saꞌnama uurîꞌnîkonya ya, Paapa koꞌmamî uyewankon yaꞌ. Moropai innape isaꞌnama uurîꞌnîkonya. Moropai uyeserukon eraꞌma tiaronkonya, Paapa yeseru pe awanî warantî."
62,4,13,"Paapaya tekaton yarimaꞌpî uyewankon yaꞌ. Mîrîrî yeꞌnen uurîꞌnîkon koꞌmamî iipia epuꞌtî, moropai aakoꞌmamî uyewankon yaꞌ epuꞌtî."
62,4,14,"Uyunkon, Paapaya tînmu yarimaꞌpî tamîꞌnawîronkon pîikaꞌtînen pe aweꞌtoꞌpe. Mîîkîrî inmu eraꞌmaꞌpî annaya. Moropai mîîkîrî yekare ekaremekî pinunpa annaya tamîꞌnawîronkon pîꞌ."
62,4,15,"Anîꞌya taa ya: —Innape Jesus wanî Paapa munmu pe —taiya ya, Paapa koꞌmamî itewan yaꞌ. Moropai mîîkîrî koꞌmamî Paapa pia."
62,4,16,Moropai Paapaya usaꞌnamakon epuꞌtî —Innape uurîꞌnîkon saꞌnamaiya —taꞌnîkon.Tamîꞌnawîronkon yuꞌse Paapa wanî. Iteseru pe awanî. Tamîꞌnawîronkon saꞌnamanen koꞌmamî Paapa pia. Moropai Paapa koꞌmamî itewan yaꞌ.
62,4,17,"Tarî sîrîrî non po Cristo warantî koꞌmannî, imakuiꞌpî kupî pra, uyonpa tîîsaꞌnamai. Mîrîrî yeꞌnen eranneꞌ pe pra eꞌnî. Imakuiꞌpî kuꞌnenan tarumaꞌtî Paapaya yai, uurî tarumaꞌtîiya pepîn, taꞌnîkon. Mîrîrî yeꞌnen inîꞌ panpîꞌ Paapa yuꞌse eꞌnî."
62,4,18,"Paapa yuꞌse eꞌnî ya, eranneꞌ pe pra eꞌnî. Tîîse imakuiꞌpî kuꞌnenan tarumaꞌtîiya ya, uurî tarumaꞌtîiya kaiꞌma esenumenkan ya, kureꞌne Paapa yuꞌse eꞌnî pepîn. Tîîse innape Paapa yuꞌse eꞌnî ya, eranneꞌ pe eꞌnîtoꞌ ataretîꞌka."
62,4,19,"Paapa yuꞌse pra eꞌpîtî tanne, uurîꞌnîkon yuꞌse awanîꞌpî. Mîrîrî yeꞌnen ituꞌse eꞌnî sîrîrî. Moropai ipemonkonoyamîꞌ yuꞌse eꞌnî."
62,4,20,"Tîîse anîꞌya, tewanma pe tonpa kuꞌnenya taa: —Paapa yuꞌsan uurî —taiya ya, seruꞌyeꞌ pe awanî. Maasa pra wei kaisarî tonpa eraꞌma tîuya yeꞌka pe isaꞌnamaiya pepîn. Oꞌnon yeꞌka pe Paapa saꞌnamaiya eꞌpainon, eraꞌmaiya pra tîîse?"
62,4,21,"Moropai Paapaya taꞌpî upîꞌnîkon: —Uurî yuꞌse awanîkon ya, ayonpakon nîrî yuꞌse eꞌtî —taꞌpîiya."
62,5,1,"Imakuiꞌpî YentainokonAnîꞌya innape Paapa nîmenkaꞌpî pe Jesus wanî kupî ya, mîîkîrî wanî Paapa munkî pe. Uyunkon Paapa saꞌnama anîꞌya ya, Paapa munkîyamîꞌ saꞌnamaiya nîrî tamîꞌnawîrî."
62,5,2,"Mîrîrî yeꞌnen Paapa saꞌnama ya, moropai imaimu yawîrî koꞌmannî ya, —Uurî Paapa munkîyamîꞌ saꞌnamanen —taꞌnîkon, seruꞌyeꞌ pe pra."
62,5,3,"Maasa pra innape Paapa saꞌnama ya, imaimu yawîrî tamîꞌnawîron kupî pîꞌ koꞌmannî. Paapa maimu pîꞌ esetaꞌkakon pepîn, —Uyetaꞌkanen —taa pepîn Paapa maimu pîꞌ. Paapa munkî pe eꞌnî. Mîrîrî yeꞌnen uyeserukon wanî pepîn imakuiꞌpî kuꞌnenan yeseru warantî. Paapaya ukupîkon meruntî ke, imakuiꞌpî kuꞌnen yeseru warainon kupî pîꞌ koꞌmannî namai. Innape Jesus kupî pîꞌ koꞌmannî yeꞌnen, sîrîrî non pon imakuiꞌpî yentai eꞌnî. Anîꞌ wanî sîrîrî non po tîweꞌsen imakuiꞌpî yentai ekaremekîuya apîꞌnîkon. Innape Paapa munmu pe Jesus wanî kuꞌnenan, inkamoro wanî imakuiꞌpî yentai."
62,5,6,"Jesus Cristo pîꞌ EkaremeꞌnenanPaapa nîmenkaꞌpî, Jesus pîꞌ eseurîma mîrîrî. Mîîkîrî puꞌkuru iipîꞌpî sîrîrî non pona, eesenpatakonaꞌpî tuna kata. Moropai teesenyakaꞌmatoꞌ kupî pîꞌ tîîkoꞌmamî tîpo, mîîkîrî puꞌkuru saꞌmantaꞌpî uurîꞌnîkon ton pe. Mîîkîrî, eesenpatakonaꞌpî manniꞌ, mîîkîrî saꞌmantaꞌpî nîrî uurîꞌnîkon ton pe. Tîmînî kamoꞌpîiya. Innape puꞌkuru awanî epuꞌtîꞌnîkon, maasa pra Morî Yekaton Wannîya ekaremekî, mîîkîrî Morî Yekaton Wannî, seruꞌyeꞌ pepîn. 7,8 —Innape Paapa munmu pe Jesus wanî —taa Morî Yekaton Wannîya uyewankon yaꞌ. Moropai innape awanî epuꞌtî uurîꞌnîkonya îꞌ kaiꞌma eesenpatakonaꞌpî wenai, moropai îꞌ kaiꞌma aasaꞌmantaꞌpî wenai. Eseurîwîꞌne toꞌ wanî innape awanî ekaremeꞌnenan. Eseurîwîꞌne toꞌ wanî tîîse seꞌ kaisarî ekaremekî toꞌya, tiaron pe rî pepîn. Series, "
62,5,9,"Îꞌ rî pîꞌ pemonkonyamîꞌ eseurîma ya, seꞌ kaisarî, mîrîrî pîꞌ uurîꞌnîkonya taa: —Innape awanî toꞌ eseurîmaꞌpî. Aꞌkî, tuꞌke toꞌ tîîse seꞌ kaisarî ekaremekî toꞌya eraꞌmakî —taa. Moriya Paapa eseurîmaꞌpî kuꞌpaiꞌnîkon innape, pemonkonyamîꞌ yentainon mîîkîrî mîîtoꞌpe. Moropai taꞌpî Paapaya. —Unmu puꞌkuru mîseniꞌ warayoꞌ —taꞌpîiya.Tînmu pîꞌ eeseurîma mîrîrî."
62,5,10,"—Innape Paapa kupî pîꞌ wai —kaiꞌma esenumenkan ya uyewankon yaꞌ, innape awanî epuꞌtî uurîꞌnîkonya Paapa eseurîmaꞌpî tînmu pîꞌ. Anîꞌya innape Paapa eseurîmaꞌpî kupî pra awanî ya —Seruꞌyeꞌ pe Paapa wanî —taiya. Maasa pra Paapa nekaremekîꞌpî tînmu yekare kupîiya pra awanî innape. Paapaya ipatîkarî enen koꞌmannîtoꞌ ton tîrîꞌpî uurîꞌnîkon pia. Mîrîrî enen koꞌmannîtoꞌ eporî inmu pia, innape ikupî wenai. Mîrîrî itekare Paapa nekaremekîꞌpî. Paapa munmu yapisîtîpon koꞌmamî nîrî ipatîkarî Paapa pia. Tîîse Paapa munmu yapisîtîpon pepîn koꞌmamî pepîn ipatîkarî Paapa pia."
62,5,13,"Ipatîkarî Enen KoꞌmannîtoꞌMîrîrî ekaremeꞌnen pe sîrîrî kaareta menukauya aapiaꞌnîkon, innape Paapa munmu kuꞌnenan pia. Imenukauya ipatîkarî Paapa pia aakoꞌmantoꞌkon ton esaꞌ pe awanîkon epuꞌtîkonpa. Îꞌ rî esatî ya ituꞌse Paapa eꞌtoꞌ yawîrî, tîwakîri pe eseurîmantoꞌ etaiya. Mîrîrî yeꞌnen eranneꞌ pe pra ituꞌse eꞌnîtoꞌ esatî ipîꞌ."
62,5,15,"Ituꞌse Paapa eꞌtoꞌ yawîrî esatî ya, innape umaimukon etaiya epuꞌtî. Moropai innape unesatîꞌpîkon tîrîiya epuꞌtî nîrî."
62,5,16,"16,17 Yairî pra eꞌnîtoꞌ wanî imakuiꞌpî pe Paapa pia tamîꞌnawîrî. Moro awanî imakuiꞌpî anîꞌya ikupî ya Paapaya ikupî pepîn tîîwanmîra. Moropai awanî imakuiꞌpî, mîrîrî yeꞌka kupî yai ekaremekî ya Paapa pîꞌ tîîwanmîra ikupîiya. Mîrîrî yeꞌka imakuiꞌpî kupî tiaronya eraꞌmayaꞌnîkon ya, ipîꞌ meseurîmatîi Paapa yarakkîrî. Mepîrematîi. Paapa pîꞌ mesatîi ipatîkarî tîîpia mîîkîrî koꞌmantoꞌ ton tîîtoꞌpeiya. Tîîse imakuiꞌpî moro man tiaron. Mîrîrî yeꞌka kupî anîꞌya ya, Paapaya ikupî pepîn tîîwanmîra. Mîrîrî yeꞌka kupîtîpon koꞌmamî pe man ipatîkarî apoꞌ yaꞌ. Mîrîrî yeꞌka kupîtîpon pîꞌ meseurîmatîi Paapa yarakkîrî tauya pepîn. Series, "
62,5,18,Paapa munkî pe tîweꞌsen koꞌmamî pepîn imakuiꞌpî kupî pîꞌ. Mîrîrî epuꞌtî uurîꞌnîkonya. Paapa munmuya ikoꞌmannîpî morî pe. Moropai makuiya yapisî eserîke pra awanî.
62,5,19,Paapa munkî pe eꞌnî epuꞌtî mîrîrî. Tîîse imakuiꞌpî kupî pîꞌ tîîkoꞌmansenon wanî makui poitîrî pe tamîꞌnawîrî.
62,5,20,"—Paapa munmu iipîꞌpî sîrîrî non pona, seruꞌ pepîn. Innape awanî —taa uurîꞌnîkonya. Epuꞌnen tîrîꞌpîiya uyewankon yaꞌ Paapa epuꞌtoꞌpe, yairon pe awanî. Moropai mîîkîrî yairon pia eꞌnî maasa pra inmuya upîikaꞌtîꞌpîkon. Paapa pe puꞌkuru mîîkîrî wanî. Moropai tîîpia ipatîkarî koꞌmannîtoꞌpe emapuꞌtînen pe mîîkîrî wanî."
62,5,21,"Unmukuyamîꞌ, îꞌ rî kîsapurîtî Paapa pe tîkuꞌse."
63,1,1,"Sîrîrî Kaareta Itakon Iteꞌka Pe NîmenukaꞌpîUurî João, aꞌyekeꞌton, apanamanenkon. Sîrîrî kaareta menukauya sîrîrî aapia, moropai anmukuyamîꞌ pia nîrî. Amîrî Paapa nîmenkaꞌpî tîpemonkono pe aweꞌtoꞌpe, maꞌnon. Innape ikuꞌnenan pe eꞌnî yeꞌnen, asaꞌnamauyaꞌnîkon. Moropai tiwinsarî asaꞌnamanenkon pepîn tîîse tamîꞌnawîronkon Paapa maimu epuꞌnenanya asaꞌnamakon nîrî."
63,1,2,Mîrîrî warantî awanî maasa pra Paapa maimu koꞌmanpîtî uyewankon yaꞌ. Ipatîkarî aakoꞌmamî uyewankon yaꞌ.
63,1,3,Morî tîrî pîꞌ Paapa man uponaꞌnîkon tîîwarîrî antîîpai tîwanî yeꞌnen. Tîꞌnokoꞌpî pe uyeraꞌmakon pîꞌ awanî. Morî pe uyewankon ereutanîpî pîꞌ man. Mîrîrî yeꞌka koꞌmannîtoꞌ ton eporî pîꞌ man uyunkon Paapa winîpai moropai inmu Jesus Cristo winîpai. Moropai innarî epuꞌtoꞌpe emapuꞌtîiyaꞌnîkon. Moropai uyonpakon saꞌnamatoꞌpe emapuꞌtîiyaꞌnîkon.
63,1,4,Yairon maimu yawîronkonTiaronkon anmukuyamîꞌ koꞌmamî yairon maimu yawîrî eporî pîꞌ wai. Mîrîrî pîꞌ atausinpaꞌpî. Mîrîrî warantî koꞌmannî eꞌpai taa pîꞌ Paapa man.
63,1,5,"Tarîpai amenan Paapa nekaremekîꞌpî menukauya pepîn aapia tîîse penaron. Mîrîrî etaꞌpî annaya innape Jesus kupîꞌpî annaya yai. —Eseꞌ yuꞌse eꞌnîpaiꞌnîkon —mîrîrî taatoꞌ etaꞌpî annaya. Mîrîrî warantî koꞌmanpaiꞌnîkon, maꞌnon. Paapa maimu yawîrî koꞌmannî ya, uyonpakon saꞌnama innape. Paapaya taꞌpî: —Ayonpakon saꞌnamatî —taꞌpîiya. Mîrîrî etaꞌpîyaꞌnîkon innape Jesus kupîꞌpîyaꞌnîkon yai. Mîrîrî yawîrî aakoꞌmamîkon yuꞌse Paapa man."
63,1,7,"Sîrîrî non poro arinîke yenkuꞌtî tonkon epaꞌkasaꞌ. Innape Jesus Cristo esenpoꞌpî pemonkon pe kupî toꞌya pepîn. Mîrîrî warantî taa pemonkonya ya, mîîkîrî wanî pemonkonyamîꞌ yenkuꞌtînen pe, Cristo yeyaton pe."
63,1,8,"Tîwarî akoꞌmantî, ayenupaꞌpîkon annaya kupîyaꞌnîkon namai tîwî, eesenkuꞌtîkon namai. Tîîse ituꞌse Paapa eꞌtoꞌ kupî pîꞌ akoꞌmantî aapiaꞌnîkon Paapa nîtîrî ton ayepeꞌpîkon pe yapisîkonpa tamîꞌnawîrî, Jesus pia eerepamîkon yai."
63,1,9,"Cristoya ayenupaꞌpîkon yawîrî anîꞌ koꞌmamî pra awanî ya, tîîse Cristo maimu yuwaꞌkaiya ya, mîîkîrî pia Paapa wanî pepîn. Tîîse Cristoya uyenupaꞌpîkon yawîrî tîîkoꞌmansen pia Uyunkon Paapa wanî moropai inmu wanî. Saꞌnîrî toꞌ wanî iipia."
63,1,10,"Moropai ayenupakonpa kaiꞌma akoreꞌtaꞌnîkon tiaron erepamî yai, tîwarî eꞌtî. Cristoya ayenupaꞌpîkon yawîrî pra eeseurîma ya, akoreꞌtaꞌnîkon aakoꞌmantoꞌpe kîꞌtîîtî ayewîꞌkon ta. —Uwakîri pe aaiꞌsaꞌ nai. Morî pe akoꞌmankî —tîkai pra eꞌtî ipîꞌ."
63,1,11,"Maasa pra Cristoya ayenupaꞌpîkon yairî pra ayenupaiyaꞌnîkon tanne, —Morî pe akoꞌmankî —taa pîꞌ aakoꞌmamîkon ya, ipîikaꞌtîyaꞌnîkon mîrîrî. Mîîkîrî pokonpe imakuiꞌpî kupîyaꞌnîkon mîrîrî."
63,1,12,"Tuꞌke itekare man apîꞌnîkon unekaremekî ton, tîîse kaareta ke anekaremeꞌpai pra wai. Maasa pra aapiaꞌnîkon itîîpai wanî sîrîrî. Mîrîrî yai ekaremekîuya apîꞌnîkon, seꞌ kaisarî atausinpantoꞌpe mararî pra. Tîmîrî pe Paapa nîmenkaꞌpî apasi, mîîkîrî munkîyamîꞌ maimu man aapiaꞌnîkon."
64,1,1,"Sîrîrî Kaareta Teeseurînon NîmenukaꞌpîUurî João, aꞌyekeꞌton, apanamanenkon. Aapia sîrîrî kaareta menukauya sîrîrî, Gaio. Innape asaꞌnamauya."
64,1,2,"Uyonpa, apona epîremakoi uurî. —Inkupî ton pona morî tîîkî —tauya Paapa pîꞌ. —Morî pe ikoꞌmannîꞌkî moropai priꞌya ikoꞌmannîꞌkî eeseparantî namai —tauya Paapa pîꞌ. Tarakkîrî aakoꞌmantoꞌ koꞌmannîpî Paapaya morî pe epuꞌtî pîꞌ wai. Tiaronkon uyonpakon Jesus epuꞌnenan erepamîꞌpî aapiapai rî iipîꞌsan. —Yairon puꞌkuru mîîkîrî Gaio, yairon maimu yawîrî tîîkoꞌmansen —taapîtîꞌpî toꞌya. Mîrîrî pîꞌ atausinpaꞌpî mararî pra."
64,1,4,Yairon maimu kupî pîꞌ uyonpayamîꞌ koꞌmamî etauya uwakîri pe. Mîrîrî kaisaron tiaron atausinpatoꞌ ton pra wai.
64,1,5,"Gaio YeseruUyonpa, tîwîrî Jesus pemonkonoyamîꞌ pîikaꞌtîyaꞌnîkon pîꞌ aakoꞌmamî, inkamoro epuꞌtîya pra tîîse."
64,1,6,"—Morî pe anna saꞌnamaꞌpîiya anna pokonpe eꞌpîtî yai —kaiꞌma, ankonekaꞌpî yekare ekaremekîꞌpî aapiapai iipîꞌsanya tarî soosi ta eperepîꞌsan pîꞌ. Toꞌ eseꞌmaꞌtîꞌpî Jesus yekare ekaremeꞌse. Paapa pemonkono pe pra tîweꞌsanon pîꞌ îꞌ rî esatî toꞌya pra man."
64,1,8,"Mîrîrî warantî inkamoro Jesus yekare ekaremekî pîꞌ teesenyakaꞌmasanon pîikaꞌtîpaiꞌnîkon. Ituꞌse toꞌ eꞌtoꞌ ton tîîpaiꞌnîkon toꞌ pia. Mîrîrî warantî toꞌ pîikaꞌtî ya, toꞌ pokonpe esenyakaꞌman yairon maimu ekaremekî pîꞌ."
64,1,9,Diótrefes Moropai DemétrioMororonkon Jesus pemonkonoyamîꞌ pia kaareta menukaꞌpîuya tîîse apanamanenkon pe uyapurîiya pra Diótrefes wanî. Tonpayamîꞌ yentai eꞌpai awanî. Moropai umaimu pîinamaiya pra awanî.
64,1,10,"Mîrîrî yeꞌnen inkonekaꞌpî pîꞌ eeseurîma kupî sîrîrî aapia erepamî yai. Seruꞌyeꞌ aweꞌseruꞌtî upona. Moropai mîrîrîya yepiꞌtî pepîn. Tîîse Jesus pemonkonoyamîꞌ aminkankon erepamî ya, tonpa pe toꞌ yapisîiya pepîn. Moropai morî pe toꞌ anapiꞌpai tiaron wanî ya, —Kaane, tîwî toꞌ nîsi. Toꞌ yapiꞌse pra eꞌkî —taiya. Moropai imaimu tîpîinamai pra tiaronya toꞌ anapiꞌpai awanî ya, —Inîꞌrî soosi ta kewomîi —taiya mîîkîrî toꞌ yapisîtîpon pîꞌ."
64,1,11,"Uyonpa, imakuiꞌpî kuꞌnenan warantî pra eꞌpai man. Morî kuꞌnenan warantî eꞌnîpaiꞌnîkon. Morî kupî pîꞌ koꞌmannî ya, Paapa pemonkono pe eꞌnî. Tîîse imakuiꞌpî kupî pîꞌ koꞌmannî ya, Paapa pemonkono pe eꞌnî pepîn. Paapa epuꞌsaꞌ pepîn mîrîrî."
64,1,12,"Tarî tamîꞌnawîronkon eseurîma morî pe Demétrio pîꞌ. Yairon maimu yawîron mîîkîrî. Mîrîrî yeꞌnen morî pe awanî epuꞌtî. Anna eseurîma nîrî ipîꞌ. Morî pe iteseru wanî, useruku pepîn, mîrîrî epuꞌtî pîꞌ naatîi."
64,1,13,"Aapiaꞌnîkon umaimu manTuꞌke itekare man apîꞌ unekaremekî ton, tîîse kaareta ke anekaremeꞌpai pra wai."
64,1,14," Tîîse aapia itîîpai wai. Mîrîrî yai eseraꞌman moropai eseurîman. Paapaya tîwanmîn tîrî yuꞌse wai aapia. Tarîronkon Paapa pemonkonoyamîꞌ maimu man aapia. Umaimu nîrî aapiawonkon Paapa pemonkonoyamîꞌ pia. Mekaremeꞌkîi toꞌ pîꞌ tiwin pîꞌ toꞌ tîîse. Series, "
65,1,1,"Sîrîrî Kaareta NîmenukaꞌpîUurî Jesus Cristo poitîrî moropai yakon pe wanî. Sîrîrî kaareta menukauya manniꞌkan Paapa nannoꞌsan pia, isaꞌnamaꞌsan, moropai Jesus Cristo nîkoꞌmannîpîkon pia imenukauya."
65,1,2,Amîrîꞌnîkon pia inîꞌ panpîꞌ eꞌtînnîꞌmatoꞌkon moropai tîwanmîra aweꞌtoꞌkon ton moropai aweꞌsaꞌnamatoꞌkon tîrî Paapaya yuꞌse wai aapiaꞌnîkon.
65,1,3,"Uyonpayamîꞌ uwakîrikon puꞌkuru, tamîꞌnawîrî îꞌ ankuꞌpai eꞌtoꞌ menukauya sîrîrî aapiaꞌnîkon, îꞌ kaiꞌma uurîꞌnîkon eꞌpîikaꞌtîsaꞌ pîꞌ. Mîrîrî pîꞌ eseurîmapai wanî tanne, epuꞌtîꞌpîuya tiaron pîꞌ eseurîma eꞌpai awanî. Tauya apîꞌnîkon, meruntî ke eꞌtî. Innape yairon yekare kupî pîꞌ akoꞌmantî, tiaron pe tînyakaꞌma pra. Manniꞌ Paapa nîtîrîꞌpî tamîꞌnawîronkon tîpemonkonoyamîꞌ pia tiwin iteꞌka toꞌ pîikaꞌtîtoꞌpe. Tiaronkon panamatî, tiaron pe mîrîrî yairon yekare kupî toꞌya namai. Maasa pra tiaronkon warayoꞌkon Paapa epuꞌnenan pepîn erepansaꞌ man, toꞌ erepamî eraꞌmasaꞌ pra tîîse uyonpakon koreꞌta. Inkamoroya yairon Paapa maimu moꞌtanîꞌsaꞌ man tiaron pe. Inkamoroya taa see warantî: —Imakuiꞌpî unkupîkon kupî Paapaya tîîwanmîra. Mîrîrî yeꞌnen îꞌ rî imakuiꞌpî kupî ya, îꞌ waniꞌ pra awanî —taa toꞌya. Mîrîrî kupî inkamoroya maasa pra imakuiꞌpî tînkupîꞌpîkon eseraꞌma namai tîwapukon. Moropai inkamoroya Jesus Cristo tiwinan uyenupanenkon Uyepotorîkon yewanmîrî, mîrîrî toꞌ eꞌwapuꞌtîtoꞌ wenai. Pena Paapa maimu eꞌmenukasaꞌya taasaꞌ man îꞌ kaiꞌma toꞌ tarumaꞌtî tîuya eꞌtarumaꞌtîntoꞌ yaꞌ."
65,1,5,"Amîrîꞌnîkon anenpenatanîꞌpai wai tamîꞌnawîrî epuꞌtîyaꞌnîkon tanne, teuren Paapaya tîpemonkonoyamîꞌ pîikaꞌtîꞌpî Egito pata poi toꞌ moꞌka tîuya yai. Tîîse mîrîrî tîpo, manniꞌkan innape tîmaimu kupîtîponoꞌsan pepîn tîꞌkaꞌpî Paapaya tamîꞌnawîrî."
65,1,6,"Maasa enpenatatî inserîyamîꞌ Paapa nîkupîꞌsan inkamoro wanî pra awanîꞌpî, tîpataꞌseꞌkon pe Paapa nîtîrîꞌpî yaꞌ. Maasa pra toꞌ atarimaꞌpî mîrîrî tîpataꞌseꞌkon yapai. Tarîpai inkamoro yewaꞌtîpîꞌsaꞌ Paapaya saꞌman ferrokon ke ipatîkarî inkamoro koꞌmamî tuꞌnakan ewaron pe tîweꞌsen yaꞌ. Îꞌ pensa tamîꞌnawîronkon tarumaꞌtî Paapaya weiyu erepamî pîkîrî toꞌ koꞌmamî."
65,1,7,Enpenatatî inîꞌrî îꞌ kaiꞌma Sodoma po moropai Gomorra po moropai tamîꞌnawîrî iwoi tîîkoꞌmansenon kupîꞌpî Paapaya pîꞌ. Inkamoro inserîyamîꞌya imakuiꞌpî kupîꞌpî warantî ikupî toꞌya. Seꞌ tapairî wîriꞌsanyamîꞌ yarakkîrî moropai warayoꞌkon yarakkîrî toꞌ wanîꞌpî. Mîrîrî wenai ipoꞌtîꞌpî Paapaya apoꞌ ke. Mîrîrî yai aweꞌkupîꞌpî warantî aweꞌkupî kupî ekaremeꞌnen pe awanî sîrîrî tamîꞌnawîronkon pîꞌ aronne.
65,1,8,"Mîîwîni tîîse insamoro pemonkonyamîꞌ koꞌmamî Sodoma ponkon moropai Gomorra ponkon koꞌmamîꞌpî warantî. Inkamoro weꞌneꞌpîtî tîwetunkon yaꞌ îꞌ kaiꞌma inîꞌ panpîꞌ imakuiꞌpî kupî toꞌya. Mîrîrî wenai tewankon kîꞌpa toꞌya nura ke mîrîrî kupî tîuyaꞌnîkon yai. Inkamoroya ipîkku pe Paapa eꞌtoꞌ yewanmîrî, innape ikupî toꞌya pepîn. Moropai inkamoro eseurîma imakuiꞌpî pe inserîyamîꞌ winîkîi, tîweppeꞌse pra. Mîrîrî yeꞌka kupî inserîyamîꞌ yepotorî Miguelya pepîn eꞌpainon. Tiwin iteꞌka Miguel esiyuꞌpîtîꞌpî Makui yarakkîrî, epuꞌtîkonpa kaiꞌma anîꞌ eꞌnîmî Moisés piꞌpîrîꞌpî yarakkîrî. Tîîse mîrîrî yai Miguelya taa pra awanîꞌpî Makui pîꞌ imakuiꞌpî pe. Tîîse taꞌpîiya: —Paapaya amîrî yuwatî —taꞌpîiya."
65,1,10,"Tîîse insamoro pemonkonyamîꞌ eseurîma koꞌmannîpî tînepuꞌtîkon pepîn pîꞌ. Tînkupîkon teserukon kupî koꞌmannîpî îꞌ pîꞌ teesenumenkai pra, manniꞌkan oꞌmaꞌkonya ikupî koꞌmannîpî warantî. Mîrîrî wenai inkamoro eꞌtarumaꞌtî koꞌmannîpî, tîweꞌtîꞌkakon pîkîrî. Aka saꞌne inkamoro. Inkamoro koꞌmamî îꞌ kaiꞌma Caim nurîꞌtî koꞌmamîꞌpî warantî. Inkamoro eturumaka tîniru yuꞌse tîwanîkon yeꞌnen, îꞌ kaiꞌma Balaão nurîꞌtî eturumakaꞌpî yairî pra tîniru yuꞌse tîwanî yeꞌnen warantî. Moropai Coré nurîꞌtî wanîꞌpî tîpanamatoꞌ yawîrî eꞌpai pra. Mîrîrî yeꞌnen mîîkîrî wîꞌpî Paapaya mîrîrî wenai. Mîrîrî warantî inkamoro wanî nîrî. Tîpanamatoꞌkon yawîrî eꞌpai pra toꞌ wanî. Mîrîrî yeꞌnen inkamoro tîꞌka Paapaya."
65,1,12,"Inkamoro wanî ya, akoreꞌtaꞌnîkon ayekkarikon yonpayaꞌnîkon ya yai, tîmurukun pe siꞌma, ayeppeꞌnîꞌnenkon pe toꞌ wanî nura teserukon wenai. Tîpîꞌnîkon neken inkamoro esenumenka, tiaronkon pîꞌ teesenumenkai pra. Inkamoro wanî manniꞌ aꞌsitun narî, katupuru warantî tîweꞌsanon pe. Katupuru iipî ya, konoꞌ rena kaiꞌma esenumenkan teuren, tîîse aarena pepîn, aꞌsitunya yarî yeꞌnen. Moropai inkamoro wanî manniꞌ yei teperu tîînen pepîn warantî. Teperu tîîtoiꞌya yai, itîînen pepîn warantî toꞌ wanî. Moropai inkamoro wanî yei yarokasaꞌ moropai mîrîrî yenunsaꞌ aꞌpiꞌtasaꞌ warantî toꞌ wanî isaꞌmantaꞌsan pe."
65,1,13,"Moropai inkamoro wanî nura warantî, tuna apasaꞌ ya, nura eseraꞌma. Mîrîrî warantî toꞌ nîkupî nura eseraꞌma. Moropai inkamoro wanî nîrî manniꞌ kaiwanoꞌyamîꞌ tîpataꞌseꞌkon yapai teepaꞌkasenon warantî. Mîrîrî yeꞌnen Paapaya toꞌ pataꞌseꞌ ton konekaꞌpî ipatîkarî toꞌ koꞌmantoꞌpe tuꞌnakan pe tîweꞌsen yaꞌ ewaron puꞌkuru ta. Mîrîrî warantî inkamoro koꞌmamî pe awanî."
65,1,14,"Pena Enoque eseurîmaꞌpî inkamoro eꞌtarumaꞌtî kupî pîꞌ. Manniꞌ Enoque wanîꞌpî Adão nurîꞌtî payanîꞌpî pe. Asakîꞌne miaꞌ pona tîîmoꞌtaiꞌnon ipayanyamîꞌ esenpoꞌpî tîpo, Enoque esenpoꞌpî. Mîîkîrî eseurîmaꞌpî manniꞌkan imakuiꞌsan pîꞌ. Taꞌpîiya: —Uyepotorîkon iipî kupî sîrîrî tuꞌkankon inserîyamîꞌ yarakkîrî. Mîîkîrîya tamîꞌnawîronkon nîkupîꞌpî yakoꞌmenkaiya. Moropai imakuiꞌsan yenumî kupî sîrîrî eꞌtarumaꞌtîntoꞌ yaꞌ imakuiꞌpî pe toꞌ yeseru wanî yeꞌnen moropai imakuiꞌpî pe Paapa winîkîi toꞌ eseurîma yeꞌnen, toꞌ yenumîiya kupî sîrîrî —taꞌpîiya."
65,1,16,"Insamoro pemonkonyamîꞌ wanî tîwîrî teekoreꞌmakon pîꞌ, moropai taa pîꞌ toꞌ koꞌmamî tiaronkon pîꞌ amîrî puꞌkuru mîîtoꞌpe. Mîrîrî taa inkamoroya maasa pra ituꞌse tîwanîkon pîkîrî taa pîꞌ toꞌ koꞌmamî. Toꞌ eseurîma koꞌmannîpî mîî pe siꞌma tiaronkon yentai tîwanîkon pîꞌ moropai tiaronkon yapurî toꞌya tîwakîrikon pe tîkuꞌtoꞌpeꞌnîkon toꞌya. Maasa pra toꞌ yausinpa toꞌya teeseurîmatoꞌkon ke tîwakîrikon pe toꞌ kupî tîuyaꞌnîkon pe tîweꞌkuꞌse."
65,1,17,"Tiaron Uyeserukon Ton Pîꞌ PanamantoꞌTîîse uyonpayamîꞌ, awenpenatakon yuꞌse wai îꞌ kaiꞌma itekare ekaremeꞌnenan Uyepotorîkon Jesus Cristo naipontîꞌsan nekaremekîꞌpî pîꞌ. Taꞌpî toꞌya pena: —îꞌ pensa tiwinanoꞌpî wei erepamî rawîrî tuꞌke warayoꞌkon esenpo kupî sîrîrî amîrîꞌnîkon koreꞌta. Paapa epuꞌnenan pepîn, manniꞌkan warayoꞌkon ituꞌse tîwanîkon yawîrî tîweꞌsanonya Paapa muꞌtunpa pe man —taꞌpî toꞌya."
65,1,19,Inkamoroya amîrîꞌnîkon pîraiꞌpîka pe man. Maasa pra inkamoro nîkupî yeseru wanî toꞌ yentai puꞌkuru tarîron pîꞌ neken toꞌ esenumenka. Inkamoro esenumenka pepîn tiwin kin Paapa winîpainon pîꞌ. Mîrîrî yeꞌnen Morî Yekaton Wannî koꞌmamî pepîn toꞌ pia.
65,1,20,"Tîîse amîrîꞌnîkon uyonpayamîꞌ, akoꞌmantî inîꞌ panpîꞌ innape ikuꞌtoꞌyaꞌnîkon kupî pîꞌ. Moropai eepîremakon pîꞌ akoꞌmantî Morî Yekaton Wannî meruntîri yai."
65,1,21,"Moropai akoꞌmantî eꞌsaꞌnamantoꞌ Paapa winîpainon kupî pîꞌ. Moropai Uyepotorîkon Jesus Cristo nîtîrî nîmîꞌtî. Aꞌnokoꞌma tîuyaꞌnîkon yeꞌnen, ipatîkarî enen koꞌmannîtoꞌ tîrîiya nîmîꞌtî."
65,1,22,"Moropai manniꞌkan innape ankuꞌpai siꞌma innape ikuꞌnenan pepîn tîweꞌnamasanon, inkamoro yeꞌka eraꞌmatî aꞌnokoꞌpîkon pe."
65,1,23,"Inkamoro yeꞌkakon pemonkonyamîꞌ moꞌkatî eꞌtarumaꞌtîntoꞌ pataꞌseꞌ yaꞌ toꞌ wîtî namai. Moropai inkamoro saꞌnamatî, moropai tiaronkon nîrî saꞌnamatî. Tîîse imakuiꞌpî toꞌ nîkupî tînamai eꞌtî maasa pra ikuꞌsaꞌ toꞌya ituꞌse tîwanîkon yawîrî. Mîrîrî yeꞌka namatî. Mîrîrî toꞌ nîkupî ankuꞌpai tîweꞌse pra yewanmîrîtî."
65,1,24,"24,25 Mîîkîrî tiwinan Paapa, Upîikaꞌtînenkon yapurîpaiꞌnîkon man, Uyepotorîkon Jesus Cristo wenai. Mîîkîrîya neken amîrîꞌnîkon koꞌmannîpî imakuiꞌpî yaꞌ eenakon namai. Moropai Paapaya neken amîrîꞌnîkon kupî morî pe awanîkonpa, imakuiꞌpî ton pra. Moropai mîîkîrî Paapaya amîrîꞌnîkon yausinpa, morî pe puꞌkuru tarakkîrî awanîkonpa kaꞌ po. Manniꞌ Paapa aꞌka pe puꞌkuru tîweꞌsen, moropai kureꞌnan ipîkku pe tîweꞌsen, moropai meruntî puꞌkuru, moropai ipîkku pe tîwanî wenai, tamîꞌnawîronkon esaꞌ pe tîweꞌsen. Pena, pata ekoneka pra tîîse, aakoꞌmamîꞌpî meruntî ke. Sîrîrîpe mîrîrî warantî aakoꞌmamî ipatîkarî. Mîrîrî warantî mîîkîrî yapurîpaiꞌnîkon man."
66,1,1,"Wanî Paapa Nenpoꞌpî Pia Innape Tîkuꞌnenan Nepuꞌtî Ton PeSîrîrî kaareta po aweꞌmenukasaꞌ wanî tamîꞌnawîrî îꞌ eꞌkupî ekaremeꞌtoꞌ Jesus Cristoya. Paapaya epuꞌtoiꞌya ton tîrîꞌpî Jesus pia, îꞌ eꞌkupî kupî ekaremekîpa kaiꞌma tîpoitîrîtonon pîꞌ. Jesus Cristoya inserî yarimaꞌpî tîpoitîrî pia, tamîꞌnawîrî mîrîrî aweꞌkupî kupî manniꞌ epuꞌtî Joãoya emapuꞌtîtoꞌpeiya kaiꞌma. Tamîꞌnawîrî mîrîrî tîneraꞌmaꞌpî, tînetaꞌpî ekaremekîꞌpî Joãoya. Sîrîrî wanî yairon, Paapa maimu pe moropai Jesus Cristo nekaremekîꞌpî pe."
66,1,3,"Anîꞌya sîrîrî kaareta erenkasaꞌ ya, morî yapisîiya Paapa winîpai. Moropai anîꞌkanya sîrîrî eta ya, moropai mîrîrîya taasaꞌ yawîrî toꞌ koꞌmamî ya, inkamoro wanî atausinpaꞌsan pe, maasa pra Paapa winîpai morî yapisî toꞌya. Maasa pra aminke pra tamîꞌnawîron eꞌkuꞌtoꞌ weiyu eseporî kupî sîrîrî."
66,1,4,"Uurî Joãoya sîrîrî kaareta menuka asakîꞌne miaꞌ pona tîîmoꞌtaiꞌnon soosikon Ásia pata po tîweꞌsanon pia.Epeꞌmîra morî pe tîweꞌtoꞌ tîrî Paapaya yuꞌse wai aapiaꞌnîkon. Moropai tîwanmîn tîrîiya yuꞌse wai, uyonpayamîꞌ. Manniꞌ Paapa tîîkoꞌmansen ipatîkarî. Pena awanîꞌpî moropai aakoꞌmamî ipatîkarî aasaꞌmantaton pe pra. Moropai Morî Yekaton Wannîya nîrî itîrî yuꞌse wai, manniꞌ morî puꞌkuru, eꞌtoꞌ yawîron, Paapa yaponseꞌ piawon. Moropai Jesus Cristoya nîrî itîrî yuꞌse wai, mîîkîrî, yairon Paapa yekare ekaremeꞌnen, manniꞌ Paapa nîpîmîꞌsaꞌkaꞌpî eꞌmaiꞌ pe, tamîꞌnawîronkon isaꞌmantaꞌsan rawîrî, inîꞌrî aasaꞌmanta namai. Moropai mîîkîrîya tamîꞌnawîronkon pata esaꞌ pe tîweꞌsanon esanon sîrîrî pata ponkon koꞌmannîpî.Mîîkîrîya uurîꞌnîkon saꞌnama kureꞌne. Pakîꞌnan pona tîîsaꞌmantaꞌpî patapai umoꞌkaꞌpîiyaꞌnîkon umakuyikon winîpai, tîmînî kamoꞌpî tîuya wenai. Moropai mîîkîrîya uurîꞌnîkon kupîꞌpî tîpemonkono pe eꞌnîtoꞌpe. Moropai teepîremasenya Paapa yapurî warantî, yapurîtoꞌpeꞌnîkon ukupîiyaꞌnîkon, tîyun maimu yawîrî eꞌnîtoꞌpe. Mîrîrî yeꞌnen mîîkîrî, Jesus Cristo yapurîpaiꞌnîkon man. —Morî pe man, meruntî man —taapaiꞌnîkon ipatîkarî aataretîꞌka ton pe pra. Mîrîrî warantî man."
66,1,7,"Aꞌkî, mîîkîrî iipî kupî sîrîrî katupuru po,tamîꞌnawîronkonya eraꞌma tanne.Manniꞌkan itarumaꞌtîtîponoꞌsanya nîrîeraꞌma kupî sîrîrî.Mîrîrî yai tamîꞌnawîronkon pemonkonyamîꞌ pata ponkonkarau kupî sîrîrî eraꞌma tîuyaꞌnîkon pîꞌ.Mîrîrî warantî man."
66,1,8,"Taa Uyepotorîkon Paapaya: —Uurî wanî eꞌmaiꞌnon pe puꞌkuru moropai aataretîꞌkatoꞌpe. Eesippiaꞌtîtoꞌpe wanî moropai tamîꞌnawîron kîꞌpî pe —taiya, manniꞌ Paapa ipatîkaronya, moropai manniꞌ pena esiꞌpîya, moropai manniꞌ Paapa awanîtonya, meruntî tamîꞌnawîronkon yentainonya."
66,1,9,"Joãoya Jesus EraꞌmaUurî mîîkîrî João, ayonpakon. Uyesaꞌkon Jesus nîmoꞌkaꞌsan yonpa pe wanî apokonpeꞌnîkon. Mîrîrî wenai eꞌtarumaꞌtîtoꞌ yapîtanîpîuya aweꞌtarumaꞌtîtoꞌkon yapîtanîpîyaꞌnîkon kaisarî. Mîrîrî yeꞌnen itekare ekaremekîꞌnîkon tîwî tîkuꞌse pra. Mîrîrî wenai uurî yapisîꞌpî toꞌya uyenumîkonpa iwono pona. Manniꞌ iwono eseꞌ Patmos. Miarî uukoꞌmamîꞌpî yairon Jesus Cristo nekaremekîꞌpî ekaremekîuya yeꞌnen."
66,1,10,"Uyepotorîkon weiyu yai, epîreman weiyu yai, uyesaꞌ pe Morî Yekaton Wannî enaꞌpî. Moropai uyeurîmaꞌpîiya. Moropai mai etaꞌpîuya unpo winî. Aronne, meruntî ke mîrîrî mai wanîꞌpî trombeta eꞌnatoꞌ warantî."
66,1,11,"Mîrîrî maiya taꞌpî upîꞌ: —Mîrîrî eraꞌmaya manniꞌ menukakî. Moropai mîrîrî anmenukaꞌpî yarimakî soosikon asakîꞌne miaꞌ pona tîîmoꞌtaiꞌnonkon kaisarî, Éfeso cidaderî pona, moropai Esmirna pona, moropai Pérgamo pona, moropai Tiatira pona moropai Sardes pona moropai Filadélfia pona moropai Laodicéia pona —taꞌpîiya upîꞌ."
66,1,12,Mîîkîrî eraꞌmai uurî eraꞌtîꞌpî unpo winî siꞌma teeseurîmasen. Moropai eraꞌmaꞌpîuya asakîꞌne miaꞌ pona tîîmoꞌtaiꞌnon apoꞌ yaponseꞌ. Mîrîrî wanîꞌpî ouro konekasaꞌ pe. Mîrîrîkon koreꞌta warayoꞌ eraꞌmaꞌpîuya manniꞌ pemonkon pe eesenpoꞌpî warainon kusan ipon irupukon pîkîron eraꞌmaꞌpîuya. Ipîkku pon warantî ipon wanîꞌpî. Moropai imota woinon woromî ton eraꞌmaꞌpîuya. Mîrîrî wanîꞌpî ouro pe nîrî.
66,1,14,Mîîkîrî puꞌpai wanîꞌpî aimutun pe katoꞌka warantî. Mîîkîrî yenu wanîꞌpî apoꞌ awittasaꞌ warantî inkeꞌ pe. Nariꞌ pe awanîꞌpî.
66,1,15,"Mîîkîrî puu wanîꞌpî apoꞌ yaꞌ ferro yekaꞌmasaꞌ yai, aarîntasaꞌ apoꞌ yarîn pe tenai warantî. Moropai mîîkîrî maimu wanîꞌpî kureꞌne tuna kumasaꞌ meru warantî meruntî ke."
66,1,16,"Mîîkîrî yenyaꞌ meruntî winî, asakîꞌne miaꞌ pona tîîmoꞌtai kaiwanoꞌyamîꞌ wanîꞌpî. Mîîkîrî mata yapai kasupara warainon epaꞌkaꞌpî seꞌ yataimîrî ipokasaꞌ. Mîîkîrî yenpata wanîꞌpî aꞌka pe puꞌkuru inekaꞌta pairî wei wanî yaꞌkaru warantî."
66,1,17,"Mîîkîrî eraꞌmauya pe esiꞌnîpîꞌpî kureꞌne. Mîrîrî yeꞌnen esenumîꞌpî irawîrî, iꞌpu pia isaꞌmantaꞌpî warantî. Tîîse mîîkîrîya tenya tîrîꞌpî meruntî winon upona. Taꞌpîiya upîꞌ: —Eranneꞌ pe pra eꞌkî. Maasa pra uurî mîîkîrî tamîꞌnawîron eꞌkupî pra tîîse esiꞌpî. Moropai tamîꞌnawîron ataretîꞌkasaꞌ tîpo uukoꞌmamî ipatîkarî —taꞌpîiya."
66,1,18,"—Uurî mîîkîrî manniꞌ ipatîkarî tîîkoꞌmansen. Uurî saꞌmantaꞌpî teuren tîîse eꞌmîꞌsaꞌkaꞌpî. Mîrîrî yeꞌnen saꞌmantantoꞌ yentai wanî, ipatîkarî tîîkoꞌmansen pe. Uurî wanî saꞌmantantoꞌ esaꞌ pe, moropai saꞌmantantoꞌ pataꞌseꞌ arakkanmokanen pe wanî sîrîrî."
66,1,19,"Mîrîrî yeꞌnen tamîꞌnawîrî mîrîrî aneraꞌma menukakî. Mîrîrî aweꞌkupî manniꞌ, moropai aweꞌkupî kupî manniꞌ nîrî menukaya eꞌpai man."
66,1,20,Mîrîrî asakîꞌnan miaꞌ pona tîîmoꞌtaiꞌnon kaiwanoꞌ aneraꞌmaꞌpî uyenya meruntî winon yaꞌ moropai asakîꞌnan miaꞌ pona tîîmoꞌtaiꞌnon apoꞌ yaponseꞌ pe aneraꞌmaꞌpî wanî see warantî: Manniꞌkan asakîꞌne miaꞌ pona tîîmoꞌtaiꞌnonkon kaiwanoꞌyamîꞌ wanî inserîyamîꞌ pe. Inkamoro wanî asakîꞌnan miaꞌ pona tîîmoꞌtaiꞌnon soosi tawonkon koꞌmannîꞌnen pe. Moropai mîrîrî asakîꞌnan miaꞌ pona tîîmoꞌtaiꞌnon apoꞌ yaponseꞌ wanî mîrîrî soosikon pe —taꞌpîiya.
66,2,1,"Éfeso Ponkonya Itekare EtaMoropai taꞌpîiya: —Éfeso pon soosi koꞌmannîꞌnen inserî pia kaareta menukakî, see warantî taatoꞌ:Sîrîrî itekare wanî umaimu pe. Uurî manniꞌ asakîꞌne miaꞌ pona tîîmoꞌtaiꞌnon kaiwanoꞌyamîꞌ wanî uyenya meruntî winon yaꞌ. Moropai eraꞌmapîꞌse asarî koꞌmannîpî manniꞌ asakîꞌnan miaꞌ pona tîîmoꞌtaiꞌnon konekasaꞌ ourokon apoꞌ yaponseꞌ koreꞌta pîꞌ."
66,2,2,"Epuꞌtî pîꞌ wai tamîꞌnawîrî îꞌ ankupîꞌpîkon. Kureꞌne eesenyakaꞌmasaꞌkon epuꞌtî pîꞌ wai, tîrumakai pra. Teuren tuꞌke amîrîꞌnîkon yonpa tonkon seruꞌyeꞌkon erepamîꞌpî aapiaꞌnîkon unaipontîꞌsan pe tîweꞌkuꞌse. Tîîse inkamoro wanîꞌpî seruꞌyeꞌ pe. Seruꞌyeꞌ pe inkamoro wanî epuꞌtîꞌpîyaꞌnîkon. Mîrîrî yeꞌnen, toꞌ maimu pîinamayaꞌnîkon pra awanîkon."
66,2,3,"Moropai mîrîrî wenai irumakayaꞌnîkon pra awanîꞌpîkon. Tamîꞌnawîrî aweꞌtarumaꞌtîtoꞌkon yapîtanîpîyaꞌnîkon uwenai, tîrumakai pra, moropai yairî maꞌre teenai pra."
66,2,4,Tîîse îꞌ taatouꞌya man tarîpai apîꞌnîkon. Inîꞌrî kureꞌne uyapurîyaꞌnîkon pra eenasaꞌkon naatîi eꞌmaiꞌ pe uyapurîꞌpîyaꞌnîkon warantî. Moropai ayonpakon saꞌnamayaꞌnîkon pra eenasaꞌkon. Mîrîrî man morî pe pra.
66,2,5,"Tîîse maasa enpenatatî, îꞌ kaiꞌma amîrîꞌnîkon atarimasaꞌ pîꞌ uupiapai. Mîrîrî pîꞌ teesenumenkai ayeserukon moꞌtanîꞌtî imakuiꞌpî winîpai. Moropai eꞌmaiꞌ pe ikupîꞌpîyaꞌnîkon warantî ikuꞌtî. Tîîse ayeserukon moꞌtanîpîyaꞌnîkon pra awanîkon ya, uuipî aapiaꞌnîkon moropai amoꞌkauyaꞌnîkon apataꞌseꞌkon yapai, moropai manniꞌ apoꞌ yawittanîpî yaponseꞌ moꞌkauya."
66,2,6,"Tîîse morî moro man aapiaꞌnîkon. Amîrîꞌnîkonya manniꞌkan nicolaítayamîꞌ nîkupîꞌpî yewanmîrî, yairî pra toꞌ yeseru wanî yeꞌnen. Mîrîrî warantî nîrî uurîya yewanmîrî yairî pra toꞌ yeseru wanî yeꞌnen."
66,2,7,"Mîrîrî yeꞌnen tauya sîrîrî anetapainon wanî ya, sîrîrî itekare etakî, îꞌ kaiꞌma Morî Yekaton Wannî eseurîma soosikon tawonkon pîꞌ.Moropai imakuiꞌpî yentai eenaꞌpî ya, Paapaya itîrî, tînmîri yaꞌ tîweꞌsen yekkari wanî enaꞌtoꞌpeiya. Mîrîrî tauya manniꞌ, ipatîkarî enen koꞌmannîtoꞌ tîînen eporîiya—taꞌpîiya."
66,2,8,"Esmirna Ponkonya Itekare EtaInîꞌrî taꞌpîiya: —Esmirna pon, soosi koꞌmannîꞌnen, inserî pia kaareta menukakî, see warantî taatoꞌ:Sîrîrî itekare wanî umaimu pe. Uurî manniꞌ tamîꞌnawîron eꞌkupî rawîrî esiꞌpî, moropai tamîꞌnawîron ataretîꞌkasaꞌ tîpo uukoꞌmamî. Uurî manniꞌ isaꞌmantaꞌpî tîîse enen wanî sîrîrî tarîpai."
66,2,9,"Epuꞌtî pîꞌ wai tamîꞌnawîrî îꞌ kaiꞌma aweꞌtarumaꞌtîtoꞌkon. Inna seruꞌ pepîn, îꞌ ton pra tîweꞌsanon pe awanîkon, tîîse îꞌ kaiꞌma ipîkku pe awanîkon Paapa pia. Moropai manniꞌkan Judeu pe toꞌ esenposaꞌ yeꞌnen, Paapa pemonkono pe tîweꞌkuꞌsanon epuꞌtî pîꞌ wai. Tîîse Paapa pemonkono pe pra kinî toꞌ wanî. Inkamoro eseurîma koꞌmannîpî imakuiꞌpî pe apîꞌnîkon. Inkamoro wanî manniꞌkan Makui pemonkonoyamîꞌ epereꞌtoꞌ tawonkon pe."
66,2,10,"Tîîse inkamoro yeꞌka pîꞌ eranneꞌ pe pra eꞌtî atarumaꞌtîtoꞌkon toꞌya pîꞌ. Maasa pra atarumaꞌtîkon toꞌya kupî sîrîrî mararî pra. Maasa etatî, mîîkîrî Makuiya amîrîꞌnîkon yonpayamîꞌ tarumaꞌtî kupî sîrîrî ayapiꞌsaꞌ tîuyaꞌnîkon yai atarakkannîtoꞌ ta ayonpakonpa kaiꞌma. Tîîse ipatîkarî ayapisîiyaꞌnîkon pepîn. Mîî pîkîrî neken miaꞌ tamîꞌnawîrî wei kaisarî neken aakoꞌmamîkonpa tîkîꞌpî ke awanî kupî sîrîrî. Mîrîrîya meruntî ke eꞌtî, yairî ayeserukon aasaꞌmantakon pîkîrî. Mîrîrî warantî yairî tîweꞌsanon wanî ya, inkamoro pia ipatîkarî enen koꞌmannîtoꞌ tîrîuya."
66,2,11,"Mîrîrî yeꞌnen tauya sîrîrî apîꞌnîkon anetapainon wanî ya, etakî îꞌ taa Morî Yekaton Wannîya soosikon tawonkon pîꞌ. Tamîꞌnawîrî mîrîrî yapîtanîpîtîpon wanî ya, mîîkîrî saꞌmanta pepîn Paapa piapai. Tîîse aakoꞌmamî ipatîkarî iipia—taꞌpîiya."
66,2,12,"Pérgamo Ponkonya Itekare EtaInîꞌrî taꞌpîiya: —Pérgamo pon soosi koꞌmannîꞌnen inserî pia kaareta menukakî, see warantî taatoꞌ:Sîrîrî itekare wanî umaimu pe. Uurî manniꞌ kasupara seꞌ yataimîrî ipoꞌkasaꞌ esaꞌ pe tîweꞌsen."
66,2,13,"Aakoꞌmantoꞌkon epuꞌtî pîꞌ wai tamîꞌnawîrî. Aakoꞌmamîkon manniꞌ pata, makui koꞌmamî manniꞌ yaꞌ. Mîrîrî patawonkon koꞌmamî Makui maimu yawîrî. Ayonpakon Antipas nurîꞌtî wîꞌpî toꞌya yairî umaimu ekaremekîiya wenai. Irumakaiya pra awanî yeꞌnen, apataꞌseꞌkon yaꞌ iwîꞌpî toꞌya, manniꞌ pata Makui koꞌmamî pata yaꞌ. Mîîwîni tîîse innape puꞌkuru ukupî pîꞌ aakoꞌmansaꞌkon naatîi."
66,2,14,"Tîîse moro man amîrîꞌnîkon pîꞌ taatouꞌya, ituꞌse pra uurî eꞌtoꞌ. Moro toꞌ man tiaronkon ayonpakon Balaão nurîꞌtîya tenupatoꞌkon yawîrî tîweꞌsanon. Îꞌ kaiꞌma Israelponkonya imakuiꞌpî kupî emapuꞌtîtoꞌpe Balaque nurîꞌtîya taꞌpî toꞌya, miaꞌ ke ikonekasaꞌ pia toꞌ nîtîrîꞌpî sararu yantoꞌpe toꞌya tîkai, moropai seꞌ tapairî wîriꞌsanyamîꞌ yarakkîrî toꞌ eꞌtoꞌpe tîkai."
66,2,15,Mîrîrî warantî nîrî akoreꞌtaꞌnîkon nicolaítayamîꞌya ayenupatoꞌkon yawîrî tiaronkon ayonpakon wanî.
66,2,16,"Mîrîrî yeꞌnen tauya apîꞌnîkon, enpenatatî. Ayeserukon miakanmatî. Mîîwîni pra awanî ya, kaꞌneꞌ pe uuipî mîrîrî inkamoro, yairî pra tîweꞌsanon, inkamoro yenunse, mîrîrî unta yapai teepaꞌkasen umaimu ke, kasupara warainon ke."
66,2,17,"Mîrîrî yeꞌnen tauya apîꞌnîkon. Anetapainon wanî ya, etatî, îꞌ taa Morî Yekaton Wannîya mîrîrî soosikon tawonkon pîꞌ. Moropai imakuiꞌpî yentai enaꞌpî pia, ayukon ton maná tîrîuya Paapa winîpainon. Manniꞌ maná yenonsaꞌ pe esiꞌpî. Moropai tiwin pîꞌ toꞌ kaisarî tîꞌ aimutun tîrîuya. Moropai mîrîrî tîꞌ pîꞌ eseꞌ wanî eꞌmenukasaꞌ wanî, anîꞌ nepuꞌtî pepîn. Tîîse mîîkîrî neken, yapiꞌnenya epuꞌtî—taꞌpîiya."
66,2,18,"Tiatira Ponkonya Itekare EtaInîꞌrî taꞌpîiya: —Tiatira soosirî koꞌmannîꞌnen inserî pia kaareta menukakî, see warantî taatoꞌ:Sîrîrî itekare wanî uurî Paapa munmu yekare pe. Uurî manniꞌ apoꞌ arîntasaꞌ inkeꞌ pe warantî uyenu wanî. Moropai uꞌpu wanî bronze yawaiꞌnanîꞌsaꞌ inkeꞌ pe tîkuꞌse apoꞌya warantî esiꞌpî pe."
66,2,19,"Tamîꞌnawîrî îꞌ ikupîyaꞌnîkon manniꞌ mîrîrî epuꞌtî pîꞌ wai. Kureꞌne morî pe aakoꞌmansaꞌkon aweꞌsaꞌnamakon pîꞌ. Yairî aakoꞌmansaꞌkon. Eesenyakaꞌmasaꞌkon mararî pra tîwî tîkuꞌse pra, yapîtanîpî pîꞌ tîrumakai pra. Mîrîrî kupî pîꞌ aakoꞌmamîkon epuꞌtî pîꞌ wai. Pena eꞌmaiꞌ pe ikupîꞌpîyaꞌnîkon yentai sîrîrîpe ikupîyaꞌnîkon."
66,2,20,"Tîîse apîꞌnîkon îꞌ taatouꞌya moro man, morî pepîn. Manniꞌ wîriꞌ imakuiꞌpî Jezabel nurîꞌtî warainon, Paapa maimu ekaremeꞌnen pe tîweꞌkuꞌsenya upemonkonoyamîꞌ innape ukuꞌnenan yekaꞌmasaꞌ yairon pepîn eꞌma taawîrî. Toꞌ yenupasaiꞌya seꞌ tapairî wîriꞌsanyamîꞌ yarakkîrî toꞌ eꞌtoꞌpe kaiꞌma. Moropai miaꞌ ke ikonekasaꞌ pia toꞌ nîtîrîꞌpî yantoꞌpe toꞌya, taasaiꞌya. Mîrîrî kîꞌkupîi taasaꞌyaꞌnîkon pra awanîkon. Mîrîrî wanî morî pe pra."
66,2,21,"Teuren mîrîrî imakuiꞌpî tînkupî rumakatoꞌpeiya taꞌpîuya ipîꞌ teuren. Tîîse irumakaiya pra aakoꞌmamî, mîrîrî imakuiꞌpî kuꞌtoꞌ tîuya."
66,2,22,"Mîrîrî yeꞌnen mîîkîrî tarumaꞌtîuya kupî sîrîrî paran ke, moropai manniꞌkan, yarakkîrî esiꞌsan pokonpe toꞌ tîîse, inkamoro eꞌtarumaꞌtî kupî sîrîrî mararî pra, ikaisaron ton pra. Mîrîrî kupîuya toꞌ yarakkîrî imakuiꞌpî tînkupîꞌpîkon winîpai, toꞌ enpenata pra awanî yeꞌnen. Mîîkîrî warainokon tîꞌkauya kupî sîrîrî. Mîrîrî kupîuya yai tamîꞌnawîronkon soosi tawonkon, innape ukuꞌnenanya uyepuꞌtî kupî sîrîrî. Îꞌ kaiꞌma esenumenkantoꞌ moropai ituꞌse pemonkon eꞌtoꞌ epuꞌnen pe wanî epuꞌtî toꞌya. Mîrîrî yeꞌnen ankupîꞌpîkon yawîrî untîrî tîrîuya aapiaꞌnîkon."
66,2,24,"Tîîse amîrîꞌnîkon koreꞌta moro Tiatira po tiaronkon man imakuiꞌpî yawîrî tîîkoꞌmansenon pepîn. Îꞌ taa inkamoro yeꞌkaya, toꞌ maimu yawîrî pra toꞌ wanî. Toꞌ yeseru pîꞌ toꞌ esenupasaꞌ pra awanî, mîrîrî Makui yeseru, manniꞌ yenonsaꞌ esiꞌpî, kupîkonpa. Inkamoro pîꞌ tauya sîrîrî: “Tiaron ankonekakon ton tîrîuya pepîn”. Tîîse mîrîrî aapiaꞌnîkon, manniꞌ yairon pîꞌ ayenupaꞌpîkon yawîrî koꞌmantî uuipî pîkîrî."
66,2,26,"Mîrîrî tenyaꞌ manniꞌ ferro keinkamoroya imakuiꞌsan yaꞌpunuka kupî sîrîrî,non kaꞌsaꞌ îinî peikuꞌsaꞌ yaꞌpunuka warantî.—taꞌpîiya. Series,  Inkamoro repauya morî untîrî ke, manniꞌ kaiwanoꞌ erenmapîyakan warainon."
66,2,29,"Mîrîrî yekare anetapainon wanî ya etakî, îꞌ kaiꞌma Morî Yekaton Wannîya taa soosikon tawonkon pîꞌ—taꞌpîiya."
66,3,1,"Sardes Ponkonya Itekare EtaInîꞌrî taꞌpîiya: —Sardes soosirî koꞌmannîꞌnen inserî pia kaareta menukakî, see warantî taatoꞌ:Sîrîrî itekare wanî umaimu pe. Uupia morî puꞌkuru, eꞌtoꞌ yawîron, Paapa Yekaton man. Moropai asakîꞌne miaꞌ pona tîîmoꞌtaiꞌnonkon kaiwanoꞌyamîꞌ man uyenyaꞌ. Epuꞌtî pîꞌ wai tamîꞌnawîrî îꞌ kupî pîꞌ aakoꞌmamîkon. Tiaronkonya taa: “Enenankon inkamoro, Paapa pemonkonoyamîꞌ inkamoro” taa toꞌya apîꞌnîkon teuren, tîîse isaꞌmantaꞌsan pe awanîkon tanne, aminke Paapa piapai aatarimasaꞌkon tanne."
66,3,2,"Mîrîrî yeꞌnen tauya enpen eꞌtî. Aakoꞌmantoꞌkon pîꞌ enpenatatî. Aꞌtuꞌmîra awanîkon. Moropai meruntî ke enatî aakoꞌmantoꞌkon konekatî morî pe awanîkonpa, tîwî ikupîyaꞌnîkon namai. Maasa ipatîkarî aasaꞌmantakon rawîrî mîrîrî yuwatî. Maasa pra tamîꞌnawîrî ankupîꞌpîkon epuꞌtî pîꞌ wai. Mîrîrî ankupîkon koꞌmannî pîꞌ man eꞌtoꞌ yawîrî pra Uyun Paapa pia."
66,3,3,"Mîrîrî yeꞌnen tauya enpenatatî îꞌ kaiꞌma eesenupaꞌpîkon pîꞌ moropai anetaꞌpîkon pîꞌ. Mîrîrî yawîrî akoꞌmantî. Moropai ayeserukon miakanmatî morî pe. Mîrîrî warantî aakurantakon pra awanîkon ya, amaꞌyeꞌ iipî warantî, uuipî aapiaꞌnîkon. Îꞌ pensa uuipî weiyu epuꞌtîyaꞌnîkon pra naatîi."
66,3,4,"Tîîse epuꞌtî pîꞌ wai tiaronkon ayonpakon man moro Sardes po morî pe tîweꞌsanon tîponkon tîkîꞌpai pra tîîkoꞌmansenon. Inkamoro koꞌmamî pe man uyarakkîrî, morî puꞌkuru aimutun tîponkon yaꞌ. Maasa pra morî pe toꞌ yewan wanî, ikîꞌpasaꞌ pe pra."
66,3,5,"Tamîꞌnawîrî manniꞌ imakuiꞌpî yentai enaꞌpî ya, epontî pe man inkamoro warantî, morî puꞌkuru aimutun tîpon yaꞌ. Iteseꞌ moꞌkauya pepîn tiwin kin, ipatîkarî enen koꞌmannîtoꞌ kaareta poi. Tîîse Uyun Paapa moropai inserîyamîꞌ rawîrî siꞌma, eseurîma ipîꞌ: “Mîîkîrî upemonkono” tauya ipîꞌ."
66,3,6,"Mîrîrî yekare anetapainon wanî ya, etakî îꞌ taa Morî Yekaton Wannîya soosikon tawonkon pîꞌ—taꞌpîiya."
66,3,7,"Filadélfia Ponkonya Itekare EtaInîꞌrî taꞌpîiya: —Filadélfia soosirî koꞌmannîꞌnen inserî pia kaareta menukakî, see warantî taatoꞌ:Sîrîrî itekare wanî umaimu pe. Uurî morî puꞌkuru Paapa piawon, moropai yairon puꞌkuru yepuru. Meruntî man uupia. Umaimu pe Paapa koꞌmantoꞌ manaꞌta yarakkanmokauya, anîꞌ ewontoꞌpe. Moropai yarakkamouya ya, anîꞌ ewomî pepîn tiwin kin."
66,3,8,"Anîꞌya imoꞌka eserîke pra awanî. Tamîꞌnawîrî îꞌ kupî pîꞌ aakoꞌmamîkon epuꞌtî pîꞌ wai. Kureꞌne ameruntîrikon ton pra man epuꞌtî pîꞌ wai. Mararonkon amîrîꞌnîkon, îꞌ ton pînon pe awanîkon. Tîîse umaimu tîwaꞌkai pra awanîkon. “Jesus epuꞌnen pepîn uurî” taayaꞌnîkon pra awanîkon. Mîrîrî yeꞌnen apataꞌseꞌkon ton tîîsauꞌya wai."
66,3,9,"Maasa etatî, manniꞌkan Makui pemonkono epereꞌtoꞌ tawonkon wanî seruꞌyeꞌ pe. Inkamoro eseurîma Judeuyamîꞌ pe tîwanîkon yeꞌnen, Paapa pemonkono pe tîwanîkon, taa toꞌya. Tîîse inkamoro wanî pepîn upemonkono pe. Tîîse inkamoro iipî emapuꞌtîuya kupî sîrîrî arawîrîꞌnîkon teseꞌmukon pona tenai. Moropai mîrîrî yai, inkamoroya epuꞌtî kupî sîrîrî, îꞌ kaiꞌma upemonkono pe kureꞌne asaꞌnamanenkon pe uurî wanî."
66,3,10,"Amîrîꞌnîkon eꞌsaꞌ man umaimu yawîrî îꞌ taꞌpîuya yawîrî. Yapîtanîꞌsaꞌyaꞌnîkon naatîi teekoreꞌmai pra. Mîrîrî yeꞌnen amîrîꞌnîkon pîikaꞌtîuya îꞌ pensa eꞌtarumaꞌtîntoꞌ erepamî yai, sîrîrî non pona. Maasa pra tamîꞌnawîronkon pemonkonyamîꞌ epuꞌtoꞌ wanî kupî sîrîrî, sîrîrî non po."
66,3,11,"Kaꞌneꞌ pe uuipî kupî sîrîrî. Mîrîrî yeꞌnen mîrîrî innape ukupî pîꞌ aakoꞌmamîkon manniꞌ warantî, akoꞌmantî, tîrumakai pra. Mîrîrî ikuꞌtî, anîꞌya epeꞌmîra untîrî moꞌka namai aapiapaiꞌnîkon."
66,3,12,"Manniꞌ meruntî ke yapîtanîpîtîpon wanî ya, mîîkîrî kupîuya pe wai manniꞌ uyun yewîꞌ yapîtanîꞌtoꞌ yanrakiꞌ warantî aakoꞌmantoꞌpe. Îꞌ pensa mîîkîrî epaꞌka pepîn inîꞌrî mîrîrî pata pai. Moropai mîîkîrî pona Uyepotorî Paapa eseꞌ menukauya. Moropai aakoꞌmantoꞌ ipata eseꞌ manniꞌ amenan cidaderî Jerusalém eseꞌ menukauya ipona. Manniꞌ kaꞌ poi aaipî kupî manniꞌ Paapa winîpainon. Moropai amenan uyeseꞌ menukauya nîrî mîîkîrî pîꞌ, ipatîkarî aakoꞌmantoꞌpe upata yaꞌ."
66,3,13,"Mîrîrî yeꞌnen sîrîrî itekare anetapainon wanî ya, etakî îꞌ taa Morî Yekaton Wannîya soosikon tawonkon pîꞌ—taꞌpîiya."
66,3,14,"Laodicéia Ponkonya Itekare EtaInîꞌrî taꞌpîiya: —Laodicéia soosirî koꞌmannîꞌnen inserî pia kaareta menukakî, see warantî taatoꞌ:Sîrîrî itekare wanî umaimu pe. Uurî wanî sîrîrî Amém, mîrîrî warantî aweꞌkupî taatoꞌpe. Uurî yairon puꞌkuru teeseurîmasen. Tamîꞌnawîron Paapa nîkonekaꞌpî, uurî winîpainon."
66,3,15,"Tamîꞌnawîrî epuꞌtî pîꞌ wai îꞌ kupî pîꞌ aakoꞌmamîkon. Kureꞌne Paapa yeseru yuꞌse pra awanîkon pepîn. Moropai tiwin kin Paapa yeseru yuꞌse pra awanîkon pepîn. Aꞌneꞌ warantî pra, moropai iꞌnîꞌ warantî pra, tîîse tîkuinan warantî awanîkon. Mîrîrî yeꞌnen oꞌnon yeꞌka warantî awanîkon yuꞌse wai. Tîîse tîkuine awanîkon yeꞌnen aꞌneꞌ pe pra moropai iꞌnîꞌ pe pra, ayarakkapîtîuyaꞌnîkon unta yapai, uwakîri pe pra awanîkon yeꞌnen."
66,3,17,"Amîrîꞌnîkonya taa aawarîrîꞌnîkon: “Ipîkku pe anna wanî, tamîꞌnawîron esaꞌ pe anna wanî. Îꞌ ituꞌse anna eꞌtoꞌ wanî anna pia”, taayaꞌnîkon. Tîîse epuꞌtîyaꞌnîkon pepîn, imakuiꞌpî pe eesenumenkakon, imakuiꞌsan amîrîꞌnîkon. Îꞌ ton pînon amîrîꞌnîkon, ipon pînon. Moropai enkaruꞌnankon itenu pînon warainonkon."
66,3,18,"Mîrîrî yeꞌnen amîrîꞌnîkon panamauya sîrîrî. Upîꞌ ayemannekon ton yennatî. Maasa pra morî uwinîpainon wanî ouro apoꞌ ke yaimenkasaꞌ warantî, imakuiꞌpî pe pra. Mîrîrî yeꞌnen ipîkku pe puꞌkuru awanîkon pe man uupia. Upîꞌ yennatî aponkon ton, aimutun anekaꞌmakon ton, imakuiꞌpî pe aweꞌtoꞌkon napontînen ton, aweppepîkon namai. Moropai ayenukon yepiꞌ ton yennatî upîꞌ, morî pe îꞌ eraꞌmakonpa, yairon uupiapainon epuꞌtîkonpa."
66,3,19,Uurî wanî tamîꞌnawîrî ayakoꞌmenkanenkon pe moropai tarumaꞌtîton pe nîrî. Tamîꞌnawîrî unsaꞌnamakon kupîuya mîrîrî warantî. Mîrîrî namai tepuꞌse eꞌtî moropai ayeserukon moꞌtanîꞌtî tîwenpenatai.
66,3,20,"Maasa etatî. Uurî wanî aminke pra aapiaꞌnîkon. Aakoꞌmantoꞌkon ta ewonpai wai. Mîrîrî yeꞌnen anîꞌ manaꞌta paꞌtîuya ya, moropai anîꞌya umaimu eta ya, manaꞌta yarakkanmoka moropai uurî ewomî iipia. Moropai mîîkîrî yarakkîrî uyekkari yonpauya. Moropai mîîkîrîya uyarakkîrî tekkari yonpa, tîmurukun pe koꞌmannî yeꞌnen."
66,3,21,"Tamîꞌnawîron yapîtanîꞌsaꞌ anîꞌya ya, mîîkîrî ereutatoꞌpe tauya, uyaponseꞌ pona uyarakkîrî, ipîkku pe aweꞌtoꞌpe. Tamîꞌnawîron yapîtanîꞌsauꞌya yeꞌnen, uyunya tarakkîrî ereutatoꞌpe taꞌpî warantî nîrî, uurîya ereutatî taa apîꞌnîkon."
66,4,1,"Paapa Yapurîtoꞌ Kaꞌ PoMîrîrî tîpo eraꞌmaꞌpîuya inîꞌrî. Mîrîrî yai kaꞌ manaꞌta atarakkanmokasaꞌ eraꞌmaꞌpîuya. Moropai mai etaꞌpîuya. Mîrîrî wanîꞌpî meruntî ke, toꞌ waiyi trombeta eꞌnatoꞌ warantî. Pena eꞌmaiꞌ pe uyarakkîrî eseurîmaꞌpî pe manniꞌ wanîꞌpî. Mîîkîrîya taꞌpî upîꞌ: —Enuꞌkî tarîwaya. Moropai apîꞌ ekaremeꞌtoꞌpeuya îꞌ aweꞌkupî ton sîrîrî tîpo —taꞌpîiya."
66,4,2,"Mîrîrî pe rî Morî Yekaton Wannî enaꞌpî uyesaꞌ pe. Mîrîrî yai kaꞌ po eraꞌmaꞌpîuya ereutantoꞌ. Mîrîrî pona ereutaꞌpî pemonkon eraꞌmaꞌpîuya. Mîîkîrî yenpata wanîꞌpî inkeꞌ pe, manniꞌ morî puꞌkuru tîꞌ jaspe moropai sardônio warantî. Mîrîrî ereutantoꞌ woi merenmereꞌ wanîꞌpî inkeꞌ pe puꞌkuru manniꞌ tîꞌ esmeralda sakari warantî."
66,4,4,Mîrîrî ereutantoꞌ woi tiaronkon ereutantoꞌkon wanîꞌpî eseuwarapo 24 kaisarî. Moropai mîrîrî po eseuwarapo 24 kaisarî ipîkkukon ereutasaꞌ wanîꞌpî. Inkamoro ponkon wanîꞌpî aimutunkon pe. Moropai inkamoro puꞌpai po toꞌ yarakko pe ouro konekasaꞌ wanîꞌpî.
66,4,5,"Mîrîrî arakkita tîweꞌsen ereutantoꞌ piapai, sisiuppan epaꞌkapîtîꞌpî waraꞌnapi warantî. Mai epaꞌkaꞌpî tîrîn taa waraꞌnapiya warantî. Mîrîrî rawîrî asakîꞌne miaꞌ pona tîîmoꞌtai kaisarî apoꞌya wittanîꞌsaꞌ wanîꞌpî. Mîrîrî wanî Paapa Yekaton pe, manniꞌ morî puꞌkuru, eꞌtoꞌ yawîron pe. Mîrîrî ereutantoꞌ rawîrî awanîꞌpî kureꞌnan pîrana warainon, tîꞌ cristal manniꞌ awaiꞌnan warantî awanîꞌpî.Mîrîrî woi seꞌ yataimîrî eꞌwinî pairî asakîrîrî tîîkoꞌmansenon wanîꞌpî. Inkamoro yenu wanîꞌpî tamîꞌnawîrî taretîꞌkai iporo. Eꞌmaiꞌ pe irawîrî moropai iteꞌmaꞌpî pîꞌ."
66,4,7,"Mîîkîrî eꞌmaiꞌnon wanîꞌpî Leão, kaikusi warantî. Moropai iteꞌmaꞌpî pokon wanîꞌpî paaka yunkon warantî. Moropai toꞌ eseurîno wanîꞌpî warayoꞌ yenpata ke. Moropai toꞌ saakîrîrîno wanîꞌpî kuwanu awainunsaꞌ warantî. Tamîꞌnawîrî tiwin pîꞌ insamoro tîîse toꞌ yapîꞌsaꞌkon wanîꞌpî toꞌ kaisarî eseuwarapoꞌne tiwin miaꞌ pona tîîmoꞌtaiꞌne. Mîrîrî pîꞌ yenu ton wanîꞌpî tamîꞌnawîrî taretîꞌkai iporo moropai ituꞌna pîꞌ. Moropai inkamoro eserenka koꞌmannîpîꞌpî wei kaisarî moropai ewaron kaisarî. Toꞌ eserenkatoꞌ atîꞌnapamî pepîn. Tîîse taa pîꞌ toꞌ koꞌmamî see warantî:—Anna Yepotorî Paapa, tiwinan amîrî,tiaron awarainon ton pîn.Morî puꞌkuru amîrî, imakuiꞌpî ton pîn.Meruntî tamîꞌnawîron yentainon amîrî.Pena esiꞌpî amîrî,moropai sîrîrîpe tîîkoꞌmansen amîrî,moropai ipatîkarî aakoꞌmamî kupî sîrîrî, Paapa—taapîtîꞌpî toꞌya."
66,4,9,"Mîrîrî warantî teeserenkakon kaisarî inkamoro asakîrîronkonya Paapa yapurîꞌpî. —Morî pe puꞌkuru man —taꞌpî toꞌya tamîꞌnawîron pîꞌ. Manniꞌ ereutantoꞌ pona teereutasen pîꞌ, manniꞌ pîꞌ, ipatîkarî tîîkoꞌmansen pîꞌ taꞌpî toꞌya. Moropai inkamoro eseuwaraponkon 24 kaisaronkon ipîkkukon eꞌsekunkaꞌpî irawîrî, moropai inkamoroya yapurîꞌpî. Moropai inkamoroya tîpuꞌpaikon poi tarakko pe tîweꞌsen ouro konekasaꞌ moꞌka mîîkîrî, ipatîkarî tîîkoꞌmansen rawîrî moropai taapîtî toꞌya:"
66,4,11,"—Anna Yepotorî Paapa, morî pe amîrî wanî yeꞌnen,ayapurî eꞌpai anna wanî.Mîrîrî yeꞌnen ayapurîtoꞌ annaya yapiꞌkî etakî.Ayapurî annaya maasa pra tamîꞌnawîron konekaꞌpîyaituꞌse awanî yeꞌnen.Mîrîrî yeꞌnen tamîꞌnawîron koꞌmamîmîrîrî ituꞌse awanî yeꞌnen, Paapa—taapîtî toꞌya."
66,5,1,Kaareta Moropai CarneiroMoropai mîîkîrî ereutantoꞌ pona eereutaꞌpî eraꞌmaꞌpîiya. Mîîkîrî yenyaꞌ meruntî winî kaareta yanmakoꞌmasaꞌ wanîꞌpî. Mîrîrî kaareta wanîꞌpî seꞌ yataimîrî imenukasaꞌ pe. Moropai ipona yapiꞌsaꞌ pe awanîꞌpî asakîꞌne miaꞌ pona tîîmoꞌtaiꞌnonkon kaareta ke.
66,5,2,"Moropai inserî meruntî eraꞌmaꞌpîuya. Mîîkîrîya ekaranmapopîtîꞌpî meruntî ke puꞌkuru: —Anîꞌ moro nai morî pe puꞌkuru, sîrîrî kaareta yarakkanmokatoꞌpe? —taꞌpîiya."
66,5,3,Tîîse anîꞌ ton pra awanîꞌpî kaꞌ po. Moropai non po mîrîrî kaareta yarakkanmoka ton moropai yaꞌ tîweꞌsen eraꞌmaton ton pra awanîꞌpî.
66,5,4,Mîrîrî yeꞌnen ukaruwaꞌpî mararî pra. Maasa pra mîrîrî kaareta yarakkanmokanen ton pra awanîꞌpî. Moropai yaꞌ tîweꞌsen eraꞌmanen ton pra awanîꞌpî mîîtoꞌpe.
66,5,5,"Mîrîrî yeꞌnen tiwinan, ipîkku pe tîweꞌsenya taꞌpî upîꞌ: —Tîkarawai pra eꞌkî. Aꞌkî, leão, kaikusi warainon eraꞌmakî. Mîîkîrî wanî Judáyamîꞌ yonpa pe puꞌkuru. Moropai Davi nurîꞌtî paarîꞌpî pe awanî. Mîîkîrî tamîꞌnawîron yentai tîweꞌsen. Mîrîrî yeꞌnen kaareta yarakkanmokaiya. Mîrîrî asakîꞌne miaꞌ pona tîîmoꞌtaiꞌnon kaareta ipo awanî manniꞌ waikatîiya moropai yarakkanmokaiya —taꞌpîiya."
66,5,6,"Mîrîrî yai carneiro eraꞌmaꞌpîuya iwîsaꞌ pe. Satippe awanîꞌpî mîrîrî ereutantoꞌ koreꞌta. Mîîkîrî woimaꞌtîsaꞌ inkamoro asakîrîronkonya wanîꞌpî, moropai ipîkkukonya nîrî. Mîîkîrî retîkon wanîꞌpî asakîꞌne miaꞌ pona tîîmoꞌtai kaisarî. Moropai itenu wanîꞌpî mîrîrî warapo nîrî. Mîrîrîkon wanîꞌpî morî puꞌkuru, eꞌtoꞌ yawîron Paapa Yekaton pe, tamîꞌnawîrî sîrîrî pata po yarimasaꞌ pe."
66,5,7,"Moropai mîîkîrî carneiro wîtîꞌpî mîîkîrî ereutaꞌpî yenyawon, meruntî winî tîweꞌsen kaareta yapisîꞌpîiya."
66,5,8,"Mîrîrî kupî mîîkîrîya eraꞌma tîuyaꞌnîkon yeꞌnen inkamoro asakîrîronkon moropai manniꞌkan 24 kaisaronkon ipîkkukon eꞌsekunkaꞌpî teseꞌmukon pona irawîrî. Tiwin pîꞌ toꞌ tîîse toꞌ kaisarî toꞌ yenyaꞌ harpa moropai ourokon konekasaꞌ wanîꞌpî, aꞌpusin, toꞌ nîpoꞌtî yenseꞌ. Mîrîrî aꞌpusin yaa tîweꞌsen wanî Paapa pemonkonoyamîꞌ epîrematoꞌ pe. Inkamoro eserenka koꞌmannîpîꞌpî amenan eren eserenkantoꞌ pîꞌ. Taꞌpî toꞌya:Morî pe amîrî neken wanîsîrîrî kaareta yapisîpamoropai yapiꞌtoꞌkon moꞌkapa.Maasa pra iwîsaꞌ pe awanîꞌpî.Mîrîrî amînî kamoꞌpîya wenaipemonkonyamîꞌ yennaꞌpîya Paapa ton pe.Tamîꞌnawîron pata ponkon koreꞌtapai,manniꞌkan tamîꞌnawîron mai kuꞌnenan koreꞌtapai,inkamoro yennaꞌpîya toꞌ tîmenkai pra. Inkamoro kupîꞌpîya Paapa,anna yepotorî yapurînenan pe toꞌ eꞌtoꞌpe,teepîremasanon pe toꞌ eꞌtoꞌpe.Moropai inkamoro enatoꞌpe pata esaꞌ pe toꞌ kupîꞌpîyakaiꞌma toꞌ eserenkaꞌpî mararî pra."
66,5,11,Moropai inîꞌrî eraꞌmaꞌpîuya. Mîrîrî yai etaꞌpîuya tuꞌkankon inserîyamîꞌ oꞌnon pata ikuꞌneꞌtî yentainokon etaꞌpîuya. Inkamoro wanîꞌpî asakîrîronkon yaponseꞌ woi. Moropai ipîkkukon woi toꞌ wanîꞌpî.
66,5,12,"Moropai inkamoro eserenka koꞌmannîpîꞌpî meruntî ke toꞌ maimu wanîꞌpî. Taꞌpî toꞌya:Manniꞌ carneiro iwîꞌpî wanî morî pe puꞌkuru,Mararî pra yapurîpaiꞌnîkon mantaꞌpî toꞌya."
66,5,13,"Mîrîrî yai tamîꞌnawîronkon pemonkonyamîꞌ kaꞌ ponkonya moropai non yoꞌkonkonya moropai tuna kawonkonya. Moropai tamîꞌnawîronkon pata ponkon eserenka koꞌmannîpî etaꞌpîuya. Toꞌ eserenkaꞌpî see warantî:Itaponseꞌ pona eereutasaꞌ manniꞌmoropai mîîkîrî carneiro wanî morî pe puꞌkuru,annaya yapurî eꞌpai awanî.Morî pe tîweꞌtoꞌ pîꞌ,ipîkku pe tîweꞌtoꞌ pîꞌ,moropai meruntî ke puꞌkuru tîweꞌtoꞌ pîꞌyapurî pîꞌ anna man, tîꞌnapanse prakaiꞌma toꞌ eserenkaꞌpî."
66,5,14,"Mîrîrî warantî taa toꞌya tanne, inkamoro asakîrîronkon enenankonya yuukuꞌpî. —Inna, mîrîrî warantî eꞌpai man. Moropai inkamoro asakîrîronkon eꞌsekunkaꞌpî teseꞌmukon pona toꞌ enaꞌpî. Moropai yapurîꞌpî toꞌya."
66,6,1,Kaareta YapiꞌtoꞌkonMîrîrî yai mîîkîrî carneiroya eꞌmaiꞌnon kaareta yapiꞌtoꞌ asakîꞌnan miaꞌ pona tîîmoꞌtaiꞌnon yonpa yarakkamo eraꞌmaꞌpîuya. Moropai inkamoro asakîrîronkon yonpaya taꞌpî meruntî ke. Imaimu wanîꞌpî tîrîn taa waraꞌnapiya warantî. —Asiꞌkî —taiya etaꞌpîuya.
66,6,2,"Moropai eraꞌmaꞌpîuya. Mîrîrîya kaware aimutun eraꞌmaꞌpîuya. Mîîkîrî kaware po tîweꞌsen yenyaꞌ yurapa wanîꞌpî. Moropai mîîkîrî pia aroꞌ tîrîꞌpî toꞌya, tamîꞌnawîron yentai awanî yeꞌnen. Moropai mîîkîrî epaꞌkaꞌpî meruntî ke teyatonon yarakkîrî eseyaꞌnamai. Teeyatonon yentai tîwanîpa eepaꞌkaꞌpî."
66,6,3,"Moropai mîrîrî tîpo mîîkîrî carneiroya itakon iteꞌkanon kaareta yapiꞌtoꞌ yarakkanmokaꞌpî. Moropai inkamoro yonpa itakonya taa etaꞌpîuya upîꞌ, asiꞌkî kaiꞌma."
66,6,4,"Mîrîrîya tiaron kaware epaꞌkaꞌpî. Mîîkîrî wanîꞌpî suuyu pe. Ipo tîweꞌsenya meruntî yapisîꞌpî. Tînepî ton sîrîrî non pona kureꞌnan eseyaꞌnamantoꞌ, îꞌ kaiꞌma tiaronkon eꞌtîꞌkatoꞌpe tonpakon yarakkîrî. Mîîkîrî yenyaꞌ kureꞌnan kasupara eꞌtîrîꞌpî."
66,6,5,"Moropai inîꞌrî carneiroya iteseurîno iteꞌka kaareta yapiꞌtoꞌ yarakkanmokaꞌpî. Moropai inkamoro eseurînoya taa etaꞌpîuya, asiꞌkî kaiꞌma. Mîrîrîya kaware îrikkutun eraꞌmaꞌpîuya. Mîîkîrî po tîweꞌsen yenyaꞌ îꞌ rî kuꞌneꞌtîtoꞌ wanîꞌpî."
66,6,6,"Mîrîrîya mai warainon etaꞌpîuya inkamoro asakîrîronkon koreꞌtapai etaꞌpîuya. Mîrîrîya taꞌpîiya: —Tiwin trigo kuꞌneꞌtîtoꞌ tîîse tiwin wei kaisarî esenyakaꞌmannîꞌpî yepeꞌpî pe awanî, epeꞌke pe puꞌkuru. Moropai eseurîwîꞌne cevada kuꞌneꞌtîtoꞌ tîîse, mîrîrî nîrî wanî tiwin wei kaisarî esenyakaꞌmannîꞌpî yepeꞌpî pe. Epeꞌke pe puꞌkuru awanî maasa pra mararî mîrikkî awanîꞌpî. Tîîse tîwarî eꞌtî, kaiwan moropai vinho amaꞌta namai. —taꞌpî toꞌya."
66,6,7,"Moropai mîrîrî tîpo carneiroya itasakîrîrîno iteꞌka kaareta yapiꞌtoꞌ yarakkanmokaꞌpî. Mîrîrîya inkamoro saakîrîrînoya taa etaꞌpîuya, asiꞌkî kaiꞌma."
66,6,8,Mîîkîrî eraꞌmaꞌpîuya. Mîrîrîya kaware enkaimuꞌnan eraꞌmaꞌpîuya. Mîîkîrî po tîweꞌsen esatîꞌpî toꞌya saꞌmantantoꞌ kaiꞌma. Moropai iwenairî tamîꞌnawîronkon sîrîrî pata ponkon saꞌmantaꞌsan wanîꞌpî. Inkamoroya meruntî yapiꞌsaꞌ arakkita pairon rataikasaꞌ kaisarî sîrîrî pata ponkon pemonkonyamîꞌ wîîkonpa teepîkon yai. Moropai toꞌ eꞌtîꞌka iwan pîꞌ. Moropai inkamoro eꞌtîꞌka paran pîꞌ. Paran pîꞌ neken pepîn tîîse oꞌmaꞌkonya kaikusiyamîꞌya toꞌ tîꞌka.
66,6,9,"Mîrîrî tîpo carneiroya miaꞌtaikinon kaareta yapiꞌtoꞌ yarakkanmokaꞌpî. Mîrîrîya toꞌ nîpoꞌtî Paapa yapurîkonpa yaponseꞌ yoꞌkoi Paapa maimu ekaremeꞌnenan ekaremekî toꞌya wenai, toꞌ nîtîꞌkaꞌsan yekaton eraꞌmaꞌpîuya. Manniꞌkan yairî puꞌkuru esiꞌsan wîîsaꞌ toꞌya yekatonoꞌsan."
66,6,10,Inkamoro entaimepîtî koꞌmannîpî meruntî ke puꞌkuru. Taa pîꞌ toꞌ koꞌmamî: —Anna Yepotorî Paapa tamîꞌnawîron yentainon meruntî puꞌkuru. Moropai morî puꞌkuru imakuiꞌpî ton pîn. Moropai yairon puꞌkuru. Îꞌ pensa sîrîrî pata po tîîkoꞌmansenon pemonkonyamîꞌ tarumaꞌtîya kupî sîrîrî? Mîrîrî yai manniꞌkan anna tîꞌkatîponkon pemonkonyamîꞌ pîꞌ eseꞌma kupî sîrîrî? —taꞌpî toꞌya.
66,6,11,"Inkamoroya tîkaisarîꞌnîkon tîponkon ton yapisîꞌpî, aimutunkon. Moropai inkamoro pîꞌ taꞌpî Paapaya: —Erîꞌkapîkon eꞌpai man inîꞌ panpîꞌ manniꞌkan ayonpakon esenyakaꞌman yonpayamîꞌ moropai manniꞌkan ayonpakon amîrîꞌnîkon saꞌmantaꞌpî warantî, toꞌ saꞌmanta kupî mannan erepamî pîkîrî —taꞌpîiya toꞌ pîꞌ."
66,6,12,"Moropai mîrîrî tîpo, mîrîrî pe rî carneiroya tiwin miaꞌ pona tîîmoꞌtaiꞌnon kaareta yapiꞌtoꞌ yarakkanmoka eraꞌmaꞌpîuya. Yarakkamosaiꞌya tîpo, meruntî ke pata eserentîkîꞌmaꞌpî mararî pra. Moropai wei enaꞌpî ewaron pe, teesewankonoꞌmasenya îrikkutun tîpon yekaꞌmasaꞌ warantî. Moropai kapoi enaꞌpî suuyu pe, mîn warantî."
66,6,13,"Moropai sirikkîyamîꞌ eꞌsorokaꞌpî kaꞌ poi non pona. Kureꞌne aꞌsitun wanî ya, teperu kenan yei yeperu yaꞌpîre sorokaiya warantî toꞌ eꞌsorokaꞌpî."
66,6,14,"Mîrîrî tîpo kaꞌ eseraꞌma pra eenaꞌpî, kaareta atanmokoꞌma warantî eeseraꞌma pra inîꞌrî eena warantî. Moropai tamîꞌnawîron wîꞌkon moropai iwonokon moꞌtapîtîꞌpî tîpataꞌseꞌkon yapai tiaron pataꞌ, meruntî ke eeserentîkîꞌma yeꞌnen."
66,6,15,"Mîrîrî yai tamîꞌnawîronkon pemonkonyamîꞌ esenomîꞌpî tîꞌ ta aꞌta yaꞌ. Ipîkkukon reiyamîꞌ sîrîrî pata po tîweꞌsanon, moropai pemonkonyamîꞌ esanon, moropai surarayamîꞌ esanon ipîkkukon, moropai ipîkkukon, yemanne keꞌkon sîrîrî non po, moropai meruntîkon puꞌkuru, moropai pemonkonyamîꞌ poitîrîtonon moropai itesaꞌ pînon, tamîꞌnawîrî inkamoro esenomîꞌpî mararî pra eranneꞌ pe tîwanîkon yeꞌnen."
66,6,16,"Moropai inkamoro entaimepîtî koꞌmannîpî. Taapîtîꞌpî toꞌya wîꞌkon pîꞌ, moropai tîꞌkon pîꞌ: —Anna pona enatî anna wîîpa, anna yenontî. Mîîkîrî ereutasaꞌ manniꞌ yenu yapai anna yenontî. Moropai mîîkîrî carneiro ekoreꞌmatoꞌ winîpai anna yenontî —taapîtîꞌpî toꞌya teuren. —Maasa pra kureꞌnan eꞌtarumaꞌtîntoꞌ weiyu erepansaꞌ man, Paapaya utarumaꞌtîkon weiyu. Anîꞌya mîrîrî yapîtanîpî eserîke pra man —taapîtîꞌpî toꞌya."
66,7,1,"144.000 Kaisaronkon IsraelyamîꞌMîrîrî tîpo asakîrîronkon inserîyamîꞌ eraꞌmaꞌpîuya. Inkamoro wanîꞌpî satippe, patakon kîꞌpî yaꞌ, wei epaꞌka winî, moropai wei ewomî winî, moropai meruntî winî, moropai kamaiꞌ winî kaiꞌma. Inkamoroya aꞌsitun yapîtanîpîꞌpî, aataꞌseꞌma namai. Mararî pîrana poro yaꞌseꞌmaiya namai. Moropai yeikon yaꞌseꞌmaiya namai."
66,7,2,"Moropai inîꞌrî tiaron inserî esenpoꞌpî wei epaꞌka winîpai. Eraꞌmaꞌpîuya Paapa tîîkoꞌmansenya tîpemonkono yekiꞌkatoꞌ yarakkîrî. Mîîkîrî entaimeꞌpî meruntî ke puꞌkuru, manniꞌkan asakîrîronkon inserîyamîꞌ pata kîꞌpîya tîweꞌsanon pîꞌ, manniꞌkan meruntî yapisîtîponkon sîrîrî pata po, moropai pîrana po imakuiꞌpî kupî tonkon pîꞌ. Mîîkîrîya taꞌpî: —Maasa imakuiꞌpî kîꞌkuꞌtî pata po moropai pîrana po moropai yeikon pîꞌ. Maasa Uyepotorîkon Paapaya tîpoitîrîtonon yekiꞌka tanne toꞌ yepin pîꞌ —taꞌpîiya."
66,7,4,"Mîrîrî tîpo îꞌ warapo kaisarî inkamoro, toꞌ yepin pîꞌ tîpemonkono tonpe, Paapa nekiꞌkaꞌsan ekaremekîꞌpî toꞌya upîꞌ. Inkamoro wanîꞌpî  kaisarî. Inkamoro wanîꞌpî tamîꞌnawîronkon Israel pariꞌpî pe, ipemonkono pe tiwin pîꞌ toꞌ tîîse.Judá  kaisarî,moropai Rubem  kaisarî,moropai Gade  kaisarî,moropai Aser  kaisarî,moropai Naftali  kaisarî,moropai Manassés  kaisarî,moropai Simeão  kaisarî,moropai Levi  kaisarî,moropai Issacar  kaisarî,moropai Zebulom  kaisarî,moropai José  kaisarî,moropai Benjamim  kaisarî.Eseuwarapoꞌne toꞌ wanîꞌpî Paapa poitîrîtonon. Series,  Series,  Series, "
66,7,9,"—Anna Yepotorî Paapa taponseꞌ po manniꞌ,moropai carneiro winîpai anna eꞌpîikaꞌtîtoꞌ iipî.Kureꞌne anna pîikaꞌtîꞌpî toꞌya—taꞌpî toꞌya."
66,7,11,"Mîrîrî yai tamîꞌnawîronkon inserîyamîꞌ wanîꞌpî satippe Paapa ereutatoꞌ taponseꞌ woi, moropai inkamoro ipîkkukon yaponseꞌ woi, moropai asakîrîronkon manniꞌkan enenankon woi. Mîrîrîya inkamoro inserîyamîꞌ esenumîꞌpî Paapa ereutatoꞌ rawîrî non pona, tenpatakon tîrennuꞌse. Moropai inkamoroya Paapa yapurîꞌpî. Taꞌpî toꞌya:—Inna, mîrîrî warantî eꞌpai man.Yapurîpaiꞌnîkon man!Morî pe, ipîkku pe nai.Epuꞌnen pe nai, Paapa.“Morî pe man, Paapa”, taapaiꞌnîkon man!Anna nînama amîrî.Meruntî puꞌkuru amîrî Paapa, anna yepotorî.Mîrîrî warantî taa pîꞌ koꞌmanpaiꞌnîkon ipatîkarî, tîꞌnapanse pra.Inna mîrîrî warantî nîsi—taꞌpî toꞌya."
66,7,13,Mîrîrîya tiwin ipîkkukon yonpaya uyekaranmapoꞌpî: —Anîꞌkan see insamoro aimutunkon toꞌ pon? Oꞌnon patapai toꞌ iiꞌsaꞌ mîrîrî? —kaiꞌma.
66,7,14,"—Inna paꞌye, Uyepotorî. Toꞌ epuꞌtîuya pra wai. Amîrîya neken toꞌ epuꞌtî —taꞌpîuya.Mîrîrî yeꞌnen taꞌpîiya upîꞌ: —Insamoro wanî manniꞌkan kureꞌnan eꞌtarumaꞌtîntoꞌ koreꞌtapainonkon pe. Tarîpai insamoro eꞌpîikaꞌtîsaꞌ mîrîrî winîpai. Morî pe toꞌ eꞌronasaꞌ, tîponkon ronasaꞌ toꞌya aimutun pe, carneiro mînî ke. Imakuiꞌpî toꞌ nîkupîꞌpî moꞌkasaiꞌya wanîꞌpî."
66,7,15,"Mîrîrî yeꞌnen carneiro yaponseꞌ ereutantoꞌ rawîrîsatippe toꞌ wanî mîrîrî.Moropai inkamoroya epîremantoꞌ yewîꞌ ta siꞌmayapurî koꞌmannîpîꞌpî wei kaisarî moropai ewaron kaisarî.Mîrîrî yeꞌnen mîîkîrî taponseꞌ pona eereutasaꞌ manniꞌ yaꞌ,toꞌ koneka koꞌmannîpî,toꞌ yarakkîrî tîwanî yeꞌnen."
66,7,16,"Mîrîrî yeꞌnen inkamoroya inîꞌrî emiꞌnan epuꞌtî pepîn.Moropai inîꞌrî tuna aninnîpai toꞌ wanî pepîn.Moropai inîꞌrî aꞌneꞌ pe wei epuꞌtî toꞌya pepîn.Weiya toꞌ yekiꞌka pepîn inîꞌrî. Maasa pra mîîkîrî carneiro,ereutantoꞌ koreꞌta wanî manniꞌ,mîîkîrî koꞌmamî toꞌ esaꞌ pe.Moropai mîîkîrîya toꞌ pinunpa,toꞌ yarîiya tîîwarîrî teepaꞌkasenipatîkaron koꞌmannîtoꞌ tuna enîꞌse.Moropai Paapaya inkamoro yenu yaꞌmananîpîtoꞌ karawatoꞌ winîpai.Mîrîrî tîpo inîꞌrî toꞌ karau pepîn—taꞌpîiya upîꞌ."
66,8,1,"Asakîꞌne Miaꞌ Pona Tîîmoꞌtaiꞌno Kaareta YapiꞌtoꞌAsakîꞌne miaꞌ pona tîîmoꞌtaiꞌnon yonparîꞌpî tiwinanoꞌpî yarakkamo carneiroya yai, tamîꞌnawîron atîꞌnapamîꞌpî kaꞌ po. Tiwin hora yonpa wanîꞌpî moo, îꞌ aweꞌkupî nîmîkî pîꞌ tamîꞌnawîronkon koꞌmamîꞌpî. Mîrîrîya inserîyamîꞌ eraꞌmaꞌpîuya asakîꞌne miaꞌ pona tîîmoꞌtaiꞌnîkon Paapa rawîrî toꞌ wanîꞌpî satippe. Inkamoroya asakîꞌne miaꞌ pona tîîmoꞌtaiꞌnon teꞌnunpasen trombeta yapisîꞌpî tîkaisarîꞌnîkon."
66,8,3,"Moropai tiaron inserî iipîꞌpî. Mîîkîrî yenyaꞌ ouro konekasaꞌ wanîꞌpî, pisa warantî toꞌ nîpoꞌtî yenseꞌ. Moropai mararî pra aꞌpusin tîrîꞌpî toꞌya iipia, ipoꞌtîtoꞌpeiya tamîꞌnawîronkon Paapa pemonkonoyamîꞌ epîrematoꞌ pokonpe. Moropai mîrîrî rumakaꞌpîiya Paapa yapurîtoꞌpe toꞌ nîpoꞌtî yaponseꞌ ouro konekasaꞌ pona, manniꞌ ereutantoꞌ rawîrî tîweꞌsen pona. Moropai mîîkîrî inserî Paapa rawîrî awanî manniꞌ, yenyapai mîrîrî tîpoꞌtîsen aꞌpusin ureꞌtîrî enukuꞌpî kaꞌ ekaya. Manniꞌkan Paapa pemonkonoyamîꞌ epîrematoꞌ pokonpe awanîꞌpî."
66,8,5,"Mîrîrî yeꞌnen inserîya mîrîrî ouro konekasaꞌ pisa warantî yapisîꞌpî. Mîrîrî yannîpîꞌpîiya, apoꞌ mîrîrî Paapa yapurî pe toꞌ nîpoꞌtî yaponseꞌ po tîweꞌsen ke. Moropai kaꞌ po siꞌma mîrîrî yenumîꞌpî mîîkîrîya non pona. Mîrîrî yenunsaiꞌya tîpo, mararî pra waraꞌnapiyamîꞌ eꞌmopîtîꞌpî. Moropai sisiuppan wanîꞌpî mararî pra. Moropai pata eserentîkîꞌmaꞌpî mararî pra."
66,8,6,Toꞌ Neꞌnunpa TrombetakonMîrîrî pe rî inkamoro inserîyamîꞌ asakîꞌne miaꞌ pona tîîmoꞌtaiꞌnonkon ekonekaꞌpî trombeta yeꞌnunpakonpa kaiꞌma.
66,8,7,"Mîrîrîya eꞌmaiꞌnon inserîya trombeta yeꞌnunpaꞌpî. Moropai yeꞌnunpasaiꞌya tîpo, apoꞌ moropai konoꞌ renaꞌpî tîꞌkon pe. Mîrîrî wanîꞌpî mîn pokonpe ataiꞌmeꞌpî pe. Mîrîrî eꞌsorokaꞌpî non pona. Mîrîrîya arakkita pairî yonpa pata po tîweꞌsen yarannîpîꞌpî. Yeikon yarannîpîꞌpîiya. Moropai tamîꞌnawîrî parîꞌkon enenankon yarannîpîꞌpîiya."
66,8,8,"Moropai tiaron inserîya trombeta yeꞌnunpaꞌpî. Mîrîrîya wîꞌ taransen warainon wanîꞌpî. Moropai mîrîrî yenumîꞌpî toꞌya kureꞌnan pîrana ka. Mîrîrî yenunsaꞌ toꞌya tîpo, arakkita pairî yonpa pîrana enaꞌpî mîn pe. Mîrîrî yeꞌnen mîrîrî tuna katawonkon oꞌmaꞌkon eꞌtîꞌkaꞌpî arakkita pairî yonpa. Moropai arakkita pairî yonpa tuna poro tîweꞌsanon apoꞌyenkon aramîꞌpî, toꞌ eꞌtîꞌkaꞌpî tamîꞌnawîrî."
66,8,10,"Moropai toꞌ eseurîno inserîya trombeta yeꞌnunpaꞌpî. Mîrîrîya kureꞌnan kaiwanoꞌya apoꞌ yapiꞌsaꞌ taaramîpa warainon enaꞌpî kaꞌ poi iren kaꞌ arakkita pairî yonpa. Moropai tuna yeutta eepaꞌkatoꞌ ka eenaꞌpî. Mîrîrî kaiwanoꞌ enaꞌpî eseꞌ wanîꞌpî maiꞌ pe. Mîrîrî yeꞌnen arakkita pairî yonpa tuna enaꞌpî maiꞌ pe. Mîrîrî yeꞌnen tuꞌke pemonkonyamîꞌ eꞌtîꞌkaꞌpî, mîrîrî tuna tenîꞌse."
66,8,12,"Moropai toꞌ saakîrîrîno inserîya trombeta yeꞌnunpaꞌpî. Moropai mîrîrîya arakkita pairî yonpa wei moropai kapoi moropai kaiwanoꞌ yiꞌnîpîꞌpî. Mîrîrî yeꞌnen arakkita pairî yonpa aꞌka pe aweꞌtoꞌ esiꞌnîpîꞌpî. Aꞌka pe pra awanîꞌpî wei arakkita pairî yonpa. Moropai ewaron arakkita pairî yonpa aakoꞌmamîꞌpî, aꞌka pe pra."
66,8,13,"Mîrîrî tîpo eraꞌmaꞌpîuya toron kureꞌnan kuwanu awainunsaꞌ wanîꞌpî kawîne kaꞌraꞌta. Moropai meruntî ke eeseurîmaꞌpî. Mîîkîrîya taꞌpî: —Tamîꞌnawîronkon pemonkonyamîꞌ non po tîîkoꞌmansenon, eesekaꞌnunkakon pe naatîi. “Ekenne” taayaꞌnîkon pe naatîi. Teꞌnunpasen trombeta yeꞌnunpa inserîyamîꞌ yonparîꞌsan, eseurîwîꞌnankonya etayaꞌnîkon ya yai, “ekenne” taayaꞌnîkon pe naatîi."
66,9,1,"Moropai miaꞌtaikinon inserîya tîwayi trombeta yeꞌnunpaꞌpî. Mîrîrîya kaiwanoꞌ, manniꞌ non pona enaꞌpî kaꞌ poi eraꞌmaꞌpîuya. Mîîkîrîya nariꞌ ituꞌnakan yettapuru yarakkanmokatoꞌ yapisîꞌpî."
66,9,2,Moropai mîîkîrîya mîrîrî ituꞌnakan yettapurîkaꞌpî. Mîrîrî yapai ureꞌtî epaꞌkaꞌpî mararî pra kureꞌnan apoꞌ tîrukasaꞌ ureꞌsin warantî. Mîrîrî ureꞌsinya wei moropai pata ewaronpannîpîꞌpî ewaron pe.
66,9,3,"Mîrîrî ureꞌtî koreꞌta waꞌnapiꞌyamîꞌ epaꞌkaꞌpî mararî pra. Inkamoro eꞌsorokaꞌpî non pona. Moropai inkamoro wanîꞌpî ekiꞌkatonkon pe, mariꞌtîya ekiꞌkansaꞌ warantî neꞌneꞌ pe. Inkamoro pîꞌ taꞌpî toꞌya, parîꞌ moropai yeikon tarumaꞌtî toꞌya namai. Moropai tiaron taroꞌtasen tarumaꞌtî toꞌya namai. Tîîse pemonkonyamîꞌ neken tarumaꞌtîtoꞌpe toꞌya, manniꞌkan Paapa nekiꞌkaꞌsan pepîn toꞌ yepin pîꞌ, inkamoro tarumaꞌtîtoꞌpe toꞌya. Moropai taꞌpî toꞌya, inkamoro pemonkonyamîꞌ tîꞌka kairayamîꞌya namai. Tîîse toꞌ tarumaꞌtîtoꞌpe toꞌya neken. Miaꞌtaikin kapoi kaisarî inkamoroya neꞌneꞌ epuꞌtoꞌpe mariꞌtîya yekiꞌkansaꞌ kaisarî. Mîrîrî yai tîweꞌtarumaꞌtîkon kapoi pîꞌ inkamoro wanî isaꞌmantapai mîrîrî wenai. Tîîse toꞌ saꞌmanta pepîn tiwin kin. Maasa pra saꞌmantantoꞌ epe toꞌ piapai, toꞌ wîiya eserîke pra. Inkamoro waꞌnapiꞌyamîꞌ wanîꞌpî kawareyamîꞌ warantî, teepîkonpa ekonekaꞌsan warantî. Inkamoro puꞌpaikon po wanîꞌpî aroꞌ pe ouro konekasaꞌ warainonkon. Moropai inkamoro yenpata wanîꞌpî warayoꞌ yenpatakon warantî. Moropai toꞌ puꞌpai siꞌpo wanîꞌpî wîriꞌ puꞌpai warantî. Moropai inkamoro yee wanîꞌpî kaikusi yeekon warantî. Moropai inkamoro rippoꞌta pon toꞌ eꞌnapontîtoꞌ teyatonkon namai wanîꞌpî saꞌman ferro warantî. Moropai inkamoro yapîꞌsaꞌ eꞌnatoꞌ wanîꞌpî mararon pepîn kawareyamîꞌya tararan yekuꞌnasaꞌ teekaꞌtunsen epîi tuutîkonya eꞌnatoꞌ warantî. Moropai inkamoro yaukî pîꞌ toꞌ yekîkon wanîꞌpî mariꞌtî yekî warantî. Mîrîrî taukîkon pîꞌ wanî manniꞌ tekîkon ke pemonkonyamîꞌ yekiꞌka toꞌya eꞌpai awanî miaꞌtaikin kapoi kaisarî. Inkamoro wanîꞌpî tesaꞌkon ke mîîkîrî toꞌ esaꞌya toꞌ koꞌmannîpîꞌpî. Mîîkîrî wanîꞌpî inserî pe, Makui poitîrî pe, manniꞌ nariꞌ ituꞌnakan koꞌmannîꞌnen pe tîweꞌsen. Mîîkîrî eseꞌ wanîꞌpî hebraico maimu pe Abadom kaiꞌma. Moropai Grego pe awanîꞌpî Apoliom kaiꞌma. Tarumaꞌtîton taatoꞌ mîrîrî."
66,9,12,Eꞌmaiꞌnon eꞌtarumaꞌtîntoꞌ esuwaꞌkasaꞌ man. Tîîse mîrîrî tîpo inîꞌrî panpîꞌ asakîꞌne iteꞌka itentainon eꞌtarumaꞌtîntoꞌ iipî pe man kureꞌnan.
66,9,13,"Moropai mîrîrî tîpo, tiwin miaꞌ pona tîîmoꞌtaiꞌnonya trombeta yeꞌnunpaꞌpî. Mîrîrîya mai etaꞌpîuya saakîrîron iretîkon winîpai tiwinan maimu. Manniꞌkan mîrîrî Paapa yawîrî tîweꞌsen toꞌ nîpoꞌtî yaponseꞌ ouro konekasaꞌ winîpai. Mîrîrî maiya taꞌpî tiwin miaꞌ pona tîîmoꞌtaiꞌnon inserî pîꞌ, mîîkîrî trombeta yarakkîrî awanî manniꞌ pîꞌ: —Inkamoro saakîrîronkon inserîyamîꞌ rumakakî ewaꞌtîsaꞌ pe toꞌ wanî mannan. Mîrîrî kureꞌnan iren Eufrates pia toꞌ wanî mannan —taꞌpîiya. Mîrîrî yeꞌnen inkamoro inserîyamîꞌ saakîrîronkon rumakaꞌpî toꞌya. Inkamoro wanîꞌpî ekonekaꞌsan pe mîrîrî horarî yai, moropai mîrîrî Paapaya ikuꞌneꞌtîsaꞌ weiyu yai, moropai mîrîrî konoꞌ pîꞌ teepîkonpa. Arakkita pairî yonpa pemonkonyamîꞌ tîꞌkakonpa kaiꞌma."
66,9,16,"Moropai toꞌ pemonkonoyamîꞌ iipî etaꞌpîuya. Inkamoro wanîꞌpî eseuwarapo 200 milhões kaisarî kawareponkon, mararon pepîn."
66,9,17,"Moropai kawareyamîꞌ eraꞌmaꞌpîuya. Moropai inkamoro ponkon eraꞌmaꞌpîuya. Inkamoro rippoꞌta yaꞌsan iwaꞌtoꞌ wanîꞌpî suuyu pe, apoꞌ warantî. Moropai awanîꞌpî rora pe nîrî, tîꞌ safira iteseꞌ warantî. Moropai enkaiꞌmuꞌne awanîꞌpî, enxofre warantî. Moropai kawareyamîꞌ puꞌpai wanîꞌpî nariꞌ pe, kaikusi, leão puꞌpai warantî. Inkamoro mata yapai apoꞌ epaꞌkapîtîꞌpî. Moropai ureꞌtî epaꞌkaꞌpî. Moropai enxofre epaꞌkaꞌpî."
66,9,18,"Mîrîrî eseurîwîꞌnan eꞌkupîꞌpî eꞌtarumaꞌtîntoꞌya pemonkonyamîꞌ tîꞌkaꞌpî. Arakkita pairî yonpa toꞌ wîꞌpîiya. Apoꞌya moropai ureꞌtîya moropai enxofreya kawareyamîꞌ mata yapai teepaꞌkasenya. Inkamoro kawareyamîꞌ meruntîri wanîꞌpî toꞌ mata yaꞌ, moropai toꞌ yaukî pîꞌ. Inkamoro yaukî wanîꞌpî îkîiyamîꞌ warantî tîpuꞌpai ke. Mîrîrî yeꞌnen pemonkonyamîꞌ yeparantîꞌpî toꞌya mîrîrî ke."
66,9,20,"Tîîse isaꞌmantaꞌsan pepîn pemonkonyamîꞌ yonparîꞌsanya imakuiꞌpî kuꞌtoꞌ tîuyaꞌnîkon rumaka pra toꞌ wanîꞌpî. Makui poitîrîtonon yapurî pîꞌ toꞌ koꞌmamîꞌpî. Moropai miaꞌ ke ikonekasaꞌ bronze pe, moropai yei konekasaꞌ pemonkon warantî tenu ke, tîîse eraꞌmanen pepîn. Tîpana kenan tîîse etanen pepîn, moropai tîꞌpu kenan tîîse asakoi pepîn yapurîꞌpî toꞌya. Moropai imakuiꞌpî tînkupîꞌpîkon pîꞌ tîwenpenatai teserukon moꞌtanîpî toꞌya pra toꞌ wanîꞌpî. Pemonkonyamîꞌ wîꞌpî tîuyaꞌnîkon wenai toꞌ enpenata pîn. Moropai piaꞌsan pe tîweꞌtoꞌkon rumaka toꞌya pra toꞌ wanîꞌpî. Moropai seꞌ tapairî wîriꞌsanyamîꞌ yarakkîrî tîweꞌtoꞌkon rumaka toꞌya pîn. Moropai amaꞌyeꞌ pe tîweꞌtoꞌkon rumaka toꞌya pra nîrî toꞌ wanîꞌpî."
66,10,1,"Inserî Moropai Kaareta SiꞌmîrikkîMîrîrî tîpo tiaron inserî meruntî autî eraꞌmaꞌpîuya kaꞌ poi. Mîîkîrî eꞌwontîsaꞌ wanîꞌpî katupuru ke, aimutun pe tîponya wanî warantî. Moropai mîîkîrî puꞌpai yepoi merenmereꞌ wanîꞌpî. Moropai itenpata wanîꞌpî inkeꞌ pe, wei warantî. Moropai iꞌsi yeꞌpî wanîꞌpî apoꞌ eꞌtîrukasaꞌ kakîsiya eseraꞌma warantî."
66,10,2,Mîîkîrî yenyaꞌ kaareta siꞌmîrikkî yarakkanmokasaꞌ wanîꞌpî. Moropai mîîkîrîya tîꞌpu meruntî winon tîîsaꞌ wanîꞌpî pîrana pona. Moropai kamaiꞌ winon iꞌpu wanîꞌpî non pona.
66,10,3,"Moropai mîîkîrî entaimeꞌpî meruntî ke. Kaikusi, leão etun warantî. Mîîkîrî entaimesaꞌ tîpo, asakîꞌne miaꞌ pona tîîmoꞌtaiꞌnîkon waraꞌnapiyamîꞌ eꞌtîrînkaꞌpî, imaimu yuukuꞌpî toꞌya."
66,10,4,"Inkamoro eseurîmaꞌpî. Toꞌ eseurîmatoꞌ menukauya mîrîrî teuren, tîîse mai etaꞌpîuya kaꞌ winîpainon. Taꞌpîiya upîꞌ: —Mîrîrî konekakî tîmenukai pra. Îꞌ taa inkamoro asakîꞌne miaꞌ pona tîîmoꞌtaiꞌnîkon waraꞌnapiyamîꞌya, manniꞌ kîꞌmenukai —taꞌpîiya."
66,10,5,"Moropai mîîkîrî inserî satippe pîrana po moropai non po uneraꞌmaꞌpîya meruntî winon tenya yanumîꞌpî kaꞌ ekaya. Moropai innape mîîkîrî eseurîmaꞌpî Paapa ipatîkarî tîîkoꞌmansen eseꞌ pîꞌ, manniꞌ tamîꞌnawîron konekatîpon, kaꞌ moropai pata moropai tuna moropai tamîꞌnawîron patapon konekatîpon eseꞌ pîꞌ. Mîîkîrî inserîya taꞌpî: —Inîꞌrî tîkoꞌman pe aakoꞌmamî pra man —taꞌpîiya. Îꞌ pensa asakîꞌne miaꞌ ponaꞌno iteꞌka inserîya trombeta yeꞌnunpa yai, îꞌ kaiꞌma taasaꞌ tîuya manniꞌ yawîrî ikupî Paapaya pe man, manniꞌ anîꞌ nepuꞌtî pepîn. Pena îꞌ kaiꞌma taꞌpî tîuya yawîrî, tîpoitîrîtonon penaronkon profetayamîꞌ nurîꞌtî pîꞌ taasaꞌ tîuya yawîrî ikupîiya pe man. Series, "
66,10,8,"Mîrîrî mai unetaꞌpî wanîꞌpî kaꞌ winîpainon pe. Eeseurîmaꞌpî inîꞌrî uyarakkîrî. Taꞌpîiya upîꞌ: —Atîkî moropai mîîkîrî inserî pîrana po tîꞌpu tîîsaiꞌya manniꞌ, moropai non po iꞌpu wanî manniꞌ, yenyaꞌ kaareta yarakkanmokasaꞌ pe wanî manniꞌ yapiꞌta —taꞌpîiya."
66,10,9,"Mîrîrî yeꞌnen uutîꞌpî moropai mîrîrî kaareta esatîꞌpîuya ipîꞌ. Mîîkîrîya taꞌpî upîꞌ: —Maa, sîrîrî kaareta yapiꞌkî moropai yaꞌkî. Sîrîrî yakuya ya, yennoꞌmasaꞌya pe aroꞌta yaꞌ, soꞌri ke ikupîiya. Tîîse anta yaꞌ awanî ya, aꞌkiꞌku pe puꞌkuru awanî, wan warantî —taꞌpîiya."
66,10,10,"Moropai mîrîrî kaareta siꞌmîrikkî yapisîꞌpîuya mîîkîrî inserî yenya pai. Moropai mîrîrî yakuꞌpîuya. Unta yaꞌ awanî tanne, aꞌkiꞌku pe awanîꞌpî wan warantî. Tîîse mîrîrî kaareta yennoꞌmasauꞌya tîpo, uroꞌta yaꞌ soꞌri ke awanîꞌpî."
66,10,11,"Mîrîrî yeꞌnen upîꞌ taꞌpîiya: —Tarîpai inîꞌrî îꞌ kupî Paapaya pe man ekaremekîya eꞌpai man arinîkon pemonkonyamîꞌ pîꞌ, tamîꞌnawîronkon pata ponkon pîꞌ, manniꞌkan tuꞌkan mai kuꞌnenan tepuꞌse pra pemonkonyamîꞌ pîꞌ, moropai ipîkkukon pata esanon reiyamîꞌ pîꞌ ekaremekîya eꞌpai man —taꞌpîiya."
66,11,1,"Asakîꞌnankon Paapa Maimu EkaremeꞌnenMoropai mîrîrî tîpo îꞌ kuꞌneꞌtîtoꞌ yapisîꞌpîuya, kusan yei warainon. Moropai taꞌpî toꞌya upîꞌ: —Eꞌmîꞌsaꞌkakî moropai epîremantoꞌ yewîꞌ kuꞌneꞌtîpîꞌkî. Moropai Paapa yapurî tîuyaꞌnîkon pe toꞌ nîpoꞌtî yaponseꞌ kuꞌneꞌtîkî. Moropai epîremantoꞌ yewîꞌ ta teepîremasanon nîrî kuꞌneꞌtîkî."
66,11,2,Tîîse poro po winî tîweꞌsen kîꞌkuꞌneꞌtîi. Maasa pra mîrîrî wanî Judeuyamîꞌ pepîn erepantoꞌ pataꞌseꞌ pe. Inkamoroya morî puꞌkuru cidade tarumaꞌtî pe man eseuwarapo 42 kapoi kaisarî.
66,11,3,"Mîrîrî yai asakîꞌne kaisarî upîꞌ teeseurîmasanon yarimauya pe man, saaku yaꞌ teepontîi teesewankonoꞌmasaꞌkon ekaremeꞌtoꞌpe toꞌya toꞌ koreꞌta. Moropai inkamoroya Paapa maimu ekaremekî kupî sîrîrî  wei kaisarî toꞌ pîꞌ —taꞌpîiya upîꞌ. Inkamoro asakîꞌnankon upîꞌ teeseurîmasanon wanî manniꞌ yei, oliveira yeꞌ asakîꞌnan warantî. ˻Manniꞌkan pîꞌ Paapa maimu ekaremeꞌnen nurîꞌtî nekaremekîꞌpî.˼ Moropai asakîꞌnan apoꞌ yaponseꞌ warantî toꞌ wanî, manniꞌkan satippe Uyepotorî, pata ponkon koꞌmannîꞌnen rawîrî tîweꞌsanon."
66,11,5,"Inkamoro antîꞌkapai anîꞌkan wanî ya, inkamoro mata yapai apoꞌ epaꞌka, moropai mîrîrî ke teyatonkon tîꞌka toꞌya. Mîrîrî warantî anîꞌkan wanî ya toꞌ tarumaꞌtî yuꞌse, inkamoro, toꞌ tarumaꞌtînenan eꞌtîꞌka pe man."
66,11,6,"Maasa pra inkamoro pia meruntî wanî. Mîrîrî toꞌ maimu pe konoꞌ rena eserîke pra awanî kaꞌ poi, Paapa maimu ekaremekî pîꞌ toꞌ koꞌmamî pîkîrî konoꞌ rena pepîn. Moropai inkamoro pia meruntî wanî, toꞌ maimu pe mîn pe tuna yanikon enatoꞌpe. Moropai inkamoro pia meruntî wanî, tîmaimukon ke, tuꞌke siꞌta eꞌtarumaꞌtîntoꞌ iiꞌtoꞌpe non pona, ituꞌse tîwanîkon pîkîrî."
66,11,7,"Îꞌ pensa inkamoro asakîꞌnankonya Paapa maimu ekaremekî tîuyaꞌnîkon yaretîꞌka yai, ituꞌnakan nariꞌ yaꞌ tîweꞌsen oꞌmaꞌ iipî pe man. Moropai eeseyaꞌnama toꞌ yarakkîrî. Moropai mîîkîrî oꞌmaꞌya inkamoro tîꞌka pe man."
66,11,8,"Moropai inkamoro esaꞌrîꞌpî koꞌmamî pe man eꞌma ta kureꞌnan cidade po. Oꞌnon pata toꞌ yepotorî pokapîtîꞌpî toꞌya manniꞌ cidade po. Mîrîrî cidade esatî toꞌya manniꞌ imakuiꞌpî kupîꞌpî toꞌya pataꞌpî Sodoma moropai Egito warantî, imakuiꞌpî pe awanî yeꞌnen."
66,11,9,Mîrîrî yai tamîꞌnawîron patakon ponkonya toꞌ esaꞌrîꞌpî eraꞌma koꞌmannîpî pe man eseurîwîꞌne wei arakkita pairî kaisarî. Anîꞌya toꞌ esaꞌrîꞌpî yuꞌnaꞌtî tîrî toꞌya pepîn mîrîrî yai.
66,11,10,"Mîrîrî kupî toꞌya pîꞌ tamîꞌnawîron pata ponkon pemonkonyamîꞌ wanî taatausinpai, mararî pra inkamoro saꞌmantasaꞌ yeꞌnen. Mararî pra taatausinpai, tiaronkon pia îꞌ rî tîrî toꞌya epeꞌmîra. Maasa pra inkamoro asakîꞌnankon profetayamîꞌ, pemonkonyamîꞌ yewankonoꞌmatîponkon ataretîꞌkasaꞌ yeꞌnen, toꞌ atausinpa pe man."
66,11,11,"Tîîse mîrîrî tîpo, eseurîwîꞌne wei arakkita pairî kaisarî tîîse, inkamoro yettapusin ton iipîꞌpî Paapa winîpai, inîꞌrî enen toꞌ eꞌtoꞌpe. Mîrîrî yeꞌnen inkamoro eꞌmîꞌsaꞌkaꞌpî inîꞌrî. Moropai eraꞌmasaꞌ tamîꞌnawîronkonya yai, kureꞌne eranneꞌ pe toꞌ enaꞌpî."
66,11,12,"Moropai inkamoro asakîꞌnankon profetayamîꞌya mai etaꞌpî kaꞌ winîpainon. Taꞌpî maiya: —Enuꞌtî tarîwaya —kaiꞌma mai eseurîmaꞌpî. Moropai teeraꞌmakon teyatonkonya tanne, inkamoro profetayamîꞌ enukuꞌpî katupuru po kaꞌ pona."
66,11,13,"Mîrîrî pe rî kureꞌne pata eserentîkîꞌmaꞌpî. Mîrîrîya iwaikkatoi pe cidade yankaꞌpî. Mîrîrî cidade ponkon isaꞌmantaꞌsan wanîꞌpî  kaisarî pemonkonyamîꞌ. Mîrîrî eꞌkupî eraꞌmasaꞌ tîuyaꞌnîkon pe, toꞌ yonparîꞌsan eꞌnîmîꞌsanya Paapa kaꞌ pon yapurîꞌpî, ipîkku pe aweꞌtoꞌ wenai."
66,11,14,"Sîrîrî itakon iteꞌkaron eꞌtarumaꞌtîntoꞌ esuwaꞌkasaꞌ man. Tîîse eraꞌmatî maasa itentainon, iteseurîno iteꞌka iipî pe man kaꞌneꞌ pe, tîîkoꞌmanse pra."
66,11,15,"—Tarîpai Uyepotorîkon Paapa piameruntî puꞌkuru man,tamîꞌnawîronkon pemonkonyamîꞌ koꞌmannîꞌnen pe,moropai inmenkaꞌpî Cristo pia nîrî.Inkamoro esaꞌ pe aakoꞌmamî ipatîkarî,ikîꞌpî ton pra—taꞌpîiya."
66,11,16,"Mîrîrî taa toꞌya tanne, inkamoro ipîkkukon eseuwaraponkon 24 kaisaronkon Paapa rawîrî taponseꞌkon pona ereutaꞌsan, inkamoro eꞌsekunkaꞌpî teseꞌmukon pona, moropai itenpatakon rennukuꞌpî non pona. Moropai inkamoroya Paapa yapurîꞌpî."
66,11,17,"Taꞌpî toꞌya:Anna yepotorî Paapa,meruntî puꞌkuru tamîꞌnawîron yentainon amîrî.Ipatîkarî tîîkoꞌmansen amîrî.Moropai pena esiꞌpî,sîrîrîpe nîrî aakoꞌmamî.“Morî pe puꞌkuru man”, taa annaya apîꞌ.Maasa pra meruntî ke puꞌkuru aweꞌtoꞌ ke,tamîꞌnawîronkon esaꞌ pe eenasaꞌ yeꞌnen,ayapurî annaya, Paapa."
66,11,18,"Innape akuꞌnenan pepîn,inkamoro ekoreꞌmasaꞌ koꞌmamî mararî pra,maasa pra inkamoro tarumaꞌtîtoꞌya erepansaꞌ yeꞌnen.Isaꞌmantaꞌsan yenuntoꞌya weiyu erepansaꞌ man.Moropai apemonkonoyamîꞌ, innape akupîtîponkon penaronkonprofetayamîꞌ yeꞌmaya weiyu erepansaꞌ man.Moropai tamîꞌnawîronkon ayapurînenan,moropai tamîꞌnawîronkon innape akuꞌnenan anama tîuyaꞌnîkon yeꞌnen,manniꞌkan ipîkkukon, moropai ipîkkukon pepîn yeꞌmaya,toꞌ nîkupîꞌpî wenai mîrîrî yai.Tîîse manniꞌkan non ponkon maꞌtanîpîtîponkontarumaꞌtîtoꞌya weiyu erepansaꞌ sîrîrîtaꞌpî toꞌya."
66,11,19,"Mîrîrî tîpo Paapa yapurî yewîꞌ esettapurukaꞌpî, kaꞌ po awanî manniꞌ. Moropai ita tîweꞌsen, Paapa yarakkîrî esetantoꞌ imaimu yenseꞌ manniꞌ, mîrîrî eseraꞌmaꞌpî, eesettapurîkasaꞌ tanne. Mîrîrîya mararî pra sisiupan wanîꞌpî. Tîrîn tîrînpan wanîꞌpî mararî pra. Moropai waraꞌnapiyamîꞌ wanîꞌpî. Moropai pata eserentîkîꞌmaꞌpî. Moropai mararî pra konoꞌ renaꞌpî tîꞌkon pe."
66,12,1,"Wîriꞌ Moropai OꞌmaꞌMîrîrî yai kureꞌnan anîꞌ nepuꞌtî pepîn teraꞌmasen ton esenpoꞌpî kaꞌ po. Mîîkîrî wanîꞌpî wîriꞌ pe. Mîîkîrî epontîꞌpî wei yaꞌ. Mîîkîrî puu yoꞌkoi kapoi wanîꞌpî. Moropai mîîkîrî puꞌpai po aroꞌ wanîꞌpî, kaiwanoꞌyamîꞌ ke, asakîꞌne puꞌ pona tîîmoꞌtai kaisarî. Mîîkîrî wanîꞌpî more yan pe. Mîrîrî yeꞌnen awentaimepîtî koꞌmannîpîꞌpî neꞌneꞌ more wanî pîꞌ, tînre yenpo tîuya yai."
66,12,3,"Moropai tiaron teraꞌmasen ton esenpoꞌpî kaꞌ po, oꞌmaꞌ iteseꞌ dragão, kureꞌnan kuratu warainon. Mîîkîrî wanîꞌpî suuyu pe. Mîîkîrî puꞌpai wanîꞌpî asakîꞌne miaꞌ pona tîîmoꞌtai kaisarî. Moropai iretî wanîꞌpî miaꞌ tamîꞌnawîrî kaisarî. Moropai mîîkîrî puꞌpai po nîrî aroꞌ wanîꞌpî, inkeꞌ pe ipuꞌpaikon kaisarî."
66,12,4,"Mîîkîrîya taukî ke arakkita pairî yonpa sirikkîyamîꞌ worokaꞌpî kaꞌ poi. Inkamoro sorokaꞌpîiya non pona. Moropai mîîkîrî emîꞌpamîꞌpî wîriꞌ rawîrî îꞌ pensa tînre yenpo wîriꞌya ya, yanîpa kaiꞌma."
66,12,5,"Moropai wîriꞌya tînre yenpoꞌpî warayoꞌ pe. Mîîkîrîya tamîꞌnawîronkon koꞌmannîpî pe man meruntî ke, mîrîrî tenyaꞌ awanî manniꞌ, saꞌman ferro yarakkîrî siꞌma. Nariꞌ pe awanî pe man. Tîîse mîîkîrî moꞌkaꞌpî Paapaya moropai yarîꞌpîiya tîîpia. Moropai taponseꞌ pona itîrîꞌpîiya."
66,12,6,"Moropai mîîkîrî wîriꞌ epeꞌpî oꞌnon pata pemonkon ton pîn yaꞌ. Mîîkîrî pataꞌseꞌ ton konekasaꞌ Paapaya, miarî aakoꞌmantoꞌpe. Miarî Paapaya mîîkîrî koꞌmannîpî  wei kaisarî."
66,12,7,"Mîrîrî tîpo toꞌ epîꞌpî kaꞌ po. Inserîyamîꞌ esaꞌ Miguel epîꞌpî tiaronkon inserîyamîꞌ pokonpe siꞌma, mîîkîrî dragão yarakkîrî. Moropai mîîkîrî dragão epîꞌpî yarakkîrî mararî pra, tîpemonkonoyamîꞌ pokonpe siꞌma. Tîîse mîîkîrî dragão yentai toꞌ wanîꞌpî. Mîrîrî yeꞌnen dragão moropai inserîyamîꞌ, ipemonkonoyamîꞌ koꞌmamî eserîke pra awanîꞌpî kaꞌ po, toꞌ maꞌre tîwanîkon yeꞌnen. Mîrîrî yeꞌnen mîîkîrî kureꞌnan dragão yenumîꞌpî toꞌya poro pona. Manniꞌ mîîkîrî penaroꞌ îkîi, makui, seruꞌyeꞌ tamîꞌnawîronkon yenkuꞌtî pîꞌ tîîkoꞌmansen mîîkîrî. Mîîkîrî yenumîꞌpî toꞌya non pona. Moropai ipemonkonoyamîꞌ nîrî yenumîꞌpî toꞌya yarakkîrî."
66,12,10,"Mîrîrî tîpo mai etaꞌpîuya meruntî ke kaꞌ winîpai. Taꞌpîiya:—Tarîpai Paapa winîpai eꞌpîikaꞌtîntoꞌ erepansaꞌ man!Moropai Paapaya îꞌ kaiꞌma tîmeruntîri,moropai îꞌ kaiꞌma tamîꞌnawîronkon koꞌmannîꞌnen pe tîweꞌtoꞌ yenposaiꞌya man.Moropai îꞌ kaiꞌma inmenkaꞌpî,Cristoya tamîꞌnawîronkon koꞌmannîpî tîmaimu pe,manniꞌ yenposaiꞌya man.Maasa pra manniꞌkan uyonpakon pokonoma pîꞌ tîîkoꞌmansenPaapa pîꞌ wei kaisarî moropai ewaron kaisarî,mîîkîrî yenumîꞌpî toꞌya man kaꞌ poi non pona."
66,12,11,"Mîrîrî yeꞌnen uyonpakon enaꞌpî mîîkîrî yentai,carneiro mînî wenai.Maasa pra aasaꞌmantaꞌpî inkamoro ton pe.Moropai mîrîrî pîꞌ toꞌ eseurîma koꞌmannîpîꞌpî,tîsaꞌmantatoꞌkon tînamai pra."
66,12,12,"Mîrîrî yeꞌnen taatausinpai eꞌtî,innape Paapa yapurînenan, tamîꞌnawîronkon kaꞌ po toꞌ wanî manniꞌkan.Tîîse non ponkon, amîrîꞌnîkon atausinpa pepîn.Maasa pra aweꞌtarumaꞌtîkon pe naatîi,moropai tamîꞌnawîronkon tuna kawonkon nîrî.Maasa pra Makui erepansaꞌ man amîrîꞌnîkon koreꞌta.Mîîkîrî ekoreꞌmasaꞌ man mararî pra,maasa pra mararî neken non po tîîkoꞌmantoꞌ epuꞌtî tîuya yeꞌnen."
66,12,13,"Non pona tenunsaꞌ toꞌya epuꞌtî tîuya pe, dragãoya mîîkîrî wîriꞌ, warayoꞌ pe tînre yenpotîpon pokonoma piaꞌtîꞌpî. Moropai iwenairî attîꞌpî yapisîpa kaiꞌma."
66,12,14,"Tîîse mîîkîrî wîriꞌya asakîꞌne tapîꞌsaꞌ ton yapisîꞌpî, kureꞌnan kuwanu yapîꞌsaꞌ warainon, awainumîpa tîpataꞌseꞌ pe Paapa nîkoneka yaꞌ, oꞌnon pata pemonkon ton pîn yaꞌ. Mîîkîrî koꞌmannîpî Paapaya miarî, eseurîwîꞌne konoꞌ arakkita pairî kaisarî, mîrîrî warapo konoꞌ kaisarî mîîkîrî îkîi, makuiya ipokonoma namai. Mîrîrî yeꞌnen mîîkîrî îkîiya tuna kamoꞌpî tînta yapai kureꞌne iren warantî, mîîkîrî wîriꞌ yeꞌmaꞌpî pîꞌ mîrîrî tunaya yaatoꞌpe kaiꞌma. Tîîse nonya mîîkîrî wîriꞌ pîikaꞌtîꞌpî. Non esenkaramoꞌpî, moropai mîrîrî tuna, dragão mata yapai teepaꞌkasen tuna yennoꞌmaꞌpîiya."
66,12,17," Mîrîrîya mîîkîrî wîriꞌ pîꞌ dragão ekoreꞌmaꞌpî mararî pra. Mîrîrî yeꞌnen ipayanyamîꞌ rîꞌsan pîꞌ teeseꞌma kupîꞌpî dragãoya, manniꞌkan Paapa maimu yawîrî tîweꞌsanon, yairon Jesus nekaremekîꞌpî yawîrî tîweꞌsanon pîꞌ. Moropai mîrîrî tîpo, mîîkîrî dragão wanîꞌpî satippe kasapan po, pîrana ena po. Series, "
66,13,1,"Asakîꞌnankon OꞌmaꞌkonMoropai mîrîrî tîpo, kureꞌnan tuna katapai oꞌmaꞌ eseuka eraꞌmaꞌpîuya. Mîîkîrî retî wanîꞌpî miaꞌ tamîꞌnawîrî kaisarî. Moropai ipuꞌpai wanîꞌpî asakîꞌne miaꞌ pona tîîmoꞌtai kaisarî. Moropai iretîkon kaisarî tiwin pîꞌ tîîse aroꞌ pe wanîꞌpî, rei pe. Moropai ipuꞌpai pîꞌ aweꞌmenukasaꞌ wanîꞌpî Paapa pe tîwanî pîꞌ teeseurîmasen, seruꞌyeꞌ pe."
66,13,2,"Mîîkîrî oꞌmaꞌ uneraꞌmaꞌpî wanîꞌpî kaikusi warantî araremene. Mîîkîrî puukon wanîꞌpî inonkon pe, tiaron oꞌmaꞌ urso puu warantî. Moropai mîîkîrî mata wanîꞌpî leão mata warantî. Mîîkîrî pia dragãoya tîmeruntîri tîrîꞌpî. Moropai taponseꞌ pona eereutatoꞌpe ikupîꞌpîiya. Moropai tamîꞌnawîrî tîmaimu pe îꞌ kuꞌtoꞌpeiya ikupîiya."
66,13,3,"Tiwin mîîkîrî oꞌmaꞌ puꞌpai yonpa wanîꞌpî erekîꞌ pe aasaꞌmantatoꞌ teuren. Tîîse aasaꞌmanta pra, erekîꞌ pe tîweꞌsen esepiꞌtîsaꞌ wanîꞌpî. Mîîkîrî esepiꞌtîsaꞌ eraꞌmaꞌpî tamîꞌnawîronkon sîrîrî nonponkonya. Mîrîrî pîꞌ toꞌ esenumenkaꞌpî mararî pra teesewankonoꞌmai. Moropai mîîkîrî oꞌmaꞌ wenairî toꞌ wîtî piaꞌtîꞌpî."
66,13,4,"Moropai dragão yapurîꞌpî tamîꞌnawîronkonya, maasa pra tamîꞌnawîrî tîmaimu pe îꞌ kuꞌtoꞌpe oꞌmaꞌya tîmeruntîri tîîsaiꞌya yeꞌnen. Moropai mîîkîrî oꞌmaꞌ yapurîꞌpî nîrî toꞌya. Taꞌpî toꞌya: —Anîꞌ moro nai meruntî puꞌkuru mîserî oꞌmaꞌ warainon? Anîꞌ moro nai yarakkîrî eeseyaꞌnama ton, meruntî puꞌkuru itentainon? —taꞌpî toꞌya."
66,13,5,"Moropai mîîkîrî oꞌmaꞌ pia tîmeruntîri ton eꞌtîsaꞌ wanîꞌpî, taatapurîpa Paapa pe tîweꞌkuꞌse. Mîrîrî yeꞌka tîmaimu pe imakuiꞌpî kupî pîꞌ aakoꞌmamî eseuwarapo 42 kapoi kaisarî neken. Mîîkîrî eseurîma piaꞌtîꞌpî imakuiꞌpî pe Paapa winîkîi moropai Paapa eseꞌ winîkîi, moropai Paapa pata, oꞌnon pata aakoꞌmantoꞌ winîkîi seruꞌyeꞌ pe eeseurîma piaꞌtîꞌpî. Moropai tamîꞌnawîronkon kaꞌ po tîîkoꞌmansenon winîkîi imakuiꞌpî pe eeseurîma piaꞌtîꞌpî."
66,13,7,"Meruntî puꞌkuru yapisîꞌpîiya, tîmaimu wenai tamîꞌnawîronkon Paapa pemonkonoyamîꞌ yarakkîrî teepîpa, moropai toꞌ yentai teenapa. Moropai tamîꞌnawîronkon pemonkonyamîꞌ esaꞌ pe eꞌtîrîꞌpî iipia. Manniꞌkan tamîꞌnawîronkon pata ponkon, siꞌta mai kuꞌnenan, manniꞌkan pemonkonyamîꞌ tepuꞌse pra, tamîꞌnawîronkon esaꞌ pe eenaꞌpî."
66,13,8,"Tamîꞌnawîronkon tarî non po tîîkoꞌmansenonya mîîkîrî yapurî pe man. Manniꞌkan koꞌmannîtoꞌ kaareta po iteseꞌ ton pînonya yapurî pe man. Manniꞌ kaareta esaꞌ wanî carneiro pe. Mîîkîrî wanî aasaꞌmantaton pe pena, maasa pata koneka pra tîîse."
66,13,9,"Mîrîrî yeꞌnen tauya apîꞌnîkon sîrîrî anetapai awanîkon ya, etakî morî pe."
66,13,10,"Anîꞌ yarakkamo toꞌya ya,mîîkîrî yarakkamo toꞌya eꞌpai awanî mîrîrî.Moropai anîꞌ wîî toꞌya ya kasupara ke,mîîkîrî saꞌmanta eꞌpai man kasupara kamo pe.Mîrîrî yeꞌnen mîrîrî yapîtanîpîyaꞌnîkon yuwatî. Paapa pemonkono pe awanîkon wenai, yairî awanîkon yuwatî."
66,13,11,Moropai mîrîrî tîpo tiaron oꞌmaꞌ eꞌmîꞌsaꞌka eraꞌmaꞌpîuya non poi. Mîîkîrî retî wanîꞌpî asakîꞌne carneiro retî warantî awanîꞌpî. Tîîse mîîkîrî maimu wanîꞌpî dragão maimu warantî.
66,13,12,"Mîîkîrîya tamîꞌnawîrî eꞌmaiꞌnon oꞌmaꞌ meruntîri yapurîꞌpî mîrîrî yai. Mîîkîrîya tamîꞌnawîronkon pemonkonyamîꞌ pîꞌ taꞌpî pata ponkon pîꞌ. Mîîkîrî eꞌmaiꞌnon oꞌmaꞌ yapurîtoꞌpe toꞌya ikupîꞌpîiya, manniꞌ aasaꞌmantatoꞌ erekîꞌ tîweꞌtoꞌ yapai oꞌmaꞌ esepiꞌtîꞌpî yapurîtoꞌpe toꞌya. Kureꞌne anîꞌ nîkupî eserîkan pepîn kupîꞌpî itakon iteꞌkaron oꞌmaꞌya. Mîîkîrîya kureꞌnan apoꞌ ena emapuꞌtîꞌpî kaꞌ poi sîrîrî non pona, eraꞌma tamîꞌnawîronkon pemonkonyamîꞌya tanne. ˻Mîrîrî pîꞌ toꞌ esiꞌnîpîꞌpî mararî pra.˼ Mîrîrî wenai tamîꞌnawîronkon pemonkonyamîꞌ sîrîrî non po tîîkoꞌmansenon yenkuꞌtîꞌpîiya, mîîkîrî eꞌmaiꞌnon oꞌmaꞌ ton pe. Moropai mîîkîrî itakon iteꞌkaron oꞌmaꞌya taꞌpî tamîꞌnawîronkon sîrîrî pata ponkonya tînapurîkon ton konekatoꞌpe kaiꞌma, manniꞌ erekîꞌ pe esiꞌpî tîîse aasaꞌmanta pra esiꞌpî warantî. Mîîkîrî itakon iteꞌkaron oꞌmaꞌya meruntî yapiꞌsaꞌ tîuya ke, mîrîrî toꞌ nîkonekaꞌpî, tînapurîkon pîꞌ mîrîrî puumaꞌpî, enen aweꞌtoꞌpe, moropai eeseurîmatoꞌpe. Moropai mîîkîrîya manniꞌkan innape tapurînenan pepîn tîꞌkatoꞌpe kaiꞌma tamîꞌnawîrî, ikupîꞌpîiya. Moropai mîîkîrîya tamîꞌnawîronkon pemonkonyamîꞌya tenyakon meruntî winon pîꞌ moropai tepinkon pîꞌ eeseraꞌma ton yekiꞌkatoꞌpe taꞌpî. Pemonkonyamîꞌ ipîkkukon pîꞌ moropai mîîpankon pepîn pîꞌ, moropai yemanne keꞌkon pîꞌ nîrî, moropai îꞌ ton pînon pîꞌ nîrî, moropai toꞌ poitîrîtonon pîꞌ, moropai toꞌ poitîrîtonon pepîn pîꞌ taꞌpîiya, ituꞌse pra toꞌ tîîse toꞌ tekaꞌnunkai. Maasa pra anîꞌya îꞌ yenna eserîke pra awanîꞌpî. Moropai anîꞌ eꞌrepa eserîke pra awanîꞌpî, mîrîrî teraꞌmasen ton pra siꞌma tenyakon pîꞌ moropai tepinkon pîꞌ. Mîrîrî wanîꞌpî mîîkîrî oꞌmaꞌ eseꞌ pe. Moropai iteseꞌ kuꞌneꞌtîtoꞌpe awanîꞌpî. Mîrîrî epuꞌtoꞌpe, kureꞌne epuꞌnen pe eꞌnî yuꞌse awanî mîrîrî. Anîꞌ wanî ya, pakko pe pra epuꞌnen pe, oꞌmaꞌ eseꞌ kuꞌneꞌtînen pe awanî ya, mîîkîrîya ikuꞌneꞌtî. Maasa pra mîrîrî wanî pemonkon eseꞌ pe. Mîrîrî ikuꞌneꞌtîtoꞌ wanî eseuwarapo 666 kaisarî awanî."
66,14,1,Eꞌpîikaꞌtîꞌsan EserenkatoꞌMîrîrî tîpo carneiro eraꞌmaꞌpîuya satippe oꞌnon pata epîremantoꞌ yewîꞌ konekasaꞌ toꞌya manniꞌ wîꞌ po iteseꞌ Sião. Mîîkîrî yarakkîrî eseuwaraponkon 144 mil kaisaronkon pemonkonyamîꞌ wanîꞌpî. Mîîkîrî eseꞌ wanîꞌpî moropai iyun eseꞌ nîrî eꞌmenukasaꞌ wanîꞌpî toꞌ yepin pîꞌ.
66,14,2,Mîrîrî yai iteꞌnatoꞌ kaꞌ poinon etaꞌpîuya kureꞌnan tuna kumasaꞌ etun kaisarî awanîꞌpî. Moropai tîrîn taa waraꞌnapiya warantî awanîꞌpî. Iteꞌnatoꞌ wanîꞌpî nîrî manniꞌ tîsinarî harpa yeꞌnunpanen kaisarî iteꞌnatoꞌ etaꞌpîuya.
66,14,3,Mîrîrî yai inkamoro eseuwaraponkon 144 mil kaisaronkon wanîꞌpî ereutantoꞌ rawîrî. Moropai manniꞌkan asakîrîronkon enenankon nîrî wanîꞌpî. Moropai manniꞌkan eseuwaraponkon 24 kaisaronkon ipîkkukon nîrî wanîꞌpî. Inkamoro eserenka koꞌmannîpîꞌpî amenan eserenkantoꞌ pîꞌ. Maasa pra inkamoro wanî Carneiro nennaꞌsan pe tarî non po. Inkamoro neken esenupa eꞌpai awanîꞌpî mîrîrî eserenkantoꞌ pîꞌ.
66,14,4,"Insamoro wanî yaironkon pe puꞌkuru tîweꞌsanon pe. Maasa pra îꞌ pensa wîriꞌ yarakkîrî esiꞌsan pe pra toꞌ wanî. Tîîse mîîkîrî carneiro wenairî tuutîsanon pe toꞌ wanî oꞌnon poro attî ya. Inkamoro wanî Carneiro nennaꞌsan pe tiaronkon pemonkonyamîꞌ koreꞌtapai. Moropai inkamoro wanî eꞌpîikaꞌtîꞌsan pe, Paapa pia toꞌ nîtîrîton pe eꞌmaiꞌ pe moropai carneiro pia nîrî. Inkamoro wanî seruꞌyeꞌ pe pra tîweꞌsanon. Tîîse toꞌ wanî yairon pe puꞌkuru tîweꞌsanon pe."
66,14,6,"Eseurîwîꞌnankon Inserîyamîꞌya Itekare EkaremekîMîrîrî tîpo tiaron inserî awainunsaꞌ eraꞌmaꞌpîuya kawîne. Mîîkîrîya morî itekare, Paapa winîpainon ipatîkaron yekare, ekaremekîꞌpî. Mîrîrî ekaremekîꞌpîiya tamîꞌnawîronkon pemonkonyamîꞌ non po tîîkoꞌmansenon pîꞌ. Tamîꞌnawîron pata ponkon pîꞌ tepuꞌse pra, siꞌta mai kuꞌnenan pîꞌ ekaremekîꞌpîiya."
66,14,7,Mîîkîrîya taꞌpî meruntî ke puꞌkuru: —Paapa namatî moropai ipîkku pe Paapa eꞌtoꞌ pîꞌ yapurîtî. Maasa pra pemonkonyamîꞌ yenuntoꞌ Paapaya weiyu erepansaꞌ man. Mîrîrî yeꞌnen Paapa yapurîtî manniꞌ kaꞌ moropai non konekatîpon. Moropai pîrana ton konekatîpon moropai yaꞌmî yapai tuna epaꞌka emapuꞌtîtîpon yapurîtî —taꞌpîiya.
66,14,8,Moropai tiaron inserî wîtîꞌpî eꞌmaiꞌnon yeꞌmaꞌpî pîꞌ. Mîîkîrîya taꞌpî: —Kureꞌnan Babilônia iteseꞌ esenunsaꞌ man. Iwuku enîrîꞌpî tamîꞌnawîronkon pata ponkonya. Paapa piapai toꞌ atarimaꞌpî mararî pra. Tînyo piapai seꞌ tapairon wîriꞌ wîtî warantî inkamoro atarimaꞌpî Paapa piapai. Tarîpai mîrîrî Babilônia ataretîꞌkasaꞌ man —taꞌpîiya.
66,14,9,"Moropai tiaron inserî toꞌ eseurîno wîtîꞌpî mîîkîrî iteꞌmaꞌpî pîꞌ itîꞌpî wenairî. Mîîkîrîya taꞌpî meruntî ke puꞌkuru: —Anîꞌya oꞌmaꞌ yapurî ya, moropai iwarantî miaꞌ ke ikonekasaꞌ yapurî ya, moropai tepin pîꞌ imîrî pe tîwanîpa yapiꞌsaꞌ ya mîîwîni pra wanî ya tenya pîꞌ yapisîiya ya, mîîkîrîya nîrî tamîꞌnawîron Paapa ekoreꞌmatoꞌ yapisî. Manniꞌ tenseꞌ yaꞌ iniꞌkamoꞌpî teekoreꞌmai. Tamîꞌnawîronkon mîrîrî warantî ikupîtîponkonya eꞌtarumaꞌtîntoꞌ yapisî kupî sîrîrî apoꞌ yaꞌ, moropai enxofre yaꞌ tîmoronkon epuꞌtî toꞌya morîkon inserîyamîꞌ rawîrî siꞌma moropai mîîkîrî carneiro rawîrî. Mîrîrî apoꞌ ureꞌsin koꞌmamî ipatîkarî eesiꞌnîpî pepîn. Mîrîrî koreꞌta anîꞌ erîꞌkapî pepîn. Tîîse aakoꞌmamî wei ewaron inkamoro oꞌmaꞌ moropai miaꞌ ke ikonekasaꞌ yapurînenan tîîse ikoreꞌta, moropai manniꞌkan toꞌ yepin pîꞌ teeseraꞌmasen iteseꞌ. Series, "
66,14,12,Mîrîrî yai yairî puꞌkuru Paapa pemonkono koꞌmamî eꞌpai wanî yapîtanîpî pîꞌ. Yairî Paapa maimu kuꞌnenan innape Jesus kuꞌnenan eꞌpai awanî yairî.
66,14,13,Moropai mai etaꞌpîuya kaꞌ poinon. Taꞌpîiya: Sîrîrî menukakî: “Tarîpai morî pe puꞌkuru manniꞌkan Uyepotorîkon pemonkonoyamîꞌ saꞌmanta innape ikupîiꞌma” —taꞌpîiya.—Inna seruꞌ pepîn —kaiꞌma yuukuꞌpî Morî Yekaton Wannîya. —Inkamoro erîꞌkapî tarîpai teesenyakaꞌmatoꞌkon winîpai. Maasa pra inkamoroya teesenyakaꞌmaꞌpîkon yepeꞌpî yarî kupî sîrîrî tarakkîrîꞌnîkon —taꞌpîiya.
66,14,14,Emîrîꞌpî Moꞌka ToꞌyaMoropai eraꞌmaꞌpîuya. Mîrîrîya katupuru aimutun eraꞌmaꞌpîuya. Mîrîrî koreꞌta pemonkon warainon ereutasaꞌ eraꞌmaꞌpîuya. Mîîkîrî puꞌpai po aroꞌ pe ikonekasaꞌ ouro wanîꞌpî. Moropai mîîkîrî yenyaꞌ arroz yaꞌtîtoꞌpe ikuꞌsaꞌ ikeꞌ ipokasaꞌ wanî eraꞌmaꞌpîuya.
66,14,15,Moropai tiaron inserî epaꞌkaꞌpî epîremantoꞌ yewîꞌ tapai. Moropai awentaimeꞌpî meruntî ke puꞌkuru mîîkîrî katupuru koreꞌta ereutaꞌpî pîꞌ. Taꞌpîiya: —Mîrîrî ayenya manniꞌ yapurîkî mîrîrî yaꞌtîkî aasîrî yaꞌtîpai eenasaꞌ man. Aasîrî sîrîrî pata pon moꞌkapai eenasaꞌ man —taꞌpîiya.
66,14,16,Moropai mîrîrî taasaiꞌya tîpo mîîkîrî katupuru po ereutaꞌpîya non pon yaꞌtîꞌpî mîrîrî tenyaꞌ manniꞌ ke. Moropai imoꞌkaꞌpîiya.
66,14,17,Mîrîrî tîpo tiaron inserî epaꞌkaꞌpî epîremantoꞌ yewîꞌ tapai kaꞌ poi. Moropai mîîkîrî yenyaꞌ nîrî ikeꞌ pe ipokasaꞌ wanîꞌpî.
66,14,18,Mîrîrî tîpo tiaron inserî mîrîrî apoꞌ esaꞌ pe tîweꞌsen epaꞌkaꞌpî Paapa yapurî pe toꞌ nîpoꞌtî yaponseꞌ piapai. Mîîkîrî entaimeꞌpî meruntî ke puꞌkuru. Mîîkîrî inserî ikeꞌ pe ipokasaꞌ itenya tîweꞌsen pîꞌ. Taꞌpîiya: —Mîrîrî ayenya manniꞌ ke mîrîrî uva yeperu yaponseꞌ teꞌpokon yaꞌtîkî. Maasa pra aasîrî tamîꞌnawîrî uva yeperu emîsaꞌ man. Mîrîrî yeꞌnen mîîkîrîya uva yaꞌtîꞌpî tamîꞌnawîrî sîrîrî non po. Moropai mîrîrî yenumîꞌpîiya kureꞌnan Paapa ekoreꞌmantoꞌ yenseꞌ yaꞌ. Mîrîrî uva yekku yasuꞌka toꞌya yenseꞌ warainon yaꞌ yasuꞌkatoꞌpe toꞌya.
66,14,20,Moropai mîrîrî uva yasuꞌkaꞌpî toꞌya warantî manniꞌkan pemonkonyamîꞌ eꞌtîꞌkaꞌpî cidade po pra. Mîrîrî itenseꞌ yaꞌ mîn wanîꞌpî uva yekku warantî. Eepaꞌkaꞌpî mararî pra. Eseuwarapo 300 quilómetros kaisarî mîn ekaꞌtunsaꞌ kîꞌpî wanîꞌpî. Moropai mai winîkîi awanîꞌpî tiwin metro arakkita pairî kaisarî imairono wanîꞌpî.
66,15,1,Inserîyamîꞌ Moropai Tiwinanoꞌpî EꞌtarumaꞌtîntoꞌMîrîrî tîpo tiaron kureꞌnan anîꞌ nepuꞌtî pepîn tîweꞌkuꞌsen eraꞌmaꞌpîuya kaꞌ po. Inkamoro wanîꞌpî asakîꞌne miaꞌ pona tîîmoꞌtaiꞌnonkon inserîyamîꞌ eꞌtarumaꞌtîntoꞌ yenseꞌ yarakkîrî tîweꞌsanon pe. Mîrîrî wanî tiwinkanoꞌpî Paapa ekoreꞌmatoꞌ pe awanî. Mîrîrî warantî tamîꞌnawîron Paapa ekoreꞌmatoꞌ yaretîꞌkasaꞌ wanîꞌpî.
66,15,2,"Mîrîrî tîpo kureꞌnan tuna, pîrana eraꞌmaꞌpîuya, pattîre warainon. Mîrîrî wanîꞌpî apoꞌ yarakkîrî yaiꞌmesaꞌ warantî. Moropai manniꞌkan oꞌmaꞌ moropai iwarantî miaꞌ ke ikonekasaꞌ yentai yapurîtîponkon pepîn eraꞌmaꞌpîuya. Manniꞌkan oꞌmaꞌ eseꞌ kuꞌneꞌtîtoꞌ yarakkîronkon pepîn eraꞌmaꞌpîuya. Inkamoro wanîꞌpî satippe pîrana ena po, mîrîrî tuna awaiꞌnan, pattîre warainon. Inkamoroya tîîpiaꞌnîkon Paapa nîtîrîꞌpî tîsinarîkon harpa yeꞌnunpaꞌpî."
66,15,3,"Inkamoroya Moisés nurîꞌtî, Paapa poitîrî yeremu kupîꞌpî. Moropai Carneiro erenkatoꞌ pîꞌ toꞌ eserenkaꞌpî:Paapa, anna yepotorî, amîrî wanîmeruntî ke puꞌkuru tamîꞌnawîron yentai tîweꞌsen pe.Îꞌ kaiꞌma ipîkku pe puꞌkuru awanî yeꞌnenkureꞌnan esenumenkantoꞌ ton kuꞌsaꞌya, Paapa.Moropai tamîꞌnawîronkon esaꞌ pe tîweꞌsen pe awanî, Paapa.Yairon puꞌkuru amîrî, tamîꞌnawîron pîꞌmoropai yairon puꞌkuru eesenumenkatoꞌ amîrî,îꞌ pensa seruꞌyeꞌ pepîn!"
66,15,4,"Anîꞌ anamanen pepîn ton pra man, Paapa.Tîîse tamîꞌnawîronkonya anamaipîkku pe puꞌkuru awanî yeꞌnen.Mîrîrî yeꞌnen tamîꞌnawîronkon wanîipîkku pe aweꞌtoꞌ anekaremeꞌpaiipîkku pe puꞌkuru awanî epuꞌtî tîuyaꞌnîkon yeꞌnen.Maasa pra morî puꞌkuru, imakuiꞌpî ton pînamîrî neken tamîꞌnawîronkon yentainon, Paapa.Mîrîrî yeꞌnen tamîꞌnawîronkon pata ponkonya ayapurîyairon pe puꞌkuru awanî epuꞌtî tîuyaꞌnîkon yeꞌnen.Yairon pe puꞌkuru ayeseru wanîeraꞌma tamîꞌnawîronkonya, Paapakaiꞌma toꞌ eserenkaꞌpî."
66,15,5,Mîrîrî pe rî kaꞌ pon epîremantoꞌ yewîꞌ atarakkanmokaꞌpî. Moropai mîrîrî tawon yuwaꞌtoꞌ tarakkanmokasaꞌ wanîꞌpî ita Paapa koꞌmantoꞌ eraꞌmaꞌpîuya.
66,15,6,"Mîrîrî tapai asakîꞌne miaꞌ pona tîîmoꞌtaiꞌnonkon inserîyamîꞌ epaꞌkaꞌpî. Inkamoro kaisarî toꞌ yenyaꞌ pata ponkon eꞌtarumaꞌtîtoꞌ yenseꞌkon wanîꞌpî. Inkamoro pon wanîꞌpî morî pe puꞌkuru, aimutun pe. Moropai inkeꞌ pe toꞌ pon, teepîremasanon pon warantî wanîꞌpî. Moropai inkamoro pia woromî ton wanîꞌpî ouro konekasaꞌ. Toꞌ mota woinokon wanîꞌpî."
66,15,7,"Inkamoro inserîyamîꞌ pia toꞌ kaisarî Paapa ekoreꞌmatoꞌ yenseꞌkon tîrîꞌpî, manniꞌkan asakîrîronkon enenankon yonpaya. Asakîꞌne miaꞌ pona tîîmoꞌtai kaisarî itîrîꞌpîiya toꞌ pia. Manniꞌ Paapa ipatîkarî tîîkoꞌmansen ekoreꞌmatoꞌ tîrîꞌpîiya."
66,15,8,"Mîrîrî tîpo, mîrîrî epîremantoꞌ yewîꞌ ta ereꞌtî wanîꞌpî, mararî pra tannîꞌse. Mîrîrî wanîꞌpî morî pe puꞌkuru Paapa wanî ekaremeꞌnen pe. Moropai meruntî ke puꞌkuru awanî. Mîrîrî yeꞌnen anîꞌ ewomî eserîke pra awanîꞌpî, mîrîrî pata ponkon eꞌtarumaꞌtîtoꞌ tîpamî pra tîîse, inkamoro asakîꞌne miaꞌ pona tîîmoꞌtaiꞌnonkon inserîyamîꞌ nenepîꞌpî."
66,16,1,"Paapa Ekoreꞌmatoꞌ YenseꞌkonMîrîrî tîpo mai meruntî puꞌkuru etaꞌpîuya, epîremantoꞌ yewîꞌ ta teeseurîmasen. Inkamoro asakîꞌne miaꞌ pona tîîmoꞌtaiꞌnonkon inserîyamîꞌ pîꞌ taꞌpîiya: —Atîtî moropai mîrîrî asakîꞌne miaꞌ pona tîîmoꞌtaiꞌnon Paapa ekoreꞌmatoꞌ yenseꞌ yaꞌ, manniꞌ kantî non pona."
66,16,2,"Mîrîrîya eꞌmaiꞌnon inserîya tenyaꞌ manniꞌ kamoꞌpî non pona. Mîrîrî wanîꞌpî paran pe awîiꞌpîꞌnîtoꞌpe wanîꞌpî mararî pra neꞌneꞌ pe awanîꞌpî. Mîrîrî epaꞌkaꞌpî manniꞌkan oꞌmaꞌ pemonkono pe tîwanîkonpa tepinkon pîꞌ teraꞌmasen tîrî tîponoꞌsan pîꞌ, moropai mîîkîrî oꞌmaꞌ konekasaꞌ yapurîtîponoꞌsan pîꞌ."
66,16,3,Moropai itakon iteꞌkaron inserîya tenyaꞌ tîweꞌsen kamoꞌpî kureꞌnan pîrana kaꞌ. Tiwinarî tuna enaꞌpî pemonkon saꞌmantasaꞌ mînî etiꞌkansaꞌ warantî mîn pe. Mîrîrî yeꞌnen tamîꞌnawîrî tuna kawonkon enenankon oꞌmaꞌkon eꞌtîꞌkaꞌpî.
66,16,4,Moropai iteseurînon iteꞌka inserîya tenyaꞌ tîweꞌsen kamoꞌpî iren kaꞌ moropai tuna teepaꞌkasen yaꞌmî yaꞌ. Mîrîrî yeꞌnen mîrîrîkon irenkon eraꞌtîꞌpî mîn pe.
66,16,5,"Moropai mîîkîrî imaimu yawîrî tuna eꞌtoꞌ inserî eseurîma etaꞌpîuya. Taꞌpîiya see warantî:—Yairon puꞌkuru amîrî,ikupîuya taꞌpîya yawîrî ikupîya yeꞌnen,eꞌtarumaꞌtîntoꞌ kupîya yeꞌnen.Morî puꞌkuru see amîrî, imakuiꞌpî ton pîn.Ipatîkaron tîîkoꞌmansen,pena aakoꞌmamîꞌpîmoropai sîrîrîpe aakoꞌmamî koꞌmannîpî ipatîkarî. Inkamoroya Paapa pemonkonoyamîꞌ tîꞌkaꞌpî.Moropai penaronkon imaimu ekaremeꞌnenanprofetayamîꞌ nurîꞌtî mînî kamoꞌpî toꞌya.Mîrîrî wenai inkamoro eꞌtarumaꞌtî,mîn pe toꞌ wuku wanî.Mîrîrî enîꞌtoꞌpe toꞌya ikuꞌsaꞌya,maasa pra mîrîrî yuꞌse inkamoro eꞌsaꞌ yeꞌnen."
66,16,7,"Moropai inîꞌrî mai etaꞌpîuya. Tîîse mîrîrî wanîꞌpî Paapa yapurî toꞌya toꞌ nîpoꞌtî yaponseꞌ winîpai tuiꞌsen wanîꞌpî. Taꞌpîiya:—Paapa, anna yepotorî,meruntî puꞌkuru tamîꞌnawîron yentainon.Innape puꞌkuru ayeseru manîꞌ kupîuya taꞌpîya yawîrî ikupîya yeꞌnen.Yairî puꞌkuru nai, Paapa—taꞌpîiya."
66,16,8,"Moropai toꞌ saakîrîrîno inserîya tenyaꞌ tîweꞌsen kamoꞌpî wei yaꞌ. Mîrîrî yeꞌnen pemonkonyamîꞌ yekiꞌkatoꞌpeiya ikupîꞌpîiya aꞌneꞌ pe aweꞌtoꞌpe apoꞌ pe. Mîrîrîya inkamoro pemonkonyamîꞌ yekiꞌkaꞌpî apoꞌya. Moropai inkamoro ekoreꞌmaꞌpî Paapa winîkîi. Imakuiꞌpî pe toꞌ eseurîmaꞌpî Paapa pîꞌ, mîrîrî eꞌtarumaꞌtîntoꞌ esaꞌ pe tîweꞌsen pîꞌ. Tîîse imakuiꞌpî pe tîweꞌtoꞌkon rumaka toꞌya pra toꞌ wanîꞌpî. Ipîkku pe Paapa eꞌtoꞌ pîꞌ yapurî toꞌya pra toꞌ wanîꞌpî tiwin kin."
66,16,10,"Moropai toꞌ miaꞌtaikinon inserîya tenyaꞌ tîweꞌsen kamoꞌpî oꞌmaꞌ yaponseꞌ pona. Mîrîrî yeꞌnen ipemonkonoyamîꞌ pataꞌseꞌ enaꞌpî ewaron pe. Mîrîrî yai inkamoroya tînukon yeꞌkapîtîꞌpî mararî pra neꞌneꞌ pe epuꞌtî tîuyaꞌnîkon wenai. Mîrîrî wenai imakuiꞌpî pe Paapa, kaꞌ pon winîkîi inkamoro pemonkonyamîꞌ wanîꞌpî, neꞌneꞌ pe tîwanîkon wenai moropai erekîꞌ pe tîwanîkon wenai. Tîîse tîwî imakuiꞌpî kupî pîꞌ tîîkoꞌmamîkon tîrumakai, Paapa yapurî toꞌya pra toꞌ wanîꞌpî."
66,16,12,"Mîrîrî tîpo toꞌ tiwin miaꞌ ponaꞌno inserîya tenya tîweꞌsen kamoꞌpî kureꞌnan iren Eufrates ka. Mîrîrî yeꞌnen iren kureꞌnan apaꞌpî, awaꞌmunaꞌpî. Ipîkkukon pata esanon tuiꞌsanon wei epaꞌka winîpai yeꞌmarî ton pe aapaꞌpî."
66,16,13,"Mîrîrîya imakuiꞌsan yekaton eseurîwîꞌne awanî nurakon pîretîku warainonkon eraꞌmaꞌpîuya. Inkamoro iipîꞌpî dragão mata winîpai, moropai oꞌmaꞌ mata winîpai, moropai seruꞌyeꞌ profeta mata winîpai toꞌ iipîꞌpî. Inkamoro wanîꞌpî Makui poitîrîtonon yekaton pe, manniꞌ anîꞌ nîkupî eserîkan pepîn kuꞌnenan pe. Inkamoro eseurîwîꞌnankon yekaton awanî wîtî pe man tamîꞌnawîrî pata poro, pata esanon kaisarî. Inkamoroya tamîꞌnawîronkon muurukuntîi teepîkonpa, tiwinanoꞌpî kureꞌnan wei yai, Paapa, meruntî puꞌkuru tamîꞌnawîron yentainon weiyu yainon tonpe."
66,16,15,"—Maasa etatî —taꞌpîiya. —Uuipî pe wai amaꞌyeꞌ iipî warantî. Mîrîrî yai morî puꞌkuru manniꞌkan enpen tîweꞌsanon ekonekaꞌsan, tîponkon yapisîtîponkon wanî. Maasa pra inkamoro asarî pepîn ipon pra. Moropai toꞌ eppepî pepîn tamîꞌnawîronkon rawîrî —taꞌpîiya."
66,16,16,Mîrîrî tîpo inkamoro eseurîwîꞌnankon yekaton wannîya inkamoro ipîkkukon pata esanon muurukuntî toꞌ pataꞌseꞌ yaꞌ. Iteseꞌ hebraico pe Armagedom kaiꞌma tesaꞌsen yaꞌ.
66,16,17,Moropai toꞌ ataretîꞌkatoꞌ tiwinanoꞌpî inserîya tenyaꞌ tîweꞌsen kamoꞌpî kawîne pata po. Mîrîrî yai meruntî mai esetaꞌpî ereutantoꞌ epîremantoꞌ yewîꞌ ta tîweꞌsen winîpai. Taꞌpîiya: —Tamîꞌnawîron eꞌkuꞌsaꞌ man —kaiꞌma.
66,16,18,"Mîrîrî yai sisiupan wanîꞌpî. Mararî pra teesetasen wanîꞌpî moropai waraꞌnapi wanîꞌpî. Moropai kureꞌnan pata eserentîkîꞌmatoꞌ wanîꞌpî. Îꞌ pensa pena Paapaya warayoꞌ ton koneka yai, eꞌkupîꞌpî pepîn. Mîrîrî wanîꞌpî tiaronkon eꞌtarumaꞌtîntoꞌkon yentai puꞌkuru awanîꞌpî."
66,16,19,"Mîrîrîya kureꞌnan cidade rataikapîtîꞌpî eseurîwîꞌne ne kaisarî. Moropai tamîꞌnawîron pata cidadekon kaisaron yaretîꞌkaꞌpî. Mîrîrî yai Paapa enpenataꞌpî kureꞌnan Babilônia iteseꞌ pîꞌ. Moropai teekoreꞌmatoꞌ yenseꞌ intapîkîrî tannîꞌse tîrîꞌpîiya, mîrîrîya kureꞌne toꞌ tarumaꞌtîtoꞌpe kaiꞌma."
66,16,20,"Mîrîrî yai tamîꞌnawîron iwono pe tîweꞌsanon esenomîꞌpî, eeseraꞌma pra eenaꞌpî. Moropai tamîꞌnawîron wîꞌkon esenomîꞌpî, eeseraꞌma pra eenaꞌpî."
66,16,21,"Mîrîrî yai konoꞌ renaꞌpî kureꞌnan inonkon pe tîꞌkon kaisarî aweꞌsorokaꞌpî pemonkonyamîꞌ pona. Mîrîrî tîꞌkon yamaiꞌnatî wanîꞌpî 50 quilos kaisarî. Mîrîrî wenai pemonkonyamîꞌ ekoreꞌmaꞌpî Paapa winîkîi. Moropai toꞌ eseurîmaꞌpî imakuiꞌpî pe, ipîꞌ konoꞌya tîtarumaꞌtîkon wenai, maasa pra kureꞌne eꞌtarumaꞌtîntoꞌ wanî yeꞌnen."
66,17,1,"Seꞌ Tapairon WîriꞌMîrîrî tîpo asakîꞌne miaꞌ pona tîîmoꞌtaiꞌnîkon yonpa pata ponkon eꞌtarumaꞌtîtoꞌ yenseꞌ itenyaꞌ tîweꞌsen mîîkîrî iipîꞌpî uupia upîꞌ kai. —Asiꞌkî uupia, îꞌ kaiꞌma mîserî wîriꞌ seꞌ tapairon eꞌtarumaꞌtîtoꞌ ekaremeꞌtoꞌpeuya. Manniꞌ kureꞌnan cidade tuꞌkan irenkon ena po ikonekasaꞌ pe wîriꞌ wanî. Mîîkîrî yarakkîrî pata esanonkon esanon reiyamîꞌya imakuiꞌpî kupîꞌpî, ipîꞌ tîwanîkon ke. Moropai sîrîrî pata po tîîkoꞌmansenon pemonkonyamîꞌ etînsaꞌ wanîꞌpî imakuiꞌpî seꞌ tapairî wîriꞌsanyamîꞌ yarakkîrî tîwanîkon ke."
66,17,3,"Moropai Morî Yekaton Wannî wanîꞌpî uyarakkîrî uyesaꞌ pe. Moropai inserîya uyarîꞌpî keren pona. Miarî wîriꞌ ereutasaꞌ eraꞌmaꞌpîuya oꞌmaꞌ suuyu pe tîweꞌsen pona. Mîîkîrî pîꞌ aweꞌmenukasaꞌ wanîꞌpî Paapa eseꞌkon maasa pra imakuiꞌpî pe Paapa pe mîîkîrî eꞌkupîꞌpî. Moropai mîîkîrî oꞌmaꞌ puꞌpai wanîꞌpî asakîꞌne miaꞌ pona tîîmoꞌtai kaisarî. Moropai iretî wanîꞌpî miaꞌ tamîꞌnawîrî kaisarî. Mîîkîrî ipo tîweꞌsen wîriꞌ epontîsaꞌ wanîꞌpî suuyu tîpon yaꞌ. Mîrîrî ipon poro yariꞌkuꞌtasaꞌ pe wanîꞌpî ourokon ke. moropai morîkon puꞌkuru epeꞌkeꞌkon tîꞌkon ke, moropai pérolakon ke. Mîîkîrîya tenyaꞌ yanunsaꞌ wanîꞌpî tuꞌkan îꞌ kon nurakon yenseꞌ intapîkîrî tannîꞌse. Mîrîrî wanîꞌpî inkupîꞌpî imakuiꞌpî yenseꞌ pe, seꞌ tapairî warayoꞌkon yarakkîrî awanîꞌpî yenseꞌ pe."
66,17,5,"Mîîkîrî yepin pîꞌ aweꞌmenukasaꞌ wanîꞌpî, anîꞌ nepuꞌtî pepîn ekaremeꞌnen."
66,17,6,"Mîrîrî yai mîîkîrî wîriꞌ etînsaꞌ eraꞌmaꞌpîuya, Paapa pemonkonoyamîꞌ mînî pîꞌ. Manniꞌkan yairî puꞌkuru Jesus yapurî toꞌya wenai, toꞌ nîtîꞌkaꞌsan mînî pîꞌ eetînsaꞌ.Mîîkîrî eraꞌmauya pe mararî pra esiꞌnîpîꞌpî ipîꞌ."
66,17,7,"Moropai inserîya uyekaranmapoꞌpî. Taꞌpîiya: —Îꞌ waniꞌ awanî yeꞌnen eesiꞌnîꞌsaꞌ mîrîrî? Apîꞌ ekaremekîuya îꞌ taatoꞌpe mîrîrî anîꞌ nepuꞌtî pepîn wîriꞌ yekare wanî. Moropai oꞌmaꞌ yekare wanî. Wîriꞌ ereutasaꞌ manniꞌ ipona, asakîꞌne miaꞌ pona tîîmoꞌtaiꞌnon ipuꞌpai, moropai miaꞌ tamîꞌnawîron iretîkon."
66,17,8,"Manniꞌ oꞌmaꞌ eraꞌmaya manniꞌ enen mîîkîrî wanîꞌpî. Tarîpai enen pra man. Mîîkîrî epaꞌka kupî sîrîrî kureꞌnan ituꞌnakan yapai. Moropai aatîpamî kupî sîrîrî. Moropai sîrîrî pata po tîîkoꞌmansenon pemonkonyamîꞌ Paapaya pata konekaꞌpî pata pai toꞌ eseꞌkon imenukasaꞌkon pepînkon ipatîkarî enen koꞌmannîtoꞌ kaaretarî po, inkamoro esiꞌnîpî kupî sîrîrî oꞌmaꞌ eraꞌma tîuyaꞌnîkon ya pîꞌ. Mîîkîrî wanîꞌpî enen, tîîse mîîkîrî man enen pra. Tîîse eesenpo kupî sîrîrî inîꞌrî."
66,17,9,"Sîrîrî epuꞌtîtoꞌpe mararî pra epuꞌnen pe eꞌnî eꞌpai awanî. Mîrîrî asakîꞌne miaꞌ pona tîîmoꞌtaiꞌnon ipuꞌpai wanî asakîꞌne miaꞌ pona tîîmoꞌtaiꞌnon wîꞌkon pe ipona wîriꞌ ereutasaꞌ manniꞌ. Moropai mîrîrîkon wanî nîrî asakîꞌne miaꞌ pona tîîmoꞌtaiꞌnonkon ipîkkukon pata esanon, reiyamîꞌ pe."
66,17,10,"Miaꞌtaikin toꞌ yonpayamîꞌ saꞌmantaꞌpî. Tiwinan wanî pata esaꞌ pe. Moropai tiaron esenpo pra man maasa. Tîîse mîîkîrî esenposaꞌ ya, kureꞌne aakoꞌmamî pe pra man. Mararî neken aakoꞌmantoꞌ wanî pe man."
66,17,11,"Moropai mîîkîrî oꞌmaꞌ enen esiꞌpî eꞌmaiꞌ pe, tîîse mîîkîrî man enen pra tarîpai, mîîkîrî wanî mîrîrî oꞌmaꞌkon asakîꞌne miaꞌ pon tîîmoꞌtaiꞌnîkon yonpa pe, toꞌ eseurîwîꞌne miaꞌ pona tîîmoꞌtainorî pe. Mîîkîrî saꞌmanta kupî sîrîrî, aakoꞌmamî pepîn."
66,17,12,"Manniꞌ oꞌmaꞌ miaꞌ tamîꞌnawîron iretî aneraꞌmaꞌpî wanî miaꞌ tamîꞌnawîronkon reiyamîꞌ pe, maasa pata esanon pe esiꞌsan pe pra. Tîîse inkamoroya meruntî yapisî kupî sîrîrî, meruntî ke sîrîrî pata esaꞌ pe tîwanîkonpa mîîkîrî oꞌmaꞌ yarakkîrî. Tîîse kureꞌne toꞌ koꞌmamî pepîn. Mararî neken toꞌ koꞌmamî."
66,17,13,"Tamîꞌnawîrî insamoro reiyamîꞌ eseta pe man. Inkamoroya meruntî tîrî pe man oꞌmaꞌ pia, pemonkonyamîꞌ esaꞌ pe aweꞌtoꞌpe."
66,17,14,"Inkamoro eseyaꞌnama pe man carneiro yarakkîrî, tîîse toꞌ yentai awanî pe man. Maasa pra tamîꞌnawîronkon ipîkkukon yentai tîwanî yeꞌnen, toꞌ yepotorî pe tîwanî yeꞌnen, pemonkonyamîꞌ esanon esaꞌ pe tîwanî yeꞌnen. Tamîꞌnawîronkon tapurînenan tîmenkaꞌsan pokonpe siꞌma toꞌ yentai eena pe man."
66,17,15,"Moropai inîꞌrî inserîya taꞌpî upîꞌ: —Manniꞌ tunakon aneraꞌmaꞌpî oꞌnon pata seꞌ tapairon wîriꞌ ereutasaꞌ manniꞌ, inkamoro wanî arinîkon pemonkonyamîꞌ pe. Tuꞌkankon pata ponkon, tamîꞌnawîron siꞌta mai kuꞌnenan arinîkon pemonkonyamîꞌ tepuꞌse pra toꞌ wanî."
66,17,16,"Moropai oꞌmaꞌ retî aneraꞌmaꞌpî moropai oꞌmaꞌya mîîkîrî seꞌ tapairon wîriꞌ pokonoma pe man. Tamîꞌnawîrî itesaꞌ aweꞌtoꞌ moꞌka toꞌya kupî sîrîrî. Moropai îꞌ ton pra inîmîkî toꞌya ipon pra. Moropai yanî toꞌya, apoꞌ ke itîpannîpî toꞌya pe man. Maasa pra Paapaya inkamoro esenumenkatoꞌ ton tîrîꞌpî mîrîrî kuꞌtoꞌpe toꞌya. Mîrîrî yeꞌnen toꞌ esenumenkaꞌpî oꞌmaꞌ pia meruntî tîrî tîuyaꞌnîkon pîꞌ, pemonkonyamîꞌ esaꞌ pe aweꞌtoꞌpe. Moropai mîîkîrî koꞌmamî pe man, ituꞌse Paapa eꞌtoꞌ pîkîrî, îꞌ pensa îꞌ taꞌpî Paapaya eꞌkupî pîkîrî. Mîîkîrî wîriꞌ aneraꞌmaꞌpî wanî kureꞌnan cidade pe. Tamîꞌnawîronkon pata esanon ipîkkukon reiyamîꞌ esaꞌ pe awanî —taꞌpîiya."
66,18,1,Babilônia Cidaderî AtaretîꞌkaMoropai mîrîrî tîpo tiaron inserî autî eraꞌmaꞌpîuya kaꞌ poi. Mîîkîrî wanîꞌpî meruntî ke puꞌkuru. Moropai mîîkîrî yaꞌkaruya tamîꞌnawîron yaꞌkaruꞌmaꞌpî tamîꞌnawîrî.
66,18,2,"Moropai mîîkîrî entaimepîtîꞌpî meruntî ke puꞌkuru.—Kureꞌnan Babilônia iteseꞌ ataretîꞌka pe man!Tarîpai Makui poitîrîtonon koꞌmantoꞌpe eena pe man.Moropai imakuiꞌpî yekatonyamîꞌ nurakon koꞌmamî moro.Tamîꞌnawîronkon toronyamîꞌ nurakonitarumaiꞌsan koꞌmamî miarî. Maasa pra mîîkîrîya tamîꞌnawîronkon pemonkonyamîꞌ woꞌpapîtîꞌpî,tîîpia tîweꞌsen tenîꞌsen ke.Moropai tamîꞌnawîronkon ipîkkukon pata esanon,reiyamîꞌya imakuiꞌpî kupîꞌpî yarakkîrî.Seꞌ tapairî wîriꞌsanyamîꞌ yarakkîrî toꞌ wanîꞌpî.Moropai manniꞌkan warayoꞌkonyemanne keꞌkon tîweꞌrepasanon enaꞌpî ipîkku pe,maasa pra tuꞌkankon wanîꞌpî imakuiꞌpî iteseru yuꞌse—taꞌpîiya."
66,18,4,Mîrîrîya tiaron mai etaꞌpîuya kaꞌ poi. Taꞌpîiya:Epaꞌkatî upemonkonoyamîꞌ.Imakuiꞌpî tînkupîꞌpîkon wenaitîweꞌtarumaꞌtîsanon koreꞌtapaiepaꞌkatî sîrîrî cidade poi.Toꞌ pokonpe aweꞌtarumaꞌtî namai epaꞌkatî.
66,18,5,"Maasa pra kureꞌne imakuiꞌpî kuꞌsaꞌ toꞌya man Paapa winîkîi.Mîrîrî pîꞌ Paapa enpenatan pîꞌ man,tîîwanmîra ikuꞌsaiꞌya pra."
66,18,6,"Mîrîrî yeꞌnen mîîkîrî eseꞌma eꞌpai maninkupîꞌpî yepeꞌpî pe.Tîîse yeꞌma eꞌpai awanî eꞌmaiꞌ pe inkupîꞌpî kaisarî pratîîse itentai asakîꞌne iteꞌka.Moropai mîrîrî itenyaꞌ manniꞌ yannîpî eꞌpai awanî maiꞌ ke,aweꞌtarumaꞌtîtoꞌpe mararî pra,tiaronkon tarumaꞌtî tîuya yentai."
66,18,7,"Mîîkîrî eꞌtarumaꞌtî moropai esewankonoꞌma eꞌpai awanîeꞌmaiꞌ pe aatausinpaꞌpî moropai aatapurîꞌpî warantî.Maasa pra mîî pe eeseurîmapîtîꞌpî tîîwarîrî:—Uurî wanî sîrîrî ipîkkupaꞌ rainha warantî ereutasaꞌ sîrîrî.Moropai taapîtîꞌpîiya: —Uurî wanî pepîn inyo isaꞌmantaꞌpî pe.Eꞌtarumaꞌtî pepîn tiwin kintîîse tîwanmîra uukoꞌmamî—taapîtîꞌpîiya, aatapurî yeꞌka pe."
66,18,8,"Mîrîrî yeꞌnen tiwin wei tîîsekureꞌnan pata ponkon eꞌtarumaꞌtîtoꞌ erepamî pe man.Moropai kureꞌnan iwan erepamî,moropai esewankonoꞌmantoꞌ erepamî,moropai saꞌmantantoꞌ erepamî,inîmîkîiya pra tîîse.Moropai mîîkîrî yarannîpî apoꞌya pe man.Maasa pra mîîkîrî yenumî Uyepotorîkon Paapaya,meruntî ke puꞌkuru tîwanî yeꞌnentaꞌpî mai kaꞌ poinonya."
66,18,9,"Moropai inkamoro ipîkkukon pata esanon reiyamîꞌ yarakkîrî imakuiꞌpî kupîtîponkon, moropai iwenai Paapa piapai atarimaꞌsan tiaron yapurîkonpa, inkamoro entaimepîtî pe man mararî pra. Moropai toꞌ karau pe man, apoꞌ awittasaꞌya mîîkîrî arannîpîꞌpî eraꞌma tîuyaꞌnîkon pîꞌ."
66,18,10,"Inkamoro koꞌmamî pe man aminke iipiapai, maasa pra mîîkîrî eꞌtarumaꞌtîtoꞌ nama tîuyaꞌnîkon yeꞌnen. Moropai taa toꞌya:—Ane! Ekenne, amîrî wanî ipîkku pe puꞌkuru.Meruntî ke tîweꞌsen pe Babilônia cidaderî wanî teuren.Tîîse tiwin hora kaisarîatarumaꞌtîtoꞌ ton erepansaꞌ sîrîrî tiwinarî—taa toꞌya."
66,18,11,"Moropai ipîkkukon yemanne keꞌkon sîrîrî pata ponkon nîrî entaimepîtî pe man. Toꞌ esewankonoꞌma mîrîrî wenai. Maasa pra inîꞌrî anîꞌya toꞌ yemanne, toꞌ eꞌrepatoꞌ, yenna eserîke pra awanî yeꞌnen. Anîꞌya toꞌ ourorî, moropai toꞌ pratarî, moropai tîꞌ epeꞌkeꞌkon puꞌkuru, moropai pérolas yenna pra awanî yeꞌnen, toꞌ esewankonoꞌma pe man. Moropai anîꞌya toꞌ kamisarîkon morîkon puꞌkuru, kamisa suuyukon, moropai kamisa seeta rekkarukon, moropai kamisa ereꞌsinkon, moropai toꞌ eꞌrepatoꞌkon yeikon morîkon moropai ikonekapîꞌsaꞌkon epeꞌkeꞌkon puꞌkuru yeikon, moropai bronze moropai saꞌman ferro, moropai tuꞌkan yenna toꞌya pra awanî yeꞌnen toꞌ esewankonoꞌma."
66,18,13,"Moropai canela kuyaꞌwari poro toꞌ nîtîrî, moropai yoꞌ wanî wosi, moropai toꞌ nîpoꞌtî aꞌpusin, moropai mirra, moropai karaꞌkon moropai toꞌ wukukon tenîꞌsenkon, moropai kaiwan îꞌ rî puutoꞌkon, moropai trigo kutupan, moropai trigo yenaꞌpî, moropai toꞌ yekînnon paakayamîꞌ, moropai carneiroyamîꞌ, moropai kawareyamîꞌ, moropai toꞌ tararanikon, moropai toꞌ poitîrîtonon, moropai tiwin kin pemonkon ke toꞌ eꞌrepatoꞌ yenna toꞌya pra toꞌ wanî yeꞌnen, toꞌ esewankonoꞌma."
66,18,14,"Mîrîrî pîꞌ inkamoro yemanne keꞌkonya taꞌpî mîrîrî ipîkku cidade pîꞌ: —Tamîꞌnawîrî ituꞌse awanîꞌpî manniꞌ morîkon ituꞌse eesekaꞌnunkaꞌpî, mîrîrî ataretîꞌkasaꞌ man. Moropai tamîꞌnawîrî ipîkku pe aweꞌtoꞌ ataretîꞌkasaꞌ man, ipatîkarî inîꞌrî eporîya pata pe pra. Tamîꞌnawîron ourokon yennapîtîꞌpîya tarîpai inîꞌrî eporîya pe pra nai."
66,18,15,"Moropai inkamoro mîrîrî cidade po siꞌma ipîkku pe enaꞌsan, inkamoro koꞌmamî pe man aminke mîîkîrî eꞌtarumaꞌtîtoꞌ pîꞌ, eranneꞌ pe tîwanîkon yeꞌnen. Inkamoro entaimepîtî pe man moropai toꞌ esewankonoꞌma mararî pra ipîꞌ."
66,18,16,"Inkamoroya taa:—Ane, ekenne amîrî wanîꞌpîkureꞌnan cidade pe ipîkku pe puꞌkuru.Morîkon kamisa ke epontîꞌpî pe epeꞌkeꞌkon yaꞌ.Moropai kamisa suuyukon yaꞌmoropai kamisa epeꞌke ereꞌsinkon yaꞌ epontîꞌpî pe.Moropai morî pe puꞌkuru aatariꞌkuꞌtîꞌpîourokon tîꞌkon epeꞌke ke.Moropai pérolakon ke aatariꞌkuꞌtîꞌpî."
66,18,17,"Teuren tîîse tiwin hora wanî tanne,tamîꞌnawîrî ipîkku pe aweꞌtoꞌ ataretîꞌkasaꞌ man—taa toꞌya pe man.Moropai tamîꞌnawîronkon apoꞌyen yaꞌ teesenyakaꞌmasanon esanonyamîꞌ moropai tamîꞌnawîronkon apoꞌyen yaꞌ tuutîsanon, tuna po teesenyakaꞌmasanon, inkamoro wanîꞌpî aminke ipîꞌ eraꞌmapîꞌse. Mîrîrî cidade awittasaꞌ ureꞌsin eraꞌma tîuyaꞌnîkon yai, inkamoro entaimepîtîꞌpî. —Îꞌ pensa sîrîrî yeꞌka cidade kaisaron eraꞌmasaꞌ pra man —kaiꞌma toꞌ entaimepîtîꞌpî."
66,18,19,"Moropai inkamoroya kutupan yenunpîtîꞌpî tîpuꞌpaikon pona teesewankonoꞌmakon yeꞌnen. Inkamoro entaimepîtîꞌpî mararî pra moropai toꞌ karawaꞌpî.—Ane, ekenne amîrî kureꞌnan cidadeoꞌnon pata ipîkku pe puꞌkuru anna ena pataꞌseꞌ.Anna enaꞌpî ipîkku pe apoꞌyen esaꞌ pe,tamîꞌnawîrî kureꞌnan tuna po.Teuren tîîse tiwin hora wanî tanne,aataretîꞌkasaꞌ man tamîꞌnawîrî.Inîꞌrî eeseraꞌma pepîn—taapîtîꞌpî toꞌya."
66,18,20,"Tîîse taatausinpai puꞌkuru eꞌtîpemonkonyamîꞌ kaꞌ ponkon,sîrîrî cidade imakuiꞌpî pataꞌseꞌ ataretîꞌka yeꞌnen.Taatausinpai puꞌkuru eꞌtî,Paapa pemonkonoyamîꞌ inaipontîꞌsanmoropai manniꞌkan imaimu ekaremeꞌnenan profetayamîꞌ.Maasa pra Paapaya mîrîrî cidade ponkon yenunsaꞌ sîrîrî tarîpai,awinîkîiꞌnîkon inkupîꞌpî wenai."
66,18,21,"Mîrîrîya tiwin inserî meruntî puꞌkuru eꞌmîꞌsaꞌkaꞌpî kureꞌnan tîꞌ yarakkîrî tenyaꞌ. Moropai mîrîrî tîꞌ yenumîꞌpîiya kureꞌnan tuna, pîrana ka. Moropai taꞌpîiya:—Sîrîrî warantî kureꞌnan Babilônia cidaderîyenumî toꞌya kupî sîrîrî teekoreꞌmai,inîꞌrî eeseraꞌma pe pra man."
66,18,22,"Mîrîrî yai anîꞌya teꞌnunpasen harpa yeꞌnunpanen eta pepîn.Moropai tiaron teꞌnunpasen toꞌ sinarî yeꞌnunpa eseta pepîn.Moropai flauta toꞌ neꞌnunpa yeꞌnunpanen eta pepîn.Moropai trombeta yeꞌnunpanen eta pepîn.Moropai teesenyakaꞌmasanon eseraꞌma pepîn inîꞌrî.Moropai aꞌ pîꞌ teesenyakaꞌmasanon eseta pe pra man. Moropai aꞌka ton pra awanî pe man,aꞌkumaꞌtu lamparinha ton pra tiwin kin.Moropai taatausinpai tîweꞌmarimasanon maimu eseta pepîn kupî sîrîrî,maasa pra tamîꞌnawîrî ataretîꞌkasaꞌ man.Maasa pra manniꞌkan yemanne keꞌkon tîweꞌrepasanontamîꞌnawîronkon yentai esiꞌsan,inkamoroya tamîꞌnawîronkon sîrîrî pata ponkon yenkuꞌtîꞌpîtetarumukon ke —taꞌpî inserîya. Mîrîrî wenai manniꞌ kureꞌnan Babilônia eꞌtarumaꞌtîꞌpî.Maasa pra mîrîrî cidade po Paapa pemonkonoyamîꞌ tarumaꞌtîꞌpî toꞌya yeꞌnen,moropai manniꞌkan Paapa maimu ekaremeꞌnenan profetayamîꞌ wîꞌpî toꞌya yeꞌnen,Paapaya toꞌ tarumaꞌtîꞌpî."
66,19,1,"Moropai mîrîrî tîpo mai etaꞌpîuya meruntî puꞌkuru, tuꞌkankon kaꞌ ponkon maimu warainon. Taꞌpî toꞌya:—Paapa yapurîtî,"
66,19,2,"Paapa yapurîtî,maasa pra îꞌ ikupî tîuya taasaiꞌya manniꞌ wanîyairon pe puꞌkuru, seruꞌyeꞌ pe wanî pepîn.Manniꞌ seꞌ tapairon wîriꞌimakuiꞌpî kupî pîꞌ tîîkoꞌmansen yenunsaiꞌya man.Mîîkîrî wîriꞌya tamîꞌnawîronkon pemonkonyamîꞌ kîꞌpaꞌpî,imakuiꞌpî tînkupîꞌpî wenai,Paapa poitîrîtonon tîꞌkasaiꞌya wenai,mîîkîrî yenunsaiꞌya man."
66,19,3,"Moropai inîꞌrî inkamoro entaimeꞌpî:—Paapa yapurîtî mararî pra, maasa pra mîîkîrîya mîrîrî kureꞌnan cidade arannîsaꞌ yeꞌnen.Mîrîrî ureꞌtîrî enuku koꞌmannîpî ipatîkarîesiꞌnîpî ton pe pra."
66,19,4,"Mîrîrî yai inkamoro eseuwaraponkon 24 kaisaronkon ipîkkukon moropai manniꞌkan asakîrîronkon enenankon enaꞌpî teseꞌmukon pona. Moropai inkamoroya Paapa yapurîꞌpî. Manniꞌ, taponseꞌ po ereutasaꞌ manniꞌ pîꞌ taꞌpî toꞌya:—Amém, mîrîrî warantî Paapa yapurî eꞌpai man—taꞌpî toꞌya."
66,19,5,"—Uyepotorîkon Paapa yapurîtîtamîꞌnawîronkon ipoitîrîtonon. Tamîꞌnawîronkon pemonkonyamîꞌ inamanenanmanniꞌkan ipîkkukon moropaimanniꞌkan mîîpankon pepîn, Paapa yapurîtî—taꞌpîiya."
66,19,6,"Inîꞌrî teesetasen mai etaꞌpîuya arinîkon pemonkonyamîꞌ maimu warainon. Moropai kureꞌnan tuna kumasaꞌ etun warantî nîrî awanîꞌpî. Moropai meruntî ke waraꞌnapi eꞌtîrînkasaꞌ warantî nîrî awanîꞌpî. Taꞌpîiya:—Paapa yapurîtî,maasa pra Uyepotorîkon manniꞌ Paapa meruntî puꞌkuru wanîtamîꞌnawîronkon pata ponkon esaꞌ pe awanî."
66,19,7,"Mîrîrî yeꞌnen kureꞌne taatausinpai eꞌnîpaiꞌnîkon man.Moropai ipîkku pe puꞌkuru Paapa eꞌtoꞌ pîꞌ yapurîpaiꞌnîkon man.Maasa pra kureꞌnan atausinpan weiyu erepansaꞌ man,Carneiro eꞌmarima weiyu erepansaꞌ man.Moropai mîîkîrî yawasirî ekonekasaꞌ man,yarakkîrî teeseporîpa. Mîîkîrîya tîpon ton yapiꞌsaꞌ manmorî puꞌkuru kamisa, inkeꞌ puꞌkuru,nura pe pra tîweꞌsen teepontîpa kaiꞌma.Mîrîrî kamisa morî puꞌkuru ipon wanî, îꞌ kaiꞌma morî pe puꞌkuru yairî imakuiꞌpî ton pra Paapa pemonkonoyamîꞌ nîkupîꞌpî wanî ekaremeꞌnen pe."
66,19,9,Moropai inserîya taꞌpî upîꞌ: —Sîrîrî menukakî. “Taatausinpai manniꞌkan pemonkonyamîꞌ wanî tawasirî yarakkîrî Carneiro eꞌmarimatoꞌ festarî pîꞌ etasaꞌkon wanî.” Moropai inîꞌrî inserîya taꞌpî: —Sîrîrî Paapa maimu wanî yairon pe puꞌkuru tîweꞌsen pe —taꞌpîiya.
66,19,10,"Mîrîrî etauya pe, uyeseꞌmu pona enaꞌpî yapurîtoꞌpeuya kaiꞌma. Tîîse mîîkîrîya taꞌpî upîꞌ: —Kaane. Mîrîrî warantî uurî tapurîi pra eꞌkî. Maasa pra uurî wanî awanîyakon pe. Moropai ayonpayamîꞌ wanîyakon pe nîrî, manniꞌkan Jesus nekaremekîꞌpî yawîrî tîîkoꞌmansenon. Paapa yapurîtî, maasa pra Jesus nekaremekîꞌpî yairon wanî manniꞌ profetayamîꞌ nekaremeꞌkîꞌpî pe, tiaron pepîn."
66,19,11,
66,19,17,"Moropai tiaron inserî eraꞌmaꞌpîuya satippe wei yaꞌ. Mîîkîrî entaimeꞌpî meruntî ke puꞌkuru tamîꞌnawîronkon toronyamîꞌ kawîne awainumîꞌsan pîꞌ: —Asiꞌtî kaꞌneꞌ pe emurukuntîtî kureꞌnan entamoꞌkantoꞌ, Paapa nîkoneka pîꞌ awentamoꞌkakonpa. Entamoꞌkai asiꞌtî insamoro ipîkkukon pata esanon reiyamîꞌ pîꞌ, moropai ipîkkukon surarayamîꞌ esanon, moropai surarayamîꞌ pîꞌ, moropai toꞌ yekînnon kawareyamîꞌ pîꞌ, moropai toꞌ po esiꞌsan pemonkonyamîꞌ pîꞌ, moropai itesaꞌ pînon pîꞌ. Ipîkkukon pîꞌ, moropai manniꞌkan mîîpankon pepîn pîꞌ, tamîꞌnawîronkon inkamoro pîꞌ entamoꞌkai asiꞌtî —taꞌpîiya."
66,19,19,"Moropai oꞌmaꞌ eraꞌmaꞌpîuya. Moropai pata esanon reiyamîꞌ, moropai surarayamîꞌ, inkamoro emurukuntîsaꞌ wanîꞌpî. Inkamoro epereꞌsaꞌ wanîꞌpî manniꞌ kaware po tîweꞌsen moropai isurarariyamîꞌ yarakkîrî pokonpe teepîkonpa kaiꞌma."
66,19,20,"Tîîse mîîkîrî oꞌmaꞌ yarakkamoꞌpî toꞌya, mîîkîrî seruꞌyeꞌ profeta pokonpe tîîse, manniꞌ kureꞌnan esiꞌnîꞌnîtoꞌ ton kupîtîpon mîîkîrî oꞌmaꞌ ton pe. Moropai mîrîrî inkupîꞌpî wenai, oꞌmaꞌ pemonkonoyamîꞌ yenkuꞌtîꞌpîiya, manniꞌkan tepinkon pîꞌ oꞌmaꞌ eseꞌ yapisîtîponkon, oꞌmaꞌ yapurîtîponkon. Mîrîrî yeꞌnen mîîkîrî oꞌmaꞌ moropai seruꞌyeꞌ profeta yenumîꞌpî toꞌya apoꞌ yaꞌ, enen toꞌ tîîse, enxofre pokonpe toꞌ arantoꞌpe. Moropai mîîkîrî surarariyamîꞌ tîꞌkaꞌpî toꞌya kasupara ke, manniꞌ aimutun kaware po tîweꞌsen mata yapai eepaꞌka manniꞌ ke. Moropai tamîꞌnawîronkon toronyamîꞌya inkamoro yanîꞌpî mararî pra, ituꞌse tîweꞌtoꞌkon yentai, ituꞌse pra teenai."
66,20,1,Mil Konoꞌ KaisarîMîrîrî tîpo kaꞌ poi inserî autî eraꞌmaꞌpîuya kureꞌnan ituꞌnakan yarakkantoꞌ chave yarakkîrî awanîꞌpî. Moropai saꞌman karena amîiꞌne yarakkîrî awanîꞌpî.
66,20,2,"Mîîkîrîya oꞌmaꞌ dragão yapisîꞌpî. Manniꞌ penaroꞌ îkîi pe esiꞌpî Makui, Satanás. Moropai mîîkîrî yewaꞌtîꞌpîiya eseuwarapo mil kaisarî konoꞌ aakoꞌmantoꞌpe yewaꞌtîsaꞌ pe. Moropai mîîkîrî inserîya makui yenumîꞌpî kureꞌnan ituꞌnakan yaꞌ. Mîrîrî ituꞌnakan manaꞌta yettapurîꞌpîiya mîrîrî yarakkamoꞌpîiya tenyawon chave ke. Maasa pra inîꞌrî sîrîrî pata ponkon pemonkonyamîꞌ yenkuꞌtî pîꞌ aakoꞌmamî namai, mîrîrî mil kaisarî konoꞌ ataretîꞌka pîkîrî. Mîrîrî warapon mil kaisaron konoꞌ ataretîꞌkasaꞌ yai inîꞌrî eeturumaka eꞌpai awanî, tîîse mararî aakoꞌmantoꞌpe, kureꞌne pra."
66,20,4,"Moropai mîrîrî pe rî tiaronkon ereutantoꞌkon eraꞌmaꞌpîuya. Mîrîrîkon pona ereutaꞌsanya meruntî puꞌkuru yapisîꞌpî pemonkonyamîꞌ yenumîi. Moropai manniꞌkan innape Jesus kuꞌnenan isaꞌmantaꞌsan yekatonoꞌpî eraꞌmaꞌpîuya. Inkamoro pîmîrîkkîtîꞌpî toꞌya Paapa maimu ekaremekî toꞌya wenai. Manniꞌkan yairî esiꞌsan oꞌmaꞌ moropai miaꞌ ke ikonekasaꞌ yapurîtîponkon pepîn, moropai tepinkon pîꞌ moropai tenyakon pîꞌ oꞌmaꞌ winîpainon eeseraꞌma ton yapisîtîponkon pepîn, inkamoro eꞌmîꞌsaꞌkaꞌpî enen. Moropai inkamoro enaꞌpî tamîꞌnawîronkon esaꞌ pe Cristo yarakkîrî mil konoꞌ kaisarî. Tîîse tiaronkon isaꞌmantaꞌsan ena pra awanîꞌpî enen maasa, mil konoꞌ ataretîꞌka pîkîrî toꞌ koꞌmamîꞌpî. Mîrîrî wanî eꞌmaiꞌnon eꞌmîꞌsaꞌkantoꞌ pe."
66,20,6,"Morî pe puꞌkuru inkamoro wanî taatausinpai, eꞌmaiꞌnon eꞌmîꞌsaꞌkantoꞌ yai toꞌ eꞌmîꞌsaꞌka yeꞌnen. Maasa pra inîꞌrî toꞌ saꞌmanta pepîn saꞌmantantoꞌ yentai toꞌ enasaꞌ yeꞌnen. Inkamoro wanî pe man teepîremasanon Paapa moropai Cristo rawîrî teesenyakaꞌmasanon. Moropai Cristo pokonpe siꞌma inkamoroya pata ponkon koꞌmannîpî mil konoꞌ kaisarî."
66,20,7,"Makui Yentai Cristo WanîMoropai tamîꞌnawîrî mîrîrî mil konoꞌ kaisarî ataretîꞌkasaꞌ tîpo, Makui eturumaka taatarakkantoꞌ yapai. Moropai mîîkîrî wîtî pata poro tamîꞌnawîronkon pemonkonyamîꞌ yenkuꞌtîi tamîꞌnawîrî patakon kaisarî. Mîrîrî kupîiya Gogue pata po moropai Magogue pata po. Mîîkîrî Makuiya inkamoro pemonkonyamîꞌ yannuku teepîkonpa. Mararî pra ikuꞌneꞌtî yentai toꞌ wanî, tuꞌke kasapan warantî."
66,20,9,"Inkamoro eꞌparaipîka pata kaisarî. Moropai inkamoroya Paapa pemonkonoyamîꞌ koꞌmantoꞌ woimaꞌtî, manniꞌ cidade Paapa nîsaꞌnama kureꞌne. Tîîse kaꞌneꞌ pe kureꞌnan apoꞌ autîꞌpî kaꞌ poinon. Moropai mîrîrîya inkamoro tîꞌkaꞌpî."
66,20,10,"Mîrîrî yai mîîkîrî makui, yenkuꞌtîton yenumîꞌpî toꞌya kureꞌnan apoꞌ ikuꞌpî pe tîweꞌsen kaꞌ, enxofre yarakkîrî, oꞌnon pata manniꞌ oꞌmaꞌ moropai ipoitîrî profeta seruꞌyeꞌ yenunsaꞌ toꞌya manniꞌ pata. Moropai miarî inkamoro koꞌmamî tîmoronkon epuꞌtîꞌpî ipatîkarî aataretîꞌka tonpe pra, wei kaisarî moropai ewaron kaisarî."
66,20,11,"Tiwinanoꞌpî Pe Paapaya YenumîtoꞌMoropai inîꞌrî kureꞌnan ereutantoꞌ aimutun eraꞌmaꞌpîuya. Moropai ipona ereutaꞌpî eraꞌmaꞌpîuya nîrî. Moropai pata teeseraꞌmasen ataretîꞌkaꞌpî moropai kaꞌ ataretîꞌkaꞌpî nîrî. Inîꞌrî eeseraꞌma pra eenaꞌpî, aatîpamîꞌpî yeꞌnen."
66,20,12,"Moropai isaꞌmantaꞌsan nîrî eraꞌmaꞌpîuya. Manniꞌkan ipîkkukon moropai ipîkkukon pepîn, manniꞌkan ereutantoꞌ rawîrî satippe esiꞌsan eraꞌmaꞌpîuya. Moropai kaaretakon yarakkanmokaꞌpî toꞌya moropai tiaron kaareta yarakkanmokaꞌpî toꞌya nîrî, mîrîrî ipatîkarî enen koꞌmannîtoꞌ kaaretarî. Mîrîrîya inkamoro isaꞌmantaꞌsan yenumîꞌpî toꞌya îꞌ toꞌ nîkupîꞌpî wenairî. Îꞌ kaiꞌma kaareta pona aweꞌmenukasaꞌ manniꞌ yawîrî ikupî toꞌya. Moropai tuna ka isaꞌmantaꞌsan yekatonoꞌpî eꞌmîꞌsaꞌkaꞌpî. Moropai tamîꞌnawîronkon isaꞌmantaꞌsan pataꞌseꞌ yawonkon eꞌmîꞌsaꞌkaꞌpî. Moropai toꞌ nîkupîꞌpî wenai toꞌ yenumîꞌpî Paapaya."
66,20,14,"Mîrîrî yeꞌnen inkamoro isaꞌmantaꞌsan yenumî toꞌya ikuꞌpî pe tîweꞌsen apoꞌ yaꞌ. Mîrîrî ikuꞌpî pe tîweꞌsen apoꞌ wanî itakon iteꞌka pe saꞌmantantoꞌ, maasa pra aminke Paapa pîꞌ eꞌtarumaꞌtîn ipatîkarî. Mîrîrî yeꞌnen anîꞌ iteseꞌ ton pra tîweꞌsen mîrîrî ipatîkarî enen koꞌmannîtoꞌ kaareta po, mîîkîrî yenumîꞌpî toꞌya ikuꞌpî pe tîweꞌsen apoꞌ yaꞌ."
66,21,1,Amenan Kaꞌ Moropai PataMoropai amenan kaꞌ moropai amenan pata eraꞌmaꞌpîuya. Eꞌmaiꞌnon kaꞌ moropai eꞌmaiꞌnon pata eseraꞌma pra eenaꞌpî. Moropai kureꞌnan tuna pîrana esenomîꞌpî inîꞌrî eeseraꞌma pra.
66,21,2,"Moropai morî puꞌkuru Jerusalém cidaderî amenan eraꞌmaꞌpîuya. Mîrîrî autîꞌpî kaꞌ poi. Paapa piapai aaipîꞌpî, morî pe puꞌkuru taatariꞌkuꞌtîi. Moropai teepontîi morî tîpon yaꞌ, manniꞌ wîriꞌ ekonekasaꞌ tawasirî yarakkîrî teeseporîpa warantî awanîꞌpî."
66,21,3,Moropai mai etaꞌpîuya meruntî ke puꞌkuru. Mîrîrî wanîꞌpî ereutantoꞌ winîpai tuiꞌsen pe. Moropai taꞌpîiya: —Tarîpai Paapa koꞌmantoꞌ man pemonkonyamîꞌ yarakkîrî. Mîrîrî yeꞌnen toꞌ pokonpe Paapa koꞌmamî. Moropai inkamoro wanî ipemonkono pe. Mîrîrî yeꞌnen toꞌ yarakkîrî puꞌkuru Paapa wanî. Moropai inkamoro yepotorî pe Paapa wanî.
66,21,4,"Mîîkîrî Paapaya toꞌ karawatoꞌ yaꞌmananîpî toꞌ yenu parukon inîꞌ toꞌ karau namai. Tarî anîꞌ saꞌmanta pepîn. Anîꞌ esewankonoꞌma pepîn. Anîꞌ karau pepîn inîꞌrî. Anîꞌrî neꞌneꞌ moronka pepîn. Maasa pra pena îꞌ kaiꞌma koꞌmannîtoꞌ, mîrîrî esuwaꞌkaꞌpî yeꞌnen —taꞌpîiya."
66,21,5,Manniꞌ ereutantoꞌ pona ereutaꞌpîya taꞌpî: —Tarîpai tamîꞌnawîron konekauya amenan pe. Moropai uyarakkîrî eeseurîmaꞌpî. —Sîrîrî menukakî. Maasa pra sîrîrî mai wanî sîrîrî yairon pe puꞌkuru tîweꞌsen pe. Moropai innape tîkupî yuꞌse tîweꞌsen pe.
66,21,6,"Moropai eeseurîma koꞌmannîpîꞌpî: —Tamîꞌnawîron ekonekasaꞌ man aasîrî! Uurî wanî eꞌmaiꞌnon pe puꞌkuru moropai tamîꞌnawîron ataretîꞌkatoꞌpe. Eesippiaꞌtîtoꞌpe moropai ikîꞌpî pe wanî. Anîꞌ wanî ya tuna aninnîpai mîîkîrî pia tuna tîrîuya, inenîrî ton, tuna epeꞌmîn tîîwarîrî teepaꞌkasen enen koꞌmannîtoꞌ tîînen."
66,21,7,"Anîꞌ eꞌsaꞌ ya tamîꞌnawîron Paapa maimu yawîrî pra tîwanî emapuꞌtînenan yentai, mîîkîrîya untîrî yapisî mîrîrî. Uurî wanî itepotorî pe moropai mîîkîrî wanî pe man unmu pe puꞌkuru."
66,21,8,"Tîîse eranneꞌkon, moropai yenkuꞌtîtonkon, moropai îꞌ imakuiꞌpî kupî pîꞌ esenupaꞌsan, moropai pemonkon wîîtîponkon, moropai tiaron nura kuꞌnenan, moropai piaꞌsan pe tîwanîkon wenai imakuiꞌpî kuꞌnenan, moropai miaꞌ ke ikonekasaꞌ yapurînenan, moropai tamîꞌnawîronkon seruꞌyeꞌkon, inkamoro yeꞌka pataꞌseꞌ wanî pe man mîrîrî kureꞌnan apoꞌ ikuꞌpî pe tîweꞌsen moropai enxofre apoꞌ yarakkîron. Mîrîrî wanî itakon iteꞌka pe saꞌmantantoꞌpe wanî. Miarî tîmoronkon epuꞌtî toꞌya ipatîkarî awanî pe man —taꞌpîiya."
66,21,9,"Amenan JerusalémMoropai manniꞌ inserî toꞌ asakîꞌne miaꞌ pona tîîmoꞌtaiꞌnon manniꞌ eꞌtarumaꞌtîntoꞌ yenseꞌ itenyaꞌ wanî manniꞌ iipîꞌpî. Moropai taꞌpîiya: —Asiꞌkî, mîserî Carneiro yawasirî, inoꞌpî ekaremeꞌtoꞌpeuya apîꞌ."
66,21,10,Mîrîrî yeꞌnen Morî Yekaton Wannîya uyarîꞌpî kawînan wîꞌ pona. Moropai mîîkîrîya morî puꞌkuru Jerusalém cidaderî ekaremekîꞌpî. Manniꞌ kaꞌ poi awautî uneraꞌmaꞌpî Paapa piapai tuiꞌsen ekaremekîꞌpîiya upîꞌ. Mîrîrî wanîꞌpî inkeꞌ morî pe Paapa yaꞌkaru wenai. Mîrîrî cidade wanîꞌpî sisiu pe aawittapîtîꞌpî isarawire tîꞌ jaspe wanî warantî. Tuꞌke aawittapîtîꞌpî manniꞌ tîꞌ cristal warantî awaiꞌne awanîꞌpî.
66,21,12,"Mîrîrî yuwaꞌtoꞌ wanîꞌpî kureꞌnan moropai kawînan. Moropai mîrîrî manaꞌtakon wanîꞌpî asakîꞌne puꞌ pona tîîmoꞌtai kaisarî. Mîrîrî manaꞌtakon konekanen inserîyamîꞌ wanîꞌpî asakîꞌne puu pona tîîmoꞌtai kaisarî. Mîrîrî manaꞌtakon kaisarî asakîꞌne puu pona tîîmoꞌtaiꞌnonkon Israel payanîꞌsan eseꞌkon eꞌmenukasaꞌ wanîꞌpî. Eseurîwîꞌneꞌne tiwin iratai tîîse manaꞌtakon wanîꞌpî. Eseurîwîꞌne wei epaꞌka winî, moropai eseurîwîꞌne kamaiꞌ winî, moropai eseurîwîꞌne meruntî winî, moropai eseurîwîꞌne wei ewomî winî awanîꞌpî."
66,21,14,Mîrîrî cidade yuwaꞌtoꞌ konekasaꞌ toꞌya wanîꞌpî asakîꞌne puꞌ pona tîîmoꞌtaiꞌnon tîꞌkon pona. Mîrîrî tîꞌkon pîꞌ asakîꞌne puꞌ pona tîîmoꞌtaiꞌnonkon Carneiro naipontîꞌsan eseꞌkon eꞌmenukasaꞌ wanîꞌpî.
66,21,15,Manniꞌ inserî uyarakkîrî eseurîmaꞌpî mîîkîrî yenya kusan yei siruru warainon ouro konekasaꞌ wanîꞌpî. Mîrîrî wanîꞌpî mîrîrî cidade kîꞌpî kuꞌneꞌtîtoꞌpe. Moropai manaꞌtakon nîrî. Moropai yuwaꞌtoꞌ kuꞌneꞌtîtoꞌpe awanîꞌpî.
66,21,16,"Mîrîrî cidade wanîꞌpî seꞌ kaisarî itawenetî ikonekasaꞌ pe. Mîrîrî kawînetî wanîꞌpî itawenetî kaisarî. Moropai mîîkîrî inserîya tenya manniꞌ ke cidade kuꞌneꞌtîꞌpî. Mîrîrî kîꞌpî ikusano wanîꞌpî  kilômetros kaisarî ikusano. Moropai itawenetî moropai ikawînnetî wanîꞌpî seꞌ kaisarî eꞌsentai pra. Moropai inserîya yuwaꞌtoꞌ kuꞌneꞌtîꞌpî. Mîrîrîya itîrîꞌpî eseuwarapo 74 metros kaisarî itawenetî, pemonkonyamîꞌya ikuꞌneꞌtî warantî inserîya ikuꞌneꞌtîsaꞌ tanne."
66,21,18,"Mîrîrî cidade yuwaꞌtoꞌ wanîꞌpî tîꞌ jaspe ke ikonekasaꞌ. Moropai cidade puꞌkuru yuwaꞌtoꞌ pepîn wanîꞌpî teken ouro konekasaꞌ pe. Awaiꞌne awanîꞌpî pattîre warantî. Moropai mîrîrî yuwaꞌtoꞌ yaponseꞌ pe toꞌ nîtîrîꞌpî tîꞌkon, yariꞌkuꞌtasaꞌ toꞌya wanîꞌpî tuꞌke siꞌta morîkon tîꞌkon ke.Eꞌmaiꞌnon tîꞌ wanîꞌpî jaspe pe.Iteꞌmaꞌpî pokon tîꞌ wanîꞌpî safira pe.Iteseurînon wanîꞌpî tîꞌ ágata pe.Itasakîrîrîno wanîꞌpî tîꞌ esmeralda pe. Miaꞌtaikinon wanîꞌpî tîꞌ sardônio pe.Tiwin miaꞌ ponaꞌno wanîꞌpî tîꞌ sárdio pe.Asakîꞌne miaꞌ ponaꞌno wanîꞌpî tîꞌ crisólite pe.Eseurîwîꞌne miaꞌ ponaꞌno wanîꞌpî tîꞌ berilo pe.Itasakîrîrîno miaꞌ pona tîîmoꞌtaiꞌnon wanîꞌpî tîꞌ topázio pe.Miaꞌtaikin miaꞌ pona tîîmoꞌtaiꞌnon wanîꞌpî tîꞌ crisópraso pe.Tiwin puꞌ pona tîîmoꞌtaiꞌnon wanîꞌpî tîꞌ jacinto pe.Asakîꞌne puꞌ pona tîîmoꞌtaiꞌnon wanîꞌpî tîꞌ ametista pe.Tamîꞌnawîrî inkeꞌkon mîrîrîkon tîꞌ ke yariꞌkuꞌtasaꞌ pe awanîꞌpî, suuyu pe, rora pe, tuꞌke siꞌta morîkon tîꞌkon ke."
66,21,21,"Moropai mîrîrî manaꞌtakon wanîꞌpî manniꞌ tîꞌ epeꞌkeꞌkon puꞌkuru pérola pe awanîꞌpî. Mîrîrî yeꞌnen teken mîrîrî tîꞌ ke ikonekasaꞌ pe mîrîrî manaꞌta wanîꞌpî. Tiwin pîꞌ tîîse tiwinan pérola ke ikonekasaꞌ pe awanîꞌpî. Tîîse cidade ta wanîꞌpî iporo asanîtoꞌ tekenan puꞌkuru ouro konekasaꞌ pe awaiꞌne, aꞌkare, pattîre warantî."
66,21,22,"Miarî cidade po epîremantoꞌ yewîꞌ ton pra awanîꞌpî. Maasa pra Uyepotorîkon Paapa wanî moro, meruntî puꞌkuru manniꞌ tamîꞌnawîron yentainon. Moropai Carneiro nîrî wanî moro. Toꞌ koꞌmantoꞌ wanî epîremantoꞌpe."
66,21,23,Miarî cidade po wei yuꞌse wanî pepîn. Moropai kapoi yuꞌse wanî pepîn iweiyuꞌmanen ton. Maasa pra Paapa yaꞌkaruya iweiyuꞌmasaꞌ koꞌmamî. Moropai Carneiro yaꞌkaruya yaꞌkaruꞌmasaꞌ koꞌmamî yeꞌnen.
66,21,24,Mîrîrî yeꞌnen tamîꞌnawîron pata ponkon sîrîrî pata po tîîkoꞌmansenon asarî iweiyu ta. Moropai manniꞌkan ipîkkukon pata esanon reiyamîꞌya ipîkku pe tîweꞌtoꞌkon enepî mîrîrî yai.
66,21,25,"Mîrîrî cidade manaꞌta koꞌmamî ipatîkarî aꞌta ke, aatarakkamo pepîn tiwin kin. Maasa pra miarî ewaron ton pra awanî."
66,21,26,Mîrîrî yai tamîꞌnawîron pata ponkonya ipîkku pe tîweꞌtoꞌkon enepî cidade pona.
66,21,27,"Tîîse miarî manniꞌkan imakuiꞌsan ewomî pepîn tiwin kin. Moropai manniꞌkan tîweppeꞌsanon ewomî pepîn. Moropai seruꞌ pe tîweꞌsanon ewomî pepîn. Tîîse mîrîrî cidade pona manniꞌkan neken teseꞌkon eꞌmenukasaꞌ ipatîkarî enen koꞌmannîtoꞌ kaaretarî po ewomî, inkamoro mîîkîrî Carneiro pemonkono pe tîweꞌsanon."
66,22,1,"Moropai inserîya enen koꞌmannîtoꞌ tîînen, tuna iren yenpoꞌpî. Mîrîrî wanîꞌpî inkeꞌ pe moropai awaiꞌne awanîꞌpî tîꞌ cristal warantî. Mîrîrî tuna wanîꞌpî Paapa yaponseꞌ moropai Carneiro yaponseꞌ piapai tuiꞌsen pe. Moropai mîrîrî wanîꞌpî cidade arakkita pîꞌ tuutîsen pe. Mîrîrî iren ratai po tîweꞌsen yeikon wanîꞌpî seꞌ yataimîrî. Mîrîrî wanîꞌpî enen koꞌmannîtoꞌ tîînen pe. Moropai teepetasen pe awanîꞌpî tiwin konoꞌ tîîse asakîꞌne puꞌ pona tîîmoꞌtai kaisarî. Kapoi kaisarî teperu tîrîiya. Moropai mîrîrî yei yare wanîꞌpî tamîꞌnawîron pata ponkon priꞌyawonkon pepîn tîmoronkon epuꞌnenan yepiꞌtînen pe awanîꞌpî."
66,22,3,"Miarî cidade po Paapa nîtarumaꞌtî ton pra wanî, tîîse tamîꞌnawîron wanî morî pe. Moropai Paapa yaponseꞌ moropai Carneiro yaponseꞌ wanî pe man miarî. Moropai ipemonkonoyamîꞌ, yapurînenanya yapurî miarî."
66,22,4,Inkamoroya Paapa yenpata eraꞌma koꞌmannîpî miarî. Moropai mîîkîrî eseꞌ eꞌmenukasaꞌ wanî inkamoro yapurînenan yepin pîꞌ.
66,22,5,"Miarî ewaron ton pra awanî pe man. Aꞌka pe puꞌkuru, mîrîrî yeꞌnen uweiyukon ton lamparinha yawittanîpî yuꞌse eꞌnî pepîn. Moropai wei yaꞌkaru yuꞌse eꞌnî pepîn. Maasa pra inkamoro yaꞌkaru pe puꞌkuru Paapa wanî. Inkamoro koꞌmamî ipatîkarî miarî. Inkamoro koꞌmamî ipîkku pe, rei pe ipatîkarî."
66,22,6,"Jesus Ennaꞌpotoꞌ Sîrîrî Non PonaMîrîrî yeꞌnen inserîya taꞌpî upîꞌ: —Sîrîrî mai wanî sîrîrî yairî puꞌkuru tîweꞌsen pe. Moropai innape puꞌkuru ikupî yuꞌse wanî. Mîîkîrî Uyepotorî Paapaya tekaton tîrîꞌpî manniꞌkan tîmaimu ekaremeꞌnenan profetayamîꞌ pia. Mîrîrî warantî inserî yarimaꞌpîiya tapurînenan pia, manniꞌ aweꞌkupî kupî manniꞌ ekaremeꞌtoꞌpeiya —taꞌpî inserîya. Jesusya taꞌpî: —Maasa etakî. Kaꞌneꞌ pe uuipî kupî sîrîrî. Mîrîrî yeꞌnen morî tîrîuya pe wai, manniꞌkan innape ikuꞌnenan pia. Innape aweꞌkupî kupî manniꞌ kuꞌnenan pia, manniꞌ kaareta pona eꞌmenukaꞌpî kuꞌnenan wanî —taꞌpîiya."
66,22,8,"Mîrîrî etaꞌpî uurî Joãoya. Moropai tamîꞌnawîrî mîrîrîkon eraꞌmaꞌpîuya. Mîrîrî etauya ataretîꞌka pe moropai eraꞌmauya pe, uyeseꞌmu pona enaꞌpî inserî rawîrî, yapurîtoꞌpeuya kaiꞌma, tamîꞌnawîron yenposaiꞌya yeꞌnen."
66,22,9,Tîîse taꞌpîiya upîꞌ: —Mîrîrî warantî uurî tapurîi pra eꞌkî. Maasa pra awanîyakon uurî. Moropai ayonpayamîꞌ manniꞌkan profetayamîꞌ wanîyakon uurî. Moropai tamîꞌnawîronkon manniꞌkan innape yairî kaareta pona eꞌmenukaꞌpî kuꞌnenan wanîyakon uurî. Tîîse Paapa neken yapurîkî.
66,22,10,Moropai inserî eseurîma koꞌmannîpî: —Mîrîrî kaareta anmenukaꞌpî konekaya kaiꞌma kîsi. ˻Tîîse ayonpayamîꞌya erenka eꞌpai man.˼ Maasa pra îꞌ eꞌkupî kupî sîrîrî taasaiꞌya manniꞌ mîrîrî eꞌkuꞌtoꞌ eseporî pe man aminke pra aweꞌkuꞌtoꞌpe.
66,22,11,"Tamîꞌnawîron ataretîꞌkatoꞌ weiyu erepansaꞌ yeꞌnen, anîꞌya imakuiꞌpî kupî ya, mîîkîrîya rî imakuiꞌpî kupî koꞌmannîpî mîrîrî. Moropai anîꞌ wanî ya nura pe, mîîkîrî rî koꞌmamî mîrîrî nura pe. Tîîse anîꞌ wanî ya morî kuꞌnen pe, mîîkîrîya morî kupî koꞌmannîpî mîrîrî. Anîꞌ wanî ya morî pe yairon pe puꞌkuru, imakuiꞌpî ton pra, mîîkîrî koꞌmamî eꞌpai wanî mîrîrî warantî —taꞌpî inserîya."
66,22,12,"Jesusya taꞌpî: —Maasa etatî. Kaꞌneꞌ pe uuipî kupî sîrîrî. Uuipî yai manniꞌkan îꞌ toꞌ nîkupîꞌpî wenairî, toꞌ pia untîrî enepîuya uyarakkîrî, toꞌ kaisarî itîîtoꞌpeuya."
66,22,13,Uurî wanî eꞌmaiꞌ pe tîweꞌsen pe. Moropai aataretîꞌkatoꞌpe wanî. Tamîꞌnawîron yeꞌmaiꞌnorî moropai tamîꞌnawîron ataretîꞌkatoꞌ moropai eesippiaꞌtîtoꞌ moropai ikîꞌpî uurî.
66,22,14,"Morî pe puꞌkuru manniꞌkan tîponkon ronanenan wanî. Tîponkon ronasaꞌ toꞌya warantî, ˻imakuiꞌpî toꞌ nîkupîꞌpî eemoꞌkasaꞌ, Cristo mînî wenai.˼ Mîrîrî yeꞌnen inkamoroya ipatîkarî enen koꞌmannîtoꞌ tîînen yei yeperu enapî îꞌ waniꞌ pra. Moropai îꞌ waniꞌ pra inkamoro ewomî mîrîrî cidade manaꞌta yai."
66,22,15,"Tîîse manniꞌkan imakuiꞌpî kupî pîꞌ tîîkoꞌmansenon arinmaraka warainokon piaꞌsanyamîꞌ, moropai pemonkonyamîꞌ yetarumuꞌtînenan, moropai tuꞌke nura kuꞌnenan, moropai pemonkon wîînenan, moropai miaꞌ ke ikonekasaꞌ yapurînenan, moropai seruꞌyeꞌkon seruꞌyeꞌ pe tiaronkon yenkuꞌtînenan teeseurîmatoꞌkon ke moropai tînkupîkon ke, inkamoro yeꞌka wanî poro po. Toꞌ ewomî pepîn tiwin kin —taꞌpîiya."
66,22,16,"Jesusya taꞌpî: —Uupiawon puꞌkuru inserî yarima pîꞌ wai, sîrîrî yekare ekaremeꞌse attîtoꞌpe amîrîꞌnîkon pîꞌ soosikon kaisarî. Uurî wanî Davi nurîꞌtî parîꞌpî pe. Uurî wanî manniꞌ kaiwanoꞌ erenmapîyakan warantî —taꞌpîiya."
66,22,17,"Mîrîrî pîꞌ Morî Yekaton Wannîya moropai Carneiro yawasirîya taa: —Asiꞌkî see! Moropai manniꞌkan etanenanya nîrî taa: —Asiꞌkî see! Manniꞌ tuna aninnîpainon wanî ya, asiꞌkî. Moropai anîꞌ wanî ya tuna epeꞌmîn aninnîpai, enîꞌtaneꞌkî mîrîrî tuna ipatîkarî enen koꞌmannîtoꞌ tîînen."
66,22,18,"Sîrîrî Eseurîmatoꞌ YaretîꞌkauyaSîrîrî yairon puꞌkuru pîꞌ uurî eseurîma sîrîrî. Îꞌ kaiꞌma aweꞌkupî ton pîꞌ kaareta eseurîma etanenan pîꞌ ekaremekîuya. Anîꞌ wanî ya mîrîrî esekaremekîꞌpî yepannîꞌpîꞌnen pe, mîîkîrî tarumaꞌtîtoꞌ tîuya yakîꞌnîpî Paapaya sîrîrî pona eꞌmenukaꞌpî eꞌtarumaꞌtîntoꞌ ke."
66,22,19,"Moropai anîꞌya sîrîrî kaareta pona eꞌmenukaꞌpî yonpa moꞌka ya, aasîrî aweꞌmenukasaꞌ tanne, Paapaya mîîkîrî moꞌka, mîrîrî yei ipatîkarî enen koꞌmannîtoꞌ yeperu enapîiya namai. Moropai mîîkîrî moꞌkaiya morî puꞌkuru cidade po aakoꞌmamî namai, manniꞌ kaaretaya imîrî pe tîweꞌsen ekaremeꞌsaꞌ, manniꞌ moꞌkaiya."
66,22,20,"Manniꞌ tamîꞌnawîron ekaremekîtîponya taa: —Useruku pepîn kaꞌneꞌ pe uuipî kupî sîrîrî.Moriya mîrîrî warantî kaꞌneꞌ pe asiꞌkî, Uyepotorî Jesus!"
66,22,21,"Epeꞌmîra Uyepotorîkon Jesus Cristo nîtîrî, morî puꞌkuru wanî tamîꞌnawîronkon amîrîꞌnîkon pia, uyonpayamîꞌ. Mîrîrî neken tauya sîrîrî."
