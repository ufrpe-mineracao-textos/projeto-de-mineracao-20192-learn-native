Book,Chapter,Verse,Scripture
40,1,1,Hesu Cristo Davi amyrĩ remiarirõ joapyri pyri voi. Ha Davi amyrĩ katu Abraão amyrĩ remiarirõ joapyri pyri voi. Hembypykwe héry kwéry a-rami.
40,1,2,Yma ete vaꞌekwe oiko vaꞌekwe Abraão amyrĩ. Taꞌýry jevy jevyha ko vaꞌe. Taꞌýry Isaque. Upéi Isaque raꞌy jevy Jacó. Upéi taꞌýry jevy Judá tyvýry kwéry ave.
40,1,3,"Upéi Judá raꞌy jevy, Perez tyvýry Zerá ndive oiko vaꞌekwe. Isy héry Tamar. Upéi Perez raꞌy jevy Esrom. Upéi taꞌýry jevy Arão."
40,1,4,Upéi taꞌýry jevy Aminadabe. Upéi taꞌýry jevy Naassom. Upéi taꞌýry jevy Salmom.
40,1,5,Upéi taꞌýry jevy Boaz. Isy katu héry Raabe. Upéi Boaz raꞌy jevy Obede. Isy katu héry Rute. Upéi Obede raꞌy jevy Jessé.
40,1,6,Upéi taꞌýry jevy mburuvixagwasu Davi.Upéixa Abraão amyrĩ-gwi mburuvixagwasu Davi amyrĩ peve oĩ vaꞌekwe quatorze heꞌýi joapyri pyri vaꞌekwe.Upéi Davi raꞌy jevy Salomão. Isy katu Urias rembirekokwe.
40,1,7,Upéi Salomão raꞌy jevy Roboão. Upéi taꞌýry jevy Abias. Upéi taꞌýry jevy Asa.
40,1,8,Upéi taꞌýry jevy Josafá. Upéi taꞌýry jevy Jorão. Upéi taꞌýry jevy Uzias.
40,1,9,Upéi taꞌýry jevy Jotão. Upéi taꞌýry jevy Acaz. Upéi taꞌýry jevy Ezequias.
40,1,10,Upéi taꞌýry jevy Manassés. Upéi taꞌýry jevy Amom. Upéi taꞌýry jevy Josias.
40,1,11,"Upéi taꞌýry jevy Jeconias tyvy kwéry ndive.Oiko jave Jeconias, heꞌýi kwéry ndive oipyhy-ma íxupe heraha-vy Babilônia yvy akéno-py.Upéixa Davi amyrĩ-gwi yvy akéno-py ojereraha hagwe peve oĩ vaꞌekwe quatorze heꞌýi joapyri pyri vaꞌekwe. Yvy akéno-py ojereraha rire, oiko vaꞌekwe Jeconias raꞌy Salatiel amyrĩ. Upéi taꞌýry jevy Zorobabel."
40,1,13,Upéi taꞌýry jevy Abiúde. Upéi taꞌýry jevy Eliaquim. Upéi taꞌýry jevy Azor.
40,1,14,Upéi taꞌýry jevy Sadoque. Upéi taꞌýry jevy Aquim. Upéi taꞌýry jevy Eliúde.
40,1,15,Upéi taꞌýry jevy Eleázar. Upéi taꞌýry jevy Matã. Upéi taꞌýry jevy Jacó.
40,1,16,"Upéi taꞌýry jevy José. Haꞌe Maria ména. Upe Maria Hesu sy voi. Hesu héry ave Cristo, Nhandejáry rembiporavokwe voi, judeu kwéry remihaꞌarõ vaꞌe voi. Upéixa yvy akéno-py ojereraha hagwe-gwi Cristo peve oĩ vaꞌekwe quatorze heꞌýi joapyri pyri vaꞌekwe."
40,1,18,"Hesu Cristo oikomaha a-rami. Oiko vaꞌekwe Maria isyrã José rembirekorã. Omenda eꞌỹ mboyve, oikwaa-ma vaꞌekwe omembyrã. Omeꞌẽ-ma vaꞌekwe íxupe imembyrã Nheꞌẽ Marangatu tee vaꞌe. Ndahaꞌéi kwimbaꞌe-gwi."
40,1,19,"Ha imenarã José katu tekoha-rupi voi oiko vaꞌe. Oikwaa gwembirekorã imemby-tagwi, opoise moꞌã íxugwi: “Imemby rei-ta xe rembirekorã” heꞌi moꞌã. “Xe ndaꞌe moꞌãi joty mbaꞌeve atýra-py” heꞌi ojéupe ojepyꞌamongeta-vy. Upéa-gwi, “Apoi nhemi-ta íxugwi” heꞌi moꞌã ojéupe."
40,1,20,"Pyhare onhemongeta haꞌe ae opyꞌa ndive: “Mbaꞌéixa po apoi-ta íxugwi?” heꞌi heꞌi ojéupe. Upéi ikéra-py ojehexa uka íxupe Nhandejáry rembigwái yváy pygwa:—Nde, José, Davi remiarirõre, heꞌi ohenói-vy íxupe. —Eraha katu Maria-pe nde róga-py ne rembirekorã. Ani katu eretĩ teĩ ereiko-vy indive. Ani erenotĩ teĩ ne rembirekorã ogwereko-ta vaꞌe mitã, heꞌi íxupe. —Nheꞌẽ Marangatu tee vaꞌe-rupi ae ogwereko-ta upe vaꞌe mitã, heꞌi íxupe."
40,1,21,"—Oiko-ta imemby kwimbaꞌe vaꞌe. Gweꞌýi kwéry-gwi omboyke vaꞌerã hembiapo vaikwe, heꞌi íxupe ikéra pygwa. —Upéa-gwi erehenói vaꞌerã íxupe Hesu-py. Pene resendeharã-gwi embohéry íxupe Hesu, heꞌi íxupe Nhandejáry rembigwái ikéra-py imombeꞌu-vy."
40,1,22,
40,1,24,Koꞌẽmba rire opáy-ma José. Ohendupa-ma Nhandejáry nheꞌẽ. Ogweraha-ma Maria gwóga-py gwembirekorã moꞌã.
40,1,25,"Hembireko jepe, gwembireko eꞌỹ-rami joty ogwereko. Omboete-gwi íxupe, ogwereko mombyry joty íxupe. Ndokéiry vyteri hendive. Ha upe rire ae katu imemby kwimbaꞌe oiko-ma rire, ogwereko ete-ma katu gwembireko-pe, ojeheꞌa tee-ma hese. Ãy katu oiko tee gwembireko ndive. Maria memby rypykwe-pe, “Hesu” heꞌi ombohéry-vy íxupe."
40,2,1,"Kwarahy resẽ-gwi ogwahẽ ou-vy hiꞌarandu eterei vaꞌeHa upéi katu Herodes mburuvixagwasu ramo oiko jave, oiko-ma Hesu. Belém tetã-my, Judéia yvy-py oiko-ma. Upe jave ogwahẽ-ma ou-vy Jerusalém tetã-my mombyrygwa hiꞌarandu eterei vaꞌe. Mombyry-gwi kwarahy resẽ-gwi ou raꞌe:"
40,2,2,"—Kipy tipo oime mitãꞌi judeu kwéry ruvixagwasurã oiko vaꞌekwe? heꞌi oporandu-vy. —Pe mitãꞌi oikomaha kwaa ukaha vaꞌe jasytata ojeupi oho-vy ramo kwarahy resẽ-my, orohexa-ma vaꞌekwe. Upéa-gwi mitãꞌi-pe oroju oromboete-vy, heꞌi Jerusalém tetã mygwa-pe."
40,2,3,"Judeu ruvixarã rerakwã ohendu-ma ramo judeu ruvixagwasu Herodes, onhemondýi voi. Ndaipyꞌagwapyvéi-ma voi upéa oikwaa ramo. Entéro Jerusalém tetã mygwa gwive onhemondyipa hikwái. Ndaipyꞌagwapyvéiry oikwaa ramo upéa hikwái."
40,2,4,Upéa-gwi Herodes ohenói ou hagwã paꞌi ruvixa kwéry gwive judeu rekomboꞌehaty kwéry ndive:—Mamo-py po oiko vaꞌerã upe Nhandejáry rembiporavo Cristo? Kipy tipo hekwagwã? Mbavaꞌe tipo heꞌi vaꞌekwe yma gware kwatia nheꞌẽ? heꞌi oporandu-vy íxupe kwéry.
40,2,5,"—Belém tetã-my, Judéia yvy-py oiko-ta, heꞌi. —Nhandejáry nheꞌẽ-py omombeꞌu vaꞌety remimoĩgwe kwatia-rehe heꞌi a-rami:"
40,2,6,
40,2,7,Upe ramo Herodes ohenói ou hagwã upe hiꞌarandu vaꞌe kwéry. Omohaꞌe anho ohenói-vy oporandu hagwã upe jasytata-rehe:—Arakaꞌe pyhare po ojehexa uka raꞌe peẽ-my jasytata? heꞌi oporandu-vy íxupe kwéry.
40,2,8,"Oikwaa-ma ramo omondo Belém-py:—Tapeho pejohu peve peheka íxupe, heꞌi. —Mamo pa oime pehexa porã. Petopa-ma ramo íxupe, peju jevy kuri pemombeꞌu xe-vy aikwaa hagwã xe ave aha hagwã ahexa íxupe, aha hagwã xe ave amboete íxupe, heꞌi moꞌã upe hiꞌarandu vaꞌe-pe."
40,2,9,"Ohendu-ma ramo mburuvixa nheꞌẽ, ojeꞌói hikwái oheka-vy. Upéi upe jasytata ojeupi ypy jave kwarahy resẽ-my ohexa vaꞌekwe oho henonde-rupi. Upéi mitãꞌi oimeha ári opyta yvate-py. Ohexa ramo, ovyꞌa eterei.—Iporã ete katu. Jahexa jevy-ma jasytata, heꞌi herovyꞌa-vy."
40,2,11,"Upéi ogwahẽ oho-vy óga-py. Upe-py ohexa mitãꞌi-pe isy Maria ndive oiko ramo. Gwetypyꞌã-rehe onhesũ imboete-vy íxupe. Omombaꞌegwasu íxupe hikwái. Upéi oipeꞌa imbaꞌe ryru-gwi. Omboete eterei-vy, omeꞌẽ rei mitã-pe ouro hepy vaꞌe. Omeꞌẽ íxupe hyakwã porã vaꞌe, incenso héry vaꞌe. Omeꞌẽ ave íxupe hyakwã porã vaꞌe mirra héry vaꞌe ave."
40,2,12,"Pyhare ogwahẽ ou-vy Nhandejáry rembigwái yváy gwigwa. Heꞌi:—Aníke peho jevy mburuvixa róga-rupi, heꞌi hiꞌarandu vaꞌe-pe.Ike-py omombeꞌu íxupe. Upéa-gwi oikupeꞌo peꞌo ojeꞌói-vy hikwái gweꞌýi ha-py."
40,2,13,"Ogwerokanhy heraha-vy mitãꞌi Egito-pyOho rire ojeꞌói-vy upe hiꞌarandu vaꞌe, pyhare ojehexa uka ou-vy Nhandejáry rembigwái yváy gwigwa. José oke jave, ojehexa uka íxupe:—Epuꞌã katu, heꞌi, —eraha isy ndive mitãꞌi. Erokanhy heraha-vy mitãꞌi Egito yvy-py. Epyta ranhe upe-py eiko-vy. Xe haꞌe ramo ae, ereju jevy vaꞌerã, heꞌi íxupe. —Mburuvixa Herodes katu oheka uka-ta íxupe ojuka uka hagwã. Upéa-gwi epyta upe-py, heꞌi íxupe Nhandejáry rembigwái."
40,2,14,Upe-ma ramo opuꞌã pyhare ogwerokanhy herojeꞌói-vy. Ogweraha isy ndive mitãꞌi. Oho Egito yvy-py.
40,2,15,Upe-py opyta mitãꞌi ndive. Herodes omano raꞌarõ-vy opyta Egito-py. Yma ete Nhandejáry nheꞌẽ-py omombeꞌu vaꞌety remimoĩgwe kwatia-rehe heꞌi a-rami:
40,2,21,Upe-ma ramo opuꞌã ojeꞌói-vy. Mitã ogweraha isy ndive jevy gwetã-my. Israel kwéry yvy-py oho.
40,2,22,"Ha upéi katu:—Ãy Herodes raꞌyre Arquelau oiko jevy mburuvixagwasu ramo Judéia yvy-py, heꞌi José-pe omombeꞌu-vy.Upéixa-gwi ikyhyje oho hagwã taꞌyre manda ha-py. Pyhare ojehexa uka jevy íxupe ou-vy Nhandejáry rembigwái yváy pygwa. José oke jave, ojehexa uka íxupe:—Ani ereho teĩ upe-py, heꞌi íxupe.Upéixa-gwi ndohóiry oyvy-py. Galiléia yvy-py ae haꞌe oho."
40,2,23,"Upe-py oho opyta Nazaré tetã-my. Yma Nhandejáry nheꞌẽ-py omombeꞌu vaꞌety remimoĩgwe kwatia-rehe heꞌi a-rami:“Heꞌi vaꞌerã íxupe Nazaré pygwa”heꞌi upe Nhandejáry rembiporavo Cristo-rehe. Ipokatu voi Nhandejáry nheꞌẽ. Upéa-gwi yma heꞌi hagwe-rami, ãy oiko-ma."
40,3,1,  Upe ramo ojekwaa-ma ou-vy Batista. Tekwaty eꞌỹ-my Judéia yvy-py ojekwaa-ma Nhandejáry nheꞌẽ mombeꞌu-vy:
40,3,2,"—Onhemoꞌagwĩ-ma katu ou-vy Nhandejáry nhande ruvixarã. Pemboasy katu pene rembiapo vaikwe. Perova pende rekoha pemoirũ hagwã íxupe, heꞌi omombeꞌu-vy.heꞌi Batista rekorã mombeꞌu-vy."
40,3,4,Haꞌe camelo mymba ragwekwe-gwi onhemonde oiko-vy. Ha ixumbe katu vaka pire gwigwa. Hoꞌu tukúry-pe oiko-vy. Ei kaꞌagwy hoꞌu ave.
40,3,5,"Upe jave ohopa ojeꞌói-vy henda-py Jerusalém tetã mygwa, Judéia yvy pygwa ave. Jordão ysyry jere rupigwa ave ohopa iha-py."
40,3,6,"Ogwahẽ ramo henda-py, peteĩ teĩ onhemombeꞌu João-pe gwembiapo vaikwe-rehe: “Amboasy-ma xe rembiapo vaikwe” peteĩ teĩ onhemombeꞌu ramo, omongarai-ma íxupe. Jordão ysyry-py oporomongarai oiko-vy."
40,3,7,"Ha upéi katu ogwahẽ ave ou-vy heta fariseu saduceu ndive. Onhemongarai ukase-vy ou íxupe hikwái. Ohexa ramo íxupe kwéry heꞌi:—Mbói-rami peẽ pende reko mbói reko-rami, heꞌi íxupe João. —Kivaꞌe po nde-vy heꞌi erekanhy hagwã? Ndikatúi erekanhy nde rereko asyharã-gwi, heꞌi íxupe kwéry."
40,3,8,"—Ererova ramo nde rekoha, ehexa uka nde reko porãha."
40,3,9,“Abraão amyrĩ nhande ru voi. Nhande kwéry hemiarirõre tee voi” ere rei erenhemboete ukase-vy. Ani joty ere upéa. Pehexa katu ko vaꞌe ita. Haꞌe-ta peẽ-my. Ko itakwe Nhandejáry omondo kwaa vaꞌerã kente ramo. Hetave omondo kwaa vaꞌerã Abraão remiarirõre ramo. Ndaheko rasýiry arã hemimondo ramo ita.
40,3,10,Yva máta hiꞌa eꞌỹ vaꞌe oity vaꞌerã. Hapy hagwã-pyma ogweraha vaꞌerã. Oĩ-ma háxa ijypy-py ombogwái hagwã hapo-rupi. Upéixa ete ogwereko asy vaꞌerã hekoha vai vaꞌe-pe.
40,3,11,"—Xe, heꞌi —y-py mante apomongarai vaꞌe penhemboasy-gwi pende rekoha vaikwe-rehe ojekwaa hagwã peẽ penhemboasyha pende rekoha vaikwe-rehe. Ha oĩ xe rapykwerigwa katu napene mongarai moꞌãi xe oromongaraiha-rami. Haꞌe ombogwejy vaꞌerã omoingo-vy pende pyꞌapy-py Nheꞌẽ Marangatu tee vaꞌe, heꞌi. —Tata-py ae pene mongarai vaꞌerã omokanhy ngatu-vy pende reko tujakwe pendéhegwi. Tata-py imombopyrã jahapyha-rami ave, pende reko tujakwe oipeꞌa vaꞌerã pendéhegwi. Pende aigwe ohapypa-ma vaꞌerã. Haꞌe ipuꞌakave vaꞌe xéhegwi. Upéa-gwi, xe rekoꞌive íxugwi-gwi, xe ave atĩ íxugwi. Ni hembigwái ramo jepe ndikatúiry aiko."
40,3,12,"Yrupẽ-my nhamombo yvate-koty imboveve-vy. Upéi inhongatu haty-py nhamoĩ haꞌỹigwe. Ha haꞌỹi eꞌỹ vaꞌe pirekwe katu jahapy. Upéixa ete haꞌe ogwahẽ-ma ou-vy oipeꞌa hagwã hekoha vai vaꞌe-gwi hekoha porã vaꞌe. Upe vaꞌe ogweraha vaꞌerã oha-py. Ha hekoha vai vaꞌe katu ogwereko asy vaꞌerã íxupe. Okái voi Nhandejáry rata. Ndoikói voi imbogweharã, heꞌi judeu ruvixa kwéry-pe Batista imombeꞌu-vy."
40,3,13,  Upe ramo ogwahẽ ou-vy Hesu Galiléia yvy-gwi. Jordão ysyry-py ou. Ojéupe ave oipota omongarai.
40,3,14,"Ha katu nomongaraiséi íxupe:—Iporãve katu xe mongarai nde voi. Nde, nde reko porãve xéhegwi, heꞌi íxupe João. —Nde reko porãve jepe, maꞌerã ereju joty xe renda-py? Maꞌerã erenhemongarai ukase joty xe-vy, heꞌi oporandu-vy."
40,3,15,"—Ãy eheja katu tanhemongarai, heꞌi Hesu. —Upéixa iporã jajapo entéro Nhandejáry oipota vaꞌe gwive, heꞌi João-pe.Ha heꞌi:—Néi. Aipo ramo toromongarai, heꞌi Hesu-pe.Ha omongarai íxupe."
40,3,16,"Onhemongarai rire-ma, osẽ y-gwi ou-vy. Upe-ma ramo ojekwaa pyaꞌe yváy-py. Upe-gwi haꞌe ohexa ogwejy vaꞌe. Pykasu-rami ogwejy ou-vy Nheꞌẽ Marangatu tee vaꞌe. Ójehe ogwejy ramo ohexa. Upéi ohendu yváy-gwi onheꞌẽ vaꞌe. Heꞌi:—Kóa xe raꞌy xe rembiayhu voi. Xe rembierohory porã ete vaꞌe voi ko vaꞌe, heꞌi yváy-gwi onheꞌẽ vaꞌe Hesu-rehe."
40,4,1,"  Ha upéi katu ogweraha Hesu-pe Nheꞌẽ Marangatu tee vaꞌe. Tekwaty eꞌỹ-my ogweraha íxupe. Anháy renda-py ogweraha íxupe anháy ruvixa otantea hagwã íxupe ombojejavy hagwã moꞌã. Quarenta áry, quarenta pyhare ave ohasa okaru eꞌỹ reheve. Ha upe rire ae katu ivareꞌa-ma. Upe ramo ohekoteta-vy ou anháy ruvixa. Ombojejavyse moꞌã íxupe. Anháy heꞌi íxupe:—Nde ere ndéjehe, “Xe Nhandejáry raꞌy voi”. Aipo ramo ere ko ita-pe eremondo hagwã íxupe mbojape ramo, heꞌi Hesu-pe anháy itantea-vy, ombojejavyse moꞌã-vy."
40,4,4,Hesu ae ndojapóiry joty inheꞌẽ. Nhandejáry nheꞌẽ ae joty omombeꞌu íxupe:
40,4,5,Upe rire anháy ruvixa ogweraha íxupe Jerusalém tetã marangatu-py. Nhandejáry róga kakwaa-py ogweraha íxupe. Upe-py ijyvateve vaꞌe ári omonhemboꞌy íxupe. Anháy heꞌi íxupe:
40,4,6,"—“Xe Nhandejáry raꞌy voi” ere nde ndéjehe, heꞌi íxupe. —Aipo ramo, heꞌa katu a-gwi. Koꞌa-rami ae oĩ Nhandejáry kwatia nheꞌẽ heꞌi anháy Hesu-pe ombojejavy ukase moꞌã-vy:"
40,4,7,Ha Hesu ae katu ndojapóiry joty inheꞌẽ. Nhandejáry nheꞌẽ ae joty omombeꞌu íxupe:—“Ani katu eretantea teĩ Tupã nde Járy-pe imbojejavy ukase-vy moꞌã”heꞌi anháy ruvixa-pe Nhandejáry kwatia nheꞌẽ omombeꞌu-vy.
40,4,8,"Upéi ogweraha jevy Hesu-pe yvyatygwasu ári. Upe-py ohexa uka íxupe entéro tetã tetã ko yvy-py oĩ vaꞌe gwive. Mburuvixa vixa róga kakwaa ohexa uka íxupe. Ijapo porã porãpyre, heta iporãve rãve vaꞌe ohexa uka íxupe. Ohexa ukapa rire heꞌi íxupe:—Entéro ne rembiexakwe gwive ameꞌẽ arã nde-vy, heꞌi íxupe anháy. —Ne retypyꞌã-rehe erenhesũ ranhe ramo xe mboete-vy, ameꞌẽ arã nde-vy, heꞌi otantea-vy imbojejavy ukase-vy moꞌã Hesu-pe."
40,4,10,Ha Hesu ae katu ndojapóiry inheꞌẽ. Heꞌi joty íxupe:—“Pemombaꞌegwasu katu Tupã pende Járy-pe. Íxupe anho mante pehendu pemboete-vy”heꞌi anháy ruvixa-pe onheꞌẽ mbojevy-vy.
40,4,11,Upéa heꞌi rire anháy ruvixa oheja íxupe oho-vy. Ha Nhandejáry rembigwái yváy pygwa ogwahẽ ou-vy iha-py. Hemikotevẽ ogweru.
40,4,12," Ha upéi katu Batista onhemoĩ preso. Oherakwã rendu ramo, Hesu osẽ jevy oho-vy Galiléia yvy-py."
40,4,13,"Gwetã Nazaré-py ndopytái. Ova oho-vy Cafarnaum tetã-my. Pe Cafarnaum Galiléia yugwarusu rembeꞌy-py. Zebulon yvy pygwa, Naftali yvy pygwa ave heꞌi yma gware."
40,4,14,"Upe-py ova Hesu yma gware heꞌi hagwe-rami oiko hagwã ãy. Yma Nhandejáry nheꞌẽ-py omombeꞌu vaꞌety remimoĩgwe kwatia-rehe a-rami:heꞌi Nhandejáry kwatia nheꞌẽ. Yma heꞌi hagwe-rami, ãy oiko-ma."
40,4,17,"Cafarnaum tetã-my ova rire, onhepyrũ Hesu Nhandejáry nheꞌẽ omombeꞌu-vy:—Pene moꞌagwĩ-ma ou-vy Nhandejáry pende ruvixarã. Upéa-gwi pemboasy peteĩ teĩ pene rembiapo vaikwe. Perova katu pende rekoha vaikwe, heꞌi omombeꞌu-vy íxupe kwéry."
40,4,18," Ha upéi katu Hesu ogwata oho-vy Galiléia yugwarusu yke-rehe. Ohexa oho-vy Simão-pe, héry vaꞌe Pedro ave, tyvýry André ndive. Ohexa omombo ramo oity hagwã y-py kyha oipyhy hagwã pira. Pira jopoihaty voi haꞌe kwéry:"
40,4,19,"—Peju katu xe moirũ, heꞌi íxupe kwéry. —Nde katu pira jopói kwaahaty. Ãy ae orohekomboꞌe-ta xe moirũ uka hagwã gwĩ kente kwéry-pe, heꞌi ohenói-vy íxupe kwéry Hesu."
40,4,20,Upe-ma ramo pyaꞌe oheja okyha. Omoirũ-ma oho-vy Hesu-pe.
40,4,21,"Ha upéi ohasave Hesu oho-vy gwenonde-koty. Ohexa oho-vy mokõi Zebedeu raꞌy, tyvýry ave. Gwu ndive omoatyrõ oiko-vy kanoagwasu-py kyha. Ohenói íxupe ojéupe omoirũ hagwã:—Peju katu xe moirũ, heꞌi íxupe kwéry."
40,4,22,Upe-ma ramo pyaꞌe oheja okanóa gwu reheve. Oho hupive omoirũ-vy Hesu-pe.
40,4,23,Ha upéi katu Hesu oho Galiléia tetã tetã-rupi. Ojeporahéi haty haty-rupi oporomboꞌe. Nhandejáry nhande ruvixarã rehegwa nheꞌẽ porã omombeꞌu mbeꞌu. Entéro mbaꞌasy-gwi oporombogwera gwera oiko-vy.
40,4,24,"Upe-ma ramo isarambi oho-vy herakwã. Síria tetã tetã-rupi oho herakwã. Upéixa-gwi ogweru íxupe opambaꞌe mbaꞌasy rerekoha vaꞌe gwive. Gwĩ hasy ete vaꞌe, gwĩ anháy rerekoha, gwĩ heꞌoꞌãꞌoꞌã vaꞌe, gwĩ hajy jeapa vaꞌe ogweru ave íxupe. Entéro hasy vaꞌe íxupe ojereru vaꞌekwe gwive, ombogwerapa joty haꞌe."
40,4,25,"Upe ramo heta ojogweroaty Hesu-rehe hikwái. Oĩ heta Galiléia yvy pygwa, oĩ heta Dez Cidades ojeꞌeha tetã mygwa. Oĩ heta Jerusalém tetã mygwa, Judéia yvy pygwa ave. Oĩ heta Jordão ysyry rovái pygwa. Heta eta kente oho ijave ojeꞌói-vy."
40,5,1,"Ha upéi katu heta eterei ijaty vaꞌe omoirũse Hesu-pe. Ha haꞌe katu ohexa ramo íxupe kwéry, ipaꞌũ-gwi ojeupi oho-vy. Ijavyte kwéry-gwi ojeupi oho-vy. Yvyaty ári-ma ojeupi oho-vy. Upe-py ogwahẽ ramo, ogwapy-ma yvyaturu-rehe. Ogwapy rire, omoirũ íxupe hemimboꞌe kwéry. Upe ramo onhepyrũ-ma ohekomboꞌe porã-vy gwemimboꞌe kwéry-pe. Heꞌi omombeꞌu-vy íxupe kwéry:"
40,5,3,"—Gwĩ, “Iporiahu vaꞌe-rami ko yvy-py xe aiko” heꞌi ójehe vaꞌe, gwĩ, “Xejéhegwi rei ndikatúiry xe aiko” heꞌi ójehe vaꞌe, heko vyꞌa tee vaꞌe. Nhandejáry nhande ruvixa ndive gwarã voi. Upéa-gwi ovyꞌa."
40,5,4,"—Gwĩ gwembiapokwe omboasy-vy hasẽ vaꞌe, heko vyꞌa tee joty. Nhandejáry remimbopyꞌagwapyrã voi upéa. Upéa-gwi ovyꞌa."
40,5,5,"—Gwĩ ipoxy pyaꞌe eꞌỹ vaꞌe, heko kirirĩ vaꞌe, heko vyꞌa tee vaꞌe. Ko yvy pygwa íxupe gwarã. Ko yvy imbaꞌe teerã. Upéa-gwi ovyꞌa joty."
40,5,6,"—Gwĩ Nhandejáry remimbota gwive ojaposeve seve vaꞌe, heko vyꞌa tee vaꞌe. Ivareꞌa vaꞌe-rami, ijuhéi vaꞌe-rami ave oiko hemimbota ojapose eterei-gwi. Ojapo rire ovyꞌa vaꞌerã. Onhembopyꞌajeko tee vaꞌe-rami ovyꞌa-ma vaꞌerã oiko-vy."
40,5,7,"—Gwĩ gwapixa-pe oiporiahuvereko vaꞌe, heko vyꞌa tee vaꞌe. Oiporiahuvereko vaꞌerã ave íxupe Nhandejáry. Upéa-gwi ovyꞌa."
40,5,8,"—Gwĩ hesakatu reheve ipyꞌa potĩ vaꞌe, heko vyꞌa tee vaꞌe. Ohexa vaꞌerã Nhandejáry-pe. Upéa-gwi ovyꞌa."
40,5,9,"—Gwĩ gwapixa peteĩxa omoingo porã vaꞌe, ombojoja vaꞌe, heko vyꞌa tee vaꞌe. “Xe raꞌy voi, xe rajy voi” heꞌi vaꞌerã hese Nhandejáry. Upéa-gwi ovyꞌa."
40,5,10,"—Gwĩ Nhandejáry remimbota ojapo-gwi ogwereko asy ramo jepe íxupe, heko vyꞌa tee joty. Nhandejáry nhande ruvixa ndive gwarã voi. Upéa-gwi ovyꞌa."
40,5,11,"—Ha peẽ ave xe moirũ-gwi onheꞌẽ rei rei vaꞌerã pende-rehe. Pende rereko asy vaꞌerã. Xe-rehe ndaijaꞌéi-gwi opaixagwa ivai vaꞌe omombeꞌu vai vaꞌerã pende-rehe, ijapu vaꞌerã pende-rehe. Upéixa pende rereko jave, pende reko vyꞌa tee voi. Pevyꞌa katu. Perovyꞌa joty katu pende-rehe hembiapo vai vaꞌe. Yváy-py heta eterei ombohekovia vaꞌerã peẽ-my omeꞌẽ-vy Nhandejáry. Upéa-gwi pevyꞌa joty. Pende rerekoha-rami ave ogwereko asy vaꞌekwe myamyrĩ Nhandejáry nheꞌẽ-py omombeꞌu vaꞌety-pe. Yma gware-pe pene renonderã-rehe ogwereko asy hagwe-rami ave, ãy pende rereko asy ave vaꞌerã."
40,5,13," —Pejeapysaka katu juky rehegwa nheꞌẽ-rehe. Juky-rami peẽ peiko ko yvy-py. Pono ine soꞌo-rehe juky nhamoĩ vaꞌe-rami, peẽ peiko ko yvy-py ani hagwã teko rei ivaive ive oho-vy. He porã juky ha ndahe porãvéi ramo, ndikatuvéi-ma nhamoatyrõ íxupe. Naiporãvéi-ma nhamoatyrõ hagwã. Nde eremombo-ma vaꞌerã. Erepyrũ vaꞌerã hese."
40,5,14,"—Yvypóry kwéry-pe pehesape vaꞌe-rami ave peẽ peiko. Ojekwaa porã tetã yvyaty ári onhemoĩ vaꞌekwe. Ndikatúiry onhomi nhomi íxupe. Ojekwaa porã ave tataendy. Nhamoendy ramo, ndajajahoꞌíry nhaꞌẽ gwy-py. Tataendyꞌy ári ae nhamoĩ. Upe ramo entéro óga pygwa-pe pe tataendy ohesapepa oĩ-vy. Upéixa ete ohesape vaꞌe-rami, tojekwaa porã ne rembiapo porãkwe. Upéixa ramo nde rapixa kwéry ohexa vaꞌerã ne rembiapo porã. Ohexa ramo, omombaꞌegwasu vaꞌerã nde Ru yváy pygwa-pe, heꞌi Hesu."
40,5,17,"Moisés amyrĩ remimombeꞌukwe rehegwa nheꞌẽUpéi heꞌi jevy Hesu:—Ani ere teĩ: “Ogwahẽ-ma ou-vy Hesu ohekoviarõ hagwã Moisés amyrĩ remimombeꞌukwe tekoha” ani ere teĩ. “Ou-ma ohekoviarõ hagwã Nhandejáry nheꞌẽ-py omombeꞌu vaꞌety amyrĩ remimombeꞌukwe tekoha” ani ere teĩ. Agwahẽ-ma ae aju-vy ipokatu hagwã upe Nhandejáry remimoꞌarandukwe nheꞌẽ oiko hagwã heꞌi hagwe-rupi, heꞌi."
40,5,18,"Upéi heꞌi ave:—Pejeapysaka katu xe nheꞌẽ-rehe. Anhetegwa vaꞌe amombeꞌu-ta peẽ-my. Ko yvy áry ndive oiko jave, nonhemohekoviarõ moꞌãi vaꞌerã Moisés amyrĩ remimombeꞌukwe nheꞌẽ. Nomokanhy moꞌãi ni peteĩ ojehai vaꞌekwe. Ni peteĩ ndyky jaiporu vaꞌe kwatia nhamonheꞌẽ porã hagwã nomokanhýi vaꞌerã. Heꞌi hagwe-rami oikopa peve nonhemohekoviarõ moꞌãi vaꞌerã Nhandejáry kwatia nheꞌẽ."
40,5,19,"Upéa-gwi oĩ ramo Nhandejáry kwatia nheꞌẽ ohendu rire mixĩ eterei vaꞌe nohendusevéi vaꞌe. Upéi ohendu eꞌỹ uka hagwã omboꞌe gwapixa-pe. Upe vaꞌe apohare-pe nomombaꞌegwasúi arã voi Nhandejáry oiko ha-rupi nhande ruvixarã. Ombohekomixĩve vaꞌerã ae voi íxupe. Ha Nhandejáry kwatia nheꞌẽ apoha, “Pehendu katu Nhandejáry kwatia nheꞌẽ Moisés amyrĩ remimombeꞌukwe” heꞌi ae vaꞌerã gwapixa-pe, omombaꞌegwasu vaꞌerã íxupe Nhandejáry oiko ha-rupi."
40,5,20,"Ha gwĩ judeu rekomboꞌehaty kwéry, fariseu kwéry ndive ojapose moꞌã Nhandejáry remimbota gwive ogwahẽ hagwã moꞌã oho-vy nhande ruvixa ramo Nhandejáry oiko haty-py. “Heta nhane rembiapo porã porã” heꞌi ójehe kwéry. “Upéa-gwi nhagwahẽ vaꞌerã jaha-vy Nhandejáry oiko haty-py” heꞌi moꞌã ójehe kwéry. Ha nogwahẽ moꞌãi voi. Haꞌe kwéry heko-rupi peiko ramo, napemoirũ moꞌãi Nhandejáry pene ruvixarã-pe. Nhandejáry remimbota gwive pehenduseve seve ramo ae, pemoirũ vaꞌerã íxupe, heꞌi gwemimboꞌe kwéry-pe Hesu."
40,5,21,"Ipoxy rei vaꞌe rehegwa nheꞌẽUpe rire katu heꞌi jevy Hesu:—“Ani ereporojuka teĩ” heꞌi arakaꞌe yma gware-pe. “Oporojuka vaꞌekwe-pe ogweraha vaꞌerã mburuvixa rovagwy-py oporandu hagwã íxupe hembiapokwe-rehe” heꞌi arakaꞌe yma gware-pe. Upéa pehendu-ma. Ãy xe ae katu nde rekoha porãve hagwã amombeꞌu-ta peẽ-my. Gweꞌýi-rehe ipoxy rei vaꞌe-pe gwive ogweraha vaꞌerã mburuvixa renda-py ogwereko hagwã íxupe hembiapokwe-rami. Gweꞌýi-rehe onheꞌẽ rei vaꞌe-pe ogweraha vaꞌerã mburuvixa kwéry ojogweroaty haty-py omoporandu uka hagwã hembiapokwe-rehe íxupe. Ha, “Nde tavy. Ne arandu eꞌỹ vaꞌe” heꞌi vaꞌe gwive gwapixa-pe katu, ojereraha vaꞌerã tata opa rei rei eꞌỹ vaꞌe-py."
40,5,23,"—Upéixa ramo ereho ramo Nhandejáry róga-py ne remimeꞌẽrã eremeꞌẽ-ma hagwã íxupe Nhandejáry apyka nhamboete haty-py, upe-py nde reꞌýi nde-rehe ijaꞌeꞌỹha-rehe ne manduꞌa ramo, ani eremeꞌẽ ranhe teĩ Nhandejáry-pe ne remimeꞌẽrã. Eheja rei katu Nhandejáry apyka renonde-py. Tereho ranhe katu nde rapixa ha-py erehekombojoja ranhe hagwã íxupe peteĩxa ereiko hagwã. Ha upe rire katu eju jevy Nhandejáry ha-py ne remimeꞌẽrã eremeꞌẽ hagwã íxupe."
40,5,25,"Embojoja mani katu nde-rehe ijaꞌeꞌỹha-pe peho jave mburuvixa ha-py. Neꞌírã vyteri eregwahẽ jave, embojoja ranhe katu ne nheꞌẽ nde rapixa ndive erembovyꞌa jevy hagwã íxupe. Nerembojojái ramo íxupe, ne meꞌẽ arã mburuvixa po-py. Upéi mburuvixa ne meꞌẽ vaꞌerã polícia po-py. Upéi nde reja vaꞌerã preso. Anhetegwa amombeꞌu-ta peẽ-my. Preso erepyta rire, ndopoi rei moꞌãi ndéhegwi. Nane mosẽ moꞌãi. Ndereve reveha gwive ne mbopaga uka vaꞌerã. Erepagapa rire mante, ne mosẽ vaꞌerã, heꞌi Hesu."
40,5,27,"  Upéi heꞌi jevy Hesu:—“Ani erenhomongyꞌa teĩ nde rapixa rembireko ndive, nde rapixa ména ndive ereiko-vy” heꞌi arakaꞌe yma gware-pe. Upéa pehendu-ma. Ha ãy katu xe ae nde rekoha porãve hagwã amombeꞌu-ta peẽ-my."
40,5,28,"—Gwĩ opyꞌapy-py imanduꞌa gwapixa rembireko-rehe oikose-gwi indive vaꞌe, hendive ndoikói vyteri ramo jepe, ojejavy joty. Gwesa-rupi joty ogwereko gwapixa rembireko. Omongyꞌa-ma vaꞌe-rami, ojapo vai-ma hese."
40,5,29,"—Upéixa ramo nde resa nde akatúa-koty oĩ vaꞌe-gwi erejejavy-ta ramo, ejejoko joty ne rembiapo vairãgwe-gwi. Enohẽ katu peteĩ nde resakwe emombo ndejéhegwi nde resakwe, peteĩ hesa pehẽ vaꞌe-rami ereiko hagwã. Nde resa mokõi reheve nde reraha ramo tata ijapy eꞌỹ vaꞌe renda-py, ivai eterei vaꞌerã nde-vy. Iporãve erenohẽ eremombo peteĩ nde resakwe ndejéhegwi."
40,5,30,"—Ha nde po nde akatúa-koty oĩ vaꞌe-gwi erejejavy-ta ramo, ejejoko ae katu ne rembiapo vairãgwe-gwi. Ejahya ae katu upe nde po emombo ndejéhegwi. Peteĩ ipo vaꞌe rekoha-rami ae katu eiko. Mokõi nde po reheve nde reraha ramo tata ijapy eꞌỹ vaꞌe renda-py, ivai eterei arã. Iporãve erejahya peteĩ nde po ndéhegwi."
40,5,31,"—“Gwembireko-gwi opoise vaꞌe gwive, tojapo kwatia omeꞌẽ hagwã gwembireko-pe, Apoi-ta ndéhegwi, heꞌi-vy vaꞌe tomeꞌẽ íxupe” upéa heꞌi ave arakaꞌe yma gware. Ha ãy katu xe ae nde rekoha porãve hagwã amombeꞌu-ta peẽ-my. Gwembireko-gwi opoi vaꞌe ojapo vai hese. Upéi hembirekokwe omenda jevy ramo, onhemongyꞌa-ma vaꞌerã. Ha Nhandejáry katu omoingo asy vaꞌerã imenakwe-pe, omenda amboaese jevy-gwi oheja rei gwembireko hagwe-rehe. Ha kunha hejapyre-rehe omenda jevy vaꞌe katu, onhemongyꞌa vaꞌerã haꞌe-rami ave. Ha kwimbaꞌe ambue ndive ojohu vaꞌe gwembireko katu, opoi ramo gwembireko-gwi, ndojapo vaíry hese, heꞌi Hesu."
40,5,33,"Upéi heꞌi jevy Hesu:—“Ani erejapo eꞌỹ teĩ ne nheꞌẽ. Xe apu ramo xe rendu vaꞌerã Nhandejáry, ere ramo, ejapo katu ne nheꞌẽ” heꞌi arakaꞌe yma gware-pe. Upéa ave pehendu-ma. —Ãy ae katu nde rekoha porãve hagwã amombeꞌu-ta peẽ-my. “Nanheꞌẽ rei moꞌãi, ajapo-ta voi” ere ramo, ani ereiporu teĩ imbaꞌe réry rei ererovia uka hagwã ne renduharã-pe ne nheꞌẽ. Ani ereiporu yváy réry. Upe-py Nhandejáry ogwapy haty. Nde ae ne nheꞌẽ eiporu. Ani ereiporu teĩ yvy réry. Upe-py Nhandejáry opyrũ haty. Ani ereiporu teĩ Jerusalém tetã réry. Upe-py oiko Nhandejáry nhande ruvixagwasu. Nde ae ne nheꞌẽ eiporu. Ani ereiporu teĩ ne akã réry ererovia uka hagwã ne renduharã-pe ne nheꞌẽ. Nhandejáry mbaꞌe ne akã. Nde ávy peteĩ vaꞌe neremomorotĩ kwaái, neremohũ kwaái ave. Nde ae ne nheꞌẽ eiporu."
40,5,37,"Erenhomongeta ramo, erejapose vaꞌerã-rehe. “Ajapo-ta” ere. Ha nderejaposéi vaꞌerã-rehe, “Ndajapo moꞌãi” ere ave. Imbaꞌe réry rei ani ereiporu teĩ. Imbaꞌe réry rei ereiporu ramo, nde rekomboꞌe raꞌe anhaygwasu. Anhaygwasu rape-rupi ereiko raꞌe, heꞌi Hesu gwemimboꞌe kwéry-pe."
40,5,38,"Upéi heꞌi jevy Hesu gwemimboꞌe kwéry-pe:—“Iporã erejepy” heꞌi arakaꞌe yma gware-pe. “Nde resa ombyai ramo nde rapixa, embyai katu hesa hekovia. Ne rãi omopẽ ramo nde rapixa, emopẽ katu hãi hekovia. Nde-rehe ojapo hagwe-ramima nde rapixa ejapo ave hese” heꞌi arakaꞌe nhande rekorã omombeꞌu-vy arakaꞌe. Upéa pehendu-ma. —Ãy ae katu iporãve amombeꞌu-ta peẽ-my. Aníke upéixa erejapo teĩ. Nde rapixa nde-rehe ojapose vaꞌe ojapo ramo, ani joty kuri erejepy teĩ hese. Nde rovapete ramo jepe nde akatúa-gwi, ani joty kuri erejepy teĩ hese. Nde rovapete ramo jepe, ejerova rova joty íxupe. Emeꞌẽ joty íxupe nde rova asu nde rovapete jevy hagwã."
40,5,40,"Nde reraha ramo mburuvixa renonde-py oipeꞌa hagwã ndéhegwi ne kamisa, emeꞌẽ íxupe togweraha ne kamisa nde ao joꞌa ndive."
40,5,41,"“Eraha katu areko vaꞌe peteĩ quilômetro” heꞌi ramo nde-vy peteĩ soldado omanda-vy, ejapo katu inheꞌẽ. Ejapove joty inheꞌẽ. Eraha joty katu ogwereko vaꞌe mokõi quilômetro."
40,5,42,"Gwĩ oikotevẽ vaꞌe ojerure ramo nde-vy, emeꞌẽ katu íxupe. Ne mbaꞌe oiporuse vaꞌe-pe eiporuruka joty ave íxupe, heꞌi Hesu."
40,5,43," Upéi heꞌi jevy Hesu:—“Ehayhu katu nde reꞌýi-pe ha nde-rehe ijaꞌeꞌỹ vaꞌe-pe ani ave erehayhu teĩ” heꞌi arakaꞌe yma gware-pe. Upéa pehendu-ma. —Ãy ae katu nde rekoha porãve hagwã amombeꞌu-ta peẽ-my. Nde-rehe ijaꞌeꞌỹ vaꞌe jepe, ehayhu joty íxupe. Nde rereko asy vaꞌe-rehe, ejapo joty oração. Embojeupi joty katu ne nheꞌẽ Nhandejáry-pe hese kwéry. Upéixa Nhandejáry rekoha. Upéixa ereiko vaꞌerã nde Ru yváy pygwa raꞌy tee ramo. Nhande resape uka vaꞌe peteĩxa nhande rereko. Hekoha vai vaꞌe-pe hekoha porã vaꞌe-pe ave omosẽ kwarahy omoendy-vy peteĩxa Nhandejáry. Hembiapo porã vaꞌe-pe hembiapo vai vaꞌe-pe ave omongy peteĩxa. Enterove vaꞌe-pe ohayhu-gwi ojapo upéixa. Pende Ru yváy-py oĩ vaꞌe ojapoha-rami ave, peẽ pejapo katu. —Nde rayhu vaꞌe-pe anho erehayhu ramo, “Hekoha porã eterei” ndeꞌi moꞌãiry nde-rehe Nhandejáry. Nde reko-ramima ave oiko gwĩ plata-py nhane mbopaga vaꞌety, hese imanduꞌa vai vaꞌe."
40,5,47,"Nde reꞌýi anho ererovyꞌa ramo, “Hembiapo porã eterei” ndeꞌíry vaꞌerã nde-rehe Nhandejáry. “Xe rekoha porã” ere rei arã ndéjehe. Nde reko-ramima ave oiko vaꞌerã judeu eꞌỹ vaꞌe Nhandejáry kwaa eꞌỹha, gweꞌýi anho ogwerovyꞌa-vy."
40,5,48,"—Peiko ae katu Pende Ru yváy pygwa reko-rupi. Haꞌe hekoha porã tee rei voi heko jejavy eꞌỹ reheve. Haꞌe-ramima peiko meme katu, heꞌi Hesu gwemimboꞌe kwéry-pe."
40,6,1,"Ne rembiapo porã ramo, ani erejapo teĩ enterove resa-py erejehexa ukase-vyHesu heꞌi jevy gwemimboꞌe kwéry-pe:—Xáke, enhangareko porã katu ndéjehe, heꞌi. —Ne rembiapo porã ramo, ani erejapo teĩ enterove vaꞌe resa-py erejehexa uka porãse-vy imanduꞌa porã hagwã moꞌã nde-rehe. Upéixa ereiko ramo, “Hekoha porã upe vaꞌe. Íxupe gwarã ameꞌẽ-ta” ndeꞌi moꞌãi arã voi nde-rehe Nhandejáry pende Ru yváy pygwa. Nde rekoha oikwaa voi. Ani erejapo teĩ upéixa. Ndaipotái upéixa erenhemboete ukase ereiko-vy. —Iporiahu vaꞌe-pe eremeꞌẽse ramo, ani ereiko gwĩ gweko-gwi rei enterove resa-py ojehexa uka porãse vaꞌe reko-rupi, opyꞌa kyꞌaha omoꞌã kwaa vaꞌe reko-rupi. Atýra-py ojeporahéi haty-py omonheꞌẽ gwemimbygwasu, enterove imanduꞌa porã hagwã moꞌã hese. Tape-rupi ombopu onhemboete ukase-vy moꞌã. Anhetegwa vaꞌe amombeꞌu-ta peẽ-my. Hexaháry-pe onhemboete uka rire, mbaꞌeve nomeꞌẽ moꞌãvéi-ma íxupe Nhandejáry."
40,6,3," Iporiahu vaꞌe-pe eremeꞌẽse ramo ae, emeꞌẽ nhemi íxupe. Tojekwaa eꞌỹ ne remimeꞌẽ. Toikwaa eꞌỹ jepe nde po asu vaꞌe nde po akatúa vaꞌe rembiapo. Toikwaa eꞌỹ nde reko irũ kwéry ne remimeꞌẽ. Upéixa nde Ru yváy pygwa ombohekovia vaꞌerã nde-vy omeꞌẽ-vy. Ndaipóri íxugwi okanhy vaꞌe. Okanhy vaꞌerãgwe jepe ae ojohu joty Nhandejáry, heꞌi Hesu. Series, "
40,6,5,"Oração erejapo ramo, a-rami ejapoUpéi heꞌi jevy Hesu:—Gwĩ nombojekwaái joty vaꞌe opyꞌa kyꞌaha, ojehexa uka porãse-vy rei ojapo vaꞌe moꞌã oração, onhemboꞌyse oração apo-vy. Ojeporahéi haty-py ojapo oração imanduꞌa porã hagwã moꞌã hese. Ojéhegwi rei ojapo moꞌã oração enterove resa-py. Onhemboete ukase-vy rei ae onhemboꞌyse tape kurusu-py. Anhetegwa vaꞌe amombeꞌu-ta peẽ-my. Ojekwaa porã rire, mbaꞌeve íxupe nombohekovia moꞌãvéi-ma Nhandejáry. Ani peiko teĩ haꞌe kwéry heko-rami, heꞌi."
40,6,6,"—Oração erejapo jave ae, eike katu koty-py. Ne rokẽ emboty ndejeheve. Upéi ne anho ha-py embojeupi ne nheꞌẽ nde Ru jahexa eꞌỹ vaꞌe-pe. Ha upe rire katu nde Ru yváy pygwa ne anho ha-py erejapo vaꞌe rexa-vy, nde rovasa porã vaꞌerã ombohekovia-vy nde-vy."
40,6,7,"—Gwĩ judeu eꞌỹ vaꞌe Nhandejáry kwaa eꞌỹha onhemboꞌe mboꞌe rei. Heta nheꞌẽ oiporu rei vaꞌe omondo rei onheꞌẽ Nhandejáry-pe. “Xe nheꞌẽ puku ramo, anheꞌẽ porã-ma” heꞌi moꞌã ójehe. “Heta-gwi xe nheꞌẽ, ohendu-ta xe nheꞌẽ Nhandejáry” heꞌi moꞌã ójehe."
40,6,8,Ani peiko teĩ haꞌe kwéry heko-rami. Erejerure eꞌỹ reheve ne remikotevẽ oikwaa-ma Nhandejáry nhande Ru.
40,6,9,"—Oração erejapo ramo, a-rami ae kuri ere:Ore Ru yváy-py ereime vaꞌe. Opa-rupi tomboete nde réry marangatu vaꞌe."
40,6,10,"Ejehexa uka uka katu yvy pygwa-pe huvixarã. Ne remimbota yváy pygwa ojapoha-rami, tojapo yvy pygwa ave."
40,6,11,Ãy emeꞌẽ ore-vy ore remiꞌurã ãy gwarã.
40,6,12,"Ore poriahuvereko katu orojejavy rire. Ore rapixa-pe ore-rehe ojejavy rire oroiporiahuverekoha-rami, ore poriahuvereko katu ore-vy ave."
40,6,13,Ani teĩ ereheja ore rekomboꞌe vai anháy. Ore resende ae katu íxugwi. Nde ae ko mburuvixa teeve voi. Nde puꞌaka porãve vaꞌe voi nde. Tane mombaꞌegwasu enterove vaꞌe opa eꞌỹ reheve. Amém.
40,6,14,"—Haꞌe-ta peẽ-my. Nde-rehe ojejavy rire nde rapixa-pe ereiporiahuvereko ramo, nde-vy ave nde poriahuvereko vaꞌerã nde Ru yváy pygwa. Ha nde rapixa-pe ndereiporiahuverekói ramo katu, nde-vy ave nande poriahuvereko moꞌãi vaꞌerã nde Ru yváy pygwa, heꞌi Hesu."
40,6,16,"Jakaru eꞌỹ reheve rehegwa nheꞌẽUpéi heꞌi jevy Hesu:—Gwĩ opyꞌa kyꞌaha omoꞌã kwaa vaꞌe gweko-rehe rei onhemboete ukase vaꞌe, okaru eꞌỹ reheve ohasa moꞌã Nhandejáry mboete-vy. Upéixa ojapo ramo, hova asy oiko-vy ovyꞌareꞌỹ vaꞌe-rami. Ndojehovahéiry. Ndojekyvu porãi ave ojehexa uka porã hagwã okaru eꞌỹha onhemboete ukase-vy rei. Oipota enterove omanha hese. Anhetegwa vaꞌe amombeꞌu-ta peẽ-my. Onhemboete rire, nombohekovia moꞌãi vaꞌerã íxupe omeꞌẽ-vy Nhandejáry. Ani peiko teĩ haꞌe kwéry heko-rami."
40,6,17," Ha peẽ katu Nhandejáry mboete-vy pekaru eꞌỹ reheve pehasa ramo, pejekyvu porã katu. Pejehovahéi katu. Upéixa pende rapixa-pe ndojekwaái vaꞌerã pekaru eꞌỹha. Ha Nhandejáry haꞌe anho mante oikwaa vaꞌerã pekaru eꞌỹha. Ndaipóri íxugwi okanhy vaꞌe. Ne rembiapo nhemi oikwaa ramo, ombohekovia vaꞌerã nde-vy omeꞌẽ-vy ne rembiapo porãgwe-rehe, heꞌi Hesu. Series, "
40,6,19, Upéi heꞌi jevy Hesu:—Ani erenhongatu rei teĩ ko yvy-rehe ne mbaꞌe kwéry. Onhembotapurupa arã nde ao. Onhembyaipa arã ne mbaꞌe. Ombokwa arã nde róga-rehe imonda vaꞌe oike hagwã nde koty-py. Ndahaꞌéi yváy pygwarã ko yvy pygwa vaꞌe. Nhane rembiejarã meme voi.
40,6,20,Nhandejáry reminhongatu yváy-py peẽ-my gwarã-rehe ae katu pepena peiko-vy ko yvy-py. Yváy-py onhongatu vaꞌe-rami peiko katu ko yvy-py. Upe-py ndaipóri nhande ao ombotapuru rei vaꞌerã. Ndaipóri nhane mbaꞌe ombyai rei vaꞌerã. Upe-py ndaipóri nhande róga-rehe ombokwa mbokwaharã nhande koty-py oike-vy omonda vaꞌerã nhandéhegwi nhane reminhongatu vaꞌe.
40,6,21,"Nhane rakateꞌỹha-ma nhane renonde-py nhamoĩ meme jaiko-vy. Upéa-gwi ani erenhongatu rei teĩ ko yvy-rehe ne mbaꞌe kwéry. Hese anho ereity arã nde resa ereiko-vy. Epena ae katu nde reko porãrã yváy pygwarã-rehe, heꞌi Hesu."
40,6,22,"Upéi heꞌi jevy Hesu:—Ha nhande resa reheve katu ohexa vaꞌe-rami oiko nhande rete. Jahexa porã ramo, ohexa vérami ave nhande rete. Hembipepa íxupe vaꞌe-rami oiko. Upéixa nde rekoha porã tee ramo, arakatu pygwa vérami ereiko vaꞌe, erejehesa rerova uka-vy Nhandejáry-rehe. Ha naiporãi ramo nhande resa katu hesa eꞌỹ vaꞌe-rami oiko nhande rete. Ndohexa uka porãi ramo nhande-vy, pytũ-my oiko ave nhande rete. Upéixa voi nde rekoha vai ramo, pytũ-my vérami ereiko vaꞌe, erejehesa rerova uka eꞌỹ-vy Nhandejáry-rehe. Ipytũmba rei voi nde-vy. Ndahapéi voi nde-vy, heꞌi Hesu."
40,6,24,  
40,6,25,"—Upéa-gwi haꞌe-ta peẽ-my. Aníke erepena pena anho rei ereꞌu vaꞌerã-rehe ereikove hagwã. Nde aorã-rehe eremonde vaꞌerã-rehe, gwĩa-rehe ani erepena eterei teĩ. Nhane remiꞌurã anho rei-rehe naiporãi jaiko. Nhande rete pegwarã anho voi nhande ao, nhane remiꞌurã ave. Naiporãi nhapena upe vaꞌe anho-rehe jaiko-vy. Upe vaꞌe anho-rehe ndikatúi nhapena jaiko-vy."
40,6,26,"Pehexa katu gwyra reko. Onhemitỹ eꞌỹ ramo jepe, koty-py onhongatu hagwã heraha-vy oikytĩ eꞌỹ ramo jepe, omongaru joty íxupe nde Ru yváy pygwa. Ha gwyra kwéry natuvixambaꞌe etéiry Nhandejáry-pe. Ha peẽ katu pende tuvixave íxupe gwyra kwéry-gwi."
40,6,27,"Ani erepena eterei teĩ ndéjehe. Ereiko pukuseve moꞌã-gwi rei, ndereiko pukuve moꞌãiry."
40,6,28,"—Nde aorã orã-rehe ani erepena eterei teĩ ereiko-vy. Pehexa katu yvoty reko. Nombaꞌapói opotyrã-rehe. Oipogwã vaꞌe-rami ndoikóiry. Nombaꞌapói ramo jepe, opyta porã ete voi joty."
40,6,29,"Yma oiko vaꞌekwe myamyrĩ mburuvixa Salomão. Imbaꞌe reta vaꞌekwe. Ijao porã ave vaꞌekwe. Upe vaꞌe-rehe onhemombaꞌegwasu ete vaꞌekwe. Ha haꞌe-ta peẽ-my. Xe ae katu amboeteve upéa yvoty-pe. Haꞌe ijehexaha-rami eꞌỹ jepe, iporãve joty katu íxugwi."
40,6,30,"Ha Nhandejáry katu ombopoty porã kapiꞌi. Etería henhói porã. Koꞌẽ ramo oikytĩ-ma arã, omombo vaꞌerã tata-py ohapy-vy. Pe kapiꞌi Nhandejáry remimbopoty voi. Onhangareko porã hese-gwi, ipoty porã voi. Ha pende-rehe katu onhangareko porãve. Ne monde uka vaꞌerã. Maꞌerã ndapejeroviái hese? Hese anho ae pejerovia katu. Omeꞌẽ vaꞌerã nde-vy nde aorã."
40,6,31,Upéa-gwi ani erepena ndéjehe. “Mbavaꞌe tipo jaꞌu vaꞌerã? Mbavaꞌe tipo jayꞌu vaꞌerã? Mbavaꞌe-py tipo nhanhemonde vaꞌerã?” ani ere teĩ upéixa.
40,6,33,Pepena ranhe ae katu Nhandejáry pende ruvixarã-rehe. Pemoĩ meme pene renonde-py haꞌe ae hemimbota erejapo hagwã. Hese anho mante epena eiko-vy. Upéi upéa rehegwa gwive ne remikotevẽ vaꞌe omeꞌẽ rei vaꞌerã nde-vy.
40,6,34,"Ani pepena teĩ koꞌẽ ramogwarã-rehe. Pono pene mytuꞌeꞌỹ pendéjehe ani pepena teĩ koꞌẽ ramo ojehu-ta vaꞌe-rehe, gwĩ ivai-ta vaꞌe-rehe. Koꞌẽ ramo ae pepena kuri hese, heꞌi Hesu gwemimboꞌe kwéry-pe omombeꞌu-vy."
40,7,1,"  Hesu heꞌi jevy gwemimboꞌe kwéry-pe:—Ani nde rapixa rembiapo-rehe, “Ivai” ere teĩ erepondera-vy. Ne rembiapo ojohu vai ave arã nde-rehe Nhandejáry."
40,7,2,"—Upe erejavaeterekoha-rami ave, “Ivai” heꞌi arã nde-rehe Nhandejáry. Nde rapixa ererekoha-rami nde ave nde rereko vaꞌerã Nhandejáry."
40,7,3,"—Ãy amombeꞌu-ta pene rekorã-rehe. Yvyra raꞌykwe rehegwa nheꞌẽ-rami aiporu-ta peẽ-my imombeꞌu-vy. “Oĩ raꞌe nde resa-py yvyra raꞌykwe” ere teĩ nde rapixa-pe. Ha nde ave tuvixave nde resa-py oĩ vaꞌe. Heko porã vaꞌe-rami ereikose moꞌã nde rapixa-pe. Upéixa ramo maꞌerã ere teĩ nde rapixa-pe: “Taipeꞌa nde resa-gwi pe yvyra raꞌykwe mixĩ oĩ vaꞌe”. Nde ave tuvixave nde resa-py oĩ vaꞌe. Nde, “Ndaxe pyꞌa kyꞌái”, ere moꞌã ndéjehe. Nde nde rekoha vai-ma. Erova ranhe katu nde rekoha. Eipeꞌa ranhe katu ndejéhegwi pe yvyra tuvixave vaꞌe nde resa-py oĩ vaꞌe. Upéi erehexa porã arã ereipeꞌa hagwã nde rapixa resa-gwi upe yvyra raꞌykwe mixĩ oĩ vaꞌe."
40,7,6,"“Ani eremeꞌẽ teĩ jagwa-pe imarangatu porã vaꞌe” jaꞌe. “Ojere arã nde suꞌu-vy.” “Ani eremombo kure rovagwy-py ne mbaꞌe porã hepy vaꞌe. Opyrũ rei arã hese omongyꞌapa-vy” jaꞌe. Nde rapixa ne nheꞌẽ porã ombojevy vaꞌe, ndahaꞌéi ne nheꞌẽ porã íxupe gwarã."
40,7,7," —Ejerure rure katu Nhandejáry-pe. Ha ne rembijerure katu omeꞌẽ vaꞌerã nde-vy. Eheka heka katu ndejéupe gwarã. Ha ne rembieka katu erejohu vaꞌerã. Okẽ onhemboty vaꞌe oipeꞌa uka hagwã ombota mbota vaꞌe-rami, pene kyreꞌỹ katu pejapo hagwã oração. Nde-vy oipeꞌa-ma vaꞌe-rami okẽ, ohendu vaꞌerã Nhandejáry pene nheꞌẽ. Gwĩ ojerure rure vaꞌe-pe gwive omeꞌẽ vaꞌerã. Gwĩ oheka heka vaꞌe gwive ojohu vaꞌerã. Gwĩ ombota mbota vaꞌe-rami ohaꞌarõ oĩ-vy vaꞌe-pe gwive ojepeꞌa vaꞌerã. Taꞌýry gwemiꞌurã-rehe ojerure ramo, ndaipóri pene paꞌũ-my ita omeꞌẽ vaꞌerã íxupe. Taꞌýry pira-rehe ojerure ramo, ndaipóri pene paꞌũ-my mbói omeꞌẽ vaꞌerã íxupe. Peẽ kwéry pende rekoha vai ramo jepe, pemeꞌẽ kwaa joty iporã porã vaꞌe pende raꞌy kwéry-pe. Ha pende Ru yváy pygwa katu hekoha porã tee vaꞌe. Upéa-gwi omeꞌẽ kwaa porãve voi pejerure vaꞌe-pe gwive iporã porã tee vaꞌe."
40,7,12,"Ha nhande kwéry katu jaipota nhande rapixa ojapo porã nhande-rehe. Aipo ramo, nde hese ave ejapo porã. Peteĩxa pejapo porã ojóehe, heꞌi. —Tuvixa mbaꞌeve ko vaꞌe nheꞌẽ. Ko vaꞌe nheꞌẽ-py anohẽ kuri peẽ-my judeu rekoharã Moisés amyrĩ remimombeꞌukwe gwive, Nhandejáry nheꞌẽ-py omombeꞌu vaꞌekwe gwive ave. Peteĩ nheꞌẽ-py amombeꞌupa kuri peẽ-my, heꞌi gwemimboꞌe kwéry-pe Hesu."
40,7,13,"Upéi Hesu heꞌi jevy:—Tapeho katu tape porã-rupi. Upe tape ypyrũha tape poꞌi voi. Upe-rupi tapeho katu. Ani peho teĩ tape vai-rupi. Upe tapegwasu mombyry nhande rerahaha voi Nhandejáry-gwi. Tapegwasu nhepyrũha tuvixa oĩ vaꞌe. Ndahekorasýi jaha hagwã upe tapegwasu-rupi. Heta oho tapegwasu-rupi vaꞌe. Ha ndaupéixairy tape Nhandejáry ha-py oho vaꞌe. Upe tape ypyrũha tape poꞌi voi. Hasy-py nhagwahẽ vaꞌerã upe tape-rupi Nhandejáry ha-py. Ha upe tape-rupi ogwata vaꞌe ndahetáiry, heꞌi Hesu."
40,7,15,"  Upéi Hesu heꞌi jevy:—Oĩ, “Nhandejáry nheꞌẽ-py amombeꞌu” heꞌi vaꞌe moꞌã ójehe. Xáke. Ani penhembotavy uka íxupe. Ojehexa uka porã vaꞌerã ogwahẽ ou-vy pende ha-py. Ou vaꞌerã ovexa-rami. Ipoxy eꞌỹ vaꞌe-rami ou vaꞌerã ojehexa uka-vy. Ha opyꞌapy-py kwéry katu ipoxy. Heko poxy vaꞌe-rami, jagwarete ivareꞌa vaꞌe-rami voi ipoxy opyꞌa-py."
40,7,16,Pehexa kwaa vaꞌerã hembiapo-rehe. Nhuatĩ-gwi ndikatúi jaipoꞌo hiꞌa uva. Karapíxu-gwi ndikatúi jaipoꞌo figo aju. Ndahaꞌéi figo aju-rami karapixuꞌa.
40,7,17,Hiꞌa porã yvyra porã. Ha ndahiꞌa porãi yvyra vai. Ndoikói yvyra porã hiꞌa porã eꞌỹ vaꞌe. Ha yvyra vai hiꞌa porã vaꞌe ndoikói ave.
40,7,19,Entéro yvyra ndahiꞌa porãi vaꞌe gwive oity vaꞌerã. Tata ári imombopyrã.
40,7,20,"Upéixa yvyraꞌa-rami pehexa kwaa vaꞌerã hekoha-rehe. “Nhandejáry nheꞌẽ-py oromombeꞌu” heꞌi ramo moꞌã, hembiapo-rehe pehexa kwaa vaꞌerã, heꞌi gwemimboꞌe kwéry-pe Hesu. Upéi Hesu heꞌi jevy:—Heta oĩ, “Nde xe Járy, nde xe Járy” heꞌi rei vaꞌerã xe-vy. Upéa nomoirũi vaꞌerã oho-vy Nhandejáry nhande ruvixa-pe. Nogwahẽi vaꞌerã oho-vy oiko haty-py. Ha xe Ru yváy pygwa remimbota ojapo vaꞌe ae katu omoirũ vaꞌerã íxupe oho-vy, heꞌi. —Upe áry-py, enterove vaꞌe-pe hembiapo apokwe-rami areko hagwã áry-py, heta, “Nde xe Járy, nde xe Járy” heꞌi rei vaꞌerã xe-vy. “Nde réry-py Nhandejáry nheꞌẽ oromombeꞌu vaꞌekwe. Nde réry-py oromosẽ mosẽ oromondo-vy anháy-pe. Nde réry-py heta hexapyrã-rupi ore rembiapo porã vaꞌekwe. Heta ipuꞌaka vaꞌe orojapo vaꞌekwe” heꞌi vaꞌerã moꞌã xe-vy. Ha upe rire katu “Hesu réry-py xe rembiapo. Ãy ae Hesu reꞌýi tee-ma voi xe” heꞌi ójehe moꞌã vaꞌe-pe xe Hesu haꞌe vaꞌerã íxupe kwéry: Yma gwive koꞌánga ete peve peẽ ndahaꞌéi xe reꞌýi. Ndoroikwaái voi. Xe reꞌýi eꞌỹ voi peẽ, xe haꞌe vaꞌerã íxupe kwéry. Pende rekoha vai. Tapeho jevy katu xéhegwi, haꞌe vaꞌerã íxupe kwéry, heꞌi Hesu."
40,7,24,"Upéi Hesu heꞌi jevy:—Koꞌã vaꞌe xe nheꞌẽ renduha, xe nheꞌẽ apoha hiꞌarandu porã voi. Ha hiꞌarandu vaꞌe katu gwogarã ojapose ramo, ita ári omoĩ. Ojapopa rire, oky-ma. Oky-gwi y hygwasu ojahoꞌipa hagwã óga. Ou ave yvytugwasu heity hagwã moꞌã ha ndoꞌáiry. Ita ári ojapo raꞌe. Upéa-gwi ndoꞌáiry. Upéixa ete xe nheꞌẽ ojapo vaꞌe oho porã voi ojeity ukase eꞌỹ-vy."
40,7,26,"Ha koꞌã vaꞌe xe nheꞌẽ renduse eꞌỹ vaꞌe xe nheꞌẽ ojapo eꞌỹ vaꞌe katu nahiꞌarandu porãi. Ha hiꞌarandu eꞌỹ vaꞌe katu gwogarã ojapose ramo, nomoĩry ita ári. Yvy kuꞌi ári rei omoĩ gwóga. Upéi oky-ma. Oky-gwi ovu y óga ojahoꞌipa hagwã. Ou yvytugwasu oity hagwã ave óga-pe. Ha upe rire katu hoꞌa. Hoꞌapa ete voi hóga. Hoꞌa eꞌỹ vaꞌekwe ndopytáiry. Omboasy eterei hoꞌa vaꞌekwe hóga. Upéixa ete ojeity uka-vy oho vai hiꞌarandu eꞌỹ vaꞌe, xe nheꞌẽ renduse eꞌỹha, heꞌi Hesu Nhandejáry nheꞌẽ omombeꞌu-vy."
40,7,28,"“Imbaraete voi inheꞌẽ” heꞌiOmombeꞌupa rire, heta ojogweroaty aty vaꞌe ogwerovyꞌa inheꞌẽ omboete-vy íxupe hikwái:—Iporã ete Hesu nheꞌẽ, heꞌi hikwái. —Inheꞌẽ ndahaꞌéi gwĩ nhande rekomboꞌehaty kwéry nheꞌẽ-rami, heꞌi Hesu nheꞌẽ-rehe hikwái. —Haꞌe kwéry ndoikwaapáiry. Haꞌe ae onheꞌẽ nomombeꞌúiry. Ha Hesu ae katu haꞌe ae onheꞌẽ omombeꞌu. Oporomonheꞌẽgendu kwaa vaꞌe-rami onhemonheꞌẽ. Imbaraete voi inheꞌẽ, heꞌi Hesu-rehe opondera-vy hikwái. Series, "
40,8,1, Ha upéi katu Hesu ogwejy jevy ou-vy upe yvyatyrusu ári-gwi. Ogwejy rire heta ijaty jaty vaꞌe kente kwéry omoirũ íxupe ojeꞌói-vy hikwái.
40,8,2,"Upe jave ogwahẽ ou-vy iha-py mbaꞌasy vai ogwereko vaꞌe ijai aipa vaꞌe. Gwetypyꞌã-rehe onhesũ omboete-vy hovagwy-py:—Nhane mbogwerahaty voi nde, xe Járy. Xe-vy pa xe mbogwera ave arã nde? heꞌi Hesu-pe."
40,8,3,"Haꞌe oipyso opo omoĩ hese:—Orombogwera-ta voi katu nde-vy, heꞌi íxupe. —Xe nheꞌẽ-py tane potĩ katu, heꞌi hasy vaꞌe-pe.Upe-ma ramo opa-ma ojei íxugwi ijai aikwe. Okwera porã-ma."
40,8,4,"Upéi heꞌi Hesu:—Ejeapysaka katu xe nheꞌẽ-rehe. Ani eremombeꞌu avave-pe orombogwera-ma hagwe, heꞌi hasy vaꞌekwe-pe Hesu. —Tereho katu paꞌi oĩ ha-py ejehexa uka-vy. Ehexa uka íxupe erekweramaha. Emeꞌẽ íxupe upe myamyrĩ “Nhameꞌẽ katu” heꞌi vaꞌekwe. Upéixa ramo, “Okwera-ma. Onhemopotĩ jevy-ma” heꞌi vaꞌerã nde-rehe, atýra-py ne mombeꞌu-vy, heꞌi íxupe Hesu."
40,8,5,"Ha upéi katu ogwahẽ oho-vy Hesu Cafarnaum tetã-my. Upe-py oike rire ogwahẽ ou-vy iha-py capitão, soldado kwéry ruvixa vaꞌe: —Xe pytygwõ katu, Xe Járy Hesu, heꞌi. —Xe rembigwái oime koty-py. Nopuꞌãvéi-ma, hajy jeapa-gwi ndoryrýiry. Hasy ete voi oĩ-vy, heꞌi íxupe soldado ruvixa."
40,8,7,"—Aipo ramo, aha-ta nde róga-py ambogwera hagwã íxupe, heꞌi soldado ruvixa-pe."
40,8,8,"—Nde, nde tuvixa mbaꞌe-gwi, mbaꞌéixa ereike-ta ereho-vy xe róga gwy-py? heꞌi omboete-vy íxupe. —Erenhembohekomirĩve-ta paraꞌe ereike ereho-vy. Tuvixave eꞌỹ vaꞌe-rami joty ereike-ta upe-py. Aipo ramo ne nheꞌẽ-py rei embogwera katu xe rembigwái-pe, heꞌi. —“Tokwera” ere ramo, okwera vaꞌerã. A-gwi rei ne nheꞌẽ-py mante okwera vaꞌerã xe rembigwái hasy vaꞌe, heꞌi Hesu-pe."
40,8,10,"Upéa nheꞌẽ rendu-vy “Mbaꞌéixa ojerovia tee xe-rehe” heꞌi Hesu opondera-vy hese.—Ojerovia tee voi xe-rehe upe vaꞌe, heꞌi kente kwéry-pe hapykwéri ogwaꞌẽ vaꞌe-pe. —Amombeꞌu-ta peẽ-my anhetegwa, heꞌi. —Oĩ Israel remiarirõre judeu kwéry xe-rehe ojerovia vaꞌe. Ha ko vaꞌe soldado ruvixa judeu eꞌỹ ramo jepe, ojerovia teeve joty xe-rehe, heꞌi. —Haꞌe-ta peẽ-my. Heta mombyrygwa ogwahẽ vaꞌerã oho-vy Nhandejáry nhande ruvixa ramo oiko haty-py. Heta kwarahy resẽ gwigwa oho vaꞌerã jekarugwasu haty-py. Heta kaꞌaru gwigwa oho vaꞌerã ave. Ogwapy vaꞌerã okaru-vy Abraão ndive, Isaque ndive, Jacó ndive ave."
40,8,12,"Ha judeu kwéry vaꞌe Nhandejáry reꞌýi vaꞌe oho vaꞌerãgwe katu nogwahẽ moꞌãi vaꞌerã upe-py. Omosẽ vaꞌerã íxupe imondo-vy pytũ kwa-py. Upe-py ojaheꞌo vaꞌerã. Hasẽ vaꞌerã onhemboasy-gwi. Nhandejáry-rehe onhemoyrõ-gwi, onhemohãingyry ngyrýu vaꞌerã oiko-vy, heꞌi judeu kwéry-rehe."
40,8,13,"Upéi heꞌi upe soldado ruvixa-pe:—Tereho jevy katu nde róga-py. Xe reroviaha-rami, toiko katu nde-vy, heꞌi.Upe-ma ramo okwera-ma hembigwái."
40,8,14, Ha upéi katu Hesu oho Pedro róga-py. Ogwahẽ ramo upe-py ohexa Pedro raixo. Onheno raꞌe oĩ-vy. Hasy ete voi heteraku-gwi.
40,8,15,Omboja opo ipo-rehe. Opa-ma íxugwi heterakukwe. Opuꞌã-ma Hesu remiꞌurã-rehe onhangareko-vy.
40,8,16,Kaꞌaru ete-ma ojereru iha-py heta anháy ojepota hese vaꞌe. Onheꞌẽ-py rei omosẽ mosẽ anháy imondo-vy. Entéro hasy vaꞌe-pe gwive ombogwera-ma.
40,8,17,"Upéa rehegwa ojapo Hesu, upéixa hembiapo yma gware heꞌi hagwe-rami oiko hagwã ãy. Yma Nhandejáry nheꞌẽ-py omombeꞌu vaꞌety remimoĩgwe kwatia-rehe a-rami:Yma heꞌi hagwe-rami, ãy oiko-ma."
40,8,18,"Ha upéi katu heta kente onhemboaty Hesu-rehe. Ohexa ramo heta onhemboaty hese, heꞌi gwemimboꞌe kwéry-pe:—Jahasa katu y rovái, heꞌi."
40,8,19,"Neꞌírã vyteri onhemboyru jave kanóa-py, ou ohogwaitĩ-vy íxupe peteĩ judeu rekomboꞌehaty:—Xe oromoirũ-ta, poromboꞌeháry, heꞌi Hesu-pe. —Mamo ereho ha-rupi oromoirũ-ta, heꞌi íxupe."
40,8,20,"Hesu heꞌi jevy íxupe:—Mykurẽ, yvykwa oĩ íxupe hógarã. Gwyra, oĩ ave íxupe haityrã. Ha xe ae katu Nhande Rykeꞌy tee vaꞌe, ndaipóri xe-vy xe renagwã atongea-vy xe apyta hagwã, heꞌi. —Xe moirũse joty pa nde? heꞌi pe tekomboꞌehaty-pe."
40,8,21,"Upéi outro peteĩ hemimboꞌe vaꞌe heꞌi Hesu-pe:—Xe oromoirũ vaꞌerã, xe Járy, heꞌi. —Ahaꞌarõ ranhe-ta xe ru omano ramo ajaty hagwã, heꞌi íxupe."
40,8,22,"—Nahániry. Ãy voi aipota xe moirũ, heꞌi íxupe. —Xe moirũse eꞌỹ vaꞌe ae taimanduꞌa ranhe katu omano vaꞌekwe ojaty hagwã-rehe, heꞌi upe gwemimboꞌe-pe."
40,8,23," Upéi onhemboyru-ma kanóa-py Hesu. Hemimboꞌe kwéry onhemboyru ave indive. Upe jave ou yvytugwasu marány. Hoꞌa yugwarusu-rehe omomýi hagwã yugwarusu. Upe-ma ramo omopuꞌã puꞌã y-pe, ojahoꞌi hoꞌi kanóa-pe y. Ha Hesu ae katu oke joty oĩ-vy."
40,8,25,"Ha hemimboꞌe kwéry oho omombáy íxupe:—Ore resende katu, ore Járy, heꞌi. —Nhanheapymi-tama nhande, heꞌi Hesu-pe hikwái."
40,8,26,"—Mbavaꞌe-gwi tipo pende pyꞌamirĩ, heꞌi íxupe kwéry. —Ndapejerovia teéiry raꞌe xe-rehe, heꞌi íxupe kwéry.Upéi opuꞌã onheꞌẽ-py omokirirĩ hagwã. Heꞌi yvytugwasu-pe, y opuꞌã vaꞌe-pe ave—Ekirirĩ katu, heꞌi ipoxy vaꞌe-pe.Upe-ma ramo ohopa-ma yvytu. Opytuꞌu jevy y. Okirirĩ porãmba jevy-ma y."
40,8,27,"Haꞌe kwéry opondera voi hese:—Mbaꞌeixagwa heko vaꞌe po, heꞌi opondera-vy hese. —Yvytugwasu jepe, y opuꞌã puꞌã vaꞌekwe jepe ohendu inheꞌẽ, heꞌi Hesu-rehe hikwái."
40,8,28," Upéi ogwahẽ-ma oho-vy y rovái. Gadara yvy-py ogwahẽ. Upe-py ogwahẽ-ma ramo, ou ohogwaitĩ-vy íxupe mokõi anháy rerekoha vaꞌe. Ijyta-gwi osẽ ou-vy. Heko poxy eterei vaꞌe. Upéa-gwi ohasase vaꞌe oikupeꞌo íxupe ohasa hagwã. Ndikatúi ohasa ijypy-rupi."
40,8,29,"Onheꞌẽ hatã hatã Hesu-pe ombojevyse-vy moꞌã:—Nde ko Nhandejáry raꞌy. Maꞌerã ereju koꞌa-py, heꞌi Hesu-pe ombojevyse-vy moꞌã. —Neꞌírã vyteri ore moingo asyha áry. Maꞌerã ereju? heꞌi. —Ore moingo asyha áry-py ae ereju vaꞌerã moꞌã, heꞌi Hesu-pe. —Ãy katu ani ereju ore moingo asy-vy, heꞌi íxupe."
40,8,30,"Mombyry-gwi ohexa heta kure okaru jave. Upéa-gwi ojerure rure íxupe:—Ore mosẽ-ta ramo, ore mondo katu kure kwéry-pe. Ore mondo katu ipyꞌa kwéry-py, heꞌi anháy kwéry Hesu-pe."
40,8,32,"—Tapeho, heꞌi íxupe kwéry.Inheꞌẽ-rupi osẽ oho-vy oike kure kwéry pyꞌa-py. Ha kure kwéry katu oriparapa ojeꞌói-vy. Yugwarusu-py ogwejy ojeꞌói-vy. Hiꞌapỹ ogwejy ojeꞌói-vy. Hoꞌa onheapymi ojeꞌói-vy y-py."
40,8,33,Ha kure nhangarekoha oripara ojeꞌói-vy. Atygwasu-py oho omombeꞌu-vy. Anháy rerekohare-pe ojehu vaꞌekwe gwive omombeꞌu.
40,8,34,"Upe ramo atygwasu pygwa Hesu rogwaitĩ-vy osẽ ogwaꞌẽ-vy. Ohexa-ma ramo Hesu-pe, ombojevyse íxupe:—Ekwa jevy katu ore yvy-gwi, heꞌi Hesu-pe ojapura-gwi hikwái."
40,9,1, Ha upéi katu Hesu onhemboyru jevy-ma oho-vy kanóa-py. Upéi ohasa y rovái ogwahẽ oho-vy haꞌe ae oiko ha-py.
40,9,2,"Upe-py ojereru íxupe hajy jeapa apa vaꞌe. Gwupa reheve ou onheno oĩ-vy. Ójehe ojerovia tee ramo, ohexakwaa hese. Upéa-gwi heꞌi upe hajy jeapa apa vaꞌe-pe:—Ani erekyhyje teĩ, xe raꞌy, heꞌi íxupe ombopyꞌagwapy-vy.Gwaꞌýry-pe heꞌiha-rami heꞌi íxupe:—Amboyke-ma ndéhegwi ne rembiapo vaikwe, heꞌi upe hajy jeapa apa vaꞌe-pe."
40,9,3,"Upe-py oĩ judeu rekomboꞌehaty. Ohendu-ma ramo Hesu nheꞌẽ, ndojohu porãi:—Onhemonhandejáry rei ou-vy, heꞌi moꞌã Nhandejáry Hesu-rehe. —Onheꞌẽ vai rei, heꞌi ojóupe hese."
40,9,4,Ha ipyꞌapóry oikwaa Hesu:—Maꞌerã-gwi erenheꞌẽ vai rei nde pyꞌapy-py? heꞌi.
40,9,5,"—Pejeapysaka porã katu xe nheꞌẽ-rehe. Oĩ ramo, “Amboyke-ma ndéhegwi ne rembiapo vaikwe” heꞌi vaꞌe katu, ndajahexái hemimboyke. Omboyke paraꞌe. Tapa nomboykéiry raꞌe. Ndajahexáiry. Ha oĩ ramo, “Epuꞌã katu egwata eho-vy” heꞌi rei vaꞌe katu, jahexa ave. Nomopuꞌãiry upe vaꞌe."
40,9,6,"Ãy aikwaa uka-ta peẽ-my xe nheꞌẽ rei eꞌỹha ko yvy-py. Xe Nhande Rykeꞌy tee vaꞌe xe nheꞌẽ-py rei amboyke-ma voi yvypóry rembiapo vaikwe, heꞌi Hesu onheꞌẽ-vy gwĩ imboꞌeháry-pe.Upe ramo heꞌi hajy jeapa vaꞌe-pe:—Epuꞌã katu ehupi nde rupagwe. Tereho nde róga-py, heꞌi."
40,9,7,Upe-ma ramo opuꞌã oho-ma gwóga-py.
40,9,8,"Upéa ohexa ramo ijaty vaꞌe kente, opondera eterei hese. Inheꞌẽ-py rei omopuꞌã-gwi:—Omopuꞌã-ma ngatu, heꞌi Hesu-rehe. —Iporã porã ete vaꞌe voi hembiapo, heꞌi hese. —Nhandejáry omombaraete voi upe kwimbaꞌe. Herovia hexapyrã-rupi haꞌe hembiapo, heꞌi Hesu-rehe Nhandejáry-pe omombaꞌegwasu-vy."
40,9,9," Upe-gwi ohasave Hesu oho-vy. Oho jave, ohexa héry vaꞌe-pe ogwapy oĩ-vy ramo. Nhane mbopaga haty-py ogwapy oĩ-vy:—Xe moirũ katu, heꞌi íxupe.Upe-ma ramo opuꞌã omoirũ-ma íxupe."
40,9,10,"Upéi oho okaru róga-py. Haꞌe okaru jave gwemimboꞌe kwéry ndive ogwahẽ ave ou-vy heta nhane mbopaga uka vaꞌety, heta ojejavy vaꞌe ou ave okaru ojoha-py."
40,9,11,"Upéa ohexa ramo fariseu kwéry, oporandu Hesu remimboꞌe kwéry-pe:—Maꞌerã-gwi ne mboꞌeháry okaru nhane mbopaga uka vaꞌety ndive, ojejavy vaꞌe ndive ave? heꞌi Hesu-rehe."
40,9,12,"Upéa fariseu nheꞌẽ ohendu ramo Hesu:Upéixa heꞌi Nhandejáry kwatia nheꞌẽ. Upéa nheꞌẽ, tapeho katu peikwaa hagwã heꞌise vaꞌe. Ndajúi vaꞌekwe ahenói-vy “Xe potĩ” heꞌi ójehe vaꞌe-pe ou xe moirũ. Gwĩ ojejavy vaꞌe-pe ae aju arova uka-vy hekoha íxupe xe moirũ hagwã, heꞌi fariseu kwéry-pe."
40,9,14," Upéi ogwahẽ ou-vy Hesu renda-py remimboꞌe:—Ore orohasa orokaru eꞌỹ reheve Nhandejáry oipotaha-rami, heꞌi. —Ohasa ave okaru eꞌỹ reheve fariseu kwéry. Ha ne remimboꞌe kwéry katu ndohasái voi okaru eꞌỹ reheve. Maꞌerã po ndoikói ore reko-rami, heꞌi Hesu-pe oporandu-vy."
40,9,15,"Upéi Hesu heꞌi:—Amombeꞌu-ta peẽ-my arandu rehegwa nheꞌẽ omenda vaꞌe rehegwa-rami. Oime vyteri ramo omenda vaꞌe, ndovyꞌareꞌỹiry heꞌýi kwéry. Okaru eꞌỹ reheve ndohasáiry. Ha ojererahaha óra ogwahẽ-ta. Upe óra-py ohasa vaꞌerã okaru eꞌỹ reheve heꞌýi kwéry, heꞌi ojehegwa omombeꞌu-vy."
40,9,16,"Upéi heꞌi jevy upe pygwa-pe:—Outro arandu rehegwa nheꞌẽ háma amombeꞌu-ta peẽ-my ao rehegwa-rami, uva rykwere rehegwa-rami ave. Nanharemendái ipyahu vaꞌe-py ao tuja. Nharemenda ramo ae katu onhynhy arã raꞌe ipyahu vaꞌe. Ojepoapy-vy omondoro arã ao tuja. Osorogwasuve vaꞌerã ao tuja."
40,9,17,"Nanhanhunháiry ave uva rykwere pyahu vaꞌe hyrurã tuja-py vakapi ipererĩ vaꞌe-py. Ha nhanhunha ramo ae katu, ovu vaꞌerã raꞌe ipyahu vaꞌe. Gwyru tuja vaꞌe omondoro vaꞌerã. Osyrypa arã raꞌe pe uva rykwere onhehẽ-vy. Osoropa arã hyrukwe. Ha uva rykwere pyahu vaꞌe ae katu nhanhunha hyru pyahu-py. Upéixa ramo opyta porã gwyru ndive, heꞌi Hesu oipota-gwi fariseu kwéry onhemboheko pyahu."
40,9,18," Upéa heꞌi jave, ogwahẽ ou-vy peteĩ mburuvixa. Gwetypyꞌã-rehe onhesũ Hesu rovagwy-py imboete-vy:—Omano-ma xe rajy, heꞌi. —Omano ramo jepe, iporã ereho joty katu eremoĩ nde po hese oikove jevy hagwã, heꞌi Hesu-pe."
40,9,19,Inheꞌẽ-py opuꞌã oho-vy mburuvixa ndive. Hemimboꞌe kwéry hendive ave oho.
40,9,20,"Upe-ma ramo ogwahẽ ou-vy peteĩ kunha. Are-ma hasy. Hasy doze roꞌy ijysapy ogwejy eterei íxupe-gwi. Upéa-gwi ou hapykwéri, Hesu rapykwéri. Opoko-ma ijao poty-rehe. “Amboja ramo jepe xe po ijao-rehe, akwera-ma vaꞌerã” heꞌi raꞌe ojéupe."
40,9,22,"Upe-ma ramo haꞌe ojere. Omaꞌẽ ramo, ohexa-ma upe kunha-pe:—Ani erekyhyje teĩ xéhegwi, xe rajy, heꞌi imbopyꞌagwapy-vy íxupe. Gwajýry-pe heꞌiha-rami, heꞌi kunha-pe: —Nde erejerovia-magwi xe-rehe, erekwera-ma, heꞌi kunha-pe.Upéa nheꞌẽ heꞌi-ma ramo, pyaꞌe okwera upe kunha."
40,9,23,Ha upéi katu ojere jevy oho hagwã mburuvixa róga-py. Upe-py ohexa heta oĩ óga-py ijayvu vaꞌe. Gwemimby ombopu ohapirõ-vy. Hasẽmba-ma ave. Ohexa ramo:
40,9,24,"—Tapehopa katu, heꞌi. —Nomano etéiry voi mitã kunha. Oke ae-ma oĩ-vy, heꞌi omosẽ-vy.Ha óga-py oĩ vaꞌe gwive katu onhembohory hese."
40,9,25,"Omosẽmba rire, oike koty-py mitã kunha oĩ ha-py. Oipopyhy íxupe imopuꞌã-vy."
40,9,26,Upe ramo upe mitã kunha omopuꞌã jevy vaꞌekwe rerakwã opa-rupi osarambi upe yvy-rupi oho-vy.
40,9,27,"Hesu ombohesapyso jevy mokõi hesapyso eꞌỹ vaꞌe-peUpe-gwi ohasave oho-vy Hesu. Ha mokõi hesapyso eꞌỹ vaꞌe katu ou hapykwéri:—Davi remiarirõre nhane remihaꞌarõ vaꞌe, heꞌi ohenói hatã-vy íxupe. —Ore poriahuvereko katu, ore poriahuvereko katu, heꞌi ohenói hatã-vy íxupe."
40,9,28,"Upéi haꞌe oike koty-py. Oike rire, ogwahẽ ave ou-vy upe mokõi hesapyso eꞌỹ vaꞌe:—Pejerovia tipo xe-rehe apombohesapyso porã hagwã, heꞌi íxupe kwéry Hesu.—Haꞌe voi, heꞌi. —Orojerovia-ma nde-rehe, ore Járy, heꞌi íxupe."
40,9,29,"Upéi omoĩ hesa ári opo:—Xe reroviaha-rami pehexa porã katu, heꞌi hesapyso eꞌỹ vaꞌe-pe. Upe ramo hesapyso porã-ma. Ha Hesu ndohejái omombeꞌu ojehegwa:—Erekwera hagwe aníke eremombeꞌu mbeꞌu teĩ avave-pe, heꞌi íxupe omanda pohýi-vy. Ha okwera vaꞌe katu ojoko ramo jepe íxupe, osẽ joty oho-vy. Omosarambi raꞌe opa-rupi. Herakwã oho joty opa-rupi. Upe yvy-rupi osarambi joty raꞌe."
40,9,32,"Koty-gwi osẽ jave, ojereru Hesu renda-py anháy rerekoha inheꞌẽngeꞌỹ vaꞌe."
40,9,33,"Omosẽ imondo-vy anháy-pe. Inheꞌẽngeꞌỹ vaꞌekwe onheꞌẽ-ma. Ojogweroaty vaꞌe kente ohexa ramo, opondera eterei hese:—Yma gwive koꞌánga ete peve ndajahexái voi a ramigwa, heꞌi. —Nhande kwéry yvy-rupi, Israel yvy-rupi ndajahexái voi a ramigwa, heꞌi opondera-vy hese."
40,9,34,"Ha fariseu kwéry katu ndojohu porãi hembiapo:—Anháy ruvixa nheꞌẽ-py ae nipo raꞌe omosẽ imondo-vy anháy-pe Hesu. Anháy ae nipo ombopuꞌaka raꞌe Hesu-pe, heꞌi moꞌã hese hikwái."
40,9,35,"Hesu oiporiahuvereko ijaty jaty vaꞌe kente kwéry-peHa upéi katu Hesu ohasa oho-vy tetã tetã-rupi gwive. Tetãꞌi tãꞌi-rupi gwive ave ohasa oho-vy. Ojeporahéi haty haty-rupi Nhandejáry nhande ruvixarã rehegwa nheꞌẽ porã omombeꞌu mbeꞌu. Opaixagwa mbaꞌasy-gwi ombogwera gwera hasy vaꞌe-pe. Ohexa ramo ijaty jaty vaꞌe kente, oiporiahuvereko íxupe kwéry:—Ovexa-rami rei oiko raꞌe hikwái, heꞌi. —Ndoikóiry ramo ovexa-rehe onhangareko vaꞌe, ndoiko porãi. Ipyrasypa, heterasypa ave. Hoꞌa ramo, ndaipóri henohẽharã. Upéixa ete ovexa hasy vaꞌe-rami, herekwa eꞌỹ vaꞌe-rami oiko ko ijaty vaꞌe kente xe moirũse vaꞌe. Upéa-gwi aiporiahuvereko-ma íxupe kwéry, heꞌi ojogweroaty vaꞌe kente kwéry-rehe."
40,9,37,"Upe ramo omombeꞌu gwemimboꞌe kwéry-pe nheꞌẽ mombeꞌuharã rehegwa nheꞌẽ temitỹgwe kytĩharã rehegwa nheꞌẽ oiporu-vy.—Heta hiꞌa porã ramo jepe, ndahetáiry joty oikytĩ vaꞌe heraha-vy. Upéixa ete heta eterei oĩ ramo jepe nheꞌẽ porã ohenduse vaꞌe, ndahetáiry joty imombeꞌuharã íxupe kwéry. Upéa-gwi pejapo oração temitỹgwe járy-pe omondo hagwã oikytĩharã, heꞌi Nhandejáry-rehe, nheꞌẽ porã mombeꞌuharã-rehe oração ojapo uka-vy."
40,10,1," Ha upéi katu Hesu ohenói gwemimboꞌe kwéry omoirũ teeha doze vaꞌe-pe. Upe vaꞌe doze vaꞌe ohenói ou hagwã. Ou ramo ombopuꞌaka íxupe kwéry omosẽ hagwã anháy imondo-vy. Opaixagwa mbaꞌasy-rehe ave ombopuꞌaka íxupe kwéry ombogwera hagwã hasy vaꞌe-pe. Gwĩ doze hemimondo vaꞌe héry a-rami. Oĩ Simão haꞌe tenonde vaꞌe, tuvixave vaꞌe. Pedro ombohéry joꞌa íxupe. Tyvýry héry André. Oĩ ave mokõi Zebedeu raꞌy Tiago, tyvýry héry ave. Oĩ ave Filipe Bartolomeu ndive. Oĩ Tomé ndive. nhane mbopaga uka vaꞌety plata-py governo pegwarã. Oĩ Alfeu raꞌy Tiago. Oĩ Tadeu ave. Oĩ ave Simão. Haꞌe gwĩ ojehegwa eꞌỹ vaꞌe huvixa ramo oiko vaꞌe-pe omosẽse vaꞌe kwéry irũ vaꞌekwe. Indive oĩ Iscariotes, upe vaꞌe Hesu pyhy ukaharã voi."
40,10,5," Upéa doze gwemimboꞌe omondo nheꞌẽ porã omombeꞌu hagwã:—Tapeho a-rami, heꞌi. —Ani ereho teĩ judeu eꞌỹ vaꞌe oiko ha-rupi. Tetã Samaritano oiko ha-rupi ani ereike teĩ upe-py. Tapeho ae katu Israel remiarirõre judeu kwéry oiko ha-rupi. Ovexa okanhy vaꞌekwe-rami oiko hikwái. Tapeho ae katu peheka-vy íxupe kwéry."
40,10,7,"Pemombeꞌu mbeꞌu pehokwe-vy Nhandejáry rehegwa nheꞌẽ íxupe kwéry: “Ogwahẽ-ma ngatu hiꞌóra. Pene moꞌagwĩ-ma ou-vy Nhandejáry pende ruvixarã” peje kuri judeu kwéry-pe, heꞌi."
40,10,8,"—Pembogwera gwera katu hasy vaꞌe-pe peho-vy. Pemoingove jevy katu omano vaꞌekwe-pe. Pembogwera katu mbaꞌasy vai-gwi ijai aipa vaꞌe-pe. Pemosẽ mosẽ katu anháy-pe. Pende rexakwaa rei hagwe-rami ave, pehexakwaa rei pende rapixa pembopaga eꞌỹ reheve."
40,10,9,"Ani ereraha teĩ plata nde kuꞌakwaha gwy-py. Hepy vaꞌe ouro ani ereraha teĩ. Ani ereraha plata. Moeda jepe ani ereraha teĩ. Nde vosa ani ereraha teĩ ave ne ndive ereho jave. Ne kamisa ani erembojoꞌa ave kuri. Nde pyryru, nde pykoka ave ani ereraha teĩ. “Ombaꞌapo vaꞌe-pe nhameꞌẽ hemikotevẽ” jaꞌe."
40,10,11,"Atygwasu-py ereike ramo, tetãꞌi-my ereike ramo ave, eporandu ranhe hembiapo porã porã vaꞌe-rehe. “Kipy kipy tipo oĩ hembiapo porã vaꞌe” peje. Epyta indive eresẽ peve pe tetã-gwi ereiko-vy upe-py."
40,10,12,"Ereike ramo óga-py, “Tapene mbopyꞌagwapy katu Nhandejáry” ere óga pygwa-pe."
40,10,13,"Óga pygwa pene mogwahẽ porã ramo, peheja katu pene nheꞌẽ íxupe. Ha napene mogwahẽi ramo, ani peheja teĩ íxupe pene nheꞌẽ. Upe pene nheꞌẽ perupa jevy katu íxugwi."
40,10,14,"Ha oĩ ramo óga pygwa pende rerohory eꞌỹ vaꞌe, oĩ ramo tetã mygwa ave pene nheꞌẽ renduse eꞌỹha vaꞌe katu, pe tetã-gwi eresẽ jave, embovava nde py hoꞌapa hagwã yvy timbore nde py-gwi. Upéixa erejapo ramo, eremomanduꞌa uka arã hembiapo vaikwe-rehe. “Nhandejáry reꞌýi eꞌỹ-rami nipo raꞌe nhande” heꞌi vaꞌerã ójehe."
40,10,15,"Amombeꞌu-ta peẽ-my anhetegwa vaꞌe. Upe áry-py, yvypóry rembiapo apokwe-rami ojererekoha áry-py, omoingo asy vaꞌerã gwĩ hekoha vai vaꞌekwe-pe Sodoma tetã mygwa amyrĩ kwéry-pe. Gomorra tetã mygwa amyrĩ kwéry-pe ave. Ogwereko asy vaꞌerã íxupe kwéry. Ha pe tetã mygwa-pe ne nheꞌẽ renduse eꞌỹ vaꞌe-pe katu ogwereko asyve syve vaꞌerã Nhandejáry, heꞌi gwemimboꞌe kwéry-pe."
40,10,16,"Upéi Hesu heꞌi jevy gwemimboꞌe kwéry-pe:—Pejeapysaka katu xe nheꞌẽ-rehe. Xáke pende-rehe. Oromondo-ta hekoha vai vaꞌe paꞌũ-rupi ereiko hagwã. Ovexa jagwarete paꞌũ-my oiko vaꞌe-rami peẽ peiko arã ipaꞌũ-my. Aipo ramo penhangareko porã katu pendéjehe peẽ. Juꞌigwasu onhangareko ójehe ha-rami, peiko arandu katu peẽ ave. Pykasu inharõ eꞌỹ vaꞌe reko-rami, peiko katu peẽ ave."
40,10,17,"—Xáke pende reraha vaꞌerã pende ruvixa renda-py. Ojeporahéi haty haty-rupi pene nupã vaꞌerã. Xe-rehe ha-py pende reraha vaꞌerã mburuvixa renda-py. Mburuvixagwasu renonde-py ave pende reraha vaꞌerã. Judeu kwéry-pe, judeu eꞌỹ kwéry-pe ave, pemombeꞌu vaꞌerã Nhandejáry tuvixa mbaꞌe voiha."
40,10,19,"Pende reraha ramo, ani pemoĩ teĩ pende pyꞌa-rehe pene nheꞌẽrã. Upe óra-py ou rei vaꞌerã nde juru-py ne nheꞌẽrã."
40,10,20,"Erenheꞌẽ ramo, ndahaꞌéi vaꞌerã ne arandu-rupi. Nde juru-py ae Nhandejáry ombou vaꞌerã nde-vy ne nheꞌẽrã. Pende Ru yváy pygwa vaꞌe nheꞌẽ marangatu ou vaꞌerã nde juru-py ne nheꞌẽrã ne monheꞌẽ hagwã."
40,10,21,"Ha tykeꞌýry oipyhy vaꞌerã heraha-vy gwyvýry ojuka uka hagwã. Tyvýry ojuka uka vaꞌerã gwykeꞌýry-pe. Túvy ojuka uka vaꞌerã gwaꞌýry-pe gwajýry-pe ave. Ha taꞌýry kwéry tajýry kwéry ave ogwereko asy vaꞌerã gwu-pe ojuka uka-vy. Imemby kwéry ojuka ukase vaꞌerã osy-pe. Xe-rehe ha-py enterovéa ipyꞌa vai vaꞌerã oiko-vy pende-rehe. Ha xéhegwi ova eꞌỹ vaꞌe, ogwereko asy ukaharã-pe onhemeꞌẽ eꞌỹ vaꞌe, ojerereko asy ramo jepe onhembopyatã joty vaꞌe katu, oresende vaꞌerã íxupe Nhandejáry."
40,10,23,"Pende rereko asy hagwe-gwi, tapekanhy katu peho-vy outro henda-py. Amombeꞌu-ta peẽ-my anhetegwa vaꞌe. Xe Nhande Rykeꞌy tee vaꞌe ajekwaa aju hagwã áry-py, oĩ vyteri vaꞌerã Israel yvy pygwa tetã neꞌírã vyteri pegwahẽ upe-py."
40,10,24,"Hemimboꞌe nonhembotuvixa mbaꞌéi voi omboꞌeháry-pe. Nonhembotuvixa mbaꞌéi ave ojáry-pe hembigwái. Iporã katu omboꞌeháry-pe ohekoarupityse ramo hemimboꞌe. Ojáry-pe ohekoarupityse ramo hembigwái, iporã ave. Onheꞌẽ vai rei kuri xe-rehe, “Anháy ruvixa Belzebu” heꞌi kuri xe-rehe. Upéixa heꞌi ramo xe-rehe, onheꞌẽ vaive vaꞌerã voi pende-rehe. Xe óga járy-rami. Peẽ óga pygwa. Xe-rehe onheꞌẽ vaiha-rami ave, pende-rehe onheꞌẽ vaive vaꞌerã, heꞌi gwemimboꞌe kwéry-pe Hesu."
40,10,26,"Upéi heꞌi jevy gwemimboꞌe kwéry-pe:—Upéixa ramo, ani erekyhyje teĩ pende rereko asy ukaharã-gwi. Entéro nhanhomi vaꞌekwe gwive, ojehexa jevy joty vaꞌerã voi. Entéro nhamokanhy vaꞌe gwive, ojekwaa jevy joty vaꞌerã. —Nhemi ha-py peẽ-my xe remimombeꞌukwe, atýra-py pemombeꞌu mbeꞌu jevy. Pende apysa-py peẽ-my xe rembierovovo xe remimombeꞌukwe, pende róga apotaha ári, penhomboaty haty haty-rupi, perosapukái vaꞌe-rami pemombeꞌu jevy. Oĩ nhande rete jukaharã. Ha nhane nheꞌẽgwe-rehe ae katu ndaipuꞌakáiry. Aníke erekyhyje teĩ íxugwi. Ha Nhandejáry katu ipuꞌaka nhane nheꞌẽgwe-rehe. Omondose ramo, omondo arã omondose ha-py. Tata opa opa rei eꞌỹ vaꞌe haty-py nhane mondose ramo, nhande rete reheve nhane mondo vaꞌerã. Íxugwi ae katu pekyhyje. Íxugwi ae katu enhemokirirĩ."
40,10,29,"Mokõi gwyraꞌi ovende ramo, ndahepýi. Nanhapenái joty hese. Ha Nhandejáry katu onhangareko hese. Hymba voi. Yvy-py peteĩ hoꞌa ramo, ojéhegwi rei ndoꞌáiry. Nhandejáry nheꞌẽ-py ae hoꞌa omano-vy.  Heta eterei gwyraꞌi ovende ramo jepe ndahepy etéi joty. Ha nde ae katu tuvixa mbaꞌeve Nhandejáry-pe gwyra kwéry-gwi. Ne akã ragwe jepe, mbovy po oĩ oikwaa-ma. Peteĩ teĩ oipapa-ma nde-rehe opena eterei-gwi. “Tuvixa mbaꞌe” heꞌi nde-rehe Nhandejáry. Upéa-gwi aníke pekyhyje teĩ pendéjehe, heꞌi gwemimboꞌe kwéry-pe. Series, "
40,10,32,"Upéi heꞌi jevy Hesu:—Atýra-py, “Hesu reꞌýi voi xe” ere ramo katu, xe Ru yváy pygwa vaꞌe renonde-py, “Xe reꞌýi voi upe vaꞌe” haꞌe arã nde-rehe, heꞌi. —Ha atýra-py, “Hesu remimboꞌe eꞌỹ voi xe” ere ramo katu, xe Ru yváy pygwa renonde-py, “Xe reꞌýi eꞌỹ voi upe vaꞌe” haꞌe arã nde-rehe, heꞌi gwemimboꞌe kwéry-pe."
40,10,34,  Upéi heꞌi jevy Hesu:—“Ojekwaa-ma ou-vy Hesu entéro yvypóry ijoja porã hagwã” ani ere moꞌã ndejéupe. Upe vaꞌerã-rehe ndajúi vaꞌekwe. Ha ijoja eꞌỹ hagwã onhondive xe renduse eꞌỹha xe renduseharã ave ae katu aju vaꞌekwe.
40,10,35,"Xe aju vaꞌekwe-gwi, ndoiko jojái vaꞌerã taꞌýry gwu ndive. Ndojoeko rayhu reíry vaꞌerã imemby kunha osy ndive. Imemby rembireko ndoiko porãi vaꞌerã ome sy ndive ave. Nhande róga pygwa jepe nhande aꞌeꞌỹha voi, heꞌi Nhandejáry kwatia nheꞌẽ oiporu-vy.Upéi heꞌi jevy:"
40,10,37,"—Oĩ ramo xe rayhu vaꞌe, gwu-pe xéhegwi ohayhuve vaꞌe, osy-pe ohayhuve vaꞌe xéhegwi, ndahaꞌéi arã xe reꞌýi tee. Oĩ ramo xe rayhu vaꞌe, gwaꞌýry-pe, gwajýry-pe ohayhuve vaꞌe xéhegwi, omemby-pe ohayhuve vaꞌe xéhegwi, ndahaꞌéiry xe reꞌýi tee upe vaꞌe, heꞌi. —Gwĩ xe moirũ tee hagwã okurusugwasu ohupi heraha-vy vaꞌe-rami ijukapyrã-rami oiko vaꞌe ae, xe reꞌýi tee vaꞌerã, heꞌi. —Upéa reko-rupi ndereikói ramo, ndahaꞌéi arã xe reꞌýi tee. Gwekove-rehe hakateꞌỹ vaꞌe ndoikove moꞌãi vaꞌerã Nhandejáry ndive. Ha xe-rehe ha-py gwekove-rehe nopenái vaꞌe katu, oikove meme vaꞌerã Nhandejáry ndive, heꞌi gwemimboꞌe kwéry-pe."
40,10,40,"  Upéi heꞌi jevy Hesu:—Ne mogwahẽ porã vaꞌe, xe háma ave xe mogwahẽ porã vaꞌerã. Xe mogwahẽ porã vaꞌe, haꞌe háma ave Nhandejáry xe mbou vaꞌekwe-pe omogwahẽ porã vaꞌerã."
40,10,41,"Ogwahẽ ou-vy ramo nde róga-py Nhandejáry nheꞌẽ-py omombeꞌu vaꞌety, emogwahẽ porã katu íxupe Nhandejáry rembigwái-gwi. Nhandejáry ombohekovia vaꞌerã upe inheꞌẽ-py omombeꞌu vaꞌety-pe. Haꞌe-rami ave ne rembiapo porãkwe repy ohekoviarõ vaꞌerã voi nde-vy yváy-py. Ogwahẽ ou-vy ramo nde róga-py hekoha porã vaꞌe, emogwahẽ porã katu íxupe hekoha porã-gwi. Nhandejáry ombohekovia vaꞌerã upe hekoha porã vaꞌe-pe. Haꞌe-rami ave ne rembiapo porãkwe repy ohekoviarõ vaꞌerã nde-vy yváy-py."
40,10,42,"Xe remimboꞌe vaꞌe hekoꞌive vaꞌe jepe ijyꞌuhéi-ma ramo, emeꞌẽ y íxupe toyꞌu. Xe remimboꞌe-gwi, emboyꞌu joty íxupe. Amombeꞌu-ta peẽ-my anhetegwa vaꞌe. Ne rembiapo porãkwe repy ohekoviarõ vaꞌerã voi nde-vy yváy-py, heꞌi gwemimboꞌe kwéry-pe Hesu."
40,11,1,"Upéixa Hesu omboꞌe mboꞌe upe doze gwemimboꞌe kwéry-pe. Omboꞌepa rire, osẽ oho-vy Hesu rupive hikwái. Upe-gwi ohasave oho-vy tetã tetã-rupi. Oporomboꞌe mboꞌe Hesu oho-vy. Omombeꞌu mbeꞌu oho-vy ave Nhandejáry nheꞌẽ."
40,11,2,"Ha Batista katu onhemoĩ preso oiko-vy. Ohendu ramo Cristo Nhandejáry rembiporavo vaꞌe rerakwã, mokõi gwemimboꞌe omondo Hesu ha-py oikwaa hagwã: “Mbaꞌeixagwa po nde” omoporandu uka hagwã omondo íxupe. Ogwahẽ oho-vy ramo heꞌi:—Nde tipo upe temihaꞌarõ vaꞌe voi, heꞌi oporandu-vy íxupe. —Ndahaꞌéi tipo nde? Tapa outro ae nhahaꞌarõ vaꞌerã? heꞌi oporandu-vy Hesu-pe."
40,11,4,"—Tapeho jevy katu, heꞌi remimboꞌe kwéry-pe. —Emombeꞌu João-pe ne remiendu endukwe, ne rembiexagwe xagwe ave emombeꞌu íxupe, heꞌi."
40,11,5,—Hesapyso eꞌỹ vaꞌekwe hesapyso porã-ma. Ogwata eꞌỹ vaꞌekwe ogwata porã-ma. Mbaꞌasy vai-gwi ijai aipa vaꞌekwe okwera-ma. Ijapysa eꞌỹ vaꞌekwe ijapysa porã-ma. Omano ete vaꞌekwe oikove jevy-ma. Ha iporiahu vaꞌe kwéry-pe katu omombeꞌu-ma Nhandejáry rehegwa nheꞌẽ porã.
40,11,6,"Xe rembiapo rerakwã rendu ramo, ohexa kwaa-ma vaꞌerã xe rekoha-rehe. Oikwaa-ma vaꞌerã xe-rehe. Xe-rehe ojerovia kuꞌa kuꞌa vaꞌe, “Nhandejáry rembiporavo tee paraꞌe. Nhandejáry rembiporavo eꞌỹ paraꞌe” heꞌi rei vaꞌe xe-rehe, ndovyꞌa moꞌãi vaꞌerã. Ha xe-rehe ojerovia tee vaꞌe, xe rerovia kuꞌa kuꞌa eꞌỹ vaꞌe katu xe rerovyꞌa tee vaꞌerã, heꞌi João-rehe."
40,11,7,"Osẽ-ma ramo oho jevy-vy remimboꞌe, omombeꞌu Hesu ojogweroaty aty vaꞌe kente-pe rehegwa nheꞌẽ omombeꞌu:—Peho kuri tekwaty eꞌỹ-my. Maꞌerã tipo peho arakaꞌe? Upe-py heta oĩ kapiyvanheꞌẽ yvytu ogwerova rova vaꞌe. Upéa-rehe ndapehói raꞌe."
40,11,10,"Pe Nhandejáry kwatia nheꞌẽ omotenonde íxupe vaꞌekwe-pe pehexa arakaꞌe. Koꞌa-rami ae oĩ Nhandejáry kwatia nheꞌẽ:heꞌi vaꞌekwe Batista rekoharã-rehe, upe xe nheꞌẽ ohendu uka vaꞌerã-rehe."
40,11,11,"—Amombeꞌu-ta peẽ-my anhetegwa vaꞌe. Yma gwive ãy peve ndaipóri vaꞌekwe Batista-gwi tuvixave vaꞌe. Ha ãy katu, Nhandejáry nhande ruvixa-pe omoirũ tee vaꞌe gwive, tuvixave vaꞌe Batista-gwi. Onhomboete eꞌỹ ete vaꞌe jepe, Nhandejáry nhande ruvixa-pe omoirũ tee joty ramo, tuvixave vaꞌe Batista-gwi. Are-ma vaꞌekwe omombeꞌu vaꞌekwe koꞌánga ete peve. Heta kente onhemokyreꞌỹ eterei omoirũ hagwã Nhandejáry-pe gwuvixarã. Ojapura-ma vaꞌe-rami ikyreꞌỹ. Oikese ha-py pyaꞌe aꞌe oike ha-rami itarova-ma vaꞌe-rami, omoirũse ngaꞌu Nhandejáry-pe gwuvixarã. Entéro yma gware Nhandejáry nheꞌẽ-py omombeꞌu vaꞌety gwive omotenonde vaꞌekwe ãy oiko vaꞌerã. Nhandejáry nhande ruvixarã oiko vaꞌerã omotenonde vaꞌekwe Nhandejáry kwatia nheꞌẽ-py omombeꞌu-vy. Batista peve omotenonde vaꞌekwe omombeꞌu-vy: “Onhemoingove jevy vaꞌerã Elias amyrĩ” heꞌi vaꞌekwe yma gware, Nhandejáry kwatia nheꞌẽ mombeꞌu-vy. Series,  Pehenduse ramo peẽ-my haꞌe vaꞌe, pejeapysaka katu. Upe Elias amyrĩ upe ou vaꞌerã heꞌi vaꞌekwe yma gware, heꞌi Batista-rehe, ojekwaa ramo vaꞌe-rehe. Elias rekovia ojekwaa-ma João. Ãy nomotenondevéi imombeꞌu-vy. Yma heꞌi hagwe-rami, ãy oiko-ma."
40,11,15,Ne aranduse ramo ejeapysaka porã katu xe nheꞌẽ-rehe.
40,11,16,—Xe amombeꞌu-ta peẽ-my mbaꞌeixa po oiko koꞌãygwa. Mitã-rami voi koꞌãygwa. Mbaꞌe jogwa haty-py onhembosarái mitã. Osapukái oirũrãgwe-pe: “Ore remimby orombopu kuri ha peẽ ndapejerokyséi raꞌe. Orohapirõ raꞌanga kuri ha peẽ ndapejaheꞌoséiry raꞌe” heꞌi oirũrãgwe-pe nonhembosaraiséi-gwi indive kwéry. Upe mitã oirũ remimbota ndojaposéiry. Upe mitãgwe reko-rami ãygwa ndogwerovyꞌái gwapixa reko.
40,11,18,"Ojekwaa vaꞌekwe ou-vy Batista. Nhandejáry oipotaha-rami ohasa okaru eꞌỹ reheve. Uva rykwere ndoꞌúi vaꞌekwe. Ha hexaháry ae katu, “Anháy rerekoha” heꞌi moꞌã Batista-rehe vaꞌekwe."
40,11,19,"Ãy xe Nhande Rykeꞌy tee vaꞌe ajekwaa-ma aju-vy. Akaru-vy aju. Uva rykwereꞌu-vy aju. Ha xe rexaháry ae katu: “Okaru eterei upe vaꞌe” heꞌi xe-rehe. “Hoꞌu eterei uva rykwere upe vaꞌe. Oporombopaga uka vaꞌety ndive oiko vaꞌe upéa. Gwĩ ojejavy vaꞌe ndive ave oiko vaꞌe upéa” heꞌi voi xe-rehe hikwái. Ha rembiapo porã rexa kwaa-vy hese, xe rembiapo porã rexa kwaa-vy xe-rehe ave katu, “Hiꞌarandu tee nipo raꞌe” peje vaꞌerã ore-rehe, heꞌi João-rehe ijaty jaty vaꞌe kente kwéry-pe."
40,11,20,"Ha upéi katu Hesu ndojohu porãi upe tetã mygwa inheꞌẽ rendu eꞌỹ vaꞌe-pe. Upe-py heta heroviapyrã-rupi hembiapo porã porã ramo jepe, ndogwerovái joty gwekoha. Nomboasýi gwembiapo vaikwe."
40,11,21,"Upe ramo heꞌi:—Apomboasy eterei peẽ-my Corazim tetã mygwa kwéry. Apomboasy eterei peẽ-my Betsaida tetã mygwa kwéry. Heroviapyrã-rupi xe rembiapo porã porã kuri pene retã paꞌũ-rupi apombojerovia ukase-vy moꞌã xéjehe. Koꞌã ramigwa voi ajapo ramo raꞌe Tiro tetã-my Sidom tetã-my ave, pyaꞌe voi omboasy arã arakaꞌe gwembiapo vaikwe raꞌe. Pyaꞌe voi ogwerova arã arakaꞌe gwekoha. Gwekoha-rupi ivyꞌareꞌỹ vaꞌe ao nhane mopirehatĩ vaꞌe ao omonde arã arakaꞌe. Tanimbu oipixy arã ójehe arakaꞌe ojekwaa hagwã hese gwembiapokwe omboasyha. —Upe áry-py yvypóry gwive hembiapo apokwe-rami ojerereko hagwã áry-py, ogwereko asy vaꞌerã Tiro tetã mygwa-pe, Sidom tetã mygwa ndive. Ha peẽ ae pende rereko asy asyve vaꞌerã katu."
40,11,23,"Ha peẽ Cafarnaum tetã mygwa katu, “Jajeupi vaꞌerã yvate yváy-py jaiko hagwã” peje moꞌã pendéjehe penhembotuvixa ukase-vy. Ahániry, napene mbojeupi moꞌãi vaꞌerã Nhandejáry. Pegwejy ae vaꞌerã yvy gwy-py peho-vy, tata opa opa rei eꞌỹ haty-py. Heroviapyrã-rupi xe rembiapo porã porã kuri pene retã paꞌũ-rupi apombojerovia ukase-vy moꞌã xéjehe. Upéixa ndajapói arakaꞌe Sodoma tetã-my, upe hekoha vai eterei oiko vaꞌe haty-py. Ha upéixa xe ajapo ramo ae katu arakaꞌe upe-py, omboasy arã voi arakaꞌe gwembiapo vaikwe, ogwerova arã arakaꞌe gwekoha. Nonhehundíry arã arakaꞌe. Koꞌánga ete peve opyta arã raꞌe pe tetã. Upe áry-py yvypóry gwive hembiapo apokwe-rami ojerereko hagwã áry-py, omoingo asy vaꞌerã Nhandejáry Sodoma tetã mygwa-pe. Ha peẽ Cafarnaum tetã mygwa ae katu, pene moingo asyve syve vaꞌerã voi, heꞌi Hesu upe tatã mygwa-pe omboasy-vy."
40,11,25," Upe ramo heꞌi Nhandejáry-pe Hesu:—Xe Ru, heꞌi —Nde yváy pygwa Járy, yvy pygwa Járy ave. Oĩ oakã-gwi rei hiꞌarandu vaꞌe. Nahiꞌarandu porãi. “Ore ae oroikwaa vaꞌe” heꞌi vaꞌe moꞌã ójehe, upe vaꞌe-pe ndereikwaa ukái inharandu porãrã. Ha gwĩ mitã vérami neꞌírã inharandu vaꞌe, “Ore oroikwaa vaꞌe” heꞌi eꞌỹ vaꞌe ójehe katu, upéa vaꞌe-pe ereikwaa uka inharandu porãrã. Upéa ne remimbota porã voi, xe Ru. Ereipota voi upe vaꞌe. Upéa-rehe atima porã nde-vy, heꞌi Nhandejáry-pe Hesu. Series, "
40,11,27,"Upéi heꞌi:—Opambaꞌe-rehe xe mbopuꞌaka vaꞌekwe xe Ru. Xe pogwy-py opambaꞌe omoĩ, heꞌi. —Xe kwaa porãha voi ndoikói. Xe Ru, haꞌe anho mante xe kwaapa. Xe Ru kwaa porãha ndoikói. Xe ae Taꞌýry xe anho mante aikwaapa vaꞌe íxupe. Ha outro kwéry-pe xe aikwaa ukase ramo katu, oikwaapa ave arã xe Ru-pe, heꞌi."
40,11,28,"—Peju katu xe ha-py. Peẽ pene kaneꞌõ vaꞌe, ipohýi vaꞌe ogwerahaha-rami oiko vaꞌe-rami peiko vaꞌe, peju katu xe ha-py. Apomotongea vaꞌerã, apomombytuꞌu vaꞌerã. Xe ko xe reko kirirĩ vaꞌe. Xe reko amomirĩ vaꞌe voi xe. Upéa-gwi xe nheꞌẽ pehendu katu, xe nheꞌẽ-rupi peiko katu. Xe remimboꞌe ramo peiko ramo, pende pyꞌagwapy vaꞌerã, heꞌi. —Ndahasýiry niko xe remimombeꞌu pejapo hagwã. Pejapo ramo xe nheꞌẽ, omanda pohýi vaꞌe pogwy-py ndapeikovéi-ma vaꞌerã. Upéa-gwi pende pyꞌagwapy porã vaꞌerã peiko-vy, heꞌi Hesu upe pygwa-pe onhemombeꞌu-vy."
40,12,1, Ha upéi katu nhande pytuꞌuha áry-py oho ogwata Hesu. Trigoty mbyte-rupi oho ogwata. Ha hemimboꞌe kwéry katu ivareꞌa-ma oho-vy. Upéa-gwi oipoꞌo-ma oho-vy trigo rope hoꞌu hagwã.
40,12,2,"Upéa ohexa ramo fariseu kwéry, heꞌi:—Emaꞌẽ hese, heꞌi íxupe. —Maꞌerã po ne remimboꞌe oipoꞌo trigo rope pytuꞌuha áry-py? Yma gware reko-rupi ndoikóiry. Pytuꞌuha áry-py oipoꞌo ramo, ndatekoháiry ogwereko, heꞌi íxupe fariseu kwéry."
40,12,3,"Upe-ma ramo Hesu heꞌi:—Pemonheꞌẽ nheꞌẽ rei peiko-vy ndapeikwaáiry Davi amyrĩ rehegwa nheꞌẽ kwatia-rehe omoĩ vaꞌekwe, heꞌi. —Nahembiꞌúi-gwi, ivareꞌapa vaꞌekwe Davi oirũ kwéry ndive. Upéa-gwi oike koty-py vaꞌekwe, Nhandejáry-pe nhamboete haty-py oike vaꞌekwe. Oĩ upe-py upe mbojape Nhandejáry rovagwy-py paꞌi remimoĩgwe. Nhandejáry nheꞌẽ-py ndajaꞌúi voi upe mbojape. Ha paꞌi kwéry anho mante hoꞌu arã. Ha Davi katu paꞌi eꞌỹ ramo jepe, hoꞌu joty upe mbojape. Omongaru joty ave oirũ kwéry-pe. Ivareꞌa-gwi, Nhandejáry, “Pejejavy ko” ndeꞌíry íxupe. Ojohu porã hembiapokwe, ogwerovyꞌa ave."
40,12,5,"Pemonheꞌẽ nheꞌẽ rei peiko-vy ndapeikwaái Moisés amyrĩ remimombeꞌukwe nhane rekorã. Ndatekoha-ramiry jaiko nhambaꞌapo ramo pytuꞌuha áry-py. Ha paꞌi kwéry katu ombaꞌapo joty pytuꞌuha áry-py. Nhandejáry róga kakwaa-py ombaꞌapo. Upe áry-py ombaꞌapo ramo jepe, Nhandejáry, “Pejejavy ko” ndeꞌíry joty íxupe. Pytuꞌuha áry-py ombaꞌapo ramo Nhandejáry róga-py, ojohu porã joty huvixa kwéry hembiapo."
40,12,6,"—Ha xe katu xe mbaraeteve Nhandejáry róga ruvixa kwéry-gwi.  Xe Nhande Rykeꞌy tee vaꞌe. Upéa-gwi xe ko pytuꞌuha áry járy ave. Upéixa-gwi iporã joty xe ambaꞌapo pytuꞌuha áry-py. Heꞌi Nhandejáry kwatia nheꞌẽ:“Ha peẽ katu ndapejoporiahuvereko kwaáiry peiko-vy. Aipo ramo, pene kyreꞌỹ ramo jepe pejapo hagwã Moisés amyrĩ remimombeꞌukwe gwive, pejapo rei joty. Xe aipota ae katu pende pyꞌa porã onhondive”heꞌi Nhandejáry nheꞌẽ. Upéa kwatia nheꞌẽ pemonheꞌẽ rei peiko-vy, ndapeikwaáiry. Ne arandu ramo raꞌe, ipyꞌa potĩ vaꞌe-rehe, “Ipyꞌa kyꞌa” ndeꞌíry arã raꞌe, heꞌi fariseu kwéry-pe Hesu. Series, "
40,12,9, Upe-gwi Hesu ohasave oho-vy ojeporahéi haty-py oike oho-vy.
40,12,10,"Upe-py oĩ ipo ypi vaꞌe. Ha fariseu kwéry, “Hembiapo vai vaꞌe upe vaꞌe” heꞌise Hesu-rehe. Upéa-gwi oporandu íxupe hikwái:—Tekoha-rami pa jaiko raꞌe nhambogwera ramo pytuꞌuha áry-py? heꞌi ombojase rei hese-vy."
40,12,11,"Ha Hesu heꞌi:—Pytuꞌuha áry-py pene rymba ovexa hoꞌa ramo yvy kwa-py, ndapeheja reíry vaꞌerã, heꞌi íxupe kwéry. —Pehupi jevy vaꞌerã ae heraha-vy, heꞌi. —Ovale voi nhane rymba ovexa. Ha tekove hasy vaꞌe katu ovaleve voi ovexa-gwi. Ovaleve voi. Upéa-gwi pytuꞌuha áry-py nhaipytygwõ ramo nhande rapixa, tekoha-rupi joty jaiko, heꞌi fariseu kwéry-pe."
40,12,13,"Upéa heꞌi rire:—Eipyso katu nde po, heꞌi ipo ypi vaꞌe-pe.Oipyso-ma, okwera porã-ma. Ijoja-ma ipo mokõive."
40,12,14,"Ha fariseu kwéry ndojohu porãi hembiapo porã vaꞌe. Osẽ oho-vy haꞌe kwéry nhemi ha-py:—Mbaꞌéixa tamo raꞌe jajuka Hesu-pe? heꞌi. —Nhahaꞌarõ jajuka hagwã íxupe, heꞌi onhonheꞌẽrendu-vy hikwái."
40,12,15,"Nhandejáry rembiporavo tee vaꞌeUpéa oikwaa ramo Hesu, otekwarai-ma oho-vy outro henda-py. Otekwarai oho jave, heta vaꞌe ave oho hapykwéri. Heta vaꞌe-pe ombogwera gwera oho-vy."
40,12,16,"Ombogwera-ma ramo, “Aníke xe mombeꞌu teĩ” heꞌi okwera vaꞌe-pe."
40,12,17,Upéixa ojapo ãy oiko hagwã Nhandejáry nheꞌẽ-py omombeꞌu vaꞌety amyrĩ heꞌi hagwe-rami.
40,12,18,"A-rami voi omoĩ vaꞌekwe kwatia-rehe:“Upe vaꞌe xe rembigwái, xe rembiporavo vaꞌe. Haꞌe xe rembihayhu. Xe rembierovyꞌa vaꞌe upéa. Xe Nheꞌẽ Marangatu amoĩ-ta hese. Omombeꞌu vaꞌerã entéro yvypóry-pe gwive. Nhandejáry pende pyꞌa omopotĩharã, heꞌi vaꞌerã xe-rehe."
40,12,19,Ipoxy vaꞌe onhonheꞌẽ mbojevy jevyha vaꞌe-rami ndoikói vaꞌerã. Osapukái vaꞌe-rami ndoikói vaꞌerã. Okirirĩ vaꞌe-rami ae oiko vaꞌerã. Atýra-py nohendúi vaꞌerã íxupe onheꞌẽ hatã-vy.
40,12,20,"Heko kirirĩ vaꞌerã. Takwáry, Xýky, heꞌi heseve vaꞌe nomopẽi vaꞌerã. Upéixa opena vaꞌerã iporiahu vaꞌe-rehe. Tataendy ogwe-tama ramo, imbogwe eꞌỹharã. Upéixa ete onhemboete eꞌỹ vaꞌe-pe ogwereko porã vaꞌerã. Upéixa hembiapo porã porã vaꞌerã. Ndovái vaꞌerã Nhandejáry rape-gwi. Opa-rupi ojekwaa vaꞌerã anhetegwa."
40,12,21,"Hese ojerovia-ma vaꞌerã yvypóry kente kwéry: Nhahaꞌarõ katu íxupe jaiko-vy. Ou vaꞌerã, heꞌi vaꞌerã hese”heꞌi vaꞌekwe Nhandejáry kwatia nheꞌẽ gwaꞌýry rehegwa omombeꞌu-vy."
40,12,22," Upe ramo ojereru íxupe, Hesu-pe peteĩ anháy rerekoha. Hesapyso eꞌỹ vaꞌe, inheꞌẽngeꞌỹ vaꞌe ave. Ombogwera-ma ramo íxupe, inheꞌẽngeꞌỹ vaꞌekwe onheꞌẽ porã-ma, ha hesapyso eꞌỹ vaꞌekwe hesapyso porã-ma."
40,12,23,"Hembiapo porã rexa-vy,—Mbaꞌéixa po oporombogwera, heꞌi ojóupe opondera-vy hese. —Upéa ko ndahaꞌéi paraꞌe Davi amyrĩ remiarirõre, nhane remihaꞌarõ? heꞌi hese ijaty jaty vaꞌe kwéry."
40,12,24,Ha fariseu kwéry katu upéa ohendu ramo: “Ojéhegwi rei ndaipuꞌakái omosẽ hagwã anháy” heꞌi. “Anháy ruvixa Belzebu nheꞌẽ-rupi ae omosẽ imondo-vy” heꞌi moꞌã ojéupe hikwái.
40,12,25,"Ha haꞌe ipyꞌapóry oikwaa ramo, heꞌi fariseu kwéry-pe:—Tape vai-rupi oho mburuvixagwasu reꞌýi onhondive onhorairõ-vy. Naimbaraetevéi-ma. Tetã mygwa ndaijaꞌéi ramo ojóehe, hóga pygwa ave ndaijaꞌéi ramo ojóehe, tape vai-rupi oho. Hasy vaꞌe-rami ndaipuꞌakavéi-ma ójehe. Ikangyve ngyve oho-vy, heꞌi arandu rehegwa nheꞌẽ omombeꞌu-vy."
40,12,26,"—Aipo ramo, gwĩ Satanás reꞌýi kwéry ave ndaijojái ramo, ndoikovéi arã raꞌe. Ndaijojái arã onhondive raꞌe. Aipo ramo, ndaipuꞌakái arã joty ójehe raꞌe."
40,12,27,"—“Belzebu nheꞌẽ-rupi omosẽ anháy” peje kuri xe-rehe. Aipo ramo, kivaꞌe nheꞌẽ-rupi pende reꞌýi kwéry omosẽ anháy? Anháy ruvixa nheꞌẽ-rupi paraꞌe, Nhandejáry nheꞌẽ-rupi paraꞌe. Ha Nhandejáry nheꞌẽ-rupi omosẽ ramo katu, maꞌerã po, “Anháy ruvixa nheꞌẽ-rupi hembiapo Hesu” peje kuri joty xe-rehe. “Ijapu” heꞌi vaꞌerã pende-rehe pende reꞌýi kwéry."
40,12,29,"—Amombeꞌu jevy-ta peẽ-my xe puꞌakaveha Satanás-rehe. Ndikatúi avave oike imbaraete vaꞌe róga-py omonda hagwã imbaꞌe kwéry-rehe. Onhapytĩ ranhe ramo ae íxupe, ogwerahapa arã hóga-py oĩ vaꞌe, heꞌi Hesu anháy rerekoha ombogwera-vy pono ipuꞌakave hese Satanás."
40,12,30,"Upéi heꞌi jevy:—Xe ndive ombaꞌapo eꞌỹ vaꞌe, ojoko xe rembiapo. Xe renda-py ogwenogwaꞌẽ eꞌỹ vaꞌe, xe renda-gwi omondo mombyry omosarambi-vy, heꞌi ójehe ndaijaꞌéi-gwi Satanás."
40,12,31," Upéi heꞌi jevy:—Aipo ramo, anhete ko xe haꞌe-ta peẽ-my: Ne rembiapo vai ramo, erenheꞌẽ vai ramo Nhandejáry-rehe, omboyke-ta ndéhegwi Nhandejáry entéro ne rembiapo vaikwe gwive. Erenheꞌẽ vai ramo ave xe Nhande Rykeꞌy tee vaꞌe-rehe, omboyke-ta ndéhegwi ne rembiapo vaikwe. Ha erenheꞌẽ vai ramo katu Nheꞌẽ Marangatu tee vaꞌe-rehe, nande poriahuvereko moꞌãiry Nhandejáry. Nde pyꞌa kyꞌa eterei-ma. Ãy nande pyꞌa potĩ moꞌãvéi-ma vaꞌerã. Ha upe áry-py xe aju jevyha áry-py nande pyꞌa potĩvéi-ma vaꞌerã opa eꞌỹ-rehe, heꞌi fariseu kwéry-pe, “Anháy nheꞌẽ-rupi hembiapo raꞌe Hesu” heꞌi-gwi Hesu-rehe. Series, "
40,12,33,"Upéi omombeꞌu íxupe kwéry arandu rehegwa nheꞌẽ yva máta rehegwa-rami:—Yva máta jaikwaa hiꞌa-rehe. Yvyra porã hiꞌa porã meme. Ha yvyra vai ndahiꞌa porãi. Hiꞌa vai meme voi. Hiꞌa-rehe jaikwaa yvyra, heꞌi fariseu rekoha-rehe."
40,12,34,"Upéi heꞌi jevy Hesu:—Peẽ mbói ipoxy vaꞌe rekoha-rami peiko. Pende reko vai-gwi, ndikatúi penheꞌẽ porã. Nhande pyꞌapóry-rehe nhande nhanheꞌẽ. Entéro nhande pyꞌa-py jareko vaꞌe-rehe, nhanheꞌẽ ave nhande. Ipyꞌa-py hekoha porã vaꞌe reminhongatu iporã. Upe-gwi ogwenohẽ nohẽ ipyꞌapóry iporã vaꞌe. Ha hekoha vai vaꞌe reminhongatu ipyꞌa-py katu, ivai vai. Upe-gwi ogwenohẽ nohẽ ojéhegwi ivai vaꞌe. Ipyꞌapóry ivai vaꞌe ogwenohẽ."
40,12,36,"Amombeꞌu-ta peẽ-my anhetegwa vaꞌe. Upe áry-py yvypóry gwive hembiapo apokwe-rami ojerereko hagwã áry-py, ogwereko asy vaꞌerã onheꞌẽ rei rei vaꞌe-pe. Peteĩ teĩ pene remimombeꞌukwe rei-rehe pene monheꞌẽ uka vaꞌerã Nhandejáry pende rereko asy-vy. Erenheꞌẽ porã ramo, “Ipyꞌa potĩ-ma” heꞌi vaꞌerã nde-rehe. Ha erenheꞌẽ rei ramo katu, “Ipyꞌa kyꞌa-ma” heꞌi vaꞌerã nde-rehe, heꞌi gwĩ fariseu kwéry-pe hekoha mombeꞌu-vy."
40,12,38," Upe ramo oporandu Hesu-pe gwĩ fariseu kwéry, judeu rekomboꞌehaty kwéry ndive:—Oroipota ne rembiapo porã, poromboꞌeháry, heꞌi íxupe. —Ore rembiexarã-rupi ejapo jahexa eꞌỹ vaꞌe, heꞌi íxupe."
40,12,39,"Upéi Hesu heꞌi íxupe kwéry:—Peẽ katu ãy peiko vaꞌe pende reko vai-ma. Ome tee-pe oheja vaꞌe-rami peẽ peiko. Gwembireko tee-gwi opoi vaꞌe-rami ave peẽ peiko. Pejehesa rerova rova vaꞌe Nhandejáry-gwi. Upéa-gwi pejerure jahexa eꞌỹ vaꞌerã-rehe, heꞌi. —Ha ndahexa uka moꞌãi peẽ-my upeixagwa, heꞌi. —Ha amyrĩ rehegwa nheꞌẽ ojehu íxupe vaꞌekwe katu amombeꞌu-ta peẽ-my. Hexapyrã-rupi íxupe ojehu vaꞌekwe-rami ave, ojehu vaꞌerã xe-vy. Upe vaꞌerã anho mante ahexa uka-ta peẽ-my, heꞌi. —Amombeꞌuve-ta peẽ-my amyrĩ rehegwa nheꞌẽ. Yma vaꞌekwe piragwasu omokõ-ma íxupe, Jonas-pe. Ha upe rire katu piragwasu rye py-py ohasa mbohapy áry mbohapy pyhare ave. Upéi osẽ jevy. Upéixa ete xe Nhande Rykeꞌy tee vaꞌe anhemoĩ vaꞌerã itagwasu kwa-py mbohapy áry mbohapy pyhare ave ko itagwasu rye py-py."
40,12,41,"Ha yma gware amyrĩ oho vaꞌekwe Nhandejáry nheꞌẽ omombeꞌu-vy. Nínive tetã mygware-pe omombeꞌu mbeꞌu vaꞌekwe. Upe nheꞌẽ ohendu ramo vaꞌekwe omboasy-ma gwembiapokwe, ogwerova-ma gwekoha vaꞌekwe. Ha koꞌa-rupi oime tuvixa mbaꞌeve vaꞌe amyrĩ-gwi, heꞌi ójehe Hesu íxupe kwéry. —Ha xe nheꞌẽ rendu-vy jepe, ndaperovái joty pende rekoha raꞌe. Upéa-gwi upe áry-py, yvypóry hembiapokwe pokwe-rami ojerereko hagwã áry-py, Nínive tetã mygware opuꞌã jevy vaꞌerã Nhandejáry rovagwy-py pene mombeꞌu-vy, heꞌi. —Ojohu vai vaꞌerã pene rembiapokwe."
40,12,42,"Yma vaꞌekwe peteĩ mburuvixagwasu kunha vaꞌe arapopy-koty oiko vaꞌekwe, oho mombyry vaꞌekwe mburuvixagwasu Salomão renda-py. Onhemoꞌarandu uka-vy oho. Yvy apy gwive mombyry ete oho vaꞌekwe ohendu hagwã Salomão nheꞌẽ. Ha koꞌa-rupi oime hiꞌaranduve vaꞌe Salomão-gwi, heꞌi ójehe Hesu. —Upéa-gwi upe áry-py opuꞌã jevy vaꞌerã upe mburuvixa kunha Nhandejáry rovagwy-py pene mombeꞌu-vy. Pene rembiapokwe ndojohu porãi vaꞌerã, heꞌi judeu ruvixa kwéry-pe Hesu."
40,12,43,"Upéi heꞌi jevy upe pygwa-pe:—Mbaꞌeixagwa pa pende rekoha amombeꞌu-ta peẽ-my. Anháy rerekoha-rami pende rekoha. Oĩ anháy heko kyꞌa vaꞌe nhande-rehe ojepotase vaꞌe. Ha ojepota rire osẽ-ma ramo katu oiko rei anháy tekwaty eꞌỹ eꞌỹha-rupi, y eꞌỹha-rupi ohasa oho-vy. Otongease moꞌã ha ndojohúiry opytuꞌu hagwã. Upe ramo heꞌi ojéupe anháy: “Aha jevy-ta xe taperekwe-py, aiko hagwe-py jevy” heꞌi. Ojevy oho-vy otaperekwe-py. Otaperekwe-py ogwahẽ ramo upe-py otopa nandi oĩ. Ikoty oitypei raꞌe. Omoĩ porãmba raꞌe."
40,12,45,"Upe-ma ramo oho ogweru outro anháy hekoha vaive vaꞌe íxugwi. Seteve ogweru. Hiꞌoitoha ojogweru, oike koty-py oiko hagwã. Upéixa oiko vaive anháy rerekoha. Osẽ rire íxugwi peteĩ anháy, hejahare oike jevy ipyꞌa-py. Sete hekoha vaive vaꞌerã reraha-vy oike. Xe nheꞌẽ rendu eꞌỹ-gwi, upéixa ete peiko vaꞌerã. Peẽ, ãy peiko vaꞌe, upe anháy rerekoha-rami peiko vaꞌerã, heꞌi fariseu kwéry-pe."
40,12,46," Upéa heꞌi joty ramo Hesu atýra-rupi, ogwahẽ ou-vy isy tyvýry kwéry ndive. Opyta oĩ-vy oka-py. Onhomongetase hendive."
40,12,47,"—Nde sy ko nde ryvy kwéry ndive opyta oĩ-vy oka-py. Ne ndive onhomongetase, heꞌi íxupe omombeꞌu-vy."
40,12,48,"Ha Hesu heꞌi:—Amombeꞌu-ta peẽ-my kivaꞌe pa xe sy, kivaꞌe pa xe ryvy, heꞌi. —Pehexa katu, heꞌi oikwaveꞌẽ veꞌẽ-vy ojyva-py gwemimboꞌe rexa uka-vy. —Ko vaꞌe kwéry xe sy voi, ko vaꞌe kwéry xe ryvy voi, heꞌi gwemimboꞌe kwéry mombeꞌu-vy. —Upe xe Ru yváy pygwa nheꞌẽ ojapo vaꞌe gwive, xe ryvy-py ahenói íxupe kwéry, heꞌi. —Upéa xe reindy, haꞌe voi hese. Upéa xe sy, haꞌe voi ave hese, heꞌi gwemimboꞌe kwéry-rehe mombeꞌu-vy."
40,13,1, Ha upe áry-py Hesu osẽ óga-gwi oho-vy. Oho yugwarusu rembe-py ogwapy omboꞌe hagwã.
40,13,2,"Ha heta eterei ijatypa typa henda-py. Upéa-gwi onhemboyru kanoagwasu-py íxugwi kwéry. Kanóa py-py ogwapy-ma. Ha haꞌe kwéry ijaty vaꞌe kente opyta rei yvy-py. Onhemboꞌy oĩ-vy y rembe-py hikwái. Upéixa ramo, heta omombeꞌu mbeꞌu íxupe kwéry arandu rehegwa nheꞌẽ. Temitỹgwe rehegwa nheꞌẽ-rami oiporu omombeꞌu hagwã arandu rehegwa nheꞌẽ íxupe kwéry:—Oho onhemitỹ onhemitỹ vaꞌe. Omombo onhotỹ-vy."
40,13,4,Onhemitỹ jave oĩ temitỹ raꞌỹi tape-rupi hoꞌa vaꞌe. Ha upéi ou gwyra hoꞌupa.
40,13,5,"Oĩ temitỹ raꞌỹi ave yvy pererĩ-rupi hoꞌa vaꞌe. Upe-py oĩ mixĩmi yvy. Pyaꞌe rei henhói-ma yvy ndahetáiry-gwi. Kwarahy ojeupi rire, onhandu kwarahy aku hemitỹgwe. “Xĩ” heꞌi hogwe. Ha kwarahy ohapypa voi. Hovirupa ave ndahapói-gwi."
40,13,7,Oĩ nhuatĩndy-rupi hoꞌa vaꞌe ave. Ha nhuatĩ katu okakwaave íxugwi. Ojahoꞌipa temitỹgwe-pe.
40,13,8,"Oĩ yvy porã-my hoꞌa vaꞌe ave. Henhói hemitỹ hope-ma. Peteĩ hope katu cem voi haꞌỹi vaꞌe, outro mixĩve vaꞌe katu sessenta haꞌỹi vaꞌe voi, outro mixĩve vaꞌe katu trinta haꞌỹi vaꞌe voi."
40,13,9,"Ne aranduse vaꞌe, ejeapysaka katu ko xe nheꞌẽ-rehe, heꞌi oporomboꞌe-vy Hesu temitỹgwe rehegwa nheꞌẽ oiporu-vy."
40,13,10, Upéi hemimboꞌe kwéry ogwahẽve ou-vy Hesu ypy-py:—Maꞌerã po eremombeꞌu kuri íxupe arandu rehegwa nheꞌẽ temitỹgwe rehegwa nheꞌẽ-rami? heꞌi oporandu-vy íxupe.
40,13,11,—Peẽ-myte oikwaa uka-ma kuri Nhandejáry mbaꞌéixa pa oiko-ta pende ruvixarã. Mbaꞌéixa po pemoirũ-ta íxupe pende ruvixarã oikwaa uka-ma ave. Ha ambue kwéry-pe katu ndoikwaa ukái.
40,13,12,"Oĩ hiꞌarandu vaꞌe. Omoꞌaranduve vaꞌerã íxupe hiꞌarandu porã porã hagwã. Ha inharandu eꞌỹ vaꞌe katu, hiꞌarandurãgwe oipeꞌapa vaꞌerã íxugwi. Opa vaꞌerã íxupe."
40,13,13,"Upéa-rehe amombeꞌu íxupe arandu rehegwa nheꞌẽ temitỹ rehegwa nheꞌẽ-rami, heꞌi. —Omaꞌẽ maꞌẽ hikwái, ndohexáiry voi mbaꞌeve. Ohendu hendu hikwái, nohendu porãiry. Ijapysa eꞌỹ vaꞌe-rami mbaꞌeve ndoikwaái. Okanhymba ete jevy íxugwi."
40,13,14,Yma gware Nhandejáry nheꞌẽ-py omombeꞌu vaꞌety omombeꞌu vaꞌekwe aỹgwa rekorã. Heꞌi hagwe-rami ãy oiko-ma:Upéixa heꞌi Nhandejáry kwatia nheꞌẽ.
40,13,16,"Ha peẽ katu pevyꞌa ete vaꞌerã. Ãy katu peẽ hesapyso vaꞌe-rami peiko-ma. Ijapysa vaꞌe-rami ãy peẽ peiko-ma ave. Amombeꞌu-ta peẽ-my anhetegwa vaꞌe, heꞌi. —Heta yma gware Nhandejáry nheꞌẽ-py omombeꞌu vaꞌety amyrĩ ohexase eterei moꞌã vaꞌekwe pene rembiexa ramo vaꞌe ha ndohexái. Heta vaꞌekwe heko marangatu vaꞌekwe amyrĩ ohexase moꞌã vaꞌekwe ave ha ndohexa jepéiry. Ãy pene remiendu ramo vaꞌe ohenduse moꞌã vaꞌekwe ha nohendúiry. Peẽ pehendu-gwi pevyꞌa ete voi peiko-vy, heꞌi gwemimboꞌe kwéry-pe Hesu."
40,13,18," Upéi heꞌi jevy gwemimboꞌe kwéry-pe:—Ãy pejeapysaka katu xe nheꞌẽ-rehe. Mbavaꞌe-rehe po heꞌise temitỹgwe rehegwa nheꞌẽ aikwaa uka-ta peẽ-my, heꞌi."
40,13,19,"—Upe tape-rupi onhenhotỹ vaꞌekwe heꞌise: Oĩ Nhandejáry nhande ruvixarã rehegwa nheꞌẽ ohendu vaꞌe ha heꞌise vaꞌe ndoikwaáiry. Ohendu-ma ramo, ou anháy ruvixa hekoha vai ete vaꞌe. Oipeꞌapa-ma íxugwi ipyꞌa-gwi inharandu porãrãgwe. Oike-tama vaꞌe oipeꞌa jevy íxugwi."
40,13,20,"Ha yvy pererĩ-rupi onhenhotỹ vaꞌekwe katu heꞌise: Oĩ ohendu vaꞌe nheꞌẽ porã. Ohendu-ma ramo, ovyꞌa ogwerovia-vy. Ha ndahapóiry vyteri. Upéa heꞌise: Sapyꞌa ete ogwerovia. Ndogwerovia teéiry voi. Ha upe rire katu nheꞌẽ porã rendu-gwi, omoingo asy íxupe. Ojerereko asy-gwi, ndogweroviasevéiry. Pyaꞌe aꞌe oheja nheꞌẽ porã. Ha nhuatĩndy-rupi onhenhotỹ vaꞌekwe katu heꞌise: Oĩ nheꞌẽ porã rendu vaꞌe. Ha hemikotevẽrã-rehe opena pena eterei oiko-vy. Oipotave tave rei ojéupe gwarã. Upéa-gwi ohendu rei joty nheꞌẽ porã. Hembiapo porãse ramo jepe, gwembiapo porãrã-rehe nopenái joty oiko-vy."
40,13,23,"Ha yvy porã-my onhenhotỹ vaꞌekwe katu heꞌise: Oĩ ohendu vaꞌe nheꞌẽ porã. Ohendu ramo mbavaꞌe-rehe po heꞌise oikwaa porã. Ogwerovia tee voi. Ogwerovia-gwi, oĩ trinta haꞌỹi vaꞌe-rami hembiapo porã vaꞌe. Oĩ sessenta haꞌỹi vaꞌe-rami, hetave ogwereko vaꞌe gwembiapo porãha. Oĩ cem haꞌỹi vaꞌe-rami, hetave rei voi ogwereko vaꞌe gwembiapo porãha, heꞌi omombeꞌu-vy gwemimboꞌe kwéry-pe Hesu."
40,13,24,"Hesu oiporu jevy temitỹgwe rehegwa nheꞌẽUpéi omombeꞌu jevy upe pygwa-pe arandu rehegwa nheꞌẽ. Temitỹgwe rehegwa nheꞌẽ-rami oiporu omombeꞌu-vy:—Oiko onhemitỹ vaꞌe, heꞌi. —Nhandejáry nhande ruvixa-rehe heꞌise onhemitỹ vaꞌe. Haꞌe oho kokwe-py onhemitỹ porã hagwã."
40,13,25,"—Upéi nhande kwéry jake ramo pyhare, ogwahẽ ou-vy hese ijaꞌeꞌỹ vaꞌe. Trigo paꞌũ-rupi onhotỹ trigo rehegwa eꞌỹ vaꞌe. Kapiꞌi onhotỹ. Ha upe rire katu oho jevy-ma. Henhói-ma upe trigo onhenhotĩ vaꞌekwe. Upéi hope-ma. Upe ramo henhói-ma ave upe kapiꞌi trigo rehegwa eꞌỹ vaꞌe. Henhói-ma ramo, oho ojeꞌói-vy omombeꞌu ojáry renda-py hembigwái: “Upe nde kokwe-py erenhotỹ uka vaꞌekwe ne remitỹgwe trigo raꞌỹi voi raꞌe” heꞌi. “Mbaꞌeixagwa kapiꞌi po trigo paꞌũ-rupi henhói-ma erejaty eꞌỹ vaꞌekwe” heꞌi ojáry-pe omombeꞌu-vy. “Xe rehe ijaꞌeꞌỹ vaꞌe rembiapokwe voi nipo raꞌe aipo vaꞌe” heꞌi gwembigwái-pe. “Ereipota tipo ore oroho oromondoro trigo paꞌũ-gwi gwĩ kapiꞌi?” heꞌi oporandu-vy ojáry-pe."
40,13,29,"“Ndikatúiry” heꞌi. “Aníke pejapo teĩ upéa. Pemondoro ramo kapiꞌi, ndaipotái pemondoro ave upe trigo onhenhotỹ vaꞌekwe” heꞌi. “Tokakwaa kapiꞌi trigo jave nhaikytĩ hagwã áry peve. Upe áry-py haꞌe vaꞌerã trigo kytĩharã-pe: Pemondoro ndoro ranhe katu kapiꞌi. Pemboaty aty pejokwa pehapy hagwã. Ha upe rire katu pemondoro trigo pemboaty jaraha hagwã nhanhongatu hagwã-py” heꞌi Hesu omombeꞌu-vy Nhandejáry irũ rehegwa oikwaa uka-vy."
40,13,31," Ha upéi omombeꞌu jevy upe pygwa-pe arandu rehegwa nheꞌẽ. Temitỹgwe rehegwa nheꞌẽ-rami oiporu:—Oĩ temitỹ héry vaꞌe mostarda. Kwimbaꞌe onhotỹ peteĩ temityrã okokwe-py. Nhandejáry nhande ruvixa irũ-rehe heꞌise upe temitỹ mostarda. Nhanhotỹ ramo mixĩ eterei. Mixĩve opambaꞌe raꞌỹi-gwi, ko yvy arigwa raꞌỹi-gwi. Ha nhanhotỹ-ma rire, okakwaa porãve. Entéro temitỹ-gwi tuvixave xave oho-vy. Upéi imáta-ma, hakãmbe kãmbe ave. Upéa-rehe oveve ou-vy gwyra ogwapy hakãmby-rehe, heꞌi Hesu, Nhandejáry irũ hetave tave oĩ vaꞌerã rehegwa oikwaa uka-vy."
40,13,33," Ha upéi katu omombeꞌu jevy joty upe pygwa-pe arandu rehegwa nheꞌẽ. Fermento mbojape mbovuha rehegwa nheꞌẽ-rami oiporu:—Oĩ kunha. Oipyhy mbojape mbovuha. Heta trigo kuꞌi reheve ombojeheꞌa ombovu hagwã. Ojavyky rire, omboapitajy ovupa ete hagwã. Upéixa ete Nhandejáry nhande Ruvixa irũ, heꞌi Hesu, Nhandejáry irũ hetave tave oĩ vaꞌerã rehegwa oikwaa uka-vy."
40,13,34,"Upéixa omombeꞌu mbeꞌu aty atýra vaꞌe kente kwéry-pe. Temitỹgwe rehegwa nheꞌẽ oiporu eꞌỹ reheve, fermento mbojape mbovuha rehegwa nheꞌẽ oiporu eꞌỹ reheve, outro rehegwa nheꞌẽ oiporu eꞌỹ reheve nomombeꞌúi."
40,13,35,Upéixa oiko-ma Nhandejáry nheꞌẽ-py omombeꞌu mbeꞌu vaꞌety heꞌi hagwe-rami:Upéixa heꞌi Nhandejáry kwatia nheꞌẽ.
40,13,36,"Hesu oikwaa uka kapiꞌi rehegwa nheꞌẽHa upéi katu oheja oho-vy ijaty vaꞌe kente. Haꞌe ae katu oike koty-py. Oike rire, ogwahẽ ou-vy iha-py hemimboꞌe kwéry:—Eikwaa uka katu ore-vy mbavaꞌe-rehe tipo heꞌise upe kapiꞌi rehegwa nheꞌẽ, kokwe-py oĩ vaꞌe, heꞌi Hesu-pe hikwái."
40,13,37,"—Upe temitỹ porã onhotỹ uka vaꞌekwe heꞌi xe-rehe Nhande Rykeꞌy tee vaꞌe-rehe, heꞌi."
40,13,38,—Upe kokwe heꞌi ko yvy-rehe. Upéi upe temitỹ porã heꞌi Nhandejáry reꞌýi-rehe. Upéi upe kapiꞌi heꞌi hekoha vai vaꞌe-rehe. Upéi upe hese ijaꞌeꞌỹ vaꞌe kapiꞌi onhotỹ vaꞌekwe heꞌi anháy ruvixa-rehe. Upéi upe nhaikytĩha áry heꞌi ombopapa vaꞌerãha áry-rehe. Upéi upe trigo kytĩharã heꞌi Nhandejáry rembigwái yváy pygwa-rehe.
40,13,41,—Xe Nhande Rykeꞌy tee vaꞌe amondo mondo vaꞌerã xe rembigwái yváy pygwa vaꞌe. Xe reꞌýi paꞌũ-gwi oipeꞌa vaꞌerã gwĩ oporombojejavy vaꞌe-pe gwive. Entéro hembiapo vai vaꞌe-pe gwive oipeꞌa vaꞌerã heraha-vy ojohapy haty-py omombo hagwã.
40,13,42,"Upe-py hasẽ vaꞌerã, onhemohãingyry ngyrýu ave vaꞌerã oiko-vy onhemoyrõ-gwi Nhandejáry-rehe."
40,13,43,"Upe-ma ramo hekoha porã vaꞌe gwive kwarahy rendy-rami ojekwaa vaꞌerã onhembohete resakã rendy-vy. Nhandejáry nhande ruvixa ramo oiko haty-py, ojekwaa vaꞌerã onhemohesakã vaꞌerã. Ne aranduse vaꞌe, ejeapysaka katu ko xe nheꞌẽ-rehe, heꞌi Hesu gwemimboꞌe kwéry-pe omombeꞌu-vy."
40,13,44,"Hesu oiporu hepy vaꞌe rehegwa nheꞌẽUpéi omombeꞌu jevy íxupe, upe pygwa-pe mokõi arandu rehegwa nheꞌẽ. Hepy vaꞌe rehegwa nheꞌẽ-rami oiporu omombeꞌu-vy:—Oĩ kokwe-py heta plata yvy gwy-py ijatypyre arakaꞌe. Upe ramo ojohu rei íxupe ijáry eꞌỹ vaꞌe. Upe hepy vaꞌe ojohu vaꞌe heꞌi Nhandejáry nhande ruvixa-pe omoirũse vaꞌerã-rehe. Otopa-ma ramo, upéi ojaty jevy. Ovyꞌa eterei ojohu vaꞌekwe-rehe. Upéa-gwi oho ovende entéro ogwereko vaꞌe gwive ovendepa. Upe hemivende vaꞌe repykwe ogweraha ojogwa hagwã upe kokwe, heꞌi Hesu omombeꞌu-vy, Nhandejáry-pe oateꞌỹ eꞌỹ reheve omoirũse vaꞌe rehegwa oikwaa uka-vy."
40,13,45,"Upéi omombeꞌu jevy íxupe:—Oĩ onhembaꞌejogwa vaꞌety. Oheka heka oiko-vy ita kyra porã vaꞌe, hepy ete vaꞌe, pérola héry vaꞌe ojogwa hagwã. Upe hepy vaꞌe oheka vaꞌe heꞌi Nhandejáry nhande ruvixa-pe omoirũse vaꞌerã-rehe. Iporã ete vaꞌe otopa ramo oho ovende entéro gwembiereko gwive ovendepa. Upéi hemivende vaꞌe repykwe ogweraha. Gwemimbota ngaꞌu upéa oho ojogwa, heꞌi Hesu omombeꞌu-vy, Nhandejáry-pe oateꞌỹ eꞌỹ reheve omoirũse vaꞌe rehegwa oikwaa uka-vy."
40,13,47,"Hesu oiporu pira kyha rehegwa nheꞌẽUpéi omombeꞌu jevy upe pygwa-pe arandu rehegwa nheꞌẽ. Pira kyha rehegwa nheꞌẽ-rami oiporu íxupe kwéry:—Oĩ pira kyha y-py omombo vaꞌe. Upe omombo vaꞌe heꞌi Nhandejáry nhande ruvixa rembigwái yváy pygwa-rehe. Yupa-py omombo rire, oipyhy opaixagwa pira. Hynyhẽ jave oipyhy ogwenohẽ y rembeꞌy-py. Upéi ogwapy oipeꞌa oiporavo imonoꞌõ-vy. Pira porã omoĩ ajaka-py. Ha hiꞌupy eꞌỹ katu omombo-ma voi."
40,13,49,"Upéixa ete oiko vaꞌerã ombopapa vaꞌerãha áry-py. Nhandejáry rembigwái yváy pygwa oiporavo ravo vaꞌerã ojeꞌói-vy. Hekoha porã vaꞌe paꞌũ-gwi, oipeꞌa vaꞌerã hekoha vai vaꞌe-pe. Ojohapy haty-py omombo vaꞌerã íxupe kwéry. Upe-py hasẽ hasẽ vaꞌerã oiko-vy. Nhandejáry-rehe onhemoyrõ-gwi, onhemohãingyry ngyrýu ave vaꞌerã oiko-vy ave, heꞌi omombeꞌu-vy ombopapa vaꞌerãha áry oikwaa uka-vy."
40,13,51,"Koꞌã vaꞌe heꞌi rire, oporandu gwemimboꞌe kwéry-pe:—Mbavaꞌe-rehe po heꞌi koꞌã vaꞌe? Peikwaa-ma tipo? heꞌi.—Haꞌe voi, heꞌi. —Oroikwaa-ma, heꞌi íxupe, Hesu-pe."
40,13,52,"—Aipo ramo, gwĩ judeu rekomboꞌehaty vaꞌe iporã oiko Nhandejáry nhande ruvixa remimboꞌe ramo. Amboꞌepa rire íxupe, oiko vaꞌerã óga járy-rami. Hóga-py oĩ heminhongatu pyahu vaꞌe, oĩ heminhongatu tuja vaꞌe ave. Oipota ramo, gweminhongatu pyahu ogwenohẽ vaꞌerã. Oipota ramo, gweminhongatu tuja ogwenohẽ vaꞌerã ave. Upéixa ete upe judeu rekomboꞌehaty Nhandejáry nhande ruvixa remimboꞌe oiko ramo, nheꞌẽ pyahu omombeꞌu vaꞌerã oikwaa uka-vy, yma gware nheꞌẽ omombeꞌu vaꞌerã ave, heꞌi Hesu omombeꞌu-vy."
40,13,53," 53 Arandu rehegwa nheꞌẽ omombeꞌupa rire, upe-gwi osẽ oho-vy gwetã-my haꞌe ae oiko ha-py. Upe-py ojeporahéi haty-py omboꞌe mboꞌe gweꞌýi kwéry-pe. Hexapyrã-rupi omboꞌe porã oiko-vy. “Mbaꞌéixa onhemonheꞌẽ” heꞌi opondera-vy hese.—Mamo-gwi po upéa ohendu aipo vaꞌe nheꞌẽ? heꞌi hese. —Kivaꞌe omombeꞌu hiꞌarandu hagwã íxupe, heꞌi hese. —Hexapyrã-rupi voi Hesu hembiapo porã. Kivaꞌe po omombeꞌu íxupe ojapo hagwã upéa? heꞌi joa hese hikwái."
40,13,55,"—Upéa óga apohaty raꞌy voi, heꞌi. —Maria memby voi. José ndive, Simão ndive ityvýry kwéry voi. Heindýry kwéry oiko voi nhane paꞌũ-rupi. Aipo ramo, mamo-gwi po upéa ohendu aipo vaꞌe nheꞌẽ? heꞌi joa Hesu-rehe hikwái."
40,13,57,"—Onhembotuvixa mbaꞌe-ta tipo nhande-vy raꞌe? heꞌi hese heꞌýi kwéry.Upéa-gwi ndaijaꞌéi hese hikwái. Upe ramo,—Nhandejáry nheꞌẽ-py omombeꞌu vaꞌety-pe omboete voi. Ha heꞌýi kwéry katu nomboetéi íxupe. Anheigwa ndeꞌíry hese hóga pygwa omboete eꞌỹ-vy, heꞌi ójehe Hesu omombeꞌu-vy, ndaijaꞌéi-gwi ójehe."
40,13,58,"Upe-py hese ndojeroviái-gwi, ndahetái hembiapo porã hexapyrã-rupi upe-py."
40,14,1," Upe ramo, ohendu Hesu rerakwã mburuvixagwasu héry vaꞌe Herodes. Galiléia yvy pygwa ruvixa voi upéa. Hesu rerakwã ohendu ramo heꞌi,—Upéa Batista nipo raꞌe. Omano rire, oikove jevy-ma raꞌe, ojekwaa jevy-ma raꞌe, heꞌi moꞌã hese. —Upéa-gwi hexapyrã-rupi hembiapo porã porã oiko-vy, heꞌi moꞌã oirũ-pe Hesu-rehe. Yma vaꞌekwe Herodes heꞌi vaꞌekwe oipyhy hagwã João-pe, ojepokwa reheve omoĩ hagwã preso. Upéa ojapo vaꞌekwe ombovyꞌa hagwã gwyvýry Filipe rembirekokwe Herodias. Haꞌe omenda raꞌe gwyvýry rembireko-rehe. Oipeꞌa raꞌe gwyvýry-gwi hembireko. Ha katu heꞌi:—Tekoha eꞌỹ-rupi ereiko raꞌe ne rembireko ereipeꞌa vaꞌekwe nde ryvy-gwi, heꞌiri iri raꞌe Herodes-pe. Upéa-gwi ojukase moꞌã João-pe. Ha kente kwéry katu heꞌi hese, “Upéa ko Nhandejáry nheꞌẽ-py omombeꞌu vaꞌety voi” heꞌi João-rehe hikwái. Ha mburuvixa katu opyꞌapy-py ikyhyje ójehe. Nombopoxyséi íxupe kwéry. Upéa-gwi ndojukái joty íxupe. Ha upéi katu mburuvixa oiko hagweha áry-py, oike ojeroky henonde-py Herodias memby kunhataĩ. Mburuvixa irũ gwéry renonde-py ojeroky kunhataĩ. Ogwerovyꞌa eterei-gwi íxupe, kunhataĩ-pe, heꞌi mburuvixa: “Ne rembijerure vaꞌe gwive ameꞌẽ-ta nde-vy” heꞌi íxupe. Pono oapu “Tupã réry-py ameꞌẽ-ta nde-vy” heꞌi. Ndeꞌi reíry pe kunhataĩ ojeroky vaꞌe-pe. Series,  Upéi osy nheꞌẽ-rupi heꞌi: “Aipota eremeꞌẽ xe-vy Batista akãgwe. A-py ete enterove vaꞌe resa-py emeꞌẽ mani katu xe-vy nhaꞌẽ-py” heꞌi mburuvixa-pe kunhataĩ. Upe-ma ramo omboasy eterei heꞌi vaꞌekwe. Ha “Tupã réry-py ameꞌẽ-ta nde-vy” heꞌi-gwi imboviapyre resa-py katu, heꞌi joty omeꞌẽ hagwã kunhataĩ-pe hembijerure ojéupe. Heꞌi oho hagwã onhakãꞌo João-pe onhemoĩ preso haty-py. Upéi ogweruruka nhaꞌẽ-py inhakãgwe omeꞌẽ kunhataĩ-pe. Ha kunhataĩ ogweraha osy-pe. Ha remimboꞌe ohendu ramo, ou hetekwe ogweraha. Ombosuru tetekwe renda-py ijaty-vy. Upe rire oho omombeꞌu Hesu-pe."
40,14,13,"  rerakwã ohendu ramo, oho Hesu kanóa-py tekwaty eꞌỹ-my oho. Haꞌe anho oiko hagwã-py oho. Oikwaa ramo ihoha ijaty vaꞌe kente, gwetã gwetã-gwi osẽ ojeꞌói-vy. Hapykwéri ojeꞌói ojohu jevy hagwã Hesu-pe. Yvy-rupi ojeꞌói."
40,14,14,"Ha Hesu ojehexa uka jevy ramo, ohexa-ma ijaty vaꞌe kente-pe jevy oha-py:—Ogwahẽ ogwaꞌẽ-vy raꞌe, heꞌi hese kwéry.Ohexa ramo,—Aiporiahuvereko íxupe kwéry, heꞌi. —Aipo ramo, hasy vaꞌe-pe ambogwera-ta, heꞌi.Upe rire haꞌe ombogwera hasy vaꞌe-pe."
40,14,15,"Upéi kaꞌaru-ma. Ogwahẽ ou-vy hemimboꞌe kwéry iha-py:—Ndaipóri a-py mbaꞌeve, heꞌi. —Kaꞌaru-ma. Ere íxupe kwéry toho tetã mirĩ-rupi ojogwa hagwã gwemiꞌurã, heꞌi Hesu-pe."
40,14,16,"Ha haꞌe heꞌi:—Natekotevẽiry oho okaru hagwã, heꞌi. —Peẽ ae pemeꞌẽ íxupe kwéry hemiꞌurã, heꞌi gwemimboꞌe kwéry-pe Hesu."
40,14,17,"—A-py ndahetáiry oĩ mbojapeꞌi. Cinco oĩ mixĩ vaꞌe. Mokõi pira kaꞌẽ hendive oĩ, heꞌi íxupe. Haꞌe heꞌi:—Peru katu a-py, heꞌi gwemimboꞌe kwéry-pe. Upéi heꞌi ijaty vaꞌe kente-pe ogwapy hagwã kapiꞌipe ári. Upéi oipyhy upe cinco mbojapeꞌi mokõi pira ndive. Hovayva otima porã Nhandejáry-pe temiꞌurã-rehe. Upéi ombopopóy upe mbojape, omeꞌẽ meꞌẽ gwemimboꞌe kwéry-pe. Ha hemimboꞌe omeꞌẽ hoꞌu vaꞌerã-pe. Enterovete okaru, hygwyatãmba-ma ave hikwái. Upéi hemimboꞌe kwéry omonoꞌõ noꞌõ hembiꞌu rembyre kwéry. Doze ajaka omohynyhẽ hembyre kwéry-gwi hoꞌupa eꞌỹ vaꞌekwe. Upe mbojape hoꞌu vaꞌekwe heta heta voi oĩ. Oĩ cinco mil kwimbaꞌe hoꞌu vaꞌe. Heta kunha ave okaru vaꞌe, heta ave mitã okaru vaꞌe ave."
40,14,22," Upe-ma ramo heꞌi gwemimboꞌe kwéry-pe onhemboyru hagwã kanóa-py:—Tapeho mani katu peẽ xe renonde y rovái, heꞌi. —Xe ae, “Tapeho jevy katu pende ro nde róga-rupi” haꞌe-ta ijaty vaꞌe-pe, heꞌi gwemimboꞌe kwéry-pe. Omondopa rire, haꞌe anho ojeupi oho yvyaty ári. Ojapo oração hagwã ojeupi oho-vy. Kaꞌaru ete-ma, pytũ-ma."
40,14,24,"Upe ramo mombyry oĩ yvy ete-gwi kanoagwasu. Henonde-gwi ou ramo yvytu, ndogwata porãi. Omopuꞌã y omoapỹ apỹ kanóa-pe."
40,14,25,"Koꞌẽtĩ pytũ vyteri jave, oho kanóa oĩ vaꞌe ha-py Hesu. Y ári-rupi rei ogwata oho-vy."
40,14,26,"Y ári-rupi ogwata oho-vy ramo, onhemondýi eterei hexa-vy hemimboꞌe kwéry. “Arygwypóry” heꞌi moꞌã hese hikwái. Osapukái, onhemondýi eterei-gwi."
40,14,27,"Upe-ma ramo haꞌe heꞌi:—Ani erejapura teĩ. Xe ae ko, xe ko Hesu, heꞌi gwemimboꞌe kwéry ombopyꞌagwapy-vy."
40,14,28,"Upe ramo heꞌi Pedro:—Nde voi ramo raꞌe, ere xe-vy, “Eju katu y ári-rupi rei xe ha-py ave” heꞌi Hesu-pe."
40,14,29,"Aipo ramo,—Eju y ári-rupi rei xe ha-py, heꞌi.Upéi osẽ Pedro kanóa-gwi, ogwejy y-py ogwata y ári-rupi."
40,14,30,"Ha yvytugwasu rexa-vy, imytuꞌeꞌỹ ójehe. Oypy oho-vy y gwy-koty. Onheapymi-tama ramo:—Xe resende katu, xe Járy, heꞌi Hesu-pe."
40,14,31,Upe-ma ramo oipyso opo oipyhy íxupe:—Mixĩ joty xe rerovia raꞌe. Upe vaꞌe-gwi ae nde erenheapymi-ta moꞌã. Maꞌerã po nderejerovia teéiry raꞌe xe-rehe raꞌe? heꞌi Pedro-pe.
40,14,32,Onhemopyrũ jevy rire kanóa-py ndayvytuvéi-ma.
40,14,33,"Upéi kanóa pygwa onhesũ íxupe gwetypyꞌã-rehe:—Tupã Nhandejáry raꞌy tee katu vaꞌe nipo nde raꞌe, heꞌi íxupe imboete-vy hikwái."
40,14,34,"Ha upéi katu haꞌe ohasa oho-vy yugwarusu rovái. Genesaré yvy-py ogwahẽ oho-vy. Upe pygwa oikwaa ramo íxupe, omombeꞌu ojóupe ogwahẽmaha Hesu. Tetã jerekwe-rupi omombeꞌu mbeꞌu ogwahẽmaha Hesu. Ogweru entéro hasy vaꞌe-pe gwive:"
40,14,36,"—Eheja hasy vaꞌe tomboja jepe opo nde ao rembe-rehe, eheja tomboja jepe opo nde ao-rehe, heꞌi Hesu-pe. Ha omboja vaꞌe gwive opo hese, okwera-ma joty hikwái."
40,15,1,"Upe ramo ogwahẽ ou-vy Hesu ha-py gwĩ fariseu kwéry, judeu rekomboꞌehaty kwéry ndive. Jerusalém tetã-gwi ou vaꞌekwe. Ogwahẽ ramo hikwái, oporandu íxupe:"
40,15,2,—Maꞌerã tipo ne remimboꞌe ndoikói nhane rembypy reko-rupi? Maꞌerã tipo ojepohéi porã eꞌỹ reheve okaru? Maꞌerã tipo nonhemopotĩsevéiry nhande kwéry eꞌỹ vaꞌe ndive oiko rire? heꞌi íxupe.Ha haꞌe heꞌi:
40,15,3,"—Ha peẽ katu maꞌerã tipo ndapejapói Nhandejáry heꞌi vaꞌekwe? Nderejaposéi voi nde raꞌe Nhandejáry heꞌi vaꞌekwe. Ne rembypy rembiapokwe-rupi ae ereiko vaꞌe, heꞌi."
40,15,4,—Nhandejáry heꞌi vaꞌekwe a-rami:heꞌi Nhandejáry kwatia nheꞌẽ.
40,15,5,"Ha peẽ katu pepyrũ Nhandejáry nheꞌẽ-rehe. Ndapehejáiry gwu osy-pe omeꞌẽ hagwã. Pemboꞌe mboꞌe rei judeu kwéry-pe a-rami. Peje, “Ava heꞌi ramo gwu osy-pe ave, Voive ereporandu ramo, ameꞌẽ arã nde-vy raꞌe. Ãy katu ndikatuvéi-ma ameꞌẽ nde-vy. Xe mbaꞌe kwéry opa-ma. Ameꞌẽmba-ma kuri Tupã Nhandejáry-pe. Aiporu jepe xe, Tupã mbaꞌepa-ma, heꞌi gwu osy-pe ave.” Upéixa heꞌi ramo, iporã joty peẽ-my. Upéixa ndapehejái oipytygwõ gwu osy-pe ave. Ne nheꞌẽ-py gwu osy-pe nomboetevéi. Ne rembypy reko-rupi joty peiko. Upéa-gwi pepyrũ joty Nhandejáry nheꞌẽ-rehe, pemboyke joty Nhandejáry nheꞌẽ peiko-vy."
40,15,7,Peẽ katu pemoꞌã kwaa vaꞌe pende pyꞌa kyꞌaha. Napetĩ kwaáiry peẽ. Ha amyrĩ anheiha-rupi omombeꞌu vaꞌekwe pende rekorã. Omoĩ vaꞌekwe kwatia-rehe a-rami:
40,15,8,“Haꞌe kwéry xe mboete onheꞌẽ-py rei. Opyꞌa-py katu naxe mboetéiry. Ndojehesa rerovái xe-rehe.
40,15,9,"Xe mombaꞌegwasu teĩ. Xe nheꞌẽ-py nomboꞌéiry. Ha teko rei nheꞌẽ-py ae, oporomboꞌe mboꞌe oiko-vy”heꞌi Nhandejáry kwatia nheꞌẽ pende-rehe, heꞌi judeu kwéry ruvixa-pe."
40,15,10,"Upéi ohenói jevy ou hagwã ijaty vaꞌe kente kwéry oha-py. Heꞌi:—Pejeapysaka porã katu xe nheꞌẽ-rehe peikwaa porã hagwã, heꞌi. —Jakaru jave ndikatúi nhane mongyꞌa tembiꞌu. Nanhande pyꞌa mongyꞌáiry voi tembiꞌu. Ha pene nheꞌẽ vai ramo katu onhemongyꞌa arã pende pyꞌa, heꞌi ijaty vaꞌe-pe arandu rehegwa nheꞌẽ omombeꞌu-vy."
40,15,12,"Upéi ogwahẽ ou-vy iha-py hemimboꞌe kwéry:—Fariseu kwéry ojohu vai kuri pene nheꞌẽ. Ndereikwaái tipo upéa nde raꞌe? Ne nheꞌẽ rendu-vy, “Aipo” heꞌi nde-rehe opondera eterei-vy. Ndojohu porãi voi, heꞌi Hesu-pe."
40,15,13,"Upéi haꞌe omombeꞌu arandu rehegwa nheꞌẽ temitỹgwe rehegwa nheꞌẽ-rami, hesapyso eꞌỹ vaꞌe rehegwa nheꞌẽ-rami ave heꞌi:—Entéro temitỹgwe xe Ru yváy pygwa onhotỹ eꞌỹ vaꞌekwe gwive, hapo gwive omondoro jevy vaꞌerã, heꞌi fariseu kwéry rekoha vai-rehe. —Ani pepena hese. Hesapyso eꞌỹ vaꞌe-rami oiko ramo jepe, gwapixa ogwerahase joty tape-rupi. Ha mokõi hesapyso eꞌỹ vaꞌe ojogweraha ramo, hoꞌa arã oho-vy mokõive onhondive yvy kwa-py, heꞌi fariseu kwéry-rehe."
40,15,15,"Upe rire heꞌi Pedro:—Mbavaꞌe-rehe po heꞌise arandu rehegwa nheꞌẽ, eikwaa uka ore-vy, heꞌi Hesu-pe."
40,15,16,Upéa-rehe heꞌi gwemimboꞌe kwéry-pe:—Peẽ napene arandu porãi vyteri peiko-vy. Haꞌe kwéry-rami voi ndapeikwaa porãi joty.
40,15,17,"Maꞌerã tipo ndapeikwaa porãi vyteri? heꞌi. —Pekaru ramo, oho pende ryekwe-py tembiꞌu. Upéi osẽmba jevy pendéhegwi. Napene mongyꞌáiry voi, heꞌi."
40,15,18,"—Ha pene nheꞌẽ katu pende pyꞌa-gwi osẽ-vy ombojekwaa-ma pende pyꞌa pygwa, heꞌi. —Nde pyꞌa kyꞌaha paraꞌe, nde pyꞌa potĩha paraꞌe ombojekwaa-ma pende-rehe. Ivai ramo pene nheꞌẽ, pene mongyꞌa arã."
40,15,19,"Pende pyꞌa-py katu penhemongeta peiko-vy pene rembiapo vairã-rehe. Upéa-gwi peporojuka. Pende pyꞌa kyꞌa-gwi onhoembireko ndive, onhome ndive peiko. Kunha ndive pejogwereko rei ave. Pende pyꞌa vai-py penhemongeta-gwi, pemonda rei peiko-vy, pende apu, pende rapixa-rehe penheꞌẽ vai rei peiko-vy."
40,15,20,"Upeixagwa pejapo pende pyꞌa vai-gwi. Upéixa ramo pende pyꞌa vai-gwi, pene mongyꞌa-ma. “Ha pejepohéi porã eꞌỹ reheve pekaru ramo, pene mongyꞌa vaꞌerã” heꞌi moꞌã fariseu kwéry. Upéixa ramo, napene mongyꞌavéi-ma vaꞌerã, heꞌi Hesu fariseu kwéry remimombeꞌukwe-rehe."
40,15,21,"Upe-gwi osẽ oho-vy Hesu. Okanhy oho-vy outro yvy-koty osẽ oho. Tiro tetã jerekwe-rupi, Sidom tetã jerekwe-rupi oho ave."
40,15,22,"Upe-py oiko kunha Canaã yvy gwigwa ogwahẽ ou-vy Hesu ha-py:—Xe Járy, Davi remiarirõre, xe poriahuvereko katu. Xe memby kunha ohasa asy eterei oiko-vy anháy ojepota hese vaꞌe, heꞌi íxupe."
40,15,23,"Ha Hesu mbaꞌeve ndeꞌíry íxupe. Onhemokirirĩ íxugwi. Ogwahẽ ou-vy iha-py hemimboꞌe kwéry:—“Tereho katu” ere, “Tereho katu” ere íxupe. Nhane moakã rasy osapukái-vy. Ejapo katu hemimbota-rupi íxupe oho jevy hagwã, heꞌi íxupe."
40,15,24,"Upéi Hesu heꞌi kunha-pe:—Ovexa okanhy vaꞌekwe-rami oiko Israel remiarirõre judeu kwéry. Íxupe kwéry anho mante xe mbou vaꞌekwe. Judeu eꞌỹ vaꞌe kwéry-pe naxe mboúi vaꞌekwe, heꞌi joty íxupe otantea-vy."
40,15,25,"Ha kunha ou gwetypyꞌã-rehe onhesũ hovagwy-py:—Xe pytygwõ katu, xe Járy, heꞌiri iri íxupe."
40,15,26,"Ha Hesu heꞌi:—Nde ko ndahaꞌéi xe reꞌýi. Xe reꞌýi kwéry aipytygwõ ranhe-ta. Ha upe rire katu xe reꞌýi eꞌỹ-pe aipytygwõ-ta ave. Mitãgwe katu nhamongaru ranhe. Nanhamombói jagwa-pe mitã remiꞌurã, heꞌi joty Hesu itantea-vy, ojekorerovia uka etese-vy kunha-pe."
40,15,27,"—Akói-ramima ngatu, xe Járy, heꞌi kunha Hesu-pe. —Ha tembiꞌu sururukwe ijáry apyka gwy-py hoꞌu joty jagwa, heꞌi Hesu-rehe ojerovia joty-vy."
40,15,28,"Upe-ma ramo heꞌi,—Nde kunha, erejerovia tee-ma raꞌe xe-rehe, heꞌi íxupe. —Oiko-ta voi nde-vy gwarã ne remimbota, heꞌi kunha-pe.Upe-ma ramo okwera porã imemby."
40,15,29,Hesu ombogwera gwera heta hasy vaꞌe-peUpe-gwi oho Hesu ohasa oho-vy Galiléia yugwarusu rembeꞌy-rupi. Upéi ojeupi yvyaty ári oho-vy ogwapy hagwã oĩ-vy.
40,15,30,"Ogwahẽ ojeꞌói-vy ijaty jaty vaꞌe kente iha-py. Heta hasy vaꞌe reraha-vy ogwahẽ ojeꞌói-vy hikwái. Oĩ ijyva mbaraete eꞌỹ vaꞌe, oĩ ogwata eꞌỹ vaꞌe, oĩ hesapyso eꞌỹ vaꞌe, oĩ onheꞌẽngeꞌỹ vaꞌe, oĩ heta mbaꞌasy oiporu vaꞌe ave. Peteĩ teĩ hasy vaꞌe pyaꞌe ombogwejy imoĩ-vy ipy renonde-py. Ombogwerapa-ma íxupe kwéry."
40,15,31,"Upe ramo ohendu inheꞌẽngeꞌỹ vaꞌe onheꞌẽ porã-ma. Ohexa onhemaxuka vaꞌe onhemoatyrõ-ma. Ohexa ogwata eꞌỹ vaꞌe ogwata porã-ma. Ohexa hesapyso eꞌỹ vaꞌe hesapyso porã-ma ave. Upe vaꞌe kwéry rexa-vy,—Mbaꞌéixa ombogwera? heꞌi opondera eterei-vy. —Nhandejáry, Israelita kwéry Járy tuvixa mbaꞌe voi, heꞌi omombaꞌegwasu-vy Nhandejáry-pe."
40,15,32,"Ha upéi katu ohenói Hesu gwemimboꞌe kwéry-pe ou jevy hagwã oha-py:—Peju katu xe ha-py, heꞌi. —Ijaty jaty vaꞌe kente iporiahu vaꞌe xe-vy. Mbohapy áry xe moirũ okwa-vy. Ndogwerekói ave gwemiꞌurã. Upéa-gwi aiporiahuvereko íxupe kwéry. Amondo ramo íxupe kwéry peteĩ teĩ hóga kwéry-rupi ivareꞌapa reheve, naipyatãvéi arã tape-rupi, ikangy arã tape-rupi ojeꞌói-vy, heꞌi gwemimboꞌe kwéry-pe."
40,15,33,"Upe ramo hemimboꞌe kwéry heꞌi íxupe:—Mbaꞌéixa-ta moraꞌẽ nhahembiꞌu meꞌẽ koꞌãy ijaty jaty vaꞌe kente kwéry-pe? A-rupi ndaipóri voi kente tembiꞌu meꞌẽharã, heꞌi íxupe hikwái."
40,15,34,"—Mbovy tipo erereko mbojape? heꞌi oporandu-vy gwemimboꞌe-pe.—Sete voi, heꞌi. —Oĩ ave ndahetái piraꞌi kaꞌẽ, heꞌi íxupe."
40,15,35,"Upéi haꞌe heꞌi ojogweroaty vaꞌe-pe ogwapy hagwã kapiꞌipe ári:—Pegwapy gwapy katu kapiꞌipe ári, heꞌi íxupe kwéry."
40,15,36,"Upe rire oipyhy upe sete mbojape piraꞌi reheve. Otima porã hese Nhandejáry-pe. Omboete rire, ombopo mbopóy imeꞌẽ-vy gwemimboꞌe kwéry-pe. Upéi haꞌe kwéry omeꞌẽ hoꞌu vaꞌerã-pe."
40,15,37,Upéixa enterove okaru. Hygwyatã porãmba-ma hikwái. Upéi hemimboꞌe kwéry omonoꞌõ hembyre opyta vaꞌekwe omboyru sete ajakagwasu-py. Ha okaru vaꞌe heta eterei voi. Oĩ irundy mil kwimbaꞌe okaru vaꞌe. Heta kunha okaru ave. Heta mitãgwe okaru ave.
40,15,39,"Upéi heꞌi:—Tapeho jevy katu, tapeho jevy katu peteĩ teĩ pende róga-rupi, heꞌi ijaty vaꞌe kente kwéry-pe.Ha upe rire katu haꞌe onhemboyru kanoagwasu-py y-rupi oho hagwã. Magadã jerekwe-py oho."
40,16,1,"  Ha upéi katu ogwahẽ ou-vy Hesu ha-py fariseu kwéry saduceu kwéry ndive. Ombojejavyse-vy moꞌã íxupe ou hikwái:—Hexapyrã-rupi ejapo katu ore-vy. Nhandejáry rembiapo porã ramigwa ejapo katu ore mbojerovia uka porã-vy, heꞌi Hesu-pe otantea-vy íxupe."
40,16,2,"Ha Hesu heꞌi oporandu vaꞌe-pe:—Kaꞌaru ete ramo, aragwaju-ma ramo, “Aragwaju-ma raꞌe” peje, “Ndoky moꞌãiry raꞌe” peje arã áry-rehe. Ha koꞌẽmba-ma ramo, “Aragwaju-ma raꞌe, araigwe-ma ave raꞌe. Upéa-gwi oky-tama raꞌe” peje ave arã áry-rehe. Aipo ramo, áry-rehe pemaꞌẽ ramo, peikwaa-ma oikotaha. Ha xe rembiapo porã porã rexa-vy, ndapehexa kwaái xe-rehe. Mbavaꞌe-rehe po heꞌise xe rembiapo porã ndapeikwaái voi. Nhandejáry rembiaporã ndapeikwaáiry ave."
40,16,4,"Peẽ ãy peiko vaꞌe pende reko vai-ma. Ome tee-pe oheja vaꞌe-rami, gwembireko tee-gwi opoi vaꞌe-rami ave peẽ peiko. Peẽ pejehesa rerova rova Nhandejáry-gwi. Pejere jere íxugwi. Upéa-gwi pejerure jahexa eꞌỹ vaꞌerã-rehe. Ha ndahexa uka moꞌãi peẽ-my upeixagwa. Ha amyrĩ rehegwa nheꞌẽ upe ojehu íxupe vaꞌekwe katu peikwaa voi. Hexapyrã-rupi íxupe ojehu hagwe-rami ave, ojehu vaꞌerã xe-vy. Upe vaꞌerã anho mante ahexa uka vaꞌerã peẽ-my, heꞌi hembiaporã-rehe oporandu vaꞌe-pe.Upéi katu Hesu oheja íxupe kwéry oho-vy."
40,16,5,"Ha upéi katu oho yugwarusu rovái gwemimboꞌe kwéry ndive. Gwemiꞌurã-rehe naimanduꞌavéi-ma hikwái, Hesu ndive ojeꞌói-vy."
40,16,6,"Upe jave heꞌi Hesu:—Xáke! Penhangareko porã katu pendéjehe. Ivai voi upe mbojape mbovuha fariseu saduceu ave rembiporu, heꞌi fariseu kwéry remimombeꞌu vaikwe joko-vy.Upéa heꞌi gwemimboꞌe kwéry-pe pono fariseu kwéry ohekomboꞌe vai íxupe kwéry."
40,16,7,"Ha mbavaꞌe-rehe po heꞌise Hesu ndoikwaái voi. Upéa-gwi,—Nanhane mbojapéi-gwi nipo omombeꞌu raꞌe upéa nhande-vy, heꞌi moꞌã ojóupe onhonheꞌẽngendu-vy hikwái."
40,16,8,"Ha Hesu oikwaa onhomongeta ramo:—Maꞌerã po, “Nanhane mbojapevéi-ma” peje penhonheꞌẽngendu-vy? Mixĩ vyteri pejerovia xe-rehe peiko-vy raꞌe, heꞌi íxupe kwéry."
40,16,9,—Neꞌírã vyteri pehexa kwaa-ma xe-rehe. Neꞌírã vyteri pejerovia tee xe-rehe. Napene akã porãi voi. Upe cinco mil kwimbaꞌe-pe ambopopóy kuri cinco mbojape ameꞌẽ hagwã. Upe rire mbovy ajaka-py pemboyru hembyre? Napene manduꞌavéi-ma tipo? heꞌi upe vaꞌekwe-rehe. —Maꞌerã tipo napene manduꞌavéi-ma hese? heꞌi.
40,16,10,—Ha upe rire katu upe irundy mil kwimbaꞌe-pe ambopopóy sete mbojape ameꞌẽ hagwã. Upéi mbovy ajakagwasu-py pemboyru hembyre? Napene manduꞌavéi-ma tipo? heꞌi upe vaꞌekwe-rehe. —Maꞌerã tipo napene manduꞌavéi-ma hese? heꞌi ndojeroviái-gwi hese hikwái.
40,16,11,"—Mbojape rehegwa nheꞌẽ namombeꞌúi kuri peẽ-my. Mbojape mbovuha ae katu fariseu kwéry saduceu kwéry ndive rembiporu amombeꞌu kuri peẽ-my. Xáke íxugwi. Mbavaꞌe-rehe po haꞌese, maꞌerã po ndapeikwaái? heꞌi gwemimboꞌe kwéry-pe."
40,16,12,"Upe ramo ipaha-py, mbavaꞌe-rehe po heꞌise, oikwaa porã-ma hemimboꞌe:—“Xáke mbojape mbovuha-gwi” ndeꞌi teéiry Hesu. Ndahaꞌéiry mbojape mbovuha tee-rehe heꞌi Hesu, heꞌi. —“Xáke pono pene mboheko vai fariseu kwéry saduceu kwéry ndive” heꞌise ae nhande-vy Hesu, heꞌi ojóupe Hesu nheꞌẽ kwaa-vy."
40,16,13," Ha upéi katu ohasa oho-vy Hesu. Cesaréia de Filipe tetã jerekwe-rupi oho. Upe-py oporandu gwemimboꞌe kwéry-pe:—Mbavaꞌe tipo heꞌi raꞌe xe-rehe, Nhande Rykeꞌy tee vaꞌe-rehe? heꞌi oporandu-vy."
40,16,14,"—Nane mombeꞌu porãiry. Ne mombeꞌu joavy avy kuri, heꞌi. —“Batista onhemoingove jevy vaꞌekwe raꞌe ko upe vaꞌe” oĩ heꞌi vaꞌe nde-rehe. “Elias onhemoingove jevy vaꞌekwe raꞌe ko upe vaꞌe” oĩ heꞌi vaꞌe upéixa nde-rehe. “onhemoingove jevy vaꞌekwe raꞌe ko upe vaꞌe” oĩ heꞌi vaꞌe nde-rehe. “Outro Nhandejáry nheꞌẽ-py omombeꞌu vaꞌety oikove jevy vaꞌekwe raꞌe ko upe vaꞌe” oĩ nde-rehe heꞌi vaꞌe, heꞌi íxupe hemimboꞌe kwéry omombeꞌu-vy."
40,16,15,"—Ha peẽ ae katu, mbavaꞌe tipo peje xe-rehe? heꞌi oporandu-vy."
40,16,16,"—Nde ko Cristo, Nhandejáry rembiporavo vaꞌe, Nhandejáry tee raꞌy voi nde, heꞌi íxupe Simão Pedro."
40,16,17,"—Nde Simão raꞌy. Nde rerovyꞌa eterei-ma Nhandejáry, heꞌi Pedro-pe. —Ndaxe kwaa ukái nde-vy teko rei. Ha xe Ru yváy pygwa vaꞌe ae katu xe kwaa uka-ma nde-vy. Nde Pedro. Nde réry-rehe ita heꞌi. Nde reko ita-rami. Xe mombeꞌu porã-gwi ita-rami erenhemombaraete. Ãy, nde-rami heta nde rapykwerigwa onhemombaraete vaꞌerã xe mombeꞌu porã ramo. Nde xe mombeꞌuha-rami ave, haꞌe kwéry xe mombeꞌu porã ramo, xe-rehe ojerovia vaꞌerã, amoingo vaꞌerã xe reꞌýi ramo. Xe reꞌýi kwéry omano ramo jepe, ndaipuꞌakái vaꞌerã hese anhaygwasu."
40,16,19,"Xe nheꞌẽ-py eremombeꞌu vaꞌerã Nhandejáry nhande ruvixarã rehegwa nheꞌẽ. Eremombeꞌu ramo, oĩ xe rerovia vaꞌerã. Oĩ xe rerovia eꞌỹ vaꞌerã. Okẽ-rehe onhangareko mbaraete vaꞌe-rami erepyta vaꞌerã. “Ipyꞌa potĩ-ma” ere ramo nde rapixa-rehe, Nhandejáry ave heꞌi ave vaꞌerã hese: “Ipyꞌa potĩ-ma” heꞌi ave vaꞌerã hese. Ogwahẽ vaꞌerã Nhandejáry ha-py. Ha “Ipyꞌa kyꞌa joty” ere ramo nde rapixa-rehe, Nhandejáry ave heꞌi ave vaꞌerã, “Ipyꞌa kyꞌa” heꞌi ave vaꞌerã. Nogwahẽ moꞌãi vaꞌerã Nhandejáry ha-py. Ipokatu vaꞌerã voi ne nheꞌẽ, heꞌi Pedro-pe Hesu omombeꞌu-vy."
40,16,20,"Upéi heꞌi gwemimboꞌe kwéry-pe:—Ãy katu aníke xe mombeꞌu teĩ kuri. “Cristo, nhane remihaꞌarõ vaꞌe voi upe vaꞌe” ani peje teĩ kuri xe-rehe avave-pe, heꞌi onhemombeꞌuse eꞌỹ-vy."
40,16,21,"Upéa heꞌi rire, omombeꞌu jevy jevy gwemimboꞌe kwéry-pe ojéupe ojehu vaꞌerã oikwaa uka-vy:—Nhandejáry nheꞌẽ-py aha-ta Jerusalém tetã-my. Upe-py xe mbohasa asy vaꞌerã gwĩ judeu ruvixa kwéry, paꞌi ruvixa kwéry ndive. Gwĩ judeu rekomboꞌehaty xe mbohasa asy vaꞌerã. Xe juka uka vaꞌerã. Ha mbohapy áry rire katu, anhemoingove jevy-ma vaꞌerã, heꞌi gwemimboꞌe kwéry-pe ojéupe ojehu vaꞌerã oikwaa uka porã-vy íxupe kwéry."
40,16,22,"Ha Pedro katu ogwenohẽ-ma haꞌe anho ha-py hakateꞌỹ-gwi:—Tane resende katu Nhandejáry, heꞌi íxupe. —Koixagwa ndojehu moꞌãi vaꞌerã nde-vy, xe Járy, heꞌi onheꞌẽ joko-vy íxupe."
40,16,23,"Ojere-ma Hesu:—Ejei xe ypy-gwi, heꞌi Pedro-pe, Satanás-py ohenói-vy íxupe. —Anháy ruvixa Satanás nheꞌẽ-py xe rekomboꞌe vaise moꞌã ereiko-vy, heꞌi íxupe. —Ereipota moꞌã xe ajere Nhandejáry rape-gwi, heꞌi. —Nhandejáry remimbota nde ndereipotái. Teko rei remimbota ae erejohu porã, heꞌi íxupe."
40,16,24,"Upe ramo heꞌi gwemimboꞌe kwéry-pe:—Peẽ xe moirũse ramo, anive pejapo rei teĩ pejapose vaꞌe anho mante. Anive pepena teĩ pende rekove-rehe. Xe moirũ ae katu peẽ. Okurusugwasu ohupi heraha-vy vaꞌe-rami ijukapyrã-rami ae katu peiko."
40,16,25,"—Ha gwekove-rehe hakateꞌỹ vaꞌe katu, ndoikove moꞌãi Nhandejáry ndive. Ha xe-rehe ha-py gwekove-rehe nahakateꞌỹiry vaꞌe oikove meme vaꞌerã Nhandejáry ndive.  "
40,16,26,"Nde paraꞌe ko yvy apy gwive járy ramo ereiko vaꞌerã. Ha Nhandejáry ndive ereiko eꞌỹ ramo katu, mbaꞌevete ndererekói vaꞌerã. Opa ete-ma vaꞌerã. Nhandejáry ndive ereiko eꞌỹ ramo, nande reko repyvéi-ma vaꞌerã. Nderetopái vaꞌerã nde rekove repyrã. Eremano joty vaꞌerã, heꞌi."
40,16,27,—Xe Nhande Rykeꞌy tee vaꞌe amano rire aju jevy vaꞌerã. Upe áry-py xe Ru rendy pype-ma aju vaꞌerã. Ipuꞌakaha reheve aju jevy vaꞌerã. Xe rembigwái marangatu yváy pygwa ndive aju jevy vaꞌerã. Petẽi teĩ yvypóry kente kwéry-pe hembiapo apokwe-rehe areko vaꞌerã.
40,16,28,"Anhete ko xe haꞌe-ta peẽ-my. Xe Nhande Rykeꞌy tee vaꞌe aju jevy vaꞌerã peẽ-my pende ruvixarã. Ha oĩ ãy gwĩ pene paꞌũ-my xe rexa joty vaꞌerã, xe aju jevy ramo. Xe rexa eꞌỹ reheve nomano moꞌãi. Xe rexa rire ae mante omano vaꞌerã, heꞌi gwemimboꞌe kwéry-pe Hesu."
40,17,1," Seis áry rire, mbohapy ogweraha gwupive Hesu. Pedro, tyvýry ndive ogweraha. Haꞌe kwéry anho ogwerojeupi heraha-vy yvyatyrusu-rehe."
40,17,2,Upéi mbohapygwa resa-py ojehete rekoviarõ-ma Hesu. Kwarahy rendy-ramima ave hendy hova. Ijao rembipepa-ma ave.
40,17,3,Upe-ma ramo ojekwaa ave mokõive Hesu ndive onhomongeta oĩ-vy ramo. Moisés amyrĩ ndive ojekwaa Elias amyrĩ.
40,17,4,"Ohexa ramo, heꞌi Pedro:—Iporã nhande nhaime a-py, ore Járy, heꞌi Hesu-pe. —Ereipota ramo xe ajapo, ajapo-ta mbohapy tapýi, peteĩ vaꞌe nde-vy gwarã, peteĩ vaꞌe Moisés pegwarã, peteĩ vaꞌe Elias pegwarã ave, heꞌi íxupe Pedro."
40,17,5,"Onheꞌẽ vyteri jave, tatatĩ hesakã vaꞌe ramigwa voi omoꞌã-ma íxupe kwéry. Tatatĩ hesakã vaꞌe paꞌũ-gwi ohendu-ma onheꞌẽ vaꞌe:—Ko vaꞌe xe raꞌy, xe rembihayhu vaꞌe, heꞌi. —Arovyꞌa porã voi íxupe. Ejeapysaka katu inheꞌẽ-rehe, heꞌi Hesu-rehe tatatĩ hesakã ramigwa paꞌũ-gwi onheꞌẽ vaꞌe."
40,17,6,"Upe vaꞌe nheꞌẽ ohendu ramo, mbohapy hemimboꞌe onhemondýi eterei. Ojeity-ma. Ovapy-py hoꞌa oho-vy, onhemondýi eterei-gwi."
40,17,7,"Ha Hesu opoko joty hese:—Epuꞌã jevy katu, heꞌi. —Anive erekyhyje teĩ, heꞌi ovapy-py hoꞌa vaꞌekwe-pe."
40,17,8,"Onheakãrupi jevy ramo, avave ndohexáiry. Hesu-pe anho mante ohexa."
40,17,9,"Upéi ogwejy jevy ou-vy yvyaty-gwi. Ogwejy jave heꞌi:—Anive eremombeꞌu teĩ ne rembiexagwe avave-pe, heꞌi. —Ha upe rire katu xe Nhande Rykeꞌy tee vaꞌe amano rire, aikove jevy rire ae katu, emombeꞌu katu ne rembiexagwe, heꞌi íxupe kwéry omanda-vy."
40,17,10,"Upéi oporandu íxupe hikwái:—Jahexa kuri Elias oikove jevy ramo. Aipo ramo, maꞌerã po heꞌi judeu rekomboꞌehaty, “Toikove jevy ranhe ou-vy Elias Cristo renonde-rupi” heꞌi Hesu-pe."
40,17,11,"Upéi heꞌi Hesu íxupe kwéry:—Haꞌe-ma ngatu. Anhetegwa omombeꞌu hese judeu rekomboꞌehaty. “Ou ranhe vaꞌerã voi Elias” heꞌi, “omoatyrõmba hagwã” ndeꞌi reíry hikwái."
40,17,12,"Ha haꞌe-ta peẽ-my. Ou-ma vaꞌekwe Elias. Ojapose vaꞌe rei, ojapo hese kuri, ndohexakwaáiry hese-gwi. Upéixa ete ave arã xe-rehe xe Nhande Rykeꞌy tee vaꞌe-rehe ojapose vaꞌe rei ojapo vaꞌerã, heꞌi Elias rehegwa nheꞌẽ oikwaa uka-vy íxupe kwéry."
40,17,13,"Upe ramo:—Batista-rehe nipo onheꞌẽ raꞌe, heꞌi Hesu-rehe hikwái."
40,17,14," Ogwahẽ jevy ou-vy ramo ijaty jaty vaꞌe kente ha-py, oho onhesũ gwetypyꞌã-rehe Hesu rovagwy-py:"
40,17,15,"—Ndikatúi pa ereiporiahuvereko xe raꞌy-pe, xe Járy? heꞌi. —Heꞌoꞌã oꞌã vaꞌe oiko asy voi. Oime ha-py rei hoꞌa. Tata-rupi y-py ave hoꞌa oho-vy."
40,17,16,"Aru teĩ kuri íxupe ne remimboꞌe ha-py. Ha ndikatúi ombogwera íxupe, heꞌi íxupe túvy."
40,17,17,"Upéi heꞌi Hesu upe pygwa-pe:—Peẽ xe-rehe pejerovia eꞌỹ vaꞌe, pene akã hatã vaꞌe. Xe ae katu ndaxe are moꞌãi pene ndive. Ndoroipokwaa are moꞌãvéi-ma. Eru katu xe ha-py hasy vaꞌe, heꞌi upe pygwa kwéry-pe."
40,17,18,"Ogweru rire, ojaꞌo anháy-pe imondo hagwã. Ha anháy katu osẽ íxugwi oho-vy. Upe-ma ramo okwera porã-ma hasy vaꞌekwe."
40,17,19,"Ha upéi katu upe hemimboꞌe ombogwerase moꞌã vaꞌekwe, oporandu nhemi Hesu-pe haꞌe anho oho ha-py:—Maꞌerã-gwi po ndore puꞌakái anháy-rehe oromosẽ hagwã íxugwi imondo-vy, heꞌi íxupe"
40,17,20,"Ha Hesu heꞌi:—Peẽ katu ndapejerovia teéiry xe-rehe peiko-vy. Anhetegwa amombeꞌu-ta peẽ-my. Oĩ temitỹ raꞌỹi mixĩ eterei vaꞌe voi mostarda héry vaꞌe. Upe temitỹ raꞌỹi mixĩ vaꞌe-rami, mixĩ jepe xe rerovia tee ramo, imbaraete joty vaꞌerã ne nheꞌẽ. Ere vaꞌerã ko yvyatygwasu-pe: “Ejei katu outro henda-py tereho” ere ramo, ojepeꞌa vaꞌerã. Ipokatu voi vaꞌerã ne nheꞌẽ mbaraete-vy, heꞌi íxupe. —Nde ae rei ramo, nosẽi vaꞌerã anháy. Nande puꞌakái vaꞌerã hese. Ha Nhandejáry-pe ne nheꞌẽ eremondo mondo ramo, erekaru eꞌỹ reheve erehasa ramo ave, upéixa ramo nde puꞌaka arã hese. Eremosẽ vaꞌerã imondo-vy, heꞌi gwemimboꞌe-pe Hesu omombeꞌu-vy."
40,17,22," Ha hemimboꞌe kwéry katu ojogweroatypa jevy peteĩ henda-py. Galiléia yvy-py ojeheꞌa jevy ojóehe. Upe ramo heꞌi íxupe kwéry Hesu:—Xe Nhande Rykeꞌy tee vaꞌe xe meꞌẽ vaꞌerã xe reraha-vy. Xe-rehe ijaꞌeꞌỹ vaꞌe po-py xe meꞌẽ vaꞌerã. Upe rire xe juka uka vaꞌerã. Xe juka rire, mbohapy áry ohasa jevy rire katu, xe moingove jevy-ma vaꞌerã Nhandejáry, heꞌi íxupe kwéry Hesu.Upéa ohendu ramo, ipyꞌa reraha, ipyꞌa nhemondýi. Ndovyꞌavéi hemimboꞌe kwéry."
40,17,24,"Hesu opaga impostoHa upéi katu Hesu gwemimboꞌe kwéry ndive ogwahẽ oho-vy Cafarnaum tetã-my. Upe-py ogwahẽ ramo, oho Pedro ha-py oporombopaga vaꞌety:—Ne mboꞌeháry ndopagái tipo imposto Nhandejáry róga kakwaa pegwarã? heꞌi Pedro-pe hikwái oporandu-vy."
40,17,25,"—Omeꞌẽ-ta voi, heꞌi íxupe.Koty-py oike jevy ramo, Hesu heꞌi ranhe íxupe:—Kivaꞌe vaꞌe-pe heꞌi ko yvy arigwa mburuvixagwasu vaꞌe, “Pemeꞌẽ xe-vy imposto?” Gweꞌýi kwéry-pe pa ojerure raꞌe? Gweꞌýi eꞌỹ-pe pa ojerure raꞌe? heꞌi Pedro-pe oporandu-vy."
40,17,26,"—Gweꞌýi eꞌỹ-pe mante ojerure, heꞌi Pedro.—Aipo ramo, heꞌi Hesu. —“Pemeꞌẽ katu” ndeꞌíry gwaꞌýry-pe. Xe Nhandejáry raꞌy. “Emeꞌẽ katu” ndeꞌíry xe-vy xe Ru, heꞌi."
40,17,27,"—Ha “Hesu ndopagái imposto, nopenái raꞌe Nhandejáry róga-rehe” ndaipotái heꞌi raꞌe xe-rehe. Upéa-gwi ekwa tereho yugwarusu-py. Eity nde pinda erenohẽ hagwã pira. Erenohẽ ypy vaꞌe eipyhy pira ejurupeꞌa. Ijuru-py erejohu-ta peteĩ itaendy plata. Eraha eremeꞌẽ hagwã oporombopaga vaꞌe-pe. Xe-rehe, nde-rehe ave emeꞌẽ íxupe, heꞌi Pedro-pe Hesu."
40,18,1,"   Upe ramo ogwahẽ ou-vy Hesu ha-py hemimboꞌe kwéry:—Nhandejáry nhande ruvixarã-pe omoirũ tee vaꞌe gwive paꞌũ-my, kivaꞌe-pe tipo nhambotuvixave vaꞌerã? heꞌi oporandu-vy íxupe hikwái."
40,18,2,Upéi ohenói mitã-pe ou hagwã. Omoĩ gwemimboꞌe kwéry rovagwy-py omombeꞌu hagwã hesegwa nheꞌẽ:
40,18,3,"—Amombeꞌu-ta peẽ-my anhetegwa. Ha peẽ penhemboete ukase ramo moꞌã, napemoirũ moꞌãi vaꞌerã Nhandejáry pende ruvixarã-pe. Ha pende rekoha perova ranhe ramo, mitã-rami pende reko pemomirĩ peiko-vy ramo ae katu, pemoirũ-ma vaꞌerã Nhandejáry-pe. Upe onhemomirĩve vaꞌe katu, ko mitã-rami oiko vaꞌe katu ave, upéa ko omboeteve vaꞌerã íxupe Nhandejáry oiko ha-rupi nhande ruvixarã."
40,18,5,"Xe réry-py pemogwahẽ ramo koixagwa, ko mitã-rami oiko vaꞌe gwive, xe-vy xe mogwahẽ vaꞌerã ave, heꞌi gwĩ onhemboete ukase moꞌã vaꞌe-pe."
40,18,6," Upéi heꞌi jevy Hesu:—Pejeapysaka katu xe nheꞌẽ-rehe, heꞌi. —Ko mitã-rami oiko vaꞌe, heko mirĩ vaꞌe, xe-rehe ojerovia vaꞌe ave, oĩ ohesa rerova uka vaꞌerã xéhegwi ombojejavy uka-vy. Hekoha vai eterei upe vaꞌe. Iporã arã raꞌe jajuka hagwã omboꞌe vai eꞌỹ ngatu. Iporãve arã raꞌe nhanhapytĩ itagwasu ijajuꞌy-rehe raꞌe. Iporãve arã raꞌe nhamombo ygwasu-py omboꞌe vai eꞌỹ ngatu. Iporãve voi ko raꞌe omano ranhe raꞌe omboꞌe vai eꞌỹ ngatu pono xe-rehe ojeroviase vaꞌe-pe omboꞌe vaipa rei."
40,18,7,"—Ojekwaa vaꞌerã ou-vy nhane mbojejavy ukase vaꞌe. Ha inheꞌẽ renduharã-pe katu, amboasy eterei. Ha nhane mbojejavy ukase vaꞌe-pe katu amboasy eterei ave hembiapo vairã-rehe."
40,18,8,"Xáke, penhangareko katu pendéjehe. Nde po-gwi paraꞌe erejejavy ramo, nde py-gwi paraꞌe erejejavy ramo, ejahya katu nde po, ejahya katu nde py ave eremombo-vy. Peteĩ ipo eꞌỹ vaꞌe rekoha-rami eiko. Peteĩ nde py eꞌỹ vaꞌe rekoha-rami ave eiko. Iporãve nde posogwe, ne karẽ ave, eregwahẽ hagwã ereho-vy Nhandejáry oiko haty-py. Ha ne mombo ramo tata opa opa rei eꞌỹ vaꞌe-py katu mokõi nde po reheve, mokõi nde py reheve ave, ivaive arã nde-vy. Nde poriahu ete vaꞌerã. Ha nde resa ne mbojejavy ukase ramo, enohẽ katu nde resa emombo ndéhegwi. Peteĩ nde resa eꞌỹ vaꞌe rekoha-rami eiko. Iporãve peteĩ nde resa reheve eregwahẽ ereho-vy Nhandejáry oiko haty-py. Ne mombo ramo tata opa opa rei eꞌỹ vaꞌe-py mokõi nde resa reheve, ivaive arã nde-vy."
40,18,10,"Penhangareko porã katu pendéjehe. Oĩ hekoha porã vaꞌe hekoꞌive vaꞌe. Ha peẽ katu aníke pemboete eꞌỹ teĩ íxupe. Nhandejáry rembigwái yváy pygwa vaꞌe onhangareko vaꞌe hese. Xe Ru rovagwy-py oĩ upe inhangarekoha. Upéa-gwi ani pemboete eꞌỹ teĩ hekoꞌive vaꞌe-pe. Xe ave Nhande Rykeꞌy tee vaꞌe, okanhy vaꞌekwe aresende hagwã ajekwaa aju-vy vaꞌekwe. Upéa-gwi aníke pemboete eꞌỹ teĩ upe mitã-rami hekomirĩve vaꞌe-pe, heꞌi gwemimboꞌe kwéry-pe Hesu."
40,18,12,"Upéi Hesu omombeꞌu arandu rehegwa nheꞌẽ ovexa rehegwa nheꞌẽ-rami oiporu:—Oĩ vaꞌekwe heta hymba ovexa vaꞌe. Cem gwymba-rehe onhangareko oiko-vy. Upéi peteĩ okanhy ramo íxugwi, kóixa ojapo vaꞌerã paraꞌe, heꞌi. —Oheja vaꞌerã upe noventa e nove okanhy eꞌỹ vaꞌe. Yvyatyrusu-py oheja vaꞌerã mombyryve ryve oho arã oheka heka hagwã okanhy vaꞌekwe."
40,18,13,"Ojohu-ma ramo, ovyꞌa eterei gwymba-rehe, “Ajohu-ma peteĩ okanhy vaꞌekwe ajohu-ma upe okanhy vaꞌekwe” heꞌi. Heta okanhy eꞌỹ vaꞌe kwéry-rehe ovyꞌa joty. Ha upe peteĩ okanhy vaꞌekwe-rehe, ojohu jevy-ma vaꞌekwe-rehe ovyꞌa etereive voi oiko-vy."
40,18,14,"Upéixa ete pende Ru yváy pygwa ndoipotái ni peteĩ mitã-rami neꞌírã oikwaa vyteri vaꞌe, heko mirĩ vaꞌe, okanhy íxugwi mombyry oho-vy, heꞌi gwemimboꞌe kwéry-pe Hesu."
40,18,15," Upéi heꞌi jevy Hesu:—Ha nde rapixa, xe-rehe ojerovia vaꞌe, hembiapo vai ramo nde-rehe, ne anho tereho kuri iha-py. Ekwa haꞌe anho oiko ha-py, eikwaa uka katu íxupe katu nde-rehe hembiapo vaikwe. Ne rendu ramo, erenhombojoja jevy-ma raꞌe."
40,18,16,"—Ha nde-vy anho nane renduséi ramo, eraha kuri ne irũ nde rupive peteĩ, mokõi paraꞌe. Upéixa mokõi vaꞌe, mbohapy vaꞌe resa-py ojekwaa porã-ma vaꞌerã ojehu vaꞌerã gwive."
40,18,17,"Ha peẽ mbohapygwa napene renduséi ramo ave katu, emombeꞌu Hesu reroviaha-pe onhomboaty aty haty-py. Ha upe vaꞌe kwéry-pe nohenduséi ramo ave katu, anive eremboete teĩ íxupe. Onhomboete eꞌỹ vaꞌe-rami ereko íxupe, nhande kwéry eꞌỹ-rami. Plata-py oporombopaga vaꞌety-rami rei joty ereko íxupe."
40,18,18,"Amombeꞌu-ta peẽ-my anhetegwa vaꞌe. Penhomboaty haty-py ipokatu vaꞌerã pene nheꞌẽ. “Ipyꞌa potĩ-ma” peje ramo pende rapixa-rehe, Nhandejáry ave heꞌi ave vaꞌerã hese, “Ipyꞌa potĩ-ma” heꞌi ave vaꞌerã hese. Ha, “Ipyꞌa kyꞌa joty” peje ramo nde rapixa-rehe, Nhandejáry ave heꞌi ave vaꞌerã, “Ipyꞌa kyꞌa” heꞌi ave vaꞌerã. Ipokatu vaꞌerã voi pene nheꞌẽ."
40,18,19,"Anhete ko xe haꞌe-ta peẽ-my. Ko yvy-py peẽ mokõi vaꞌe penhomboaty ramo, perojoja ramo oração apo-vy, omeꞌẽ vaꞌerã peẽ-my pene rembijerure xe Ru yváy pygwa. Xe réry-py erenhomboaty ramo, peẽ mokõi vaꞌe paraꞌe, peẽ mbohapy vaꞌe paraꞌe, upe-py ete pene paꞌũ-my aime vaꞌerã xe ave, heꞌi Hesu mbaꞌéixa jaiko nhanhomboaty aty haty-py omombeꞌu-vy."
40,18,21,"   Upe ramo onhemoꞌagwĩve ou-vy Hesu ypy-py Pedro. Heꞌi íxupe:—Xe reꞌýi xe-rehe hembiapo vai vai ramo, iporã pa aiporiahuverekori kori joty íxupe? Sete vése peve pa aiporiahuvereko vaꞌerã íxupe? heꞌi Hesu-pe Pedro oporandu-vy."
40,18,22,"Ha Hesu heꞌi:—Sete vése anho peve nomeꞌẽi arã. Sete vése setenta vése peve ae katu eiporiahuverekori kori katu íxupe, heꞌi. —Nde-rehe hembiapo vairi iri ramo jepe, eiporiahuvereko meme meme joty katu íxupe, heꞌi Pedro-pe Hesu."
40,18,23,"Upéi heꞌi jevy:—Upéa-rehe amombeꞌu-ta peẽ-my arandu rehegwa nheꞌẽ mburuvixagwasu oporoporiahuvereko vaꞌety rehegwa nheꞌẽ poru-vy. Oĩ mburuvixagwasu, oĩ ave hembigwái kwéry oreve vaꞌe. Ijáry oipota ombohekovia jevy íxupe oreve vaꞌe repy. Upe mburuvixagwasu heꞌi Nhandejáry nhande ruvixa-rehe."
40,18,24,"Ohenói rire gwembigwái upe mburuvixagwasu, ou ijáry ha-py peteĩ hembigwái heta eterei oreve vaꞌe, heta milhões oreve vaꞌe."
40,18,25,"“Erereve vaꞌe repy emeꞌẽ katu xe-vy” heꞌi gwembigwái-pe. Ha ndogwerekói-gwi ndikatúi omeꞌẽ. Upe-ma ramo heꞌi hese ijáry outro gwembigwái-pe: “Eraha katu erevende hagwã entéro haꞌe ae ogwereko vaꞌe gwive. Hembireko, taꞌýry, tajýry, haꞌe ave evende katu. Upéi eru katu xe-vy upe ne remivende vaꞌekwe repykwe” heꞌi hese ijáry."
40,18,26,Upe-ma ramo upe hembigwái heta eterei oreve vaꞌe onhesũ gwetypyꞌã-rehe ojáry rovagwy-py. “Aníke nde poxy teĩ xe-vy. Ãy ndikatúiry apaga nde-vy. Emoĩ katu xe-vy arakaꞌe pa aju-ta apagapa hagwã nde-vy” heꞌi ojáry-pe.
40,18,27,—Upéi ijáry oiporiahuvereko-ma íxupe. Ohexakwaa rei-ma íxupe. Ireveha oheja rei. Nombopagái íxupe oiporiahuvereko-gwi íxupe.
40,18,28,"Osẽ rire ojáry ha-gwi, upe hembigwái otopa oirũ mixĩmi plata-rehe oreve vaꞌe íxupe. Ojyryvirunga íxupe, ombovava vava íxupe ijajuꞌy-rehe omoingo asy-vy. “Emeꞌẽ mani katu, emeꞌẽ mani katu erereveha repy” heꞌi oirũ-pe."
40,18,29,—Upe-ma ramo gwetypyꞌã-rehe onhesũ upe hembigwái rovagwy-py: “Aníke nde poxy teĩ xe-vy. Ani erejapura eterei teĩ. Apagapa arã voi ko nde-vy” heꞌi oirũ-pe.
40,18,30,Ha ndoiporiahuverekovéi-ma íxupe. Omoĩ uka preso opagaha óra peve.
40,18,31,Ha outro hembigwái kwéry katu hexaháry voi. Omboasy eterei hembiapokwe. Oho omombeꞌu ojáry-pe entéro ojapo vaꞌekwe.
40,18,32,—Ha upe rire katu ijáry ohenói jevy upe gwembigwái-pe. “Tou katu” heꞌi. “Nde rekoha vai voi ko nde raꞌe” heꞌi íxupe. “Orohexakwaa-ma kuri erejerure-gwi xe-vy. Norombopaga ukáiry nde reveha repy gwive.
40,18,33,Maꞌerã po ndereiporiahuverekói ne irũ-pe oroiporiahuvereko hagwe-rami?” heꞌi upe gwembigwái-pe.
40,18,34,"Upéa-gwi ipoxy íxupe ogwereko asy-vy. “Emoĩ íxupe preso. Embopaga uka íxupe eremoingo asy-vy, enterove oreve vaꞌe gwive opaga hagwã” heꞌi hese ijáry."
40,18,35,"Upéixa ave pende rereko asy vaꞌerã xe Ru yváy pygwa vaꞌe. Nde reꞌýi nde pyꞌa gwive ereiporiahuvereko eꞌỹ ramo, peẽ-my ave pende rereko asy vaꞌerã, heꞌi Hesu arandu rehegwa nheꞌẽ omombeꞌu-vy."
40,19,1,"   Heta nheꞌẽ porã porã omombeꞌu Hesu ha upe rire katu osẽ oho-vy Galiléia yvy-gwi, ohasa ysyry Jordão rovái. Judéia yvy-py oho."
40,19,2,Upe-py heta eterei ijaty vaꞌe oho hapykwéri. Oavyte-py ogweraha Hesu-pe. Ha hasy vaꞌe kwéry-pe katu ombogwera joty oho-vy.
40,19,3,"Upe-py oĩ ave fariseu vaꞌe. Ogwahẽ ou-vy iha-py. Omonheꞌẽavyse moꞌã Hesu-pe. Upéa-gwi oporandu íxupe:—Omenda vaꞌekwe opoi rei ramo gwembireko-gwi, oiko joty tipo tekoha-rupi, heꞌi omonheꞌẽavyse moꞌã-vy Hesu-pe."
40,19,4,"heꞌi Nhandejáry kwatia nheꞌẽ. Maꞌerã napemonheꞌẽi upéa rehegwa kwatia nheꞌẽ peikwaa porã hagwã, oikwaa uka porã hagwã peẽ-my."
40,19,6,"Nhandejáry kwatia nheꞌẽ heꞌi hagwe-rami jaikwaa omenda vaꞌekwe rekoha. Ndoikovéi haꞌe anho rei. Peteĩxa ae hekoha. Upéa-gwi tomomboi uka eꞌỹ katu teko rei Nhandejáry remimbojeheꞌa, heꞌi fariseu kwéry-pe."
40,19,7,"Haꞌe kwéry katu heꞌi joty omonheꞌẽavyse-vy moꞌã íxupe:—Aipo ramo, maꞌerã heꞌi vaꞌekwe Moisés amyrĩ: “Erepoise ramo ne rembireko-gwi, ehai ranhe kwatia-rehe ereikwaa ukapa hagwã. Upéi emeꞌẽ íxupe kwatia erepoi hagwã íxugwi” heꞌi vaꞌekwe Moisés amyrĩ. Maꞌerã heꞌi vaꞌekwe yma gware upéa? heꞌi Hesu-pe oporandu-vy."
40,19,8,"Ha Hesu heꞌi:—Pende pyꞌa ratã-gwi napehenduséiry nheꞌẽ. Upéa-gwi Moisés amyrĩ heꞌi vaꞌekwe peẽ-my pepoi hagwã pene rembireko-gwi. Ha ojejapo hagwe áry-py kunha ypy kwimbaꞌe ypy ndive katu, gwĩ omoirũ vaꞌekwe Nhandejáry ndeꞌíry voi vaꞌekwe opoi poi hagwã, heꞌi."
40,19,9,"—Haꞌe-ta peẽ-my: Gwembireko-gwi opoi rei vaꞌe omenda jevy ramo, onhemongyꞌa vaꞌerã, ojapo vai vaꞌerã gwembirekokwe-rehe. Ha kwimbaꞌe ambue ndive ae hembireko oiko vaꞌe, gwembireko ojapo vai hese-gwi ae opoi vaꞌe katu, nonhemongyꞌái vaꞌerã, ndojapo vaíry gwembirekokwe-rehe, heꞌi omenda vaꞌekwe-rehe."
40,19,10,"Upe ramo heꞌi íxupe hemimboꞌe kwéry:—Aipo ramo, naiporãi-gwi japoi nhane rembireko-gwi, iporãve paraꞌe nhande nhamenda eꞌỹ jaiko-vy nhane anho rei jaiko, heꞌi íxupe."
40,19,11,"Ha Hesu heꞌi íxupe:—Ndaꞌéiry upéixa, heꞌi. —Ndaꞌéiry enterove vaꞌe-pe omenda eꞌỹ hagwã. Gwĩ Nhandejáry oipota omenda eꞌỹ vaꞌe-pe ae, upéa-pe aipo haꞌe. Ndahaꞌéiry enterove vaꞌe-pe rei haꞌe."
40,19,12,"—Napeteĩxairy omenda eꞌỹ vaꞌe. Oĩ oiko ypy ramo nahesãiry vaꞌe. Nomendáiry. Ndahaꞌéiry omendasereꞌỹ-gwi. Oĩ omenda eꞌỹ vaꞌe ikatu eꞌỹ vaꞌe. Oĩ ave omenda eꞌỹ vaꞌe nomendaséi-gwi. Heteaꞌe aꞌe ombaꞌapo hagwã Nhandejáry nhande ruvixa-pe. Upéa-gwi nomendaséiry. Tomenda eꞌỹ oiko-vy omendase eꞌỹ vaꞌe, heꞌi omenda eꞌỹ vaꞌe-rehe."
40,19,13," Upe ramo ojereru okwa-vy Hesu renda-py mitã opo omoĩ hagwã hese, ojapo hagwã oração hese. Ha hemimboꞌe kwéry katu:—Togweru eꞌỹ katu mitã, heꞌi ojoko-vy moꞌã íxupe."
40,19,14,"Ha Hesu heꞌi:—Ani pejoko teĩ mitã ou vaꞌerã. Tou katu xe renda-py, heꞌi joty Hesu. —Haꞌe-ta peẽ-my: Kente kwéry onhemboete ukase rei vaꞌe nomoirũi-ma vaꞌerã Nhandejáry gwuvixarã-pe. Ha gwĩ onhembotuvixase eꞌỹ vaꞌe, mitã-rami hekomirĩve vaꞌe ae, omoirũ-ma vaꞌerã Nhandejáry gwuvixarã-pe. Upéa-gwi ani pejoko teĩ mitã ou vaꞌerã, heꞌi mitã-rehe oikwaa uka-vy kivaꞌe po omoirũ-ta Nhandejáry-pe."
40,19,15,"Upéi mitã-rehe opo omoĩ rire, osẽ oho-vy."
40,19,16," Peteĩ óra-py ogwahẽ ou-vy Hesu ha-py kariaꞌy imbaꞌe reta vaꞌe:—Mboꞌeháry, heꞌi Hesu-pe, —Mbaꞌeixagwa ajapo-ta iporã vaꞌe aikove hagwã Nhandejáry ndive apaveꞌỹ reheve, heꞌi Hesu-pe oporandu-vy."
40,19,17,"—Maꞌerã ereporandu xe-rehe iporã vaꞌe-rehe, heꞌi. —Nhandejáry haꞌe anho mante hekoha porã tee vaꞌe. Nhandejáry ndive ereikove memese ramo, eiko katu Nhandejáry remimombeꞌukwe nde rekorã-rupi, heꞌi upe imbaꞌe reta vaꞌe-pe Hesu."
40,19,18,—Heta hemimombeꞌukwe. Mbavaꞌe vaꞌe xe ajapo-ta? heꞌi Hesu-pe oporandu-vy.
40,19,19, heꞌi upe imbaꞌe reta vaꞌe-pe Hesu.
40,19,20,"—Upéa nheꞌẽ namokanhýi ahendupa aiko-vy, heꞌi Hesu-pe upe kariaꞌy. —Kivaꞌe nheꞌẽ ajapove-ta? heꞌi oporandu-vy Hesu-pe."
40,19,21,"—Peteĩ anho nderejapói nde reko agwyje hagwã, heꞌi íxupe. —Nde reko agwyjese ramo, eraha ranhe evendepa erereko vaꞌe. Upe rire katu emeꞌẽmba hepykwe iporiahu vaꞌe kwéry-pe. Nde reko agwyje-ma vaꞌerã, heꞌi íxupe. —Hetave oĩ vaꞌerã nde-vy gwarã yváy-py. Ha upe rire katu eju xe moirũ, heꞌi upe kariaꞌy imbaꞌe reta vaꞌe-pe."
40,19,22,"Upéa nheꞌẽ ohendu ramo, ndovyꞌavéi oho-vy. Heta mbaꞌe porã porã ogwereko-gwi, ojepyꞌa reraha oho-vy. Imytuꞌeꞌỹ-gwi ombaꞌe kwéry-rehe ojepyꞌa reraha oho-vy."
40,19,23,Upe ramo heꞌi Hesu gwemimboꞌe kwéry-pe:—Amombeꞌu-ta peẽ-my anhetegwa vaꞌe. Imbaꞌe reta vaꞌe hasy peve omoirũ vaꞌerã Nhandejáry gwuvixarã-pe.
40,19,24,"—Amombeꞌu jevy-ta peẽ-my: Hasy eterei nhambohasa kaꞌijugwasu kwa-rupi mymbagwasu camelo. Ha hasyve voi gwĩ imbaꞌe reta-rehe ojerovia vaꞌe omoirũ hagwã Nhandejáry nhande ruvixa-pe, heꞌi gwemimboꞌe kwéry-pe."
40,19,25,"Ha haꞌe kwéry katu onhemondýi eterei-ma upéa ohendu ramo.—Aipo ramo, kivaꞌe nipo onheresende vaꞌerã, kivaꞌe nipo onheresende vaꞌerã. Avave nonheresende moꞌãi arã raꞌe, heꞌi ojóupe."
40,19,26,"Ha haꞌe katu osareko reko oĩ-vy hese kwéry:—Ojéhegwi rei nonheresendéi arã avave. Nhandejáry haꞌe anho mante oĩ ne resendeharã. Haꞌe opambaꞌe rereko kwaaha voi, heꞌi gwemimboꞌe kwéry-pe."
40,19,27,"Upe ramo heꞌi Pedro:—Upe imbaꞌe reta vaꞌe, mbaꞌeve voi novendéiry ne moirũ hagwã-rehe, heꞌi. —Ha ore katu opambaꞌe oroheja oromoirũ hagwã. Mbavaꞌe tipo ombohekovia vaꞌerã ore-vy? heꞌi íxupe Pedro oporandu-vy."
40,19,28,"—Anhetegwa vaꞌe amombeꞌu-ta peẽ-my, heꞌi. —Peẽ xe moirũ vaꞌe ameꞌẽ vaꞌerã peẽ-my gwarã. Upe Nhandejáry ombopyahupa omoatyrõmbaha áry-py, xe Nhande Rykeꞌy tee vaꞌe agwapy vaꞌerã Nhandejáry ogwapy haty-rehe. Pe apyka resaupa hesakã vaꞌe ári agwapy vaꞌerã enterove areko hagwã hembiapokwe pokwe-rehe. Upe áry-py peẽ ave pegwapy vaꞌerã mburuvixa ogwapy haty-rehe doze apyka ári pegwapy ave vaꞌerã pereko hagwã hembiapokwe pokwe-rehe Israel reꞌýi kwéry doze tetã tetã-rupi oiko vaꞌe-pe."
40,19,29,"Ãy haꞌe-ta enterove vaꞌe-pe: Xe-rehe ha-py nde róga pygwa ereheja ramo, ombohekovia vaꞌerã nde-vy ne rembiejare. Xe moirũ hagwã nde rykeꞌy ereheja ramo, nde ryvy ereheja ramo, ne reindy ereheja ramo, nde ryke ereheja ramo, nde kypyꞌýry ereheja ramo, nde kyvy ereheja ramo, nde ru ereheja ramo, nde sy ereheja ramo, nde raꞌy, nde rajy ereheja ramo, ne memby ereheja ramo, nde yvy ereheja ramo ave xe moirũ hagwã, ombohekoviarõ vaꞌerã nde-vy ne rembiejare-rehe. Nde rexakwaa rei jevy vaꞌerã. Hetave arã omeꞌẽ vaꞌerã nde-vy. Peteĩ ereheja vaꞌekwe rekovia omeꞌẽ vaꞌerã nde-vy cem peve, heꞌi. —Ereikove meme vaꞌerã Nhandejáry ndive erepaveꞌỹ reheve."
40,19,30,"Heta oĩ ãy onhemboeteve vaꞌe. Ha upe rire katu ndatuvixa mbaꞌéiry vaꞌerã Nhandejáry-pe. Heta oĩ ãy onhemboete eꞌỹ vaꞌe. Ha upe rire katu tuvixa mbaꞌe vaꞌerã Nhandejáry-pe, heꞌi gwemimboꞌe kwéry-pe Hesu."
40,20,1,"Hesu omombeꞌu Nhandejáry nhande ruvixa rehegwa nheꞌẽ uvaty járy rehegwa nheꞌẽ-rami“Heta oĩ ãy onhemboete eꞌỹ vaꞌe. Ha upe rire katu tuvixa mbaꞌe vaꞌerã Nhandejáry-pe” heꞌi kuri Hesu. Upéa nheꞌẽ kwaa uka-vy gwemimboꞌe kwéry-pe omombeꞌu íxupe arandu rehegwa nheꞌẽ uvaty járy rehegwa nheꞌẽ rami:—Oĩ vaꞌekwe uvaty járy, haꞌe oporomombaꞌapo vaꞌekwe. Upe uvaty járy heꞌi Nhandejáry nhande ruvixa-rehe. Voi osẽ oho-vy oheka ombaꞌapo vaꞌerã uvaty-py."
40,20,2,"—Otopa ramo: “Peteĩ áry ne rembiapo repy ameꞌẽ-ta nde-vy” heꞌi ombaꞌapo vaꞌerã-pe. Inheꞌẽ omoporã rire, “Tapeho pembaꞌapo xe uvaty-py” heꞌi."
40,20,3,"Ha upéi katu asaje ramo osẽ jevy oho-vy ijáry. Praça-py ombaꞌapose vaꞌe omombaꞌapoharã-pe ohaꞌarõ haty-py oho ramo, ohexa ombaꞌapo eꞌỹ vaꞌe. “Peẽ ave tapeho pembaꞌapo xe uvaty-py” heꞌi, “Ne rembiapo repy ameꞌẽ vaꞌerã nde-vy” heꞌi ombaꞌapo vaꞌerã-pe. Inheꞌẽ-py oho ombaꞌapo."
40,20,5,"Upéi larose osẽ jevy oho-vy. Otopa jevy ramo nomombaꞌapói íxupe vaꞌe, ombaꞌapo eꞌỹ vaꞌe, “Pembaꞌapo” heꞌi. “Ne rembiapo repy ameꞌẽ vaꞌerã nde-vy” heꞌi íxupe. Upéi kaꞌarugwasu osẽ jevy oho-vy. Otopa jevy ramo nomombaꞌapói íxupe vaꞌe-pe, “Pembaꞌapo” heꞌi jevy íxupe kwéry."
40,20,6,"Upéi kaꞌaru ete osẽ jevy oho-vy otopa jevy ombaꞌapo eꞌỹ vaꞌe, onhemboꞌy oĩ vaꞌe-pe: “Maꞌerã tipo penhemboꞌy rei peĩ-vy a-py kaꞌaru peve? Maꞌerã tipo napembaꞌapói?” heꞌi íxupe kwéry oporandu-vy."
40,20,7,"“Norombaꞌapói nore mombaꞌaposéi-gwi” heꞌi uvaty járy-pe. “Aipo ramo, peẽ ave iporã peho pembaꞌapo xe uvaty-py” heꞌi ombaꞌapo vaꞌerã-pe."
40,20,8,"Kaꞌaru pytũ-ma jave, ijáry heꞌi gwembigwái-pe: “Ehenói ombaꞌapo vaꞌe kwéry-pe ou hagwã. Emeꞌẽ peteĩ teĩ-pe hembiapokwe repy. Gwĩ kaꞌaru ae ombaꞌapo vaꞌe-pe, emeꞌẽ ranhe íxupe. Ha upe rire katu emeꞌẽ gwĩ voi gwive ombaꞌapo vaꞌe kwéry-pe” heꞌi gwembigwái-pe."
40,20,9,Ou ramo gwĩ kaꞌaru eteve ombaꞌapo vaꞌekwe omeꞌẽ íxupe peteĩ áry hembiapo repy.
40,20,10,"Upéi ou ave gwĩ voi gwive ombaꞌapo vaꞌekwe: “Omeꞌẽve-ta nhande-vy” heꞌi moꞌã ojéupe. Ha ambue kwéry-pe omeꞌẽha-rami ave omeꞌẽ íxupe. Peteĩ áry hembiapo repy ae omeꞌẽ íxupe. Omeꞌẽ ramo, “Maꞌerã po ambue kwéry-pe eremeꞌẽha-rami ave ore-vy eremeꞌẽ?” heꞌi ojáry-pe."
40,20,12,“Gwĩ kaꞌaru ete ombaꞌapo vaꞌekwe sapyꞌa ete ombaꞌapo. Mixĩ mante ombaꞌapo. Maꞌerã po ore-vy eremeꞌẽha-rami ave eremeꞌẽ íxupe?” heꞌi. “Ore kwéry katu ore kaneꞌõ-ma orombaꞌapo-vy. Kwarahy hakugwasu-rupi orombaꞌapo. Voi gwive kaꞌaru ete peve orombꞌapo” heꞌi. “Maꞌerã po hetave neremeꞌẽi ore-vy? Kaꞌaru ae ombaꞌapo vaꞌe-gwi ore oroganave vaꞌerãgwe” heꞌi ijáry-pe.
40,20,13,"“Xe rapixa” heꞌi. “Ndajapo vaíry nde-rehe” heꞌi. “Peteĩ áry ne rembiapo repy ameꞌẽ-ta nde-vy, haꞌe ramo, eremoporã-ma kuri xe nheꞌẽ."
40,20,14,Eraha ne rembiapokwe repy tereho. Nde-vy ameꞌẽha-rami ave ameꞌẽse gwĩ kaꞌaru ete ae ombaꞌapo vaꞌekwe-pe” heꞌi. “Ndaipóri xe jokoharã xe ameꞌẽse vaꞌe ameꞌẽ vaꞌerã. Aiporiahuvereko kuri gwĩ kaꞌaru ete ae ombaꞌapo vaꞌekwe-pe. Upéa-gwi nande aꞌéiry nipo raꞌe xe-rehe” heꞌi ombaꞌapo vaꞌe-pe ijáry.
40,20,16,"Upéixa ete heta oĩ ãy onhemboete uka eꞌỹ ete oiko vaꞌe. Ha upe rire katu tuvixa mbaꞌe vaꞌerã Nhandejáry-pe. Heta oĩ ãy onhemboete ukaseve vaꞌe. Ha upe rire katu natuvixa mbaꞌéiry voi vaꞌerã Nhandejáry-pe, heꞌi gwemimboꞌe kwéry-pe Hesu."
40,20,17, Ha upéi katu Hesu ojeupi upi oho-vy. Jerusalém tetã-my ogwahẽ hagwã oho-vy. Ogwata jave ogwenohẽ gwĩ doze gwemimboꞌe. Teꞌýi jusu avyte-gwi íxupe kwéry anho ogwenohẽ omombeꞌu hagwã ojéupe oiko-ta vaꞌe:
40,20,18,"—Pejeapysaka katu, heꞌi. —Jaha jaiko-vy Jerusalém tetã-my. Upe-py xe Nhande Rykeꞌy tee vaꞌe xe pyhy vaꞌerã xe meꞌẽ hagwã paꞌi ruvixa kwéry-pe, judeu rekomboꞌehaty kwéry-pe ave. Upe-py, “Iporã eremano” heꞌi vaꞌerã xe-vy."
40,20,19,"Upéi xe meꞌẽ vaꞌerã nhande kwéry eꞌỹ vaꞌe-pe xe-rehe onhembohory hagwã, xe mbopi hagwã, xe juka hagwã kurusugwasu-rehe xe rupi-vy, heꞌi. —Ha upe rire katu mbohapy áry rire anhemoingove jevy-ma vaꞌerã, heꞌi gwemimboꞌe kwéry anho-pe onhemombeꞌu-vy."
40,20,20,Upe ramo ogwahẽ ou-vy Hesu renda-py Zebedeu raꞌy sy. ndive ou isy. Onhesũ íxupe gwetypyꞌã-rehe ombaꞌe jerure hagwã:
40,20,21,"—Mbavaꞌe tipo ereipota? heꞌi kunha-pe.—Ne nheꞌẽ-py togwapy nde yke-rehe joja xe memby. Erejehexa uka ramo nhande ruvixa ramo, togwapy nde yke-rehe peteĩ nde akatúa-koty. Peteĩ nde asu-koty ave togwapy, heꞌi Hesu-pe ombotuvixa ukaseve-vy moꞌã omemby."
40,20,22,"Upéi haꞌe heꞌi:—Ndapeikwaái pene rembijerure-rehe, heꞌi. —Xe mbohasa asy hagwã-rami ave, pehasa asy-ta paraꞌe, heꞌi oporandu-vy Zebedeu raꞌy ndive-pe.—Haꞌe voi, heꞌi. —Ne ndive ore orohasa asyse, heꞌi íxupe."
40,20,23,"—Néi, heꞌi. —Xe mbohasa asy hagwã-rami ave, pehasa asy vaꞌerã voi, heꞌi mokõigwa-pe. —Ha xe Ru ndeꞌíry apombogwapy hagwã xe yke-rehe joja. Haꞌe ae ombogwapyse vaꞌe ae, ombogwapy vaꞌerã xe yke-rehe. Ajehexa uka ramo nhande ruvixa ramo, haꞌe ae ombogwapyse vaꞌe ombogwapy arã xe yke-rehe, heꞌi mokõigwa-pe."
40,20,24,Ha hemimboꞌe ojerure eꞌỹ vaꞌe katu oĩ dez. Ohendu-ma ramo onhembotuvixaseve moꞌã vaꞌe-pe ogweropoxy voi. Tyvýry reheve Tiago-rehe ipoxy hikwái.
40,20,25,"Ha Hesu katu heꞌi:—Peju katu xe ha-py, heꞌi entéro gwemimboꞌe kwéry-pe. —Peikwaa voi judeu eꞌỹ kwéry rekoha, Nhandejáry kwaa eꞌỹha rekoha. Huvixa kwéry omanda voi hese oiko-vy. Ipuꞌaka voi hese gwĩ onhemboete vaꞌe."
40,20,26,"—Upe vaꞌe rekoha-rupi xe ndaipotái peiko. Pende rekorã a-rami. Erenhembotuvixa mbaꞌe ukase ramo, eiko katu nde rapixa rembigwái ramo. Erenhemboete ukaseve ramo, erejejokwái vaꞌe-rami eiko, heꞌi. —Nde rerekoseha-rupi voi eiko."
40,20,28,"Xe ave Nhande Rykeꞌy tee vaꞌe jepe ndajúi vaꞌekwe xe rembigwái heta heta ajohu hagwã. Aju ae vaꞌekwe tembigwái-rami aiko hagwã. Ajejuka uka hagwã aju vaꞌekwe heta aresende vaꞌerã-rehe, heꞌi gwemimboꞌe kwéry-pe Hesu."
40,20,29," Osẽ jave Jericó tetã-gwi, heta teꞌýi jusu avyte-py oho Hesu."
40,20,30,"Upe-py tapegwasu rembe-py ogwapy oĩ-vy mokõi hesapyso eꞌỹ vaꞌe:—Hesu ko raꞌe ohasa tape-rehe —oĩ heꞌi vaꞌe íxupe.Upéa nheꞌẽ ohendu ramo heꞌi:—Ore poriahuvereko katu, Davi remiarirõre. Ore poriahuvereko katu, heꞌi onheꞌẽ hatã-vy Hesu-pe."
40,20,31,"—Pekirirĩmba katu, heꞌi íxupe ijaty vaꞌe inheꞌẽ joko-vy. Ha haꞌe ae katu onheꞌẽ hatãve:—Mboꞌeháry, Davi remiarirõre, ore poriahuvereko katu, heꞌi Hesu-pe."
40,20,32,Upe-ma ramo opyta Hesu. Ohenói ou hagwã:—Mbavaꞌe tipo ereipota xe ajapo hagwã nde-rehe? oporandu hesapyso eꞌỹ vaꞌe-pe.
40,20,33,"—Eipeꞌa katu ore resa, mboꞌeháry, heꞌi íxupe."
40,20,34,Haꞌe katu oiporiahuvereko-ma hesapyso eꞌỹ vaꞌe-pe. Opo omoĩ hesa-rehe. Upe-ma ramo hesapyso jevy-ma hesapyso eꞌỹ vaꞌekwe. Upe rire katu omokambara-ma íxupe tape-rupi iho ramo.
40,21,1,"  Ha upéi katu Hesu gwemimboꞌe kwéry ndive ogwata oho-vy Jerusalém tetã-my. Hiꞌagwĩ oĩ ramo jepe tetã íxugwi, nogwahẽi joty upe-py oho-vy. Upe ramo ogwahẽ ranhe oho-vy Betfagé tetã mirĩ-my. Yvyaty Oliveiras-py ogwahẽ ranhe oho-vy. Upe ramo omondo mokõi gwemimboꞌe gwenonde-rupi: —Tapeho upe tetã mirĩ-my xe renonde-rupi, heꞌi. —Upe-py ereike-ma ramo, pyaꞌe eretopa vaꞌerã mburika onhenhapytĩ vaꞌe. Hendive mburikaꞌi eretopa-ta ave. Ejora eru xe-vy, heꞌi."
40,21,3,"—“Maꞌerã erejapo upéa?” heꞌi ramo nde-vy upe pygwa, ere íxupe, “Oiporu-ta nhande ruvixa. Pyaꞌe ogweruruka jevy-ta nde ha-py.” Upéi ne nheꞌẽ-py pyaꞌe oheja arã peru mokõi xe renagwã, heꞌi mokõi gwemimboꞌe-pe Hesu."
40,21,4,"Upéa heꞌi oiko hagwã myamyrĩ Nhandejáry nheꞌẽ-py omombeꞌu vaꞌety heꞌi hagwe-rami. Yma gware nheꞌẽ a-rami heꞌi: Upéi ogwahẽ oho-vy Jerusalém tetã-my. Upe-py oike rire, ndaipyꞌagwapyvéi-ma pe tetã mygwa. Ogweronheꞌẽmba rei hikwái oikwaase-vy:—Kivaꞌe po ou raꞌe, kivaꞌe po ou raꞌe? heꞌi oporandu randu-vy ojóupe hikwái. —Upéa Hesu pe Nhandejáry nheꞌẽ-py omombeꞌu vaꞌety Nazaré da Galiléia gwigwa, heꞌi hese hikwái hendive ogwahẽ ou-vy vaꞌe."
40,21,12,"  heꞌi Nhandejáry kwatia nheꞌẽ, heꞌi. —Ha peẽ katu pemoingo upe-py gwĩ oporosakea nhemi vaꞌe, heꞌi Nhandejáry róga kakwaa roka-py ombaꞌevende vaꞌe kwéry-pe."
40,21,14,"Ha hesapyso eꞌỹ vaꞌe, ikarẽ vaꞌe ave katu ojereru íxupe Nhandejáry róga kakwaa-py. Ou ramo, ombogwera gwera íxupe kwéry."
40,21,15,"Ha paꞌi ruvixa kwéry judeu rekomboꞌehaty kwéry ndive katu ipoxy íxupe. Hembiapo porã jahexa eꞌỹ vaꞌe ohexa. Nhandejáry róga kakwaa-py mitãgwe nheꞌẽ ohendu:heꞌi Nhandejáry kwatia nheꞌẽ. Pemonheꞌẽ rei upéa nheꞌẽ ndapeikwaáiry, heꞌi judeu ruvixa kwéry-pe Hesu."
40,21,17,"Upéa heꞌi rire, oheja huvixa kwéry-pe. Osẽ Jerusalém tetã-gwi oho-vy. Ogwahẽ oho-vy Betânia tetã mirĩ-my. Upe-py oke."
40,21,18, Ikoꞌẽ-my voi ou jevy Jerusalém tetã-my. Ou jave ovareꞌa ogweru.
40,21,19,"Ohexa figo máta tape rembeꞌy-rehe oĩ ramo. Oho ohexa hiꞌa pa hoꞌu hagwã moꞌã. Ha ogwahẽ ramo imáta-py, ndahiꞌáiry íxupe. Hogwe rei oĩ. Ndaipóri figo. Hesu heꞌi figo máta-pe:—Anive nde a, heꞌi íxupe.Upe-ma ramo ipirupa-ma voi oho-vy figo."
40,21,20,"Ohexa ramo, opondera hese ipiru ramo hemimboꞌe kwéry:—Mbaꞌéixa ipiru pyaꞌe raꞌe figo máta? heꞌi ojóupe hikwái."
40,21,21,Ha Hesu heꞌi:
40,21,22,"—Oime raẽ vaꞌe-rehe erejerure ramo oração apo-vy, oiko vaꞌerã ave nde-vy erejerovia tee ramo Nhandejáry-rehe, heꞌi gwemimboꞌe kwéry-pe Hesu."
40,21,23, Ha upéi katu oike jevy Nhandejáry róga kakwaa-py oporomboꞌe hagwã. Oporomboꞌe jave ogwahẽ ou-vy iha-py paꞌi ruvixa kwéry. Gwĩ judeu ruvixa kwéry ou ave. Hesu rembiapo ndojohu porãi hikwái:—Kivaꞌe nheꞌẽ-py tipo ereporomboꞌe a-rami? heꞌi íxupe. —“Iporã ereporomboꞌe a-rami” kivaꞌe tipo heꞌi nde-vy raꞌe ereporomboꞌe hagwã a-rami? heꞌi oporandu-vy Hesu-pe hikwái.
40,21,24,"Hesu heꞌi:—Xe-vy peporanduha-rami ave aporandu-ta peẽ-my xe aikwaase pendéhegwi vaꞌe-rehe, heꞌi íxupe kwéry Hesu. —Pemombeꞌu ranhe katu xe-vy peẽ-my aporandu-ta vaꞌe-rehe, heꞌi íxupe Hesu. Upe rire, xe amombeꞌu-ta ave peẽ-my kivaꞌe nheꞌẽ-py pa aporomboꞌe, heꞌi íxupe kwéry Hesu. —Ãy aporandu ranhe-ta peẽ-my. Kivaꞌe nheꞌẽ-py oporomongarai arakaꞌe Batista amyrĩ? Nhandejáry nheꞌẽ-py paraꞌe? Teko rei nheꞌẽ-py paraꞌe? heꞌi íxupe kwéry. —Pemombeꞌu ranhe katu xe-vy, heꞌi huvixa kwéry-pe.Ha haꞌe kwéry katu ndoikwaáiry onheꞌẽrã Hesu-pe:—Mbavaꞌe jaꞌe rei-ta po Hesu-pe? heꞌi ojóupe oporandu randu-vy hikwái. —Nhandejáry nheꞌẽ-py oporomongarai vaꞌekwe João, jaꞌe ramo, “Maꞌerã po ndapejeroviái arakaꞌe hese?” heꞌi arã nhande-vy, heꞌi ojóupe hikwái."
40,21,28,"Hesu omombeꞌu arandu rehegwa nheꞌẽ mokõi taꞌýry rehegwa nheꞌẽ-ramiUpéi heꞌi jevy íxupe kwéry omboꞌese-vy moꞌã:—Areko peteĩ arandu rehegwa nheꞌẽ amombeꞌu vaꞌerã peẽ-my, heꞌi íxupe kwéry. —Oĩ vaꞌekwe mokõi taꞌýry vaꞌe. Oho ranhe gwaꞌyrusu ha-py: “Tereho, keꞌy, embaꞌapo etería xe uvaty-py” heꞌi gwaꞌyrusu-pe."
40,21,29,"“Aha-ta xe. Aha-tama xe ambaꞌapo, xe ru” heꞌi ha ndohóiry."
40,21,30,"Upéi oho gwaꞌymirĩ ha-py: “Tereho, xiryvy, embaꞌapo katu etería xe uvaty-py” heꞌi. Ha xiryvy heꞌi: “Ndaha moꞌãi” heꞌi gwu-pe. Ha upe rire katu omboasy onheꞌẽgwe oho-vy xirivy gwu nheꞌẽ apo-vy."
40,21,31,"Ãy aporandu-ta peẽ-my: Kivaꞌe ojapo gwu nheꞌẽ? Tykeꞌýry paraꞌe? Tyvýry paraꞌe? heꞌi oporandu-vy íxupe kwéry Hesu.—Tyvýry ojapo, heꞌi íxupe.—Aipo ramo, amombeꞌu-ta peẽ-my pende rekokwe. Gwĩ naimanduꞌa porãi hese vaꞌe, nhane mbopaga uka vaꞌety kwéry, ikwimbaꞌese vaꞌe kwéry ave omoirũ ranhe-ma Nhandejáry nhande ruvixarã-pe. Ha peẽ katu neꞌírã pemoirũ Nhandejáry-pe. Pene renonde voive-ma haꞌe kwéry omoirũ-ma íxupe."
40,21,33," Ha upéi katu omombeꞌu jevy huvixa kwéry-pe arandu rehegwa nheꞌẽ:—Pejeapysaka katu xe nheꞌẽ-rehe. Amombeꞌu-ta peẽ-my arandu rehegwa nheꞌẽ uvaty rehegwa-rami, heꞌi. —Oĩ vaꞌekwe heta yvy járy. Haꞌe oho onhotỹ uva ojapo hagwã uvaty. Upéi ogweroajere imboty-vy. Ojoꞌo itakwa hykwere ryrurã. Omboyvate ojeupi hagwã orepara hagwã. Upéi ijáry oiporuruka ombaꞌapo vaꞌerã-pe. Hiꞌaju ramo, oipota ombojaꞌo yva ojéupe. Ha upe rire katu osẽ mombyry oho-vy. Tetã ambue-py oho."
40,21,34,"—Hiꞌaju-ma ramo pe yva uva, ombou ivía ramo gwembigwái ombojaꞌo íxupe hagwã moꞌã ombou."
40,21,35,Ha uvaty-py ombaꞌapo vaꞌe katu oipyhy imboupyre-pe heraha-vy. Peteĩ vaꞌe-pe oinupã. Peteĩ vaꞌe-pe ojuka. Peteĩ vaꞌe-pe ojapi japi ita-py.
40,21,36,Hetave-ma ombou ivía ramo. Ha hemimbou ypy ogwereko hagwe-rami ave ogwereko íxupe kwéry.
40,21,37,Ha upe rire katu ombou gwaꞌýry. “Xe raꞌy-pe katu omboete arã” heꞌi moꞌã ombou-vy.
40,21,38,"Ha gwĩ uvaty-py ombaꞌapo vaꞌe taꞌýry ohexa ramo katu, “Upéa uvaty jaryrã voi” heꞌi hese. “Jaha jajuka íxupe” heꞌi. “Uvaty-rehe nhanhembojáry arã” heꞌi ojóupe hikwái."
40,21,39,Upéa-gwi oipyhy íxupe. Omboyke uvaty-gwi ojuka.
40,21,40,"Ha upéi katu ogwahẽ jevy ou-vy ramo pe uvaty járy, mbaꞌéixa ojapo-ta hese kwéry? heꞌi Hesu oporandu-vy."
40,21,41,"Haꞌe kwéry heꞌi:—Ogwahẽ ou-vy ramo, ojuka-ma vaꞌerã katu gwĩ hembiapo vai vaꞌe-pe, heꞌi. —Upéi ohekoviarõ vaꞌerã outro ombaꞌapo jevy vaꞌerã. Hiꞌaju ramo pe yva uva, ombojaꞌo vaꞌerã imeꞌẽ-vy yva aju heraha uka hagwã, heꞌi íxupe huvixa kwéry.Upéixa Hesu omombeꞌu judeu ruvixa kwéry rekoha vai uvaty rehegwa nheꞌẽ omombeꞌu-vy."
40,21,42,Ha upéi katu heꞌi jevy judeu ruvixa kwéry-pe:heꞌi xe-rehe yma gware nheꞌẽ. Maꞌerã heꞌi vaꞌe ndapeikwaáiry raꞌe? heꞌi íxupe kwéry hekokwe mombeꞌu-vy.
40,21,43,Upéi heꞌi jevy:—“Upe ita-rehe hoꞌa vaꞌe ojekarayꞌi vaꞌerã hoꞌa-vy. Ha upe ita hoꞌa hese vaꞌe omonguꞌi vaꞌerã íxupe hoꞌa ramo hiꞌári”heꞌi ójehe Hesu huvixa kwéry-pe hekokwe mombeꞌu-vy.
40,21,45,"Ha paꞌi ruvixa kwéry fariseu kwéry ave ohendu Hesu nheꞌẽ. Uvaty rehegwa-rami ita rehegwa-rami ave arandu rehegwa nheꞌẽ ohendu hikwái. Ohendu ramo inheꞌẽ, oikwaa-ma ojehegwa nheꞌẽ hikwái:—Nhande rehegwa nheꞌẽ kuri omombeꞌu Hesu, heꞌi heꞌi ojóupe hikwaí."
40,21,46,"Upéa-gwi upe judeu ruvixa oipyhyse moꞌã íxupe. Ha ndoipyhýiry: “Hesu ko Nhandejáry nheꞌẽ-py omombeꞌu vaꞌety” heꞌi hese teꞌýi jusu. Ikyhyje-gwi, Hesu ndive heta oĩ vaꞌe-pe nombopoxyséi-gwi, ndoipyhýiry íxupe hikwái."
40,22,1,Ha upéi katu omombeꞌu jevy judeu ruvixa kwéry-pe. Arandu rehegwa nheꞌẽ jekarugwasu rehegwa nheꞌẽ-rami omombeꞌu: —Oĩ vaꞌekwe mburuvixagwasu taꞌýry omenda-ta vaꞌe. Upe mburuvixagwasu heꞌi Nhandejáry nhande ruvixa-rehe. Ha omenda hagwã taꞌýry heꞌi ojapo hagwã omenda vaꞌerã-pe jekarugwasu.
40,22,3,Upéi omondo gwembigwái gwemienói enói ohenói ou hagwã: “Peju katu jekarugwasu ajapo ha-py” heꞌi uka íxupe kwéry. Ha ndouséiry hikwái.
40,22,4,"Upe-ma ramo omondo jevy joty outro gwembigwái ohenói uka-vy. Heꞌi gwembigwái-pe: “Tapeho pemombeꞌu xe nheꞌẽgwe. Xe jekarugwasu amoĩmba-ma. Ojuka-ma kuri xe rymba vaka raꞌy onhemongyra vaꞌekwe. Ojapo vaꞌerã gwive ojapopa-ma kuri. Peju katu jekarugwasu ojejapo ha-py, peje kuri pemombeꞌu gwĩ ou vaꞌerã-pe” heꞌi gwembigwái-pe imondo-vy."
40,22,5,"Ha hemienói moꞌã katu nopenái voi inheꞌẽ-rehe ou hagwã. Gwembiapo apo-rupi joty oho hikwái. Peteĩ oho kokwe-py, outro oho ombaꞌe vende haty-py."
40,22,6,Ha outro kwéry katu oipyhy hembigwái-pe. Onhembohory hese ojuka-vy.
40,22,7,"Ha mburuvixagwasu ogweropoxy eterei-ma upe hembiapo vai vai vaꞌekwe-rehe. Omondo soldado kwéry hese ogweru hagwã hereko asy uka-vy. Ojuka hagwã gwĩ oporojuka vaꞌekwe-pe, omondo heko heko ha-rupi ohapy hagwã."
40,22,8,"Ha upéi katu heꞌi jevy outro gwembigwái-pe: “Oĩmba-ma xe jekarugwasu ha xe remienoikwe xe motĩ voi” heꞌi. “Hekoha vai okwa-gwi, ndoúi okaru” heꞌi."
40,22,9,"“Upéa-gwi tapeho tapegwasu gwasu-rupi. Petopa vaꞌe gwive peru okaru hagwã,” heꞌi. “Jaha katu jekarugwasu ha-py” peje íxupe kwéry, heꞌi."
40,22,10,"—Inheꞌẽ-py osẽ hembigwái kwéry oho-vy tapegwasu-rehe. Omboaty aty heru-vy otopa vaꞌe gwive ogweru. Hekoha porã vaꞌe, hekoha vai vaꞌe ave ogweru. Jekarugwasu oikoha renda-py omohynyhẽ heru-vy."
40,22,11,Upéi mburuvixagwasu oike upe-py hemienoikwe rexa-vy. Oĩ peteĩ ou vaꞌe nomondéi raꞌe omendaha pygwa ao. Oao ae raꞌe omonde ou-vy.
40,22,12,“Xe rapixa” heꞌi. “Maꞌerã po ereike raꞌe koꞌa-py omendaha pygwa ao eꞌỹ reheve?” heꞌi oporandu-vy íxupe. Mbaꞌeve ndeꞌíry oike rei vaꞌe. Okirirĩ rei oĩ-vy.
40,22,13,"Upe-ma ramo: “Eipokwa eipykwa ave íxupe. Emosẽ íxupe imondo-vy pytũ kwa-py” heꞌi. “Upe-py ojaheꞌo vaꞌerã. Nhandejáry-rehe onhemoyrõ-gwi” heꞌi, “onhemohãingyry ngyrýu vaꞌerã oiko-vy. Hasẽ vaꞌerã onhemboasy-vy” heꞌi gwembigwái-pe mburuvixagwasu, heꞌi Hesu arandu rehegwa nheꞌẽ mombeꞌu-vy."
40,22,14,"Upe rire heꞌi:—Heta vaꞌe-pe, “Xe moirũ katu pende ruvixarã” heꞌi ramo jepe Nhandejáry, ndahetáiry joty omoirũ vaꞌerã íxupe. Ndahetáiry joty hembiporavo, heꞌi Hesu Nhandejáry irũ rehegwa oikwaa uka-vy."
40,22,15," Upe ramo gwĩ fariseu kwéry onhomboaty ojeꞌói-vy:—Mbaꞌéixa nhamonheꞌẽavy-ta Hesu-pe jaipyhy uka hagwã íxupe, heꞌi oporandu randu-vy ojóupe. Upéi ombou iha-py gwemimboꞌe mburuvixagwasu Herodes reꞌýi ndive:—Orohexa kwaa-ma voi nde reko apu eꞌỹha nde-rehe, mboꞌeháry. Ne nheꞌẽ ndojohu porãi ramo jepe, eremombeꞌu joty anhetegwa voi eremombeꞌu vaꞌe. Avave-gwi neretĩry eremombeꞌu hagwã. Nhandejáry remimbota eremombeꞌu voi. Erehexa kwaa voi hekoha enterove-rehe. Upéa-gwi anheiha-rupi ne remimombeꞌu Nhandejáry rape kwaa uka-vy, heꞌi omboheko jejavy hagwã moꞌã Hesu-pe."
40,22,17,"—Aipo ramo, iporã paraꞌe nhande, judeu reko-rupi jaiko vaꞌe, japaga nhameꞌẽ-vy mburuvixagwasu César-pe hemimbopaga uka? Iporã paraꞌe japaga eꞌỹ? heꞌi. —Ne mbaꞌe tipo eremombeꞌu arã ore-vy upéa-rehe oroikwaa hagwã, heꞌi íxupe omonheꞌẽavyse-vy moꞌã hikwái."
40,22,18,"Ha haꞌe ohexa kwaa hese hekoha vai:—Peẽ katu pende pyꞌa kyꞌaha pemoꞌã kwaa vaꞌe, heꞌi. —Maꞌerã xe monheꞌẽavyse? heꞌi."
40,22,19,"—Pehexa uka xe-vy plata atã mburuvixagwasu remimbopaga uka, heꞌi huvixa kwéry-pe.Peteĩ ogweru. —Kivaꞌe raꞌanga pa upe vaꞌe plata atã? Kivaꞌe ohai uka vaꞌekwe plata atã-rehe? heꞌi oporandu-vy íxupe kwéry Hesu."
40,22,21,"—César raꞌanga hembihai uka ave, heꞌi íxupe hikwái.Ha Hesu heꞌi:—Aipo ramo, César-pe imbaꞌe emeꞌẽ. Ne mbopaga uka ramo, emeꞌẽ jevy íxupe, ijáry-pe. Ha Nhandejáry-pe katu hemimbota emeꞌẽ íxupe, heꞌi huvixa kwéry-pe Hesu."
40,22,22,"Upéa ohendu ramo, opondera Hesu nheꞌẽ-rehe hikwái. Ha haꞌe kwéry heꞌi:—Hasy vaꞌe-rehe jepe nhaporandu ramo íxupe, omombeꞌu porã joty nhande-vy, heꞌi hese opondera-vy hikwái.Upéi oheja íxupe ojeꞌói-vy hikwái."
40,22,23," Upe áry-py ogwahẽ ou-vy henda-py gwĩ saduceu kwéry, “Nonhemoingove jevýi vaꞌerã gwĩ omano vaꞌekwe” heꞌi vaꞌe. Ou ramo heꞌi:"
40,22,24,"—Mboꞌeháry, heꞌi Hesu-pe hikwái, —Moisés amyrĩ omombeꞌu vaꞌekwe nhande-vy nhande rekorã. “Kwimbaꞌe omano ramo, oheja ramo gwembirekokwe naimembýi reheve, tomenda jevy tyvýry gwovajare-rehe. Upéixa ramo, Keꞌy raꞌy, heꞌi vaꞌerã imemby ypy-rehe” heꞌi nhande-vy vaꞌekwe Moisés."
40,22,25,"Oĩ vaꞌekwe peteĩ tykeꞌýry, seis tyvýry. Tykeꞌýry omenda kunha-rehe. Upéi omano taꞌýry eꞌỹ mboyve. Tyvýry omenda gwovajare-rehe."
40,22,26,"Tyvýry omano ramo, ndaitaꞌýryi ave. Upéi tyvýry ambue jevy omenda omano jevy ave. Peteĩ teĩ omenda hese gwovajare-rehe. Peteĩ teĩ omano ramo, ndaitaꞌýry jepéiry."
40,22,27,"Omanomba rire, upe kunha omano ave."
40,22,28,"Nhane moingove jevy ramo, kivaꞌe rembirekorã upe kunha? Gwĩ sete tyvýry kwéry omenda raꞌe hese, heꞌi Hesu-pe hikwái hasy vaꞌe-rehe oporandu-vy."
40,22,29,"Upéi Hesu heꞌi íxupe kwéry:—Pejavy-ma voi pene nheꞌẽ, heꞌi. —Nhandejáry nheꞌẽ kwatia-rehe ohai uka vaꞌekwe peẽ ndapeikwaáiry. Peẽ ndapeikwaái voi ave Nhandejáry opambaꞌe rereko kwaaha voi, heꞌi íxupe kwéry. —Nhane moingove jevyha áry-py, kwimbaꞌe nomendavéi-ma vaꞌerã. Kunha ave nomendavéi-ma vaꞌerã. Oiko vaꞌerã Nhandejáry rembigwái yváy pygwa reko-rupi."
40,22,31,"heꞌi Nhandejáry kwatia nheꞌẽ, omano vaꞌekwe oikove jevy-ma vaꞌe oikwaa ukaha. Maꞌerã ndapeikwaái pemonheꞌẽ nheꞌẽ vaꞌekwe? Aipo ramo, Nhandejáry ndahaꞌéi omano vaꞌekwe járy, tekove járy ae. Haꞌe onhemoingove jevy vaꞌe járy, heꞌi saduceu kwéry-pe nhane moingove jevyha kwaa uka-vy."
40,22,33,"Upéa ohendu ramo, teꞌýi jusu opondera hese:—Hasy ete vaꞌe-rehe jepe oporandu ramo Hesu-pe, omombeꞌu porã joty oporomboꞌe-vy, heꞌi hese teꞌýi jusu pygwa kwéry."
40,22,34,"  Ha upéi katu oĩ fariseu kwéry-pe omombeꞌu vaꞌe:—Hesu ndive onhonheꞌẽ mbojevy jevy rire, ndoikwaavéi-ma onheꞌẽrã saduceu kwéry. Okirirĩmba-ma, heꞌi.Upéa ohendu ramo, ojogweroaty fariseu kwéry ou-vy Hesu renda-py. Fariseu paꞌũ-gwi peteĩ vaꞌe, tekoha mombeꞌuhaty oporandu Hesu-pe omonheꞌẽavyse-vy:"
40,22,36,"—Mboꞌeháry, heꞌi, —Heta oĩ nhande rekoha nheꞌẽ. Kivaꞌe tuvixave vaꞌe? heꞌi oporandu-vy íxupe."
40,22,37,Ha Hesu oiporu Nhandejáry kwatia nheꞌẽ. Heꞌi íxupe:heꞌi íxupe.
40,22,39,Ha upe rire katu oĩ outro tuvixa vaꞌe:heꞌi Hesu Nhandejáry kwatia nheꞌẽ poru-vy.
40,22,40,"—Upe mokõi nheꞌẽ-py ogwenohẽmba Moisés amyrĩ remimombeꞌukwe tekoha rehegwa nheꞌẽ, gwĩ Nhandejáry nheꞌẽ-py omombeꞌu vaꞌety nheꞌẽ ave. Mokõi nheꞌẽ-py heꞌipa, heꞌi fariseu kwéry-pe Hesu."
40,22,41," Fariseu avyte-py oĩ jave Hesu, oporandu. Heꞌi:"
40,22,42,"—Mbavaꞌe tipo peje raꞌe Cristo Nhandejáry rembiporavo vaꞌe-rehe? Kivaꞌe remiarirõ pa haꞌe? heꞌi oporandu-vy fariseu kwéry-pe.—Davi amyrĩ remiarirõre voi, heꞌi íxupe hikwái."
40,22,43,"—Aipo ramo, maꞌerã po Davi ohenói íxupe xe Járy-py? Nohenói reíry íxupe. Omeꞌẽ vaꞌekwe íxupe inheꞌẽrã Nheꞌẽ Marangatu tee vaꞌe, heꞌi Hesu. —Heꞌi vaꞌekwe Davi:"
40,22,45,"Upéixa, xe Járy-py ohenói vaꞌekwe íxupe. Aipo ramo, hemiarirõ pa? Ha gwemiarirõ-rehe, “Xe Járy” ndeꞌíry, heꞌi fariseu kwéry-pe Hesu omokirirĩ-vy."
40,22,46,"Upe ramo, onheꞌẽrã ndoikwaáiry avave. Upe áry rire, ndaipyꞌagwasuvéi-ma oporandu-vy íxupe avave."
40,23,1,  Ha upéi katu omombeꞌu jevy Hesu teꞌýi jusu-pe. Gwemimboꞌe kwéry-pe ave omombeꞌu jevy hekorã:
40,23,2,—Gwĩ judeu rekomboꞌehaty kwéry fariseu kwéry ave omombeꞌu peẽ-my Moisés amyrĩ remimombeꞌukwe. Nhandejáry nheꞌẽ-py omombeꞌu peẽ-my oiko-vy.
40,23,3,"Upéa-gwi pehendu inheꞌẽ entéro heꞌi vaꞌe gwive peẽ-my pejapo katu. Ha haꞌe kwéry ae ndojapói peẽ-my heꞌiha-rami. Omboꞌe mboꞌeha-rupi ndoikói. Upéa-gwi inheꞌẽ pehendu ramo jepe, haꞌe kwéry ae heko-rupi ani peiko joty katu, heꞌi."
40,23,4,"—Nhandejáry nheꞌẽ omombeꞌu rire, hasyve jajapo vaꞌerã nheꞌẽ omombeꞌu nhande-vy. Jareko asy nhane rymba mbaꞌe ipohýi eterei nhamoĩ ramo hese. Upéixa ete hasy nheꞌẽ jajapo vaꞌerã omombeꞌu nhande-vy. Nhane rymba ipohýi vaꞌe ogweraha ramo, nhande ae mbaꞌeve ndajarahái. Nanhaipytygwõiry. Upéixa ete haꞌe kwéry nanhane pytygwõiry voi, heꞌi."
40,23,5,"—Ojehexa uka porã hagwã ojapopa. Osyva-rehe, ojyva-rehe ave ojokwa imoĩ-vy Nhandejáry nheꞌẽ. Ombotuvixave ojokwa vaꞌekwe ojehexa porãve hagwã. Ojehexa hagwã ombopuku oao poty."
40,23,6,"Jekarugwasu-py oho ramo, óga járy yke-rehe ogwapyse onhemboete ukase-vy. Ojeporahéi haty-py oho ramo, mburuvixa kwéry paꞌũ-my ogwapyse."
40,23,7,"Mbaꞌe jogwa haty-py oho ramo, onhemboete ukase-vy oho. Ojererovyꞌa ukase-vy gwapixa kwéry-pe oho. “Poromboꞌehaty” oipota heꞌi ójehe."
40,23,8,"—Ha peẽ katu ojoeꞌýi. Pene mboꞌeháry xe voi. Upéa-gwi, “Poromboꞌehaty” ndaipotái peje ojóupe. Peteĩ oĩ pende Ru yváy pygwa. Upéa-gwi yvypóry-pe rei, ani peje teĩ, “Nhande Ru”. Xe Cristo xe anho-ma ngatu pene mboꞌeharã. Ndaipóri outro. Upéa-gwi, ani peje teĩ ojóupe, “Xe mboꞌeháry” peje."
40,23,11,"Pene paꞌũ-my erenhembotuvixa mbaꞌe vaꞌe, eiko katu nde rapixa rembigwái ramo. Upe onhembotuvixa mbaꞌe ukaseve vaꞌe-pe katu nomboetéi vaꞌerã voi Nhandejáry. Ha onhemboete ukasereꞌỹ vaꞌe-pe katu, omboete-ma vaꞌerã voi Nhandejáry, heꞌi upe pygwa-pe Hesu omombeꞌu-vy."
40,23,13,"  Upe ramo, ojerova omaꞌẽ-vy judeu rekomboꞌehaty-rehe, fariseu kwéry-rehe ave:—Apomboasy voi peẽ-my. Pehasa asy vaꞌerã peẽ. Peẽ katu pende pyꞌa kyꞌaha pemoꞌã kwaa. Pejoko omoirũse vaꞌe-pe omoirũ eꞌỹ hagwã Nhandejáry gwuvixarã-pe. Peẽ ae napemoirũséi íxupe. Ha imoirũseháry katu ndapeipotái omoirũ íxupe. Upéa-gwi pehasa asy vaꞌerã, heꞌi íxupe kwéry Hesu. —Apomboasy voi peẽ-my. Pende poriahu vaꞌerã. Pehasa asy vaꞌerã peẽ, pende pyꞌa kyꞌaha pemoꞌã kwaa vaꞌe. Tembirekokwe rembiporu pemonda heraha-vy. Upéi pejehexa uka porã hagwã, pene nheꞌẽ mbuku oração apo-vy Nhandejáry-pe. Upéa-rehe pene mbohasa asyve vaꞌerã Nhandejáry. Apomboasy voi peẽ-my."
40,23,15,"—Pehasa asy vaꞌerã peẽ pende pyꞌa kyꞌaha pemoꞌã kwaa vaꞌe. Opa-rupi pegwata peho-vy. Tetã tetã-rupi peho ygwasu-rupi peho ave. Hatã eterei pembaꞌapo peteĩ judeu eꞌỹ vaꞌe ojehesa rerova uka hagwã pendéjehe. Ha upe rire katu ojehesa rerova uka rire, pembohekoha vai íxupe. Upe pemokambara íxupe vaꞌe, pende rekoha vaiha-rami, pembohekoha vaive pendéhegwi. Upéa-gwi oromboasy voi, heꞌi fariseu kwéry ndive judeu rekomboꞌehaty-pe.Upéi heꞌi jevy:"
40,23,16,"—Pehasa asy vaꞌerã peẽ. Ndapehexái pene renonderã. Upéixa reheve peporogwerahase joty moꞌã. Ndohexái gwenonderã vaꞌe-rami peiko. Upéixa reheve peporomboꞌese moꞌã joty peiko-vy. Peporomboꞌe avy peiko-vy: “Ajapo-ta xe nheꞌẽ Nhandejáry róga kakwaa réry-py ajapo-ta xe nheꞌẽ, jaꞌe ramo, jaꞌe rei. Ndajajapói ramo jepe nhane nheꞌẽ, mbaꞌeve joty ndajajejavýi” peje moꞌã peiko-vy. Ha “Ajapo-ta xe nheꞌẽ Nhandejáry róga pygwa ouro gwigwa réry-py, jaꞌe ramo katu ndajaꞌe reíry. Ndikatúiry nhande apu jaꞌe vaꞌekwe-rehe. Jajapo-ta moꞌã vaꞌekwe-rehe, ndajajapói ramo, jajejavy-ma vaꞌerã” peje peporomboꞌe avy-vy. Ha haꞌe-ta peẽ-my: “Nhandejáry róga réry-py” jaꞌe ramo, “Nhandejáry róga pygwa ouro gwigwa” jaꞌe ramo ave peteĩxa. Pene remimoĩ mokõi moꞌã, ha xe katu amopeteĩxa joty. Peporomboꞌe avy voi."
40,23,17,"Peẽ pene arandu eꞌỹ. Ndohexái gwaperã vaꞌe-rami peiko. Maꞌerã, “Gwĩ Nhandejáry pygwa ouro gwigwa tuvixa mbaꞌeve Nhandejáry róga-gwi” peje? Ndahaꞌéi upéixa. Nhandejáry róga kakwaa ae katu omomarangatu gwĩ ouro gwigwa, heꞌi inharandu eꞌỹha kwaa uka-vy íxupe."
40,23,18,"Upéi heꞌi jevy:—A-rami peporomboꞌe avy peiko-vy: “Oĩ upe apykagwasu hiꞌári nhamokaꞌẽ haty Nhandejáry mboete-vy, altar héry vaꞌe. Haꞌe héry-py ajapo-ta xe nheꞌẽ, jaꞌe ramo, jaꞌe rei” peje. “Ha, Ajapo-ta apykagwasu ári Nhandejáry-pe nhane remimeꞌẽrã réry-py, jaꞌe ramo katu, ndajaꞌe reíry. Ndikatúi nhande apu jaꞌe vaꞌekwe-rehe” peje moꞌã, heꞌi íxupe kwéry."
40,23,19,"—Pehexa eꞌỹ vaꞌe-rami peiko, heꞌi. —Maꞌerã, “Nhane remimeꞌẽrã tuvixa mbaꞌeve upe apykagwasu-gwi” peje. Ndahaꞌéi upéixa. Upe apykagwasu ae katu omomarangatu nhane remimeꞌẽrã hiꞌári nhamoĩ vaꞌe, heꞌi."
40,23,20,"—Aipo ramo, “Upe apykagwasu kakwaa réry-py ajapo-ta xe nheꞌẽ” peje ramo, “Entéro apyka ári oiko vaꞌe gwive réry-py ajapo-ta xe nheꞌẽ” heꞌi hagwe-rami ave peje. Ndikatúiry pejapo eꞌỹ pene nheꞌẽ. Pene remimoĩ mokõi moꞌã, xe amopeteĩxa joty, heꞌi."
40,23,21,"—“Nhandejáry róga réry-py ajapo-ta xe nheꞌẽ” peje ramo, “Nhandejáry róga-py oĩ vaꞌe réry-py ajapo-ta xe nheꞌẽ” heꞌi hagwe-rami ave peje. Peteĩxa ijoja pene nheꞌẽ. Ndikatúiry pejapo eꞌỹ pene nheꞌẽ, heꞌi."
40,23,22,"—“Yváy pygwa réry-py ajapo-ta xe nheꞌẽ” peje ramo, “Nhandejáry ogwapy haty réry-py ajapo-ta xe nheꞌẽ” heꞌi hagwe-rami peje. Upe-py ogwapy Nhandejáry nhande ruvixa. “Nhandejáry réry-py ajapo-ta xe nheꞌẽ” heꞌi hagwe-rami peje. Peteĩxa ijoja pene nheꞌẽ. Ndikatúiry pejapo eꞌỹ pene nheꞌẽ, heꞌi."
40,23,23,"Upéi heꞌi jevy judeu rekomboꞌehaty kwéry ndive fariseu kwéry-pe:—Apomboasy peẽ-my. Pehasa asy vaꞌerã, peẽ pende pyꞌa kyꞌaha pemoꞌã kwaa vaꞌe. Heta oĩ pene remitỹ ikarape vaꞌe. Oĩ hortelã, oĩ erva doce, oĩ cominho. Upéa pene remiꞌurã ndive pene remimbojeheꞌarã pembohe porã hagwã tembiꞌu. Mixĩ eterei ramo jepe, dez-gwi pemeꞌẽ peteĩ joty Nhandejáry-pe. Ha Moisés amyrĩ remimombeꞌukwe pende rekoharã tuvixave vaꞌe-rehe katu napepenái. Imarangatuve vaꞌe-pe napehenduséiry peiko-vy. Heꞌi vaꞌekwe peẽ-my pejogwereko porã hagwã, pejoporiahuvereko hagwã, pende-rehe ojerovia tee hagwe-rami joty peiko hagwã. Upéa nheꞌẽ imarangatuve vaꞌe napehenduséiry. Haꞌe-ta peẽ-my: Mixĩve vaꞌe-rehe pende resarái eꞌỹha-rami ave, pepena katu tuvixave vaꞌe-rehe, heꞌi."
40,23,24,"—Ndapehexái pene renonderã. Upéixa reheve peporogwerahase joty moꞌã. Pono mixĩ vaꞌe reheve hoyꞌu, trapo-py ombogwa vaꞌe-rami peiko. Hoꞌu vaꞌerã-gwi oipeꞌase vaꞌe-rami peiko. Ha heta hiꞌupy eꞌỹ reheve okaru vaꞌe-rami peiko joty. Mixĩve vaꞌe-rehe pepena. Tuvixave vaꞌe-rehe ndapehexáiry. Tuvixave vaꞌe-rehe napepenáiry, heꞌi íxupe kwéry Hesu."
40,23,25,Upéi heꞌi jevy gwĩ judeu rekomboꞌehaty kwéry ndive fariseu kwéry-pe:—Apomboasy peẽ-my. Pende poriahu vaꞌerã. Pehasa asy vaꞌerã peẽ pende pyꞌa kyꞌaha pemoꞌã kwaa vaꞌe. Eremopotĩ porã moꞌã kópo nde prato ave. Ijape rei eremopotĩ. Ipy pygwa katu neremopotĩry. Pendejéupe gwarã peipotave tave. Pemonda monda-py pekaru. Upéa-gwi nde kópo nde prato ave ijape rei eremopotĩ. Ipy pygwa katu naipotĩry. Ipy-py eremoĩ eremondapyre.
40,23,26,"—Ne arandu eꞌỹ vaꞌe. Hesapyso eꞌỹ vaꞌe-rami nde ereiko. Kópo eipyhéi ranhe. Upéixa hiꞌári ipotĩ ave vaꞌerã. Nde pyꞌa potĩ ramo, ne rembiapo ave ipotĩ vaꞌerã, heꞌi íxupe kwéry."
40,23,27,"Upéi heꞌi jevy gwĩ judeu rekomboꞌehaty kwéry-pe, gwĩ fariseu kwéry-pe ave:—Apomboasy peẽ-my. Pehasa asy vaꞌerã peẽ pende pyꞌa kyꞌaha pemoꞌã kwaa peiko vaꞌe. Oĩ yta onhembojegwa vaꞌekwe morotĩ vaꞌe-py. Ijehexa rei iporã ete voi. Ha ipy-py katu hynyhẽ oĩ-vy ivai vaꞌe. Omano vaꞌekwe kãgwe heta oĩ ipy-py. Upéixa ete pende rekoha porã vaꞌe-rami pende jehexa rei. Pende rova-py mbaꞌeve ndaperekói. Pende koty py-py ivai voi. Pejapose vaꞌe rei pejapo, heꞌi upe judeu ruvixa kwéry-pe."
40,23,29,"Upéi heꞌi jevy gwĩ judeu rekomboꞌehaty ndive fariseu kwéry-pe:—Apomboasy eterei peẽ-my. Pehasa asy vaꞌerã peẽ pende pyꞌa kyꞌaha pemoꞌã kwaa vaꞌe. Pene ramói amyrĩ ojuka vaꞌekwe Nhandejáry nheꞌẽ-py omombeꞌu vaꞌety-pe. Heta hekoha porã vaꞌe-pe ojuka ave vaꞌekwe. Ha ãy katu peẽ pejapo ijyta pemoĩ porã hagwã. Peje ave: “Yma jaiko ramo raꞌe, nanhamoirũiry arã raꞌe nhane ramói amyrĩ-pe jajuka hagwã Nhandejáry nheꞌẽ-py omombeꞌu vaꞌety-pe” peje pendéjehe."
40,23,31,"Aipo ramo, pene nheꞌẽ-py gwĩ oporojuka vaꞌekwe remiarirõre voi raꞌe peẽ. Haꞌe kwéry hekokwe-rami pende reko vai voi raꞌe, heꞌi. —Aipo ramo, peiko katu hekokwe-rupi, heꞌi íxupe kwéry."
40,23,33,—Peẽ mbói ipoxy vaꞌe reko-rami peiko vaꞌe. Pende ru reko vai niko mbói-rami. Mombyry ojéhegwi pene mondo vaꞌerã Nhandejáry pende rereko asy hagwã-py. Ndaiporivéi pene resendeharã.
40,23,34,"Upéa-rehe ambou vaꞌerã peẽ-my gwĩ Nhandejáry nheꞌẽ-py omombeꞌu vaꞌety gwĩ hiꞌarandu vaꞌe ave ambou vaꞌerã, heꞌi. —Gwĩ porohekomboꞌe vaꞌety ambou vaꞌerã ave peẽ-my. Oĩ gwĩ pene rembijuka ukarã. Oĩ gwĩ kurusugwasu-rehe pene remimoĩrã. Oĩ gwĩ peporahéi haty haty-rupi pene remimbopirã. Upéa tetã tetã-rupi pene remimosẽ mosẽrã."
40,23,35,"Heta oĩ hekoha porã vaꞌekwe ne ramói amyrĩ rembia amyrĩkwe. Yma gware gwive ãy peve katu ojuka juka joty hekoha porã vaꞌekwe-pe. Yma ete oiko vaꞌekwe Abel amyrĩ. Ipyꞌa potĩ vaꞌekwe haꞌe. Ha ojuka ypy íxupe vaꞌekwe. Upéi katu heta vaꞌe-pema ojuka juka. Baraquias raꞌy amyrĩ peve, ojuka juka vaꞌekwe. Upe Nhandejáry kwatia nheꞌẽ-rehe omoĩ paha-ma vaꞌekwe. Haꞌe ipyꞌa potĩ vaꞌe. Ha pene ramói ojuka joty íxupe Nhandejáry róga kakwaa-py. Imarangatu ete vaꞌe ha-py, onhegwahẽ eꞌỹ haty renonde-py, apykagwasu kupe-py, ipaꞌũ-my ojuka íxupe. Aipo ramo, anhetegwa vaꞌe amombeꞌu-ta peẽ-my, heꞌi. —Abel amyrĩ gwive amyrĩ peve ojuka meme hekoha porã vaꞌe-pe. Upe ojejuka hagwe-rehe gwive apogwereko asy uka vaꞌerã voi peẽ-my. Pene rembia amyrĩ-rehe apombohasa asy uka vaꞌerã. Ãygwa ohasa asy vaꞌerã entéro yma gwive ojejuka uka vaꞌekwe-rehe, heꞌi gwĩ judeu rekomboꞌehaty-pe, fariseu kwéry-pe ave."
40,23,37,"Upéi heꞌi Jerusalém tetã mygwa-pe:—Apomboasy eterei peẽ-my. Nhandejáry nheꞌẽ-py omombeꞌu vaꞌety pene rembijuka juka voi. Peẽ-my hemimbou ita-py pene rembiapi api voi. Upéixa pende reko jepe, xe apomboatyse tyse moꞌã joty peẽ kwéry-pe pene mitãgwe reheve apokwavã kwavãse-vy, heꞌi. —Yrugwasu ogweroꞌaha-rami gwaꞌýry, apomboatyse moꞌã. Ha napenhekwavã ukaséi joty xe-vy, heꞌi."
40,23,38,—Pene retã peheja vaꞌerã. Pende ro nde róga nandi-rupi oĩ vaꞌerã.
40,23,39,"Xe haꞌe-tama ãy peẽ-my. Ndaxe rexa moꞌãvéi-ma ãy. Ha upe rire katu xe aju jevy ramo, “Nhandejáry réry-py eregwahẽ-ma ereju-vy. Tande rovasa porã katu Nhandejáry” peje vaꞌerã. Upe áry-py xe rexa jevy vaꞌerã peẽ, heꞌi Jerusalém tetã mygwa-pe Hesu."
40,24,1," Ha upéi katu osẽ oho-vy Hesu Nhandejáry róga kakwaa-gwi. Oho jave ohogwaitĩ ogwahẽ-vy Hesu-pe hemimboꞌe kwéry:—Ehexa katu óga kakwaa. Heta voi ikoty, heꞌi íxupe hikwái."
40,24,2,"Ha Hesu heꞌi:—Peẽ ae katu pehexa upéa óga kakwaa, heꞌi. —Ãy oime porã. Ha anhetegwa vaꞌe amombeꞌu-ta peẽ-my, heꞌi. —Ita heta omohãimba vaꞌerã, omosarambipa vaꞌerã. Ndojepota moꞌãvéi ojóehe, heꞌi gwemimboꞌe kwéry-pe."
40,24,3,"Ha upéi katu oho Hesu Oliveiras yvyaty-py. Hiꞌári ogwapy. Ogwapy jave Hesu anho otopa ha-py oho hemimboꞌe kwéry, heꞌi íxupe oporandu-vy:—Arakaꞌe tipo omohãimba-ta? Arakaꞌe tipo ojehu vaꞌerã ne remimombeꞌu? heꞌi oporandu-vy íxupe. —Mbaꞌéixa po oroikwaa vaꞌerã imombeꞌuháry? Arakaꞌe tipo ereju jevy vaꞌerã? Opa-tama ramo ko yvy, mbaꞌéixa po oroikwaa vaꞌerã imombeꞌuháry? heꞌi oporandu-vy íxupe hikwái."
40,24,4,"Upe ramo heꞌi Hesu:—Xáke pene mbotavyse vaꞌerã. Ani joty pende tavy íxupe. Heta ojekwaa vaꞌerã ou-vy xe réry-py vérami moꞌã ou vaꞌe. “Xe Cristo pene remihaꞌarõ vaꞌe voi” heꞌi vaꞌerã moꞌã ójehe peẽ-my, onhembocristo raꞌanga-vy, oporombotavy rei-vy."
40,24,6,"Pehendu vaꞌerã pene paꞌũ-rupi onhorairõ ramo. Mombyry onhorairõ vaꞌe rerakwã pehendu ave vaꞌerã. Pejeapysaka katu xe nheꞌẽ-rehe. Ani pekyhyje teĩ upéa-rehe. Upéa oiko vaꞌerã voi. Upéa oiko-ma ramo, neꞌírã vyteri ogwahẽ Nhandejáry nheꞌẽ apy-py."
40,24,7,"Ha tetã mygwa onhorairõ vaꞌerã outro tetã mygwa ndive. Mburuvixagwasu reꞌýi onhorairõ vaꞌerã outro mburuvixagwasu reꞌýi ndive. Ndaiporivéi-ma vaꞌerã hoꞌu vaꞌerã. Yvy ryrýi oiko vaꞌerã ave heta renda-py. Opa-rupi ndoiko meméi ramo jepe, oiko vaꞌerã joty, heꞌi."
40,24,8,"—Upéa-rupi pehasa asy ramo, neꞌírã vyteri pehasa asy ete peiko-vy. Kunha imemby-ta vaꞌe hasy íxupe. Ha upe rire katu hasyve syve oho-vy íxupe imemby hagwã. Upéixa ete yvypóry ohasa asy vaꞌerã. Ha upe rire katu ohasa asyve syve oho-vy."
40,24,9,—Upe ramo pende pyhy vaꞌerã pende rereko asy hagwã pende juka hagwã. Entéro tetã tetã rupigwa ndaijaꞌéi vaꞌerã pende-rehe. Xéhegwi katu pende rereko vaꞌerã akói-rami.
40,24,10,"Upe-ma ramo heta ova vaꞌerã Nhandejáry rape-gwi, heꞌi. —Ojopyhy uka vaꞌerã ojóehe ijaꞌeꞌỹ-vy."
40,24,11,Ojekwaa vaꞌerã ojéhegwi rei omombeꞌuse rei vaꞌe. “Nhandejáry nheꞌẽ voi xe remimombeꞌu” heꞌi rei vaꞌerã ójehe heko vai omboꞌe hagwã. Heta oporombotavy rei vaꞌerã oiko-vy.
40,24,12,"Hetave tave rei hekoha vai vaꞌe. Heta hekoha vai oĩ vaꞌe-gwi, hekoha porã vaꞌe jepe, ndojohayhu porãve rãvéiry vaꞌerã okwa-vy. Ojohayhu vaꞌe-rami rei ojogwereko vaꞌerã."
40,24,13,"Ha Nhandejáry rape-gwi ova eꞌỹ vaꞌe katu ko yvy opa ete peve, oresende vaꞌerã íxupe Nhandejáry."
40,24,14,"Omombeꞌu ranhe vaꞌerã opa-rupi nheꞌẽ porã. Nhandejáry nhande ruvixarã rehegwa nheꞌẽ omombeꞌu ranhe vaꞌerã entéro tetã tetã-rupi oiko-vy, enterove ohendu hagwã. Ha upe rire ae katu omomba ete-ma vaꞌerã ko yvy, heꞌi."
40,24,15,"Upéi oiporu Hesu Nhandejáry kwatia nheꞌẽ:  heꞌi Hesu. Upéa nheꞌẽ eikwaa porã ãy eremonheꞌẽ vaꞌe. Upéi heꞌi Hesu:—Yma heꞌi hagwe-rami, pehexa vaꞌerã upe ivai ete vaꞌe, Nhandejáry róga koty-py onhemoĩ ramo. Imarangatu ete vaꞌe rendagwe-py, teko rei mbaꞌe oĩ eꞌỹ haty-py pehexa vaꞌerã upe ivai ete vaꞌe pene momarãharã."
40,24,17,"Ogwejy ramo óga ári oĩ vaꞌe, ani oike koty-py ogweraha hagwã mbaꞌeve."
40,24,18,"Ha kokwe-py oĩ vaꞌe ani oho jevy ranhe gwóga-py oipyhy hagwã oao. Pyaꞌe ae kuri tokanhymba katu ojeꞌói-vy, heꞌi."
40,24,19,"—Upe áry-rupi iporiahu vaꞌerã kunha imemby-ta vaꞌe, omokambu vaꞌe ave. Apomboasy peẽ-my, heꞌi."
40,24,20,"—Roꞌy eterei-rupi pekanhy ramo, ivaive arã peẽ-my. Upéa-rehe pemoĩ katu Nhandejáry-pe pene nheꞌẽ pono ivai ete peẽ-my. Upe áry-py ohasa asy eterei vaꞌerã yvypóry kente kwéry gwive. Ko yvy rembypy Nhandejáry remimoingokwe oiko jave, upe áry eꞌỹ mboyve, ndohasa asy etéiry vaꞌekwe. Upe ary-py ae ohasa asy eterei vaꞌerã. Ha upe áry rire katu ndohasa asy etevéi-ma vaꞌerã.  Pono roꞌyha óra-py ojehu, pono japytuꞌuha áry-py ojehu ave, pejapo oração."
40,24,21,Upéa áry-py ohasa asy eterei vaꞌerã. Ko yvy rembypy oiko jave upéa áry eꞌỹ mboyve ndohasa asy etéiry vaꞌekwe. Upéa áry-py ae ohasa asy eterei vaꞌerã. Ha upe rire katu ndohasa asy etevéi-ma vaꞌerã.
40,24,22,"Ha Nhandejáry katu nombohasa asy hetave áryiry vaꞌerã. Ombohasa asy hetave áry ramo raꞌe, opa-ma arã raꞌe enterove ko yvypóry. Ha gwembiporavo-rehe opena porã-gwi ae katu, nombohasa asy hetave áryiry vaꞌerã."
40,24,23,"—Upe-ma ramo, “Emaꞌẽ katu. Upe vaꞌe Cristo voi” oĩ heꞌi vaꞌe paraꞌe peẽ-my. “Emaꞌẽ katu. Upe vaꞌe Cristo voi” oĩ ave heꞌi vaꞌe paraꞌe peẽ-my. Ani perovia inheꞌẽ. Ojekwaa vaꞌerã ou-vy hekoha vai vaꞌe. “Cristo pene remihaꞌarõ vaꞌe voi xe” heꞌi rei arã ójehe peẽ-my. “Nhandejáry nheꞌẽ amombeꞌu voi” heꞌi rei arã ave ójehe. Hexapyrã-rupi voi hembiapo vaꞌerã ohekoporu ou-vy ramo. Ohexa uka vaꞌerã gwembiapo tuvixa vaꞌe, ikatu ramo itavy hagwã moꞌã íxupe Nhandejáry rembiporavo. Xáke. Ani joty pende tavy íxupe."
40,24,25,"Pejeapysaka katu. Koꞌã mbaꞌe oiko eꞌỹ ngatu amombeꞌu-ma kuri peẽ-my, heꞌi."
40,24,26,"—Aipo ramo, “Amoete tekwaty eꞌỹ-my oime Nhande Rykeꞌy tee vaꞌe” heꞌi vaꞌerã paraꞌe peẽ-my. Ani joty peho. “A-py koty-py oime Nhande Rykeꞌy tee vaꞌe” heꞌi vaꞌerã paraꞌe peẽ-my. Ani joty pende tavy íxupe. Ani perovia joty inheꞌẽ."
40,24,27,"Upéixa xe, Nhande Rykeꞌy tee vaꞌe, ndaju jevy moꞌãiry. Kwarahy resẽ-gwi kaꞌaru peve overa vaꞌe pehexaha-rami ae katu, xe aju jevy vaꞌerã."
40,24,28,"Ojéhegwi rei yruvu mbaꞌe retekwe-py pyaꞌe ou meme vaꞌe-rami ave ae aju jevy vaꞌerã. Entéro xe remimombeꞌu oiko-ma ramo, aju jevy-ma vaꞌerã, heꞌi Hesu omombeꞌu-vy gwemimboꞌe kwéry-pe. "
40,24,29,   
40,24,30,"Upe-ma ramo ojekwaa vaꞌerã yváy-py oikwaa uka vaꞌe xe aju jevy hagwã-rehe. Ha enterove tetã tetã mygwa ko yvy ári oĩ vaꞌe gwive onheapirõ-vy ojaheꞌo vaꞌerã. Xe Nhande Rykeꞌy tee vaꞌe aju jevy ramo arai-rupi xe rexa vaꞌerã. Xe puꞌakaha reheve aju vaꞌerã pende resa mbojevy vaꞌerã xe rendy porã tee-gwi, xe rexa-ma vaꞌerã aju ramo."
40,24,31,"Mimbygwasu nheꞌẽ-py ambou vaꞌerã xe rembigwái yváy pygwa ombojogweroaty hagwã heraha-vy xe rembiporavokwe. Opa-rupigwi ombojogweroaty vaꞌerã. Kwarahy resẽ-gwi, kwarahy reike-gwi ave ombojogweroaty vaꞌerã heraha-vy. Arapopy-gwi ave, yvyapy-gwi ave, yvyapy arendaja gwive ombojogweroaty vaꞌerã, heꞌi íxupe kwéry omombeꞌu-vy."
40,24,32," Upéi heꞌi jevy Hesu:—Ãy amombeꞌu-ta peẽ-my ojehu vaꞌerã rehegwa nheꞌẽ figo máta rehegwa-rami peikwaa porã hagwã xe agwahẽ jevytaha áry, heꞌi. —Oĩ figo máta. Hoky kyrýu jevy-ma ramo, hogwe pyahu jevy-ma ramo, pehexa-ma voi. Pehexa-ma ramo, peikwaa-ma voi opa-ma raꞌe roꞌy. Áry raku jevy-tama, peje."
40,24,33,"—Upéixa ete upe ojehu vaꞌerã gwive pehexa ramo, peikwaa vaꞌerã oike-ta vaꞌe-rami xe agwahẽ jevytamaha áry."
40,24,34,Anhetegwa vaꞌe amombeꞌu-ta peẽ-my. Entéro peẽ-my xe remimombeꞌu oiko vaꞌerã. Judeu kwéry oiko reheve joty ojehu vaꞌerã.
40,24,35,"Opa vaꞌerã áry yvy ave. Ha xe remimombeꞌu xe nheꞌẽ katu nombopapa moꞌãiry, heꞌi gwemimboꞌe kwéry-pe omombeꞌu-vy gwenonderã."
40,24,36,"   ; Upéi heꞌi jevy Hesu:—Mbavaꞌe áry-py po ojehu vaꞌerã ndajaikwaáiry, heꞌi. —Arakaꞌe óra-ma po ojehu vaꞌerã ndajaikwaáiry. Nhandejáry rembigwái yváy pygwa jepe ndoikwaáiry. Xe taꞌýry jepe ndaikwaái ave. Nhandejáry xe Ru haꞌe anho mante oikwaa, heꞌi. —Arakaꞌe óra-ma po aju jevy vaꞌerã ndapeikwaái-gwi, perepara rei voi katu peiko-vy. Xe Nhande Rykeꞌy tee vaꞌe aju jevy ramo, yma gware-pe ojehu hagwe-rami ave ojehu jevy vaꞌerã, heꞌi. —Yma ete Noé amyrĩ oiko jave, y ovu eꞌỹ mboyve, okaru porã rei okwa-vy vaꞌekwe yma gware. Omenda vaꞌekwe okwa-vy. Upéixa vaꞌekwe oiko jave, oike-ma vaꞌekwe kanoagwasu-py Noé amyrĩ vaꞌekwe. Series, "
40,24,39,"Ojéupe ojehu vaꞌerã ndoikwaái vaꞌekwe yma gware. Ojéupe ojehu vaꞌerã-rehe naimytuꞌeꞌỹiry vaꞌekwe oiko-vy hikwái. Upe-ma ramo, pyaꞌe ovu íxupe kwéry imonhapymimbaharã y. Xe Nhande Rykeꞌy tee vaꞌe aju jevy hagwã áry-py, upéixa ete ojehu jevy vaꞌerã. Mbavaꞌe nipo ojehu vaꞌerã íxupe kwéry ndoikwaáiry yvypóry."
40,24,40,"Kokwe-py mokõi ombaꞌapo jave, peteĩ ogweraha vaꞌerã, peteĩ oheja vaꞌerã."
40,24,41,"Oĩ vaꞌerã mokõi kunha oipokyty jave ojóehe itagwasu-py omonguꞌi hagwã. Peteĩ ogweraha vaꞌerã, peteĩ oheja vaꞌerã."
40,24,42,"Upéa-gwi haꞌarõ-vy perepara katu xe agwahẽ hagwã-rehe. Arakaꞌe áry-pyma po xe pende Járy aju jevy vaꞌerã ndapeikwaái-gwi, perepara rei katu peiko-vy, heꞌi."
40,24,43,"—Pejeapysaka katu xe nheꞌẽ-rehe peikwaa porã hagwã. Óga járy rehegwa nheꞌẽ-rami amombeꞌu-ta peẽ-my pehaꞌarõ hagwã peiko-vy. Óga járy-pe arakaꞌe óra pyhare ou-ta imonda vaꞌe heꞌi-vy, ndokéi arã raꞌe orepara-vy. Nomoinge ukáiry arã raꞌe imondase vaꞌe-pe. Upéixa ete perepara katu peiko-vy peẽ ave xe Nhande Rykeꞌy tee vaꞌe aju jevy vaꞌerã-rehe. Upéa-gwi xe raꞌarõ-vy peiko katu, heꞌi gwemimboꞌe kwéry-pe omombeꞌu-vy."
40,24,45,"Upéi oiporu jevy Hesu óga járy rehegwa nheꞌẽ jarepara porã hagwã nhande-vy oikwaa uka-vy. Tembigwái rekoha rehegwa nheꞌẽ-rami omombeꞌu:—Oĩ vaꞌekwe óga járy, heꞌi. —Heta oĩ hembigwái. Kivaꞌe po hekoha porã-ta, kivaꞌe po hekoha vai-ta amombeꞌu-ta peẽ-my. Óga járy mombyry oho-ta ramo, peteĩ gwembigwái hese ojerovia vaꞌe-pe, hiꞌarandu vaꞌe-pe ave: “Enhangareko porã katu xe róga pygwa-rehe gwive” heꞌi. “Jakaru karuha óra-py peteĩ teĩ vaꞌe-pe embojaꞌo jaꞌo íxupe kwéry hemiꞌurã kwéry eremongaru-vy” heꞌi gwembiporavo-pe oho-vy."
40,24,46,"—Upéi ogwahẽ jevy-ma ou-vy ijáry. Onheꞌẽ ojapo vaꞌe-pe otopa ramo, ojohu porã vaꞌerã hembiapokwe. Iporã vaꞌerã íxupe."
40,24,47,Anhetegwa vaꞌe amombeꞌu-ta peẽ-my: “Ãy ae xe mbaꞌe reta-rehe gwive enhangareko meme ereiko-vy” heꞌi vaꞌerã inheꞌẽ ojapo vaꞌe-pe.
40,24,48,Ha inheꞌẽ apo eꞌỹha-pe katu ivai vaꞌerã. Ndojohu porãi vaꞌerã hembiapokwe. Upe inheꞌẽ apo eꞌỹha: “Hiꞌare-ma xe járy” heꞌi rei arã ojéupe. Upéa-gwi oinupã nupã oirũ hembigwái kwéry-pe hereko asy-vy. Okaꞌu vaꞌe ndive okaru oiko-vy.
40,24,50,"Upe ramo ijáry ogwahẽ jevy vaꞌerã ou-vy. Hese naimanduꞌavéi jave, oikwaa eꞌỹ ete jave, ogwahẽ jevy-ma vaꞌerã ou-vy."
40,24,51,"Ogwahẽ rire, ombohasa asy vaꞌerã íxupe. Ojéhegwi mombyry omondo vaꞌerã íxupe. Gwĩ opyꞌa kyꞌaha omoꞌã kwaa vaꞌe renda-py omondo vaꞌerã íxupe. Upe-py ojaheꞌo vaꞌerã Nhandejáry-rehe onhemoyrõ-gwi. Onhemohãingyry ngyrýu vaꞌerã oiko-vy. Omondo hagwe-pe hasẽ vaꞌerã onhemboasy-vy. Upéa-gwi perepara porã katu peiko-vy peẽ ave, heꞌi Hesu gwemimboꞌe kwéry-pe."
40,25,1,"Hesu omombeꞌu ogwahẽ jevytaha áry kunhataĩ rehegwa nheꞌẽ-ramiUpéi heꞌi jevy Hesu gwemimboꞌe kwéry-pe:—Amombeꞌu-ta peẽ-my xe agwahẽ jevytaha áry kunhataĩ rehegwa nheꞌẽ-rami, heꞌi. —Oĩ vaꞌekwe dez kunhataĩ. Omenda-ta vaꞌe-pe omoirũ. Upe kunhataĩ heꞌi Nhandejáry nhande ruvixa-pe omoirũse vaꞌerã-rehe. Oho ohogwaitĩ-vy upe kwimbaꞌe omenda vaꞌe-pe. Tataendy reheve oho."
40,25,2,—Cinco oĩ hiꞌarandu porã eꞌỹ vaꞌe. Cinco oĩ hiꞌarandu vaꞌe. Upe inharandu porã eꞌỹ vaꞌe tataendy reheve oho. Ha tataendyvy ryru oheja. Ha upe hiꞌarandu vaꞌe katu tataendyvy ryru reheve oho.
40,25,5,Hiꞌare ogwahẽ hagwã ou-vy upe omenda vaꞌe. Ohaꞌarõ jave hapehýi oke-ma.
40,25,6,Ha upe rire katu pyhare mbyte-py oĩ onheꞌẽ hatã vaꞌe: “Ogwahẽ-ta ou-vy omenda vaꞌe. Tapeho katu pehogwaitĩ íxupe” heꞌi.
40,25,7,Upe-ma ramo opaypa-ma hikwái upe dez kunhataĩ. Upéi opuꞌã puꞌã omoatyrõ gwataendy.
40,25,8,—Upéi hiꞌarandu porã eꞌỹ vaꞌe heꞌi: “Ogwe-tama ore rataendy” heꞌi. “Ne rataendyvy ryru-gwi emeꞌẽ mani katu ore-vy” heꞌi hiꞌarandu vaꞌe-pe.
40,25,9,"—“Nameꞌẽ moꞌãi” heꞌi. “Oromeꞌẽ ramo, ore-vy gwarã ndoikovéi vaꞌerã ore-vy. Tapeho katu ovende vaꞌerã-py, pejogwa pendejéupe gwarã” heꞌi hiꞌarandu porã eꞌỹ vaꞌe-pe."
40,25,10,"Oho jave ojogwa hagwã, ogwahẽ-ma ou-vy omenda vaꞌe. Pe kunhataĩ oho eꞌỹ vaꞌe oike ojeꞌói-vy indive jekarugwasu-py. Okẽnda-py omboty-ma."
40,25,11,Hiꞌareve ogwahẽ ou-vy hiꞌarandu porã eꞌỹ vaꞌe: “Ore járy” heꞌi. “Oroike-ta ore ave” heꞌi omenda vaꞌe-pe.
40,25,12,"Ha haꞌe heꞌi: “Anhetegwa amombeꞌu-ta peẽ-my. Xe ndoroikwaái voi. Peẽ ndahaꞌéi xe reꞌýi” heꞌi oikese moꞌã vaꞌe-pe, heꞌi Hesu omombeꞌu-vy kunhataĩ rehegwa nheꞌẽ-rami."
40,25,13,"Upéi heꞌi jevy:—Arakaꞌe áry-ma po xe agwahẽ jevy vaꞌerã, arakaꞌe óra-ma po xe aju jevy vaꞌerã ndapeikwaái voi. Ndapeikwaái voi xe aju jevy hagwã áry. Upéa-gwi xe raꞌarõ-vy tapeiko meme katu, heꞌi Hesu gwemimboꞌe kwéry-pe."
40,25,14,"Upéi heꞌi jevy gwemimboꞌe kwéry-pe:—Ãy amombeꞌu-ta peẽ-my xe agwahẽ jevytaha áry plata atã rehegwa nheꞌẽ-rami, heꞌi. —Oĩ vaꞌekwe imbaꞌe reta vaꞌe. Upe imbaꞌe reta vaꞌe heꞌi Nhandejáry nhande ruvixa-rehe. Yvy ambue-py oho-tama ramo, ohenói ou hagwã gwembigwái kwéry: “Penhangareko katu xe mbaꞌe kwéry-rehe” heꞌi íxupe. —Oĩ oito moeda tuvixa vaꞌe hepy vaꞌe ouro gwigwa ogwereko vaꞌe. Peteĩ vaꞌe-pe cinco omeꞌẽ. Peteĩ vaꞌe-pe omeꞌẽ mokõi. Peteĩ vaꞌe-pe peteĩ omeꞌẽ oiporuruka-vy. Peteĩ teĩ oiporu kwaa hagwã-rami omeꞌẽ. Upe-ma ramo osẽ oho-vy."
40,25,16,"Upe cinco omeꞌẽ ojéupe vaꞌekwe, pyaꞌe oiporu porã oho-vy omeꞌẽ vaꞌekwe ojéupe. Cincove ogana oiporu porã-gwi."
40,25,17,Haꞌe-rami ave upe mokõi omeꞌẽ ojéupe vaꞌekwe ogana ave. Mokõive ogana oiporu porã-gwi.
40,25,18,Ha upe peteĩ omeꞌẽ ojéupe vaꞌekwe ndoiporúiry ijáry omeꞌẽ vaꞌekwe. Oho ojoꞌo yvy-py ojaty hagwã omeꞌẽ ojéupe vaꞌekwe.
40,25,19,—Are rire upe hembigwái járy ogwahẽ jevy-ma ou-vy. Ohenói rire: “Mbaꞌéixa peiporu peẽ-my ameꞌẽ vaꞌekwe?” heꞌi oporandu-vy.
40,25,20,"Upe cinco omeꞌẽ íxupe vaꞌekwe, cincove ogweru jevy íxupe: “Cinco eremeꞌẽ vaꞌekwe xe-vy, xe Járy” heꞌi, “Ko. Cincove agana vaꞌekwe” heꞌi ojáry-pe omeꞌẽ-vy."
40,25,21,—“Iporã eterei” heꞌi íxupe. “Nde reko porã voi raꞌe” heꞌi íxupe. “Ajerovia tee voi nde-rehe” heꞌi íxupe. “Mixĩ vaꞌe-rehe erenhangareko porã raꞌe xe mbotavy eꞌỹ reheve” heꞌi íxupe. “Ãy tuvixave vaꞌe-rehe oromonhangareko jevy-ta” heꞌi íxupe. “Xe moirũ katu onhondive javyꞌa hagwã” heꞌi cincove ogana vaꞌekwe-pe.
40,25,22,"—Upe mokõi omeꞌẽ íxupe vaꞌekwe ogwahẽ ou-vy ave, “Xe járy” heꞌi. “Mokõi eremeꞌẽ vaꞌekwe xe-vy. Ko. Mokõive agana vaꞌekwe” heꞌi ojáry-pe omeꞌẽ jevy-vy."
40,25,23,"—Ohexa-vy ijáry, “Iporã eterei” heꞌi ovyꞌa-vy gwembigwái-pe ijáry. “Nde rekoha porã voi raꞌe. Ajerovia tee voi nde-rehe” heꞌi íxupe. “Xe mbotavy eꞌỹ reheve erenhangareko porã raꞌe mixĩ vaꞌe-rehe” heꞌi íxupe. “Ãy tuvixave vaꞌe-rehe oromonhangareko jevy-ta” heꞌi íxupe. “Xe moirũ katu onhondive javyꞌa hagwã” heꞌi mokõive ogana vaꞌekwe-pe."
40,25,24,"—Upéi ogwahẽ ave ou-vy upe peteĩ omeꞌẽ íxupe vaꞌekwe: “Orohexa kwaa-ma, xe járy, nde reko-rehe” heꞌi. “Ne maꞌe rakateꞌỹ vaꞌe voi raꞌe nde. Nde rapixa-pe, Penhemitỹ xe kokwe-py, ere erejaty uka-vy. Ha upe rire katu entéro hiꞌa vaꞌe gwive eremonoꞌõ uka ndejéupe gwarã. Nde rapixa-pe, Pemohãi-vy penhemitỹ xe kokwe-py, ere erejaty uka-vy. Ha upe rire katu entéro hiꞌa vaꞌe gwive eremboaty uka ndejéupe gwarã” heꞌi."
40,25,25,"“Upéixa-gwi xe kyhyje ndéhegwi. Xe kyhyje-gwi, aha ajaty ne remimeꞌẽgwe yvy-py anhomi-vy. Ko. Ne mbaꞌe” heꞌi ojáry-pe omeꞌẽ jevy-vy."
40,25,26,"“Nde rekoha vai voi raꞌe. Ne ateꞌỹ voi raꞌe” heꞌi gwembigwái-pe. “Xe járy kokwe-py onhemitỹ eꞌỹ reheve, omohãi eꞌỹ reheve hemimonoꞌõ ogwerahapa ojéupe gwarã, ere rei kuri xe-rehe. Aipo ramo, maꞌerã nerenhongatúiry xe mbaꞌe banco-py? Maꞌerã neremoĩry ojeporu hagwã-py, banco pygwa kwéry oiporu hagwã. Aipo ramo, xe aju jevy ramo, omeꞌẽ jevy-vy xe-vy, hetave omeꞌẽ arã moꞌã xe-vy” heꞌi upe peteĩ omeꞌẽ íxupe vaꞌekwe-pe."
40,25,28,"—Upéi heꞌi upe pygwa-pe: “Peteĩ ogwereko vaꞌe-gwi eipeꞌa jevy íxugwi, emeꞌẽ dez ogwereko vaꞌe-pe” heꞌi. “Ogwereko vaꞌe-pe omeꞌẽve vaꞌerã hetave tave ogwereko hagwã. Ha ogwereko eꞌỹ vaꞌe katu mixĩ ogwereko vaꞌe jepe oipeꞌa jevy vaꞌerã íxugwi. Ha xe rembigwái inhateꞌỹ vaꞌe-pe katu, pemosẽ katu íxupe imondo-vy pytũ kwa-rupi. Upe-py ojaheꞌo vaꞌerã. Hasẽ vaꞌerã onhemboasy-gwi. Nhandejáry-rehe onhemoyrõ-gwi, onhemohãingyry ngyrýu vaꞌerã oiko-vy” heꞌi gwembigwái kwéry-pe, heꞌi Hesu ogwahẽ jevytaha óra kwaa uka-vy."
40,25,31," Upéi heꞌi jevy íxupe kwéry Hesu:—Xe Nhande Rykeꞌy tee vaꞌe aju jevy vaꞌerã. Xe ae xe reko-rupi aju vaꞌerã, heꞌi. —Enterove vaꞌe remimboeterã-rami ajehexa uka arã aju-vy. Xe ndive ou vaꞌerã entéro Nhandejáry rembigwái yváy pygwa gwive. Oroju ramo, pe apykagwasu hesakã vaꞌe, mburuvixagwasu gwapy haty ramigwa ári agwapy-ma vaꞌerã peteĩ teĩ hembiapo apokwe-rehe areko hagwã, heꞌi. —Entéro tetã tetã mygwa ko yvy-py oĩ vaꞌe gwive onhomboatypa vaꞌerã ou-vy xe renonde-py. Ogwahẽ ramo ou-vy xe renonde-py aipeꞌa peꞌa vaꞌerã ojóhugwi hembiapokwe-rami. Herekwa cabrito kwéry-gwi ovexa oipeꞌaha-rami ave xe aipeꞌa vaꞌerã hekoha vai vaꞌe-gwi hekoha porã vaꞌe, heꞌi. —Hekoha porã vaꞌe xe amoĩ vaꞌerã xe akatúa-koty. Xe asu-koty amoĩ vaꞌerã hekoha vai vaꞌe."
40,25,34,Upe ramo xe huvixagwasu vaꞌe haꞌe-ta xe akatúa kotygwa-pe: “Peju katu peẽ xe Ru rembihovasa vaꞌe. Peju katu. Oĩ peẽ-my gwarã. Ko yvy rembypy gwive omoĩ vaꞌekwe pene renagwã. Peiko katu Nhandejáry pende ruvixa ndive pemoirũ-vy.
40,25,35,"Xe vareꞌa ramo, xe mongaru vaꞌekwe. Xe yꞌuhéi ramo, xe mboyꞌu vaꞌekwe. Xe ndarekói ramo xe agwahẽ hagwã xe mogwahẽ joty vaꞌekwe nde ha-py. Opi-vy aiko jave, eremeꞌẽ vaꞌekwe xe-vy xe aorã. Xe rasy ramo, erenhangareko vaꞌekwe xe-rehe. Preso anhemoĩ jave, xe mbovyꞌa hagwã ereju vaꞌekwe. Upéa-gwi peiko katu Nhandejáry pende ruvixa ndive pemoirũ-vy” haꞌe vaꞌerã hekoha porã vaꞌe-pe, heꞌi."
40,25,37,"—Upe ramo heꞌi rei vaꞌerã xe-vy: “Arakaꞌe tipo erejehexa uka arakaꞌe nde vareꞌa ramo, ore Járy? Arakaꞌe tipo oromongaru arakaꞌe? Arakaꞌe tipo erejehexa uka nde yꞌuhéi ramo? Arakaꞌe tipo oromboyꞌu arakaꞌe?"
40,25,40,"—Upéi xe huvixagwasu vaꞌe haꞌe vaꞌerã íxupe kwéry: “Anhetegwa amombeꞌu-ta peẽ-my. Erejapo porã jave xe reꞌýi-pe, xe-vyma ave erejapo porã-ma. Xe reꞌýi hekoꞌive vaꞌe-pe jepe ereipytygwõ tygwõ jave, xe-vy ave-ma xe pytygwõ” haꞌe vaꞌerã hekoha porã vaꞌe-pe, heꞌi."
40,25,41,"—Upéi haꞌe vaꞌerã xe asu kotygwa-pe: “Tapeho katu xéhegwi. Xe remimboykerã-ma voi peẽ. Oime tata anháy ruvixa pegwarã, hembigwái kwéry pegwarã ave. Upe tata nhepyrũ opa eꞌỹ vaꞌe. Tapeho katu upe-py."
40,25,42,"Xe xe vareꞌa ramo vaꞌekwe, napepena penáiry joty vaꞌekwe xe-rehe xe mongaru hagwã-rehe. Xe yꞌuhéi ramo, napepenái vaꞌekwe xe-rehe xe mboyꞌu hagwã-rehe. Xe ndarekói ramo xe agwahẽ hagwã, naxe mogwahẽ ukái vaꞌekwe pende ha-py. Xe opi-vy aiko ramo, napemeꞌẽséiry vaꞌekwe xe-vy xe aorã. Xe rasy ramo, xe preso anhemoĩ ramo ave, napenhangarekóiry xe-rehe vaꞌekwe.” Upéixa xe haꞌe vaꞌerã xe asu kotygwa-pe, heꞌi."
40,25,44,"—Upe-ma ramo heꞌi-ma vaꞌerã xe-vy hikwái: “Arakaꞌe tipo eregwahẽ ore ha-py nde vareꞌa ramo, ore Járy?” heꞌi vaꞌerã xe-vy. “Arakaꞌe tipo noromongarúi vaꞌekwe? Arakaꞌe tipo erejehexa uka nde yꞌuhéi ramo? Arakaꞌe tipo noromboyꞌúi vaꞌekwe? Arakaꞌe tipo noromogwahẽ ukái ndererekói ramo eregwahẽ hagwã? Arakaꞌe tipo noroipytygwõi opi-vy ereiko jave?” heꞌi vaꞌerã xe-vy. “Nde rasy ramo, preso erenhemoĩ jave, arakaꞌe tipo noroipytygwõi?” heꞌi vaꞌerã xe-vy xe asu kotygwa, heꞌi Hesu."
40,25,45,"—Upe jave haꞌe arã íxupe kwéry: Xe huvixagwasu vaꞌe anhetegwa amombeꞌu-ta peẽ-my. Xe reꞌýi-pe nderejapo porãi jave, xe-vyma ave nderejapo porãiry raꞌe. Xe reꞌýi hekomirĩve vaꞌe-pe jepe nereipytygwõiry jave, xe-vyma ave naxe pytygwõiry raꞌe, haꞌe vaꞌerã hembiapo vai vaꞌe-pe, heꞌi."
40,25,46,"—Upe jave ojerereko asy haty-py opa eꞌỹ reheve ojeꞌói vaꞌerã hekoha vai vaꞌe. Ha hekoha porã vaꞌe katu oikove meme vaꞌerã Nhandejáry ndive opa eꞌỹ reheve, heꞌi gwemimboꞌe kwéry-pe Hesu ogwahẽ jevy hagwã óra-py oikwaa uka-vy."
40,26,1,"  Koꞌã vaꞌe nheꞌẽ omombeꞌupa rire, heꞌi jevy gwemimboꞌe kwéry-pe Hesu:"
40,26,2,"—Peikwaa mokõi áry rire oiko-ta aretegwasu héry vaꞌe páscoa. Upe áry-py xe Nhande Rykeꞌy tee vaꞌe kurusugwasu-rehe xe moĩ vaꞌerã po-py xe meꞌẽ vaꞌerã xe reraha-vy xe juka uka hagwã, heꞌi ójehe, aretegwasu páscoa-rehe ave.Upe áry-py nanhambovúiry vaꞌekwe jaꞌu vaꞌerã. Nhane manduꞌa ave nhane rembypy ojerereko asy hagwe-rehe. Yma ete upe áry-py osẽ vaꞌekwe gwĩ hese ipuꞌaka vaꞌe po-gwi. Upéa-rehe jareko aretegwasu páscoa koꞌãy peve."
40,26,3,"Upe ramo paꞌi ruvixa kwéry, judeu ruvixa kwéry ndive ojogweroaty-ma hikwái. Caifás paꞌi ruvixagwasu róga kakwaa-py ojogweroaty."
40,26,4,"Upe-py koty-py onhomboꞌe mboꞌe Hesu-rehe hikwái:—Nhambotavy íxupe jaipyhy-vy jajuka hagwã, heꞌi Hesu-rehe hikwái. —Arete-py ae ani jaipyhy íxupe, heꞌi. —Atýra-py jaipyhy ramo, onhembopoxy arã ijaty jaty vaꞌe kente kwéry nhande-vy, heꞌi ójehe Hesu pyhyharã kwéry.Upéa-gwi oipyhy nhemise Hesu-pe hikwái."
40,26,6, Ha Hesu katu oime Betânia tetãꞌi-my. Simão róga-py oime. Upe Simão mbaꞌasy vai-gwi ijai aipa vaꞌekwe nhahenói íxupe vaꞌe. Upe ramo ogwahẽ ou-vy peteĩ kunha. Hyakwã porã tee vaꞌe hyru reheve ogweru. Pe hyru ojejapo vaꞌekwe alabastro-gwi. Ita kyra rendy-gwi ojapo vaꞌekwe. Ha hyakwã porã vaꞌe hepy eterei voi. Upéa oipyhy onhohẽ Hesu akã-rehe. Ogwapy jave okaru-vy onhohẽ hese omohyakwã porã-vy íxupe.
40,26,8,"Upe vaꞌe ohexa ramo, ogweropoxy-ma hemimboꞌe kwéry:—Maꞌerã po onhohẽ rei pe hyakwã porã vaꞌe Hesu akã-rehe? heꞌi ojóupe hikwái oporandu-vy."
40,26,10,"Upéa heꞌi vaꞌe oikwaa-ma Hesu:—Maꞌerã po ko kunha-pe eremoakã rasy? haꞌe heꞌi. —Hembiapo porã ete voi xe-vy, heꞌi íxupe kwéry."
40,26,11,"—Pene paꞌũ-my oime meme vaꞌerã iporiahu vaꞌe. Ha xe ae katu naime meméi vaꞌerã aiko-vy pene paꞌũ-my, heꞌi íxupe kwéry."
40,26,12,"—Omano vaꞌekwe jajaty hagwã nhamohyakwãha-rami, amano eꞌỹ ngatu xe mohyakwã ranhe ko kunha, heꞌi."
40,26,13,"—Haꞌe-ta ko kunha-rehe anhetegwa vaꞌe. Opa-rupi entéro ko yvy-rupi, mamo xe rehegwa nheꞌẽ porã omombeꞌu mbeꞌu ha-rupi ave omombeꞌu vaꞌerã voi ko kunha rembiapo porã-rehe imanduꞌa hagwã hese, heꞌi gwemimboꞌe kwéry-pe Hesu kunha-rehe."
40,26,14," Upe ramo peteĩ hemimboꞌe kwéry vaꞌe, Iscariotes héry vaꞌe, oho paꞌi ruvixa kwéry ha-py:"
40,26,15,"—Aipyhy uka-ta peẽ-my Hesu, heꞌi. —Mbovy erepaga-ta xe-vy aipyhy uka ramo peẽ-my? heꞌi oporandu-vy Judas.Ha ipyhyharã heꞌi:—Trinta prata gwigwa moeda oromeꞌẽ-ta nde-vy, heꞌi Judas-pe hikwái."
40,26,16,"Upéa nheꞌẽ omoporã Judas. Omoporã rire-ma, orepara oiko-vy Hesu-rehe ipyhyharã-pe omombeꞌu hagwã óra raꞌarõ-vy."
40,26,17,"  Ha upéi katu aretegwasu-py ogwahẽ ou-vy Hesu ha-py hemimboꞌe kwéry. Upe vaꞌe semana-py mbojape ovu eꞌỹ vaꞌe jaꞌu. Oiko-ma ramo upéa semana, ogwahẽ ou-vy Hesu ha-py hemimboꞌe kwéry:—Kipy tipo orombogwejy-ta nde-vy ne remiꞌurã nhane manduꞌa hagwã páscoa-rehe jakaru-vy? heꞌi oporandu-vy Hesu-pe."
40,26,18,"Ha Hesu heꞌi íxupe kwéry:—Tapeho katu tetã-my. Oĩ xe mogwahẽharã. Tapeho iha-py peje-vy: “Heꞌi kuri nhane mboꞌeháry: Onhemoꞌagwĩ-ma amano hagwã áry. Nde róga-py xe manduꞌa-ta páscoa-rehe. Xe remimboꞌe kwéry ndive akaru-ta” peje kuri óga járy-pe, heꞌi gwemimboꞌe kwéry-pe."
40,26,19,Upéi oho ojapo Hesu nheꞌẽ ombogwejy hemiꞌurã íxupe.
40,26,20,Kaꞌaru ete ramo ogwapy haꞌe doze gwemimboꞌe kwéry ndive okaru hagwã.
40,26,21,"Okaru jave heꞌi:—Anhetegwa vaꞌe amombeꞌu-ta peẽ-my, heꞌi. —Peteĩ pene paꞌũ-my oĩ vaꞌe xe mombeꞌu vaꞌerã xe pyhyharã-pe, heꞌi gwemimboꞌe kwéry-pe."
40,26,22,"Ohendu ramo inheꞌẽ, ojepyꞌa rerahapa-ma hese hikwái. Nombovyꞌavéi-ma íxupe kwéry:—Xe tipo oropyhy uka-ta, xe Járy? heꞌi. —Xe paraꞌe, ndaxéiry paraꞌe? —onhemopeteĩ teĩ oporandu-vy íxupe."
40,26,23,"—Peteĩ pende avyte-py oĩ vaꞌe, hyru-py opo omoĩ vaꞌe, xe mombeꞌu vaꞌerã xe pyhyharã-pe, heꞌi. —Xe ndive omoakỹ vaꞌe mbojape nhaꞌẽ-py xe mombeꞌu vaꞌerã, heꞌi."
40,26,24,"—Xe Nhande Rykeꞌy tee vaꞌe aha vaꞌerã xe ajejuka uka hagwã-py, heꞌi. —Nhandejáry kwatia nheꞌẽ heꞌi hagwe-rami aha vaꞌerã. Ha xe mombeꞌu vaꞌerã katu xe pyhyharã-pe amboasy eterei íxupe. Ohasa asy eterei vaꞌerã. Iporãve arã raꞌe ndoikói ramo osyrã-pe raꞌe, heꞌi gwemimboꞌe kwéry-pe."
40,26,25,"Upe ramo:—Xe paraꞌe, ndaxéiry paraꞌe, xe mboꞌeháry? heꞌi Judas, upe ipyhyharã-pe omombeꞌu-ta vaꞌe.—Nde voi, heꞌi Hesu. —Nde erenhemombeꞌuha-rami voi nde, heꞌi Judas-pe."
40,26,26,"Okaru joa jave, haꞌe oipyhy mbojape, otima porã Nhandejáry-pe. Upéi ombopo mbopóy mbojape omeꞌẽ gwemimboꞌe kwéry-pe omongaru joty:—Ko, heꞌi omeꞌẽ-vy. —Heꞌu katu. Ko mbojape xe rete-rehe heꞌi, heꞌi íxupe kwéry ojehegwigwa omeꞌẽ-vy."
40,26,27,"Upéi oipyhy ave copo, otima porã Nhandejáry-pe omeꞌẽ íxupe kwéry:—Peẽ kwéry peꞌu katu ko vaꞌe copo pygwa, heꞌi. —Ko copo pygwa xe rugwy-rehe heꞌi, heꞌi íxupe kwéry. —Osyry vaꞌerã xe rugwy imbaraete hagwã Nhandejáry heꞌi vaꞌekwe. Yma Nhandejáry, “Amopotĩ vaꞌerã kente kwéry” heꞌi vaꞌekwe. Upéa nheꞌẽ imbaraete-ma vaꞌerã xe rugwy osyry-ma ramo, heꞌi. —Heta kente-rehe ha-py osyry vaꞌerã xe rugwy omboyke hagwã íxugwi kwéry hembiapo vaikwe, heꞌi Hesu."
40,26,29,"—Haꞌe-ta peẽ-my. Haꞌu-ma kuri uva rykwere. Ãy ae katu ndaꞌu moꞌãvéi-ma. Ha upe rire katu, xe Ru pende ruvixa oiko haty-py, haꞌu jevy vaꞌerã, heꞌi. —Upe-py agwahẽ ramo uva rykwere pyahu haꞌu jevy vaꞌerã. Pene ndive haꞌu jevy vaꞌerã, heꞌi gwemimboꞌe kwéry-pe."
40,26,30,"Upéi oporahéi rire, osẽ oho-vy. Oliveiras yvyaty-py oho ojeꞌói-vy.  "
40,26,31,"  heꞌi. Yma heꞌi hagwe-rami, ãy xe juka-tama, heꞌi."
40,26,32,"—Ha upe rire xe anhemoingove jevy rire katu, aha vaꞌerã Galiléia yvy-py, heꞌi. —Pene renonde aha ranhe vaꞌerã, heꞌi íxupe kwéry."
40,26,33,"Upéi Pedro heꞌi:—Gwĩ ne irũ kwéry ndéhegwi ojehesa rerova ramo jepe, xe ae katu ndorohejái joty vaꞌerã, heꞌi Hesu-pe."
40,26,34,"—Anhetegwa vaꞌe amombeꞌu-ta nde-vy, heꞌi Hesu Pedro-pe. —Etería ko vaꞌe pyhare-py, neꞌírã osapukái ramo gáju, “Xe ndaikwaái voi” ere vaꞌerã xe-rehe mbohapyha-rehe, heꞌi íxupe."
40,26,35,"—Ne ndive xe ajejuka uka ramo jepe, ndajehesa rerovái joty vaꞌerã ndéhegwi, heꞌi íxupe Pedro. —“Xe ndaikwaáiry” ndaꞌéiry joty arã nde-rehe, heꞌi Hesu-pe.Pedro heꞌi hagwe-rami ave heꞌi inhirũ kwéry Hesu remimboꞌe."
40,26,36," Ha upéi katu Hesu oho ojeꞌói-vy gwemimboꞌe kwéry ndive. Ogwahẽ oho-vy Getsêmani yvaty-py:—A-py pegwapy katu, heꞌi. —Xe ae ahasave-ta upe-py Nhandejáry ndive anhomongeta hagwã, heꞌi gwemimboꞌe kwéry-pe."
40,26,37,Upéi mbohapy ondive ogweraha. Ogweraha Pedro. Mokõi Zebedeu raꞌy ogweraha ave ondive. Upe ramo Hesu ovyꞌareꞌỹ-ma oiko-vy. Ojepyꞌajopy eterei-ma ave oiko-vy. Ogwahẽ vyꞌareꞌỹgwasu íxupe:
40,26,38,"—Ogwahẽ-ma vyꞌareꞌỹgwasu xe-vy xe juka-ta vaꞌe-rami, heꞌi. —Epyta nde a-py. Xe moirũ katu ereke eꞌỹ reheve, heꞌi gwemimboꞌe-pe."
40,26,39,"Upéi haꞌe ae oho mbykymi hova-py ojeity yvy-rupi:—Xe Ru, ereipeꞌase ramo, eipeꞌa katu xéhegwi xe pyꞌajopyha. Xe-vy ojehu vaꞌerã eipeꞌa katu xéhegwi. Ha ndereipeꞌaséi ramo ae katu, ani joty ereipeꞌa, heꞌi onhomongeta-vy Nhandejáry ndive."
40,26,40,"Upéi ou jevy mbohapy gwemimboꞌe ha-py. Ogwahẽ ramo, ikéra otopa:—Maꞌerã po ereke eꞌỹ reheve naxe raꞌarõiry? Maꞌerã peteĩ óra-py jepe naxe raꞌarõiry? heꞌi."
40,26,42,"Upéi oho jevy Nhandejáry ndive onhomongeta-vy:—Ndereipeꞌaséi ramo xe pyꞌajopyha jepe, ereipota ramo ave xe ahasa asy jepe, tojapo joty katu ne remimbota, xe Ru, heꞌi oração apo-vy."
40,26,43,"Ouri jevy ramo, ikéra otopa jevy-ma. Hapehýi eterei-gwi, okepa-ma hikwái."
40,26,44,Upéixa-gwi oheja jevy-ma oho-vy. Mbohapy jevy ojapo oração. Gwemimombeꞌukwe omombeꞌu jevyri Nhandejáry-pe.
40,26,45,"Upéi ou jevy-ma gwemimboꞌe oĩ ha-py:—Maꞌerã po ereke joty eretongea-vy? heꞌi. —Ogwahẽ-ma ngatu xe óra. Xe Nhande Rykeꞌy tee vaꞌe ãy xe meꞌẽ-ta xe reraha-vy gwĩ ojejavy vaꞌe Nhandejáry kwaa eꞌỹha vaꞌe po-py, heꞌi."
40,26,47,"  Onheꞌẽ vyteri jave Hesu, ogwahẽ-ma ou-vy Judas, peteĩ doze hemimboꞌe kwéry vaꞌe. Indive kwéry heta ou ave. Opo-py ogweru kyse puku. Yvyra ave ogweru hikwái. Upéa paꞌi ruvixa kwéry remimbou, judeu ruvixa kwéry remimbou voi."
40,26,48,Ha heꞌi raꞌe íxupe kwéry: “Ahexa uka-ta peẽ-my pene rembipyhyse” heꞌi raꞌe Hesu-rehe. “Upe ahovapyte-ta vaꞌe pene rembipyhyrã voi” heꞌi raꞌe íxupe kwéry Judas. “Ahovapyte jave peẽ peikwaa-ma arã. Peipyhy mani kuri íxupe” heꞌi raꞌe ipyhyharã-pe.
40,26,49,"Upéa-gwi oho pyaꞌe Hesu renda-py oipyhy hagwã. heꞌi:—Mbaꞌéixa pa xe mboꞌeháry, heꞌi ogwahẽ-vy íxupe.Upéi ohovapyte Hesu-pe."
40,26,50,"Ha Hesu heꞌi:—Xe irũ, heꞌi, —Mbaꞌe apo-vy ereju raꞌe, heꞌi íxupe. —Ejapo mani katu erejapose vaꞌe, heꞌi Judas-pe.Heꞌi-ma ramo, ou onhemoĩ-ma hese oipyhy hagwã íxupe hikwái."
40,26,51,"Upe-ma ramo, peteĩ Hesu irũ vaꞌe omopuꞌã okyse oikytĩ-vy. Ombogwái paꞌi ruvixagwasu rembigwái-pe. Ohupity inambi, hoꞌa inambikwe oho-vy."
40,26,52,"Ha Hesu heꞌi:—Nde kyse katu emoĩ jevy hyru-py. Kyse omopuꞌã vaꞌe gwive kyse-py ave ojejuka vaꞌerã, heꞌi kyse omopuꞌã vaꞌekwe-pe."
40,26,53,"—“Ndaipóri Hesu pytygwõharã” ere moꞌã. Xe Ru-pe ahenói ramo, pyaꞌe ombou arã xe-vy heta gwembigwái yváy pygwa xe resendeharã. Setenta e dois mil ombou arã xe-vy xe resendeharã, heꞌi. —Hetave ombou arã xe-vy xe resendeharã, heꞌi."
40,26,54,"—Ha nahenói moꞌãiry xe pytygwõharã-rehe. Oĩ Nhandejáry kwatia nheꞌẽ a-rami:“Ohasa asy vaꞌerã Cristo”heꞌi vaꞌekwe. Aipo ramo, xe Ru-pe ahenói ramo xe resende hagwã, naimbaraetevéi arã Nhandejáry kwatia nheꞌẽ, heꞌi. —Yma heꞌi hagwe-rami, ãy ndoikói arã, heꞌi kyse omopuꞌã vaꞌekwe-pe."
40,26,55,"Upe ramo heꞌi ijaty jaty vaꞌe kente-pe:—Maꞌerã po pegwahẽ peju-vy kyse reheve xe pyhy hagwã peju-vy? Maꞌerã po yvyra reheve ave pegwahẽ peju-vy? “Hesu oporosakea vaꞌe” peje tipo peju-vy xe-rehe? heꞌi íxupe kwéry. —Ha ndahaꞌéiry upeixagwa xe, heꞌi Hesu íxupe kwéry. Ikoꞌẽ koꞌẽ agwapy aporomboꞌe-vy ae Nhandejáry róga kakwaa-py aiko-vy. Ha ndaxe pyhýi voi raꞌe."
40,26,56,"Ha Nhandejáry nheꞌẽ-py omombeꞌu vaꞌety remimoĩgwe kwatia-rehe katu ipokatu voi, imbaraete voi. Upéa-gwi yma heꞌi hagwe-ramima, ãy oiko-ma, heꞌi. —Kóixa ndojehúi ramo raꞌe xe-vy, ndaipokatúi arã raꞌe Nhandejáry kwatia nheꞌẽ, heꞌi íxupe kwéry.Upe-ma ramo, hemimboꞌe kwéry gwive ohejapa íxupe. Okanhymba ojeꞌói-vy íxugwi."
40,26,57,"   Ha upéi katu Hesu pyhyhagwe ogweraha íxupe. Caifás paꞌi ruvixagwasu róga kakwaa-py ogweraha. Upe-py ojogweroaty raꞌe gwĩ judeu rekomboꞌehaty, judeu ruvixa kwéry ndive."
40,26,58,"Ha Pedro katu oho hapykwéri meme. Hesu rapykwéri puku oho. Paꞌi ruvixagwasu roka peve ogwahẽ oho-vy. Upe-py ogwahẽ ramo, oike ogwapy polícia kwéry ndive oiko-ta vaꞌe ohexa hagwã."
40,26,59,"Ha paꞌi ruvixa kwéry judeu ruvixa kwéry ndive, oheka heka moꞌã Hesu-rehe ijapu vaꞌerã. Ojuka ukase íxupe hikwái. Hovagwy-py ou onhemboꞌy ramo jepe heta ijapu vaꞌe, omombeꞌu joavy avy joty. Oipota peteĩxa omombeꞌu ojuka uka hagwã. Ha omombeꞌu joavy avy joty. Heta ijapu japu rire, ou onhemboꞌy mokõi vaꞌe:"
40,26,61,"—Upéa remimombeꞌukwe oromombeꞌu jevy-ta peẽ-my, heꞌi. —“Aitypa uka-ta ko Nhandejáry róga kakwaa, mbohapy áry-rupi amopuꞌã jevy hagwã” heꞌi Hesu nheꞌẽgwe mombeꞌu-vy."
40,26,62,Upe jave opuꞌã onhemboꞌy-ma paꞌi ruvixagwasu oĩ-vy:—Ne mombeꞌu kuri. Maꞌerã-gwi nerenhemombeꞌúiry raꞌe nde? heꞌi Hesu-pe.
40,26,63,"Ha Hesu katu opyta okirirĩ rei íxugwi. Mbaꞌeve ndeꞌíry íxupe.Upéi paꞌi ruvixagwasu heꞌi:—Nhandejáry Tupã oikove vaꞌe réry-py, oromonheꞌẽ-ta nde apu eꞌỹ reheve, heꞌi íxupe. —Nde pa Cristo nhane remihaꞌarõ vaꞌe? heꞌi oporandu-vy íxupe. —Nde pa Nhandejáry raꞌy tee vaꞌe? Emombeꞌu katu ore-vy nde apu eꞌỹ reheve, heꞌi íxupe omonheꞌẽse-vy."
40,26,64,"Upéi Hesu heꞌi:—Xe ko haꞌe voi, heꞌi. —Nde xe mombeꞌuha-rami xe Cristo voi, heꞌi paꞌi ruvixagwasu-pe.Upéi heꞌi jevy Hesu:—Haꞌe-ta peẽ-my kwéry. Xe Nhande Rykeꞌy tee vaꞌe-pe xe rexa-ta kuri. Nhandejáry yke-rehe ijakatúa-koty agwapy ramo xe rexa vaꞌerã. Imbaraeteve vaꞌe Nhandejáry. Arai-rupi xe agwejy ramo xe rexa vaꞌerã, heꞌi judeu ruvixa-pe."
40,26,65,"Upéa nheꞌẽ ogwenohẽ-ma ramo ojéupe, ogweropoxy paꞌi ruvixagwasu. Ogwerovái-gwi, omondoro oao:—Onheꞌẽ vai rei-ma onhemonhandejáry-vy moꞌã, heꞌi. —Pehendu-ma inheꞌẽ vaiha, heꞌi. —Outro imombeꞌuharã-rehe nanhaikotevéiry. Ojéhegwi rei onheꞌẽ vai-ma, heꞌi hese."
40,26,66,"—Mbavaꞌe tipo pejapo-ta hese? heꞌi oporandu-vy.—Tomano katu, tojejuka katu, heꞌi joa voi hese."
40,26,67,"Upe ramo onygwõ nygwõ hese. Osokea íxupe opo-py. Oĩ íxupe oipete vaꞌe ave: —Nde Cristo, Nhandejáry nheꞌẽ mombeꞌuhaty raꞌe nde. Aipo ramo, emombeꞌu ore-vy kivaꞌe vaꞌe ne nupã, heꞌi oinupã nupã-vy íxupe hikwái."
40,26,69,"   Ha Pedro katu ogwapy oĩ-vy oka-py. Upe-ma ramo ogwahẽ ou-vy iha-py kunhataĩ paꞌi ruvixagwasu rembigwái vaꞌe:—Nde ave eremoirũ raꞌe Hesu Galiléia pygwa, heꞌi Pedro-pe."
40,26,70,"Ha Pedro heꞌi:—Ndaxéiry, heꞌi. —Namoirũiry vaꞌe voi íxupe, heꞌi upe-py oĩ vaꞌe apyte-py Hesu-rehe. —Ne nheꞌẽ katu ndaikwaáiry, heꞌi moꞌã kunhataĩ-pe."
40,26,71,"Upéi osẽ mbykymi oho-vy. Okẽ-my oho. Upe-py ohexa íxupe outro kunhataĩ:—Upéa omoirũ vaꞌe oiko-vy raꞌe. Hesu Nazaré pygwa ndivegwa, heꞌi upe pygwa-pe."
40,26,72,"—Ndaxéiry, heꞌi jevy Pedro kunhataĩ-pe. —Xe apu ramo, taxe moingo asy katu Nhandejáry, heꞌi. —Ndaikwaáiry xe íxupe, heꞌi moꞌã Pedro kunhataĩ-pe Hesu-rehe."
40,26,73,"Upe riremi onhemoꞌagwĩ-ma ou-vy Pedro renda-py upe-py opuꞌã oĩ-vy vaꞌe:—Galiléia pygwa nheꞌẽ-rami ave erenheꞌẽ. Hendivegwa voi nipo raꞌe nde, heꞌi íxupe. —Nde rekoha-rehe oroikwaa, heꞌi íxupe."
40,26,74,"Upe ramo heꞌi:—Xe apu ramo, taxe moingo asy katu Nhandejáry, heꞌi. —Upe vaꞌe xe ndaikwaáiry voi, heꞌi moꞌã upe pygwa-pe.Upe-ma ramo pyaꞌe osapukái gáju."
40,26,75,"Ha Pedro imanduꞌa-ma Hesu nheꞌẽgwe-rehe: “Neꞌírã osapukái ramo gáju, Xe ndaikwaáiry voi, ere vaꞌerã xe-rehe mbohapyha-rehe”. Upéa nheꞌẽ-rehe imanduꞌa-ma ramo Pedro, osẽ-vy ojaheꞌo. Hasẽ-ma osẽ oho-vy."
40,27,1,"  Koꞌẽmba-ma ramo, ojogweroaty jevy paꞌi ruvixa kwéry, judeu ruvixa kwéry ndive:—Mbaꞌéixa jajuka uka-ta Hesu-pe? heꞌi onhomboꞌe mboꞌe-vy hikwái hese."
40,27,2,"Upe-ma ramo, onhapytĩ-ma íxupe. Ipokwaha reheve ogweraha mburuvixa Pilatos po-py omeꞌẽ-vy."
40,27,3,Ha upéi katu. “Ojuka-ta voi nipo Hesu-pe raꞌe” heꞌi ojéupe pe Hesu mombeꞌuhare ipyhyharã-pe. Upéa-gwi omboasy eterei gwembiapokwe. Omboasy-gwi omeꞌẽse jevy ojéupe omeꞌẽ vaꞌekwe imeꞌẽhare-pe. Upe trinta prata gwigwa moeda omeꞌẽse jevy moꞌã íxupe kwéry:
40,27,4,"—Ajejavy-ma, heꞌi. —Heko jejavy eꞌỹ vaꞌe amombeꞌu kuri ijuka ukaharã-pe, heꞌi judeu ruvixa kwéry-pe onhemombeꞌu-vy.Ha haꞌe kwéry katu nopenái joty inheꞌẽ-rehe:—Noropenái ne nheꞌẽ-rehe, heꞌi. —Nde ae katu epena ne rembiaporã-rehe, heꞌi Judas-pe hikwái.Nopenái hese. Upe ramo oity yvy-py upe trinta moeda. Nhandejáry róga kakwaa koty-py oity. Oity rire, osẽ ojejuvy hagwã-pyma oho. Ha paꞌi ruvixa kwéry katu omonoꞌõ noꞌõ jevy hembieitykwe:—Ko vaꞌe moeda ojuka uka-ta moꞌã vaꞌe repy, heꞌi. —Upéa-gwi ndatekoháiry nhamoĩ hagwã pirapire ryruty-py Nhandejáry róga oĩ vaꞌe-py, heꞌi ojóupe. Upéixa ramo onhomboꞌe mboꞌe onhondive oikwaa hagwã gwembiaporã. Oikwaa rire, oho ojogwa yvy. Upe yvy tuju-gwi mbaꞌe ryru apohaty mbaꞌekwe. Gwĩ yvy akéno-gwi ou vaꞌekwe ojaty hagwã ojogwa upe vaꞌe yvy."
40,27,8,"Upéa-gwi, ojejuka vaꞌekwe repykwe-py ojogwa-gwi, ombohéry, “Ojejuka vaꞌekwe yvy”. Koꞌánga ete peve héry upéixa."
40,27,9,Yma heꞌi hagwe-rami ãy oiko-ma.
40,27,11,"  ; Ha upéi katu omonhemboꞌy imoĩ-vy Hesu-pe mburuvixa Pilatos rovagwy-py:—Nde tipo ereiko raꞌe judeu kwéry ruvixagwasu ramo? heꞌi oporandu-vy íxupe Pilatos.Haꞌe heꞌi:—Xe voi aiko, heꞌi. —Ereha-rami aiko, heꞌi joty mburuvixa-pe."
40,27,12,"Ha paꞌi ruvixa kwéry judeu ruvixa kwéry ndive,—Hembiapo vai-ma, hembiapo vai-ma, heꞌi joa ramo hese, mbaꞌeve joty nomombeꞌúiry.Onhemokirirĩ rei joty Hesu."
40,27,13,"Upéixa-gwi:—“Hembiapo vai vai-ma upe vaꞌe” heꞌi ramo nde-rehe, maꞌerã po raꞌe nerenhemombeꞌúiry? heꞌi íxupe oporandu-vy Pilatos."
40,27,14,"Ha haꞌe katu mbaꞌeve joty ndeꞌíry. Heta nheꞌẽ ombojase moꞌã ramo jepe hese, mbaꞌeve joty nomombeꞌúiry gwĩ ójehe onheꞌẽ vai vai vaꞌe-pe.Upéa rexa-vy, “Maꞌerã po Hesu nonhemombeꞌúi joty gwĩ ójehe onheꞌẽ vai vai vaꞌe-pe?” heꞌi ojéupe mburuvixa opondera-vy Hesu-rehe."
40,27,15,"Ha oiko jave aretegwasu, oĩ opoi uka vaꞌerã íxugwi. Peteĩ onhemoĩ preso vaꞌekwe-gwi oĩ opoi uka jevy vaꞌerã imondo-vy mburuvixa. Upéixa tekoha. Upe ijaty vaꞌe kwéry ojerure vaꞌekwe-gwi opoi uka-ma imondo-vy. Upéa ojehu jave Hesu-pe, oĩ peteĩ onhemoĩ vaꞌe preso héry vaꞌe Barrabás. Upéa-pe enterove vaꞌe oikwaa íxupe.  Ha upéi katu heta kente ojogweroatypa. Upe ramo heꞌi: “Ndaijaꞌéi-gwi rei Hesu-rehe oipyhy raꞌe íxupe heru-vy xe-vy hikwái” heꞌi ojéupe mburuvixa. Upéa-gwi heꞌi:—Kivaꞌe-gwi po peipota peẽ-my apoi, heꞌi, —arrabás-gwi paraꞌe, Hesu Cristo héry vaꞌe-gwi paraꞌe? heꞌi oporandu-vy ijaty jaty vaꞌe kwéry-pe. Series,  Upe ramo ogwapy jave Pilatos oĩ-vy mburuvixa ogwapy haty-py, ombou onheꞌẽ hembireko íxupe:—Upe vaꞌe heko jejavy eꞌỹ vaꞌe. Eheja rei katu íxupe, heꞌi. —Pyhare ahexa kuri íxupe xe kéra-py. Íxugwi anhemondýi. Xe kéra-py ahasa asy ahexa ramo. Esyry katu ijypy-gwi, heꞌi omondo-vy onheꞌẽ ome-pe. Ha paꞌi ruvixa kwéry judeu ruvixa ndive katu, omboꞌe mboꞌe ijaty jaty vaꞌe-pe:—“Epoi katu Barrabás-gwi. Hesu ae katu tojejuka” peje katu, heꞌi ijaty vaꞌe kwéry-pe ojojurupypa opoꞌẽ-vy hikwái. —Oĩ mokõi. Kivaꞌe-gwi tipo peipota apoi? heꞌi oporandu-vy íxupe kwéry.Ha haꞌe kwéry heꞌi:—Barrabás-gwi epoi toho, heꞌi mburuvixa-pe hikwái."
40,27,22,"—Aipo ramo, mbavaꞌe tipo ajapo-ta Hesu Cristo héry vaꞌe-rehe? heꞌi íxupe kwéry.—Ejuka uka katu íxupe. Kurusugwasu-rehe ejuka uka íxupe, heꞌi joa joty íxupe."
40,27,23,"—Ajuka rei vaꞌerã. Nahembiapo vaíry voíte Hesu raꞌe, heꞌi Hesu-rehe íxupe kwéry.—Emboja katu, emboja katu imoĩ-vy kurusugwasu-rehe omano hagwã, heꞌi joa joa hikwái onheꞌẽ hatãve tãve-vy hikwái."
40,27,24,"Upe-ma ramo heꞌi: “Ndaxe puꞌakavéi-ma upe ijaty vaꞌe kwéry-rehe” heꞌi. “Xe rairõ rei-tama hikwái opoxy-gwi. Xe mongyhyje rei-ma hikwái” heꞌi ojéupe ikyhyje-vy. Upéa-gwi ojerure y-rehe. Upéa y-py ojepohéi atýra-py. Ojogweroaty vaꞌe kwéry resa-py ojepohéi:—Xe potĩ-ma, heꞌi. —Ko heko jejavy eꞌỹ vaꞌe ndajukaséi, heꞌi. —Ndaxe pyꞌa vaíry hese. Pene nheꞌẽ-py ae katu ojejuka vaꞌerã Hesu, heꞌi Hesu-rehe Pilatos."
40,27,25,"—Ore nheꞌẽ-py voi tomano, heꞌi. —Hepyha ae katu ore-vy tojehu. Ore remiarirõ joapyri pyri-pe ave tojehu joty oho-vy, heꞌi mburuvixa-pe hikwái."
40,27,26,Upe rire inheꞌẽ-py opoi Barrabás-gwi imondo-vy. Ha Hesu-pe katu heꞌi ombopi hagwã íxupe. Omeꞌẽ ijukaharã-pe omboja hagwã kurusugwasu-rehe ijuka-vy.
40,27,27," Upe ramo mburuvixa rembigwái kwéry soldado vaꞌe, ogweraha Hesu-pe. Mburuvixa róga kakwaa koty-py ogweraha íxupe. Upe-py entéro soldado gwive onhomboatypa hese."
40,27,28,Ijao tee omboi íxugwi hikwái. Omonde hese ao pytã vaꞌe.
40,27,29,"Upéi nhuatĩtĩ-gwi ojapo íxupe ijegwaka raꞌangarã omoĩ hagwã inhakã-rehe. Ipo akatúa-py omoĩ takwáry. Upéi gwetypyꞌã-rehe onhesũ hovagwy-py onhembohory-vy hese:—Toiko are katu judeu ruvixagwasu, heꞌi omboete raꞌanga anga-vy íxupe, onhembohory-vy hese."
40,27,30,Upéi katu onygwõ nygwõ-ma ave Hesu-rehe. Oipyhy ipo pygwa takwáry. Ipo pygware-py onhakãrupã rupã íxupe.
40,27,31,"Onhembohorypa rire hese, omboi íxugwi ao pytã vaꞌe. Omonde jevy hese ijao. Upe rire ogweraha íxupe omboja hagwã kurusugwasu-rehe ijuka-vy."
40,27,32,"  Ha upéi katu soldado kwéry Hesu reheve osẽ ojeꞌói-vy pe tetã-gwi. Osẽ jave, ohogwaitĩ Cirene tetã mygwa-pe héry vaꞌe Simão-pe. Ogweraha uka íxupe Hesu kurusugwasurã. Ogwahẽ oho-vy Gólgota ojeꞌe ha-py. Akãgwe rendaty-rehe heꞌi Gólgota."
40,27,34,Upe-py uva rykwere pohã hái vaꞌe reheve omeꞌẽ íxupe hoꞌu uka-vy. Omeꞌẽ íxupe pono ohendu eterei ojéupe hasy vaꞌe. Ha otantea rire katu ndoꞌúiry.
40,27,35,Upéi ijuka hagwã-pyma ogwenogwahẽ íxupe heraha-vy omboja hagwã íxupe kurusu-rehe. Omboja rire soldado kwéry ohuga onhombojaꞌo jaꞌo hagwã Hesu aokwe-rehe. Ogana gana vaꞌe ogweraha ijaokwe.
40,27,39,Gwĩ ohasa oiko-vy vaꞌe opuka hatã hese. Onhakãreity ity onhembohory-vy hese. Heꞌi Hesu-pe hikwái: 
40,27,40,"—“Aity-ta moꞌã Nhandejáry róga kakwaa amopuꞌãmba jevy hagwã mbohapy áry-rupi” ere moꞌã kuri ndéjehe. —Aipo ramo, enheresende katu, heꞌi. —“Xe Nhandejáry raꞌy” ere moꞌã kuri ndéjehe. Aipo ramo egwejy katu kurusu-gwi, heꞌi onhembohory-vy hese."
40,27,41,Upéixa ave onhembohory hese paꞌi ruvixa kwéry judeu rekomboꞌehaty ave. Upéixa ave onhembohory hese judeu ruvixa kwéry.
40,27,42,"—Upéa opororesende vaꞌety. Ha ndaipuꞌakáiry gwekove-rehe onheresende hagwã, heꞌi hese onhembohory-vy. —“Xe Israel kwéry ruvixagwasu” heꞌi kuri ójehe. Aipo ramo ãy togwejy kurusu-gwi jarovia hagwã íxupe, heꞌi joa hese hikwái."
40,27,43,"—Nhandejáry-rehe ojerovia oiko-vy vaꞌe. “Xe Nhandejáry raꞌy” heꞌi kuri ójehe. Aipo ramo, oresendese ramo, toresende katu íxupe Nhandejáry ãy, heꞌi Hesu-rehe judeu ruvixa kwéry onhembohory-vy hese."
40,27,44,"Upéixa ete ave upe mokõi imonda vaꞌe hendive kurusugwasu-rehe onhemboja vaꞌe, onheꞌẽ rei rei ave hese."
40,27,45,  Upéi kwarahy mbyte-py pytũmba-ma upe yvy ári. Mbohapy óra peve pytũ. Kaꞌarugwasu peve pytũmba.
40,27,46,Upe ramo onheꞌẽ hatã Hesu. Heꞌi: heꞌi oporandu-vy.
40,27,47,"Ha upe-py oĩ inheꞌẽ ohendu vaꞌe:—Upéa ohenói Elias-pe, heꞌi moꞌã Hesu-rehe."
40,27,48,"Upe-ma ramo oripara ogweru bucha. Omoakỹ uva rykwere hepy ete eꞌỹ vaꞌe-py. Takwáry-py omoĩ, oipyte uka Hesu-pe omboyꞌu-vy."
40,27,49,"Ha outro kwéry katu heꞌi:—Eheja katu. Ou-ta paraꞌe Elias oresende hagwã íxupe, heꞌi hese."
40,27,50,Upéi onheꞌẽ hatã jevy-ma Hesu. Ha upe rire katu omano-ma.
40,27,51,"Upe-ma ramo pyaꞌe ojeka Nhandejáry róga kakwaa pygwa okẽgwasu nhugwãha tuvixa ete vaꞌe. Osoro hatã. Yvate-gwi yvy peve ojeka hatã ou-vy. Entéro-rupi omyimba yvy, itaty ojeka."
40,27,52,Ojepeꞌa ijyta. Heta heko marangatu vaꞌe omano vaꞌekwe onhembotekove jevy-ma. Oyta-gwi osẽ oho-vy. Oike oho-vy Jerusalém tetã marangatu-py heta kente vaꞌe-pe ojehexa uka-vy. Hesu onhemoingove jevy rire upe onhembotekove jevy vaꞌe kwéry ojehexa uka-vy oho Jerusalém-py.
40,27,54,"Ha gwĩ capitão, soldado ruvixa vaꞌe Hesu-rehe orepara vaꞌe kwéry ndive katu, ohexa yvy omýi ramo. Entéro ojehu vaꞌekwe gwive ohexa ave. Upéa rexa-vy onhemondýi eterei hikwái. Upe jave ae heꞌi hikwái:—Nhandejáry raꞌy tee voi nipo raꞌe, heꞌi Hesu-rehe hikwái."
40,27,55,"Heta kunha oĩ upe-py. Galiléia yvy-gwi ou raꞌe. Hesu irũ meme voi gwĩ kunha. Omeꞌẽ meꞌẽ Hesu-pe hemikotevẽ. Oĩ Maria Madalena. Oĩ Maria, haꞌe tyvýry José ndive isy raꞌe oĩ ave upe-py. Oĩ ave Zebedeu raꞌy sy. Oĩ outro kunha kwéry ou vaꞌekwe ave. Gwĩ kunha mombyry-gwi omaꞌẽ joa Hesu-rehe hikwái."
40,27,57,"  Kaꞌaru ete-ma. Ogwahẽ ou-vy imbaꞌe reta vaꞌe héry vaꞌe José. Arimatéia tetã-gwi ou vaꞌekwe. Haꞌe Hesu nheꞌẽ renduha voi. Ogwahẽ rire oho mburuvixa renda-py ojerure Hesu retekwe-rehe:—Ekwa emeꞌẽ íxupe Hesu retekwe, heꞌi gwembigwái-pe Pilatos."
40,27,59,"Upéixa-gwi ogweraha hetekwe onhugwã ao morotĩ iporã vaꞌe-py. Upéi oho ogweraha hetekwe imoĩ-vy hetekwe rendarã ipyahu vaꞌe-py. Ita ojoꞌo raꞌe hetekwe renagwã. Upe-py omoĩ hetekwe. Upéi omboapajeréi imondo-vy itagwasu. Omboty hagwã itakwa rokẽ heseve omboapajeréi imondo-vy itagwasu. Ombotypa rire, oheja-ma oho-vy."
40,27,61,"Ha Maria Madalena, Maria José sy ndive opyta upe-py. Hetekwe renda rokẽ rovagwy-py ogwapy oĩ-vy mokõive."
40,27,62,"Soldado orepara Hesu retekwe renda-reheIkoꞌẽ-my aretegwasu pegwarã omoĩmba rire, oho ojeꞌói-vy Pilatos renda-py. Upe-py oho paꞌi ruvixa kwéry fariseu kwéry ndive:"
40,27,63,"—Nde, karai, heꞌi íxupe —Ore manduꞌa upe ijapu vaꞌe Hesu nheꞌẽgwe-rehe. “Mbohapy áry rire anhemoingove jevy vaꞌerã” heꞌi vaꞌekwe oikove vyteri jave, heꞌi."
40,27,64,"—Aipo ramo, mbohapyha áry peve, emonhangareko uka katu hyru-rehe, heꞌi. —Ou-ta paraꞌe hemimboꞌekwe omonda hagwã hetekwe, heꞌi. —Ha upe rire katu, “Onhemoingove jevy-ma Hesu” heꞌi rei hagwã hese atýra-py. “Upéa Cristo, nhane remihaꞌarõ vaꞌe” heꞌi ramo kuri hese, ijapu-ma vaꞌerã voi hese. Ha ãy katu, “Onhemoingove jevy-ma” heꞌi ramo, ijapu vaive vaꞌerã hese. Upéa-gwi emonhangareko uka katu hyru-rehe, heꞌi Pilatos-pe judeu ruvixa kwéry."
40,27,65,"—Néi, heꞌi íxupe kwéry. —Peraha katu soldado, heꞌi. —Tapeho jevy katu. Ani pene ateꞌỹ teĩ haꞌarõ-vy. Penhangareko porãha-rami, pemonhangareko uka porã porã katu hese, heꞌi judeu ruvixa-pe."
40,27,66,"Soldado omeꞌẽ rire íxupe ogweraha hagwã, oho ojeꞌói-vy hikwái. Oho onhangareko-vy hetekwe ryru-rehe. Itagwasu-rehe omoĩ imbotyha ete pono oike nhemi koty-py imonda vaꞌe. Upéi heꞌi:—Perepara porã katu peiko-vy hetekwe ryru-rehe pono oike nhemi koty-py imonda vaꞌe, heꞌi soldado kwéry-pe judeu ruvixa kwéry."
40,28,1,"  Pytuꞌuha áry rire, voi ete domingo-py, nakoꞌẽi vyteri ramo, oho ohexa Hesu retekwe renda. Upe-py oho Maria Madalena, sy ndive."
40,28,2,"Upe-ma ramo, omýi eterei yvy. Ogwejy raꞌe ou-vy yváy-gwi Nhandejáry rembigwái. Oho hetekwe renda-py, oipeꞌa imbotyha itagwasu omboapajeréi jevy-vy, ogwapy hiꞌári. Overa vaꞌe-rami hendy hova, nhande resa mbojevy-vy. Ijao morotĩ porã, ikyꞌa eꞌỹ vaꞌe ijao resakã vaꞌe."
40,28,4,Ha gwĩ hetekwe renda-rehe oreparaharãgwe onhemondýi eterei-ma íxugwi. Ombopyꞌa ryrýipa íxupe kwéry heity-vy. Omano vaꞌekwe-rami hoꞌa ojeꞌói-vy hikwái.
40,28,5,Ha Nhandejáry rembigwái vaꞌe katu heꞌi kunha-pe:—Ani pekyhyje teĩ. Hesu kurusu-rehe onhemboja vaꞌekwe retekwe-pe peju-ma pehexa kuri.
40,28,6,"Peheka ramo jepe, ndaiporivéi-ma koꞌa-py, heꞌi. —Oikove jevy-ma kuri. Aipo hoꞌe hagwe-rami oikove jevy-ma kuri. Oho-ma kuri. Peju katu peẽ pemaꞌẽ hupagwe-rehe, heꞌi. —Hendagwe rei-ma oĩ, heꞌi."
40,28,7,"—Ha upe rire katu ekwa pyaꞌe emombeꞌu hemimboꞌe kwéry-pe, “Oikove jevy-ma Hesu” peje. “Ne renonderã-rupi oho-ta Galiléia yvy-py” ere hemimboꞌe kwéry-pe. “Upe-py erehexa vaꞌerã íxupe” peje hemimboꞌe kwéry-pe, heꞌi. —Upéa nheꞌẽ mombeꞌu-vy aju, heꞌi mokõi kunha-pe Nhandejáry rembigwái yváy pygwa."
40,28,8,"Upe-ma ramo pyaꞌe oripara oho-vy hetekwe rendagwe-gwi pe kunha. Okyhyje ramo jepe, ovyꞌagwasu joty oho-vy jevy. Hemimboꞌe kwéry renda-py oripara oho-vy omombeꞌu hagwã."
40,28,9,"Upe-ma ramo ohogwaitĩ íxupe Hesu:—Mbaꞌéixa pa, heꞌi kunha-pe.Upéi kunha onhemoꞌagwĩ-ma íxugwi oipyhy ipy omboete íxupe."
40,28,10,"Upéi Hesu heꞌi:—Ani pekyhyje teĩ. Ekwa teremombeꞌu gwĩ xe-rehe ojerovia vaꞌe-pe, “Tapeho katu Galiléia yvy-py. Upe-py xe rexa vaꞌerã, heꞌi kuri Hesu” ere íxupe kwéry, heꞌi kunha-pe Hesu."
40,28,11,"Hesu retekwe-rehe orepara vaꞌerãgwe omombeꞌu ojehu vaꞌekweKunha oho jave, oĩ soldado Hesu retekwe-rehe orepara vaꞌerãgwe vaꞌe. Oho ojeꞌói-vy Jerusalém tetã-my omombeꞌu paꞌi ruvixa kwéry-pe entéro ojehu vaꞌekwe gwive."
40,28,12,"Upéi ojogweroaty paꞌi ruvixa kwéry judeu ruvixa ndive onhomboꞌe mboꞌe-vy. Aipo ramo, heta plata omeꞌẽ soldado kwéry-pe ijapu hagwã Hesu retekwe-rehe:"
40,28,13,"—Atýra-py peje, “Pyhare ou nhemi Hesu remimboꞌekwe. Oroke jave omonda hetekwe heraha-vy” heꞌi. —“Nororepara porãiry-gwi, ojereraha hetekwe” peje rire, ani pekyhyje teĩ, heꞌi íxupe."
40,28,14,"—Upéa nheꞌẽ ohendu ramo mburuvixa, oronhomongeta arã hendive. Noromoingo asy ukái vaꞌerã íxupe, heꞌi soldado-pe hikwái plata meꞌẽ-vy."
40,28,15,"Upe ramo upe soldado kwéry ogweraha plata. Judeu ruvixa heꞌi hagwe-rami ojapo, onhemombeꞌu mbeꞌu-vy. Judeu kwéry paꞌũ-rupi oho inheꞌẽgwe. Koꞌánga ete peve upéa rehegwa nheꞌẽ omombeꞌu mbeꞌu joty ojóupe."
40,28,16,   Ha upéi katu onze hemimboꞌe kwéry vaꞌe oho ojeꞌói-vy Galiléia yvy-py. Ojeupi ojeꞌói-vy yvyaty ári upe Hesu remimombeꞌukwe-py ojeupi hagwã ojeꞌói-vy.
40,28,17,"Ohexa ramo íxupe, gwetypyꞌã-rehe onhesũ omboete-vy íxupe hikwái. Ha oĩ joty hese ndojerovia teéiry vaꞌe. “Hesu paraꞌe, tapa ndahaꞌéi Hesu” heꞌi joty hese vaꞌe."
40,28,18,"Upe ramo onhemoꞌagwĩ-ma gwemimboꞌe kwéry-gwi ou-vy:—Xe mbopuꞌaka-ma Nhandejáry enterove vaꞌe-rehe, heꞌi. —Entéro yváy pygwa, entéro ko yvy-py oĩ vaꞌe gwive ave oheja xe pogwy-py meme imoĩ-vy, heꞌi."
40,28,19,"—Aipo ramo, xe nheꞌẽ-py tapeho katu opa-rupi. Entéro tetã tetã ko yvy-py oĩ vaꞌe-rupi gwive, tapeho xe moirũharã harã-pe xe mombeꞌu-vy, heꞌi. —Xe renduharã harã-pe xe mombeꞌu peiko-vy. Pemongarai rai íxupe kwéry xe Ru réry-py, xe taꞌýry réry-py ave. Nheꞌẽ Marangatu tee vaꞌe réry-py ave pemongarai rai peiko-vy."
40,28,20,"Peje, “Opambaꞌe ore orojapo hagwã Hesu ore-vy heꞌi vaꞌekwe gwive, nde ave ejapo katu” peje xe renduharã-pe, heꞌi. —Ha xe ae katu apomoirũ tee meme vaꞌerã. Ndapoheja moꞌãi voíte peẽ-my. Ko yvy oiko vyteri jave xe apomoirũ meme vaꞌerã, heꞌi Hesu gwemimboꞌe kwéry-pe omombeꞌu paha-vy onheꞌẽ."
41,1,1,"  Upéixa voi omoĩ vaꞌekwe kwatia-rehe onheꞌẽ Isaías, Nhandejáry nheꞌẽ-py omombeꞌu vaꞌety."
41,1,4,"Upéa-gwi yma gware heꞌi hagwe-rami ojekwaa-ma Hesu rekoha mombeꞌuha. Batista oporomongarai vaꞌety ojekwaa ou-vy. Tekwaty eꞌỹ-my ojekwaa. Ojekwaa ramo, ohopa renda-py ijaty vaꞌe kwéry. Hemimombeꞌurã ohenduse hikwái:—Erova katu nde rekoha, heꞌi. —Enhemongarai uka katu nde ave, heꞌi. —Nde rekoha ererova ramo, erenhemongarai uka ramo ave, omboyke arã ndéhegwi Nhandejáry ne rembiapo vaikwe, heꞌi onhemonheꞌẽ-vy íxupe kwéry. Upéixa ramo, ohopa renda-py Judéia tetã mygwa. Ohopa ave entéro Jerusalém tetã mygwa. Onhemongarai uka hagwã Jordão ysyry-py ojeꞌói. Onhemombeꞌu ramo João-pe gwembiapo vaikwe-rehe, omongaraipa íxupe kwéry. Camelo mymba ragwekwe-gwi onhemonde oiko-vy. Vaka pire ikuꞌa jopyha. Tukúry-rehe okaru. Ei kaꞌagwy ave hoꞌu oiko-vy."
41,1,7,"Heꞌi omombeꞌu-vy:—Ou-ta peteĩ xe rapykwerigwa vaꞌe ipuꞌakave vaꞌe xéhegwi. Amboete eterei íxupe. Upéa-gwi xe mirĩve-gwi, xe atĩ-gwi ave, ni hembigwái ramo jepe ndaikatúi apyta."
41,1,8,"Xe katu oromongarai kuri y-py. Haꞌe katu napene mongaraivéi-ma vaꞌerã y-py xe oromongaraiha-rami. Omoingo vaꞌerã ae peẽ-my Nheꞌẽ Marangatu tee vaꞌe pende pyꞌa-py opyta vaꞌerã, heꞌi íxupe kwéry."
41,1,9,"  Upe jave oiko joty Hesu Nazaré tetã-my. Galiléia yvy-py oiko. Ha upéi katu ogwahẽ ou-vy renda-py. Ha katu omongarai íxupe Jordão ysyry-py. Osẽ jave y-gwi, Hesu ohexa-ma ojekwaa pyaꞌe ramo yváy-py. Upe-gwi haꞌe ohexa ogwejy vaꞌe. Pykasu-rami ogwejy ou-vy Nheꞌẽ Marangatu tee vaꞌe. Ójehe ogwejy ramo ohexa."
41,1,11,"Ha upéi katu onhehendu yváy-gwi onheꞌẽ vaꞌe:—Nde katu xe raꞌy xe rembihayhu. Xe orogwerohory ete vaꞌe, heꞌi íxupe yváy-gwi onheꞌẽ vaꞌe."
41,1,12,"   Ha upéi katu pyaꞌe ogweraha Hesu-pe Nheꞌẽ Marangatu tee vaꞌe. Tekwaty eꞌỹ-my ogweraha íxupe. Upe-py opyta Hesu. Quarenta áry opyta ohekoteta hagwã íxupe anháy ruvixa Satanás. Ombojejavyse ramo jepe íxupe, haꞌe ohexa uka joty Satanás-pe gweko mbaraeteha. Opyta oĩ-vy Hesu nhu pygwa mymba ndive. Ha upe jave ogwahẽ ou-vy yváy pygwa Hesu ha-py hembigwairã."
41,1,14," Ha upéi katu onhemoĩ preso. Onhemoĩ preso rire, Hesu oho outro tetã-my. Galiléia yvy-py oho. Oho omombeꞌu Tupã Nhandejáry rehegwa nheꞌẽ porã:"
41,1,15,"—Ogwahẽ-ma hiꞌóra, heꞌi. —Pene moꞌagwĩ-ma ou-vy Nhandejáry pende ruvixarã, heꞌi. —Emboasy ne rembiapo vaikwe, heꞌi. —Erova katu nde rekoha. Erovia katu Nhandejáry rehegwa nheꞌẽ porã, heꞌi."
41,1,16, Upéi Hesu oho ogwata Galiléia yugwarusu yke-rehe. Ohexa oho-vy Simão-pe tyvýry ndive. Tyvýry héry André. Ohexa omombo ramo oity hagwã y-py kyha. Omombo ramo oipyhy hagwã pira-pe ohexa. Haꞌe kwéry katu pira jopoihaty voi.
41,1,17,"—Eju katu xe moirũ, heꞌi íxupe Hesu. —Nde katu pira jopói kwaahaty voi, heꞌi íxupe. —Ha xe oromboꞌe-ta xe moirũ uka hagwã yvypóry kente kwéry-pe, heꞌi íxupe kwéry. Ohendu-ma ramo upéa nheꞌẽ, pyaꞌe oheja okyha. Oho hupive omoirũ hagwã íxupe."
41,1,19,"Ha upéi henonde-rupi oho Hesu. Ohexa oho-vy mokõi Zebedeu raꞌy, Tiago, tyvýry ave. Ohexa omoatyrõ ramo kanoagwasu-py kyha."
41,1,20,"Ohexa ramo, pyaꞌe ohenói íxupe kwéry Hesu. Ha ohejapa voi oirũ kwéry oho-vy. Kanoagwasu-py oheja íxupe kwéry oho-vy. Gwu Zebedeu ave oheja. Oheja ave gwembigwái. Oho hupive."
41,1,21,Upéi katu ogwahẽmba oho-vy Cafarnaum tetã-my. Pytuꞌuha áry-py pyaꞌe oike Hesu ojeporahéi haty-py. Oike ramo onhemonheꞌẽ íxupe kwéry.
41,1,22,"Ha henduháry,—Mbaꞌéixa po onhemonheꞌẽ, heꞌi opondera-vy hese hikwái: —Iporã ete inheꞌẽ, heꞌi. —Inheꞌẽ ndahaꞌéi gwĩ judeu rekomboꞌehaty nheꞌẽ-rami, heꞌi hese. —Haꞌe kwéry ndoikwaapáiry onhemonheꞌẽ hagwã. Haꞌe ae onheꞌẽ nomombeꞌúiry hikwái. Ha Hesu katu haꞌe ae onheꞌẽ haꞌe omombeꞌu. Oporomonheꞌẽgendu kwaa vaꞌe-rami onhemonheꞌẽ, heꞌi Hesu-rehe opondera-vy hikwái."
41,1,23,Upe-ma ramo oime ojeporahéi haty-py anháy ojepota vaꞌe hese. Osapukái heꞌi-vy:
41,1,24,"—Nde Hesu Nazaré pygwa. Maꞌerã ore toryva? heꞌi íxupe. —Ereju-ma pa ore hundi hagwã? oporandu íxupe. —Xe oroikwaa voi kivaꞌe pa nde, heꞌi íxupe. —Nde katu Tupã Nhandejáry raꞌy imarangatu vaꞌe, heꞌi Hesu-pe."
41,1,25,"Ha ojaꞌo íxupe Hesu:—Ekirirĩ katu. Esẽ íxugwi, heꞌi anháy-pe."
41,1,26,Ha upéa-gwi omboheteryrýi-ma íxupe anháy. Osapukái osẽ-vy anháy íxugwi oho-vy.
41,1,27,"Ha haꞌe kwéry,—Mbaꞌéixa po omosẽ” heꞌi opondera eterei-vy hese: —Mbaꞌeixagwa tipo kóa? heꞌi. —Teko pyahu-py nhane mboꞌe raꞌe, heꞌi. —Ohendu uka kwaa vaꞌe-rami omboꞌe Hesu. Omanda ramo, ohendu voi íxupe anháy, heꞌi hese ojóupe hikwái."
41,1,28,Upe-ma ramo onhehendu herakwã opa-rupi. Enterovete ohendupa inheꞌẽ. Galiléia yugwarusu jerekwe rupigwa gwive ohendupa.
41,1,29," Osẽ ramo ojeporahéi haty-gwi, ogwahẽ oike reheve Simão róga-py. André oiko ave ojoha-py. Ogwahẽ onhondive ave."
41,1,30,"Ha Simão raixo onheno oĩ-vy. Hasy heteraku-gwi. Pyaꞌe omombeꞌu hese Hesu-pe. Oho Hesu. Oipopyhy. Omopuꞌã íxupe. Oheja-ma íxupe heterakukwe. Ha upéi katu okwera rire Simão raixo, haꞌe ogweru íxupe kwéry hemiꞌurã."
41,1,32, Kaꞌaru ete. Oike-ma kwarahy. Oupa Hesu renda-py. Ogweru íxupe hasy vaꞌe kwéry. Opa anháy rerekoha vaꞌe gwive ogweru íxupe. Ha entéro tetã mygwa ijatypa hokẽ rovagwy-py.
41,1,34,Ha Hesu ombogwera heta-ma hasy vaꞌe-pe. Opaixagwa mbaꞌasy-gwi ombogwera. Omosẽ ave íxugwi kwéry heta anháy. Ha oikwaa voi íxupe anháy. Upéa-gwi omokirirĩ íxupe kwéry. Ndohejái onheꞌẽ.
41,1,35,Koꞌẽ morotĩ jave opuꞌã Hesu. Osẽ oho haꞌe anho tekwaty eꞌỹ-my. Opyta upe-py onhomongeta-vy Tupã Nhandejáry ndive.
41,1,36,Ha upéi katu oheka heka íxupe Simão inhirũ gwéry ave.
41,1,37,"Otopa-ma ramo, heꞌi Hesu-pe:—Enterovete nde reka kuri, heꞌi íxupe."
41,1,38,"Ha Hesu heꞌi:—Jaha katu tetã ambue mbue-rupi tanhemonheꞌẽ upe-py ave. Upéa ajapo hagwã asẽ aju-vy, heꞌi íxupe kwéry."
41,1,39,Upe rire oho Hesu opa-rupi. Galiléia yugwarusu jerekwe-rupi oho. Onhemonheꞌẽ nheꞌẽ oiko-vy ojeporahéi haty haty-rupi. Omosẽ mosẽ ave oiko-vy kente kwéry-gwi anháy-pe.
41,1,40," Ha mbaꞌasy vai-gwi ijaipa vaꞌe katu ogwahẽ ou-vy iha-py. Onhesũ omboete-vy Hesu-pe. Ojerure íxupe okwera hagwã:—Nhane mbogwerahaty voi nde, heꞌi. —Xe-vy paraꞌe xe mbogwera arã ave raꞌe? heꞌi Hesu-pe."
41,1,41,"Ha Hesu oiporiahuvereko íxupe. Upéa-gwi oipyso opo. Opoko hese:—Orombogwera-ta voi katu nde-vy, heꞌi. —Ekwera katu, heꞌi íxupe. Hesu onheꞌẽ-ma ramo íxupe, okwera-ma. Opa aiai íxugwi."
41,1,43," —Aníke eremombeꞌu avave-pe orombogweraha, heꞌi jevy jevy íxupe. —Ekwa mani ehexa uka paꞌi-pe erekweramaha, heꞌi íxupe. —Emeꞌẽ íxupe upe Moisés amyrĩ eremeꞌẽ hagwã heꞌi vaꞌekwe. Ha upéixa enterove oikwaa-ta erekweramaha, heꞌi íxupe.Upéi omondo pyaꞌe íxupe Hesu. Series, "
41,1,45,Ha upe okwera vaꞌe katu osẽ omombeꞌupa joty. Opa-rupi omosarambi joty herakwã. Upéa-gwi ndikatuvéi-ma oike Hesu tetã tetãve-rupi. Tekwaty eꞌỹ-my katu opyta oĩ-vy. Oupa vyteri Hesu renda-py. Opa-rupigwi ou hikwái.
41,2,1," Ha Hesu katu ndaꞌaréi oiko tekwaty eꞌỹ-my. Oho jevy oike Cafarnaum tetã-my. Oike ramo, ohendu-ma oimeha hóga-py hikwái. Upe rire heta ete ojogweroaty. Upéa-gwi ndikatúi oike avave hoga py-py. Gwĩ ogwahẽ vaꞌe hokẽ rovagwy-rupi rei oiko hikwái. Ha Hesu katu omombeꞌu oiko-vy íxupe kwéry. Nhandejáry rehegwa nheꞌẽ porã omombeꞌu."
41,2,3,"Omombeꞌu jave, ogweru Hesu renda-py hajy jeapa vaꞌe. Irundyve reheve ogweru henda-py."
41,2,4,"Heta eterei ojogweroaty-gwi ndikatúi ogweroike Hesu renda-py. Upéa-gwi ojeupi oipeꞌa óga, Hesu ári ombokwa. Ombogwejy mbegwe katu imbou-vy. Ombogwejy hajy jeapa vaꞌe-pe. Hupa reheve ombogwejy."
41,2,5,"Irundyve-pe, hajy jeapa vaꞌe-pe ave ohexa Hesu. Ohexa ojerovia-ma ramo ójehe. Upéi heꞌi hajy jeapa vaꞌe-pe:—Amboyke-ma voi ne rembiapo vaikwe ndéhegwi, xe raꞌy, heꞌi íxupe Hesu."
41,2,6,"Ha oĩ upe-py gwĩ judeu rekomboꞌehaty. Onhepyꞌamongeta-vy ogwapy upe-py: “Maꞌerã upe vaꞌe onheꞌẽ upéixa?” heꞌi oporandu-vy ojéupe. “Onhemonhandejáry raꞌanga anga rei-vy, onheꞌẽ rei rei Hesu” heꞌi. “Tupã Nhandejáry haꞌe anho mante omboyke kwaa vaꞌe nhandéhegwi nhane rembiapo vaikwe” heꞌi. “Ndaipóri avave omboyke vaꞌerã” heꞌi opyꞌa-py ojéupe."
41,2,8,"Onhepyꞌamongeta ramo upéixa hikwái, opyꞌa-py oikwaa-ma Hesu:—Maꞌerã-gwi erenheꞌẽ vai rei nde pyꞌapy-py? heꞌi."
41,2,10,"Ãy aikwaa uka-ta peẽ-my xe nheꞌẽ rei eꞌỹha ko yvy-py. Xe Nhande Rykeꞌy tee vaꞌe voi. Xe nheꞌẽ-py rei amboyke-ma voi yvypóry rembiapo vaikwe. Peikwaa porã hagwã xe nheꞌẽ rei eꞌỹha, ambogwera-ta upe hajy jeapa vaꞌe-pe, heꞌi Hesu onheꞌẽ-vy gwĩ imboꞌeháry-pe.Upe rire-ma ojere hajy jeapa vaꞌe-pe:"
41,2,11,"—Haꞌe-ta nde-vy. Epuꞌã eraha nde rupagwe. Xe nheꞌẽ-py tereho nde róga-py, heꞌi íxupe."
41,2,12,"Ha upéi inheꞌẽ-py opuꞌã oho. Gwupa ohupi heraha-vy. Osẽ oho enterove rovagwy-rupi. Upéixa Hesu ohexa uka íxupe kwéry onheꞌẽ rei eꞌỹha. Upéa ohexa ramo ijaty vaꞌe kente,—Mbaꞌéixa po oporombogweraha, heꞌi ojóupe opondera-vy hese hikwái.Nhandejáry-pe omombaꞌegwasu hikwái.—Ndojehexáiry vaꞌe koixagwa, heꞌi ojóupe hikwái."
41,2,13, Ha upéi katu oho jevy Hesu yugwarusu rembe-py. Ojogweroatypa jevy hikwái upe-py. Ou Hesu renda-py. Onhemonheꞌẽ íxupe kwéry upe yugwarusu rembe-py.
41,2,14,"Upéi ogwata oho-vy y rembe-rupi. Ohexa oho-vy Levi-pe. Ha Levi Alfeu raꞌy. Ohexa íxupe nhane mbopaga haty-py:—Eju xe moirũ, heꞌi Levi-pe.Ha upéi katu opuꞌã. Oho hupive."
41,2,15,"Ha Hesu okaru oĩ-vy Levi róga-py. Okaru ave Hesu ndive, hemimboꞌe kwéry ndive ave, nhane mbopaga vaꞌety, heta ojejavy vaꞌe ave. Heta oĩ Hesu irũ. Upéa-gwi heta voi okaru indive."
41,2,16,"Ha gwĩ fariseu judeu rekomboꞌehaty vaꞌe ohexa íxupe. Ohexa okaru ramo ojejavy vaꞌety ndive, nhane mbopaga vaꞌety ndive ave:—Maꞌerã po okaru raꞌe Hesu nhane mbopaga vaꞌety ndive, gwĩ ojejavy vaꞌe ndive ave, heꞌi oporandu-vy hemimboꞌe kwéry-pe hikwái."
41,2,17,"Ohendu-ma ramo upéa Hesu, omombeꞌu íxupe kwéry arandu rehegwa nheꞌẽ nhane mbogwerahaty rehegwa-rami:—Nhane resãi ramo, nanhaikotevẽiry vaꞌe nhane mbogwerahaty-rehe. Nhande rasy ramo ae, nhaikotevẽ vaꞌe hese. Xe ndajúi ahenói hagwã, “Xe pyꞌa potĩ” heꞌi ójehe vaꞌe ou hagwã xe renda-py, heꞌi Hesu. —Ha gwĩ ojejavy vaꞌe katu aju vaꞌekwe ahenói-vy, heꞌi joty íxupe kwéry Hesu hemimopotĩse-rehe onhemoirũ uka hagwã."
41,2,18," Ha upéi katu ohasa okaru eꞌỹ reheve remimboꞌe kwéry, fariseu kwéry ave. Ndahaꞌéi ojóupe gwarã-rehe upéixa oiko hikwái. Nhandejáry pegwarã-rehe ae upéixa oiko hikwái. Upe ramo ogwahẽ ou-vy Hesu renda-py oporandu vaꞌe:—Maꞌerã ohasa okaru eꞌỹ reheve remimboꞌe kwéry fariseu kwéry ave? heꞌi. —Ha ne remimboꞌe kwéry katu maꞌerã po ndohasái okaru eꞌỹ reheve? heꞌi oporandu-vy Hesu-pe."
41,2,19,"Ha Hesu oiporu mendaha rehegwa nheꞌẽ oikwaa uka porã hagwã. Heꞌi íxupe kwéry:—Oĩ vyteri ramo omenda vaꞌekwe, ndikatúi ohasa okaru eꞌỹ reheve heꞌýi kwéry. Maꞌerã ere kuri, “Tohasa okaru eꞌỹ reheve” heꞌi oporandu-vy. —Ndikatúi ohasa okaru eꞌỹ reheve onhondive oime ramo. Ha upe rire katu ogwahẽ vaꞌerã hiꞌáry. Ojereraha vaꞌerã íxugwi kwéry omenda vaꞌekwe. Ojereraha rire ndaꞌivýi vaꞌerã okaru heꞌýi kwéry, heꞌi upe pygwa-pe ojehegwa omombeꞌu-vy."
41,2,21,"Upéi Hesu oiporu ao rehegwa nheꞌẽ, uva rykwere rehegwa nheꞌẽ ave oikwaa uka porã hagwã íxupe kwéry. Heꞌi íxupe kwéry:—Nanharemendái ipyahu vaꞌe-py ao tujakwe. Nharemenda ramo, onhy arã raꞌe ipyahu vaꞌe ojepoapy-vy. Omondoro arã ao tujakwe-pe. Opyta arã raꞌe osorove, heꞌi. —Nanhanhunháiry uva rykwere pyahu vaꞌe hyru vakapi ndaꞌijyvéi ma vaꞌe-py. Nhanhunha ramo, ovu omondoropa-ma vaꞌerã gwyru tuja. Osyrypa arã pe uva rykwere raꞌe. Osoropa arã hyrukwe. Uva rykwere pyahu vaꞌe katu nhanhunha hyru pyahu-py ave, heꞌi Hesu ohekombopyahu kwaa uka hagwã íxupe kwéry."
41,2,23, Ha upéi katu pytuꞌuha áry-py oho ogwata Hesu. Trigoty mbyte-rupi oho. Ha hemimboꞌe kwéry oipoꞌo-ma oho-vy trigo rope.
41,2,24,"Ha heꞌi Hesu-pe fariseu kwéry:—Emaꞌẽ hese, heꞌi. —Maꞌerã po haꞌe kwéry oipoꞌo trigo rope pytuꞌuha áry-py? Jaipoꞌo ramo trigo rope, nhambaꞌapo voi. Ndikatúi nhambaꞌapo pytuꞌuha áry-py, heꞌi Hesu-pe."
41,2,25,"Ha heꞌi íxupe kwéry Hesu:1 Upéi heꞌi:—Nahembiꞌúi-gwi, ivareꞌapa vaꞌekwe Davi inhirũ gwéry ave."
41,2,27,"Upéi heꞌi jevy íxupe kwéry Hesu:—Omoĩ vaꞌekwe Tupã Nhandejáry upe pytuꞌuha áry nhane kaneꞌõgwa hagwã. Teko rei remimombeꞌu nhane mbohasa asy hagwã nomoĩry vaꞌekwe. Nhande-rehe ha-py ae katu omoĩ vaꞌekwe pytuꞌuha áry, heꞌi íxupe kwéry. —Ha xe katu Nhande Rykeꞌy tee vaꞌe. Upéa-gwi xe ae pytuꞌuha áry járy voi, heꞌi. —Xe ae pytuꞌuha áry moĩha voi, heꞌi. —Xe ae amandave vaꞌe, heꞌi íxupe kwéry Hesu."
41,3,1, Ha upéi katu oike jevy Hesu ojeporahéi haty-py. Oike ramo ohexa-ma oĩ ramo ipo ypi vaꞌe. Upe ramo judeu ruvixa orepara Hesu-rehe:
41,3,2,"—Oporombogwera-ta paraꞌe pytuꞌuha áry-py? heꞌi hese oporandu-vy ojóupe hikwái.Upéa-gwi orepara para hese hikwái ohexa hagwã. Oity vai ukase moꞌã Hesu-pe. Oporombogwera ramo, “Ombaꞌapo raꞌe”, heꞌise hese. Tembiapo vai ombojase moꞌã hese."
41,3,3,"Ha Hesu heꞌi ipo ypi vaꞌe-pe:—Eju katu enhemboꞌy ore kwéry rovái, heꞌi íxupe."
41,3,4,Upe rire oporandu judeu ruvixa-pe:—Iporã tipo pytuꞌuha áry-py nhane rembiapo porã eꞌỹ? Erejohu porã vaꞌerã tipo jajapo vai ramo? Iporã tipo pytuꞌuha áry-py nhaporombogwera eꞌỹ? Erejohu porã vaꞌerã tipo japorojuka ramo? heꞌi íxupe kwéry.Onheꞌẽreitypa íxupe kwéry. Ha haꞌe kwéry katu opyta okirirĩmba hikwái íxugwi.
41,3,5,"Ha upéi katu Hesu ndaijaꞌéi haꞌe kwéry heko vaiha-rehe orepara para-vy hese kwéry. Ndovyꞌavéi-ma. Haꞌe kwéry nainhakã porãi-gwi, nainharanduséiry-gwi, ndovyꞌáiry:—Eipyso katu nde po, heꞌi íxupe, ipo ypi vaꞌe-pe.Oipyso ramo, okwera-ma ipo."
41,3,6,"Ha fariseu kwéry osẽmba oho-vy íxugwi. Osẽ rire pyaꞌe ojogweroaty Herodes irũ gwéry ndive:—Mbaꞌéixa tamo raꞌe jajuka íxupe, heꞌi oporandu randu-vy ojóupe hikwái."
41,3,7," Ha upéi katu oho jevy Hesu yugwarusu rembe-py. Gwemimboꞌe kwéry ndive oho. Heta eterei Galiléa yugwarusu jerekwe rupigwa oho ave hapykwéri. Heta eta ou upe Hesu ojapo vaꞌekwe rerakwã rendu-vy. Ohendu heta Judéia pygwa ave. Ohendu heta Jerusalém pygwa, heta Iduméia pygwa ave. Heta Jordão ysyry rovái pygwa ave ohendu. Ohendu heta Tiro jere rupigwa. Sidom jere rupigwa ave herakwã ohendu. Upéa-gwi oupa ete voi Hesu renda-py hikwái."
41,3,9," Ou ramo hikwái omongwera gwera heta vaꞌe-pe Hesu. Upéa-gwi ijatypa hasy vaꞌe kwéry opoko hagwã hese onhembogwera ukase-vy.Upe ramo heꞌi Hesu:—Emoĩ porã katu xe-vy xe renagwã kanóa pono xe jopy eterei, heꞌi gwemimboꞌe kwéry-pe. Series, "
41,3,11,"Ha anháy rerekoha katu ohexa ramo íxupe, ojeity ity Hesu rovagwy-rupi osapukái-vy:—Nde katu Tupã Nhandejáry raꞌy voi, peteĩ teĩ heꞌi ojeity-vy íxupe."
41,3,12,"—Ani xe mombeꞌu mbeꞌu kivaꞌe pa xe, heꞌi peteĩ teĩ-pe ojaꞌo-vy."
41,3,13, Upéi ojeupi oho-vy yvyatyrusu-py. Ohenói gwembiporavokwe-pe. Ha oupa Hesu renda-py.
41,3,14,"Ha Hesu katu oiporavo doze kwimbaꞌe-pe omoirũ hagwã íxupe:—Oromondo-ta erenhemonheꞌẽ hagwã. Xe nheꞌẽ-py eremosẽ-ta anháy, heꞌi íxupe kwéry."
41,3,16,"Upéixa-rupi oiporavo Simão-pe. Ha Simão-pe ombohéry joapy Pedro-py. Oiporavo ave Zebedeu raꞌy-pe, Tiago, tyvýry ave. Upe mokoĩve vaꞌe ombohéry joapy ave Boanerges-py. Héry heꞌise: Tyapu ramigwa."
41,3,18," Oiporavo ave André, Filipe, Bartolomeu ndive. Oiporavo Mateus, Tomé, Alfeu raꞌy ndive. Oiporavo ave Tadeu, Simão ndive. Upe vaꞌe gwĩ huvixa ramo oiko vaꞌe-pe omosẽse vaꞌe kwéry irũ vaꞌekwe. Oiporavo ave Iscariotes. Upe vaꞌe Hesu pyhyharã-pe omombeꞌu vaꞌerã. Upe doze kwimbaꞌe oiporavopa-ma Hesu oirũrã. Series, "
41,3,20, Upéi Hesu oike oho-vy oga py-py. Ha heta eta ojogweroaty jevy. Upéa-gwi ndikatúi okaru Hesu inhirũ gwéry ave.
41,3,21,"Upéa ohendu ramo, Hesu róga pygwa osẽ oho onhangareko hagwã hese heraha-vy.—Itavy, heꞌi moꞌã hese hikwái.Upéa-gwi osẽ oho onhangareko hagwã moꞌã hese heꞌýi kwéry."
41,3,22,"Ha judeu rekomboꞌehaty katu Jerusalém-gwi ou vaꞌekwe heꞌi:—Gwĩ Belzebu anháy ruvixa katu ojepota raꞌe Hesu-rehe. Upéa-gwi Belzebu nheꞌẽ-py omosẽ anháy imondo-vy. Upe anháy ruvixa nheꞌẽ-py omosẽ íxupe kwéry, heꞌi moꞌã hese hikwái."
41,3,23,"Upe vaꞌe-rupi ohenói íxupe kwéry Hesu. Arandu rehegwa nheꞌẽ omombeꞌu íxupe kwéry, tetã mygwa rehegwa nheꞌẽ poru-vy. Imbaraete vaꞌe rehegwa nheꞌẽ oiporu ave:—Mbaꞌéixa katu omosẽ-ta hesegwa Satanás, upe anháy ruvixa vaꞌe, heꞌi. —Ndikatúiry omosẽ. Ha mburuvixagwasu reꞌýi ndaijojavéi-ma ramo, ndoiko porãvéi-ma. Ha hóga pygwa ndaijojavéi-ma ramo, ndoiko porãvéi-ma. Ha Satanás reꞌýi kwéry ave ndaijojavéi-ma ramo raꞌe, ndoiko porãvéi-ma arã raꞌe Satanás. Ndoikovéi-ma arã raꞌe. Opa-ma arã raꞌe, heꞌi."
41,3,27,"—Ha ndikatúi avave oike imbaraete vaꞌe róga-py omonda hagwã imbaꞌe kwéry-rehe. Onhapytĩ ranhe ramo ae íxupe, ogwerahapa arã hóga-py oĩ vaꞌe, heꞌi íxupe kwéry Hesu.Upéixa haꞌe kwéry ijapuha oikwaa uka íxupe. Anháy ndikatúi omosẽ ojehegwa, heꞌi ramo oikwaa uka íxupe haꞌe kwéry ijapuha."
41,3,28," —Anháy ojepota raꞌe Hesu-rehe, heꞌi moꞌã hese kuri hikwái.Hesu Nheꞌẽ Marangatu tee vaꞌe-pe omoanha anháy hikwái. Upéa-gwi heꞌi íxupe kwéry Hesu:—Anhete ko xe haꞌe-ta nde-vy. Ne rembiapo vai ramo, erenheꞌẽ vai ramo Nhandejáry-rehe, omboyke-ta ndéhegwi Nhandejáry ne rembiapo vaikwe. Ha erenheꞌẽ vai ramo katu Nheꞌẽ Marangatu tee vaꞌe-rehe, nande poriahuvereko moꞌãiry. Nde pyꞌa kyꞌa-ma. Nande pyꞌa potĩ moꞌãvéi opa eꞌỹ reheve, heꞌi íxupe kwéry Hesu. Series,  Series, "
41,3,31,"  Upe rire ou isy tyvýry kwéry ave. Opyta oka-py. Ohenói uka osẽ hagwã. Heta ogwapy hikwái Hesu jerekwe-vy:—Nde sy ou. Ou ave nde ryvy ne reindy ave. Oka-py ogwahẽ oĩ-vy, heꞌi íxupe. —Nde rexase, heꞌi Hesu-pe."
41,3,33,"Ha haꞌe nosẽiry joty oho-vy. Upéi heꞌi:—Amombeꞌu-ta peẽ-my kivaꞌe pa xe sy, kivaꞌe pa xe ryvy, heꞌi íxupe kwéry. Upe rire orepara gwenduha-rehe ojerekwe-rehe ogwapy vaꞌe:—Ehexa, heꞌi gwenduha-pe, —ko vaꞌe kwéry xe sy. Upe vaꞌe kwéry xe ryvy, heꞌi. —Nhandejáry nheꞌẽ ojapo vaꞌe gwive upéa voi xe ryvy, heꞌi. —Upéa xe reindy, upéa xe sy ave, heꞌi gwenduha-pe Hesu."
41,4,1, Ha upéi katu onhemonheꞌẽ jevy-ma Hesu yugwarusu rembe-rehe. Ha heta eterei ijatypa henda-py. Upéa-gwi oike kanoagwasu-py íxugwi kwéry. Ogwapy-ma kanóa py-py. Y rembeꞌy-py oĩ kanóa. Ha enterove opyta yvy-py hikwái. Y rembe-rehe opyta.
41,4,2,Ha heta onhemonheꞌẽ nheꞌẽ íxupe kwéry arandu rehegwa nheꞌẽ omombeꞌu-vy.Omombeꞌu arandu rehegwa nheꞌẽ íxupe kwéry temitỹgwe rehegwa-rami:
41,4,3,"—Pejeapysaka joa joa, heꞌi. —Oho onhemitỹ onhemitỹ vaꞌe. Omohãi gwemitỹ."
41,4,4,"Onhemitỹ jave, oime temitỹ raꞌỹi tape-rupi hoꞌa vaꞌe. Ha upéi ou gwyra opa hoꞌu."
41,4,5,"Oime temitỹ raꞌỹi ave yvy pererĩ-rupi hoꞌa vaꞌe. Upe-py oĩ mixĩmi yvy. Pyaꞌe henhói-ma, yvy ndahetáiry-gwi. Kwarahy haku-ma ramo, onhandu-ma temitỹgwe kwarahy aku. Ha kwarahy ohapypa voi. Ombohovirupa ave hapo eꞌỹ reheve."
41,4,7,Oime nhuatĩndy-rupi hoꞌa vaꞌe ave. Ha nhuatĩ katu okakwaa-ma. Ojahoꞌipa temitỹgwe-pe. Upéa-gwi ndahopéiry.
41,4,8,Oime yvy porã-my hoꞌa vaꞌe ave. Henhói-ma hemitỹ. Okakwaa. Hope-ma. Oĩ trinta haꞌỹi vaꞌe. Oĩ sessenta haꞌỹi vaꞌe. Oĩ haꞌỹive vaꞌe cem haꞌỹi vaꞌe.
41,4,9,"Ne aranduse vaꞌe, ejeapysaka porã katu xe nheꞌẽ-rehe, heꞌi onhemonheꞌẽ-vy íxupe kwéry."
41,4,10," Ijatypa vaꞌe ojeꞌói rire, oporandu Hesu-pe doze hemimboꞌe kwéry inhirũ gwéry ave:—Temitỹgwe rehegwa nheꞌẽ ereiporu kuri. Mbavaꞌe-rehe po heꞌi upe vaꞌe? heꞌi oporandu-vy íxupe."
41,4,11,Upéi heꞌi Hesu íxupe kwéry:
41,4,13,"—Ha peẽ katu ndapeikwaa porãi ave. Maꞌerã ndapeikwaa porãi? Aipo ramo, mbaꞌéixa peikwaa-ta arandu rehegwa nheꞌẽ gwive amombeꞌu mbeꞌu ramo?"
41,4,14,Onhemitỹ vaꞌe onhemitỹ. Upéa heꞌise: Omoherakwã Nhandejáry rehegwa nheꞌẽ porã.
41,4,15,"Ha tape-rupi onhenhotỹ vaꞌekwe katu heꞌise: Oĩ ohendu vaꞌe nheꞌẽ porã. Ohendu-ma ramo, ou anháy ruvixa Satanás. Oipeꞌa ipyꞌa-gwi inheꞌẽ porã."
41,4,16,"Ha yvy pererĩ-rupi onhenhotỹ vaꞌekwe katu heꞌise: Oĩ ohendu vaꞌe inheꞌẽ porã. Ohendu-ma ramo, ovyꞌa ogwerovia-vy. Ha ndahapóiry. Upéa heꞌise: Sapyꞌa ete ogwerovia. Ndogwerovia teéiry voi. Ha upe rire katu nheꞌẽ porã rendu-gwi, omoingo asy íxupe. Ojerereko asy-gwi, ndogweroviasevéiry. Pyaꞌe aꞌe oheja nheꞌẽ porã."
41,4,18,Ha nhuatĩndy-rupi onhenhotỹ vaꞌekwe katu heꞌise: Oĩ ohendu vaꞌe voi inheꞌẽ porã. Ha onhesamondo mondo ombaꞌe-rehe: “Mbaꞌéixa po aiko-ta koꞌánga?” oporandu randu ojéupe. Ovyꞌa-ta moꞌã imbaꞌe reta ramo. Oipotave tave ojéupe gwarã. Upéa-gwi ohendu hendu rei inheꞌẽ porã. Nahembiapo porã porãiry.
41,4,20,"Ha yvy porã-my onhenhotỹ vaꞌekwe katu heꞌise: Oĩ ohendu vaꞌe inheꞌẽ porã. Ohendu ramo ogwerovia tee voi. Ogwerovia-gwi, oĩ hembiapo porã porã vaꞌe. Oĩ hembiapo porãve rãve vaꞌe. Oĩ hembiapo porã eterei vaꞌe ave, heꞌi íxupe kwéry Hesu."
41,4,21,Hesu omombeꞌu mbeꞌu arandu rehegwa nheꞌẽHa upéi katu Hesu omombeꞌu jevy arandu rehegwa nheꞌẽ tataendy rehegwa-rami:—Ndajarúi voi tataendy nhamoĩ hagwã mbaꞌe ryru gwy-py. Ndajarúi ave nhamoĩ hagwã tupa gwy-py. Tataendy katu jaru nhamoĩ hagwã tataendy rendaty-py.
41,4,22,"Oime vaꞌe gwive onhenhomi vaꞌe ojekwaa-ta voi. Ha pe ereikwaa eꞌỹ vaꞌe gwive, upéa ereikwaa-ta voi ave. Ne aranduse vaꞌe, ejeapysaka porã katu xe nheꞌẽ-rehe, heꞌi."
41,4,24,"—Ejeapysaka porã erehendu vaꞌe-rehe. Eremeꞌẽ meꞌẽ vaꞌekwe ohekoviarõ-ta nde-vy. Hetave ave ohekoviarõ-ta. Heta ogwereko vaꞌe-pe hetave ohekoviarõ-ta. Ha naimbaꞌe rexakwaái vaꞌe-gwi katu, oipeꞌapa-ta íxugwi. Ogwereko vaꞌe gwive oipeꞌapa-ta íxugwi, heꞌi íxupe kwéry Hesu. "
41,4,26,"Ha upéi katu omombeꞌu jevy Nhandejáry nhande ruvixarã rehegwa nheꞌẽ temitỹgwe rehegwa-rami:—Kwimbaꞌe oho onhemitỹ. Onhemitỹ yvy-rupi. Upéi pyhare hare oke-ma. Ikoꞌẽmba ẽmba opuꞌã-vy. Henhói rei temitỹ. Okakwaa. Ha ndoikwaáiry mbaꞌéixa po henhói. Hemitỹgwe katu omohenhói rei yvy. Upe rire ombohope. Upe rire omohaꞌỹi. Ijagwyje-ma ramo, oikytĩ uka ogwahẽ-ma hiꞌáry-gwi, heꞌi íxupe kwéry Hesu, Nhandejáry irũ ojekwaa vaꞌerã rehegwa oikwaa uka-vy."
41,4,30,"—Mbaꞌéixa aikwaa uka-ta peẽ-my Nhandejáry nhande ruvixaha? Mbaꞌeixagwa nheꞌẽ aiporu-ta pene moꞌarandu hagwã, heꞌi íxupe kwéry."
41,4,33,Upéixa voi omombeꞌu mbeꞌu íxupe kwéry Hesu arandu rehegwa nheꞌẽ temitỹgwe rehegwa-rami. Peteĩ teĩ oikwaa peve omombeꞌu.
41,4,34,"Onhemonheꞌẽ-vy íxupe kwéry, temitỹgwe rehegwa nheꞌẽ vaꞌe-rupi, tataendy rehegwa vaꞌe-rupi ave omombeꞌu íxupe. Upéa rehegwa oiporu eꞌỹ reheve nomombeꞌúiry íxupe kwéry. Ha hemimboꞌe kwéry anho hendive oime ramo, oikwaa ukapa-ma íxupe kwéry."
41,4,35," Ha upéi kaꞌaru ete-ma.—Jaha jahasa y rovái, heꞌi gwemimboꞌe kwéry-pe Hesu."
41,4,36,Upéi ohejapa oho-vy ijaty vaꞌe-pe hikwái. Ogwapy oĩ-vy kanoagwasu-py Hesu. Upéixa ramo ogweraha íxupe y-rupi y rovái. Oho ave hupive kanóa ambue vaꞌe.
41,4,37,"Ha upéi katu ou yvytugwasu. Opuꞌã puꞌã-ma y. Oike kanoagwasu-py y. Upéa-gwi haimete-ma kanóa hynyhẽ y-gwi. Ha Hesu katu oke oĩ-vy kanóa-py. Hemimboꞌe kwéry kupe-py oke. Oke inhakãngyta ári. Ha omombáy-ma íxupe hikwái.—Nhande nhanheapymi-tama, mboꞌeháry, heꞌi omombáy-vy íxupe. —Nerepenái tipo nhande rekove-rehe? heꞌi íxupe."
41,4,39,"Ha opáy-ma Hesu. Ha opáy jave Hesu ohexa-ma y opuꞌã puꞌã vaꞌe. Ha ojaꞌo yvytugwasu-pe omombyta hagwã:—Ekirirĩ katu, heꞌi y-pe.Inheꞌẽ rupi opyta-ma yvytu. Okirirĩmba ete voi."
41,4,40,Haꞌe heꞌi:—Maꞌerã nde pyꞌamirĩ upéixa? Nderejeroviáiry xe-rehe. Maꞌerã nderejeroviáiry xe-rehe? heꞌi íxupe kwéry.
41,4,41,"Ha onhemondyipa-ma íxugwi hikwái.—Kivaꞌe po ko vaꞌe? Ojaꞌo ramo yvytugwasu-pe, ojaꞌo ramo y-pe ave íxupe, ohendu voi inheꞌẽ, heꞌi ojóupe hikwái hese."
41,5,1," Ha upéi katu Hesu gwemimboꞌe kwéry ndive ohasa yugwarusu rovái. Ogwahẽ Geraseno kwéry retã-my. Osẽ-ma ramo Hesu kanoagwasu-gwi, ou ohugwaitĩ-vy íxupe anháy ojepota vaꞌe hese. Oyta-gwi ou. Oiko rei oyta-rupi anháy ojepota vaꞌe hese. Ndikatuvéi onhapytĩ íxupe avave. Onhapytĩ jevy jevy rei íxupe. Oipokwa pokwa íxupe corrente-py. Oipykwa pykwa ave íxupe. Ha anháy-rehe omenda vaꞌe katu omondohoypa-ma. Omopesẽgwe sẽgwepa, omondoho ndohoypa-ma íxugwi. Ndaipóri ipuꞌaka vaꞌe hese."
41,5,5,"Pyhare osapukái oĩ-vy oyta-rupi, yvyaty aty-rupi ave. Áry ramo osapukái ave. Onhekytĩ oiko-vy ita-rehe."
41,5,6,"Mombyry-gwi ohexa-ma Hesu-pe. Oripara ojeity omboete hagwã íxupe. Heꞌi osapukái hatã-vy:—Nde, Hesu, heꞌi. —Tupãgwasu raꞌy nde, heꞌi. —Maꞌerã tipo erepena xe-rehe? heꞌi oporandu-vy Hesu-pe. —Tupã Nhandejáry réry-py, ajerure nde-vy. Aníke xe mbohasa asy, heꞌi Hesu-pe."
41,5,9,"Upéi oporandu íxupe:—Mbaꞌéixa nde réry? heꞌi íxupe.—Heta xe ae xe moirũ vaꞌe. Upéa-gwi xe réry Heta ave, heꞌi Hesu-pe."
41,5,11,"Ha upe-py heta eterei oĩ kure. Yvyaty rembeꞌy-rehe okaru hikwái kure. Ha anháy kwéry ojerure íxupe:—Ore mondo katu kure kwéry-rehe. Toroike ipyꞌa kwéry-py, heꞌi Hesu-pe."
41,5,13,"—Tapeho, heꞌi íxupe kwéry Hesu.Ha anháy kwéry katu osẽ íxugwi. Oike kure kwéry yta-py. Ha kure kwéry oriparapa ogwejy. Y rembeꞌy-py ogwejy oho-vy. Hiꞌapỹ hoꞌa-vy. Otĩgwe-vy hoꞌa yugwarusu-py. Heta eterei onheapymimba y py-py. Mokõi mil-rupi, gweta hagwe-ma onheapymimba."
41,5,14,Ha herekwa kwéry katu oriparapa oho-vy hikwái. Omombeꞌu tetã mygwa-pe. Tetã jerekwe-rehe oĩ vaꞌe-pe omombeꞌu ave. Oupa ohexa ojehu vaꞌekwe.
41,5,15,"Ogwahẽmba Hesu renda-py. Ohexa anháy rerekohare hikwái. Ohexa íxupe ogwapy ramo. Onhemonde ramo ohexa.—Ndaitavyvéi-ma voi raꞌe, heꞌi hexa-vy hikwái.Upéa-gwi ikyhyjepa-ma hikwái. Ha upe hexahare omombeꞌupa íxupe kwéry. Ojehu vaꞌekwe omombeꞌupa íxupe. Omombeꞌu ave anháy rerekohare rehegwa nheꞌẽ. Kure kwéry rehegwa nheꞌẽ omombeꞌu ave."
41,5,17,Upéa-gwi upe pygwa kwéry okyhyje-ma Hesu-gwi hikwái. Ojerure-ma íxupe osẽ hagwã hetã kwéry-gwi.
41,5,18,Upe rire onhemboyru kanóa-py Hesu. Onhemboyru-ma ramo ojapura upe anháy rerekohare omoirũ hagwã íxupe.
41,5,19,"Ha ndohejái omoirũ íxupe:—Tereho ae katu nde róga-py. Ekwa emombeꞌu nde reꞌýi kwéry-pe erekwera porãmaha. “Nhandejáry ojapo porã porã xe-rehe” ere katu emombeꞌu-vy, heꞌi íxupe. —“Xe poriahuvereko eterei-ma voi Nhandejáry” ere katu emombeꞌu-vy, heꞌi íxupe Hesu."
41,5,20,"Ha upéi katu oho omosarambi-vy anháy rerekohare Decapolis tetã mygwa-pe. “Ojapo porã porã xe-rehe Hesu” heꞌi omombeꞌu-vy.—Nhandejáry ojapo porã porã hese, heꞌi opondera-vy hese hikwái."
41,5,21, Ha upéi katu Hesu oho jevy kanoagwasu-py. Ohasa ojeꞌói-vy y rovái. Ogwahẽ rire heta eterei jevy ijatypa henda-py. Ha Hesu yugwarusu rembe-py onhemboꞌy oĩ-vy.
41,5,22,"Ha upéi ojapura ou-vy ojeporahéi haty-py omanda vaꞌe. Héry Jairo. Ohexa-ma ramo íxupe, onhesũ omboete-vy Hesu renonde-py: —Omano-tama xe rajymi, heꞌi. —Jaha katu eremoĩ hagwã hiꞌári nde po okwera hagwã, nomanovéi hagwã, heꞌi ojapura-gwi Hesu-pe."
41,5,24,Upéa-gwi oho hendive Hesu. Ha ijaty vaꞌe ojopypa íxupe oho-vy hapykwéri.
41,5,25,"Oime kunha. Are-ma hasy. Hasy doze roꞌy. Tuvixa hasyha ogwejy íxupe. Ohasa asy ete vaꞌekwe. Heta oĩ imongweraharã moꞌã, ha nomongweráiry. Ha omeꞌẽmba rei-ma vaꞌekwe ogwereko vaꞌe íxupe kwéry okwera hagwã moꞌã. Ha ndokwerái joty. Opyta hasyve vaꞌekwe."
41,5,27,"Upéi katu ohendu Hesu rerakwã. Upéa-rehe ojogweroaty aty ramo hikwái, oho hapykwéri, Hesu rapykwéri. “Apoko ramo xe ijao-rehe jepe, akwera arã”, heꞌi ojéupe."
41,5,29,"Upéa-gwi opoko ijao-rehe. Opoko-ma ramo hese, opi-ma íxupe imbaꞌasy. Oikwaa okweramaha imbaꞌasy-gwi hete."
41,5,30,"Ha Hesu katu oikwaa-ma omongweramaha kunha-pe. Upéa-gwi ojere-ma Hesu ijatypa vaꞌe mbyte-py:—Kivaꞌe opoko-ma xe ao-rehe, heꞌi oporandu-vy."
41,5,31,"Ha hemimboꞌe kwéry heꞌi íxupe:—Emaꞌẽ katu ijatypa vaꞌe-rehe. Ojejapipa voi nde-rehe raꞌe. “Kivaꞌe opoko xe-rehe” maꞌerã ere upéixa, heꞌi oporandu-vy. Ha Hesu omaꞌẽ oĩ-vy ohexa hagwã kivaꞌe po ojapo upéixa raꞌe."
41,5,33,Ha kunha katu oikwaa okweramaha. Upéa-gwi ikyhyje-ma. Oryrýi-ma ave. Ou ojeity henonde-py. Omombeꞌupa íxupe anhete vaꞌe.
41,5,34,"—Xe rajy, heꞌi kunha-pe ipyꞌagwapy hagwã. Gwajýry-pe heꞌiha-rami, heꞌi kunha-pe, —nde erejerovia-ma kuri xe-rehe, upéa-gwi erekwera-ma. Tereho nde pyꞌagwapy reheve. Nande rasyvéi-ma ne mbaꞌasy-gwi, heꞌi kunha-pe."
41,5,35,"Onheꞌẽ vyteri jave, ou mburuvixa róga-gwi omombeꞌu:—Omano ete-ma nde rajy, heꞌi túvy-pe. —Eheja katu toho mboꞌeháry, heꞌi Jairo-pe omombeꞌu vaꞌe."
41,5,36,"Ha Hesu katu ohendu omombeꞌu ramo:—Aníke erekyhyje. Ejerovia katu xe-rehe, heꞌi mburuvixa Jairo-pe. Ha upéi katu ndohejái omoirũ íxupe avave. Mbohapy hemimboꞌe anho mante omoirũ íxupe. Oho indive omoirũ Pedro, Tiago, tyvýry ave. Ogwahẽ-ma mburuvixa róga-py. Ohexa heta ijayvu joa vaꞌe. Ha haꞌe kwéry hasẽmba voi osapukái-vy. Oike Hesu. Heꞌi íxupe kwéry:—Maꞌerã tipo pende ayvu? Maꞌerã tipo pene rasẽmba rei pekwa-vy? heꞌi íxupe kwéry. —Nomano teéiry voi upe mitã kunha. Oke ae maniko oĩ-vy raꞌe, heꞌi íxupe kwéry. Haꞌe kwéry katu onhembohory Hesu-rehe. Ha haꞌe katu omosẽmba imondo-vy. Ogweraha ondive mitã ru, isy oirũ ave. Oike mitã kunha oĩ ha-py."
41,5,41,"Oipopyhy íxupe.—“Talita cumi” heꞌi íxupe. Haꞌe ae onheꞌẽ-py ohenói omopuꞌã hagwã, “Mitã kunha, epuꞌã katu” heꞌi-vy."
41,5,42,"Upe mitã kunha opuꞌã-ma ogwata-ma. Mitã kunha katu doze roꞌy ogwereko vaꞌe. Upéa-gwi,—Mbaꞌéixa omoingove jevy íxupe? heꞌi opondera eterei-vy hese hikwái."
41,6,1, Upe-gwi oho Hesu. Gwetã-my ogwahẽ jevy. Omoirũ íxupe hemimboꞌe kwéry.
41,6,2,"Ha pytuꞌuha áry-py Hesu onhemonheꞌẽ jevy-ma. Ojeporahéi haty-py onhemonheꞌẽ. Heta ohendu vaꞌe inheꞌẽ,—Mbaꞌéixa onhemonheꞌẽ? heꞌi opondera-vy hese hikwái: —Mamo-gwi upéa ohendu aipo vaꞌe nheꞌẽ? heꞌi hese. —Kivaꞌe omombeꞌu hiꞌarandu hagwã íxupe? heꞌi hese. —Emaꞌẽ hese. Hexapyrã-rupi voi Hesu rembiapo porã. Mbaꞌéixa ojapo upéixa? heꞌi hese."
41,6,7," Ha upéi katu Hesu ohenói doze gwemimboꞌe kwéry-pe ogwahẽ hagwã haꞌe-py. Mokõ mokõi meme ombojaꞌo jaꞌo imondo-vy:—Xe nheꞌẽ-py emosẽ imondo-vy anháy, heꞌi íxupe kwéry. —Aníke ereraha mbaꞌeve. Nde pykoka anho eraha, heꞌi. —Ani ereraha ne remiꞌurã ani ereraha nde vosa. Ani ave ereraha pirapire ne kuꞌasã gwy-py, heꞌi íxupe kwéry. —Emonde nde pyryru. Ne kamisa katu ani erembojoꞌa, heꞌi íxupe kwéry."
41,6,10,"—Ereike ramo óga-py epyta upe-py. Ani erembopopa ereiko-vy. Eresẽ peve upe tetã-gwi, eiko petẽi óga-py íxupe kwéry."
41,6,11,"Ha oĩ ramo tetã mygwa pende rerohory eꞌỹ vaꞌe, pene nheꞌẽ renduse eꞌỹ vaꞌe katu, eresẽ ramo upe tetã-gwi embovava nde py hoꞌapa hagwã yvy timbore nde py-gwi. Upéixa erejapo ramo, eremomanduꞌa uka arã hembiapo vaikwe-rehe. “Nhandejáry reꞌýi eꞌỹ-rami nipo raꞌe nhande” heꞌi vaꞌerã ójehe, heꞌi íxupe kwéry Hesu."
41,6,12,Aipo-gwi hemimboꞌe kwéry oho onhemonheꞌẽ-vy enterove vaꞌe-pe:
41,6,14," Ha Hesu rerakwã opa opa-rupi oho. Upéixa-gwi mburuvixagwasu Herodes ohendu ave Hesu rerakwã.Kente kwéry omombeꞌu mbeꞌu ojóupe Hesu rerakwã. Gwĩ Hesu rexa-vy, heꞌi ojóupe:—Batista oikove jevy-ma, heꞌi moꞌã. —Upéa-gwi hexapyrã-rupi hembiapo porã porã voi, oĩ heꞌi vaꞌe moꞌã Hesu-rehe."
41,6,15,"Hesu rexa-vy heꞌi ojóupe:—Upe vaꞌe ko Elias, oĩ heꞌi vaꞌe moꞌã ave Hesu-rehe.—Upe vaꞌe ko onhemonheꞌẽ vaꞌety yma gwaréixa, oĩ heꞌi moꞌã vaꞌe ave hese.Upéixa voi haꞌe kwéry hupi eꞌỹ omombeꞌu. Omombeꞌu jokupe kupe hesegwa nheꞌẽ."
41,6,16,"Upéixa ramo Herodes mburuvixagwasu vaꞌe ohendu Hesu rerakwã. Upe ojapo japo vaꞌekwe ohendu:—Upe xe anhakãꞌo uka vaꞌekwe, oikove jevy-ma nipo raꞌe, heꞌi moꞌã hese."
41,6,17," Are-ma omenda vaꞌekwe Herodes. Gwyvýry rembirekokwe-rehe omenda vaꞌekwe. Gwovajáry Herodias-rehe omenda vaꞌekwe. Tyvýry héry Filipe. Ha katu heꞌi vaꞌekwe íxupe, Herodes-pe: “Ereiko ramo nde ryvy rembireko ndive, ndatekoháiry erereko” heꞌi vaꞌekwe íxupe. Upéa-gwi mburuvixagwasu omondo vaꞌekwe ipiári oipyhy uka hagwã João-pe. Omoĩ uka vaꞌekwe íxupe preso. Gwembireko-rehe onheꞌẽ-gwi, omoĩ uka íxupe preso. Series,  Ha hembireko katu ndijaꞌéi voi João-rehe. Ojuka-ta moꞌã. Ndikatúi ojuka, omboete-gwi íxupe mburuvixagwasu Herodes. Ha mburuvixa katu oheko kwaa voi íxupe. “Hiꞌarandu vaꞌe João, heko marangatu vaꞌe voi ave” heꞌi hese. Upéa-gwi omoĩngatu joty íxupe. Ohendu ramo inheꞌẽ, ojapose vérami moꞌã inheꞌẽ. Ha ndojaposéi ave. Ndojapói ramo jepe, ogwerohory joty inheꞌẽ."
41,6,21,"Hiꞌáry ogwahẽ ojuka hagwã íxupe. Oiko hagwe áry-py mburuvixagwasu omongaru porã imboviapyre. Mburuvixa kwéry, soldado ruvixa kwéry, imbaꞌe reta vaꞌe kwéry, Galiléia pygwa vaꞌe omongaru porã. Ojekaru ha-py oike-vy ojeroky hembireko memby kunha. Ombovyꞌa ojeroky ramo mburuvixagwasu Herodes-pe, imboviapyre ave ombovyꞌa. Ha upéi heꞌi kunhataĩ-pe mburuvixagwasu:—Ejerure xe-vy ne remimbota-rehe. Oime raꞌẽ vaꞌe voi ameꞌẽ-ta nde-vy, heꞌi íxupe. —Oime raꞌẽ vaꞌe-rehe erejerure ramo, ameꞌẽ-ta nde-vy, heꞌi íxupe. Pono oapu-gwi —Tupã réry-py ameꞌẽ-ta nde-vy, heꞌi. —Ha opambaꞌe xe areko vaꞌe katu amombyte-ta nde-vy imeꞌẽ-vy, heꞌi jevy jevy íxupe. Upéi osẽ oho-vy oporandu osy-pe:—Mbavaꞌe-rehe tipo xe ajerure-ta, heꞌi omombeꞌu-vy osy-pe.Isy heꞌi íxupe:—Ejerure katu Batista akãgwe-rehe, heꞌi íxupe."
41,6,25,"Ojapura oike hagwã jevy mburuvixagwasu oĩ ha-py. Pyaꞌe oike ojerure-vy:—Ãy aipota eremboyru xe-vy pyaꞌe nhaꞌẽ-py akãgwe araha hagwã, heꞌi ojerure-vy."
41,6,26,"Ha mburuvixagwasu katu onheꞌẽgwe omboasy eterei. “Tupã réry-py ameꞌẽ-ta” heꞌi-gwi, ohendu-gwi ave imboviapyre inheꞌẽ, ndikatuvéi-ma João-rehe hakateꞌỹ."
41,6,27,Upe-ma ramo omondo peteĩ gwembigwái soldado ogweruruka hagwã íxupe inhakãgwe. Ha oho onhakãꞌo João-pe onhemoĩ vaꞌe preso haty-py. Ogweru nhaꞌẽ-py inhakãgwe omeꞌẽ kunhataĩ-pe. Ha kunhataĩ katu omeꞌẽ osy-pe.
41,6,29,"Ha remimboꞌekwe ohendu ramo, ou hetekwe ogweraha. Omoĩ yvykwa-py hetekwe."
41,6,30,  Ha hemimondo kwéry katu ou jevy Hesu ha-py. Omombeꞌu íxupe ojapo japo vaꞌekwe. Omboꞌe mboꞌe vaꞌekwe ou jevy omombeꞌu.
41,6,31,"Ha heta ipohuha ou. Opohupáry-gwi ndikatuvéi okaru. Upéa-gwi heꞌi gwemimboꞌe kwéry-pe:—Jaha katu nhane anho ojeiko eꞌỹ ha-py. Japytuꞌu mixĩ-vy jaha, heꞌi."
41,6,32,Akói ramo oho haꞌe kwéry anho ojeiko eꞌỹ ha-py. Kanoagwasu-py oho.
41,6,33,Ha heta kente ohexa íxupe iho ramo. Oikwaa-ma ave. Upe ramo enterove tetã-gwi osẽ oho-vy. Yvy-rupi oripara oho-vy. Haꞌe kwéry ranhe ogwahẽ y rovái. Ha Hesu nogwahẽi joty.
41,6,34,"Ogwahẽ ramo hembeꞌy-py, osẽ kanóa-gwi.—Heta ojohapypa raꞌe onhomboaty, heꞌi hexa-vy. —Upéa ovexa ijáry eꞌỹ vaꞌe-rami ndoiko kwaáiry haꞌe kwéry anho, heꞌi. —Ndaherekwáiry, heꞌi.Upéa-gwi oiporiahuvereko-ma íxupe kwéry. Oiporiahuvereko-gwi heta onhemonheꞌẽ nheꞌẽ íxupe kwéry."
41,6,35,"Kaꞌaru ete ou Hesu ha-py hemimboꞌe kwéry:—Ndaipóri mbaꞌeve a-py, heꞌi. —Kaꞌaru ete-ma. Ere íxupe kwéry toho tetã mirĩ-rupi tetãgwasu-rupi ave ojogwa hagwã gwemiꞌurã, heꞌi Hesu-pe."
41,6,37,"Ha Hesu katu heꞌi gwemimboꞌe kwéry-pe:—Peẽ katu pemeꞌẽ íxupe kwéry hemiꞌurã, heꞌi.—Oroho-ta tipo orojogwa duzentos repy mbojape hemiꞌurã kwéry oromeꞌẽ hagwã íxupe kwéry hoꞌu hagwã, heꞌi íxupe oporandu-vy."
41,6,38,"Hesu heꞌi:—Mbovy a-py erereko mbojape? Ekwa terehexa, heꞌi íxupe.Upe rire oho ohexa. Oikwaa rire, ou omombeꞌu:—Cinco mbojape oĩ, heꞌi. —Mokõi pira kaꞌẽ ave oĩ, heꞌi Hesu-pe."
41,6,39,"Ha upéi katu heꞌi ojogweroaty mirĩ mirĩ hagwã ogwapy-vy. Kapiꞌi pyahu ári ogwapy hagwã, heꞌi íxupe kwéry. Ha cem oĩ vaꞌe, cinqüenta oĩ vaꞌe ave ojoypy ypy-py ogwapy."
41,6,41,"Ha Hesu katu oipyhy upe cinco mbojape. Mokõi pira ave oipyhy. Upéi hovayva yvate-koty omboete-vy temiꞌurã-rehe. Otima porã ave. Ombojaꞌo jaꞌo upe mbojape. Omeꞌẽ meꞌẽ gwemimboꞌe kwéry-pe ombogwejy hagwã entéro vaꞌe rovagwy-py. Ombojaꞌo jaꞌo ave mokõi pira enterovéa-pe. Ha enterovete okaru. Hygwyatãmba-ma ave hikwái. Upéi omonoꞌõ hoꞌu vaꞌekwe rembyre, pira rembyre ave. Doze ajaka joty raꞌe oĩ hembyre kwéry. Upe okaru vaꞌekwe heta oĩ raꞌe. Kwimbaꞌe kwéry okaru vaꞌe cinco mil oĩ raꞌe. Series,  Series, "
41,6,45," Upe ramo Hesu heꞌi:—Eike katu kanoagwasu-py, heꞌi gwemimboꞌe kwéry-pe. —Pekwa mani katu y rovái xe renonde, heꞌi. —Betsaida-py ekwa mani katu, heꞌi.Oho rire, heꞌi ojogweroaty vaꞌe-pe:—Tapeho katu pende ro nde róga-rupi, heꞌi Hesu íxupe kwéry. Upe rire, “Aha jevy-tama” heꞌi rire íxupe kwéry, oho yvyaty ári-rupi Hesu. Onhomongeta hagwã Nhandejáry ndive oho."
41,6,47,Ojekwaa-ma pytũ ou-vy. Oĩ kanoagwasu y mbyte-py y ári ave. Ha Hesu katu opyta haꞌe anho yvy-py.
41,6,48,Ohexa íxupe kwéry onhemombaraete ramo oipykúi-vy. Ndogwatavéi kanóa henonde-gwi ou ramo yvytu. Hembipe ramo Hesu oho gwemimboꞌe kwéry ha-py. Pytũ joty reheve oho íxupe kwéry ogwata-vy y ári. Ohenondeꞌa-ta moꞌã kanóa-pe.
41,6,49,"Ha haꞌe kwéry katu ohexa ramo íxupe ogwata y ári,—Arygwypóry,heꞌi moꞌã hese. Osapukái ave. Enterovéa hemimboꞌe kwéry ohexa íxupe. Onhemondýi eterei-ma ave. Upéa-gwi osapukái joa. Upe ramo pyaꞌe heꞌi íxupe kwéry:—Anive erejapura teĩ. Xe ko Hesu, heꞌi voi. —Ani erekyhyje teĩ, heꞌi."
41,6,51,Upéi katu oike-ma kanoagwasu-py hendive kwéry. Ndayvytuvéi-ma.—Mbaꞌéixa omombyta yvytu? heꞌi opondera eterei-vy hese.
41,6,53,Upéi katu oho yugwarusu rovái. Genezaré tetã-my ogwahẽ oho-vy hikwái. Isã-py onhapytĩ kanóa. Osẽ kanóa-gwi.
41,6,54,"Osẽ jave, pyaꞌe oikwaa Hesu-pe tetã mygwa."
41,6,55,Oripara oho-vy hikwái opa-rupi. Pe tetã kupe-rupi oripara para okwa-vy. Ha hasy vaꞌe-pe katu ogweru Hesu ha-py. Hupa reheve ogweru. Ohendu-ma ramo Hesu oĩ ha-py ogweru-ma.
41,6,56,"Ha Hesu katu ogwahẽ ramo tetãgwasu-py, ogwahẽ ramo tetã nhepyrũ-py, ogwahẽ ramo ave tetã mirĩ-my, óga paꞌũ-rupi ombogwejy meme hasy vaꞌe-pe hikwái. Ojerure íxupe:—Tande pyhy nde ao rembeꞌy-rehe jepe hasy vaꞌe, heꞌi íxupe hikwái oipyhy vaꞌe gwive okwera-ma hagwã."
41,7,1,"Ha fariseu kwéry ojogweroaty Hesu ha-py. Ogwahẽ ave ou-vy judeu kwéry rekomboꞌehaty. Jerusalém tetã-gwi ou vaꞌekwe.  “Ndajajepohéi porãi ramo ndikatúi jakaru”, heꞌi vaꞌe fariseu kwéry, opa judeu kwéry gwive ave. Ojepohe pohéi eꞌỹ reheve ndokarúi vaꞌe ojapo-gwi hembypy heꞌi vaꞌekwe. Ou jevy ramo mbaꞌe jogwa haty-gwi nonhemopotĩry ramo ndokarúi. Ojohéi kopoꞌi, ojohéi japepo, ojohéi nhaꞌẽ kwarepoti-gwi ojejapopyre. Hupa ojohéi ave. Heta mbaꞌe ojapo hembypy heꞌi vaꞌekwe ohendu-gwi. Ha gwĩ fariseu kwéry, judeu rekomboꞌehaty ave ohexa Hesu remimboꞌe kwéry-pe okaru ramo ojepohéi eꞌỹ reheve. Upéa heꞌise: Ojepohe pohéi rei eꞌỹ reheve okaru. Series,  Series, "
41,7,5,Upéa-gwi oporandu Hesu-pe hikwái:—Maꞌerã tipo ndoikói yma gware reko-rupi ne remimboꞌe kwéry? Maꞌerã okaru ojepohéi porã eꞌỹ reheve? heꞌi. —Maꞌerã tipo nonhemopotĩsevéiry nhande kwéry eꞌỹ vaꞌe ndive oiko rire? heꞌi íxupe.
41,7,6,"Ha Hesu heꞌi íxupe kwéry:heꞌi Nhandejáry kwatia nheꞌẽ pende-rehe. Ha Nhandejáry heꞌi ramo, nderejaposéi voi inheꞌẽ. Ha teko rei katu omanda ramo, heꞌi vaꞌe gwive erejapo japo voi, heꞌi íxupe kwéry Hesu. —Nderejaposéi voi Nhandejáry heꞌi vaꞌekwe jajapo hagwã nhane rembypy heꞌi vaꞌekwe. Upéixa ramo, “Ore rembiapo porã” ere moꞌã ndéjehe."
41,7,10,"Ha Moisés amyrĩ heꞌi vaꞌekwe: ,heꞌi Nhandejáry kwatia nheꞌẽ."
41,7,14,"Upe rire ohenói jevy oha-py kente kwéry ou hagwã heꞌi:—Pejeapysaka joa xe nheꞌẽ-rehe peikwaa porã hagwã, heꞌi arandu rehegwa nheꞌẽ omombeꞌu-vy. —Jakaru jave ndikatúi nhane mongyꞌa. Ndoikói tembiꞌu nhande pyꞌa omongyꞌa vaꞌerã. Ha nhane nheꞌẽ vai ramo ae katu onhemongyꞌa arã nhande pyꞌa. Pene arandu-ta ramo, pejeapysaka katu ko xe nheꞌẽ-rehe, heꞌi íxupe kwéry Hesu."
41,7,17,"Upéi oheja íxupe kwéry Hesu. Oho oike koty-py. Oike rire, oporandu íxupe hemimboꞌe kwéry. Heꞌi:—Tembiꞌu rehegwa nheꞌẽ ereiporu kuri. Ha upéa, mbavaꞌe-rehe tipo aipo vaꞌe heꞌise, heꞌi oporandu-vy íxupe hemimboꞌe kwéry."
41,7,18,"Ha Hesu heꞌi íxupe kwéry:—Peẽ katu kente kwéry-rami ave ndapeikwaa porãi joty. Maꞌerã tipo ndapeikwaa porãi? Pekaru ramo, ndikatúi penhembohete kyꞌa. Ndaipóri tembiꞌu pene mbopyꞌa kyꞌa vaꞌe."
41,7,20,"Upéa-rehe heꞌi jevy íxupe kwéry Hesu:—Ha pene nheꞌẽ vai ramo katu, onhemongyꞌa arã pende pyꞌa, heꞌi. —Pende pyꞌapy-py katu penhemongeta peiko-vy pene rembiapo vairã-rehe. Upéa-gwi pende pyꞌa vai. Pende pyꞌa vai-gwi pejogwereko rei. Pende pyꞌa vai-gwi pemonda rei peiko-vy, peporojuka ave. Pende pyꞌa kyꞌa-gwi onhoembireko ndive, onhome ndive ave peiko. Pende pyꞌa vai-gwi peipota rei pende rapixa mbaꞌe, ha pene rembiapo vai, ha peporombotavy, ha pene akã vai, napende aꞌéi pende rapixa-rehe, penheꞌẽ rei rei pende rapixa-rehe, ha penhembotuvixaseve moꞌã ave peiko-vy, ha napene nheꞌẽ rendúi ave."
41,7,23,"Ha opaixagwa pejapo pende pyꞌa vai-gwi. Upéixa ramo pende pyꞌa vai-gwi penhemongyꞌa-ma, heꞌi íxupe kwéry Hesu."
41,7,24,Upéi opuꞌã oho-vy Hesu. Upe-gwi oho ogweroajere Tiro tetã jerekwe-rupi. Sidom tetã jerekwe-rupi oho ave. Oike koty-py opyta hagwã. Ndoipotái moꞌã onhemombeꞌu. Ha ndikatúi onhemi.
41,7,25,"Ha peteĩ kunha pyaꞌe ohendu herakwã. Ou ojeity Hesu rovagwy-py. Ha imemby kunha mixĩ vaꞌe anháy rerekoha voi. Ha kunha katu onheꞌẽ outro nheꞌẽ-py. Grego nheꞌẽ-py onheꞌẽ. Heꞌýi Sirofenícia pygwa. Ojerure Hesu-pe:—Emosẽ katu imondo-vy xe memby-gwi anháy, heꞌi íxupe."
41,7,27,"—Nde ko ndahaꞌéi xe reꞌýi. Xe reꞌýi kwéry aipytygwõ ranhe-ta. Ha upe rire katu xe reꞌýi eꞌỹ-pe aipytygwõ-ta ave, heꞌi. —Mitãgwe-pe katu nhamongaru ranhe. Nanhamombói jagwa-pe mitã remiꞌurã, heꞌi joty Hesu itantea-vy, ojeheko rerovia uka etese-vy kunha-pe."
41,7,28,"Ha kunha katu heꞌi íxupe:—Akói-ramima ngatu, xe Járy, heꞌi kunha Hesu-pe. —Ha tembiꞌu sururukwe ijáry apyka gwy-py hoꞌu joty jagwa, heꞌi Hesu-rehe ojerovia joty-vy."
41,7,29,"—Ere porã-ma, heꞌi. —Ekwa jevy katu. Ne memby-gwi opoi-ma anháy, heꞌi kunha-pe Hesu."
41,7,30,Ha upéi oho gwóga-py. Ohexa omemby hupa-py. Onheno oĩ-vy ramo ohexa. Ha anháy osẽ-ma raꞌe íxugwi oho-vy.
41,7,31,Ogweru Hesu-pe ndaijapysa porãi vaꞌeHa upéi katu ojevy Hesu Tiro tetã jerekwe-gwi. Sidom-rupi ohasa oho-vy. Ohasa oho-vy ave Decápolis tetã-rupi. Galiléia yugwarusu-py oho.
41,7,32,Ha upe pygwa ogweru Hesu-pe ndaijapysa porãi vaꞌe. Haꞌe inheꞌẽngopa vaꞌe ave. Inhapekũ ratã vaꞌe-rami oiko. Ojerure íxupe omoĩ hagwã hiꞌári opo.
41,7,33,"Ha Hesu ogwenohẽ íxupe. Ojogweroaty ha-gwi ogweraha íxupe haꞌe anho. Ijapysaka-py okwã omopoꞌẽ. Upéi ondyvu okwã-rehe Hesu. Upe rire omoĩ inhapekũ apy-rehe. Upe rire hovayva yvate-koty. Onheꞌẽ vaꞌerã-rami ipytuhẽ hatã:—Efatá, heꞌi haꞌe ae onheꞌẽ-py.Upe vaꞌe heꞌise: “Tojepeꞌa nde apysa mbotyha”."
41,7,35,Ha upéi katu ikwa-ma ijapysa. Nainhapekũ ratãvéiry ave. Nainheꞌẽngopavéi-ma ave. Onheꞌẽ porã-ma.
41,7,36,"Upéi Hesu heꞌi íxupe kwéry omombeꞌu eꞌỹ hagwã avave-pe:—Ani xe mombeꞌu teĩ, heꞌi jevy jevy moꞌã íxupe kwéry. Heꞌiri iri íxupe Hesu ramo, haꞌe kwéry katu omombeꞌuve uve joty. Ndogwereko nhemíry Hesu ombogwera hagwe. Nogwenotĩry Hesu-pe. Ha henduháry gwive heꞌi:—Hembiapo porã eꞌỹ vaꞌe ndoikóiry. Hembiapo porã porã meme ae katu Hesu. Ijapysa eꞌỹ vaꞌe omboapysa jevy vaꞌe. Ha nonheꞌẽi vaꞌe omonheꞌẽ porã jevy vaꞌe Hesu, heꞌi ojóupe hikwái opondera eterei-vy hese."
41,8,1,"Upe ramo heta ojogweroaty jevy ramo, ndogwerekói ramo gwemiꞌurã, ohenói Hesu gwemimboꞌe kwéry-pe ou jevy hagwã íxupe: —Peju katu xe ha-py, heꞌi. —Ojogweroaty vaꞌe iporiahu vaꞌe xe-vy. Mbohapy áry xe mokambara okwa-vy. Ndogwerekói ave gwemiꞌurã. Upéa-gwi aiporiahuvereko íxupe kwéry."
41,8,3,"Oĩ mombyry-gwi ou vaꞌekwe. Amondo ramo íxupe kwéry hóga-py ivareꞌa ramo, naipyatãvéi arã tape-rupi, heꞌi íxupe kwéry Hesu."
41,8,4,"Upe ramo hemimboꞌe kwéry heꞌi íxupe:—Mbaꞌéixa tamo raꞌe nhahembiꞌu meꞌẽ koꞌa rupigwa kente kwéry-pe? A-rupi ndaipóri kente tembiꞌu meꞌẽharã, heꞌi íxupe hikwái."
41,8,5,"—Mbovy tipo erereko mbojape, heꞌi oporandu-vy gwemimboꞌe-pe:—Sete voi areko, heꞌi íxupe."
41,8,6,"Ha Hesu katu heꞌi ojogweroaty vaꞌe-pe ogwapy hagwã yvy-py:—Pegwapy katu, heꞌi íxupe kwéry.Upe rire oipyhy upe sete mbojape. Otima Nhandejáry-pe. Otima rire ombopopóy omeꞌẽ gwemimboꞌe kwéry-pe. Ojogweroaty vaꞌe rovagwy-rupi omoĩ hagwã omeꞌẽ. Ha piraꞌi kaꞌẽ ndogwereko hetái hikwái. Ha Hesu omboete ranhe Nhandejáry-pe pira hoꞌu vaꞌerã-rehe. Upe rire omoĩ uka ave hovagwy-rupi."
41,8,8,"Upe rire hoꞌu-ma omohygwyatãmba porã ave íxupe kwéry. Upéi omboaty hembyre opyta vaꞌe omboyru sete ajakagwasu. Ha heta eterei okaru vaꞌe. Irundy mil paraꞌe okaru vaꞌe.Ha upéi heꞌi:—Tapeho katu pende ro nde róga-rupi, heꞌi íxupe kwéry Hesu."
41,8,10,Upe ramo pyaꞌe oike kanoagwasu-py gwemimboꞌe kwéry ndive oho hagwã. Dalmanuta jerekwe-py oho.
41,8,11," Ha fariseu kwéry ou Hesu oĩ ha-py onhonheꞌẽ mbojevy jevy hagwã:—Ejapo katu ore-vy hexapyrã-rupi. Nhandejáry rembiapo porã ramigwa ejapo katu ore mbojerovia uka porã-vy, heꞌi Hesu-pe. Ombovyte íxupe ombojejavyse-vy."
41,8,12,"Ha Hesu ndojohu porãi-gwi, opyꞌapy-py onheꞌẽ vaꞌerã-rami ipytuhẽ hatã:—Maꞌerã ãygwa ohexase hexapyrã-rupi xe rembiapo ramo. Anhete ko xe haꞌe-ta peẽ-my. Ãygwa-pe katu naxe rembiapo moꞌãi hexapyrã-rupi, heꞌi íxupe kwéry Hesu."
41,8,13,Upéi oheja oho-vy íxupe kwéry. Oike jevy ramo kanoagwasu-py oho yugwarusu rovái.
41,8,14,Ha hemimboꞌe naimanduꞌavéi-gwi ndogwerahái mbojape. Peteĩmi ogweraha hendive. Peteĩ anho mbojape oĩ kanóa-py.
41,8,15,"Heꞌi Hesu gwemimboꞌe kwéry-pe:—Ivai voi mbojape mbovuha fariseu kwéry, Herodes irũ kwéry rembiporu, heꞌi íxupe kwéry Hesu omombeꞌu-vy, pono judeu ruvixa ohekomboꞌe vai íxupe kwéry."
41,8,16,"Ha mbavaꞌe-rehe po heꞌise upéa ndoikwaái voi. Upéa-gwi onhomongeta okwa-vy:—Maꞌerã po omombeꞌu upéixa Hesu. Nanhane mbojapéi-gwi omombeꞌu upéixa, heꞌi moꞌã ojóupe."
41,8,17,"Ha Hesu katu oikwaa onhomongeta ramo. Upéa-gwi heꞌi gwemimboꞌe kwéry-pe:—Maꞌerã pemombeꞌu mbojape pereko eꞌỹha? Maꞌerã, “Nanhane mbojapevéi” peje pemombeꞌu-vy? heꞌi. —Maꞌerã tipo ndapehexa kwaavéi-ma xe-rehe? heꞌi. —Maꞌerã tipo ndapeikwaavéi-ma xe reko? Napene akã porãi vyteri, heꞌi."
41,8,18,—Oĩ pende resa. Maꞌerã tipo ndapehexavéi-ma? Oĩ pende apysa. Maꞌerã tipo napehenduvéi-ma? Maꞌerã tipo napene manduꞌavéi-ma?
41,8,20,"—Ajeꞌi-ma ambopopóy ave kuri upe sete mbojape ameꞌẽ hagwã irundy mil vaꞌe-pe. Ambopopóy rire, mbovy ajaka-py eremboyru hembyrekwe? heꞌi íxupe kwéry oporandu-vy.—Sete ajaka, heꞌi íxupe."
41,8,21,—Ndereikwaái joty? Maꞌerã ndereikwaái? heꞌi gwemimboꞌe kwéry-pe Hesu.
41,8,22,Hesu ombogwera hesa eꞌỹ vaꞌe-peHa upéi katu ogwahẽmba-ma Hesu gwemimboꞌe kwéry ndive. Betsaida tetã-my ogwahẽ.Ha ojereru Hesu ha-py hesa eꞌỹ vaꞌe-pe. Ojerure íxupe opoko hagwã hese.
41,8,23,"Ha Hesu katu oipopyhy ogweraha hesa eꞌỹ vaꞌe. Tetã avyte-gwi ogweraha. Onygwõ rire hesa-py, omoĩ hiꞌári opo:—Erehexa-ma tipo? heꞌi íxupe oporandu-vy."
41,8,24,"—Ahexa-ma katu tekove-pe. Havẽ havẽ rei ahexa-vy, heꞌi. —Yvyra vyra-rami rei ahexa íxupe. Ogwata oĩ-vy ramo ahexa íxupe, heꞌi íxupe hovayva-vy hesa havẽ-gwi."
41,8,25,Upéi omoĩ jevy Hesu hesa ári opo. Ha upéi ohexa katu oĩ-vy. Hesapyso jevy-ma. Ndahesa tatatĩvéiry. Ohexa porãmba-ma.
41,8,26,"—Tereho nde róga-py, heꞌi. —Ani ereike jevy teꞌýi avyte-py, heꞌi íxupe Hesu."
41,8,27, Ohasa jevy oho Hesu gwemimboꞌe kwéry ndive. Cesaréia de Filipe jerekwe rupigwa tetã mirĩ mirĩ-rupi oho. Oho jave oporandu gwemimboꞌe kwéry-pe:—Mbavaꞌe heꞌi raꞌe xe-rehe? heꞌi íxupe kwéry.
41,8,28,"Haꞌe kwéry heꞌi:—Nane mombeꞌu porãiry. Ne mombeꞌu joavy avy. Oĩ, “Batista onhemoingove jevy vaꞌekwe raꞌe” heꞌi vaꞌe moꞌã nde-rehe. Oĩ, “Elias onhemoingove jevy vaꞌekwe raꞌe” heꞌi vaꞌe moꞌã ave nde-rehe. Oĩ, “Nhandejáry nheꞌẽ-py omombeꞌu vaꞌety onhemoingove jevy vaꞌekwe Hesu” heꞌi vaꞌe moꞌã nde-rehe, heꞌi íxupe hikwái."
41,8,29,"Upéi Hesu heꞌi:—Mbavaꞌe ere xe-rehe? heꞌi íxupe kwéry oporandu-vy.—Nde Cristo voi, Nhandejáry rembiporavokwe. Enterove remihaꞌarõ voi ko nde, heꞌi íxupe Pedro."
41,8,30,"—Xáke ne nheꞌẽ ohendupa vaꞌerã, heꞌi. —Ani xe mombeꞌu mbeꞌu teĩ avave-pe, heꞌi íxupe kwéry."
41,8,31,"Upe rire omombeꞌu-ma íxupe kwéry Hesu ojéupe ojehu-ta vaꞌe:—Xe Nhande Rykeꞌy tee vaꞌe voi, heꞌi. —Xe áry omaꞌemboypy hagwe-py heta-ma xe ahasa asy-ta. Xe mbojevy-ta, xe juka uka-ta ave judeu ruvixa kwéry, paꞌi ruvixa kwéry, judeu rekomboꞌehaty kwéry ave. Mbohapy áry rire katu aikove jevy-ma vaꞌerã, heꞌi. Ohendupa hagwã-rami upéa heꞌi íxupe kwéry.Ha Pedro katu ogwenohẽ-ma Hesu-pe haꞌe anho hakateꞌỹ-gwi.—Aníke erenheꞌẽ teĩ upéixa, heꞌi inheꞌẽ joko-vy íxugwi."
41,8,33,"Ha Hesu katu ojere ohexa gwemimboꞌe kwéry.—Ani xe nheꞌẽ joko teĩ, heꞌi Pedro-pe. —Ejei xe ypy-gwi, heꞌi Satanás-py ohenói-vy íxupe. —Neremombeꞌúi voi Nhandejáry nheꞌẽ. Anháy ruvixa nheꞌẽ-py ae eremombeꞌu voi, heꞌi Pedro-pe."
41,8,34," Upéi ohenói Hesu ou hagwã oha-py ojogweroaty vaꞌe-pe. Gwemimboꞌe kwéry-pe ave ohenói:—Peẽ xe moirũse ramo, anive pejapo rei teĩ pejapose vaꞌe anho mante. Anive pepena teĩ pende rekove-rehe. Xe moirũ ae katu peẽ. Okurusugwasu ohupi heraha-vy vaꞌe-rami ijukapyrã-rami ae katu peiko, heꞌi íxupe kwéry."
41,8,35,"—Ha gwekove-rehe hakateꞌỹ vaꞌe katu, ndoikove moꞌãi Nhandejáry ndive. Ha xe-rehe ha-py gwekove-rehe nopenái vaꞌe, Nhandejáry rehegwa nheꞌẽ porã-rehe ha-py gwekove-rehe nopenái vaꞌe ave, oikove meme vaꞌerã Nhandejáry ndive, heꞌi.  "
41,8,38,"—Ha ãygwa katu Nhandejáry-pe nomboetéi vaꞌe, hekoha vai vaꞌe ave. Upéa-rupi, “Ndaikwaái íxupe” peje ramo xe-rehe, xe nheꞌẽ napehenduséi ramo ave, xe, Nhande Rykeꞌy tee vaꞌe, napena pena moꞌãi ave pende-rehe. Xe amano rire aju jevy ramo xe Ru rendy-rupi, hembigwái marangatu reheve, napena pena moꞌãi pende-rehe agwahẽ ramo, heꞌi íxupe kwéry Hesu."
41,9,1,"Ha Hesu katu heꞌi ondive oĩ vaꞌe-pe:—Anhete ko xe haꞌe-ta peẽ-my, heꞌi. —Pene paꞌũ-my oĩ ohexa vaꞌerã Nhandejáry gwuvixarã-pe. Ombaraete reheve oiko ramo, ohexa vaꞌerã. Ohexa eꞌỹ reheve nomano moꞌãi. Ohexa rire mate, omano vaꞌerã, heꞌi íxupe kwéry Hesu."
41,9,2," Seis áry rire, mbohapy ogweraha gwupive Hesu. Pedro, Tiago, João-pe ogweraha. Ogwerojeupi heraha-vy yvyatyrusu-rehe haꞌe kwéry anho. Upe-py haꞌe kwéry hovagwy-rupi ojehete rekoviarõ-ma Hesu."
41,9,3,"Overapa ijao hendy-vy. Hesakã ete ipotĩ-gwi. Imorotĩ ete ijao. Upéixa omomorotĩ rei ijohéi hagwã, ndikatúi ko yvy-rehe oiko vaꞌe."
41,9,4,Ha upéi mokõi ojekwaa íxupe kwéry. Moisés ndive ojekwaa Elias. Onhomongeta oĩ-vy Hesu ndive.
41,9,5,"Ha Pedro katu heꞌi Hesu-pe:—Iporã nhande nhaime a-py, mboꞌeháry, heꞌi Pedro íxupe, —Torojapo mbohapy tapýi, peteĩ nde-vy gwarã, peteĩ Moisés pegwarã, peteĩ Elias pegwarã ave, heꞌi íxupe. Upéixa heꞌi ndoikwaái-gwi onheꞌẽrã, ikyhyje eterei-gwi hikwái. Series, "
41,9,7,"Upe rire omoꞌãy-ma íxupe kwéry arai. Ohendu-ma arai-gwi onheꞌẽ vaꞌe íxupe kwéry:—Upe vaꞌe xe raꞌy, heꞌi. —Xe rembihayhu vaꞌe voi, heꞌi. —Ejeapysaka katu inheꞌẽ-rehe, heꞌi íxupe onheꞌẽ vaꞌe."
41,9,8,Onheꞌẽmba rire-ma pyaꞌe osareko reko oĩ-vy hemimboꞌe. Avave ndohexavéi-ma. Hesu-pe anho mante ohexa gwupive oho ramo.
41,9,9,"Ogwejy jevy yvyaty ári-gwi. Ogwejy gwejy ou ramo heꞌi íxupe kwéry Hesu:—Ani eremombeꞌu avave-pe erehexa vaꞌekwe, heꞌi íxupe kwéry. —Xe Nhande Rykeꞌy tee vaꞌe, aikove jevy rire ae, emombeꞌu katu, heꞌi íxupe. Upéa-gwi avave-pe nomombeꞌúi hembiexakwe. Heꞌi ojóupe:—“Xe aikove jevy-ta” heꞌi ramo Hesu, mbavaꞌe-pe po heꞌi Hesu? heꞌi oporandu randu-vy ojóupe hikwái."
41,9,11,"Ha upéi katu oporandu íxupe hikwái:—Maꞌerã, “Tou ranhe Elias” heꞌi judeu rekomboꞌehaty, heꞌi íxupe."
41,9,12,"—Ou ranhe voi Elias omoatyrõmba hagwã. Omoatyrõmba ramo jepe, omoĩ joty vaꞌekwe kwatia-rehe xe mbohasa asy vaꞌe rehegwa nheꞌẽ. “Nhande Rykeꞌy tee vaꞌe-pe ombohasa asy vaꞌerã, ombojevy ave vaꞌerã íxupe” heꞌi joty xe-rehe omoĩ-vy kwatia-rehe. Peikwaa tipo upe vaꞌe nheꞌẽ? heꞌi."
41,9,14," Ha upéi katu Hesu ogwahẽ jevy ou-vy gwemimboꞌe kwéry renda-py. Ogwahẽ jevy ramo ohexa heta reheve ojogweroaty aty ramo hikwái. Heta oĩ kente kwéry ijerekwe-rehe. Imbyte-py oĩ Hesu remimboꞌe kwéry. Hendive onhomongeta hatã hatã oiko-vy judeu rekomboꞌehaty. Upe ramo, osareko-ma Hesu-rehe hikwái. Hesu rexa-vy, “Mbaꞌéixa ogwahẽ?” heꞌi opondera eterei-vy hese hikwái. Ndouitaha-gwi, ogwahẽ ou-vy. Ohexa ramo íxupe, oriparapa ojeꞌói-vy Hesu renda-py ohogwaitĩ hagwã íxupe. Ogwerohory-ma íxupe."
41,9,16,—Mbavaꞌe-rehe tipo penhomongeta hatã hatã raꞌe peiko-vy? heꞌi íxupe kwéry Hesu.
41,9,17,"Ha ojogweroaty vaꞌe avyte-gwi peteĩ vaꞌe omombeꞌu:—Xe raꞌy-rehe katu ojepota kuri anháy. Xe raꞌy nonheꞌẽve ẽvéi-ma oĩ-vy anháy ojepota-gwi hese, heꞌi. —Aru moꞌã kuri nde ha-py erembogwera hagwã, xe Járy. Ha ndorotopái, heꞌi. —Ha ogwahẽ ha-py íxupe anháy, oity íxupe imondo-vy. Ijuruyjúi, onhemohãingyrýu, onhembohete hatã ave. Ajerure moꞌã ne remimboꞌe kwéry-pe omosẽ hagwã imondo-vy íxugwi anháy. Ha ndikatúi omosẽ, heꞌi Hesu-pe."
41,9,19,"Upéi heꞌi Hesu íxupe:—Aỹgwa katu ndojeroviái vyteri xe-rehe. Ndapyta are moꞌãi ne ndive. Ndoroipokwaa are moꞌãvéi-ma. Eru katu íxupe xe ha-py, heꞌi íxupe kwéry Hesu."
41,9,20,"Ogweru íxupe kunumi hikwái. Ha anháy katu ohexa ramo Hesu-pe, omboheteryrýi-ma mitã kunumi-pe. Hoꞌa oho-vy yvy-py. Ijapajeréi oiko-vy yvy-rehe ijuruyjúi ramo."
41,9,21,"Upéi oporandu túvy-pe Hesu:—Are-ma voi tipo arakaꞌe ojepota hese anháy? heꞌi íxupe.—Imitã gwive ãy peve ojepota joty hese, heꞌi."
41,9,23,"—Maꞌerã tipo, “Nde puꞌaka ramo” ere xe-vy? Ererovia tee ramo, opambaꞌe-rehe ipuꞌaka-ta Nhandejáry ojapo-vy nde-vy, heꞌi íxupe Hesu."
41,9,24,"Upe ramo hatã onheꞌẽ mitã ru:—Xe arovia-ma. Ha arovia eꞌỹ ramo, xe pytygwõ xe arovia porãve hagwã, heꞌi."
41,9,25,"Ha Hesu katu ohexa kente kwéry oripara joa ogwaꞌẽ-vy. Ohexa ramo ojaꞌo-ma anháy-pe:—Erejepota-gwi kunumi-rehe, nonheꞌẽvéi, nohenduvéi. Haꞌe-ta nde-vy, Epoi íxugwi. Anive ereju erejepota hese, heꞌi íxupe Hesu."
41,9,26,"Ha anháy katu osapukái rire, omboheteryrýi eterei rire íxupe, opoi íxugwi anháy oho-vy. Teꞌõgwe-rami voi itúi yvy-rupi upe kunumi. Upéa-gwi,—Omano-ma raꞌe, heta heꞌi moꞌã vaꞌe kunumi-rehe."
41,9,27,Ha Hesu katu oipyhy íxupe ipo-rehe omopuꞌã hagwã. Ha opuꞌã-ma kunumi.
41,9,28,"Oike rire koty-py, oporandu Hesu-pe hemimboꞌe kwéry haꞌe kwéry anho:—Maꞌerã tipo ore ae ndikatúiry oromosẽ imondo-vy anháy-pe, heꞌi Hesu-pe."
41,9,29,"—Koixagwa ndikatúi eremosẽ imondo-vy neremondói ramo Nhandejáry-pe ne nheꞌẽ, heꞌi. —Ha eremondo ramo ne nheꞌẽ íxupe, erehasa ramo erekaru eꞌỹ reheve ave katu, eremosẽ-ta imondo-vy, heꞌi íxupe kwéry Hesu."
41,9,30,"  Upe-gwi Hesu ohasa jevy oho-vy. Galiléia-rupi ohasa hasa oho-vy. Ohasa ramo, oiko vaꞌerã omombeꞌu mbeꞌu oiko-vy gwemimboꞌe kwéry-pe. Upéa-gwi ndoipotái Hesu oikwaa hapykwere entéro vaꞌe:—Xe Nhande Rykeꞌy tee vaꞌe voi. Xe mombeꞌu-ta voi xe pyhyharã-pe. Teko rei po-py voi xe meꞌẽ-ta. Gwĩ xe jukase vaꞌe xe pyhy-ta voi xe reraha-vy, heꞌi. —Xe juka vaꞌerã hikwái. Ha xe juka rire, mbohapy áry rire, aikove jevy-ma vaꞌerã, heꞌi íxupe kwéry Hesu. Series, "
41,9,32,"Hesu omombeꞌu porã ramo jepe, ndoikwaái joty inheꞌẽ.—Mbavaꞌe-rehe po heꞌi nhande-vy, heꞌi rei hikwái ojóupe. Ikyhyje-gwi, noporanduvéi íxupe."
41,9,33,"Upéi ogwahẽmba-ma Cafarnaum tetã-my. Oime ramo koty-py, oporandu íxupe kwéry Hesu:—Mbavaꞌe-rehe tipo penhomongeta raꞌe pejukwe-vy tape-rehe? heꞌi íxupe kwéry."
41,9,35,"Ha Hesu katu ogwapy oikwaa uka íxupe kwéry:—Peju katu a-py, heꞌi doze oĩ vaꞌe kwéry-pe. —Erenhemboete ukaseve tipo? heꞌi. —Aipo ramo, enhembohekomirĩve katu, heꞌi íxupe kwéry. —Enterove vaꞌe rembigwái ramo oiko vaꞌe ramo eiko, heꞌi íxupe kwéry Hesu."
41,9,36,"Upéi oipyhy mitã ijavyte-py omoĩ. Upéi oikwavã íxupe, ohupi ojyva ári omoĩ-vy: "
41,9,38,"Ha katu heꞌi íxupe:—Orohexa-ma kuri omosẽ ramo anháy-pe. Omosẽ imondo-vy nde réry-py rei. Ha nanhane mokambarái-gwi, “Ani eremosẽ teĩ Hesu réry-py rei” oroꞌe kuri íxupe, mboꞌeháry, heꞌi íxupe."
41,9,39,"Ha Hesu katu heꞌi:—Ani erejoko teĩ íxupe. Xe réry-py hexapyrã-rupi ojapo vaꞌe ndikatúi onheꞌẽ vai vai xe-rehe. Hembiapo porã rire ndaikatúiry arã onheꞌẽ rei rei xe-rehe, heꞌi. —Ha nhane rembiapo ojoko eꞌỹ vaꞌe katu, nhane pytygwõ vaꞌe."
41,9,41,"Anhete voi ko xe haꞌe-ta nde-vy. Ha ne mboyꞌu vaꞌe katu erejerovia-gwi xe-rehe, ombohekovia vaꞌerã voi katu íxupe Nhandejáry, heꞌi."
41,9,42,"—Pejeapysaka katu xe nheꞌẽ-rehe. Ko mitã-rami oiko vaꞌe, hekoꞌive vaꞌe, xe-rehe ojerovia vaꞌe ave, oĩ ohesa rerova uka vaꞌerã xéhegwi ombojejavy uka hagwã. Hekoha vai eterei upe oporombojejavy uka vaꞌe. Iporã arã raꞌe jajuka hagwã omboꞌe vai eꞌỹ ngatu. Iporãve arã raꞌe nhanhapytĩ hagwã ijajuꞌy-rehe itagwasu hese nhamoĩ-vy ipohyive hagwã, heꞌi. —Iporãve arã raꞌe nhamombo ygwasu-py omboꞌe vai eꞌỹ ngatu. Iporãve voi ko raꞌe omano ranhe raꞌe omboꞌe vai eꞌỹ ngatu pono xe-rehe ojeroviase vaꞌe-pe omboꞌe vaipa rei, heꞌi."
41,9,43,"—Xáke, penhangareko katu pendéjehe. Nde po-gwi paraꞌe erejejavy ramo, enhepokytĩ katu eremombo-vy nde po. Peteĩ nde po eꞌỹ vaꞌe rekoha-rami eiko. Iporãve nde posogwe reheve eregwahẽ hagwã ereho-vy Nhandejáry nhande ruvixa ha-py. Ha ne mombo ramo tata opa opa rei eꞌỹ vaꞌe-py katu mokõi nde po reheve, ivaive arã nde-vy. Nde poriahu ete vaꞌerã, heꞌi. —Upe-py ndopái tata. Nomanói teꞌõgweꞌuha. Ha nde py-gwi paraꞌe erejejavy ramo, enhepykytĩ katu eremombo-vy nde py. Peteĩ nde py eꞌỹ vaꞌe rekoha-rami, eiko. Iporãve nde pysogwe reheve eremoirũ hagwã Nhandejáry ne ruvixarã-pe. Ha ne mombo ramo tata opa opa rei eꞌỹ vaꞌe-py katu mokõi nde py reheve, ivai arã nde-vy. Nde poriahu ete vaꞌerã. Upe-py nomanói teꞌõgweꞌuha. Ndopái tata. Ha nde resa ne mbojejavy ukase ramo, enohẽ katu nde resakwe emombo ndejéhegwi. Peteĩ gwesa ogwenohẽ vaꞌekwe-rami eiko. Iporãve peteĩ nde resa reheve eregwahẽ ereho-vy Nhandejáry nhande ruvixa oiko haty-py. Ne mombo ramo tata opa opa rei eꞌỹ vaꞌe-py mokõi nde resa reheve, ivaive arã nde-vy."
41,9,48,Upe-py nomanói voi teꞌõgweꞌuha. Ndopái tata. 
41,9,49,Enterovéa tata-py ohasa vaꞌerã onhemopotĩ-vy.
41,9,50,"He porã juky. Ha ndahéi ramo katu ndikatúi eremoatyrõ jevy. Aipo ramo ereko katu nde pyꞌapy-py juky ramigwa pono nde poxy onhondive, ne nheꞌẽ piroꞌy hagwã onhondive, heꞌi íxupe kwéry Hesu."
41,10,1,  Upe-gwi osẽ Hesu Judéia tetã tetã-rupi oho-vy. Y Jordão kupe-rupi ave oho. Ha gwĩ kente kwéry ojogweroaty aty joty iha-py hikwái. Ha Hesu katu ojapo memeha-rupi omboꞌe mboꞌe joty oho-vy.
41,10,2,"Ha gwĩ fariseu kwéry katu ogwahẽ ou-vy iha-py ombovyte moꞌã hagwã íxupe. Heꞌi:—Gwĩ omenda vaꞌekwe opoi rei ramo gwembireko-gwi, oiko joty tipo tekoha-rupi? heꞌi Hesu-pe oporandu-vy, ombojejavy ukase moꞌã-vy hikwái."
41,10,3,Upe ramo Hesu oporandu íxupe kwéry:—Pene manduꞌa vyteri pa Moisés amyrĩ heꞌi vaꞌekwe-rehe pejapo hagwã? heꞌi íxupe kwéry.
41,10,4,"Upéi haꞌe kwéry heꞌi Hesu-pe:—Upéa heꞌi voi vaꞌekwe Moisés amyrĩ. Heꞌi vaꞌekwe: “Erepoise ramo ne rembireko-gwi, ehai ranhe kwatia-rehe ereikwaa ukapa hagwã. Upéi emeꞌẽ íxupe kwatia erepoi hagwã íxugwi” heꞌi vaꞌekwe Moisés amyrĩ, heꞌi hikwái Hesu-pe."
41,10,5,"Ha Hesu katu heꞌi íxupe kwéry:—Ha pende pyꞌaratã-gwi napehenduséiry inheꞌẽ. Upéa-gwi Moisés amyrĩ heꞌi vaꞌekwe peẽ-my pepoi hagwã pene rembireko-gwi, heꞌi."
41,10,6,"—Ha ojejapo hagwe áry-py kunha ypy kwimbaꞌe ypy ndive katu gwĩ omoirũ vaꞌekwe Nhandejáry ndeꞌíry voi vaꞌekwe opoi poi hagwã, heꞌi íxupe kwéry."
41,10,8,"heꞌi Nhandejáry kwatia nheꞌẽ. Nhandejáry kwatia nheꞌẽ heꞌi hagwe-rami, jaikwaa omenda vaꞌekwe rekoha. Ndoikovéi haꞌe anho rei. Peteĩxa ae hekoha."
41,10,9,"Upéa-gwi tomomboi uka eꞌỹ katu teko rei Nhandejáry remimbojeheꞌa, heꞌi fariseu kwéry-pe Hesu."
41,10,10,Ha upéa nheꞌẽ-rehe oporandu jevy íxupe koty-py hemimboꞌe kwéry.
41,10,11,"Ha heꞌi íxupe kwéry:—Gwembireko-gwi opoise vaꞌe omenda jevy ramo, ojapo vai voi hese."
41,10,12,"Ha kunha oména-gwi opoise vaꞌe omenda jevy ramo, ojapo vai voi ave hese, heꞌi íxupe kwéry Hesu."
41,10,13," Upe ramo ojereru Hesu ha-py mitã opo omoĩ hagwã hese. Ha hemimboꞌe kwéry ojoko íxupe kwéry:—Togweru eꞌỹ katu mitã, heꞌi."
41,10,14,"Ha Hesu katu ohexa ramo ojaꞌo vaꞌe, ojoko íxupe.—Ani pejoko teĩ mitã ou vaꞌerã, heꞌi. —Tou katu xe renda-py, heꞌi joty Hesu. —Haꞌe-ta peẽ-my: Koixagwa omoirũ-ma vaꞌerã Nhandejáry gwuvixarã-pe, heꞌi."
41,10,15,"—Anhete ko xe haꞌe-ta peẽ-my, heꞌi. —Erenhemboete ukase rei vaꞌe neremoirũi-ma vaꞌerã Nhandejáry nde ruvixarã-pe. Ha gwĩ hekoꞌive vaꞌe, mitã-rami onhemboete ukase eꞌỹ vaꞌe ae, omoirũ-ma vaꞌerã Nhandejáry gwuvixarã-pe, heꞌi íxupe kwéry. —Upéa-gwi ani pejoko teĩ mitã ou vaꞌerã, heꞌi mitã-rehe oikwaa uka-vy kivaꞌe po omoirũ-ta Nhandejáry-pe."
41,10,16,"Upéi ohupi mitã-me oikwavã ohupi-vy ojyva ári:—Nhandejáry tande rovasa katu, heꞌi peteĩ teĩ-pe Hesu omoĩ-vy opo hese."
41,10,17,"  Osẽ moꞌã oho-vy Hesu. Ha ohogwaitĩ peteĩ kwimbaꞌe íxupe oripara ou-vy. Hovagwy-py onhesũ gwetypyꞌã-rehe. Oporandu Hesu-pe:—Nde ko nde reko porã vaꞌe, mboꞌeháry. Mbaꞌéixa ajapo-ta xe aikove hagwã Nhandejáry ndive apaveꞌỹ reheve, heꞌi Hesu-pe."
41,10,18,"Hesu heꞌi íxupe.—Maꞌerã, “Nde reko porã vaꞌe” ere xe-rehe? heꞌi oporandu-vy íxupe. —Ndaipóri ojejavy eꞌỹ vaꞌe. Nhandejáry haꞌe anho mante heko porã ete vaꞌe, heꞌi íxupe."
41,10,19,"—Ereikwaa-ma Nhandejáry omombeꞌu vaꞌekwe nde rekorã:Upéixa omombeꞌu vaꞌekwe Nhandejáry, heꞌi íxupe Hesu."
41,10,20,"—Xe mitã ramogware ãy peve upéa nheꞌẽ namokanhýiry areko-vy, mboꞌeháry. Ahendu vyteri aiko-vy xe, heꞌi Hesu-pe."
41,10,21,"Ha Hesu omaꞌẽ-vy hese, ohayhu voi íxupe:—Peteĩ oĩ vaꞌe nderejapói vyteri, heꞌi íxupe. —Eraha ranhe terejerure hepy upe erereko vaꞌe-rehe. Upe rire iporiahu vaꞌe kwéry-pe eremeꞌẽmba hagwã hepykwe, heꞌi íxupe. —Hetave oĩ vaꞌerã nde-vy gwarã yváy-py, heꞌi íxupe. —Ha upe rire katu eju xe moirũ, heꞌi íxupe Hesu."
41,10,22,"Upéa nheꞌẽ haꞌe ohendu ramo, ipyꞌareraha-ma voi oiko-vy. Ndaipyꞌagwapyvéi-ma. Ndovyꞌavéi-ma oho-vy heta mbaꞌe ogwereko-gwi."
41,10,23,"Ha Hesu omaꞌẽ oĩ-vy gwemimboꞌe kwéry-rehe:—Imbaꞌe reta vaꞌe hasy peve omoirũ vaꞌerã Nhandejáry gwuvixarã-pe, heꞌi íxupe kwéry."
41,10,24,"Ha ojapura hese hikwái. Ha Hesu katu heꞌi jevy íxupe kwéry:—Xe raꞌy kwéry, heꞌi, —hasy eterei gwĩ imbaꞌe reta-rehe ojerovia vaꞌe omoirũ hagwã Nhandejáry gwuvixarã-pe, heꞌi. —Hasy eterei nhambohasa kaꞌijugwasu kwa-rupi mymbagwasu camelo, heꞌi. —Ha hasyve voi gwĩ imbaꞌe reta vaꞌe omoirũ hagwã Nhandejáry nhande ruvixa-pe, heꞌi gwemimboꞌe kwéry-pe Hesu."
41,10,26,"Ha haꞌe kwéry katu onhemondýi eterei-ma hikwái:—Aipo ramo, avave nonheresende moꞌãi arã raꞌe. Kivaꞌe nipo onheresende vaꞌerã? Kivaꞌe nipo onheresende vaꞌerã? heꞌi ojóupe hikwái."
41,10,27,"Ha Hesu omaꞌẽ oĩ-vy hese kwéry:—Ojéhegwi rei nonheresendéi arã avave, heꞌi. —Tupã Nhandejáry haꞌe anho mante oĩ ne resendeharã, heꞌi. —Haꞌe opambaꞌe rereko kwaaha voi, heꞌi gwemimboꞌe kwéry-pe."
41,10,28,"Ha upéi katu heꞌi íxupe Pedro:—Ha ore katu opambaꞌe oroheja oromoirũ hagwã, heꞌi Hesu-pe."
41,10,29,"—Anhete ko xe haꞌe-ta nde-vy, heꞌi íxupe Hesu. —Xe-rehe ha-py nde róga pygwa ereheja ramo, ombohekovia vaꞌerã nde-vy ne rembiejare. Xe moirũ hagwã, nde rykeꞌy ereheja ramo, nde ryvy ereheja ramo, ne reindy ereheja ramo, nde ryke ereheja ramo, nde kypyꞌýry ereheja ramo, nde kyvy ereheja ramo, nde sy ereheja ramo, nde ru ereheja ramo, nde raꞌy, nde rajy ereheja ramo, ne memby ereheja ramo, nde yvy ereheja ramo ave xe moirũ hagwã, ombohekoviarõ vaꞌerã nde-vy ne rembiejare, heꞌi íxupe Hesu. —Xe rehegwa nheꞌẽ porã erehendu-gwi ereheja ramo, ombohekoviarõ vaꞌerã nde-vy ne rembiejare. Nde rexakwaa rei jevy vaꞌerã. Hetave omeꞌẽ vaꞌerã nde-vy. Peteĩ ereheja rekovía omeꞌẽ vaꞌerã nde-vy cem peve, heꞌi íxupe Hesu. —Omeꞌẽ vaꞌerã nde-vy nde rogarã, nde rykeꞌyrã, nde ryvyrã, ne reindyrã, nde syrã ave. Ne mitãrã omeꞌẽ vaꞌerã nde-vy. Nde yvyrã omeꞌẽ vaꞌerã nde-vy. Heta nde-vy omeꞌẽ ramo jepe, nde rereko asy joty vaꞌerã. Ãy omeꞌẽ vaꞌerã nde-vy. Ha upe rire katu ko yvy opa rire-ma, ereikove meme vaꞌerã Nhandejáry ndive erepaveꞌỹ reheve, heꞌi íxupe Hesu."
41,10,31,"—Heta oĩ ãy onhemboeteve vaꞌe. Ha upe rire katu ndatuvixa mbaꞌéiry vaꞌerã Nhandejáry-pe. Heta oĩ ãy hekoꞌive vaꞌe. Ha upe rire katu tuvixa mbaꞌe vaꞌerã Nhandejáry-pe, heꞌi gwemimboꞌe kwéry-pe Hesu."
41,10,32," Ha upéi Hesu ogwata oho-vy tapegwasu-rupi. Jerusalém tetã-my ojéupi oho-vy. Gwemimboꞌe kwéry renonde-rupi oho.—Maꞌerã po oho Jerusalém tetã-my, heꞌi opondera-vy hese hikwái.Ha hapykwérigwa katu oiko-tagwi ikyhyje hikwái.Upéi ogwenohẽ jevy gwĩ doze gwemimboꞌe haꞌe kwéry anho omombeꞌu hagwã ojéupe oiko-ta vaꞌe: —Pejeapysaka katu xe nheꞌẽ rehe, heꞌi. —Jaha jaiko-vy Jerusalém tetã-my. Upe-py xe Nhande Rykeꞌy tee vaꞌe, xe pyhy vaꞌerã xe meꞌẽ hagwã paꞌi ruvixa kwéry-pe, judeu rekomboꞌehaty-pe ave. Upe-py, “Tomano” heꞌi vaꞌerã xe-rehe. Upéi xe meꞌẽ vaꞌerã xe reraha-vy nhande kwéry eꞌỹ vaꞌe-pe. Xe-rehe onhembohory vaꞌerã, onygwõ ave vaꞌerã xe-rehe. Xe mbopi vaꞌerã ave, xe juka vaꞌerã ave. Ha upe rire katu mbohapy áry rire anhemoingove jevy-ma vaꞌerã, heꞌi gwemimboꞌe kwéry-pe anho onhemombeꞌu-vy."
41,10,35,"      Upéi hiꞌagwĩ-ma ou Zebedéu raꞌy, ndive. Hesu ha-py ogwahẽ-ma ou-vy:—Oroipota erejapo ore-vy oime raẽ vaꞌe orojerure vaꞌe nde-vy, mboꞌeháry, heꞌi íxupe."
41,10,36,"—Mbaꞌe pa ereipota xe ajapo nde-vy, heꞌi gwemimboꞌe-pe."
41,10,37,"—Nde yke-rehe joja torogwapy erenhemombaꞌegwasu ramo, heꞌi íxupe."
41,10,38,"Ha Hesu katu heꞌi íxupe kwéry:—Ndapeikwaái pene rembijerure-rehe xe-vy, heꞌi. —Xe mbohasa asy hagwã-rami ave, pehasa asy-ta paraꞌe? Ajepyꞌapy hagwã-rami ave pejepyꞌapy-ta paraꞌe? heꞌi oporandu-vy Zebedeu raꞌy ndive-pe."
41,10,40,"—Ha xe Ru ndeꞌíry apombogwapy hagwã xe yke-rehe joja. Haꞌe ae ombogwapyse vaꞌe ae, ombogwapy vaꞌerã xe yke-rehe, heꞌi íxupe Hesu."
41,10,41,Ha hemimboꞌe ojerure eꞌỹ vaꞌe katu oĩ dez. Ohendu-ma ramo onhembotuvixaseve moꞌã vaꞌe-pe ogwerovyꞌareꞌỹ voi. Tyvýry reheve Tiago-rehe ijaꞌeꞌỹ hese hikwái.
41,10,42,"Ha upéi katu:—Peju a-py, heꞌi entéro gwemimboꞌe kwéry-pe Hesu. —Peikwaa voi judeu eꞌỹ kwéry rekoha, Nhandejáry kwaa eꞌỹha rekoha. Huvixa kwéry heꞌiha omanda voi hese oiko-vy. Ipuꞌaka voi hese gwĩ onhemboete vaꞌe."
41,10,43,"Upe vaꞌe rekoha-rupi xe ndaipotái peiko, heꞌi. —Pende rekorã a-rami. Erenhembotuvixa mbaꞌe ukase ramo, eiko katu nde rapixa rembigwái ramo. Erenhemboete ukaseve ramo, erejejokwái vaꞌe-rami eiko, heꞌi. —Nde rerekoseha-rami eiko. Xe ave Nhande Rykeꞌy tee vaꞌe jepe ndajúi vaꞌekwe xe rembigwairã heta ajohu hagwã. Aju ae vaꞌekwe tembigwái-rami aiko hagwã. Ajejuka uka hagwã aju vaꞌekwe heta aresende vaꞌerã-rehe, heꞌi gwemimboꞌe kwéry-pe Hesu."
41,10,46, Ogwahẽmba Jericó tetã-my. Ohasa oho-vy. Upéi osẽ oho-vy Hesu gwemimboꞌe kwéry ndive. Heta ojogweroaty vaꞌe oho ave indive. Osẽ jave ogwapy oĩ-vy tapegwasu rembeꞌy-py hesapyso eꞌỹ vaꞌe. Héry vaꞌe Bartimeu. Ha Bartimeu Timeu raꞌy. Ombaꞌe repyrã-rehe ojerure vaꞌevy.
41,10,47,"Ohendu ramo Hesu Nazaré pygwa ohasa ramo, onheꞌẽ hatã:—Hesu, Davi remiarirõre, xe poriahuvereko katu, heꞌi onheꞌẽ hatã-vy."
41,10,48,"Heta oĩ vaꞌe inheꞌẽ ojoko:—Ekirirĩ katu, heꞌi íxupe.Ha Bartimeu katu hatãve tãve joty onheꞌẽ:—Hesu, Davi remiarirõre, xe poriahuvereko katu, heꞌi onheꞌẽ hatã-vy."
41,10,49,"Ha upéi opyta-ma Hesu:—Ehenói katu íxupe tou xe ha-py. Hesu ne renói-ma kuri peje íxupe, heꞌi.Ha ohenói hesapyso eꞌỹ vaꞌe-pe hikwái:—Ani erejapura teĩ. Epuꞌã katu. Hesu ne renói, heꞌi íxupe hikwái."
41,10,50,Ha upéi onhenhugwãha omombo opuꞌã pyaꞌe oho-vy Hesu ha-py.
41,10,51,"—Mbavaꞌe tipo ereipota xe ajapo nde-rehe? heꞌi hesapyso eꞌỹ vaꞌe-pe.—Emeꞌẽ jevy xe-vy xe resapysorã, mboꞌeháry, heꞌi Hesu-pe."
41,10,52,"Upe-ma ramo Hesu heꞌi íxupe:—Tereho, heꞌi. —Xe-rehe erejerovia-gwi, erekwera-ma, heꞌi íxupe Hesu.Onheꞌẽ jave okwera-ma. Upe rire katu omokambara-ma íxupe tapegwasu-rupi oho jave."
41,11,1,"  Ha Hesu gwemimboꞌe kwéry ndive ogwahẽ ogwata oho-vy Jerusalém tetã-my. Hiꞌagwĩ oĩ ramo jepe íxugwi, nogwahẽi joty upe-py. Upe ramo ogwahẽ ranhe oho-vy Betfagé tetã mirĩ-my. Betânia-py yvyaty Oliveiras ypy-py ogwahẽ ranhe oho-vy. Ogwahẽ rire, omondo mokõi gwemimboꞌe gwenonde-rupi: —Tapeho katu upe tetã mirĩ-my nhande rovarehéi, heꞌi. —Ereike-ma ramo eretopa vaꞌerã mburikaꞌi onhenhapytĩ vaꞌe. Ndojeupíry vyteri hiꞌári avave. Ejora eru koꞌa-py, heꞌi."
41,11,3,"—“Maꞌerã erejapo upéa?” heꞌi ramo nde-vy upe pygwa, ere íxupe, “Oiporu-ta nhande ruvixa” ere íxupe. “Pyaꞌe ogweruruka jevy-ta” ere íxupe, heꞌi íxupe kwéry Hesu."
41,11,4,"Ha upéi katu oho otopa onhenhapytĩ ha-py mburikaꞌi. Okẽ rovagwy-py, tape yke-rehe otopa."
41,11,5,"Ojora ramo mburika, oporandu íxupe mokõi hemimboꞌe-pe, upe-py oĩ vaꞌe:—Maꞌerã erejapo upéa, heꞌi Hesu remimboꞌe-pe."
41,11,6,Ha Hesu nheꞌẽgwe omombeꞌu íxupe kwéry. Upéa-rupi oheja ogweraha mburikaꞌi.
41,11,7,Ha upéi katu ogweru Hesu-pe. Omoĩ hiꞌári oao. Ha Hesu ojeupi-ma hiꞌári.
41,11,8,Heta vaꞌe omboi mboi oao oipyso hagwã Hesu renda opyrũ hagwã-rupi. Oikytĩ kytĩ omoĩ-vy yvy-rupi yvyra rogwe hakã reheve. Yvy-rupi omohasãi imoĩ-vy.
41,11,9,Osapukái joa henonde rupigwa. Hapykwerigwa osapukái ave:
41,11,11,"Ha Hesu katu ogwahẽ-ma Jerusalém tetã-my. Nhandejáry-pe nhamboete haty-py óga kakwaa-py oike. Oike-vy osareko reko enterovéa-rehe. Osareko rire, kaꞌaru ete-ma. Upéa-gwi osẽ oho-vy Betânia-py. Gwemimboꞌe kwéry ndive oho."
41,11,12,"Koꞌẽ ramo Betânia-gwi ou-vy, ovareꞌa ogweru Hesu."
41,11,13,"Mombyry-gwi ohexa figo máta hogwe porã vaꞌe. Oho ohexa: “Hiꞌa paraꞌe” heꞌi oho-vy. Ha ogwahẽ ramo, ndahiꞌáiry íxupe. Hogwe rei oĩ. Ndaipóri figo. Ndahaꞌéi vyteri hiꞌaha áry:"
41,11,14,"—Anive hoꞌu avave nde a, heꞌi figo máta-pe."
41,11,15,"  heꞌi. Ha peẽ katu pemoingo a-py gwĩ oporosakea vaꞌe onhemi vaꞌe-rami, heꞌi íxupe kwéry Hesu."
41,11,18,"Ohendu herakwã paꞌi ruvixa kwéry judeu rekomboꞌehaty ave. Ohendu ramo, oheka heka ojuka hagwã moꞌã Hesu-pe. Ikyhyje-gwi íxugwi ojukase. Ha enterovéa, “Iporã ete hemimombeꞌu mbeꞌu” heꞌi opondera-vy hese hikwái. Upéa-gwi ikyhyje íxugwi paꞌi ruvixa kwéry."
41,11,19,Kaꞌaru ete ramo osẽ-ma Hesu gwemimboꞌe kwéry ndive. Tetã-gwi osẽ ojeꞌói-vy.
41,11,20,"Koꞌẽ ramo ohasa jevy. Ohasa ramo, ohexa yva máta ipirupa raꞌe hapo gwive. Hokuipa-ma."
41,11,21,"Ha Pedro katu imanduꞌa Hesu nheꞌẽgwe-rehe:—Emaꞌẽ erehexa hagwã, mboꞌeháry, heꞌi Hesu-pe. —Ipiru-ma raꞌe pe yva máta ere vaꞌekwe-pe, “Anive nde a hoꞌu avave” ere kuri íxupe. Ne nheꞌẽ pokatu voi nipo raꞌe, heꞌi Hesu-pe."
41,11,22," Ha upéi katu heꞌi íxupe kwéry Hesu:—Ejerovia katu Nhandejáry-rehe. Anhete ko xe haꞌe-ta nde-vy. Eremoĩ ramo ne nheꞌẽ ko yvyaty-pe, “Ejeupi enheapymi ygwasu-py” oiko-ta nde-vy. Ne nheꞌẽ hagwe-rami oiko-ta. Oiko-ta voi ndererovia kuꞌa kuꞌái ramo nde pyꞌapy-py. Oiko-ta voi nde-vy ererovia tee ramo oikotaha ne nheꞌẽ hagwe-rami. Series, "
41,11,24,"Upéa-gwi haꞌe-ta nde-vy: Oime raẽ vaꞌe-rehe erejerure ramo erenhomongeta-vy Nhandejáry ndive, erovia porã katu íxupe. “Oime raꞌe xe-vy gwarã” ere ndejéupe. Ererovia porã ramo, oiko-ta voi nde-vy."
41,11,25,"Erepuꞌã ramo erenhomongeta hagwã Nhandejáry ndive, eiporiahuvereko katu nde-vy hembiapo vai vaꞌekwe, nde poriahuvereko hagwã nde Ru yváy-py oĩ vaꞌe erejejavy vaꞌekwe-rehe, heꞌi. —Ereiporiahuvereko eꞌỹ ramo nde rapixa-pe, nande poriahuvereko moꞌãi nde Ru yváy-py oĩ vaꞌe erejejavy vaꞌekwe-rehe, heꞌi íxupe kwéry Hesu. "
41,11,27," Ha upéi katu ogwahẽ jevy Jerusalém tetã-my hikwái. Ha Hesu ogwata jave Nhandejáry róga kakwaa gwy-rupi, ou henda-py paꞌi ruvixa kwéry, judeu rekomboꞌehaty kwéry, judeu ruvixa kwéry ave:"
41,11,28,—Kivaꞌe nheꞌẽ-py tipo ereporomboꞌe? heꞌi íxupe. —Kivaꞌe heꞌi nde-vy raꞌe erejapo hagwã a-rami? heꞌi oporandu-vy Hesu-pe hikwái.
41,11,31,"Ha haꞌe kwéry katu ndoikwaáiry onheꞌẽrã:—Mbavaꞌe jaꞌe rei-ta po Hesu-pe? heꞌi ojóupe oporandu randu-vy hikwái. —“Nhandejáry nheꞌẽ-py oporomongarai vaꞌekwe João” jaꞌe ramo, “Maꞌerã po ndapejeroviái vaꞌekwe hese?” heꞌi arã nhande-vy."
41,11,33,"Upéa-gwi,—Ndoroikwaáiry, heꞌi moꞌã Hesu-pe okyhyje-gwi.—Aipo ramo, xe-vy napemombeꞌuiha-rami ave, kivaꞌe nheꞌẽ-py aporomboꞌe a-rami, ndaikwaa uka moꞌãi ave peẽ-my, heꞌi judeu ruvixa kwéry-pe Hesu."
41,12,1," Ha upéi katu Hesu omombeꞌu jevy judeu ruvixa kwéry-pe. Arandu rehegwa nheꞌẽ uvaty rehegwa-rami omombeꞌu:—Oĩ vaꞌekwe uva onhotỹ vaꞌekwe. Oho onhotỹ uva ojapo hagwã uvaty. Upéi ogweroajere imboty-vy. Ojoꞌo itakwa hykwere ryrurã. Omboyvate ojeupi hagwã orepara hagwã. Upéi ijáry oiporuruka ombaꞌapo vaꞌerã-pe. Hiꞌaju ramo, oipota ombojaꞌo yva ojéupe. Ha upe rire katu oho mombyry. Tetã ambue-py oho."
41,12,2,"Hiꞌaju-ma ramo pe yva uva, ombou ivía ramo gwembigwái ombojaꞌo hagwã yva mbyte-rupi heraha-vy."
41,12,3,Ha uvaty-py ombaꞌapo vaꞌe katu oipyhy imboupyre-pe oinupã ombojevy rei mbaꞌeve eꞌỹ-rehe.
41,12,4,"Outro jevy ombou ivía ramo, haꞌe kwéry katu onhakãrupã onhembosarái hese. Nomboetéiry íxupe."
41,12,5,"Outrove ombou jevy. Haꞌe kwéry katu ojuka íxupe. Heta ou ramo, onhembosarái hese kwéry. Ou vaꞌe oinupã. Oinupã eꞌỹ ramo, ojuka."
41,12,6,Peteĩ oikori vyteri ombou vaꞌerã taꞌýry hembiayhu. Ipaha-py ombou íxupe kwéry gwaꞌýry peteĩ. “Xe raꞌy-pe katu omboete vaꞌerã” heꞌi moꞌã imbou-vy.
41,12,7,Ha gwĩ uvaty-py ombaꞌapo vaꞌe katu heꞌi ojóupe: “Upéa uvaty jaryrã voi” heꞌi. “Jaha jajuka íxupe. Uvaty-rehe nhanhembojáry vaꞌerã” heꞌi ojóupe.
41,12,8,Upéa-gwi oipyhy íxupe ojuka omboyke uvaty-gwi.
41,12,9,"Ha upéi katu oikwaa-ma ramo pe uvaty járy, mbaꞌéixa ojapo-ta hese kwéry? heꞌi. —Ogwahẽ ou-vy ramo, ojuka-ma vaꞌerã katu gwĩ hembiapo vai vaꞌe-pe. Upéi ohekoviarõ vaꞌerã outro ombaꞌapo jevy vaꞌerã, heꞌi íxupe kwéry Hesu.Upéixa omombeꞌu judeu ruvixa kwéry reko uvaty rehegwa-rami."
41,12,10,Ha upéi katu heꞌi jevy judeu ruvixa kwéry-pe:heꞌi xe-rehe yma gware nheꞌẽ. Maꞌerã heꞌi vaꞌe ndapeikwaáiry raꞌe? heꞌi íxupe kwéry Hesu hekokwe mombeꞌu-vy.
41,12,12,"Ohendu ramo inheꞌẽ, oikwaa pyaꞌe ojehegwa hikwái:—Nhande rehegwa nheꞌẽ kuri omombeꞌu Hesu, heꞌi ojóupe.Upéa-gwi upe judeu ruvixa oipyhyse moꞌã íxupe. Ha ndoipyhýi, ikyhyje-gwi. Nombopoxyséi-gwi Hesu ndive heta oĩ vaꞌe-pe, ndoipyhýiry joty íxupe hikwái. Upe rire ohejari jevy ojeꞌói."
41,12,13, Ha upéi katu judeu ruvixa kwéry omonheꞌẽ avyse moꞌã Hesu-pe. Upéa-gwi ombou iha-py fariseu-pe Herodes reꞌýi ndive:
41,12,14,"—Orohexa kwaa nde reko apu eꞌỹha nde-rehe, mboꞌeháry. Ne nheꞌẽ ndojohu porãi ramo jepe, eremombeꞌu joty anhetegwa vaꞌe. Avave-gwi neretĩry eremombeꞌu-vy. Nhandejáry remimbota eremombeꞌu voi. Erehexa kwaa voi hekoha enterove-rehe. Upéa-gwi anhei-rupi ne remimombeꞌu Nhandejáry rape kwaa uka-vy, heꞌi. —Aipo ramo, iporã paraꞌe nhande, judeu reko-rupi jaiko vaꞌe, japaga nhameꞌẽ-vy mburuvixagwasu César-pe hemimbopaga uka? Iporã paraꞌe japaga eꞌỹ? heꞌi. —Iporã paraꞌe nhameꞌẽ? Iporã paraꞌe nhameꞌẽ eꞌỹ? heꞌi. —Emombeꞌu ore-vy upéa-rehe oroikwaa hagwã, heꞌi oity vai ukase-vy íxupe hikwái."
41,12,15,"Ha haꞌe ohexa kwaa hese hekoha vai: “Omoꞌã kwaa voi opyꞌa kyꞌaha” heꞌi ojéupe hese. Upéi heꞌi judeu ruvixa kwéry-pe:—Maꞌerã xe monheꞌẽ avyse? heꞌi. —Eru xe-vy moeda mburuvixagwasu remimbopaga uka tahexa, heꞌi íxupe kwéry."
41,12,16,"Peteĩ ogweru. Upéi oporandu íxupe kwéry:—Kivaꞌe raꞌanga pa upe vaꞌe moeda? Kivaꞌe ohai uka vaꞌekwe moeda-rehe? heꞌi íxupe kwéry.—César raꞌanga. Hembihai uka ave, heꞌi íxupe hikwái."
41,12,17,"—Aipo ramo, César-pe imbaꞌe emeꞌẽ. Ne mbopaga uka ramo, emeꞌẽ jevy íxupe, ijáry-pe. Ha Nhandejáry-pe katu hemimbota emeꞌẽ íxupe, heꞌi huvixa kwéry-pe Hesu.—Hasy vaꞌe-rehe jepe nhaporandu ramo íxupe, omombeꞌu porã joty, heꞌi Hesu-rehe opondera-vy hikwái."
41,12,18,"   Ha upéi katu ou Hesu renda-py saduceu kwéry, “Nonhemoingove jevýi vaꞌerã gwĩ omano vaꞌekwe” heꞌi vaꞌe. Ou oporandu íxupe: —Moisés amyrĩ omombeꞌu vaꞌekwe nhande-vy nhande rekorã, mboꞌeháry. “Tykeꞌýry omano ramo, oheja ramo gwembirekokwe naimembýi vyteri ramo, tomenda tyvýry gwovajare-rehe. Upéixa ramo, Keꞌy raꞌy, heꞌi moꞌã vaꞌerã imemby ypy-rehe” heꞌi nhande-vy Moisés."
41,12,20,"Oĩ vaꞌekwe peteĩ tykeꞌýry, seis tyvýry. Tykeꞌýry omenda kunha-rehe. Upéi omano ramo, ndaitaꞌýry jepéiry."
41,12,21,"Tyvýry omenda hovajare-rehe. Tyvýry omano ramo, ndaitaꞌýryi. Upéi tyvýry ambue jevy omenda omano."
41,12,22,"Peteĩ teĩ omenda hese gwovajare-rehe. Peteĩ teĩ omano ramo ndaitaꞌýry jepéi. Omanomba rire, upe kunha omano ave."
41,12,24,"—Ha peẽ katu pejavy-ma voi pene nheꞌẽ, heꞌi Hesu. —Nhandejáry nheꞌẽ kwatia-rehe ohai uka vaꞌekwe peẽ ndapeikwaáiry. Peẽ ndapeikwaái voi ave Nhandejáry opambaꞌe rereko kwaaha voi. Upéa-gwi pejavy voi pene nheꞌẽ, heꞌi íxupe kwéry."
41,12,26,"Ha Nhandejáry kwatia nheꞌẽ katu omombeꞌu peẽ-my omano vaꞌekwe oikove jevymaha. Moisés amyrĩ ohai vaꞌekwe yvyra raꞌy rehegwa nheꞌẽ a-rami:heꞌi Nhandejáry kwatia nheꞌẽ, omano vaꞌekwe oikove jevy-ma vaꞌe oikwaa ukaha. Maꞌerã ndapeikwaái pemonheꞌẽ nheꞌẽ vaꞌekwe?"
41,12,27,"Aipo ramo, Nhandejáry ndahaꞌéi omano vaꞌekwe járy, tekove járy ae. Haꞌe onhemoingove jevy vaꞌe járy. Pejavypa pene nheꞌẽ, heꞌi saduceu kwéry-pe Hesu nhane moingove jevyha kwaa uka-vy."
41,12,28," Ogwahẽ ou-vy judeu rekomboꞌehaty paꞌũ-gwi peteĩ vaꞌe. Ohendu íxupe kwéry onhonheꞌẽ mbojevy jevy ramo. Ohendu ramo, “Iporã Hesu remimombeꞌu” heꞌi. Upéa-gwi oporandu Hesu-pe:—Heta oĩ nhande rekoha nheꞌẽ. Kivaꞌe tuvixave vaꞌe? heꞌi íxupe."
41,12,29,"—Kivaꞌe tuvixave vaꞌe amombeꞌu-ta nde-vy, heꞌi Hesu. Upéi oiporu Nhandejáry kwatia nheꞌẽ:heꞌi."
41,12,31,"—Ha upe rire katu oĩ outro tuvixa vaꞌe:heꞌi Hesu Nhandejáry kwatia nheꞌẽ poru-vy. —Upe mokõi nheꞌẽ-gwi ndaipóri nhande rekoha nheꞌẽ tuvixave vaꞌe, heꞌi íxupe Hesu."
41,12,32,"—Haꞌe-ma ngatu, mboꞌeháry, heꞌi íxupe. —Anheigwa eremombeꞌu ere ramo Nhandejáry-rehe haꞌe anho. Ndaipóri haꞌe-rami tupã."
41,12,33,"Ha Nhandejáry katu heꞌi vaꞌekwe nhande-vy,“Pehapy mymba xe mboete-vy, pemokaꞌẽ ave.”Upéixa ramo iporã nhameꞌẽ hembijukarã nhamboete-vy Nhandejáry-pe. Ha iporãve jahayhu íxupe nhande pyꞌapy gwive, nhande koty gwive jahayhu. Jahayhu mbaraete ete ave. Iporãve ave jahayhu nhande rapixa-pe nhande ae nhande rekove jahayhuha-rami, heꞌi íxupe."
41,12,34,"Ha Hesu katu ohendu oarandu reheve omombeꞌu ramo:—Haimete-ma eremoirũ Nhandejáry nde ruvixarã-pe, heꞌi íxupe.Upe rire nonhembopyꞌagwasúi avave oporandu hagwã Hesu-pe mbavaꞌe-rehe po heꞌi upéixa."
41,12,35,Ha Hesu onhemonheꞌẽ nheꞌẽ oiko-vy Nhandejáry róga kakwaa-py. Onhemonheꞌẽ-vy oporandu:—“Davi remiarirõre voi Cristo nhane remihaꞌarõ vaꞌe” heꞌi omombeꞌu-vy judeu rekomboꞌehaty. Maꞌerã po heꞌi upéa hikwái?
41,12,37,"Ha Davi katu xe Járy-py ohenói vaꞌekwe íxupe. Aipo ramo hemiarirõ pa? Ha gwemiarirõ-rehe, “Xe Járy” ndeꞌíry, heꞌi íxupe kwéry Hesu omokirirĩ-vy judeu ruvixa kwéry-pe. Ha teꞌýi jusu ohendu ramo inheꞌẽ, ogwerohory joa íxupe."
41,12,38," —Xáke judeu rekomboꞌehaty-gwi, heꞌi onhemonheꞌẽ-vy. —Ani erejapo teĩ haꞌe kwéry hembiapo-rami. Oao puku reheve ogwatase voi. Ogwata oho-vy mbaꞌe jogwa haty-py. Onhemboete vaꞌerã-rehe oho. Ojeporahéi haty-py ogwapyse mburuvixa paꞌũ-my. Mburuvixa gwapy haty-py ogwapyse onhembovía ramo ojekarugwasu haty-py."
41,12,40,"Ha tembirekokwe rembiporu omonda heraha-vy. Upe rire omondo mondo raꞌanga rei Nhandejáry-pe heta onheꞌẽ enterove ohexa hagwã. Upe vaꞌe temiexagwã rei raꞌe. Ombohasa asyve vaꞌerã íxupe kwéry Nhandejáry, heꞌi judeu rekomboꞌehaty-rehe Hesu."
41,12,41,Upéi ogwapy-ma Hesu Nhandejáry róga kakwaa-py pirapire imboyru haty rovái. Omaꞌẽ heta oĩ vaꞌe-rehe pirapire omboyru ramo hyruty-py. Heta oikotevẽ eꞌỹ vaꞌe heta omeꞌẽ meꞌẽ.
41,12,42,"Ha upéi ou tembirekokwe ogwereko eꞌỹ vaꞌe. Mokõi moeda ombohyru, ohupity vaꞌe peteĩ plata hatã."
41,12,43,"—Peju katu. Peju a-py, heꞌi gwemimboꞌe kwéry-pe. —Anhete ko xe haꞌe-ta peẽ-my. Kóa tembirekokwe okwerĩ vaꞌe, hetave ombohyru enterove ombohyru vaꞌe-gwi. Haꞌe kwéry katu heta ogwereko-gwi, omeꞌẽ. Ha kunha katu opa ogwerekomi vaꞌe hembiꞌu repyrã, omeꞌẽmba ete voi, heꞌi gwemimboꞌe kwéry-pe Hesu."
41,13,1,"Ojeꞌo vaꞌerã kwarahy rendyHa upéi katu osẽ oho-vy Hesu Nhandejáry róga kakwaa-gwi. Oho jave heꞌi íxupe hemimboꞌe:—Emaꞌẽ ehexa ita iporã vaꞌe, mboꞌeháry. Óga tuvixa vixa vaꞌe ehexa, heꞌi Hesu-pe."
41,13,2,Ha heꞌi íxupe Hesu: 
41,13,3,"Ogwapy oĩ-vy yvyaty Oliveiras ári jave, Nhandejáry róga rovarehéi ogwapy oĩ-vy. Ogwapy haꞌe anho jave, oporandu íxupe Pedro, Tiago, João, André ndive:"
41,13,4,"—Emombeꞌu katu ore-vy, heꞌi. —Arakaꞌe tipo omohãimba-ta? Arakaꞌe tipo ojehu vaꞌerã ne remimombeꞌu? heꞌi. —Mbaꞌéixa po oroikwaa vaꞌerã imombeꞌuháry? Ojehu-tama ramo ne remimombeꞌu gwive, mbaꞌéixa po oroikwaa vaꞌerã imombeꞌuháry? heꞌi Hesu-pe hikwái."
41,13,5,"Oporandu rire-ma heꞌi íxupe kwéry Hesu:—Xáke pene mbotavyse vaꞌerã. Heta ojekwaa vaꞌerã xe réry-py vérami moꞌã ou vaꞌe. “Xe Cristo pene remihaꞌarõ vaꞌe voi” heꞌi vaꞌerã moꞌã ójehe onhemocristo raꞌangase-vy, oporombotavy rei-vy."
41,13,7,"Pehendu vaꞌerã herakwã hiꞌagwĩ pendéhegwi onhorairõ ramo. Mombyry onhorairõ vaꞌe rerakwã pehendu ave vaꞌerã. Pehendu ramo, ani pekyhyje teĩ upéa-rehe. Upéa oiko vaꞌerã voi. Upéa oiko-ma ramo, neꞌírã vyteri ogwahẽ pehendu vaꞌe ijapy-py."
41,13,8,"Ha tetã mygwa onhorairõ vaꞌerã outro tetã mygwa ndive. Ha mburuvixagwasu reꞌýi onhorairõ vaꞌerã outro mburuvixagwasu reꞌýi ndive. Oiko oiko ha-rupi ae oiko vaꞌerã yvyryrýi. Ndaiporivéi-ma hoꞌu vaꞌerã. Upéa-rupi pehasa asy ramo, neꞌírã vyteri pehasa asy ete peiko-vy. Kunha imemby-ta vaꞌe hasy íxupe. Ha upe rire katu hasyve syve oho-vy íxupe imemby hagwã. Upéixa ete yvypóry ohasa asy vaꞌerã. Ha upe rire katu ohasa asyve syve oho-vy, heꞌi íxupe kwéry Hesu."
41,13,9,—Xáke pende pyhy vaꞌerã pende reraha-vy mburuvixa oĩ ha-py. Ojeporahéi haty-py pene nupã vaꞌerã. Xéhegwi pene monheꞌẽ uka vaꞌerã mburuvixa rovagwy-py. Mburuvixagwasu rovagwy-rupi ave pene monheꞌẽ uka vaꞌerã. Xe mombeꞌu mbeꞌu hagwã-py pene monheꞌẽ uka vaꞌerã. Xéhegwi katu pende rereko vaꞌerã akói-rami.
41,13,10,"Ha xe rehegwa nheꞌẽ porã katu pemombeꞌu ranhe vaꞌerã enterove tetã-my. Ha upe rire ae katu ombopapa ave-ma vaꞌerã ko yvy, heꞌi."
41,13,11,"—Pene monheꞌẽ uka-vy pende reraha vaꞌerã. Pende pyhy pende reraha-vy ramo oikwaa hagwã pene rembiapo vai paraꞌe, ani erejapura teĩ ere vaꞌerã-rehe. Ou rei vaꞌerã nde juru-py ne nheꞌẽrã. Omeꞌẽ vaꞌerã nde-vy ne nheꞌẽrã Nheꞌẽ Marangatu tee vaꞌe. Upéixa ramo eremombeꞌu vaꞌerã, heꞌi."
41,13,12,"—Ha tykeꞌýry oipyhy vaꞌerã heraha-vy gwyvýry ojuka uka hagwã. Ha túvy ojuka uka vaꞌerã gwaꞌýry gwajýry ave. Ha taꞌýry kwéry tajy kwéry ave ogwereko asy vaꞌerã gwu osy ave ojuka uka hagwã. Ha xe-rehe ha-py katu enterovéa ndaijaꞌe moꞌãi pende-rehe, heꞌi. —Ha Nhandejáry rape-gwi ova eꞌỹ vaꞌe katu ko yvy opa ete peve, oresende vaꞌerã íxupe Nhandejáry, heꞌi íxupe kwéry Hesu.  "
41,13,14,"Upéi oiporu Hesu Nhandejáry kwatia nheꞌẽ:  heꞌi Hesu. —Upéa nheꞌẽ eikwaa porã ãy eremonheꞌẽ vaꞌe.Upéi heꞌi Hesu:—Yma heꞌi hagwe-rami, pehexa vaꞌerã upe ivai ete vaꞌe Nhandejáry róga-py, gwenagwã eꞌỹ ha-py omonhemboꞌy ramo. Pehexa-ma ramo upe vaꞌe, pyaꞌe voi tokanhymba kuri Judéia yvy pygwa kwéry ojeꞌói-vy. Yvyatygwasu ári-rupi tokanhy kuri ojeꞌói-vy."
41,13,17,Upe áry-rupi iporiahu vaꞌerã kunha imemby-ta vaꞌe omokambu vaꞌe ave.
41,13,18,"Roꞌy eterei-rupi pekanhy ramo, ivaive arã peẽ-my. Upéa-rehe pemoĩ katu Nhandejáry-pe pene nheꞌẽ pono ivai ete peẽ-my. Upe áry-py ohasa asy eterei vaꞌerã yvypóry kente kwéry gwive. Ko yvy rembypy Nhandejáry remimoingokwe oiko jave, upe áry eꞌỹ mboyve, ndohasa asy etéiry vaꞌekwe. Upe ary-py ae ohasa asy eterei vaꞌerã. Ha upe áry rire katu ndohasa asy etevéi-ma vaꞌerã. "
41,13,20,"Ha Nhandejáry katu nombohasa asy hetave áryiry vaꞌerã. Ombohasa asy hetave áry ramo raꞌe, opa-ma arã raꞌe enterove ko yvypóry. Ha gwembiporavo-rehe opena porã-gwi ae katu, nombohasa asy hetave áryiry vaꞌerã, heꞌi."
41,13,21,"—Upe-ma ramo, “Emaꞌẽ katu. Ko vaꞌe Cristo voi” oĩ heꞌi vaꞌerã paraꞌe peẽ-my. “Emaꞌẽ katu. Upe vaꞌe Cristo voi” oĩ heꞌi vaꞌerã paraꞌe peẽ-my. Ani perovia inheꞌẽ."
41,13,22,"Ojekwaa vaꞌerã, “Cristo pene remihaꞌarõ vaꞌe voi xe” heꞌi vaꞌe moꞌã ójehe peẽ-my. “Nhandejáry nheꞌẽ-py mbaꞌe xe-vy anho oikwaa uka xe remimombeꞌurã” heꞌi vaꞌe moꞌã ójehe, ojekwaa vaꞌerã ou-vy. Hexapyrã-rupi voi hembiapo vaꞌerã ohekoporu ou-vy ramo. Ohexa uka vaꞌerã gwembiapo tuvixa vaꞌe, ikatu ramo, itavy hagwã moꞌã íxupe Nhandejáry rembiporavo. Xáke. Ani joty pende tavy íxupe. Koꞌã mbaꞌe oiko eꞌỹ ngatu amombeꞌu-ma peẽ-my, heꞌi íxupe kwéry Hesu.  "
41,13,24,"—Upe-ma ramo ohasa asy ete rire-ma, ojeꞌo vaꞌerã kwarahy rendy. Ha jasy nahendy moꞌãvéi. Ha okúi vaꞌerã yváy-gwi jasytata. Ova ova gwendagwe-gwi entéro yváy rehegwa imbaraete vaꞌe."
41,13,26,"Upe-ma ramo xe rexa vaꞌerã yvypóry kente kwéry gwive. Xe Nhande Rykeꞌy tee vaꞌe-pe xe rexa vaꞌerã aju jave arai-rupi. Xe puꞌakaha tee jave nhande resa mbojevy vaꞌerã xe rendy porã-rupi xe rexa vaꞌerã, heꞌi."
41,13,27,"—Ambou vaꞌerã xe rembigwái yváy pygwa ombojogweroaty hagwã xe rembiporavokwe. Opa-rupigwi ombojogweroaty vaꞌerã íxupe kwéry. Kwarahy resẽ-gwi, kaꞌaru-gwi ave ombojogweroaty vaꞌerã heraha-vy. Arapopy-gwi, yvy apy-gwi yvy apy arendaja gwive ombojogweroaty vaꞌerã, heꞌi íxupe kwéry omombeꞌu-vy. "
41,13,28," Upéi heꞌi jevy Hesu:—Aỹ amombeꞌu-ta peẽ-my ojehu vaꞌerã rehegwa nheꞌẽ figo máta rehegwa-rami, heꞌi, —peikwaa porã hagwã xe agwahẽ jevytaha áry. Oĩ figo máta. Hoky kyrýu jevy-ma ramo, hogwe pyahu jevy-ma ramo, pehexa-ma voi. Pehexa ramo, peikwaa-ma voi opa-ma raꞌe roꞌy. Áry raku jevy-tama."
41,13,29,"Upéixa ete upe ojehu vaꞌerã gwive pehexa ramo, peikwaa-ma vaꞌerã oike-ta vaꞌe-rami xe agwahẽ jevytamaha áry."
41,13,30,Anhete ko xe haꞌe-ta peẽ-my. Entéro peẽ-my xe remimombeꞌu oiko vaꞌerã. Judeu kwéry oiko reheve joty ojehu vaꞌerã.
41,13,31,"Opa vaꞌerã áry yvy ave. Ha xe remimombeꞌu xe nheꞌẽ katu nombopapa moꞌãiry, heꞌi."
41,13,32,—Mbavaꞌe áry-py po ojehu vaꞌerã ndajaikwaáiry. Arakaꞌe óra-ma po ojehu vaꞌerã ndajaikwaáiry. Nhandejáry rembigwái yváy pygwa jepe ndoikwaáiry. Xe taꞌýry jepe ndaikwaái ave. Nhandejáry xe Ru haꞌe anho mante oikwaa.
41,13,33,"Arakaꞌe óra-ma po aju jevy vaꞌerã ndapeikwaái-gwi, xáke, perepara voi katu. Emondo mondo katu ave Nhandejáry-pe ne nheꞌẽ, heꞌi íxupe kwéry."
41,13,34,"Upéi oiporu jevy Hesu óga járy rehegwa nheꞌẽ jarepara porã hagwã nhande-vy oikwaa uka-vy:—Oĩ vaꞌekwe óga járy, heꞌi. —Heta oĩ hembigwái. Ijáry oho ramo mombyry, oheja gwembigwái onhangareko hagwã hóga-rehe. Peteĩ teĩ-pe hembiaporã omeꞌẽ. “Erepara porã hese” heꞌi okẽ-rehe onhangareko vaꞌe-pe. Ha upéixa haꞌe-ta peẽ-my, “Óga járy” heꞌi xe-rehe. Upéa-gwi perepara katu. Ndereikwaái voi arakaꞌe po xe aju vaꞌerã. Kaꞌaru ete paraꞌe, pyhare mbyte paraꞌe, gáju sapukái-py paraꞌe, koꞌẽ hembypytĩ jave paraꞌe. Series,  Upéa-gwi perepara katu pono pehaꞌarõ eꞌỹ reheve aju pyaꞌe orotopa peke jave."
41,13,37,"Peẽ-my haꞌeha-rami, haꞌe-ta enterovéa-pe oikwaa hagwã. Xe raꞌarõ arõ katu perepara-vy, heꞌi íxupe kwéry Hesu.  "
41,14,1,"  Mokõi áry rire oiko-ta aretegwasu héry vaꞌe páscoa. Upe áry-py nanhambovúiry vaꞌekwe jaꞌu vaꞌerã. Nhane manduꞌa ave nhane rembypy ojerereko asy hagwe-rehe. Yma ete upe áry-py osẽ vaꞌekwe gwĩ ipuꞌaka vaꞌe po-gwi. Ha upéi katu neꞌírã oiko ramo aretegwasu, paꞌi ruvixa kwéry judeu rekomboꞌehaty ave onhomboꞌe mboꞌe Hesu-rehe hikwái:—Nhambotavy Hesu-pe jaipyhy hagwã íxupe jajuka hagwã, heꞌi. —Arete-py ae ani jaipyhy íxupe, heꞌi. —Atýra-py jaipyhy ramo, onhembopoxy arã ijaty jaty vaꞌe kente kwéry nhande-vy, heꞌi ojóupe Hesu pyhyharã kwéry.Upéa-gwi oipyhy nhemise Hesu-pe."
41,14,3," Ha Hesu katu oime Betânia tetãꞌi-my. Simão róga-py oime. Ha Simão mbaꞌasy vai-gwi ijai aipa vaꞌekwe nhahenói íxupe vaꞌe. Ogwapy okaru-vy Hesu. Okaru ramo, ogwahẽ ou-vy peteĩ kunha. Ogweru hyakwã porã tee vaꞌe. Hyru reheve ogweru. Ha hyru ojejapo vaꞌekwe ita kyra rendy-gwi héry vaꞌe alabastro. Ha hyakwã porã vaꞌe héry nardo. Ha nardo hepy eterei voi. Ojoka onhohẽ Hesu akã-rehe omohyakwã porã-vy íxupe."
41,14,4,"Ha upe-py oĩ ipoxy vaꞌe:—Maꞌerã po onhohẽ rei upe hyakwã porã vaꞌe Hesu akã-rehe? heꞌi ojóupe oporandu-vy. —Hepy eterei vaꞌe onhohẽ rei, heꞌi ojóupe hikwái."
41,14,5,"—Maꞌerã po raꞌe hepy-rehe ae nomeꞌẽiry, heꞌi. —Iporiahu vaꞌe kwéry-pe nhameꞌẽ ramo raꞌe hyakwã vaꞌe repykwe, iporãve arã raꞌe, heꞌi. —Hyakwã repy peteĩ roꞌy tembiapo repy paraꞌe, hetave paraꞌe, heꞌi onheꞌẽngi ẽngi-vy kunha-pe hikwái.Upéixa ramo kunha ndive ipoxy voi hikwái."
41,14,6,"Upéi heꞌi íxupe kwéry Hesu:—Eheja katu, heꞌi. —Maꞌerã po ko kunha-pe eremoakã rasy? heꞌi. —Hembiapo porã ete voi xe-vy."
41,14,7,"Pene paꞌũ-my oime meme vaꞌerã iporiahu vaꞌe kwéry. Eremeꞌẽse ramo, eremeꞌẽ-ta íxupe kwéry. Ha xe ae katu naime meméi vaꞌerã aiko-vy pene paꞌũ-my, heꞌi."
41,14,8,"—Ha ko kunha katu omeꞌẽseha-rami omeꞌẽ xe-vy. Nhamano vaꞌekwe nhande retekwe nhamohyakwãha-rami, amano eꞌỹ ngatu xe mohyakwã ranhe ko kunha, heꞌi."
41,14,9,"—Anhetegwa vaꞌe amombeꞌu-ta peẽ-my. Opa-rupi entéro ko yvy-rupi mamo xe rehegwa nheꞌẽ porã omombeꞌu mbeꞌu ha-rupi ave omombeꞌu vaꞌerã voi ko kunha rembiapo porã imanduꞌa hagwã hese, heꞌi gwemimboꞌe kwéry-pe Hesu."
41,14,10, Ha upéi katu oho peteĩ doze hemimboꞌe kwéry-gwi. Héry vaꞌe Iscariotes. Paꞌi ruvixa kwéry ha-py oho omombeꞌu Hesu pyhyharã-pe.
41,14,11,"Ha haꞌe kwéry ohendu ramo inheꞌẽ, ovyꞌa joa eterei:—Ereipyhy uka ramo ore-vy, oromeꞌẽ-ta nde-vy pirapire, heꞌi Judas-pe.Ha katu orepara oiko-vy Hesu-rehe ipyhyharã-pe omombeꞌuha óra raꞌarõ-vy."
41,14,12,"   Ha upéi oiko-ma aretegwasu. Upe vaꞌe semana mbojape ovu eꞌỹ vaꞌe jaꞌu. Upe vaꞌe áry-py jajuka ovexa nhamokaꞌẽ-vy Nhandejáry-pe nhamboete-vy. Upe jave oporandu Hesu-pe hemimboꞌe kwéry:—Kipy tipo orombogwejy-ta nde-vy ne remiꞌurã nhane manduꞌa hagwã páscoa-rehe jakaru-vy, heꞌi íxupe."
41,14,13,"Ha Hesu katu omondo mokõi gwenonde:—Tapeho katu tetã-my, heꞌi. —Pende topa-ta kwimbaꞌe y ryru reheve. Tapeho hapykwéri."
41,14,14,"Oike ramo hóga-py, peje óga járy-pe: “Kipy oĩ nde koty ereiporu eꞌỹ vaꞌe? Aiporu-ta. Xe remimboꞌe kwéry ndive akaru hagwã aiporu-ta. Páscoa-rehe xe manduꞌa hagwã aiporu-ta, heꞌi kuri nhane mboꞌeháry” peje pemombeꞌu-vy, heꞌi íxupe."
41,14,15,"—Upéi ohexa uka-ta nde-vy koty ijyvate vaꞌe, tuvixa vaꞌe, oĩmba voi vaꞌe. Nhane mohenonde katu upe-py, koty tuvixa oĩmba vaꞌe-py, heꞌi gwemimboꞌe-pe Hesu."
41,14,16,"Upéi mokõi hemimondo osẽ oho-vy omohenonde hagwã. Ogwahẽ ramo, opambaꞌe ojohu Hesu nheꞌẽ-py. Upéa-gwi omohenonde okaru hagwã imanduꞌa hagwã páscoa-rehe."
41,14,17,Ha upéi katu kaꞌaru ete ramo ogwahẽ-ma Hesu ou-vy. Óga-py ogwahẽ ou-vy doze gwemimboꞌe kwéry ndive. Óga oiporuruka hagwe-py íxupe ogwahẽ.
41,14,18,"Okaru joa ramo, heꞌi íxupe kwéry Hesu:—Anhetegwa vaꞌe amombeꞌu-ta peẽ-my, heꞌi. —Peteĩ pene paꞌũ-my oĩ vaꞌe xe karu rovái xe mombeꞌu vaꞌerã xe pyhyharã-pe, heꞌi. Ohendu ramo inheꞌẽ ojepyꞌarerahapa-ma hese, ndovyꞌavéi-ma hikwái:—Xe paraꞌe ndaxéiry paraꞌe, heꞌi hikwái onhemopeteĩ teĩ oporandu-vy Hesu-pe. —Xe mombeꞌu vaꞌerã peteĩ xe remimboꞌe pende avyte-py oĩ vaꞌe, nhaꞌẽ-py opo omoĩ vaꞌe. Xe ndive omoakỹ vaꞌe mbojape nhaꞌẽ-py xe mombeꞌu vaꞌerã, heꞌi. —Xe Nhande Rykeꞌy tee vaꞌe aha vaꞌerã xe ajejuka uka ha-py. Nhandejáry kwatia nheꞌẽ heꞌi hagwe-rami aha vaꞌerã. Ha xe mombeꞌu vaꞌerã katu xe pyhyharã-pe amboasy eterei íxupe. Ohasa asy eterei vaꞌerã. Iporãve arã arakaꞌe ndoikói ramo arakaꞌe osyrã-pe, heꞌi gwemimboꞌe kwéry-pe."
41,14,22,"Okaru joa jave Hesu oipyhy mbojape. Otima porã Tupã Nhandejáry-pe. Upéi ombopo mbopóy mbojape. Omeꞌẽ íxupe kwéry omongaru joty:—Ko, heꞌi omeꞌẽ-vy íxupe. —Ko mbojape xe rete-rehe haꞌe, heꞌi íxupe kwéry Hesu."
41,14,23,"Upéi oipyhy ave copo. Otima porã Nhandejáry-pe. Hoꞌu uka íxupe kwéry omeꞌẽ-vy. Hoꞌu joa uva rykwere: —Ko copo pygwa xe rugwy-rehe heꞌi. Onhehẽ vaꞌerã xe rugwy imbaraete hagwã Nhandejáry remimombeꞌu. Yma Nhandejáry, “Amopotĩ vaꞌerã kente kwéry-pe” heꞌi vaꞌekwe. Upéa nheꞌẽ imbaraete-ma vaꞌerã xe rugwy onhehẽ-ma ramo. Heta kente-rehe ha-py onhehẽ vaꞌerã xe rugwy, heꞌi."
41,14,25,"—Haꞌe-ta peẽ-my. Haꞌu-ma kuri uva rykwere. Ãy ae katu ndaꞌu moꞌãvéi-ma. Ha upe rire katu, pende ruvixa ramo xe Ru oiko haty-py, haꞌu jevy vaꞌerã, heꞌi. —Upe-py agwahẽ ramo uva rykwere pyahu haꞌu jevy vaꞌerã, heꞌi gwemimboꞌe kwéry-pe."
41,14,26,  Upéi Nhandejáry mboete-vy oporahéi joa. Oporahéi rire osẽ oho-vy Oliveiras yvyaty-py.
41,14,27,"—Peẽ katu pejehesa rerova-ta xéhegwi, heꞌi íxupe kwéry Hesu. —Oĩ Nhandejáry kwatia nheꞌẽ heꞌi vaꞌe a-rami:Yma heꞌi hagwe-rami, ãy xe juka-tama, heꞌi."
41,14,28,"—Ha upe rire xe anhemoingove jevy rire katu aha vaꞌerã Galiléia yvy-py. Pene renonde aha ranhe vaꞌerã, heꞌi íxupe kwéry."
41,14,29,"Upe ramo heꞌi Pedro:—Gwĩ ne irũ kwéry ndéhegwi ojehesa rerova ramo jepe, xe ae katu ndorohejái joty vaꞌerã, heꞌi íxupe Pedro."
41,14,30,"Ha Hesu katu heꞌi:—Anhete ko xe haꞌe-ta nde-vy: Etería ko vaꞌe pyhare-py neꞌírã vyteri osapukái ramo gáju imokõiha-rehe, “Xe ndaikwaái voi” ere vaꞌerã xe-rehe mbohapyha-rehe, heꞌi íxupe, Pedro-pe. Ha hatã hatã onheꞌẽ Pedro:—Xe ajejuka uka-ta ramo jepe ne ndive, ndajehesa rerovái joty vaꞌerã ndéhegwi. “Xe ndaikwaáiry” ndaꞌéiry joty arã katu nde-rehe, heꞌi Hesu-pe.Pedro heꞌi hagwe-rami ave, heꞌi inhirũ kwéry Hesu remimboꞌe."
41,14,32,"  Ohopa ogwata-vy hikwái. Getsêmani yvaty ojeꞌe ha-py ogwahẽ oho-vy:—A-py pegwapy katu, heꞌi. —Xe anhomongeta jave Nhandejáry ndive, xe raꞌarõ ranhe a-py, heꞌi gwemimboꞌe kwéry-pe."
41,14,33,"Upéi mbohapy ondive ogweraha. Ogweraha Pedro, Tiago, João. Upéi ogwahẽ vyꞌareꞌỹgwasu íxupe. Ojepyꞌajopy eterei-ma ave oiko-vy:"
41,14,34,"—Ogwahẽ-ma vyꞌareꞌỹgwasu xe-vy xe juka-ta vaꞌe-rami, heꞌi. —Epyta a-py. Xe moirũ katu ereke eꞌỹ reheve, heꞌi íxupe kwéry."
41,14,35,Upéi haꞌe ae oho mbykymi ojeity yvy-rupi. Ojerure Nhandejáry-pe:—Ikatu-ta ereipeꞌa xéhegwi xe ajepyꞌajopyha? heꞌi oporandu-vy.Upéi heꞌi jevy:
41,14,37,"Upéi ou jevy mbohapy gwemimboꞌe ha-py. Ogwahẽ ramo ikéra otopa:—Maꞌerã po ereke joty ereĩ-vy, Simão? heꞌi Pedro-pe. —Maꞌerã po naxe raꞌarõi peteĩ óra-py jepe? Maꞌerã nem mixĩmi naxe moirũiry? heꞌi."
41,14,38,"—Epáy katu. Ejapo katu oração xe raꞌarõ-vy. Nerenhembojejavy ukái arã, heꞌi íxupe. —Nde pyꞌa kyreꞌỹ voi. Ereke eꞌỹ reheve erejapose moꞌã oração. Ha nde rete katu okese voi, heꞌi Pedro-pe."
41,14,39,Upéi oho jevy Nhandejáry ndive onhomongeta-vy. Gwemimombeꞌukwe omombeꞌu jevy.
41,14,40,"Ouri jevy ramo, ikéra otopa jevy-ma. Hapehýi eterei-gwi okepa-ma hikwái. Otĩ-gwi ndoikwaái onheꞌẽrã okwa-vy."
41,14,41,"Ouri uri. Mbohapyha-rehema ou jevy.—Maꞌerã po ereke joty eretongea-vy? heꞌi Hesu. —Haꞌeve-ma. Ogwahẽ-ma ngatu xe óra. Xe ko Nhande Rykeꞌy tee vaꞌe xe pyhy uka-tama hekoha vai vaꞌe-pe. Xe meꞌẽ vaꞌerã gwĩ ojejavy vaꞌe Nhandejáry kwaa eꞌỹha vaꞌe po-py, heꞌi."
41,14,43,"Onheꞌẽ jave Hesu, pyaꞌe ogwahẽ ou-vy Judas, petẽi Hesu remimboꞌe kwéry vaꞌe. Heta ou ave hendive ogweru opo-py kyse puku yvyra ave. Ogwahẽ ou-vy paꞌi ruvixa kwéry remimbou, judeu rekomboꞌehaty remimbou ave. Judeu ruvixa kwéry remimbou ave ogwahẽ ou-vy. Ha katu Hesu pyhy ukaha heꞌi raꞌe: “Ahexa uka-ta peẽ-my pene rembipyhyse” heꞌi raꞌe. “Upe vaꞌe ahovapyte-ta vaꞌe pene rembipyhyrã voi” heꞌi. “Peipyhy hatã íxupe heraha-vy pono okanhy” heꞌi raꞌe ipyhyharã-pe."
41,14,45,"Ãy ou pyaꞌe haꞌe anho Hesu oĩ ha-py ohovapyte hagwã Hesu-pe:—Mboꞌeháry, heꞌi ogwahẽ-vy íxupe.Upéi ohovapyte Hesu-pe."
41,14,46,Ha upéi katu haꞌe kwéry ou onhemoĩ-ma hese oipyhy hagwã íxupe hikwái.
41,14,47,Upe-ma ramo peteĩ upe-py oĩ vaꞌe omopuꞌã kyse oikytĩ-vy. Ohaxea paꞌi ruvixagwasu rembigwái-pe onambiꞌo-vy. Ohupity oinambiꞌo hagwã.
41,14,48,"48 Ha Hesu katu heꞌi:—Maꞌerã po pegwahẽ peju-vy kyse reheve xe pyhy hagwã peju-vy? Maꞌerã po yvyra reheve ave pegwahẽ peju-vy? heꞌi oporandu-vy íxupe kwéry. —“Hesu oporosakea vaꞌe” peje tipo peju-vy? Ha ndahaꞌéiry upeixagwa xe. Ikoꞌẽ koꞌẽ anhemonheꞌẽ nheꞌẽ aiko-vy Nhandejáry róga kakwaa-py. Anhemonheꞌẽ meme ramo, xe mokambara voi. Ha naxe pyhýiry voi raꞌe. Ha Nhandejáry kwatia nheꞌẽ imbaraete voi. Upéa-gwi yma heꞌi hagwe-rami, ãy oiko-ma, heꞌi íxupe kwéry Hesu."
41,14,50,Ha upéi katu haꞌe anho ete-ma oheja Hesu-pe hikwái. Ohopa íxugwi hemimboꞌe kwéry.
41,14,51,Ha upéi oho hapykwéri kariaꞌy. Upe kariaꞌy Hesu rapykwerigwa morotĩ vaꞌe-py mante onhenhugwã. Oipyhy-ma moꞌã íxupe hikwái. Ijao rei oipeꞌa. Ha kariaꞌy omboi oao oripara oho-vy. Opi-vy oheja oho-vy oaokwe.
41,14,53,"   Ha upéi katu Hesu pyhy hagwe ogweraha íxupe. Paꞌi ruvixagwasu róga kakwaa-py ogweraha Hesu-pe. Upe-py ojogweroaty paꞌi ruvixa kwéry. Judeu ruvixa kwéry hekomboꞌehaty kwéry ndive ojogweroaty. Ha Pedro oho hapykwéri meme. Hesu rapykwéri puku oho. Paꞌi ruvixagwasu roka-py oike ogwahẽ-vy. Polícia kwéry ndive ogwapy oĩ-vy. Tata ypy-py ojepeꞌe oĩ-vy. Ha paꞌi ruvixa kwéry entéro judeu ruvixa kwéry ndive ojuka ukase voi Hesu-pe. Upéa-gwi oheka heka moꞌã Hesu-rehe onheꞌẽ vaꞌerã. Ha ndotopái voi. Heta omombeꞌu mbeꞌu apu rei Hesu-rehe. Ha ndaijojái inheꞌẽ kwéry. Omombeꞌu joavy avy joty. Upéa-gwi ndaipóri Hesu-rehe onheꞌẽ hagwã. Series, "
41,14,57,Ha upe rire katu ou onhemboꞌy vaꞌe omombeꞌu. Apu rei omombeꞌu hese: —Upéa remimombeꞌukwe orohendu vaꞌekwe oromombeꞌu-ta peẽ-my: “Aitypa uka-ta ko Nhandejáry róga kakwaa teko rei rembiapokwe xe ae amopuꞌã jevy hagwã. Teko rei rembiapo eꞌỹ amopuꞌã jevy-ta xe. Mbohapy áry-rupi amopuꞌã jevy-ta. Upéixa heꞌi Hesu” heꞌi omombeꞌu-vy hikwái.
41,14,59,Ha hemimombeꞌu katu ndaijojáiry vyteri.
41,14,60,"Omombeꞌu joavy avy joty. Upe-ma ramo onhemboꞌy-ma oĩ-vy paꞌi ruvixagwasu haꞌe kwéry hovái:—Ejeapysaka katu, heꞌi. —Heta ne mombeꞌu mbeꞌu hikwái. Maꞌerã po neremombeꞌu moꞌãi ne mombeꞌuhare-pe? heꞌi Hesu-pe."
41,14,61,"Ha haꞌe katu opyta okirirĩ íxugwi. Mbaꞌeve nomombeꞌúi. Upéi paꞌi ruvixagwasu heꞌi:—Nde pa Cristo, nhane remihaꞌarõ vaꞌe? Nde pa Nhandejáry onhemombaꞌegwasu vaꞌe raꞌy? heꞌi jevy íxupe, Hesu-pe, omonheꞌẽse-vy."
41,14,62,"—Xe ko haꞌe voi, heꞌi. —Xe Nhande Rykeꞌy tee vaꞌe-pe xe rexa vaꞌerã Nhandejáry yke-rehe ijakatúa-koty agwapy ramo xe rexa vaꞌerã. Imbaraeteve vaꞌe Nhandejáry. Arai-rupi xe agwejy ramo xe rexa vaꞌerã, heꞌi onhemombeꞌu-vy judeu ruvixa-pe."
41,14,63,"63 Upéa nheꞌẽ ogweropoxy paꞌi ruvixagwasu. Ogwerovái-gwi omondoro oao:—Pehendu-ma voi inheꞌẽ vaiha, heꞌi. —Outro imombeꞌuharã-rehe nanhaikotevẽiry-ma, heꞌi. —Ojéhegwi rei onheꞌẽ vai-ma, onhemonhandejáry-vy moꞌã, heꞌi hese. —Mbavaꞌe tipo pejapo-ta hese? heꞌi íxupe kwéry oporandu-vy:—Tomano katu, tojejuka katu, heꞌi joa joty voi hese hikwái."
41,14,65,"Upéi onygwõ nygwõ Hesu-rehe. Ohesagwã ojokwa. Osokea kea íxupe opo-py:—Emombeꞌu ore-vy, kivaꞌe vaꞌe ne nupã, heꞌi oinupã nupã-vy íxupe hikwái. Oinupã nupã ave íxupe polícia kwéry."
41,14,66,"   Ha Pedro katu opyta oĩ-vy oka-py, paꞌi ruvixagwasu rokẽ rovagwy-py. Upe-ma ramo ogwahẽ ou-vy kunhataĩ paꞌi ruvixagwasu rembigwái vaꞌe. Ohexa Pedro-pe ojepeꞌe ramo. Omanha hova-rehe:—Upe Nazaré pygwa ndive ereiko vaꞌe voi nipo nde raꞌe. Hesu ndive ereiko vaꞌe voi ave nde, heꞌi íxupe hembigwái."
41,14,68,"—Ndaikói vaꞌe voi xe, heꞌi. —Ndaikwaáiry mbaꞌeve xe, heꞌi. —Ne nheꞌẽ katu ndaikwaái voi, heꞌi. —Mbavaꞌe rehe po aipo ere, ndaikwaái voi xe, heꞌi moꞌã íxupe Pedro.Hesu irũ eꞌỹ-rami ojejapo haꞌe. Upéi katu osẽ oho-vy mbykymi. Okẽ-my oho. Ha osapukái gáju."
41,14,69,"Ha ohexa jevy-ma íxupe hembigwái:—Hesu ndivegwa voi upe vaꞌe, heꞌi jevy upe-py oĩ vaꞌe-pe."
41,14,70,"—Naháni, ndaxéiry, heꞌi jevy Pedro kunhataĩ-pe.Upe riremi heꞌi jevy íxupe upe-py oĩ-vy.—Galiléia pygwa voi nde. Hesu ndivegwa voi nipo raꞌe nde, heꞌi Pedro-pe."
41,14,71,"Upe ramo heꞌi:—Xe apu ramo, taxe moingo asy katu Nhandejáry, heꞌi. —Upe kwimbaꞌe ne remimombeꞌukwe ndaikwaái voi xe, heꞌi moꞌã íxupe Pedro."
41,14,72,"Ha upéi imokõiha-rehema osapukái pyaꞌe jevy gaju. Imanduꞌa-ma Hesu nheꞌẽgwe-rehe, “Neꞌírã osapukái ramo gáju imokõiha-rehe, Xe ndaikwaáiry, ere vaꞌerã xe-rehe mbohapyha-rehe”. Upéa nheꞌẽ-rehe imanduꞌa-ma ramo Pedro, ojaheꞌo-vy hasẽ."
41,15,1,"  ; Koꞌẽmba-ma ramo ojogweroaty jevy paꞌi ruvixa kwéry, judeu ruvixa kwéry ndive, judeu rekomboꞌehaty ndive ave. Entéro judeu ruvixa kwéry gwive ojogweroaty onhomongeta-vy:—Mbavaꞌe tipo jajapo-ta Hesu-rehe? heꞌi onhomboꞌe mboꞌe-vy hese.Upéi oikwaa-ma ramo, onhapytĩ-ma íxupe hikwái. Ipokwaha reheve ogweraha mburuvixagwasu Pilatos po-py omeꞌẽ-vy."
41,15,3,"Ha paꞌi ruvixa kwéry heta omboja rei inheꞌẽ hese vaꞌe.—Hembiapo vai-ma, hembiapo vai-ma, heꞌi joa hese.Ha Hesu katu nomombeꞌuvéiry."
41,15,4,—Heta nde-rehe nheꞌẽ onhemboja mboja rei vaꞌe. Maꞌerã po nerenhemombeꞌúiry? heꞌi jevy íxupe Pilatos oporandu-vy.
41,15,5,"Ha Hesu katu mbaꞌeve joty nomombeꞌúiry. Nonhemombeꞌúi-gwi, “Maꞌerã po nonhemombeꞌuséiry?” heꞌi ojéupe opondera-vy hese."
41,15,6,"Ha oiko jave aretegwasu, oĩ opoi uka íxugwi vaꞌerã. Peteĩ onhemoĩ preso vaꞌekwe-gwi oĩ opoi uka jevy vaꞌerã imondo-vy mburuvixagwasu-pe. Upe ijaty vaꞌe kwéry ojerure vaꞌekwe-gwi opoi uka-ma imondo-vy. Oĩ hembiapresakwe oporojuka vaꞌekwe. Ohekoviarõ hagwã moꞌã mburuvixagwasu-pe, oporojuka vaꞌekwe. Indive kwéry oĩ héry vaꞌe Barrabás. Ha upéi katu ou ijaty vaꞌe ojerure-vy ojapo hagwã íxupe kwéry ojapo japo hagwe-rami:—Epoi katu ore-vy toho jevy aretegwasu-py erepoi meme hagwe-rami, heꞌi Pilatos-pe hikwái. Ha mburuvixa oikwaa paꞌi ruvixa kwéry rekoha vaiha. Ohexa kwaa hese: “Ndaijaꞌéi-gwi rei hese, oipyhy raꞌe íxupe heru-vy xe-vy hikwái” heꞌi ojéupe mburuvixa. Upéa-gwi heꞌi ijaty vaꞌe-pe:—Peipota tipo apoi peẽ-my upe judeu kwéry ruvixagwasu-gwi? heꞌi íxupe kwéry oporandu-vy. Series,  Series,  Series,  Series,  Ha paꞌi ruvixa kwéry katu heꞌi:—Ejerure katu Hesu rekovía Barrabás-rehe, heꞌi jevy jevy ijaty vaꞌe-pe ojojurupypa opoꞌẽ-vy hikwái.Paꞌi ruvixa nheꞌẽ-py heꞌi Pilatos-pe ijaty vaꞌe:—Epoi ore-vy íxugwi, Barrabás-gwi toho, heꞌi."
41,15,12,"—Aipo ramo, mbavaꞌe tipo ajapo-ta Hesu-rehe? Upe vaꞌe judeu ruvixagwasu pene remihenói, heꞌi jevy íxupe kwéry."
41,15,13,"—Ejuka uka katu íxupe. Kurusugwasu-rehe ejuka uka katu íxupe, heꞌi joa joty íxupe onheꞌẽ hatã-vy."
41,15,14,"—Ajuka rei vaꞌerã. Nahembiapo vaíry voíte Hesu raꞌe, heꞌi íxupe kwéry Hesu-rehe.—Emboja katu, emboja katu imoĩ-vy kurusugwasu-rehe omano hagwã, heꞌi joa joa hikwái onheꞌẽ hatãve tãve-vy."
41,15,15,Ha Pilatos katu ombovyꞌase íxupe kwéry. Upéa-gwi haꞌe kwéry inheꞌẽ-py opoi imondo-vy íxugwi. Barrabás-gwi opoi Pilatos. Upéi heꞌi ombopi hagwã Hesu-pe. Omeꞌẽ ijukaharã-pe omboja hagwã kurusugwasu-rehe ijuka-vy.
41,15,16, Ha upéi katu soldado kwéry ogweraha koty-py Hesu-pe. Mburuvixa róga kakwaa-py ogweraha íxupe. Hoga kakwaa héry pretório. Upe-py enterove soldado gwive onhomboatypa hese.
41,15,17,Omonde Hesu-rehe ao pytã vaꞌe. Upéi nhuatĩ-gwi ojapo íxupe ijegwaka raꞌangarã omoĩ hagwã inhakã-rehe.
41,15,18,"Upe rire omboete raꞌanga anga rei íxupe onhembohory-vy:—Toiko are katu, toiko are katu judeu ruvixagwasu, heꞌi onhembohory-vy hese."
41,15,19,"Onhakãrupã rupã íxupe takwáry-py. Onygwõ nygwõ hese. Onhesũ nhesũ gwetypyꞌã-rehe omboete aꞌã aꞌã hagwã íxupe. Onhembohorypa rire hese, omboi íxugwi ao pytã vaꞌe. Omonde jevy hese ijao. Upe rire ogweraha Hesu-pe omboja hagwã kurusugwasu-rehe ijuka-vy."
41,15,21,"  Upe ramo oĩ ohasa rei vaꞌe. Upe vaꞌe Cirene pygwa héry vaꞌe Simão. Simão Alexandre ru, Rufo ru ave. Tetã jerekwe-gwi ou raꞌe. Ha soldado katu ogweraha uka íxupe Hesu kurusugwasurã. Upéixa ramo ogweraha Hesu-pe. Gólgota ojeꞌe ha-py ogweraha. Akãgwe rendaty-rehe heꞌi Gólgota."
41,15,23,"Upe-py ogwahẽ ramo, uva rykwere-py omoĩ pohã héry vaꞌe mirra. Omeꞌẽ íxupe hoꞌu uka-vy. Omeꞌẽ íxupe pono ohendu eterei ojéupe hasy vaꞌe. Ha ndoꞌúiry."
41,15,24,"Ha upéi katu ijuka hagwã-pyma ogwenogwahẽ omboja íxupe kurusugwasu-rehe. Upéi omboja rire soldado kwéry ohuga onhombojaꞌo jaꞌo hagwã Hesu aokwe-rehe. Ogana gana vaꞌe ogweraha ijaokwe. Pyhareve asaje ramo, omboja-ma íxupe kurusu-rehe imoĩ-vy. Ha Hesu-rehe hemimombeꞌukwe ohai omoĩ ikurusu-rehe inhakã ári. “Kóa judeu ruvixagwasu” heꞌi imoĩ-vy. Oĩ ave mokõi imonda vaꞌe kurusu-rehe omboja ave imoĩ-vy. Hesu yke-rehe joty ave omoĩ peteĩ ijakatúa-koty, peteĩ ijasu-koty. Imbyte-py oĩ Hesu. Ogwereko íxupe ojejavy vaꞌekwe-rami. Nhandejáry kwatia nheꞌẽ heꞌi hagwe-rami, ãy oiko-ma. Upéa-gwi ogwereko asy íxupe."
41,15,30,"—Aipo ramo, egwejy katu kurusu-gwi erenheresende-vy, heꞌi."
41,15,31,"Ha upéixa ave onhembohory hese ojóupe paꞌi ruvixa kwéry, judeu rekomboꞌehaty ndive:—Upéa opororesende vaꞌety. Ha ndaipuꞌakáiry gwekove-rehe onheresende hagwã, heꞌi hese onhembohory-vy. —“Xe Cristo nhane remihaꞌarõ vaꞌe. Xe Israel kwéry ruvixagwasu” heꞌi kuri ójehe. —Aipo ramo ãy togwejy katu kurusu-gwi. Jahexa ramo, jarovia arã, heꞌi joa hikwái.Hesu jave kurusugwasu-rehe onhemboja vaꞌekwe onheꞌẽ rei rei ave hese."
41,15,33,  Upéi kwarahy mbyte-py pytũmba-ma upe yvy ári. Upe tetã-rehe pytũmba ete-ma. Mbohapy óra peve opyta. Kaꞌarugwasu peve opyta.
41,15,34,Kaꞌarugwasu ramo onheꞌẽ hatã Hesu. Haꞌe ae onheꞌẽ-py onheꞌẽ:
41,15,35,"Ha upe-py oĩ inheꞌẽ ohendu vaꞌe:—Ejeapysaka katu. Upéa ohenói Elias-pe, heꞌi moꞌã Hesu-rehe."
41,15,36,Upe ramo oripara ogweru bucha. Omoakỹ uva rykwere hepy ete eꞌỹ vaꞌe-py. Takwáry-py omoĩ. Oipyte uka Hesu-pe omboyꞌu-vy:
41,15,37,Ha upéi katu onheꞌẽ hatã jevy-ma Hesu. Ha upe rire katu omano-ma.
41,15,38,Upe-ma ramo pyaꞌe ojeka Nhandejáry róga kakwaa pygwa okẽgwasu nhugwãha tuvixa ete vaꞌe. Osoro hatã. Yvate-gwi yvy peve ojeka hatã ou-vy.
41,15,39,"Ha Hesu rovagwy-rupi oĩ capitão, soldado ruvixa vaꞌe. Onheꞌẽ hatã omano hagwã ramo, ohexa íxupe:—Upe vaꞌe Nhandejáry raꞌy tee voi nipo raꞌe, heꞌi Hesu-rehe ohexa-vy."
41,15,40,"Ha kunha heta oĩ upe-py. Mombyry-gwi omaꞌẽ joa Hesu-rehe hikwái. Oĩ Maria Madalena, oĩ Salomé, oĩ Maria, haꞌe tyvýry José sy ndive voi. Tykeꞌýry héry ave ikarapemi vaꞌe. Upéa kunha kwéry omoirũ irũ raꞌe Hesu-pe Galiléia-rupi. Omeꞌẽ meꞌẽ raꞌe Hesu-pe hemikotevẽ. Oĩ ave heta kunha ambue vaꞌe hendive ou vaꞌekwe Jerusalém-my."
41,15,42,"  Kaꞌaru ete-ma. Upe áry-py judeu kwéry omoĩ porãmba gwemiꞌurã ikoꞌẽ hoꞌu vaꞌerã. Ndoikói vyteri pytuꞌuha áry. Ndoikói-gwi vyteri, oho José Pilatos renda-py. Upe vaꞌe José Arimatéia pygwa, judeu ruvixa vaꞌe, onhemboete vaꞌe voi. Haꞌe ave ohaꞌarõ arõ vaꞌe Nhandejáry nhande ruvixa-pe omoirũ hagwã. Upéixa ramo onhembopyꞌagwasu oho hagwã Pilatos renda-py ojerure Hesu retekwe-rehe."
41,15,44,"Ha Pilatos ohendu ramo omanoha,—Pyaꞌe omano raꞌe, heꞌi Hesu-rehe opondera-vy.Upéi ohenói upe soldado ruvixa-pe oporandu hagwã íxupe:—Omano-ma tipo raꞌe Hesu? heꞌi soldado ruvixa-pe."
41,15,46,Ha upéi katu José oho ojogwa ao morotĩ iporã vaꞌe onhugwã hagwã hetekwe. Ombogwejy kurusu-gwi. Onhugwã ao morotĩ-my. Upe reheve omoĩ itakwa-py hetekwe. Ita-gwi ojoꞌo raꞌe hetekwe renagwã. Upe-py omoĩ hetekwe. Upéi omboapajeréi imondo-vy itagwasu. Omboty hagwã itakwa rokẽ omboapajeréi itagwasu.
41,15,47,Ha Maria Madalena José sy ndive omaꞌẽ oĩ-vy. Ohexa joty omoĩ ramo hetekwe.
41,16,1,"  Pytuꞌuha áry rire oho Salomé ndive Maria Madalena, Maria sy ave. Oho ojogwa pohã hyakwã vaꞌe omona hagwã hetekwe-rehe. Ikoꞌẽ ramo, domingo-py osẽ-ma ramo kwarahy, voi oho ogwata-vy. Itakwa-py oho."
41,16,3,"Oho jave,—Kivaꞌe oipeꞌa-ta nhande-vy itagwasu itakwa rokẽ-gwi, heꞌi ojóupe oporandu randu-vy. Omaꞌẽ ramo ohexa-ma itagwasu ojepeꞌa vaꞌekwe. Ha ita tuvixa eterei voi."
41,16,5,"Ha upéi katu oike itakwa rye py-py. Oike ramo haꞌe-py Nhandejáry rembigwái kariaꞌy-pe ohexa-ma. Ohexa ogwapy oĩ-vy ramo ijyke-rehe. Ao morotĩ puku vaꞌe omonde ramo ohexa. Ohexa ramo, onhemondýi-ma."
41,16,6,"Ha heꞌi íxupe kariaꞌy:—Aníke penhemondýi teĩ, heꞌi. —Peju-ma raꞌe, heꞌi. —Peheka voi peju-vy Hesu Nazaré pygwa kurusu-rehe onhemboja vaꞌekwe retekwe-pe, heꞌi. —Oikove jevy-ma kuri Hesu. Peheka ramo jepe ndaiporivéi-ma koꞌa-py. Oho-ma kuri. Peju katu peẽ pemaꞌẽ hupagwe-rehe. Hendagwe rei-ma oĩ, heꞌi."
41,16,7,"—Ha upe rire katu ekwa emombeꞌu hemimboꞌe kwéry-pe, Pedro-pe ave. Ere íxupe: “Hesu oho-ta Galiléia tetã-my. Ne renonde oho-ta. Upe-py erehexa vaꞌerã íxupe. Heꞌi hagwe-rami erehexa vaꞌerã” heꞌi íxupe kwéry kariaꞌy."
41,16,8,Ha kunhagwe katu osẽ pyaꞌe itakwa-gwi. Oripara oho-vy. Ipyꞌa ryrýi-ma onhemondýi-gwi. Okyhyje-gwi nomombeꞌúiry avave-pe.
41,16,9,"  Ha Hesu katu, oikove jevy ramo, ojehexa uka jevy. Voi domingo-py ojehexa uka Maria Madalena-pe. Íxugwi omosẽ vaꞌekwe imondo-vy sete anháy. Ãy katu íxupe anho ranhe ojehexa uka Hesu."
41,16,10,"Ohexa rire, Maria oho omombeꞌu Hesu irũgwe-pe. Haꞌe kwéry hasẽ ojaheꞌo-vy hikwái. Upe jave omombeꞌu: —Hesu oikove jevy-ma, heꞌi omombeꞌu-vy. —Ahexa jevy-ma íxupe kuri, heꞌi íxupe kwéry omombeꞌu-vy.Ha ohendu ramo inheꞌẽ ndogweroviáiry voi íxupe."
41,16,12,Ha upe rire katu Hesu ojehexa uka jevy mokõi oirũgwe-pe. Gweko ambue vaꞌe-rami ojehexa uka íxupe tetã jere-rehe ogwata ramo oiko-vy. Oirũgwe ramo jepe ndoikwaavéiry oirũgwe.
41,16,13,Ha oikwaa-ma ramo oho jevy omombeꞌu Hesu remimboꞌe kwéry-pe. Ha ndogweroviáiry voi inheꞌẽ.
41,16,14,"Ha upéi katu ojehexa uka jevy onze gwemimboꞌe kwéry-pe. Okaru joa jave ojehexa uka íxupe. Heꞌi íxupe kwéry Hesu:—Xe rexahare xe mombeꞌu ramo nde-vy, maꞌerã ndereroviáiry? heꞌi. —Xe aikove jevymaha omombeꞌu ramo nde-vy, maꞌerã ndereroviái? Nane akã porãi-gwi, nane mbaꞌe reroviáiry-gwi, xe mombeꞌu ramo ndereroviáiry, heꞌi íxupe kwéry."
41,16,15,Upéi heꞌi íxupe kwéry:
41,16,16,"Upe ogwerovia vaꞌe, onhemongarai vaꞌe ave, oresende vaꞌerã íxupe Nhandejáry. Ha ogwerovia eꞌỹ vaꞌe katu, nomboyke moꞌãiry voi íxugwi hembiapo vaikwe, heꞌi íxupe kwéry."
41,16,17,"—Ha xe rerovia vaꞌe katu xe réry-py omosẽ vaꞌerã imondo-vy anháy. Aỹ oikwaa eꞌỹ nheꞌẽ vaꞌe-py onheꞌẽ vaꞌerã. Oipyhy ramo mbói reheve, naimboirasy moꞌãiry. Hiꞌupy eꞌỹ jepe hoꞌu ramo, ndahasýi ave arã. Hasy vaꞌe-rehe omoĩ ramo opo, ombogwera vaꞌerã íxupe. Upéixa voi hexapyrã-rupi hembiapo porã porã vaꞌerã xe rerovia vaꞌe, heꞌi íxupe kwéry Hesu."
41,16,19, Upéi omombeꞌu rire ogwerojeupi heraha-vy íxupe Nhandejáry. Ha Hesu ogwapy-ma Nhandejáry yke-rehe ipuꞌaka reheve.
41,16,20,"Ha hemimboꞌe kwéry katu osẽ oho-vy opa-rupi onhemonheꞌẽ nheꞌẽ-vy. Ha Nhandejáry oipytygwõ íxupe kwéry. Upéa-gwi hexapyrã-rupi hembiapo porã porã hikwái. Nhandejáry Hesu Cristo rehegwa nheꞌẽ porã omombeꞌu ramo, ogwerovia inheꞌẽ henduháry. Hembiapo porã rexa-vy, Anhetegwa nipo raꞌe inheꞌẽ, heꞌi ogwerovia-vy."
42,1,1,"remimombeꞌukwe1 Mbaꞌéixa pa, Teófilo? Xe, Lucas, ahai-ta ko kwatia-rehe xe nheꞌẽ nde-vy gwarã. Hesu Cristo rehegwa nheꞌẽ ahai-ta nde-vy, Teófilo. Oĩ-ma Hesu Cristo rehegwa kwatia nheꞌẽ gwĩ ambue kwéry ohai vaꞌekwe. Hesu rerakwã, mbavaꞌe tipo ojapo arakaꞌe ore paꞌũ-rupi haꞌe kwéry kwatia-rehe omoĩ vaꞌekwe. Hesu irũgwe kwéry ohexapa arakaꞌe hembiapo, ohendu ave arakaꞌe hemimombeꞌu, ha omombeꞌu mbeꞌu arakaꞌe ojehegwa nheꞌẽ porã. Aipo ramo inhirũgwe omombeꞌu jevy ramo hesegwa nheꞌẽ, henduháry kwatia-rehe omoĩ vaꞌekwe gwemiendukwe."
42,1,3,"Ha xe katu, xe ave anhomongeta vaꞌekwe Hesu irũgwe kwéry ndive. Heta Hesu rehegwa nheꞌẽ aikwaase-gwi aporandu randu íxupe kwéry hesegwa nheꞌẽ-rehe. Aikwaa porãve hagwã aporandu randu aiko-vy vaꞌekwe íxupe kwéry. Omombeꞌupa vaꞌekwe xe-vy. Hexahare remimombeꞌukwe ahai kuri nde-vy ko kwatia-rehe. Hesu rerakwã nhahendu meme-ma vaꞌekwe. Eremonheꞌẽ-ma rire ko kwatia, hesegwa nheꞌẽ anhetegwa ete ereikwaa vaꞌerã. Ere arã “Omombeꞌu porã xe-vy Hesu rehegwa nheꞌẽ”."
42,1,5,Nhandejáry omondo gwembigwái omombeꞌu hagwã Zacarias-pe taꞌyryrã-reheHerodes oime ramo mburuvixagwasu judeu kwéry yvy-pe paꞌi ramo oiko. Paꞌi Abias reꞌyikwe haꞌe Nhandejáry rembigwái ramo jevy oiko. Hembireko paꞌi Arão reꞌyikwe vaꞌe. Isabel hembireko réry.
42,1,6,"Ha pe mokõi ojapo meme Nhandejáry remimbota. Oiko meme Nhandejáry nheꞌẽ-rupi. Upéixa-gwi Nhandejáry heꞌi hese: “Ipyꞌa porã voi Zacarias, hembireko ave ipyꞌa porã” heꞌi Nhandejáry hese."
42,1,7,Ha haꞌe katu ndataꞌýryi vaꞌe voi. Imemby eꞌỹ vaꞌe voi hembireko. Ogwerogwaigwĩ-ma omemby eꞌỹ. Ogwerotuja-ma gwaꞌýry eꞌỹ gwajýry eꞌỹ ave.
42,1,8," Ha peteĩ áry Nhandejáry nheꞌẽ-py inhirũ kwéry oiporavo Zacarias-pe omohyakwã hagwã kotyꞌi. Abias reꞌyikwe ndive, oime Nhandejáry róga kakwaa-py. Nhandejáry renonde-py ombaꞌapo hikwái. Ha peteĩ vaꞌe mate oike Nhandejáry kotyꞌi-py imohyakwã hagwã. Upe jave ojogweroaty vaꞌe oka-gwi rei omondo onheꞌẽ Nhandejáry-pe. Ha peteĩ áry hapixa kwéry Nhandejáry réry-py oiporavo Zacarias-pe omoinge hagwã kotyꞌi-py. Hyakwã jave, oka-py joa-ma oĩ hikwái. Osẽ ramogwarã ohaꞌarõ hikwái. Series,  Series, "
42,1,11,Upe jave ou Nhandejáry rembigwái yváy pygwa ojehexa uka hagwã Zacarias-pe. Onhemboꞌy hyakwã vaꞌe renda yke-rehe ha upe-py ojehexa uka íxupe.
42,1,12,"Ohexa-ma ramo Nhandejáry rembigwái, onhemondýi Zacarias. Ndoikwaái mbaꞌe pa ojapo-ta."
42,1,13,"Aipo ramo Nhandejáry rembigwái heꞌi íxupe:—Ani erekyhyje, Zacarias, heꞌi íxupe. —Nhandejáry ohendu-ma ne rembijerure. Igwaigwĩ eterei jepe ne rembireko haꞌe imemby-ta joty. Nde raꞌy tee oiko-ta, heꞌi íxupe. —Oiko-ma ramo embohéry íxupe João-py. voi heryrã, heꞌi íxupe."
42,1,14,"—Oiko-ma ramo nde raꞌy, erevyꞌa vaꞌerã. Heta heta-ta kente kwéry ovyꞌa arã nde raꞌy reko porã-rehe, heꞌi íxupe."
42,1,15,"—Nhandejáry rovagwy-py nde raꞌy oiko-ta heko marangatu vaꞌerã. Ndoꞌu moꞌãi oporomongaꞌu vaꞌe. Oiko eꞌỹ mboyve Nhandejáry Nheꞌẽ Marangatu tee oiko-tama ipyꞌapy-py. Ha heta-pe ombojerovia uka vaꞌerã Nhandejáry-rehe nde raꞌy. Gweꞌýi kwéry, Israel remiarirõre kwéry, ombojerovia uka vaꞌerã Tupã Nhandejáry-rehe. Nhandejáry nheꞌẽ-py omombeꞌu vaꞌetykwe Elias amyrĩ-rami oiko-ta nde raꞌy, heꞌi íxupe. —Nhandejáry ombopuꞌaka-ta íxupe, omoarandu-ta íxupe ogwata hagwã gwenonde-rupi. Inheꞌẽ-rupi kente kwéry ogwerova arã gwekoha. Upéixa-gwi túvy ipyꞌa porã vaꞌerã gwaꞌýry ndive. Heta nheꞌẽrenduse eꞌỹha omoarandu arã heko porã hagwã. Upeixagwarã nde raꞌy oiko-ta, heꞌi Nhandejáry rembigwái Zacarias-pe taꞌýry-rehe omotenonde-vy hesegwa nheꞌẽ."
42,1,18,"Upe-ma ramo heꞌi:—Mbaꞌéixa ko arovia-ta ne nheꞌẽ? heꞌi íxupe. —Xe, xe tuja-ma, xe rembireko igwaigwĩ-ma ave, heꞌi joty ndogweroviái-gwi."
42,1,19,"Upéi Nhandejáry rembigwái heꞌi íxupe:—Xe Gabriel, Nhandejáry rembigwái. Hendivegwa voi xe, heꞌi íxupe. —Haꞌe xe mbou amombeꞌu hagwã nde-vy inheꞌẽ porã."
42,1,20,"Anhetegwa nheꞌẽ amombeꞌu kuri nde-vy. Ha nde, ndereroviái joty xe nheꞌẽ. Ndereroviái-gwi, nerenheꞌẽ moꞌãvéi-ta. Nde raꞌy oiko rire ae, erenheꞌẽ jevy vaꞌerã. Anhetegwa voi amombeꞌu kuri nde-vy, heꞌi íxupe."
42,1,21,Ha upe jave kente kwéry ohaꞌarõ hikwái íxupe oka-py. “Hiꞌare eterei Zacarias. Maꞌerã nosẽi Nhandejáry róga-gwi” heꞌi joa hese hikwái.
42,1,22,"Ha osẽ-ma ramo kotyꞌi-gwi ndikatuvéi onheꞌẽ íxupe kwéry.“Mbaꞌe tipo? Maꞌerã-gwi nonheꞌẽvéi Zacarias?” heꞌi hese. “Yváy pygwa paraꞌe ojehexa uka íxupe” heꞌi hese. “Upéixa-gwi paraꞌe nonheꞌẽvéiry” heꞌi hikwái.Ojepombovava rei omombeꞌu hagwã moꞌã onheꞌẽ. Ndojeroviái-gwi, opyta inheꞌẽngu Zacarias. Onheꞌẽ jokopa íxupe."
42,1,23,"Upéi gwĩ ombaꞌapo hagwã áry-py ombaꞌapopa rire, oho jevy gwóga-py Zacarias."
42,1,24," Ha upe rire hembireko ohaꞌarõ oiko-vy omemby hagwã. Ha avave-pe nomombeꞌúi, opyta pyta meme gwóga-py hembireko. Heꞌi ojéupe: “Xe rexakwaa ha xe poriahuvereko-ma Nhandejáry. Are-ma xe ndavyꞌái. Naxe membýi-gwi ndavyꞌái” heꞌi. “Atĩ eterei naxe membýi-gwi” heꞌi. “Ãy katu avyꞌa voi. Ndaijegwaruvéi arã kente kwéry xéhegwi” heꞌi. “Ajohu-ta mitã. Avyꞌa ete” heꞌi opyꞌapy-py rembireko mitãꞌi ojohu-tarehe.Cinco jasy-rehema teĩ nomombeꞌúi avave-pe mitãꞌi oikotaha. Series, "
42,1,26,
42,1,28,"Ha upéi katu ogwahẽ Nhandejáry rembigwái Maria ha-py. Heꞌi ojehexa uka-vy:—Evyꞌa katu, Maria, heꞌi. —Nhandejáry nde rexakwaa-ma. Hembiporavo voi ko nde. Nhandejáry oĩ ne ndive, heꞌi íxupe."
42,1,29,"Upéi ohendu-ma ramo Maria heꞌi ojéupe “Mbaꞌe tipo, maꞌerã tipo aipo heꞌi xe-vy?” heꞌi. “Tupã Nhandejáry rembigwái nipo raꞌe ojehexa uka xe-vy raꞌe” heꞌi. “Maꞌerã tipo aipo heꞌi xe-vy?” heꞌi ojepyꞌamongeta-vy."
42,1,30,"Upe jave Nhandejáry rembigwái heꞌi jevy:—Ani erekyhyje teĩ. Tupã Nhandejáry ovyꞌa nde-rehe, nde poriahuvereko voi Nhandejáry."
42,1,31,"Omeꞌẽ-ta voi nde-vy ne membyrã, heꞌi íxupe. —Kunumi voi ne memby-ta. Oiko ramo ne memby, embohéry kuri Hesu-py heꞌi íxupe."
42,1,32,"—Ne memby Nhandejáry voi. Teko jaryrã voi ne membyrã, heꞌi íxupe. —“Tupãgwasu raꞌy” ojeꞌe-ta íxupe. Tupã Nhandejáry nheꞌẽ-py oiko-ta mburuvixagwasu voi ne membyrã. Nhamoigwasu Davi amyrĩ oiko hagwe-rami, oiko-ta mburuvixagwasu ramo judeu kwéry-pe ne memby, heꞌi íxupe. —Jacó remiarirõ kwéry-gwi oiko vaꞌerã mburuvixagwasu. Avave nohekoviarõi íxupe. Opaveꞌỹ arã voi ne membyrã mburuvixagwasu ramo oiko-ta."
42,1,34,"Ohendu-ma ramo inheꞌẽ heꞌi Nhandejáry rembigwái-pe Maria:—Xe, mbaꞌéixa xe memby-ta, heꞌi íxupe. —Namendái vyteri niko. Ndaikói vyteri kwimbaꞌe ndive, heꞌi. —Ndoiko reíry-ta ne membyrã. Nheꞌẽ Marangatu tee-rupi oiko vaꞌerã ne membyrã. Upe ohekokwaa vaꞌe nheꞌẽ-rupi ae oiko vaꞌerã, heꞌi íxupe. —Tupã marangatu ne membyrã. Imarangatu vaꞌerã voi ne memby. Upéixa-gwi heꞌi arã hese hikwái “Nhandejáry Tupãgwasu raꞌy” heꞌi hese."
42,1,36,"—Ha nde ryke Isabel ave, igwaigwĩ-ma jepe imemby-ta joty, heꞌi omombeꞌu-vy íxupe. —Ndeꞌivéi arã hese “Ikatu eꞌỹ-gwi naimembýi Isabel”. Ãy ohaꞌarõ oiko-vy, heꞌi. —Nhandejáry-pe ndaipóri ikatu eꞌỹ vaꞌe. Ohekokwaa hagwã ndahekorasýi voi Nhandejáry-pe. Ohekokwaapa vaꞌe opambaꞌe, heꞌi."
42,1,38,"Upéi Maria heꞌi:—Iporã. Arovia-ma Nhandejáry-pe, heꞌi. —Toiko katu hemimbota. Toiko katu ne remimombeꞌukwe, heꞌi rire, ndohexavéi Nhandejáry rembigwái yváy pygwa-pe. Oho jevy-ma yváy-py."
42,1,39,"39 Upe rire, ndahiꞌaréi Maria oho oipohu hagwã gwyke Isabel-pe. Mombyry oho. Judéia yvy-py oho. Tetã mirĩ-my yvyaty-py oime róga. Upe tape-rehe oho Maria. Ha ogwahẽ-ma ramo hóga-py:—Ereikove tipo? heꞌi oike oho-vy."
42,1,41,Ohendu-ma ramo Maria nheꞌẽ tykéry Isabel ovyꞌa. Omýi-ma imembyrã ohendu jave Maria nheꞌẽ. Ha Nhandejáry Nheꞌẽ Marangatu tee vaꞌe omohynyhẽ Isabel pyꞌa-py.
42,1,42,"Upéixa-gwi Isabel onheꞌẽ-vy heꞌi.—Entéro kunha kwéry-gwi nipo nde rovasave raꞌe Nhandejáry. Ne membyrã hembihovasa tee voi. Nhandejáry nde rovasa ete-gwi nipo erevyꞌa raꞌe. Ha xe ave, xe mbovyꞌa kuri, heꞌi Isabel okypyꞌýry Maria-pe."
42,1,43,"—Nde, xe Jaryrã syrã voi, ereju raꞌe xe pohu-vy. Avyꞌa eterei eregwahẽ ramo, heꞌi."
42,1,44,"—Ahendu jave ne nheꞌẽ, xe membyrã ovyꞌa-ma ave. Omýi-ma kuri ovyꞌa eterei-gwi."
42,1,45,"Nde ave erevyꞌa eterei nipo raꞌe. Nhandejáry-pe ere raꞌe “Arovia-ma. Toiko katu ne remimbota”. Upéixa-gwi nde rovasa ete-ma raꞌe Nhandejáry, heꞌi Maria-pe."
42,1,46,"—Xe Járy, Xe resendeha voi upe vaꞌe."
42,1,48,"Xe rexakwaa voi xe poriahuvereko hagwã.Xe ko Nhandejáry rembigwái voi jepe, imanduꞌa joty xe-rehe Nhandejáry.Yvy opa eꞌỹ mboyve kente kwéry heꞌi vaꞌerã xe-rehe: “Tupãgwasu Nhandejáry rembihovasakwe voi upe vaꞌe” heꞌi vaꞌerã xe-rehe. Nhande-vy ikatu eꞌỹ vaꞌe ojapo xe-vy Nhandejáry xe ruvixa.Héry imarangatu tee vaꞌe,heꞌi Maria oporahéi-vy Nhandejáry mboete-vy."
42,1,50,Upéi oporahéi jevy. Porahéi-py omombeꞌu pyahu jevy Maria:—Entéro ojerovia vaꞌe gwive hese poriahuverekoha voi haꞌe.
42,1,51,Yvy apy-rehe gwive heta mbaꞌe porã opuꞌaka-rupi ojapo Nhandejáry.Onhemombaꞌegwasu rei vaꞌe-pe omosarambi haꞌe ponove oakã-gwi rei ojapo opambaꞌe.
42,1,52,Mburuvixagwasu imbaraete vaꞌe kwéry jepeoipeꞌa omanda oikovyha-gwi kente rei-rami jevy oiko hagwã.Ha omombaꞌegwasu eterei hekoꞌive vaꞌe-pe.
42,1,53,
42,1,54, heꞌi oporahéi-vy. Maria oporahéi Nhandejáry-pe omboete-vy.
42,1,56,"Ha upe rire Maria hiꞌare jevy gwykéry róga-py. Mbohapy jasy ohasa rire, oho jevy gwóga-py.1 "
42,1,57,Batista onase ramogwareImemby oikotamaha áry-py imemby-ma Isabel. Kunumi voi imemby.
42,1,58,"Oiko-ma ramo, hóga ypy-rehe oĩ vaꞌe, hapixa kwéry, ha heꞌýi kwéry ave ou ogwerohory íxupe imemby jave.—Nhandejáry nde poriahuvereko-gwi omeꞌẽ nde-vy ne membyrã, heꞌi íxupe. Upéi ogwereko-ma ramo ocho áry ogweraha íxupe oipirekytĩ uka hagwã ha ombohéry hagwã ave. Ha enterove omboheryse íxupe.—Nhambohéry-ta íxupe Zacarias-py, heꞌi hikwái. Omoĩse moꞌã túvy réry hese. —Ani eremoĩ túvy réry hese, heꞌi isy. —ae ambohéry-ta íxupe, heꞌi isy."
42,1,61,"Ndojohu porãi hikwái.—Ndaipóri nde reꞌýi kwéry paꞌũ-my avave héry vaꞌe João, heꞌi isy-pe hikwái. Upéixa-gwi oporandu hikwái túvy-pe. Onhepombovava hikwái oporandu-vy túvy-pe gwaꞌýry reryrã omombeꞌu hagwã."
42,1,63,"Upéi onhepombovava ojerure-vy omeꞌẽ uka hagwã ojéupe kwatia. Omeꞌẽ-ma rire ohai kwatia-rehe. “héry” heꞌi ohai-vy. Omombeꞌu ramo, “Maꞌerã po omboheryse João-py” heꞌi hikwái opondera-vy."
42,1,64,"Ha ohai jave gwaꞌýry réry, omonheꞌẽ uka jevy íxupe Nhandejáry. Nainheꞌẽnguvéi-ma. Onheꞌẽ porã jevy-ma ha omombaꞌegwasu Nhandejáry-pe:—Imarangatu tee vaꞌe Nhandejáry, heꞌi onheꞌẽ-vy. —Ndaipóri haꞌeixagwa ohekokwaa vaꞌe, heꞌi Nhandejáry-pe omboete-vy."
42,1,65,"Ha entéro oikwaa vaꞌe opyꞌamirĩ reheve opondera ndera hesegwa hikwái. rehegwa rerakwã omombeꞌu mbeꞌu Judéia yvy-rupi. Tetã ambue mbue mygwa-pe omombeꞌu mbeꞌu ave hikwái. Ha herakwã renduha kwéry onhemongeta opyꞌapy-py hese.—Mbavaꞌe tipo ojapo-ta upe kunumi? heꞌi. —Okakwaa-ma rire, mbaꞌe po oiko vaꞌerã íxugwi? heꞌi oporandu randu ojóupe. —Haꞌe Nhandejáry rembihovasa voi nipo raꞌe, heꞌi ojóupe hese.Ha Nhandejáry ohovasa meme mitã-me. Omombaraete ave íxupe onheꞌẽ-py oiko hagwã."
42,1,67,omotenonde gwaꞌýry rehegwarãHa upéi katu Nhandejáry Nheꞌẽ Marangatu tee vaꞌe omohynyhẽ túvy pyꞌapy. Omeꞌẽ íxupe hembiporaheirã:
42,1,68,"—Gweꞌýi kwéry Israel remiarirõre kwéry-pe oipytygwõ-ma. Nhane resende-tama. Tuvixa mbaꞌe voi Nhandejáry, judeu kwéry Járy,—Gwembigwái Davi amyrĩ remiarirõ ombou, nhande reꞌýi ete vaꞌe voi,heꞌi oporahéi-vy. —Yma vaꞌekwe Nhandejáry omombeꞌu ha omotenonde-ma vaꞌekwe nhane resende vaꞌerã rehegwa nheꞌẽ.Inheꞌẽ-py omombeꞌu vaꞌety kwéry heko marangatu ete vaꞌekwe omohenonde-ma vaꞌekwe omombeꞌu-vy hesegwarã voi vaꞌekwe nheꞌẽ."
42,1,71,"—Gwĩ nhande rayhu eꞌỹ vaꞌe-gwi nhane resende vaꞌerã.Gwĩ nhande-rehe ijaꞌeꞌỹ vaꞌe-gwi ave nhane resende ave vaꞌerã imbaraete eꞌỹ hagwã nhande-rehe,heꞌi oporahéi-vy. —Ha inheꞌẽ-rupi oiporiahuvereko meme arakaꞌe nhane ramoigwasu kwéry-pe Nhandejáry.Imanduꞌa meme katu onheꞌẽ marangatu-rehe oikopa hagwã omombeꞌu hagwe-rami."
42,1,73," —Onhomongeta arakaꞌe nhane ramoigwasu Abraão amyrĩ ndive.Heꞌi íxupe: “Hupigwa vaꞌe voi amombeꞌu-ta nde-vy.Ne nhemonharã kwéry-pe aresende-ta hese ijaꞌeꞌỹ vaꞌerãgwe-gwi xe mboete porã hagwã kyhyje eꞌỹ reheve aresende-ta íxupe kwéry. Series,  Heko marangatu reheve, pyꞌa potĩ reheve xe mboete hagwã. Ko yvy-rehe oiko aja oiko porã meme hagwã xe ndive aresende-ta íxupe kwéry” heꞌi Nhandejáry.Nhande rehegwarã voi upéa nheꞌẽ Abraão amyrĩ-pe omombeꞌu arakaꞌe Nhandejáry,heꞌi Nhandejáry-pe omboete-vy."
42,1,76,
42,1,77,heꞌi Zacarias. Nheꞌẽ Marangatu tee vaꞌe omohynyhẽ íxupe ipyꞌapy. Upéa-rupi Nhandejáry omeꞌẽ inheꞌerã omombeꞌu hagwã gwaꞌýry rekorã omotenonde hesegwarã.
42,1,80,"Upéi okakwaa porã-ma upe mitã. Hiꞌarandu porã voi upéa oiko-vy. Nhandejáry nheꞌẽ-py oiko, ojerovia ete hese. Ava rekwaty eꞌỹ-rupi ogwata gwata oiko-vy. Gweꞌýi kwéry-pe Israel remiarirõ kwéry-pe atýra-py ojehexa uka hagwã áry peve ogwata gwata oiko-vy ava rekwaty eꞌỹ-rupi."
42,2,1," Quirino oiko jave Síria pygwa kwéry-pe mburuvixa ramo, Augusto ohai uka kwatia. Mburuvixagwasu voi Augusto. Omonhangareko uka entéro yvy pygwa kwéry-rehe. Omomarandu uka íxupe kwéry: “Ohai-ta kwatia-rehe pende réry. Ne ramoigwasu oiko hagwe-py tekotevẽ ereho. Upe-py mante ohai arã nde-vy nde réry.” Upéixa heꞌi oipapa hagwã entéro yvy pygwa kwéry-pe. Onhypyrũ upe pygwa kwéry-pe héry ohai-vy. Series, "
42,2,6,Upéi ogwahẽ ojeꞌói-vy hikwái Belém tetã-my. Ha oime jave upe-py ogwahẽ-ma imemby hagwã áry. Oiko-ma mitã. Kunumi voi imemby rypykwe. Oiko-ma ramo mitã isy onhugwã omemby huparã-py. Upéi omonheno omemby mymba karu haty-py rei imoĩ-vy. Mbohupa róga-py ndaipóri henagwã-gwi yvyranhaꞌẽ-py rei omoĩ omonheno-vy omemby-pe.
42,2,8,"Nhandejáry rembigwái ojehexa uka hymba rerekwa kwéry-pe Upe-ma ramo gwĩ Belém pygwa-pe ojehexa uka Nhandejáry rembigwái yváy pygwa. Mymba rerekwa kwéry-pe ojehexa uka. Oime jave nhu-my, Belém jerekwe-rehe, pyhare ramo onhangareko gwymba ovexa-rehe. Upéi sapyꞌa ojehexa uka íxupe kwéry Nhandejáry rembigwái. Hembigwái ojehexa uka jave Nhandejáry omohendy hymba rerekwa jerekwe-rehe. Áry-rami rei hendy íxupe kwéry imarangatu tee vaꞌe. Ohesapeve rei-ma ramo hendy vaꞌe, omopyꞌamirĩ íxupe kwéry. Series, "
42,2,10,"Upéi Nhandejáry rembigwái heꞌi íxupe kwéry:—Ani nde pyꞌamirĩ teĩ ereiko-vy, heꞌi íxupe. —Aju pene momarandu-vy. Pene mbovyꞌa-ta ko nheꞌẽ porã, ha pende reꞌýi kwéry-pe ave ombovyꞌa vaꞌerã, heꞌi. —Pene resendeharã oiko-ma kuri. Pene ramoigwasu Davi amyrĩ oiko hagwe-py oiko-ma kuri. Mburuvixagwasu voi haꞌe. Haꞌe ko Cristo, Nhandejáry rembiporavo vaꞌe voi, heꞌi íxupe. —Pende Járy voi ave, heꞌi."
42,2,12,"—Mitãꞌi oime-ma teĩ mymba karu haty-py. Ijao-py onhugwã rire-ma omonheno íxupe hupa-py mymba karu haty-py. Upe-py peho ramo, petopa-ma vaꞌerã pene resendeharã-pe. Kóa nheꞌẽ amombeꞌu peẽ-my pene rembiexarã peikwaa porã hagwã pene resendeharã oikomaha, heꞌi Nhandejáry rembigwái ojehexa uka-vy íxupe kwéry."
42,2,13,Upéa heꞌi jave heta heta Nhandejáry rembigwái yváy pygwa kwéry ou ojehexa uka okwa-vy íxupe kwéry. Onheꞌẽ vaꞌe ndive oiko-vy ojehexa uka heta hikwái. Ha oporahéi omboete hagwã Nhandejáry-pe.
42,2,14,"—Tomombaꞌegwasu Tupã Nhandejáry yváy pygwa oĩ vaꞌe-pe.Iporã ete eterei Nhandejáry.Avave haꞌeixagwa ndoikói.Yvypóry-pe ombopyꞌagwapy ohexakwaa rei-vy,heꞌi oporahéi-vy."
42,2,15,"Upéixa oporahéi rire, oho jevy yváy-py ojeꞌói-vy hikwái. Oho-ma rire upe mymba rerekwa vaꞌe kwéry heꞌi ojóupe:—Jaha katu, heꞌi. —Jaha-ta Belém tetã-my. Jahexa hagwã mbaꞌe tipo oiko upe-py, heꞌi ojeꞌói-vy hikwái. —Jahexa-ta ko Nhandejáry omombeꞌu uka kuri nhande-vy vaꞌekwe jahexa-ta, heꞌi. Ha pyaꞌe ojeꞌói hikwái. Ogwahẽ-ma ramo upe-py ojohupa íxupe kwéry. Ohexa isy Maria-pe, ohexa José-pe, ohexa ave mitãꞌi-pe ave. Ha mitãꞌi katu onheno oĩ-vy mymba karu haty-py."
42,2,17,Ha ohexa-ma Nhandejáry remimombeꞌukwe. Upéi omombeꞌu jevy mitãꞌi rehegwa nheꞌẽ. Nhandejáry rembigwái heꞌi vaꞌekwe omombeꞌu jevy mymba rerekwa vaꞌe kwéry.
42,2,18,"Ha entéro ohendu vaꞌe opondera-vy rei oiko hikwái.—Mbaꞌeixagwa pa ko mitã, heꞌi ojóupe hikwái."
42,2,19,Ha isy Maria katu opondera ndera oiko-vy. Onhongatu opyꞌapy-py hesegwa nheꞌẽ. Imanduꞌa nduꞌa opambaꞌe-rehe oiko-vy.
42,2,20,"Upéi hymba rerekwa kwéry oho jevy nhu-my. Oho jave oporahéi hikwái. Omombaꞌegwasu Nhandejáry-pe oporahéi-vy.—Tupã xe Járy nde tuvixa, heꞌi oporahéi-vy. —Iporã ete vaꞌe erehexa uka kuri ore-vy. Iporã ete vaꞌe oroikwaa kuri. Nde tuvixa ete, heꞌi oporahéi omboete-vy.Upe Nhandejáry rembigwái remimombeꞌukwe otopa. Upéixa-gwi omboete ete Nhandejáry-pe oiko-vy hikwái."
42,2,21,Nhandejáry rogagwasu-py Hesu mitãꞌi-pe omboeteOgwereko-ma ramo oito áry oikytĩmirĩ uka mitã pire. Judeu vaꞌe raꞌy-gwi Nhandejáry réry-py oipirekytĩ íxupe. Oipirekytĩ uka rire íxupe ombohéry “Hesu” heꞌi íxupe. Nhandejáry rembigwái yváy pygwa omombeꞌu ramo oiko vaꞌerãha omombeꞌu ave heryrã.
42,2,22,"Ha upe rire ogwahẽ-ma isy-pe, tuvanga-pe ave hiꞌóra ojapo hagwã Nhandejáry nheꞌẽ. Ohai uka vaꞌekwe Moisés amyrĩ-pe mbaꞌéixa pa onhemopotĩ jevy kunha oiko-ma rire mitã. Upéixa-gwi oho Jerusalém tetã-my. Mitãꞌi ave ogweraha ohexa uka hagwã paꞌi-pe. Moisés amyrĩ rembihaikwe heꞌi ave entéro judeu kwéry-pe “Ne mitã ypykwe kwimbaꞌe ramo eremeꞌẽ íxupe Nhandejáry pegwarã”.  Upe Nhandejáry nheꞌẽ ojapo hagwã ogweraha íxupe Jerusalém-my, Nhandejáry róga kakwaa-py ogweraha íxupe."
42,2,33,"Ha Hesu sy, tuvanga ave ohendu-ma ramo “Mbaꞌeixagwa po ko mitã” heꞌi opondera-vy mitãꞌi-rehe."
42,2,34," Upéi Simeão omondo onheꞌẽ Nhandejáry-pe ohovasa hagwã íxupe kwéry. Upe rire Maria-pe, Hesu sy-pe heꞌi:—Ejeapysaka porã katu xe nheꞌẽ-rehe, heꞌi isy-pe. —Ko mitãꞌi Nhandejáry rembiporavo tee vaꞌe voi, heꞌi. —Ombojoavy avypa vaꞌerã Israel remiarirõre judeu kwéry. Haꞌe kwéry onhemongeta vaꞌerã hese opyꞌapy-py. Ha onhemongetaha Nhandejáry oikwaa uka vaꞌerã enterove-pe. Heta voi ndaijaꞌéi vaꞌerã hese, ha upéa-rehe Nhandejáry ombohasa asy-ta íxupe kwéry. Heta ave ojerovia vaꞌerã hese. Íxupe kwéry oresende vaꞌerã. Oikwaa vaꞌerã onhemongetaha okwa-vy. Ha nde, isy, eremboasy-ta íxupe. Ne memby-rehe ne mytuꞌeꞌỹ-gwi, nde pyꞌa kutu vaꞌerã, heꞌi omotenonde-vy Maria-pe. Series, "
42,2,36," Upéa heꞌi jave Simeão, igwaigwĩ ete vaꞌe ogwahẽ-ma. Nhandejáry nheꞌẽ-py omombeꞌu vaꞌety upe kunha. Aser reꞌýi gwigwa. Fanuel rajy. Héry Ana. Ha igwaigwĩ voi. Kunhataĩ ramo omenda arakaꞌe. Upéi, sete roꞌy rire omano ime. Ime omano rire-ma hiꞌare jevy. Ohupity-ma oitenta e quatro roꞌy tembirekokwe ramo rei-ma oiko. Ha oiko meme joty Nhandejáry róga kakwaa-py. Nosẽi voi upe-gwi oiko-vy. Omboete ete Nhandejáry-pe oiko-vy upe-py. Áry ramo, pyhare ramo ave omboete ete oiko-vy. Omondo mondo ave onheꞌẽ Nhandejáry-pe. Okaru eꞌỹ reheve omondo mondo onheꞌẽ Nhandejáry-pe ojerovia tee-gwi hese. Series,  Ha Simeão omombeꞌu jave mitãꞌi rehegwa nheꞌẽ, ogwahẽ-ma Ana ou-vy. Omondo onheꞌẽ Nhandejáry-pe. Heꞌi:—Atima voi nde-vy xe Járy, heꞌi. —Nde puꞌaka tee vaꞌe xe mbovyꞌa eterei, xe Járy. Ahexa-ma ore resendeharã, heꞌi omboete-vy mitãꞌi Hesu rexa-vy. Upe rire omombeꞌu mbeꞌu mitã Hesu rehegwa nheꞌẽ heta judeu kwéry-pe. Gwesendeharã ohaꞌarõ vaꞌe-pe Jerusalém tetã mygwa-pe omombeꞌu igwahẽha."
42,2,39,"Ha ojapopa-ma ramo Nhandejáry remimombeꞌukwe mitã ypykwe kwimbaꞌe-rehe, oho jevy gwóga-py. Galiléia yvy-py, Nazaré tetã-my oime hóga. Ojapopa rire, ohexa ukapa rire, ogweraha jevy-ma íxupe."
42,2,40,Upéi imbaraete okakwaa-vy. Hiꞌarandu porã-ma voi Hesu. Nhandejáry rembihovasa voi.
42,2,41,Hesu mitã ramo onhomongeta gwĩ Nhandejáry nheꞌẽ mboꞌeha kwéry ndiveHa túvy kwéry oho meme hikwái Jerusalém-my. Aretegwasu páscoa áry ohasa meme hagwã upe-py. Hesu ogwereko-ma ramo doze roꞌy oho indive kwéry Jerusalém-my páscoa áry ohasa hagwã upe-py. Judeu kwéry reko-rupi oho hikwái. Ohasa-ma rire aretegwasu oho jevy-ma hikwái gwóga rape-rupi. Ha ohokwe-vy heꞌýi kwéry anho-ma ojeꞌói hikwái. Ha Hesu katu nomoirũi íxupe kwéry ojeꞌói ramo. Ha haꞌe opyta Jerusalém-my. Ha túvy kwéry ndoikwaái ipytaha. “Gwapixa kwéry ndive oho Hesu” heꞌi moꞌã hese. Ha kaꞌaru-ma ramo ae oheka moꞌã íxupe. Ha ndotopáiry. Gweꞌýi kwéry ndive ndoikóiry ave. Gwapixa kwéry ndive ndoikóiry ave. Upe pygwa paꞌũ-rupi oheka rei ave íxupe.
42,2,45,"Íxupe ndojohúi-gwi oho jevy tuvanga, isy ave. Jerusalém-my Hesu reka-vy oho jevy."
42,2,46,"Upe rire, ohasa-ma rire mbohapy áry otopa jevy íxupe. Nhandejáry róga kakwaa-py ogwapy oĩ-vy. Gwĩ Nhandejáry nheꞌẽ mboꞌeha mbyte-py ogwapy oĩ-vy. Hesu ojeapysaka saka ohendu hagwã inheꞌẽ oiko-vy Hesu. Oporandu randu ave íxupe kwéry Nhandejáry nheꞌẽ oikwaave hagwã. Onhomongeta ave hendive kwéry."
42,2,47,"Ha onhomongeta jave poromboꞌeha kwéry ndive heta kente kwéry ohendu vaꞌe ave. Haꞌe kwéry opondera ndera voi hese hiꞌarandu eterei-gwi. Oporandu ramo íxupe, hiꞌarandu voi omombeꞌu hagwã oporandu vaꞌe-pe."
42,2,48,"Upéixa oiko jave ogwahẽ tuvanga, ha isy ave. Isy ohexa-ma ramo Hesu-pe heꞌi “Maꞌerã po opyta raꞌe koꞌapy?” heꞌi opondera-vy hese. Upéi isy heꞌi íxupe:—Maꞌerã-gwi ko vaꞌe erejapo ore-vy? Ne ruvanga ndive orojapura voi kuri nde-rehe. Oroheka heka voi kuri nde-vy oroiko-vy, heꞌi íxupe isy onhemonheꞌẽ-vy."
42,2,49,"Haꞌe katu heꞌi osy-pe:—A-py voi aime, heꞌi osy-pe onhemombeꞌu-vy. —Xe rendagwe-rupi xe reka rei ereiko-vy. Ndapyta reíry. Xe Ru yváy-py oĩ vaꞌe remimombeꞌukwe-rehe apena eterei-gwi apyta koꞌa-py, heꞌi osy-pe. —Tekotevẽ amondo xe resa hese aiko-vy, heꞌi osy-pe."
42,2,50,"Ha isy, tuvanga ave nohendu kwaái inheꞌẽ. Upéi Hesu oho jevy indive kwéry Nazaré-py. Ha tuvanga nheꞌẽ-py oiko. Isy imanduꞌa nduꞌa opyꞌapy-py hese, omonoꞌõ noꞌõ hesegwa nheꞌẽ."
42,2,52,Hesu katu okakwaa porã. Hiꞌaranduve nduve oiko-vy. Nhandejáry ndive kente kwéry ndive ave ipyꞌa porã ave oiko-vy.
42,3,1,"  Tekwaty eꞌỹ-my oiko ramo raꞌy Batista, Nhandejáry omombeꞌu íxupe inheꞌẽrã.Upe jave Tibério César oiko mburuvixagwasu ramo. Ojapo-ma quinze roꞌy oiko hagwe mburuvixagwasu ramo upe pygwa kwéry-pe. Ha Judéia yvy pygwa-pe katu Pôncio Pilatos oiko mburuvixa ramo ave. Ha Galiléia yvy pygwa-pe katu Herodes oiko mburuvixa ramo ave. Ha tyvýry Filipe katu oiko mburuvixa ramo Ituréia yvy pygwa-pe, Traconites yvy pygwa-pe ave. Ha Abilene yvy pygwa-pe katu Lisânias oiko mburuvixa ramo ave. Upe mburuvixa kwéry omanda-ma jave, Nhandejáry onhomongeta Batista ndive. Upe jave oiko ave paꞌigwasu Anás ha paꞌigwasu Caifás ave. Paꞌi kwéry-gwi imburuvixave vaꞌe upe mokõi vaꞌe. Ha upe jave Nhandejáry omondo Batista-pe omombeꞌu hagwã inheꞌẽ. Upéixa-gwi oho Jordão ysyry jere-rupi upe pygwa-pe Nhandejáry nheꞌẽ omombeꞌu mbeꞌu-vy. Ha upe pygwa okwa vaꞌe kwéry-pe onhemonheꞌẽ ramo Batista heꞌi:—Pende rekoha vai eterei. Taperova katu pende rekoha, heꞌi íxupe kwéry. —Enhemongarai uka katu Nhandejáry nheꞌẽ-rupi ereiko hagwã, heꞌi. —Nde rekoha ererova ramo, erenhemongarai uka ramo ave, ne rembiapo vaikwe omboyke arã ndéhegwi Nhandejáry, heꞌi Nhandejáry nheꞌẽ-rupi omombeꞌu-vy íxupe kwéry."
42,3,4,"Nhandejáry nheꞌẽ kwatia-rehe ohai vaꞌekwe amyrĩ:“Tekwaty eꞌỹ-my ou vaꞌe-pe osapukái vaꞌerã xe nheꞌẽ-py omombeꞌu vaꞌety: Ou-tama Nhandejáry rembiporavo vaꞌe, osapukái vaꞌerã hoꞌe-vy. Pembohape porã katu íxupe, heꞌi vaꞌerã. Pemopotĩ íxupe haperã. Entéro yvy pykoꞌẽ koꞌẽ gwive emohynyhẽ katu. Eity entéro yvyatyrusu gwive. Entéro yvy atymirĩ ave eity katu erembojoja hagwã haperã. Emokarẽ karẽ eꞌỹ katu tape ikarẽ vaꞌe. Emboyke katu ne rembiapo vaikwe ndejéhegwi, heꞌi vaꞌerã onheꞌẽ hatã-vy."
42,3,6,
42,3,7,"Ha upéixa-gwi Nhandejáry nheꞌẽ-py Batista omombeꞌu gwenda-py ou vaꞌe-pe gwive. Ojogweroatypa henda-py onhemongarai uka hagwã. Upéa-rehe onhemonheꞌẽ íxupe kwéry:—Xáke, heꞌi. —Kivaꞌe nheꞌẽ-rupi po ereju erenhemokanhy uka hagwã moꞌã nde rereko asy eteharã-gwi? Mbói ramigwa voi peẽ, pende rekoha vai vaꞌe. Ndikatúi erenhembotavy rei Nhandejáry-pe, heꞌi."
42,3,8,"—Nhandejáry ko oikwaa. Erova tee nde rekoha. Ne rembiapo porãrã-rupi erehexa uka katu nde rekoha pyahurã. Ani ave ere rei nde pyꞌapy-py “Xe Abraão remiarirõre, upéixa-gwi naxe mbohasa asy moꞌãi-ta Nhandejáry” ani ere rei aipo-rami nde pyꞌapy-py. Xe haꞌe-ta katu peẽ-my, oipota ramo Nhandejáry, onheꞌẽ-py rei omoingo arã ita-gwi rei Abraão remiarirõrã. Inheꞌẽ pokatu voi Nhandejáry. Opa mbaꞌe rekokwaaha voi ko Nhandejáry, heꞌi onhemonheꞌẽ-vy. —Ha ndahiꞌaréi-tama ou hagwã Nhandejáry. Ogwahẽ-tama nhande rekoha vai rexa-vy. Yvyra hiꞌa vai vaꞌe-rami nhande rekoha vai ramo nhane mbohasa asy-ta. Yvyra oityha-rami nhane mbohasa asy-ta. Oity rire ohapypa. Upe-rami ave omoingo asy-ta hekoha vai vaꞌe-pe. Erova katu nde rekoha, heꞌi."
42,3,10,"Ha haꞌe kwéry heꞌi:—Mbavaꞌe tipo orojapo-ta orogwerova hagwã ore rekoha oroiko porã hagwã Nhandejáry ndive, heꞌi hikwái oporandu-vy íxupe."
42,3,11,"Batista heꞌi íxupe kwéry:—Mokõi nde kamisa erereko ramo, emeꞌẽ peteĩ ogwereko eꞌỹ vaꞌe-pe. Ne remiꞌurã erereko ramo, embojaꞌo jaꞌo eremeꞌẽ hagwã ogwereko eꞌỹ vaꞌe-pe, heꞌi íxupe kwéry."
42,3,12,"Upéi gwĩ plata-py oporombopaga vaꞌety kwéry ave ou onhemongarai ukase-vy íxupe:—Ha ore tipo, heꞌi, —mbavaꞌe tipo orojapo-ta? heꞌi oporandu-vy."
42,3,13,"Ha Batista heꞌi:—Ereporokobra ramo, ani erembopaga hepy eterei. Ani eremombyta ndejéupe peipeꞌave vaꞌekwe, heꞌi oporombopaga vaꞌety kwéry-pe."
42,3,14,"Upe rire soldado kwéry ave oporandu íxupe:—Ha ore tipo, heꞌi, —mbavaꞌe tipo orojapo-ta orogwerova hagwã ore rekoha? heꞌi oporandu-vy.heꞌi íxupe:—Ani pene rembiapo vai avave-rehe. Ani pembohasa asy avave-pe peipeꞌa vai hagwã íxugwi iplata. Ani ave pende apu avave-rehe nde platarã omeꞌẽ hagwã peẽ-my. Pene rembiapo repy-rehe ani katu erenheꞌẽ rei rei ereiko-vy. Pevyꞌa joty, heꞌi onhemonheꞌẽ-vy soldado kwéry-pe oipeꞌa uka hagwã haꞌe gwekoha vaikwe. —Pende rekoha porã katu, heꞌi íxupe kwéry."
42,3,15,"Upeixagwa onhemonheꞌẽ ramo, kente kwéry onhemongeta opyꞌapy-py:—Hiꞌare-ma nhahaꞌarõ Nhandejáry rembiporavo tee vaꞌe ou hagwã. Ogwahẽ vyteri paraꞌe, nogwahẽi-ma paraꞌe. nipo raꞌe Nhandejáry rembiporavo tee voi raꞌe? Haꞌe Cristo voi nipo raꞌe, heꞌi rei João-rehe hikwái."
42,3,16,"Ha Batista heꞌi enterovéa-pe:—Xe katu oromongarai y-py. Ou-ta peteĩ vaꞌe xe rapykwerigwa ipuꞌakave vaꞌe xéhegwi. Amboete eterei-gwi íxupe, atĩ ambaꞌapo hagwã íxupe. Haꞌe niko nane mongarai moꞌãi xe oromongaraiha-rami. Haꞌe niko ombou-ta nde-vy Nheꞌẽ Marangatu tee vaꞌe omohynyhẽ hagwã nde pyꞌa erehupity hagwã nde rekoha porãrã. Temimombokwe jahapyha-rami ave ombou vaꞌerã tata nde reko tujakwe peꞌa-vy ndéhegwi, heꞌi Hesu rekorã mombeꞌu-vy Batista.Heꞌi ave:"
42,3,17,"—Trigo rehegwa nheꞌẽ-rami aiporu-ta ereikwaa porãve hagwã Nhandejáry ogwahẽha rehegwa nheꞌẽ, heꞌi. —Jaipiro trigo-gwi ipire. Haꞌỹigwe katu hyru-py nhanhongatu imoĩ-vy ha ipirekwe katu nhamboaty jahapy hagwã. Upeixagwa pire oipiro vaꞌe-rami nhande rereko arã. Haꞌe nhande rekokwaaha. Hese ojerovia vaꞌekwe hendive opyta vaꞌerã. Hese ojerovia eꞌỹ vaꞌekwe trigo pirekwe-rami omboaty-ta tata-py. Tata opaveꞌỹ-my voi oiko-ta ohasa asy meme hagwã."
42,3,18,Upéixa voi onhemonheꞌẽ kente kwéry-pe. Nhandejáry Hesu rehegwa nheꞌẽ porã omombeꞌu mbeꞌu voi oiko-vy.
42,3,19,"Hembiapo vai-rehe onhemonheꞌẽ voi íxupe kwéry Batista. Upéixa-gwi mburuvixagwasu Herodes-pe ave onhemonheꞌẽ.  Neꞌírã oiko preso ramo Batista omongarai heta kente kwéry-pe. Ha upe rire, omongarai ave Hesu-pe. Hesu onhemongarai jave omondo onheꞌẽ Nhandejáry-pe oiko-vy. Ha upe jave yváy-gwi ogwejy Nheꞌẽ Marangatu tee vaꞌe ou-vy. Pykasu-rami ojehexa uka ogwejy-vy Hesu-rehe. Ha upe jave ohendu ave yváy-gwi onheꞌẽ vaꞌe:—Nde xe raꞌy tee vaꞌe, xe rembihayhu tee voi nde, heꞌi Hesu-pe. —Nde xe mbovyꞌa voi ereiko-vy, heꞌi Hesu-pe. Series,  Series, "
42,3,23,"Ogwereko-ma ramo trinta roꞌy, Hesu onhepyrũ-ma oporomboꞌe mboꞌe-vy. “José raꞌy tee voi” heꞌi rei vaꞌe hese heta oĩ. Tuvanga mate José. Ha José ratyu Eli. Upéi myamyrĩ nhamoigwasu kwéry ko vaꞌe: Eli Matã raꞌy. Matã Levi raꞌy. Levi Melqui raꞌy. Melqui Janai raꞌy. Janai José raꞌy. José Matatias raꞌy. Matatias raꞌy. raꞌy. Esli raꞌy. Esli Nagaí raꞌy. Nagaí Máate raꞌy. Máate Matatias raꞌy. Matatias Semei raꞌy. Semei José raꞌy. José Jodá raꞌy. Jodá Joanã raꞌy. Joanã Resá raꞌy. Resá Zorobabel raꞌy. Zorobabel Salatiel raꞌy. Salatiel Neri raꞌy. Neri Melqui raꞌy. Melqui Adi raꞌy. Adi Cosã raꞌy. Cosã Elmadã raꞌy. Elmadã Er raꞌy. Er raꞌy. Eliézer raꞌy. Eliézer Jorim raꞌy. Jorim Matã raꞌy. Matã Levi raꞌy. Levi Simeão raꞌy. Simeão Judá raꞌy. Judá José raꞌy. José Jonã raꞌy. Jonã Eliaquim raꞌy. Eliaquim Meleá raꞌy. Meleá Mená raꞌy. Mená Matatá raꞌy. Matatá Natã raꞌy. Natã Davi raꞌy. Davi Jessé raꞌy. Jessé Obede raꞌy. Obede Boaz raꞌy. Boaz Salá raꞌy. Salá Naassom raꞌy. Naassom Aminadabe raꞌy. Aminadabe Admim raꞌy. Admim Arni raꞌy. Arni Esrom raꞌy. Esrom Farés raꞌy. Farés Judá raꞌy. Judá Jacó raꞌy. Jacó Isaque raꞌy. Isaque Abraão raꞌy. Abraão Terá raꞌy. Terá Nacor raꞌy. Nacor Serugue raꞌy. Serugue Ragaú raꞌy. Ragaú Fáleque raꞌy. Fáleque Éber raꞌy. Éber Salá raꞌy. Salá Cainã raꞌy. Cainã Arfaxade raꞌy. Arfaxade Sem raꞌy. Sem Noé raꞌy. Noé Lameque raꞌy. Lameque Metusalém raꞌy. Metusalém Enoque raꞌy. Enoque Jarete raꞌy. Jarete Maleleel raꞌy. Maleleel Cainã raꞌy. Cainã Enos raꞌy. Enos Sete raꞌy. Sete Adão raꞌy. Adão Nhandejáry raꞌy."
42,4,1,"   Hesu pyꞌa omohynyhẽmba Nheꞌẽ Marangatu tee vaꞌe. Upe rire ombou íxupe jevy ysyry Jordão-gwi, ogweraha íxupe tekwaty eꞌỹ-my. Quarenta áry opyta upe-py anháy ruvixa ombojejavy uka moꞌã Hesu-pe. Ha mbaꞌeve ndoꞌúi upe-py. Upéi ivareꞌa voi Hesu."
42,4,3,"Upe-ma ramo anhaygwasu heꞌi íxupe:—Nde Tupã Nhandejáry raꞌy tee ramo, kóa erejapo kwaa arã. Ita-gwi erejapo vaꞌerã mbojape, heꞌi anhaygwasu Hesu-pe ombojejavy hagwã moꞌã íxupe."
42,4,4,Hesu katu heꞌi íxupe inheꞌẽ ojoko-vy:heꞌi Hesu anhaygwasu-pe ojoko-vy.
42,4,5,"5 Upéi anhaygwasu ogweraha Hesu-pe ijyvate vaꞌe ári. Cerro apyte-py oiko ramo ombojejavyse-gwi heꞌi Hesu-pe:—Tetã tetã erehexa pa? Entéro tetã yvy arigwa oĩ vaꞌe gwive erehexa pa? Upe oĩ vaꞌe gwive xe mbaꞌe meme voi, heꞌi íxupe. —Upe oĩ vaꞌe gwive xe-vy onhemeꞌẽmba vaꞌekwe. Ameꞌẽse vaꞌe-pe ameꞌẽ jevy vaꞌerã. Erenhesũ ramo xe-vy, xe mombaꞌegwasu ramo, ameꞌẽ vaꞌerã nde-vy, heꞌi. —Apomomburuvixa vaꞌerã enterove ne mboete hagwã, heꞌi ombojejavyse-vy moꞌã Hesu-pe."
42,4,8,"Ha Hesu katu heꞌi íxupe inheꞌẽ ojoko-vy:heꞌi nhande-vy Nhandejáry nheꞌẽ, heꞌi Hesu anhaygwasu-pe inheꞌẽ ojoko-vy."
42,4,9,Upe rire anhaygwasu ogweraha jevy íxupe Jerusalém tetã-my. Nhandejáry róga kakwaa apy-rehe omoĩ íxupe. Ombojejavy ukase moꞌã-gwi Hesu-pe heꞌi:heꞌi anhaygwasu Hesu-pe.
42,4,12,Upéi Hesu heꞌi:heꞌi íxupe Hesu.
42,4,13,Upéi anhaygwasu ndojohuvéi ombojejavy uka hagwã moꞌã. Upe rire anhaygwasu oho sapyꞌa jevy íxugwi.
42,4,14, Aipo ramo Hesu ou jevy Galiléia yvy-py. Nhandejáry Nheꞌẽ Marangatu tee vaꞌe mbaraete reheve ogwahẽ jevy ou-vy Galiléia yvy-py. Ha enterove herakwã porã ohendu.
42,4,15,Ha Hesu oho omombeꞌu mbeꞌu ojeporahéi haty-rupi. Ha henduháry kwéry omombaꞌegwasu íxupe.
42,4,16, Hesu ogwahẽ jevy okakwaa hagwe-py. Nazaré tetã-my ogwahẽ jevy ou-vy. Ha oiko meme hagwe-rami joty oiko upe-py. Pytuꞌuha áry-py oho oike ojeporahéi haty-py. Opuꞌã onhemboꞌy omonheꞌẽ hagwã Nhandejáry kwatia nheꞌẽ.
42,4,17,Upéi omeꞌẽ íxupe hemimonheꞌẽrã Nhandejáry nheꞌẽ-py omombeꞌu vaꞌety héry vaꞌe ohai vaꞌekwe. Oipeꞌa peꞌa ojohu ramo peteĩ nheꞌẽ katu omonheꞌẽ-ma. Omonheꞌẽ ohendu hagwã ojogweroaty vaꞌe:
42,4,18,heꞌi omonheꞌẽ-vy kwatia nheꞌẽ Hesu.
42,4,20,Upéi omboty kwatia. Omeꞌẽ jevy herekwa-pe. Upe rire haꞌe ogwapy. Ha entéro upe-py ojogweroaty vaꞌe omaꞌẽ hese. Ohexa katu katu íxupe.
42,4,21,"Upéi Hesu heꞌi íxupe kwéry onhemombeꞌu-vy:—Xe rehegwa ohai vaꞌekwe omotenonde-vy, ãy oiko-ma. Amonheꞌẽ kuri kwatia-py Nhandejáry nheꞌẽ. Xe rehegwa voi nheꞌẽ pehendu-ma kuri, heꞌi onhemombeꞌu-vy."
42,4,22,"Ha enterove ohendu vaꞌe ojohu porã Hesu-rehe. Onhomongeta porã Hesu-rehe:—Iporã voi omonheꞌẽ vaꞌe kuri, heꞌi. —Imarangatu voi inheꞌẽ hemimombeꞌu, heꞌi opondera-vy hese. —José raꞌy ae nipo raꞌe ko vaꞌe, heꞌi ave opondera-vy ndojeroviaséi-gwi hese."
42,4,23,"Upéi Hesu heꞌi ave íxupe kwéry:—Pejese moꞌã xe-rehe, “Xe ndaroviái voi. Ndajerovia moꞌãi hese” peje moꞌã xe-rehe. “Ne rerakwã orohendu vaꞌekwe Cafarnaum tetã mygwa-gwi ogwahẽ vaꞌekwe koꞌa-py. A-py ave ne mongakwaa hagwe-py ejapo hexapyrã-rupi ave ore remiexagwã-rupi ejapo ave” peje moꞌã kuri xe-vy xe-rehe nderejeroviaséi-gwi, heꞌi íxupe kwéry."
42,4,24,"—Anhetegwa haꞌe-ta peẽ-my, heꞌi. —Nhandejáry nheꞌẽ-py omombeꞌu vaꞌety gwetã mygwa-pe nohenduséi voi, heꞌi Hesu ojerovia eꞌỹha-rehe onhemonheꞌẽ-vy íxupe kwéry."
42,4,25,1 
42,4,27,Upéi heꞌi jevy:2 
42,4,28,Upéi inheꞌẽ renduha ipoxy voi Hesu-rehe “Onhemonheꞌẽ rei nhande-vy Hesu” heꞌi moꞌã Hesu-rehe hikwái. Ipoxy eterei-gwi opuꞌã onhemboꞌypa hikwái ogwenohẽ hagwã Hesu-pe gwetã-gwi. Hesu rupive ojeupi ojeꞌói-vy oity hagwã moꞌã Hesu-pe yvyaty aty apyte-gwi. Upe tetã oime yvyaty aty yke-rehe. Yvateve teve hupive ojeꞌói oity hagwã moꞌã yvyaty apyte-gwi ojuka hagwã moꞌã. Ha Hesu katu ohasa rei jepe ipaꞌũ-rupi oho-vy. Ohose ha-py oho joty.
42,4,31,Hesu ogwejy ou-vy Galiléia yvy-py. Cafarnaum tetã-my ogwahẽ ou-vy. Pytuꞌuha áry-py omombeꞌu upe pygwa kwéry-pe.
42,4,32,"Ha onhemonheꞌẽ ramo ohendu vaꞌe kwéry opondera hese hikwái.—Onhemonheꞌẽ porã tee nipo raꞌe Hesu, heꞌi hese ojóupe hikwái. —Onheꞌẽ voi omombeꞌu, heꞌi. —Oikwaa arandu tee omombeꞌu hagwã, heꞌi opondera eterei-vy hese hikwái."
42,4,33,"Ha upe-py, ojeporahéi haty-py, oĩ ave anháy ojepota vaꞌe. Anháy réry-rupi ae osapukái heꞌi moꞌã Hesu-rehe:"
42,4,34,"—Nde, Hesu Nazaré pygwa, maꞌerã-gwi eregwahẽ? Nde katu Tupã Nhandejáry raꞌy tee. Ne marangatu voi ko nde. Ore hundi hagwã ereju paraꞌe? heꞌi Hesu-pe anháy."
42,4,35,"Hesu ae ojaꞌo-ma íxupe. Omokirirĩ uka íxupe:—Ekirirĩ katu, heꞌi íxupe. —Esẽ katu kwimbaꞌe-gwi, heꞌi íxupe omosẽ-vy.Upéi anháy oity upe kwimbaꞌe-pe yvy-py. Ojogweroaty vaꞌe paꞌũ-my oity rire osẽ-ma íxugwi. Mbaꞌeve jepe ndojapóiry kwimbaꞌe-rehe."
42,4,36,"Ha upe pygwa oĩ vaꞌe kwéry opondera Hesu-rehe.—Mbaꞌeixagwa ko nheꞌẽ? heꞌi oporandu-vy ojóupe. —Hesu ipuꞌakave paraꞌe anháy-rehe, heꞌi. —Haꞌe onheꞌẽ-py rei omosẽ anháy kwéry imondo-vy, heꞌi ojóupe hikwái Hesu-rehe opondera-vy."
42,4,37,Upeíxa-gwi Hesu réry opa-rupi oho. Upe yvy jerekwe-rupi oikwaapa-ma Hesu rehegwa nheꞌẽ herakwã porã eteha.
42,4,38, Osẽ-ma ramo ojeporahéi haty-gwi oho oike Simão róga-py. Ha Simão raixo katu hasy voi oĩ-vy upe-py. Heteraku eterei. Upéa-rehe ojerure hikwái Hesu-pe ombogwera hagwã íxupe.
42,4,39,"Upéi Hesu oho hasy vaꞌe renda-py. Heꞌi:—Epoi íxugwi, heꞌi mbaꞌasy-pe.Oipeꞌa heterakukwe íxugwi. Omoroꞌysã hete inheꞌẽ-rupi. Okwera-magwi Simão raixo oho omomimói imbohupa remiꞌurã kwéry."
42,4,40, Oike-ma kwarahy. Oupa Hesu renda-py. Ogweru íxupe hasy vaꞌe kwéry. Opaixagwa mbaꞌasy oiporu vaꞌe ogweru henda-py. Ha Hesu ombogwerapa íxupe kwéry. Peteĩ teĩ-rehe omoĩ opo ombogwera hagwã íxupe kwéry.
42,4,41,"Heta anháy omosẽ ave íxugwi kwéry. Osẽ-vy osapukái imombeꞌu-vy.—Nde Hesu Nhandejáry raꞌy tee nde, heꞌi. Oikwaa voi Hesu-pe. —Nde Cristo voi. Nhandejáry rembiporavo tee vaꞌe voi nde, heꞌi anháy Hesu-pe.Upéi omokirirĩmba íxupe kwéry.—Ekirirĩ katu. Ani xe mombeꞌu avave-pe, heꞌi jevy íxupe Hesu. Omokirirĩmba íxupe kwéry. Ndohejái onheꞌẽ anháy. Omokirirĩ íxupe."
42,4,42,"Koꞌẽmba-ma ramo osẽ oho Hesu anho tekoha eꞌỹ-my. Ha heta eta ou hapykwéri oheka heka íxupe. Otopa-ma ramo, heꞌi Hesu-pe:—Ani ereho teĩ. Epyta katu koꞌa-py. Ani ore reja rei ereho-vy, heꞌi Hesu-pe."
42,4,43,"Upéi Hesu heꞌi:—Tekotevẽ aha tetã ambue mbue-rupi. Gwĩa-rupi ave taha tamombeꞌu Nhandejáry nhande ruvixarã rehegwa nheꞌẽ porã, heꞌi. —Upe vaꞌe ajapo hagwã xe mbou Nhandejáry ko yvy-py, heꞌi."
42,4,44,Upe rire oho Hesu opa-rupi. Galiléia yvy jerekwe-rupi oho. Ojeporahéi haty haty-rupi ogwahẽ omombeꞌu hagwã nheꞌẽ oiko-vy.
42,5,1, —Ha upéi katu onhemonheꞌẽ jevy-ma Hesu yugwarusu rembeꞌy-py. Genesaré yugwarusu héry. Ha heta eterei ijatypa henda-py ohendu hendu Nhandejáry nheꞌẽ hemimombeꞌu. Upe jave Hesu ohexa mokõi kanoagwasu. Y rembe-rehe oĩ kanóa. Pira jopoihaty osẽsẽ kuri raꞌe hikwái. Okyha pira mboꞌa haty kwéry ojohéi-vy osẽsẽ ijáry. Upéi oike Hesu kanóa-py. Simão mbaꞌe voi kanóa. Aipo ramo Hesu heꞌi Simão-pe:—Jaha mixĩ y rembeꞌy-gwi enterove ohendu porã hagwã xe nheꞌẽ. Heꞌi-vy ogwapy-ma kanóa-py.Ogwapy jave onhemonheꞌẽ nheꞌẽ ojogweroaty vaꞌe-pe. Ojeapysaka Hesu remimombeꞌu-rehe ohendu hagwã yvy-gwi.
42,5,4,"Opa-ma, onhemonheꞌẽ rire heꞌi Simão-pe:—Jaha hypyve ha-py ereity hagwã nde kyha heta pira ereipyhy hagwã, heꞌi íxupe."
42,5,5,"Ha Simão katu heꞌi:—Orombaꞌapo kuri, mboꞌeháry. Pyhare puku jave orombaꞌapo ha mbaꞌeve norogwenohẽi. Ne nheꞌẽ-py ae oroity jevy-ta ore kyha kwéry."
42,5,6,Heꞌi-vy ombogwejy jevy hikwái omboꞌa hagwã pira. Hesu nheꞌẽ-py oity jevy okyha opira jopói-vy. Upe rire heta pira oipyhy. Haimete omondoro kyha. Pira ipohýi eterei-gwi.
42,5,7,Upe-ma ramo ohenói opytygwõharã inhirũ kanóa ambue pygwa kwéry. Upéi ou hikwái omohynyhẽ kanoagwasu kwéry-py pira. Pira ipohýi eterei-gwi haimete-ma onheapymĩ kanóa mokõive vaꞌe.
42,5,8,"Pira heta eterei-ma ramo onhesũ Hesu renonde-py Simão Pedro Hesu omboete-vy. Heꞌi íxupe:—Xe Járy, ejei katu xéhegwi. Xe pyꞌa kyꞌa eterei aiko hagwã ne ndive, atĩ eterei aiko hagwã ne ndive, heꞌi Simão opondera ndera Hesu-rehe. Heta eterei pira-gwi opondera hese. Inhirũ gwéry ave opondera ndera Hesu-rehe. Tiago, ave opondera ave. Simão ndive ojopói meme upe mokõi Zebedeu raꞌy. Onhemongeta opyꞌapy-py Hesu-rehe oiko-vy hikwái. “Mbaꞌéixa po oikwaa Hesu pira-rehe?” heꞌi opondera-vy. Ha Hesu heꞌi Simão-pe:—Ani eretĩ teĩ xéhegwi, heꞌi. —Ãy erenhypyrũ-ta Nhandejáry nheꞌẽ eremombeꞌu-vy. Ne nheꞌẽ rendu ramo, heta kente kwéry xe moirũ vaꞌerã.—Iporã, heꞌi Hesu-pe."
42,5,11,Upéi ogweru jevy okanóa kwéry y rembe-py omoĩ. Ha oheja okanóa oho Hesu omoirũ hagwã.
42,5,12," Hesu oime jave tetã-my ogwahẽ hasy vai vaꞌe. Mbaꞌasy vai oipiremboaipa íxupe. Ohexa-ma ramo Hesu-pe, onhesũ henonde-py. Ovapy-py hoꞌa oĩ-vy omboete-vy Hesu-pe. Ojerure rure íxupe:—Xe Járy, nde porombogwerahaty voi nde. Nde ae xe rexakwaa ramo xe mbogwera hagwã, heꞌi Hesu-pe."
42,5,13,"Hesu katu oipyso-ma opo hese:—Xe katu orohexakwaa voi, heꞌi omoĩ opo hese-vy ombogwera hagwã íxupe. —Tane mopotĩ katu ko mbaꞌasy vai-gwi, heꞌi íxupe ombogwera hagwã.Onheꞌẽ jave íxupe okwera-ma. Hesu opoko hese vaꞌe ijai vaꞌekwe okwerapa-ma."
42,5,14,"Upéi heꞌi jevy íxupe:—Aníke eremombeꞌu avave-pe, heꞌi. —Tereho mani ehexa uka paꞌi-pe erekweramaha, heꞌi. —Emeꞌẽ íxupe upe myamyrĩ Moisés heꞌi vaꞌekwe eremeꞌẽ hagwã erenhemopotĩ jevy hagwã. Upéixa oikwaa-ta enterove erekweramaha, heꞌi omondo-vy íxupe."
42,5,15,Ha opa-rupi omosarambi Hesu rerakwã. Upéa-gwi hetave tave ojogweroaty henda-py ohendu hagwã inheꞌẽ onhembogwera uka hagwã ave entéro imbaꞌasy-gwi.
42,5,16,Hesu oho joty tekwaty eꞌỹ-my Nhandejáry-pe ombojeupi-vy onheꞌẽ.
42,5,17," Upéi Hesu omombeꞌu jevy Nhandejáry rehegwa nheꞌẽ porã. Óga py-py ogwapy vaꞌe kwéry ohendu. Oĩ upe-py fariseu vaꞌe kwéry. Oĩ Moisés amyrĩ rembihai vaꞌekwe omombeꞌu vaꞌe kwéry. Opa rupi-gwi haꞌe kwéry ou. Galiléia yvy jerekwe-rehe tetãꞌi tãꞌi-rupi oĩ vaꞌe gwive ou, Judéia yvy jerekwe-rehe tetãꞌi tãꞌi-rupi oĩ vaꞌe gwive ou ave. Jerusalém tetãgwasu-gwi ou ave. Ha Nhandejáry ombopuꞌaka Hesu ombogwera gwera hagwã hasy vaꞌe kwéry-pe."
42,5,18,"Upe jave gwĩ kwimbaꞌe kwéry ogweru hajy jeapa vaꞌe. Hupa reheve ogweru Hesu renda-py. Ha ndaikatúi oike. Mbaꞌéixa oike arã óga-py. Heta eterei ojogweroaty-gwi ndikatúi ogwerohasa hasy vaꞌe-pe okẽ-rupi. Upéa-gwi ojeupi oipeꞌa óga arigwa. Ombokwa Hesu ári. Ikwa-rupi ombogwejy hajy jeapa vaꞌe. Hupa reheve ombogwejy gwejy íxupe. Ojogweroaty vaꞌe paꞌũ-my, Hesu renonde-py omoĩ hasy vaꞌe ombogwejy-vy."
42,5,20,"Ohexa-ma íxupe kwéry Hesu. Oikwaa-ma ojerovia etemaha ójehe.Upéa-gwi heꞌi hajy jeapa vaꞌe-pe:—Amboyke-ma ne rembiapo vaikwe ndéhegwi, heꞌi íxupe Hesu."
42,5,21,"Ha judeu rekomboꞌehaty kwéry, fariseu kwéry ave upe-py oĩ vaꞌe onhepyꞌamongeta-vy ogwapy okwa-vy. “Onheꞌẽ vai rei nipo raꞌe upe vaꞌe. Onhemonhandejáry rei raꞌe” heꞌi moꞌã hikwái Hesu-rehe. “Tupã Nhandejáry haꞌe anho mante omboyke vaꞌe nhandéhegwi nhane rembiapo vaikwe. Haꞌeixagwa ndaipóri voi. Ndaipóri ambue omboyke vaꞌerã nhane rembiapo vaikwe” heꞌi. “Maꞌerã, Amboyke-ma ne rembiapo vaikwe ndéhegwi, heꞌi kuri Hesu. Onhemonhandejáryse moꞌã” heꞌi rei hikwái Hesu-rehe."
42,5,22,Upéi Hesu heꞌi íxupe kwéry:—Maꞌerã-gwi aipo-rami ere nde pyꞌapy-py xe-rehe? heꞌi íxupe.
42,5,24,"—Nhambogwera ramo pyaꞌe enterove oikwaa arã. Ha nhamboykepa ramo hembiapo vaikwe íxugwi ndajahexáiry. Ajehexa uka-ta nde-vy xe ko ipuꞌaka tee vaꞌe voi. Xe ko Nhande Rykeꞌy tee vaꞌe amboyke kwaa voíte hembiapo vaikwe aporombogwera kwaa ave, heꞌi. —Xe nheꞌẽ-py joty amboyke yvy arigwa rembiapo vaikwe. Upéa peikwaa hagwã anheꞌẽ-ta hajy jeapa vaꞌe-pe ambogwera hagwã íxupe, heꞌi Hesu.Upéi katu heꞌi hajy jeapa vaꞌe-pe:—Epuꞌã katu. Tereho nde róga-py. Eraha nde rupa ave, heꞌi."
42,5,25,Aipo ramo inheꞌẽ-py opuꞌã oho-vy. Enterove rovagwy-rupi opuꞌã ohupi-ma gwupagwe heraha-vy. Gwóga-py oho jave omombaꞌegwasu-ma Tupã Nhandejáry-pe.
42,5,26,"Upéa-gwi enterove opondera eterei Hesu-rehe hikwái. Onhemondýi okwa-vy. Otĩmba ete-ma hikwái.—Nhandejáry puꞌaka-rupi nipo ombogwera raꞌe, heꞌi. —Ipuꞌaka tee vaꞌe jepe imanduꞌa porã nhande-rehe Nhandejáry, heꞌi omombaꞌegwasu-ma Nhandejáry-pe hikwái. —Ãy hembiapo porã hexapyrã-ma nipo raꞌe jahexa-ma. Ohexa uka-ma nhande-vy heroviapyrã, heꞌi opondera-vy hese hikwái."
42,5,27," Upe rire-ma osẽ oho-vy. Ohexa plata-py governo pegwarã nhane mbopaga uka vaꞌety-pe. Héry vaꞌe Levi. Ohexa íxupe ogwapy oĩ-vy nhane mbopaga haty-py. Heꞌi íxupe:—Eju, xe moirũ, heꞌi íxupe."
42,5,28,"Ha upéi katu opuꞌã, ohejapa omoirũ hagwã íxupe."
42,5,29,Upe rire Levi omongaru heta inhirũ gwéry-pe. Hesu ndive okaru hagwã ohenói íxupe kwéry. Oĩ upe-py heta nhane mbopaga vaꞌety. Levi remienói kwéry paꞌũ-my oime hikwái. Ogwapy oĩ-vy okaru vaꞌe renda-py. Hesu ndive okaru ave hikwái.
42,5,30,"Ha gwĩ fariseu kwéry judeu rekomboꞌehaty kwéry gwive hemimboꞌe kwéry-pe onheꞌẽ rei rei:—Maꞌerã-gwi pekaru gwĩ nhane mbopaga vaꞌety ndive, hekoha vai vaꞌe ndive ave? heꞌi oporandu-vy íxupe kwéry."
42,5,31,Hesu katu onhemonheꞌẽ oporandu vaꞌe-pe:—Nhane resãi ramo nanhaikotevẽi nhane mbogwerahaty-rehe. Nhande rasy ramo ae nhaikotevẽ-ma vaꞌerã hese.
42,5,32,"Upéixa voi ave hembiapo vai vaꞌe oikotevẽ-ma vaꞌerã xe-rehe ave, heꞌi. —Aju ahenói íxupe ogwerova-ma hagwã gwekoha. “Xe rekoha porã” heꞌi onhemboete-vy vaꞌe-pe ndajúi ahenói-vy, heꞌi Hesu onhemonheꞌẽ-vy íxupe kwéry."
42,5,33," Upéixa-gwi heꞌi Hesu-pe:—remimboꞌe kwéry, fariseu remimboꞌe kwéry ave heta gwembiꞌu ogwereko jepe, ohasa meme okaru eꞌỹ reheve ombojeupi-vy onheꞌẽ Nhandejáry-pe. Ne remimboꞌe kwéry ae okaru joty hoyꞌu joty ave oiko-vy. Maꞌerã tipo upéixa ojapo? Maꞌerã tipo ndohasáiry okaru eꞌỹ reheve ne remimboꞌe kwéry? heꞌi ojohu vaise moꞌã Hesu-pe."
42,5,34," Upéi Hesu oiporu omenda vaꞌe rehegwa-rami nheꞌẽ omombeꞌu hagwã íxupe kwéry.—Ojogweroaty omenda vaꞌerã-rehe. Upéi omenda rire oukwe-vy okaru hikwái. Avave ndeꞌíry arã hendive oĩ vaꞌe-pe ohasa hagwã okaru eꞌỹ reheve. Ogwahẽ-ta joty hiꞌáry ojereraha vaꞌerã íxugwi upe omenda vaꞌekwe kuri. Ojereraha rire ae, heta jepe ogwereko gwemiꞌurã, ohasa joty vaꞌerã okaru eꞌỹ reheve oiko-vy, heꞌi Hesu arandu nheꞌẽ oiporu-vy ojéhegwa nheꞌẽ omombeꞌu hagwã. Series, "
42,5,36,"Ha upéi katu Hesu omombeꞌu jevy tekoha pyahurã rehegwa nheꞌẽ. Ao nharemenda vaꞌe rehegwa nheꞌẽ-rami oiporu omombeꞌu-vy.—Ao pyahu-gwi nanhaikytĩry nharemenda hagwã ao tuja-pe. Upéixa nharemenda ramo, ojepoapy arã raꞌe ipyahu vaꞌe. Ndojeheꞌa porãi arã raꞌe ituja vaꞌe ndive, heꞌi Hesu arandu nheꞌẽ oiporu-vy."
42,5,37,"Upéi katu oiporu jevy arandu nheꞌẽ teko pyahu-rehe omombeꞌu jevy-vy. Uva rykwere ryru rehegwa nheꞌẽ-rami oiporu.—Nanhanhunhãiry uva rykwere pyahu vaꞌe hyru tujakwe vakapi vaꞌe-py. Nhanhunha ramo, ombovu omondoro arã raꞌe gwyru vakapi tujakwe. Osyrypa arã pe uva rykwere osoropa arã hyrukwe. Uva rykwere pyahu vaꞌe nhanhunha hyru pyahu-py ave. Upéixa ramo mokõive hiꞌare porã. Haꞌe-ta ave peẽ-my: Uva rykwere ituja vaꞌe hoꞌu rire, ipyahu vaꞌe ndoꞌuséiry avave. “He porã eterei ko vaꞌe” heꞌi voi ituja-rehe hikwái, heꞌi Hesu arandu nheꞌẽ oiporu-vy omombeꞌu hagwã tekoha pyahu ndahaꞌéi tekoha tujakwe-rami."
42,6,1, Ha upéi katu pytuꞌuha áry-py oho ogwata Hesu. Kokwe mbyte-rupi oho. Ha hemimboꞌe kwéry oipoꞌo-ma trigo rope. Oipokyty opo-py hoꞌu hagwã inhapĩgwe.
42,6,2,"Ha gwĩ fariseu kwéry heꞌi íxupe kwéry:—Maꞌerã tipo upéixa erejapo? Naiporãi voi jaipoꞌo trigo rope pytuꞌuha áry-py, heꞌi íxupe. —Tekotevẽ japytuꞌu opa nhane rembiapo-gwi, heꞌi ojohu vai-vy íxupe kwéry."
42,6,3,Upéa heꞌi-gwi Hesu heꞌi ojohu vai vaꞌe kwéry-pe:1 
42,6,5,"Ha xe katu, xe Nhande Rykeꞌy tee vaꞌe. Upéa-rupi pytuꞌuha áry Járy voi ko xe, heꞌi íxupe kwéry Hesu onhemonheꞌẽ-vy."
42,6,6, Ha upéi katu pytuꞌuha áry jevy-ma ramo Hesu oike ojeporahéi haty-py. Omombeꞌu jave ohexa oĩ ave upe-py ipo ijakatúa ypi vaꞌe.
42,6,7,"Ha gwĩ judeu rekomboꞌehaty kwéry, fariseu kwéry ave omangea ngea moꞌã Hesu-rehe omboja reise moꞌã Hesu-rehe nheꞌẽ. “Hembiapo-gwi opytuꞌu-ta paraꞌe, ndopytuꞌú moꞌãi paraꞌe?” heꞌi ojéupe hikwái. “Ombogwera hagwã ombaꞌapo-ta paraꞌe. Japytuꞌuha áry-py niporãi nhambaꞌapo. Ndahaꞌéi Nhandejáry remimbota” heꞌi rei ojéupe hikwái. Omboja rei Hesu-rehe nheꞌẽ. Upéixa-gwi Hesu-rehe omaꞌẽ ohaꞌarõ-vy."
42,6,8,"Hesu ae ipyꞌamongetaha jepe oikwaa-ma. Upéa oikwaa jave heꞌi ipo ypi vaꞌe-pe:—Epuꞌã katu. Eju enhemboꞌy ore mbyte-py, heꞌi íxupe.Upéixa-gwi haꞌe opuꞌã ou-vy Hesu rovagwy-py."
42,6,9,"Upe-ma ramo Hesu oporandu upe pygwa kwéry-pe.—Aporandu-ta peẽ-my pene arandurã-rehe, heꞌi íxupe kwéry. —Mbavaꞌe tipo pejohu porãve jajapo hagwã pytuꞌuha áry-py? Jajapo porã tipo? Jajapo vai tipo? heꞌi. —Peẽ-my iporã tipo nhaporombogwera pytuꞌuha áry-py? Iporã tipo japorojuka paraꞌe? Mbavaꞌe pa pejohu porãve peẽ? heꞌi onhemonheꞌẽ-vy íxupe kwéry."
42,6,10,"Upéi ojogweroaty vaꞌe-rehe osareko ranhe. Upéi heꞌi ipo ypi vaꞌe-pe:—Eipyso katu nde po, heꞌi íxupe.Oipyso-ma ramo opo. Pe ipo ypi vaꞌekwe okwera-ma."
42,6,11,"—Ombogwera-ma íxupe. Hembiapo-gwi ndopytuꞌúi Hesu, heꞌi rei ipoxy-vy hese hikwái. —Nhandejáry remimbota ndojapói raꞌe. Mbaꞌe tipo jajapo-ta hese? heꞌi oporandu randu-vy ojóupe hikwái.Ha ojapo vaise moꞌã Hesu-rehe hikwái."
42,6,12, Ha upéi katu Hesu ojeupi oho-vy yvyatyrusu-py. Oho ombojeupi hagwã onheꞌẽ Nhandejáry-pe upe-py. Pyhare-rupi omondo mondo Nhandejáry-pe onheꞌẽ.
42,6,13,"Koꞌẽmba-ma ramo ohenói gwemimboꞌe kwéry-pe ogwahẽ hagwã henda-py. Upéi oiporavo doze kwimbaꞌe-pe.—Peẽ xe remimondorã kwéry voi, heꞌi upe doze gwembiporavo kwéry-pe. Oiporavo Simão-pe. Ha ombohéry joa íxupe Pedro. Oiporavo Simão ryvy André-pe ave. Oiporavo Tiago-pe ave, João-pe ave, Filipe-pe ave, Bartolomeu-pe ave, Mateus-pe ave, Tomé-pe ave, Alfeu raꞌy Tiago-pe ave, Simão-pe ave. Haꞌe gwĩ huvixa ramo oiko vaꞌe-pe omosẽse vaꞌe kwéry irũ vaꞌekwe. Hesu oiporavo ave raꞌy Judas-pe ave, Iscariotes-pe ave. Doze kwimbaꞌe-pe oiporavo omombeꞌu porãve hagwã inheꞌẽgwe. Ha Iscariotes oiko vaꞌerã Hesu pyhy ukaharã. Series,  Series, "
42,6,17,"Upe rire ogwejy jevy gwemimondo vaꞌerã kwéry ndive. Ogwahẽ-ma ramo yvyatyrusu renonde-py opyta. Upe-py heta eta onheꞌẽ renduha kwéry-pe otopa jevy. Heta eta ojogweroaty vaꞌe oĩ ave upe-py ou arakaꞌe Judéia yvy jerekwe rehegwa. Ou arakaꞌe Jerusalém tetã mygwa ave. Ou ave arakaꞌe mombyryvegwa. Ygwasu rembeꞌy rehegwa Tiro tetã jerekwe rehegwa, Sidom tetã jerekwe rehegwa ou ojogweroaty upe-py. Hesu nheꞌẽ rendu-vy ou. Onhembogwera uka hagwã ave mbaꞌasy-gwi ou. Ha gwĩ anháy ombohasa asy vaꞌe-pe ave Hesu ombogwerapa. Ha enterove ojogweroaty aty vaꞌe omoĩse opo Hesu-rehe. Ipuꞌaka reheve onhembogwera ukase eterei-gwi omoĩse opo hese. Ha ombogwerapa joty enterovéa-pe."
42,6,20,"Ha upéi katu Hesu ojerova-ma omaꞌẽ gwemimboꞌe kwéry-rehe ohekomboꞌe hagwã íxupe kwéry. Heꞌi ranhe iporiahu vaꞌe kwéry-pe:—Peẽ, xe-rehe pepena-gwi pende poriahu vaꞌe, pende reko vyꞌa ete joty peiko-vy. Nhandejáry pende ruvixa tee ndive gwarã voi peẽ. Upéa-gwi pevyꞌa katu."
42,6,21,—Peẽ pende vareꞌa vaꞌe pende reko vyꞌa ete joty peiko-vy. Ãy ae joty pende vareꞌa. Nhandejáry pene moangapyhy porã vaꞌerã. Upéa-gwi pevyꞌa.—Peẽ pejaheꞌo vaꞌe pende reko vyꞌa ete joty peiko-vy. Ãy ae pejaheꞌo. Pepuka vaꞌerã. Upéa-gwi pevyꞌa.
42,6,22,"—Peẽ ave, xe moirũ-gwi pende rereko asy vaꞌe, pende reko vyꞌa ete joty. Xe Nhande Rykeꞌy tee vaꞌe. Oĩ ramo xéhegwi pende-rehe ndaijaꞌéi vaꞌe, pende joko ramo ave, onheꞌẽ rei rei ramo ave pende-rehe, pevyꞌa katu. Oĩ ramo nde-vy heꞌi vaꞌe: “Nde Hesu-rehe erejerovia vaꞌe ndorohexasevéi. Nahendusevéi ave nde réry. Ejei katu a-gwi” heꞌi ramo nde-vy, evyꞌa joty kuri eiko-vy. Aipo-rami pende rereko ramo, pevyꞌa katu. Erovyꞌa joty katu nde-rehe hembiapo vai vaꞌe. Pende rexakwaa-ta voi katu peẽ-my Nhandejáry yváy pygwa. Heta voi oĩ nde-vy gwarã yváy-py. Upéa-gwi evyꞌa katu. Yma vaꞌekwe myamyrĩ nhane ramoigwasu kwéry upéixa ave ogwereko asy vaꞌekwe Nhandejáry nheꞌẽ-py omombeꞌu vaꞌety kwéry-pe. Yma gware-pe pene renonderã-pe ogwereko asy hagwe-rami ave, ãy pende rereko asy ave vaꞌerã."
42,6,24,"Pende reko vyꞌareꞌỹ vaꞌerã peiko-vyUpe-ma ramo Hesu onhemonheꞌẽ imbaꞌe reta-rehe ojerovia vaꞌe kwéry-pe:—Peẽ, pene mbaꞌe reta reta vaꞌe, pendejéupe gwarã-rehe mate pepena rei vaꞌe, apomboasy eterei pee-my. Pende reko vyꞌareꞌỹ vaꞌerã. A-py mate pevyꞌa vaꞌerã peiko-vy."
42,6,25,"—Peẽ, mbaꞌeve pene rekotevẽ pene rygwyatã jepe vaꞌe, apomboasy eterei peẽ-my. Pende reko vyꞌareꞌỹ vaꞌerã. Ivareꞌa ete vaꞌe-rami peiko vaꞌerã.—Peẽ, pepuka vaꞌe, apomboasy eterei peẽ-my. Ãy ae pepuka. Teko rei-rehe pevyꞌa. Pejaheꞌo vaꞌerã penheapirõ-vy."
42,6,26,"—Peẽ, opavave pene mboete vaꞌe, apomboasy eterei peẽ-my. Pende reko vyꞌareꞌỹ vaꞌerã. Upéixa ave yma gware nhane ramoigwasu amyrĩ kwéry omboete rei vaꞌekwe Nhandejáry nheꞌẽ mombeꞌu aꞌã aꞌãha rei vaꞌe kwéry-pe. Yma gware-pe pene renonderã-pe omboete rei hagwe-rami ave, ãy pene mboete rei ave. Apomboasy voi peẽ-my."
42,6,27," —Ha peẽ, xe renduha kwéry, peẽ-my haꞌe tee-ta katu. Peiko porã katu. Ehayhu katu nde-rehe ijaꞌeꞌỹ vaꞌe-pe. Ejapo porã katu nde rayhu eꞌỹ vaꞌe-pe."
42,6,28,Ejerure Nhandejáry-pe ohovasa porã hagwã nde-rehe onheꞌẽ rei rei vaꞌe-pe. Ha ne mbohasa asy vaꞌe-rehe ejerure rure joty Nhandejáry-pe ohexakwaa porã hagwã íxupe oiporiahuvereko hagwã íxupe.
42,6,29,"Ha nde rova pete ramo, ejerova joty íxugwi emeꞌẽ joty íxupe nde rova rovái nde rova pete jevy hagwã. Ha oipeꞌa ramo ndéhegwi nde kamisa, eheja joty togweraha nde ao joꞌa reheve."
42,6,30,Nde-vy ojerure vaꞌe-pe emeꞌẽ hemimbota. Ha ogweraha ramo ndéhegwi ne mbaꞌe ani erejerureve teĩ joty ne mbaꞌekwe-rehe.
42,6,31,Peiko porã joty. Nde rerekoseha-rami eiko enterovéa-pe.
42,6,32,"—Eiporiahuvereko katu enterovéa-pe. Nde rayhu vaꞌe-pe anho erehayhu ramo, upe ne rembiapo porã-rehe “Hekoha porã voi” ndeꞌi moꞌãiry nde-rehe Nhandejáry. Hekoha vai vaꞌe ave ohayhu kwaa gwapixa-pe. Nde-vy ojapo porã vaꞌe-pe mante ne rembiapo porã ramo, ani ere upéa-rehe, “Ko xe rembiapo porã-rehe Nhandejáry xe rexakwaa arã”. Hekoha vai vaꞌe kwéry ave ojapo porã ave íxupe hembiapo porã vaꞌe-pe. Nde reko-rami ave oiko hikwái. Ha oiporuse vaꞌe-rehe ani ere, “Aiporu uka ramo ko vaꞌe-pe ohekoviarõ porã vaꞌerã xe-vy. Upéixa-gwi aiporu uka-ta íxupe” ani aipo ere teĩ. Aipo heꞌi ave hekoha vai vaꞌe gwapixa kwéry-rehe. Upéixa ereiporu uka ramo jepe, niporãi arã. Haꞌe-ta katu peẽ-my: Ehayhu katu nde-rehe ijaꞌeꞌỹ vaꞌe kwéry-pe gwive. Ejapo porã meme katu. Ani erehaꞌarõ mbaꞌeve-rehe ne rembiporu ukakwe-rehe omeꞌẽ jevy vaꞌerã. Ani ere teĩ, “Ndaiporu uka moꞌãi nde-vy xe mbaꞌe”. Eiporu uka rei katu, heꞌi Hesu ohekomboꞌe-vy.—Ko xe nheꞌẽ-rupi ereiko ramo, heꞌi, —pende rexakwaa vaꞌerã voi peẽ-my Nhandejáry yváy pygwa, heꞌi. —Haꞌe heꞌi arã ave nde-rehe “Xe raꞌy, xe rajy” heꞌi arã ave nde-rehe Nhandejáry Tupãgwasu. Oĩ heta hembiapo vai vaꞌe. Oĩ ave heta Nhandejáry-pe nomboetéi vaꞌe. “Iporã voi Nhandejáry” ndeꞌíry. “Omeꞌẽ-ma xe-vy xe remikotevẽ” ndeꞌíry. Ha Nhandejáry katu ipyꞌa porã hese kwéry. Omeꞌẽ meꞌẽ íxupe kwéry hemikotevẽ. Nhandejáry, Nhande Ru yváy-py oĩ vaꞌe nhande poriahuvereko meme vaꞌe. Upéixa-gwi haꞌe-ta peẽ-my: Peiporiahuvereko porã enterovéa-pe. Nhandejáry nhande Ru yváy-py oĩ vaꞌe-rami pejoporiahuvereko porã katu."
42,6,37,  —Ani erehekojohu rei nde rapixa-pe. Ani erejohu vai nde rapixa rembiapo ani hagwã upéixa ave Nhandejáry ojohu vai nde-vy ne rembiapo. Ani ave ere moꞌã teĩ nde rapixa-pe: “Tane mbohasa asy ne rembiapo vaikwe-rehe” ani upéixa ave Nhandejáry heꞌi hagwã nde-rehe. Eiporiahuvereko katu nde-rehe hembiapo vai vaꞌekwe-pe. Upéixa nde rapixa-pe ereiporiahuvereko hagwe-rami nde poriahuvereko vaꞌerã Nhandejáry ne rembiapo vaikwe-rehe.
42,6,38,Emeꞌẽ katu hemikotevẽ nde rapixa kwéry-pe. Hemikotevẽ eremeꞌẽ porã ramo ne remimeꞌẽgwe rekovia hetave omeꞌẽ vaꞌerã nde-vy Nhandejáry. Eremboyru imeꞌẽ-vy mbaꞌe ryru-py. Upe vaꞌekwe-gwi hetave omeꞌẽ arã nde-vy. Omohynyhẽve vaꞌerã nde-vy imeꞌẽ-vy ne mbaꞌe ryru. Ojapete peteve vaꞌerã imoĩ-vy mbaꞌe ryru-py omeꞌẽ hagwã nde-vy ombohekovia-vy hetave omeꞌẽ vaꞌerã nde-vy. Nde rapixa ererekoha-rami ave nde rereko arã Nhandejáry.
42,6,39,Arandu nheꞌẽ hesapyso eꞌỹ vaꞌe rehegwa nheꞌẽ-ramiUpe-ma ramo omombeꞌu íxupe kwéry arandu nheꞌẽ hesapyso eꞌỹ vaꞌe rehegwa nheꞌẽ-rami.—Ndovaléi voi hesapyso eꞌỹ vaꞌe oporogweraha hagwã. Ndaikatúi voi ogweraha gwapixa hesapyso eꞌỹ vaꞌe-pe ave. Ojopopyhy rei arã ojereraha uka moꞌã-vy ohexa eꞌỹ-gwi. Mokõive rei hoꞌa arã yvykwa-py ojeꞌói-vy.
42,6,40,Upéixa ave ndaipóri heko tuvixave vaꞌe omboꞌeha-gwi. Avave ndaheko tuvixavéi omboꞌeha-gwi. Omboꞌe hagwe-rupi ae-ma haꞌe oiko.
42,6,41," Upéi omombeꞌu jevy íxupe kwéry nde resa-py oĩ vaꞌe rehegwa nheꞌẽ-rami omombeꞌu.—Nde, nde resa-py yvyravogwe oĩ vaꞌe, maꞌerã-gwi ere nde rapixa-pe “Nde resa-py oĩ yvyra raꞌykwe. Upéixa-gwi nande resapysovéi-ma”. Upéa ere jave tuvixave vaꞌe oĩ joty nde resa-py. Ndovaléi voi ereheka rei hagwã mixĩve vaꞌe nde rapixa resa-py oĩ vaꞌe, nde resa eꞌỹ jave. “Tanohẽ nde resa-gwi” ere rei nde rapixa-pe nde reko porã aꞌã aꞌã-vy. Enohẽ ranhe katu nde resa-gwi upe yvyravogwe nde rekoha ererova-vy. Upe rire ae erehexa porã-ta. Erehexa porã-ma ramo, erenohẽ arã hesa-gwi upe-py oĩ vaꞌe, heꞌi Hesu íxupe kwéry onhemonheꞌẽ-vy. Arandu nheꞌẽ oiporu ponove ojohu vai rei gwapixa rekoha. Series, "
42,6,43," Upéi omombeꞌu jevy ipyꞌa rekoha rehegwa nheꞌẽ hiꞌa roꞌopy-rehe jaikwaa yvyra rehegwa nheꞌẽ-rami.—Yvyra jaikwaa hiꞌa roꞌopy-rehe. Ndaipóri yvyra porã hiꞌa vai vaꞌe. Yvyra porã hiꞌa porã meme. Ndaipóri ave yvyra vai hiꞌa porã vaꞌe. Hiꞌa vai meme. Yva aju-rehe ohexa uka nhande-vy gwekoha yvyra. Peteĩ yvyra-gwi peteĩxa meme hiꞌa. Nhuatĩ máta-gwi nanhamondohóyry yva aju jaꞌu vaꞌerã. Ha jukéri-gwi ndajaipoꞌói yva aju jaꞌu vaꞌerã. Upéixa ave nhande kwéry, mbaꞌe aju-rami jahexa uka nhande pyꞌapóry nhande rekoha-rehe. Nhande pyꞌa porã ramo nhande rekoha porã meme vaꞌerã. Ha nhande pyꞌa vai ramo nhande rekoha vai vaꞌerã. Upéixa ave nhande pyꞌa rekoha-ramima nhanheꞌẽ."
42,6,46,—Erejapo eꞌỹ jave xe nheꞌẽ ere rei xe-vy “Xe Járy” heꞌi Hesu onhemonheꞌẽ-vy íxupe kwéry.
42,6,47,"—Amombeꞌu-ta peẽ-my mbaꞌéixa pa oiko vaꞌerã xe-rehe ojerovia vaꞌe. Ou xe renda-py, ohendu porã xe nheꞌẽ, oiko meme xe nheꞌẽ-rupi. Aiporu jevy-ta xe-rehe ojerovia vaꞌe rehegwa nheꞌẽ ita ári omoĩ gwoyrã vaꞌe rehegwa nheꞌẽ-rami. —Peteĩ kwimbaꞌe ojapo vaꞌekwe gwogarã. Ysyry rembeꞌy-py ojoꞌo okytakwarã. Yvykwa ipy pukukwe ojoꞌo okytakwarã. Ita ári omoĩ okyta. Ojapopa rire ou sapyꞌa peteĩ marány. Heta eterei oky-gwi, ysyrygwasu hynyhẽmba-ma. Oipete pete hóga-pe. Ha ndoitýiry joty hóga. Hatã joty oĩ hatã ojapo vaꞌekwe-gwi. Omombaraete porã gwóga-gwi ndoꞌáiry joty hóga. Ita ári omoĩ-gwi hatã joty hóga oĩ, heꞌi arandu nheꞌẽ omombeꞌu-vy.Upéi heꞌi jevy:—Haꞌe-ta ave peẽ-my, Xe-rehe ojerovia vaꞌe upéixa ete ave ndojeity ukase moꞌãi, oiko meme vaꞌerã voi xe nheꞌẽ-rupi. —Ha upe xe nheꞌẽ nohendu porãi vaꞌe, ohendu rei-gwi ndoikói xe nheꞌẽ-rupi vaꞌe-rehe amombeꞌu-ta peẽ-my gwĩ pyaꞌe vérami gwóga ojapo vaꞌe rehegwa nheꞌẽ-rami.—Peteĩ kwimbaꞌe ojapo arakaꞌe gwogarã. Pyaꞌe aꞌe ojapo gwogarã. Ysyry rembeꞌy-py ojoꞌo okytakwarã. Yvykwa nandi rei-py omoĩ okyta. Ndaipy pukúi ave. Upéi oky heta ramo, ysyry okakwaa-ma ramo, y oipete hatã ramo hóga-pe, oitypa-ma hóga. Ojejapipa-ma hóga-rehe. Ndojapo porãiry gwóga. Upéa-gwi oity. Ijáry nahiꞌarandu porãi-gwi, oity uka gwóga, heꞌi arandu nheꞌẽ omombeꞌu-vy. Upéi heꞌi: —Haꞌe-ta peẽ-my: Xe nheꞌẽ-rupi oiko eꞌỹ vaꞌe upéixa ave ojeity uka rei arã voi oho vai rei hagwã upe xe nheꞌẽ ohendu rei vaꞌe nahiꞌarandu porãi-gwi, heꞌi."
42,7,1,Ojogweroaty aty vaꞌe-pe omombeꞌu heta rire Hesu ohasa-ma ou-vy oike hagwã Cafarnaum tetã-my.
42,7,2,"Ha upe-py oime capitão, soldado ruvixa vaꞌe judeu eꞌỹ vaꞌe. Heta soldado-rehe omanda vaꞌe, heta hembigwái ave. Ha peteĩ hembigwái hembihayhu porã vaꞌe katu hasy ete. Omano-tama oĩ-vy hembigwái. Hasy ete jave hembigwái soldado ruvixa ohendu-ma Hesu rerakwã. Ohendu-ma ramo heꞌi gwĩ judeu ruvixa-pe:—Tereho Hesu renda-py. Emombeꞌu íxupe ou hagwã xe ha-py. Aikotevẽ hese. Aipota eterei ou ombogwera hagwã xe rembigwái xe rembiayhu ete vaꞌe-pe, heꞌi omondo-vy íxupe."
42,7,4,"Aipo ramo judeu ruvixa kwéry oho onhomongeta Hesu ndive. Ojerure rure Hesu-pe:—Iporã voi ereho erembogwera upe romano vaꞌe soldado ruvixa rembigwái-pe, heꞌi íxupe. —Iporã voi ereiporiahuvereko íxupe. Haꞌe nhande rayhu raꞌe. Nhande reꞌýi kwéry-pe hembiapo porã meme vaꞌe. Ojapo uka vaꞌekwe peteĩ ogagwasu nhande porahéi hatygwã. Upéa-gwi iporã voi ereiporiahuvereko íxupe hembigwái-pe erembogwera hagwã, heꞌi jevy jevy Hesu-pe."
42,7,6,"Aipo ramo Hesu ou indive hasy vaꞌe rexa-vy ou oiko-vy. Ogwahẽ-tama ramo ou-vy Hesu ohogwaitĩ jevy-ma íxupe ou-vy. Soldado ruvixa omondo gwapixa kwéry Hesu rogwaitĩ uka-vy.Ha igwahẽ ramo heꞌi íxupe:—Ani erenhemomirĩ eregwahẽ hagwã xe róga-py nde, mboꞌeháry. Ne rembiapo porã eterei vaꞌe atĩ eterei ereju hagwã xe renda-py. Naxe pyꞌa porãi-gwi xe atĩ eterei orohogwaitĩ hagwã. Atĩ eterei-gwi ndahái kuri anhomongeta ne ndive. Iporãve ne nheꞌẽ-py rei erembogwera xe rembigwái-pe, heꞌi uka. Ha haꞌe heꞌi uka ave—Aikwaa voi mburuvixa nomanda reíry. Xe ko, xe ave mburuvixave vaꞌe nheꞌẽ gwy-py ave aiko. Ha oime ave soldado kwéry xe nheꞌẽ gwy pygwa ave. Haꞌe ramo peteĩ soldado-pe, “Tereho” amanda ramo íxupe, oho joty. Haꞌe ramo outro-pe, “Eju” ou joty ave. Haꞌe ramo xe rembigwái-pe, “Ejapo ko xe remimbota” haꞌe ramo, ojapo joty ave. Upéa-rehe aikwaa ne nheꞌẽ-py rei okwera arã xe rembigwái, heꞌi uka Hesu-pe soldado ruvixa."
42,7,9,"Ohendu-ma ramo inheꞌẽ kwéry Hesu ojere omongeta hagwã omoirũhaty-pe:—Ndajohúi vyteri Israel pygwa kwéry-pe ko judeu eꞌỹ vaꞌe-rami xe-rehe ojerovia vaꞌe. Neꞌírã ojerovia tee Israel pygwa kwéry xe-rehe, heꞌi."
42,7,10,"Upe rire soldado ruvixa remimbou kwéry oho jevy. Ogwahẽ-ma ramo mburuvixagwasu róga-py, ohexa hembigwái. Hesãi jevy-ma hembigwái. Okwera porã-ma raꞌe."
42,7,11,"Omano vaꞌekwe Hesu omoingove jevyUpe rire Hesu oho tetã Naim-my. Hemimboꞌe kwéry ave, ojogweroaty vaꞌe ave oho indive."
42,7,12,Ogwahẽ-tama ramo upe tetã rokẽ-my ohexa osẽsẽ vaꞌe kwéry. Omano vaꞌekwe ogweraha-tama hetekwe rendaty-py. Túvy omano rire ae-ma omano taꞌýry ave. Isykwe tembirekokwe memby voi omano jevy. Peteĩmi oiko vaꞌe. Ha heta upe tetã mygwa oho omoirũ upe tembirekokwe-pe. Osẽsẽmba hikwái.
42,7,13,"Ohexa-ma ramo kunha-pe Hesu oiporiahuvereko íxupe. Heꞌi upe tembirekokwe-pe:—Ani erehapirõ ne memby-pe, heꞌi."
42,7,14,"Upéa heꞌi-vy ogwahẽ hyru ypy-py omoĩ opo hyru-rehe. Herahahare kwéry opyta. Opyta-ma ramo Hesu heꞌi:—Haꞌe-ta nde-vy: Epuꞌã katu, kariaꞌy, heꞌi omano tee-ma vaꞌekwe-pe."
42,7,15,"Heꞌi-ma ramo upe omano tee vaꞌekwe opuꞌã jevy ogwapy-vy. Onhypyrũ jevy-ma onheꞌẽ. Upéi Hesu heꞌi isy-pe:—Ko ne memby amoingove jevy-ma, heꞌi."
42,7,16,"Upe-ma ramo ikyhyjepa rei Hesu-gwi hikwái. Ikyhyjepa-gwi omboete katu Nhandejáry-pe:—Ou-ma nipo nhane paꞌũ-my Nhandejáry nheꞌẽ-py omombeꞌu vaꞌety raꞌe. Ipuꞌaka vaꞌe voi oiko-ma nhane paꞌũ-my, heꞌi Hesu-rehe Nhandejáry-pe omombaꞌegwasu-vy.Heꞌi ave hikwái:—Nhandejáry nipo ou-ma raꞌe oresende hagwã oipytygwõ hagwã gweꞌýi kwéry-pe, heꞌi hese hikwái."
42,7,17,"Opa-rupi oho Hesu rerakwã. Judéia pygwa kwéry ohendu-ma, ijerekwe-rupi ave tetã ambue mbue pygwa kwéry ohendu-ma Hesu rembiapo porãgwe."
42,7,18,"Ha remimboꞌe kwéry omombeꞌu jevy íxupe Hesu rerakwã: “Omano ete vaꞌe omoingove jevy” omombeꞌu íxupe. Upéa ohendu-gwi ohenói mokõi gwemimboꞌe vaꞌe: —Tereho Hesu ha-py, heꞌi ojokwái-vy. —Eporandu íxupe, “Nde tipo, Nhandejáry rembiporavo tee vaꞌe nhane remihaꞌarõ vaꞌe voi nipo raꞌe nde?” ere íxupe. Ha ndoikói ramo, eporandu ave, “Ambueve vaꞌe-rehe paraꞌe tekotevẽ nhahaꞌarõ?” ere Hesu-pe, heꞌi mokõi gwemimboꞌe-pe imondo-vy."
42,7,20,"Ogwahẽ-ma ramo Hesu ha-py oporandu-ma íxupe:—Batista ore mbou oroporandu hagwã nde-vy. Nde tipo, Nhandejáry rembiporavo tee vaꞌe voi tipo nde raꞌe? heꞌi íxupe. —Ambueve vaꞌe-rehe pa tekotevẽ nhahaꞌarõ? heꞌi oporandu-vy Hesu-pe."
42,7,22,Upéa ojapo rire ae-ma heꞌi remimbou kwéry-pe: 
42,7,23,"Hexapyrã-rupi voi ojapo Nhandejáry heroviapyrã-rupi ojapo. Upéixa-gwi heko vyꞌa vaꞌerã upe xe-rehe ojerovia tee vaꞌe kwéry. Ha ndovyꞌa moꞌãi arã upe xe-rehe, “Haꞌe paraꞌe, ndahaꞌéi paraꞌe Nhandejáry rembiporavo tee vaꞌe?” heꞌi vaꞌe. Tereho eremombeꞌu hagwã João-pe jevy, heꞌi Hesu remimbou kwéry-pe."
42,7,24," Oho jevy-ma ramo Batista remimbou, Hesu omombeꞌu jevy ojogweroaty vaꞌe-pe hesegwa nheꞌẽ:—Peho arakaꞌe Batista pehexa hagwã. Peho ae tekwaty eꞌỹ-my. Ndapehói paraꞌe ikangy kangy vaꞌe rexa-vy jahapéixa onhembovava vaꞌe ndapehexaséi paraꞌe peho-vy raꞌe. Ndapehói ave ijao porã porã vaꞌe erehexa-vy. Ijao porã porã vaꞌe ndopytái tekwaty eꞌỹ-my. Gwĩ ijao porã porã vaꞌe, imbaꞌe reta reta vaꞌe mburuvixagwasu róga-py oiko. Series, "
42,7,26,Peho raꞌe pehexa hagwã ae Nhandejáry nheꞌẽ-py omombeꞌu vaꞌety. Anhete haꞌe-ta: Upéa voi ko Batista. Batista oĩ ha-py pejeꞌói-vy raꞌe. Haꞌe-ta ave peẽ-my: Oĩ heta Nhandejáry nheꞌẽ-py omombeꞌu vaꞌety. Batista rekoha ae ipuꞌakave hese kwéry-gwi.
42,7,27,Nhandejáry kwatia-rehe oĩ Batista rehegwa nheꞌẽ.heꞌi vaꞌekwe Nhandejáry ohai uka-vy hese vaꞌekwe.
42,7,28,"—Xe katu haꞌe-ta peẽ-my: Yma gwive ãy peve ndaipóri vaꞌekwe Nhandejáry nheꞌẽ-py omombeꞌu vaꞌety Batista rekoha-gwi tuvixave vaꞌe. Upéixa ramo jepe oiko-ta hekoha tuvixave vaꞌe kwéry íxugwi, heꞌi Hesu. —Nhandejáry nhande ruvixa-pe omoirũ tee vaꞌe gwive, hese ojerovia vaꞌe ogwereko arã gwekoha tuvixave Batista rekohagwe-gwi. Gwĩ Nhandejáry ndive oiko vaꞌe entéro upe pygwa-gwi heko mirĩve vaꞌe jepe hekoha tuvixave vaꞌerã Batista rekohagwe-gwi."
42,7,29,"Enterove ohendu vaꞌe, gwĩ plata-py nhane mbopaga vaꞌety kwéry gwive, onhemongarai uka vaꞌekwe Batista-pe vaꞌe kwéry heꞌi:—Nhandejáry hembiapo porã meme ete vaꞌe voi, heꞌi íxupe omboete-vy."
42,7,30,"Gwĩ fariseu kwéry ae, ndoikoséi Nhandejáry reko potĩha-rupi, gwĩ Moisés remimombeꞌukwe-rehe oporomboꞌeha ave ndoikoséi Nhandejáry reko potĩha-rupi ave. Upéixa-gwi nonhemongarai ukáiry vaꞌekwe João-pe hikwái."
42,7,31,Upéi Hesu onhemonheꞌẽ jevy enterove upe-py ojogweroaty vaꞌe-pe. Heꞌi:—Mbaꞌeixa pa oiko koꞌãygwa amombeꞌu-ta peẽ-my.
42,7,32,"Mitãgwe reko rami voi ãygwa reko. Onhembysarái mitã mbaꞌejogwa haty-py. Osapukái oirũrã-rehe “Mbaraka orombopu kuri ha peẽ katu ndapejerokyséi raꞌe. Orohapirõ raꞌanga kuri ha peẽ katu ndapejaheꞌoséiry raꞌe” heꞌi oirũrã kwéry-pe nonhembysaraiséi-gwi. Ha koꞌãygwa mitãgwe ramigwa voi ndogwerovyꞌái gwapixarãgwe reko, heꞌi."
42,7,33,"—Ou vaꞌekwe Batista. Mbojape ndoꞌúi. Uva rykwere ndoꞌúi ave Nhandejáry-pe omboete tee-vy. Peẽ ae peje moꞌã hese: “Anháy voi raꞌe ijáry” peje moꞌã hese napehenduséi-gwi rei inheꞌẽ, heꞌi."
42,7,34,"—Xe-ma Nhande Rykeꞌy tee vaꞌe voi xe. Xe aju-ma koꞌa-py akaru reheve uva rykwere haꞌu ave aiko-vy. Peẽ ae, peje moꞌã xe-rehe: “Uva rykwere hoꞌu eterei upe vaꞌe” peje moꞌã xe-rehe napehenduséi-gwi. “Okaru eterei upe vaꞌe” peje moꞌã xe-rehe. “Plata-py oporombopaga vaꞌety kwéry ndive oiko vaꞌe upéa” peje vai xe-rehe. “Ojejavy vaꞌe kwéry ndive oiko vaꞌe upéa” peje vai ave xe-rehe."
42,7,35,"Anhete voi haꞌe-ta peẽ-my: Nhandejáry reroviaha oikwaa-ma voi Nhandejáry inharanduve ete vaꞌe voi. Jaiko ramo Nhandejáry nheꞌẽ-rupi, nanhamombeꞌu pehẽ pehẽmba reíry mbaꞌeve-rehe, heꞌi Hesu."
42,7,36,Hesu oiko fariseu vaꞌe róy-pyPeteĩ fariseu vaꞌe ohenói Hesu-pe okaru hagwã ondive. Héry vaꞌe Simão. Ha ohenói-gwi Hesu oho hóga-py. Oike rire ogwapy-ma oĩ-vy okaru hagwã.
42,7,37," Oime jave upe-py peteĩ kunha ou Hesu renda-py. Upe tetã mygwa voi upe kunha. Enterove upe tetã mygwa kwéry oikwaa-ma manduꞌaha porã eꞌỹha voi upe kunha. Ha ohendu-ma ramo Hesu okaru-vy oĩ-vy fariséu róga-py, upe kunha ou-ma ave. Ogweru hyakwã porã tee vaꞌe omboete hagwã Hesu-pe. Hyru reheve ogweru. Upe hyru ojejapo vaꞌekwe ita-gwi héry vaꞌe alabastro. Hepy eterei. Hepy ave hyakwã vaꞌe. Ha hyakwã vaꞌe reheve ou oike fariseu róga-py. Onhemoagwĩve Hesu-gwi. Ovyꞌa eterei Hesu ombogwera hekoha-gwi. Ojaheꞌo opyta-vy. Omoakỹ akỹ Hesu py gwesay-py. Omokã mokã ipy hoꞌávy-py. Oipyte pyte Hesu py omboete-vy. Hyakwã porã ogweru vaꞌekwe onhohẽ ave Hesu py-rehe otima porã hagwã íxupe. Series, "
42,7,39,"Upéixa ojapo jave upe kunha, fariseu vaꞌe ohexa katu íxupe. Heꞌi rei opyꞌapy-py: “Ko kwimbaꞌe Nhandejáry nheꞌẽ-py omombeꞌu vaꞌety moꞌã” heꞌi rei rei hese. “Nhandejáry nheꞌẽ-py omombeꞌu vaꞌety ramo, oikwaa-ma arã raꞌe kóa ko kunha manduꞌa vaiha voi. Ndoikwaái paraꞌe” heꞌi moꞌã Hesu-rehe. “Ndoikwaái-gwi paraꞌe: Ani eremoĩ nde po xe-rehe, ndeꞌíry kunha tavy-pe. Ndoikwaái paraꞌe” heꞌi rei rei Hesu-rehe opyꞌapy-py. Mbaꞌeve nohendu ukái joty."
42,7,40,"Ha Hesu katu heꞌi íxupe:—Simão, anhomongetase ne ndive, heꞌi íxupe.—Mbavaꞌe-rehe erenhomongetase xe ndive? heꞌi Simão Hesu-pe."
42,7,41,Upéi Hesu omombeꞌu arandu nheꞌẽ oiporiahuvereko vaꞌe rehegwa nheꞌẽ-rami omombeꞌu Simão-pe hesegwa nheꞌẽ:—Mokõi kwimbaꞌe oiporu vaꞌekwe plata peteĩ oiporu uka vaꞌe-gwi. Ha peteĩ oreve vyterĩ quinhentos opaga vaꞌerã ha peteĩ oreve cinqüenta opaga vaꞌerã.
42,7,42,Ha ndogwerekói mbaꞌeve ombohekovia hagwã ijáry-pe. Aipo ramo upe plata járy oiporiahuvereko íxupe kwéry. Heꞌi íxupe kwéry: “Iporãve aheja rei nde-vy upe plata ereiporu vaꞌekwe xéhegwi” heꞌi íxupe. “Ani katu erembohekovia jevy xe-vy xe platakwe. Ne mbaꞌe tee-rami voi ameꞌẽ vaꞌekwe nde-vy” heꞌi íxupe kwéry. Upe mokõi nombohekoviái vaꞌe ovyꞌa voi ijarykwe-rehe imboete-vy. Oheja rei-gwi nipo haꞌe kwéry omboete voi plata jarykwe-pe raꞌe. Kivaꞌe tipo nde-vy omboeteve arã upe pirapire jarykwe-pe? heꞌi Hesu omombeꞌu Simão-pe arandu rehegwa nheꞌẽ hesegwa nheꞌẽ.
42,7,43,"—Xe-vy, pirapire hetave ojéupe omeꞌẽ vaꞌekwe omboeteve arã, heꞌi.—Upéixa voi, heꞌi Hesu."
42,7,44,"Upéi Hesu omaꞌẽ upe kunha-rehe ha heꞌi jevy Simão-pe:—Peteĩ nheꞌẽve haꞌe-ta nde-vy, heꞌi jevy. —Erehexa ko kunha, heꞌi íxupe. —Haꞌe ojapo porã kuri xe-vy, heꞌi. —Agwahẽ ne mbohupa-vy kuri xe. Ha nhande reꞌýi ojapoha ramigwa nderejapói kuri xe-vy. Nhande reꞌýi omeꞌẽ ombohupa-pe y ojepyhéi hagwã. Nde, neremeꞌẽi kuri ajepyhéi hagwã. Nde rekovia ko kunha ajeꞌi-ma raꞌe xe py omoakỹ gwesay-py. Hoꞌávy-py oikyty omokã hagwã omoakỹ vaꞌekwe. Ha nde, ndaxe rova pytéi voi nde nhande reꞌýi ojapoha-rami. Ha agwahẽ gwive ko kunha oipyte pyte xe py. Nde neremohyakwãi xe akã aceite hyakwã porã vaꞌe-py nhande reꞌýi ojapoha-rami. Ha ko kunha nde rekovia ojapo porãve xe-rehe. Omohyakwã xe py. Onhohẽ nhohẽ xe py-rehe hepyve pyve vaꞌe. Hyakwã porã vaꞌe onhohẽ xe py-rehe omohyakwãmba xe py."
42,7,47,"Anhete haꞌe-ta nde-vy. Ko kunha-gwi amboyke-ma heta eta hembiapo vaikwe. Upéa-rehe xe rayhu-ma voi. Ha “Ndahetái xe rembiapo vaikwe” heꞌi vaꞌe-gwi eremboyke ramo hembiapo vaikwe, mixĩ mate nde rayhu arã upe vaꞌe, heꞌi Simão-pe onhemonheꞌẽ-vy."
42,7,48,"Upéi:—Amboyke-ma ndéhegwi ne rembiapo vaikwe, heꞌi kunha-pe. Ohendu-ma ramo Hesu nheꞌẽ entéro upe-py ogwapy vaꞌe oporandu randu ojéupe: “Kivaꞌe tipo ko kwimbaꞌe: Amboyke-ma ne rembiapo vaikwe ndéhegwi, heꞌi kuri. Onheꞌẽ rei nipo raꞌe” heꞌi rei hikwái opyꞌapy-py. Upéi Hesu heꞌi kunha-pe:—Xe-rehe erejerovia tee-ma. Upéixa-gwi Nhandejáry omboyke-ma ndéhegwi ne rembiapo vaikwe. Nde pyꞌagwapy reheve tereho katu heꞌi kunha-pe."
42,8,1,Oho Hesu ndive kunha kwéry aveHa upe rire-ma Hesu oho omombeꞌu Nhandejáry nheꞌẽ porã. Oho tetãgwasu kwéry-rupi. Oho tetã mirĩ kwéry-rupi ave. Oho-vy omombeꞌu mbeꞌu “Pemoirũ katu Nhandejáry pende ruvixarã-pe” heꞌi omombeꞌu mbeꞌu oho-vy. Upe doze hembiporavokwe vaꞌe oho indive.
42,8,2,"Gwĩ kunha hemimbogwerakwe ave oho indive. Gwĩ íxugwi omondopa vaꞌekwe anháy ave oho. Heta kunha oho. Oho Maria Madalena. Upe vaꞌe-gwi omosẽ vaꞌekwe sete anháy. Oho Joana, Cuza rembireko upéa. Cuza mburuvixa voi. Onhangareko mburuvixagwasu Herodes mbaꞌe kwéry-rehe. Hembireko Joana oho. Oho Suzana ave. Hetave ave kunha Hesu ndive oho. Upe kunha kwéry omeꞌẽ meme hemikotevẽ Hesu-pe, doze hembiporavo vaꞌe-pe ave omeꞌẽ hemikotevẽ. Oho meme indive ojapo hagwã gwemiꞌurã indive hoꞌu hagwã."
42,8,4, Upéi ojogweroaty aty kente kwéry oikwaa porã hagwã Hesu nheꞌẽ. Entéro tetã tetã-gwi osẽsẽ hikwái ojogweroaty aty-vy. Ha Hesu omombeꞌu arandu nheꞌẽ temitỹgwe rehegwa nheꞌẽ-rami.
42,8,5,"—Oho onhemitỹ vaꞌe onhemitỹ hagwã. Omohãi temitỹ. Onhemitỹ jave oime temitỹ raꞌỹi tape rembeꞌy-rupi hoꞌa vaꞌe. Ha upéi ohasa vaꞌe opyrũmba hese, gwyra ou hoꞌupa ave."
42,8,6,Oime ave temitỹ raꞌỹi itaty-rupi yvy pererĩ-rupi hoꞌa vaꞌe ave. Upéi henhói-ma ramo pyaꞌe ipirupa jevy nainhakỹi-gwi yvy.
42,8,7,Oime ave temitỹ raꞌỹi nhuatĩndy-rupi hoꞌa vaꞌe ave. Upéi ojoparapa henhói-vy hemitỹ ndive okakwaa nhuatĩ. Ojahoꞌipa upe temitỹgwe-pe.
42,8,8,"Oime ave temitỹ raꞌỹi yvy porã-my hoꞌa vaꞌe. Upéi okakwaa-ma hemitỹ. Hope porã-ma oho-vy. Hiꞌa porã-ma rire cem haꞌỹi meme-ma oĩ, heꞌi Hesu íxupe kwéry omombeꞌu-vy arandu nheꞌẽ.Upéi:—Ne aranduse vaꞌe ejeapysaka katu ko xe nheꞌẽ-rehe, heꞌi onheꞌẽ hatã-vy íxupe kwéry."
42,8,9,"Upe rire Hesu reroviaha kwéry oporandu íxupe:—Mbavaꞌe tipo eremombeꞌuse kuri ore-vy? Ore, norohendu kwaái kuri upe temitỹgwe rehegwa nheꞌẽ, heꞌi oporandu-vy íxupe."
42,8,10,"—Peẽ peikwaa voi raꞌe mbaꞌéixa po nhamoirũ Nhandejáry-pe nhane ruvixarã. Nhandejáry omeꞌẽ-ma peẽ-my pene arandurã. Oikwaa uka-gwi peẽ-my peikwaa-ma. Ha kente ambue kwéry-pe ndojeroviái vaꞌe-pe ndoikwaa ukáiry. Upéa-gwi arandu rehegwa nheꞌẽ aiporu ramo, ndojeroviái-gwi okanhy inharandurã íxugwi kwéry, heꞌi. —Upéixa-gwi omaꞌẽ maꞌẽ rei haꞌe kwéry, ha mbaꞌeve ndohexáiry. Ohendu hendu rei hikwái, mbaꞌeve ndoikwaáiry. Ndojeroviái hese-gwi Nhandejáry ndoikwaa ukáiry íxupe kwéry, heꞌi Hesu omombeꞌu-vy."
42,8,11,"Upéi heꞌi ave:—Temitỹgwe rehegwa nheꞌẽ amombeꞌu kuri aikwaa uka-ta peẽ-my, heꞌi.—“Temitỹ raꞌỹi” heꞌise Nhandejáry nheꞌẽ porã. Upe tape rembeꞌy-rupi hoꞌa vaꞌe nheꞌẽ heꞌise: Oĩ nheꞌẽ porã nohendu kwaái vaꞌe. Ohendu-ma ramo, ou oipeꞌa anhaygwasu nheꞌẽ porã inharandu porãrãgwe ipyꞌa-gwi pono ogwerovia, pono onheresende uka Nhandejáry-pe, heꞌi."
42,8,13,"—Ha itaty-rupi hoꞌa vaꞌe nheꞌẽ heꞌise: Oĩ nheꞌẽ porã ohendu rei vaꞌe. Ohendu-ma ramo ovyꞌa ogwerovia-vy. Ha pyaꞌe henhói ndahapóiry vaꞌe-rami ndogweroviái ipyꞌapy reheve. Sapyꞌa ndogweroviavéi. Ohasa asy-tama ramo, imbojejavyharã ou ramo naimanduꞌavéi-ma Nhandejáry nheꞌẽ porã-rehe."
42,8,14,"—Ha nhuatĩndy-rupi hoꞌa vaꞌe nheꞌẽ heꞌise: Oĩ nheꞌẽ porã ohendu mixĩ vaꞌe. Ha onhesamondo mondo ombaꞌe-rehe: “Mbaꞌe tipo ojehu-ta xe-vy koꞌánga” heꞌi ojepyꞌapy-vy. Imbaꞌe reta reta-rehe ojapura. Oipotave tave ojéupe gwarã. Opaixagwa ojapose ojererohory moꞌã hagwã. Ombaꞌe retarã-rehe ete haꞌe oikotevẽ. Nhandejáry remimbota, gwembiapo porãrã moꞌã ojapo. Ha nopenái inheꞌẽ porã-rehe. Temitỹgwe nahaꞌỹiry vaꞌe-rami opyta."
42,8,15,"Ha yvy porã-my hoꞌa vaꞌe nheꞌẽ heꞌise: Oĩ nheꞌẽ porã-rehe ojeapysaka vaꞌe. Ohendu-ma ramo ogwerovia tee voi. Ogwerovia-gwi ipyꞌa potĩ porã. Nhandejáry rape-rehe ogwata gwata. Hembiapo porãve rãve vaꞌe ogwerovia-gwi. Upéixa-gwi “Heta haꞌỹi vaꞌe ramigwa” haꞌe hese, heꞌi Hesu gwemimboꞌe kwéry-pe gwemimombeꞌukwe oikwaa uka-vy íxupe kwéry."
42,8,16,"Upéi Hesu omombeꞌu jevy arandu nheꞌẽ tataendy rehegwa nheꞌẽ-rami:—Tataendy nhamoendy ramo jepe ndahaꞌéi nhamoĩ hagwã mbaꞌe ryru gwy-py. Ndahaꞌéi ave nhamoĩ hagwã tupa gwy-py. Tataendy nhamoendy nhamoĩ hagwã tataendy rendaty-py, nhande resape porã hagwã."
42,8,17,Upéixa ave ojekwaa porã vaꞌerã gwĩ onhenhomi vaꞌekwe gwive. Ha Nhandejáry oikwaa uka vaꞌerã enterove vaꞌe-pe oikwaa eꞌỹ vaꞌekwe gwive oikwaa porãmba hagwã. Hesakã vaꞌe ramigwa-py ojekwaapa vaꞌerã. Nhande pyꞌapy-py oime vaꞌe gwive ojekwaa uka vaꞌerã.
42,8,18,"—Ejeapysaka porã katu xe nheꞌẽ-rehe. Ne arandu porã-ma ramo, hetave ojekwaa vaꞌerã nde-vy ne aranduve nduve hagwã-vy ereho. Nahiꞌarandúi vaꞌe ae nohendu kwaái-vy voi. Okanhymba vaꞌerã íxugwi inharandurãgwe, heꞌi Hesu omombeꞌu-vy gwemimboꞌe kwéry-pe."
42,8,19,  Upe ramo ou isy tyvýry kwéry ndive. Ndikatúi ogwahẽ henda-py. Hesu jerekwe-rehe heta eterei onhomboaty hikwái.
42,8,20,"Upéi oikwaa vaꞌe heꞌi Hesu-pe.—Nde sy oĩ oka-py. Nde ryvy kwéry ave oĩ upe-py. Nde rexase, heꞌi omombeꞌu Hesu-pe."
42,8,21,"Haꞌe katu heꞌi:—Nhandejáry nheꞌẽ ohendu vaꞌe gwive, inheꞌẽ ojapo vaꞌe gwive upe vaꞌe kwéry-pe xe haꞌe, “Xe sy, xe ryvy” ave, heꞌi íxupe kwéry Hesu hekorã omombeꞌu-vy."
42,8,22," Ha upe rire, peteĩ áry-py, Hesu onhemboyru kanoagwasu-py gwemimboꞌe kwéry ndive:—Jaha jahasa hagwã y rovái, heꞌi íxupe kwéry.Heꞌi-vy oho hikwái."
42,8,23,"Oipykúi ojeꞌói-vy jave hikwái Hesu oke oĩ-vy. Upe jave y-rehe hoꞌa yvytugwasu. Omopuꞌã puꞌã y-pe. Onhehẽ-ma kanoagwasu-py y. Haimete ete y omohynyhẽ kanóa. Ombopohýi eterei kanóa y. Haimete ete omonheapymi kanóa y gwy-py. Upéixa-gwi oho omombáy Hesu-pe:—Epáy katu, mboꞌeháry. Nhanheapymimba-tama. Onheapymi-tama nhande ryru y gwy-py, heꞌi Hesu-pe omombáy-vy.Opáy-ma Hesu. Ojaꞌo yvytugwasu-pe. Omombyta y. Inheꞌẽ-py okirirĩ-ma."
42,8,25,"Upéi heꞌi ondivegwa kwéry-pe:—Maꞌerã nderejeroviái xe-rehe, heꞌi onhemonheꞌẽ-vy ondivegwa kwéry-pe.Ha oponderapa hese hikwái:—Mbaꞌeixagwa po ko vaꞌe? Onheꞌẽ ramo y-pe yvytu-pe ave omokirirĩ inheꞌẽ-py rei. Mbaꞌeixagwa po ko vaꞌe, heꞌi joa Hesu-rehe hikwái."
42,8,26, Ha upe rire oipykúi pykúi oho-vy ogwahẽ hagwã Geraseno kwéry retã-my. Upe tetã opyta yrusu rembeꞌy-py. Galiléia yvy rovake opyta.
42,8,27," Ha osẽ-ma ramo kanóa-gwi, ou ohogwaitĩ-vy íxupe upe anháy ojepota vaꞌe vaꞌekwe hese. Tetã-gwi ou. Hiꞌare-ma oiko opi-vy. Óga-py ndoikovéi ave. Oiko rei ijyta-rupi upe anháy ojepota vaꞌe hese. Ojepota-gwi omenda vaꞌekwe anháy-rehe. Oiko meme indive. Upe tetã mygwa kwéry oapresa moꞌã íxupe. Ndikatuvéi onhapytĩ íxupe. Onhapytĩ jevy jevy rei íxupe. Ojokwa jokwa íxupe oipokwa oipykwa ave calena-py. Ha omondohoypa. Omopẽmba íxupe oho-vy. Anháy ogweraha íxupe tekwaty eꞌỹ-my oheja.Upéi Hesu ou ohogwaitĩ íxupe. Ohexa-ma ramo Hesu-pe osapukái-vy ojeity íxupe:—Hesu Tupãgwasu raꞌy tee voi ko nde, heꞌi íxupe. —Mbaꞌe tipo erejapo-ta xe-rehe, heꞌi oporandu-vy íxupe. —Ajerure nde-vy ani xe mbohasa asy teĩ, heꞌi Hesu-pe anháy.Upe jave:—Esẽ katu ko kwimbaꞌe-gwi, heꞌi Hesu anháy-pe. Series,  Series, "
42,8,30,"Ha kwimbaꞌe-pe heꞌi:—Emombeꞌu xe-vy nde réry, heꞌi íxupe.—Ore reta-gwi xe réry Heta ave, heꞌi. Heta-ma voi anháy-rehe ojepota-ma vaꞌekwe."
42,8,31,"Upéi ojerure rure Hesu-pe anháy kwéry pono omondopa íxupe kwéry anháy opyta hagwã-my. Upe jave y rembeꞌy-py oĩ heta kure. Yvyaty rembeꞌy-rehe okaru joa kure. Ha anháy kwéry ojerure Hesu-pe oheja hagwã kure yta-py oike.—Tapeho katu, heꞌi íxupe kwéry."
42,8,33,Ha anháy kwéry osẽ kwimbaꞌe-gwi oike jevy kure yta-py. Ha kure kwéry oriparapa ogwejy-vy. Y rembeꞌy-py ogwejy ojeꞌói-vy yugwarusu-py. Onheapymimba y gwy-py ojeꞌói-vy hikwái.
42,8,34,"Upéa ohexa-ma ramo, kure-rehe onhangareko vaꞌe kwéry oriparapa oho-vy hikwái. Omombeꞌu tetã mygwa kwéry-pe. Tetã jere rehegwa-pe ave omombeꞌu."
42,8,35,Oupa ojehexapa ojehu vaꞌekwe gwive. Ogwahẽmba Hesu renda-py. Ohexa anháy rerekohare ave ogwahẽ hikwái. Ohexa íxupe Hesu renonde-py ogwapy-vy oĩ-vy. Onhemonde-ma oĩ-vy. Ndaitavyvéi-ma anháy rerekohare. Upéa-rehe ipyꞌamirĩmba hikwái. Ipuꞌaka eterei Hesu. Ha gwĩ hexahare omombeꞌupa íxupe kwéry. Anháy rerekohare rehegwa nheꞌẽ omombeꞌu. Mbaꞌeixagwa pa ombogwera anháy rerekohare omombeꞌu.
42,8,37,"Ha upéa-rehe ipyꞌamirĩmba Hesu-gwi Geraseno kwéry. Heꞌi íxupe opoi hagwã hetã-gwi. Upéixa-gwi onhemboyru jevy kanóa-py Hesu hendive kwéry ave ohasa jevy y rovái ojeꞌói-vy. Oike-ma ramo kanóa-py, anháy rerekohare ojerure íxupe omoirũse eterei íxupe. Ha ndohejái oho ondive. Omondo íxupe: —Tereho nde róga-py, heꞌi. —Emombeꞌu nde reꞌýi kwéry-pe erekwera porãmaha. “Nhandejáry ojapo porã porã xe-rehe” ere katu emombeꞌu-vy íxupe kwéry, heꞌi Hesu íxupe.Ha upéi katu oho omoherakwã upe tetã mygwa-pe:—Xe-rehe ojapo porã porã Hesu, heꞌi. —Inheꞌẽ-py rei omosẽ imondo-vy xéhegwi anháy kwéry. Xe mbogwera-ma. Ndaxe tavyvéi-ma ãy, heꞌi. —Ojapo porã voi xe-rehe Hesu, heꞌi omombeꞌu-vy gweꞌýi kwéry-pe."
42,8,40, Ha y rovái ogwahẽ jevy ramo heta eta ojogweroaty aty y rembeꞌy-py Hesu raꞌarõ-vy. Ogwerohory eterei Hesu ogwahẽ ramo.
42,8,41," Ha upe ramo ogwahẽ ou-vy kwimbaꞌe. Ojeporahéi haty pygwa ruvixa upéa. Héry Jairo. Ogwahẽ-ma ramo onhesũ omboete-vy Hesu rovagwy-py.—Mboꞌeháry, heꞌi, —Omano-tama xe rajy, heꞌi. —Eju katu, jaha, heꞌi íxupe. —Haꞌenhomi xe rajy oiko, heꞌi. —Ogwereko-ma doze roꞌy, ha omano-tama. Eju katu jaha embogwera íxupe ani hagwã omano, heꞌi ojapura-vy hese.Upéa-gwi Hesu oho hendive. Tape-rehe oho ramo, ijaty jaty Hesu-rehe ojoko-vy ojopypa íxupe. Series, "
42,8,43,"Tape kuꞌa-rupi ou kunha. Hapykwéri ete-ma ou. Are-ma hasy. Doze roꞌy-ma ogwereko ojegwaha. Omeꞌẽmba vaꞌekwe ogwereko vaꞌe ombogwerahaty kwéry-pe okwera hagwã moꞌã. Opaga paga rei okwera hagwã moꞌã. Ha ndokwerái joty. Upéa-gwi ou Hesu rapykwéri. Opoko ijao poty-rehe. Opoko-ma ramo omoĩ opo hese, opi-ma íxugwi ijegwaha. Okwera-ma kunha."
42,8,45,"Upéa-rehe Hesu oporandu:—Kivaꞌe opoko kuri xe-rehe? heꞌi oporandu-vy onhomongeta hagwã indive.Enterove heꞌi joa:—Ndahaꞌéi xe, heꞌi Hesu-pe.Ha Pedro katu, oirũ gwéry ndive, heꞌi:—Ijatypa hikwái, mboꞌeháry. Ojogweroaty aty ojeꞌói-vy nde rexa-vy. Ojejapi japipa ojeꞌói-vy, heꞌi íxupe. —Ereporandu rei paraꞌe, “Kivaꞌe opoko kuri xe-rehe?” ere rei raꞌe, heꞌi."
42,8,46,"Upéi katu Hesu heꞌi jevy:—Opoko-ma voi xe-rehe kuri. Onhembogwera uka hagwã opoko xe-rehe kuri. Okwera-ma xe-rehe opoko-gwi, heꞌi."
42,8,47,"Ha kunha katu oikwaa.“Ndikatúi anhemĩ Hesu-gwi” heꞌi opyꞌapy-py. Ou, ikyhyje omboryrýi. Ou ojeity henonde-py. “Ipoxy paraꞌe xe-rehe. Naxe mbogweraséi paraꞌe” heꞌi moꞌã Hesu-rehe opyꞌa-py. Omombeꞌupa anhetegwa vaꞌe. Ijaty vaꞌe ohendu ave omombeꞌu ramo.—Anhembogwera uka hagwã kuri nde-rehe apoko kuri, heꞌi íxupe. —Xe po amoĩ ramo nde-rehe akwera-ma, heꞌi Hesu-pe hasy vaꞌekwe kunha."
42,8,48,"—Ãy katu erekwera-ma. Xe rajy-rami voi oroporiahuvereko, heꞌi kunha-pe imbopyꞌagwapy-vy Hesu. —Nde erejerovia-ma xe-rehe. Upéa-gwi erekwera-ma. Ne resãi porã-ma. Nde pyꞌagwapy reheve tereho, heꞌi Hesu íxupe."
42,8,49,"Onheꞌẽ jave kunha-pe, ou mburuvixa Jairo róga-gwi omombeꞌu:—Omano ete-ma nde rajy. Ndovalevéi, natekotevẽi oho mboꞌeháry nde róga-py. Eheja katu toho, heꞌi mburuvixa-pe."
42,8,50,"Ha Hesu ohendu omombeꞌu ramo:—Ani eremboasy teĩ. Ejerovia katu xe-rehe. Ambogwera-ta íxupe, heꞌi túvy-pe.Upéi oho ohexa omano vaꞌekwe."
42,8,51," Ogwahẽ-ma ramo óga-py ndohejái avave oike indive. Pedro mante oike, João, Tiago, mitã ru, mitã sy ave oike. Upe vaꞌe mante oike omoirũ-vy Hesu-pe.Ha ijayvu joa hikwái gwĩ ndoikéi vaꞌe kwéry. Hasẽmba hapirõ-vy.Hesu ae heꞌi:—Ani pene rasẽ teĩ, heꞌi. —Nomano tee moꞌãiry. Oke ae-ma oĩ-vy, heꞌi omano tee vaꞌe-rehe.Ha haꞌe kwéry onhembohory hese hikwái.—Omano ete-ma, heꞌi hikwái ohapirõ joa-vy.Upéi oike Hesu mitã kunhagwasu oĩ vaꞌe ha-py. Inhirũ mbohapy reheve, mitã kunha ru, isy ave ogweroike ondive. Oipopyhy mitã kunhagwasu-pe:—Mitã kunhagwasu, epuꞌã katu, heꞌi ohenói-vy mitã kunha omano vaꞌekwe-pe. Series,  Series, "
42,8,55,"Heꞌi-ma ramo Hesu, oikove jevy mitã kunha. Pyaꞌe opuꞌã.—Emongaru mani katu ne memby, heꞌi Hesu isy-pe."
42,8,56,"“Mbaꞌéixa omoingove jevy íxupe?” heꞌi opondera eterei-vy hese hikwái. Ha Hesu katu heꞌi:—A-rami xe amoingove jevyha kuri, ani ae teĩ xe mombeꞌu kuri, heꞌi íxupe kwéry Hesu."
42,9,1," Ha upéi katu Hesu ohenói doze gwemimboꞌe kwéry-pe ojogweroaty hagwã henda-py.—Xe nheꞌẽ-py emosẽ sẽmba katu anháy imondo-vy, heꞌi íxupe kwéry. —Xe nheꞌẽ-py ereporombogwera-ta ave, heꞌi. —Tereho eremombeꞌu hagwã Nhandejáry rehegwa nheꞌẽ. “Pemoirũ katu Nhandejáry pende ruvixarã-pe” ere kuri xe mombeꞌu-vy, heꞌi íxupe kwéry. —Ha hasy vaꞌe-pe erembogwera-ta ave, heꞌi íxupe kwéry imondo-vy."
42,9,3,"—Ani ereraha mbaꞌeve nde rupive. Nde pykoka ani ereraha teĩ. Nde plata ryru ani ereraha teĩ ave. Nde avío ani ereraha teĩ ave. Nde plata ani ereraha teĩ ave. Ne kamisa mokõi ani ave ereraha teĩ, heꞌi. —Nandi ete voi tapeho, heꞌi íxupe kwéry."
42,9,4,"—Ereike ramo óga-py, epyta upe-py. Eresẽ peve upe tetã-gwi, eiko peteĩ óga-py. Ani erembopopa óga ereiko-vy."
42,9,5,"Ha tetã mygwa kwéry nane mogwahẽséiry ramo, eresẽ jave embovava nde py hoꞌapa hagwã yvy timbore nde py-gwi. Hekoha vaipaha eremombeꞌu hagwã emopotĩ porã nde py. Heꞌi arã upe pygwa, “Nhande rekoha vai eterei-gwi nipo raꞌe opy omopotĩ potĩ oho-vy” heꞌi arã nde-rehe. “Nhandejáry reꞌýi eꞌỹ-rami nipo raꞌe nhande kwéry rekoha” heꞌi arã gwekoha vaiha oikwaa-vy hikwái, heꞌi íxupe kwéry Hesu omondo-vy."
42,9,6,Aipo ramo oho hemimboꞌe kwéry. Tetãꞌi tãꞌi-rupi onhemonheꞌẽ enterove-pe oho-vy. Nhandejáry Hesu Cristo rehegwa nheꞌẽ porã omombeꞌu. Ha opa ohoha-rupi ombogwera hasy vaꞌe-pe.
42,9,7," Upe jave Galiléia pygwa mburuvixagwasu ohendu-ma Hesu rerakwã. Herodes mburuvixagwasu réry. Ohendu-ma ramo herakwã, heꞌi:—Kivaꞌe tipo upe vaꞌe, heꞌi opondera-vy.Omombeꞌu joavy avy, omombeꞌu jokupe kupe rei íxupe. Oĩ heꞌi vaꞌe Hesu-rehe: “Batista amyrĩ voi raꞌe ojehexa uka jevy raꞌe” heꞌi rei vaꞌe hese. Oĩ ave heꞌi rei vaꞌe hese: “Upéa ko myamyrĩkwe Elias ojehexa uka jevy raꞌe” heꞌi rei hese. Oĩ ave heꞌi vaꞌe hese: “Upéa ko yma myamyrĩkwe Nhandejáry nheꞌẽ-py omombeꞌu vaꞌety ojehexa uka jevy-ma raꞌe” heꞌi rei vaꞌe hese. Series,  Upéa-rehe Herodes heꞌi:—Kivaꞌe tipo upe vaꞌe, heꞌi. —amyrĩ anhakãꞌo uka vaꞌekwe ndahaꞌéi nipo haꞌe voi raꞌe, heꞌi moꞌã hese. —Aipo ramo kivaꞌe nipo aipo vaꞌe raꞌe, heꞌi rei hese. —Ahendu herakwã jokupe kupe rei. Ahexase eterei Hesu-pe, heꞌi."
42,9,10,  Upe rire hemimondo kwéry ou jevy-ma ramo Hesu renda-py omombeꞌupa íxupe. Ojapo japo vaꞌekwe omombeꞌu íxupe. Upe-ma ramo haꞌe ogweraha íxupe kwéry Betsaida tetã-my omokaneꞌogwa-vy moꞌã ogweraha.
42,9,11,Oikwaa-ma ramo jepe kente kwéry oho hapykwéri. Ogwahẽ-ma ramo hikwái ojogwerohory ogwahẽ-vy Hesu ha-py. Omombeꞌu íxupe kwéry. Nhandejáry nhande ruvixarã rehegwa nheꞌẽ omombeꞌu íxupe kwéry. Ha hasy vaꞌe-pe ombogwera meme.
42,9,12,"Kaꞌaru ete-tama ramo upe doze hemimondo kwéry ou onhemoagwĩve-ma Hesu-gwi. Heꞌi Hesu-pe:—Ere ojogweroaty vaꞌe-pe toho tetã mirĩ-rupi tetã jerekwe-rupi gwemiꞌurã toheka, oke hagwã ave, heꞌi Hesu-pe. —Ndaipóri mbaꞌeve a-py, heꞌi Hesu-pe."
42,9,13,"Haꞌe katu heꞌi íxupe kwéry:—Peẽ jepe pemeꞌẽ hemiꞌurã kwéry íxupe kwéry, heꞌi.—Ndahetái nhane remiꞌurã, heꞌi —cinco mbojape, mokõi pira kaꞌẽ mate oĩ, heꞌi. —Oroho-ta tipo orojogwa heta hetave hemiꞌurã kwéry hetave hoꞌu hagwã, heꞌi oporandu-vy Hesu-pe.Heꞌi ave íxupe:—Heta eterei oime kente kwéry koꞌa-py, heꞌi onhomongeta-vy Hesu-pe. Haimete cinco mil Hesu nheꞌẽ renduhaty oime upe-py. Upéixa-gwi heꞌi hese kwéry “Heta eterei voi oime kente kwéry koꞌa-py” heꞌi.Ha Hesu heꞌi:—Nahániry, pembogwapy uka katu íxupe kwéry. Cinqüenta oĩ vaꞌe ojoypy ypy-py ogwapy hagwã, heꞌi gwemimondo kwéry-pe. —Ojogweroaty mirĩ mirĩ-vy pembogwapy uka íxupe kwéry, heꞌi íxupe kwéry."
42,9,15,Haꞌe kwéry omombeꞌu enterove ogwapy hagwã. Ha ogwapypa-ma hikwái.
42,9,16,Upéi Hesu oipyhy upe cinco mbojape. Mokõi pira ave oipyhy. Upéi hovayva temiꞌurã-rehe omboete-vy. Hemimeꞌerã-rehe Hesu otima porã Nhandejáry-pe. Upéi ombopopóy temiꞌurã. Omeꞌẽ meꞌẽ gwemimboꞌe kwéry-pe ombogwejy hagwã enterove rovagwy-py.
42,9,17,"Ha enterovete okaru. Hygwyatãmba-ma ave hikwái. Upéi omonoꞌõ hoꞌu vaꞌekwe rembyre, pira rembyre ave. Doze ajaka joty raꞌe oĩ hembyre kwéry. Upe okaru vaꞌekwe heta oĩ raꞌe. Kwimbaꞌe kwéry okaru vaꞌe cinco mil oĩ raꞌe. Upéi ombohyru hoꞌu vaꞌekwe rembyre. Doze ajaka jevy joty ombohyru hembyre kwéry. Hynyhẽmba."
42,9,18, Hesu omondo jevy onheꞌẽ Nhandejáry-pe. Haꞌenho ombojeupi onheꞌẽ. Ha hemimboꞌe kwéry oĩ ave hendive. Upéi oporandu íxupe kwéry ojekwaa uka hagwã.—Mbavaꞌe tipo heꞌi raꞌe kente kwéry xe-rehe? heꞌi oporandu-vy.
42,9,19,"Haꞌe kwéry heꞌi:—Ne mombeꞌu joavy avypa kuri hikwái. “Yma myamyrĩ omano vaꞌekwe ojehexa uka jevy kuri nhande-vy” heꞌi joa kuri nde-rehe entero kente kwéry, heꞌi íxupe. —“Batista amyrĩ voi ojehexa uka jevy nipo raꞌe” oĩ heꞌi vaꞌe nde-rehe. “Elias amyrĩ ojehexa uka jevy nipo raꞌe” oĩ ave heꞌi vaꞌe nde-rehe. “Myamyrĩ Nhandejáry nheꞌẽ-py omombeꞌu vaꞌety ojehexa uka jevy nipo raꞌe” oĩ heꞌi ave vaꞌe nde-rehe, heꞌi íxupe."
42,9,20,"—Ha nde katu, mbavaꞌe ere xe-rehe? heꞌi ave oporandu-vy íxupe kwéry.Ha Pedro katu heꞌi:—Nde ko Cristo voi, heꞌi íxupe. —Nde ko Nhandejáry rembiporavokwe voi nde, heꞌi íxupe Pedro."
42,9,21,"—Haꞌe voi xe. Ani ae katu xe mombeꞌu teĩ kuri avave-pe, heꞌi. —“Cristo nhane remihaꞌarõ voi upe vaꞌe” ani peje teĩ avave-pe xe mombeꞌu-vy, heꞌi íxupe kwéry."
42,9,22,"—Xe Nhande Rykeꞌy tee vaꞌe voi ko xe, heꞌi. —Tekotevẽ xe ahasa asy aiko-vy. Xe mbojevy-ta judeu ruvixa kwéry, paꞌi ruvixa kwéry ave, judeu rekomboꞌehaty kwéry ave. Upéi xe jukase-ta hikwái. Ha xe juka uka-ta joty hikwái. Xe juka-ma rire, mbohapy áry rire aikove jevy-ma vaꞌerã, heꞌi ojehegwa omotenonde-vy íxupe kwéry."
42,9,23, —Xe moirũse ramo anive ne rakateꞌỹ nde rekove-rehe. Okurusugwasu-rehe omano vaꞌerã-rami ae katu eiko nderejapovéi hagwã erejapose vaꞌe. Xe reko-rupi ae ereiko meme hagwã.
42,9,24,Gwekove-rehe hakateꞌỹ vaꞌe ndoikói vaꞌerã voi Nhandejáry ndive. Ha xe-rehe ha-py gwekove-rehe nopenái vaꞌe oikove meme vaꞌerã Nhandejáry ndive.
42,9,25,"Ndovaléi vaꞌerã nde-vy ko yvy apy gwive járy ramo ereiko hagwã, ne mbaꞌe retave tave erereko hagwã erepena eꞌỹ Nhandejáry-rehe. Ndereiko porãi ramo Nhandejáry ndive, ndovaléi arã nde-vy nde rekoha porã moꞌã. Haꞌe nde joko-ta gwenda-gwi, heꞌi."
42,9,26,"—Ha kente gwapixa renda-py ogwenotĩ heꞌi hagwã, “Ajerovia-ma Hesu-rehe” heꞌi hagwã vaꞌe, nohenduséi ave xe nheꞌẽ. Upéa-rehe xe ave, xe Nhande Rykeꞌy tee vaꞌe voi, napena moꞌãi ave hese, heꞌi. —Xe amano rire aju jevy vaꞌerã. Xe puꞌaka resakã reheve agwahẽ jevy vaꞌerã aju-vy. Xe Ru puꞌaka resakã reheve agwahẽ jevy vaꞌerã aju-vy. Hembigwái marangatu vaꞌe yváy gwigwa vaꞌe ndive agwahẽ jevy vaꞌerã aju-vy. Ha upéixa aju ramo, napena pena moꞌãi hese kwéry xéhegwi otĩ vaꞌekwe-rehe, heꞌi voi."
42,9,27,"—Anhete ko xe haꞌe-ta nde-vy. Oĩ a-py gwĩ nhane paꞌũ mygwa ohexa ranhe-ta mbaꞌeixagwa pa oiko vaꞌe Nhandejáry nhande ruvixarã. Ohexa eꞌỹ reheve nomano moꞌãi. Ohexa rire mate omano vaꞌerã, heꞌi onhemombeꞌu-vy íxupe kwéry Hesu."
42,9,28," Peteĩ semana rire mbohapy ogweraha gwupive Hesu. Pedro, João, ave ogweraha omondo hagwã onheꞌẽ Nhandejáry-pe. Ogwerojeupi yvyatyrusu-rehe heraha-vy."
42,9,29,"Ha Nhandejáry ndive onhomongeta jave ojehekoviarõ-ma oiko-vy Hesu. Ijao imorotĩgwasu ete vaꞌe voi. Nhande resa mbojevy ete hesakã-gwi ijao. Ha sapyꞌa mokõi vaꞌe ojereropyahu jevy vaꞌekwe onhomongeta indive. Moisés, Elias ave ojereropyahu jevy ramo vaꞌekwe ojehexa uka jevy íxupe. Nhandejáry omoendy porã ijere-rehe. Upe reheve ojehexa uka. Hesu ndive onhomongeta jave ojehexa uka. Mbaꞌe ojehu vaꞌerã-rehe onhomongeta. Hesu ohasa asy vaꞌerã Jerusalém-my. Ojuka-tama íxupe upe-py. Upéa-rehe onhomongeta-ma Hesu ndive upe mokõigwa. Ha upe jave Pedro, inhirũ ndive hapehýi eterei-gwi oke hatã-ma oĩ-vy. Opáy-ma ramo, ohexa Hesu hendy ete reheve. Mokõi indive onhomongeta vaꞌe ave ohexa-ma ave."
42,9,33,"Ha upéi katu upe mokõigwa ojeꞌói-tama hikwái. Upe jave Pedro heꞌi Hesu-pe:—Iporã voi japyta koꞌa-py, mboꞌeháry. Iporã arã orojapo-ta peẽ-my gwarã tapyirã. Peteĩ nde-vy gwarã, peteĩ Moisés pegwarã, peteĩ Elias pegwarã orojapo-ta, heꞌi Pedro. Onhemondýi eterei íxugwi ndoikwaáiry mbaꞌe pa heꞌi."
42,9,34,Onheꞌẽ jave omoꞌã-ma íxupe kwéry arai. Oiko jave arai-py onhemondyipa íxugwi hexa-vy.
42,9,35,"Ohendu-ma arai paꞌũ-my onheꞌẽ vaꞌe:—Hesu xe raꞌy tee, heꞌi. —Xe rembiporavo vaꞌekwe, heꞌi. —Ejeapysaka porã katu inheꞌẽ-rehe, heꞌi. —Inheꞌẽ-rupi eiko katu, heꞌi íxupe kwéry Nhandejáry."
42,9,36,"Opa-ma ramo upe vaꞌe nheꞌẽ, ohexa Hesu anho-ma opyta oĩ-vy. Mokõi indive onhomongeta vaꞌekwe-pe ndohexavéi-ma. Upéa-rehe Hesu remimboꞌe okirirĩmba opyta-vy. Ohexa vaꞌekwe avave-pe ndoikwaa ukáiry. Upéi áry ambue-ma ramo, ogwejy jevy hikwái yvyatyrusu ári-gwi. Ha heta eta ou ohogwaitĩ-vy Hesu-pe."
42,9,38,"Upéi ojogweroaty vaꞌe paꞌũ-my oĩ inheꞌẽ hatã vaꞌe:—Ajerure-ta nde-vy xe raꞌy-rehe, mboꞌeháry. Haꞌe anhomi xe raꞌy."
42,9,39,"Ha anháy ojepota-ma hese. Ogwereko ramo sapyꞌa ombosapukái oity imondo-vy íxupe, heꞌi omombeꞌu Hesu-pe. —Onhembohete hatã ombojuruyjuipa-ma íxupe. Omboheteryrýi oiko-vy oityha óra. Ndopoi moꞌãi voi íxugwi, heꞌi."
42,9,40,"—Ajerure rei ne remimboꞌe-pe omosẽ hagwã moꞌã imondo-vy. Ndikatúi omosẽ, heꞌi Hesu-pe ojerure-vy gwaꞌýry ombogwera hagwã."
42,9,41,Hesu katu heꞌi:—Ãygwa katu ndojeroviái vyteri xe-rehe. Ndogwerovaséi gwekoha xe ndive oiko hagwã. Ndapyta are moꞌãi pene ndive. Ndoroipokwaa moꞌãvéi-tama.Upéi heꞌi túvy-pe:—Eru katu nde raꞌy xe ha-py.
42,9,42,"Ou-tama ramo nogwahẽ jepéiry ramo, anháy oity jevy-ma íxupe imondo-vy yvy-py, omboheteryrýi íxupe. Hesu ae ojaꞌo-ma anháy-pe:—Epoi íxugwi. Anive erejepota hese, heꞌi anháy-pe ombogwera hagwã kunumĩ-pe.Ombogwera-ma rire heꞌi:—Eraha jevy nde raꞌy, heꞌi túvy-pe."
42,9,43,"Ha entéro ohexa vaꞌe opondera ndera oiko-vy:—Ipuꞌaka tee vaꞌe voi nipo Nhandejáry raꞌe, heꞌi hikwái hese.Ha Hesu rembiapo porã ete-rehe opondera-vy oiko jave, Hesu heꞌi gwemimboꞌe kwéry-pe:"
42,9,44," —Pejeapysaka porã katu ko xe nheꞌẽ amombeꞌu vaꞌerã-rehe peẽ-my. Ajekwaa uka-tama peẽ-my. Xe Nhande Rykeꞌy tee vaꞌe xe mombeꞌu-ta voi xe pyhyharã-pe. Xe pyhy-ta xe reraha-ta kente kwéry xe juka hagwã, heꞌi."
42,9,45,"Ha Hesu nheꞌẽ katu ndoikwaái voi. Ojeapysaka rei hikwái ndoikwaái inheꞌẽ. Onhenhomi íxugwi, upéa-gwi ndoikwaái. Ha mbaꞌeve noporandúi íxupe. Otĩ eterei oporandu hagwã."
42,9,46, Ha onhomongeta onhondive hemimboꞌe kwéry:—Kivaꞌe opyta-ta onhembotuvixave hagwã —oporandu randu ojóupe. Onhembotuvixaseve moꞌã hikwái.
42,9,47,Hesu ae katu oikwaa-ma joty mbaꞌe-rehe onhepyꞌamongeta hikwái. Upéa-rehe oipyhy mitã oyke-py omoĩ omombeꞌu hagwã íxupe kwéry hekorã.
42,9,48,"—Eremogwahẽ ramo mitã xe réry-py, ererovyꞌa ramo íxupe, xe mogwahẽ ave arã. Xe mogwahẽ ramo katu, eremogwahẽ ave arã xe mbouhare-pe ave, heꞌi. —Nonhemboete ukái vaꞌe-pe Nhandejáry ombotuvixa-ta joty imboete-vy, heꞌi."
42,9,49,"Ha katu heꞌi íxupe:—Orohexa-ma kuri kwimbaꞌe omosẽ ramo anháy-pe, mboꞌeháry. Omosẽ imondo-vy nde réry-py. Ha upe vaꞌe nanhane moirũi-gwi oroꞌe íxupe “Ani eremosẽ teĩ Hesu réry-py” oroꞌe kuri íxupe, heꞌi Hesu-pe João."
42,9,50,"Ha Hesu katu heꞌi:—Ani erejoko teĩ íxupe xe nheꞌẽ-py oiko vaꞌe. Nhande-rehe ndaijaꞌeꞌỹi vaꞌe nhane pytygwõ vaꞌe joty, heꞌi íxupe."
42,9,51,"Hesu ohose jevy Jerusalém tetã-my nhande-rehe ha-py ojejuka uka hagwãHaimete ogwahẽ-ma hiꞌóra ojeupi jevy hagwã yváy-py. Upe-ma ramo heꞌi gwemimboꞌe kwéry-pe:—Taha jevy ranhe Jerusalém tetã-my, heꞌi.Ohose eterei jevy Jerusalém-my."
42,9,52,Omondo gwenonderã gwĩ hendive okwa vaꞌe. Osẽ-ma oho-vy ohexa hagwã Hesu rejupagwã. Jerusalém tetã rape kuꞌa-py rei Samaria yvy pygwa tetãꞌi-my ogwahẽse moꞌã.
42,9,53,"Ha upe pygwa oikwaa-ma ramo Hesu ohose Jerusalém-my, nomogwahẽ moꞌãi henonderã-rupi oho vaꞌe-pe gwetã-my."
42,9,54,"Upéa-rehe hemimboꞌe Tiago, ave oporandu Hesu-pe:—Mboꞌeháry, ereipota tipo orohenói tata yváy-gwi hoꞌa hagwã ko tetã mygwa ári ohundipa hagwã íxupe kwéry, heꞌi oporandu-vy nomogwahẽ ukái-gwi íxupe upe pygwa kwéry."
42,9,55,"Hesu ojere ha onhemonheꞌẽ íxupe kwéry:—Naháni. Ndikatúi. Ani erejapo vai hese kwéry, heꞌi. —Ndereikwaái vyteri xe ae xe rekoha."
42,9,56,"Xe Nhande Rykeꞌy tee vaꞌe aju aresende hagwã kente kwéry. Nahundiséiry avave-pe, heꞌi onhemonheꞌẽ-vy íxupe kwéry.Upéi ohasa oho-vy tetãꞌi ambue-py ogwahẽ oho-vy."
42,9,57, Hesu ndive ojeꞌói hikwái. Ha peteĩ vaꞌe heꞌi íxupe:—Oromoirũ meme-ta mamo ereho ha-py.
42,9,58,"Hesu ae heꞌi íxupe:—Mbaꞌeixagwa pa xe amombeꞌuse peẽ-my. Agwara kwéry ogwereko okeha yvyrakwa, gwyra kwéry gwaity ogwereko. Ha xe, Nhande Rykeꞌy tee vaꞌe, ndarekói xe rupagwã anhemokaneꞌõgwa hagwã, heꞌi oikwaa hagwã gwekorã."
42,9,59,"Peteĩ upe-py oĩ vaꞌe-pe ae heꞌi:—Xe moirũ katu, heꞌi.Upe vaꞌe heꞌi Hesu-pe:—Xe reja ranhe ahaꞌarõ hagwã xe ru omano. Upe rire ae-ma aha vaꞌerã ne ndive oromoirũ hagwã, heꞌi íxupe."
42,9,60,"Upéi:—Nahániry. ãy voi aipota xe moĩru, heꞌi íxupe. —Xe moirũse eꞌỹ vaꞌe ae taimanduꞌa ranhe katu omano vaꞌekwe ojaty hagwã-rehe, heꞌi. —Nde xe moirũ meme katu, heꞌi. —Emoherakwã Nhandejáry nhande ruvixarã rehegwa nheꞌẽ, heꞌi."
42,9,61,"Upéi peteĩ vaꞌe heꞌi jevy íxupe:—Oromoirũ-ta xe Járy. Taha ranhe tamombeꞌu xe róga ygwa-pe oromoirũ hagwã, heꞌi Hesu-pe."
42,9,62,"Hesu ae heꞌi íxupe:—Xe moirũ katu. Kavaju-py ombaꞌapo vaꞌe-rami ani erejapo. Kavaju omboasuru yvy jave ojeapa ramo, ojapo parĩ parĩ oho-vy. Gwapykwe-koty orepara-gwi ndohexái gwenonderã. Xe-rehe nderejerovia porãi ramo kavaju-py ombaꞌapo vaꞌe-rami upéixa nde rekoha karẽ karẽ arã ave. Upéixa ramo ou ramo Nhandejáry nhande ruvixarã nande pyꞌa porãi vaꞌerã ereiko hagwã indive, heꞌi íxupe. —Ani ererepara rei teĩ nde rekokwe-rehe. Xe moirũ ae katu, heꞌi íxupe."
42,10,1,"Setenta gwemimboꞌe kwéry-pe omondo HesuUpe rire oiporavo Hesu setenta kwimbaꞌe omondo hagwã gwenonderã. Onheꞌẽ mombeꞌuharã omondo mokõ mokõi tetã tetã-rupi oho hagwã. Arandu nheꞌẽ temitỹgwe kytĩháry rehegwa-rami oiporu omombeꞌu hagwã íxupe kwéry hekoharã. Heꞌi íxupe kwéry:—Tuvixa eterei voi kokwe ha temitỹgwe hiꞌaju vaꞌekwe heta eterei oĩ. Upéixa ave oĩ heta eterei nohendúi vyteri vaꞌe Nhandejáry nheꞌẽ.—Ha temitỹgwe kytĩháry ndahetáiry. Ndahetáiry-gwi ojerure kokwe járy-pe ombohetave hagwã ikytĩharã imondo-vy. Upéixa ete peẽ pejerure katu Nhandejáry-pe ombohetave hagwã onheꞌẽ mombeꞌuharã omosarambi hagwã onheꞌẽ. —Tapeho, heꞌi ave íxupe kwéry. —Xe oromondo-ta ãy hembiapo vai vaꞌety ha-rupi, heꞌi. —Mymba raꞌy jagwarete paꞌũ-my oiko vaꞌe-rami peiko vaꞌerã upe-py."
42,10,4,"Ani ereraha mbaꞌeve rei nde rupive. Ani ereraha ne mbaꞌe ryru. Nde plata ryru ave, ani ereraha teĩ. Nde py rehegwa ave ani ereraha teĩ. Ne rogwaitĩ ramo tape-rupi, ani joty erepyta teĩ. Eregwahẽ-ma ramo óga-py ereike-ma ramo, ere-ta óga pygwa-pe “Nhandejáry tane mbopyꞌagwapy porã katu” ere arã óga pygwa-pe."
42,10,6,"Upe óga pygwa kwéry ojohayhu porã ramo, ipyꞌagwapy porã vaꞌerã. Ha ndojohayhu porãi ramo upe pygwa kwéry, ojevypa jevy arã nde-vy ne nheꞌẽ."
42,10,7,"Peteĩ vaꞌe óga-py mate erepyta. Ani erembopopa óga ereho-vy. Omeꞌẽ arã ne remiꞌurã, ne mboyꞌu ave arã. Ani nde pyꞌamirĩ teĩ erekaru hagwã. Ombaꞌapo vaꞌe-pe ohembiꞌu meꞌẽ voi. —Tetã ambue-py eregwahẽ ereho-vy ramo, ne mogwahẽ porã ramo terepyta upe-py. Ne rembiꞌu meꞌẽ rire tereꞌupa mani. Terembogwera hasy vaꞌe upe-py okwa vaꞌe-pe ha teremombeꞌu mbeꞌu íxupe kwéry: “Hiꞌagwĩ-ma pendéhegwi hiꞌóra Nhandejáry oiko hagwã nhande ruvixarã” ere eremombeꞌu-vy, heꞌi Hesu gwemimondorã kwéry-pe."
42,10,10," Upéi:—Eregwahẽ ramo tetã ambue-py ha nane mogwahẽ porãi ramo, hape heta-rupi teregwata gwata-vy eremombeꞌu-vy. Enheꞌẽ hatã atã eremombeꞌu-vy, “Oĩ xe py-rehe ne retã timbore. Ambovava-ta xe py xe py-gwi hoꞌapa hagwã ereikwaa tee hagwã Nhandejáry nheꞌẽ nerehenduséiha. Ne moꞌagwĩ-ma raꞌe ou-vy Nhandejáry nhande ruvixarã, ha nerehenduséi upe xe remimombeꞌu hesegwa nheꞌẽ. Upéixa-gwi napene arandu porãiry pejejavy-vy” emombeꞌu íxupe kwéry, heꞌi. Series, "
42,10,12,"—Anhetegwa haꞌe-ta peẽ-my, Nhandejáry ojohu-ta enterovéa-pe hembiapokwe-rehe, ha ombohasa asy-ta ójehe ojerovia eꞌỹ vaꞌe-pe. Hekoha vai eterei vaꞌekwe Sodoma tetã mygwa kwéry. Upéixa-gwi Nhandejáry ombohasa asy vaꞌekwe íxupe kwéry. Ha koꞌãygwa nohenduséi ramo ne remimombeꞌu, nohenduséi-gwi ombohasa asy eterei vaꞌerã íxupe kwéry. Sodoma tetã mygwa ohasa asy vaꞌerã, ha upe ne nheꞌẽ xe rehegwa nohenduséi vaꞌe ohasa asyve vaꞌerã."
42,10,13,   
42,10,15,"Peẽ Cafarnaum tetã mygwa napenhembojeupi moꞌãi Nhandejáry renda-py. Ndereho moꞌãi yváy-py. Peẽ-my pene mbogwejy vaꞌerã tatagwasu ogwe eꞌỹ vaꞌe-py, anháy renda-py peho vaꞌerã, heꞌi Hesu omotenonde-vy gwekoha vai-gwi ndogwerovái vaꞌe-pe."
42,10,16,"Upéi heꞌi gwemimondorã kwéry-pe:—Kente ohendu ramo ne nheꞌẽ, xe nheꞌẽ ave ohendu-ma vaꞌerã. Ha nde-rehe ijaꞌeꞌỹ vaꞌe, ijaꞌeꞌỹ ave arã xe-rehe. Ha xe-rehe ijaꞌeꞌỹ vaꞌe, ijaꞌeꞌỹ ave arã Nhandejáry xe mbouhare-rehe ave arã. Tereho xe renonde-rupi xe nheꞌẽ eremombeꞌu hagwã tetã tetã-rupi, heꞌi."
42,10,17,"Hesu ha-py ogwahẽ jevy hemimondo kwéryHa upéi katu omombeꞌu mbeꞌu Hesu nheꞌẽ rire, ou jevy upe setenta hemimondo vaꞌekwe, Hesu ha-py ogwahẽ jevy ou-vy. Ovyꞌa ete reheve ogwahẽ jevy omombeꞌu Hesu-pe:—Mboꞌeháry, ore nheꞌẽ-py osẽsẽmba ojeꞌói-vy anháy hese omenda vaꞌekwe-gwi. Nde réry orohenói ramo, ore nheꞌẽ-py osẽmba ojeꞌói-vy, heꞌi omombeꞌu Hesu-pe ovyꞌa voi."
42,10,18,Haꞌe katu:—Haꞌe voi. Ahexa-ma kuri anhaygwasu Satanás hoꞌa-ma yváy-gwi. Overa vaꞌe-rami hoꞌa vaꞌekwe.
42,10,19,"—Pejeapysaka porã katu xe nheꞌẽ-rehe. Xe apombopuꞌaka-ma opambaꞌe vai-rehe, anháy-rehe jepe apombopuꞌaka-ma joty. Ndojehu moꞌãi peẽ-my mbaꞌeve ivai vaꞌe. Erepyrũ ramo mbói-rehe erepyrũ rei vaꞌerã joty. Japeusa-rehe ave erepyrũ rei vaꞌerã joty. Xe nheꞌẽ-py apombopuꞌaka-ma. —Anháy kwéry ohendu-ma jepe ne nheꞌẽ, ani erevyꞌa joty teĩ upéa-rehe. Oĩ iporãve vaꞌe nde-vy ne mbovyꞌa tee hagwã. Oiko-ma peteĩ teĩ pende réry yváy-py. Ohai uka vaꞌekwe Nhandejáry kwatia-rehe. Peẽ heꞌýi tee voi. Upéa-rehe ae voi peẽ pevyꞌa tee katu peiko-vy."
42,10,21," Ha upéi katu Hesu-pe ombohory ete Nheꞌẽ Marangatu tee vaꞌe. Ovyꞌa eterei-gwi heꞌi:—Oromboete voi katu, oromombaꞌegwasu ave xe Ru, yváy-py ereiko vaꞌe. Nde ko, yváy Járy voi, nde. Nde ko, yvy Járy ave ko nde. Ne arandu, nde rekoha rehegwa ereikwaa uka gwĩ ne arandu oikwaase vaꞌe-pe. Ha onhemoꞌaranduseve vaꞌe-pe nderejekwaa uka moꞌãiry nde. Eremokanhy uka ne arandu porã íxugwi. Nonhemoꞌarandusevegwasúi vaꞌe-pe ae, gwĩ “Mitã-rami neꞌírã aikwaapa” heꞌi ójehe onhemomixĩ-vy vaꞌe-pe erejekwaa uka. Ne remimbota porã-rupi erejapo upéa. Ne arandu tee vaꞌe nde, heꞌi Nhandejáry-pe omboete-vy."
42,10,22,"Upéi heꞌi:—Xe Ru omoĩ vaꞌekwe opa vaꞌe xe pogwy-py. Xe mbopuꞌaka vaꞌekwe hese kwéry, heꞌi. —Ha xe kwaapaha ndaipóri. Xe Ru mate xe kwaapaha. Ha ndaipóri ave xe Ru kwaapaha. Xe ae, taꞌýry, xe anho mante aikwaapa íxupe. Aikwaa ukase ramo ambue vaꞌe-pe, haꞌe ave oikwaapa vaꞌerã xe Ru-pe, heꞌi Hesu ojekwaa uka-vy íxupe kwéry."
42,10,23,"Upéi ojere onheꞌẽ mbegwe hagwã gwemimboꞌe kwéry-pe.—Ovyꞌa ete vaꞌerã pene rembiexa exa ohexa vaꞌe. Haꞌe-ta voi peẽ-my: Yma gware, Nhandejáry nheꞌẽ-py omombeꞌu vaꞌety amyrĩ kwéry, mburuvixagwasu amyrĩ kwéry ave oipota eterei moꞌã vaꞌekwe ohexa pene rembiexa vaꞌe ha ndohexáiry. Xe, Nhandejáry rembiporavo vaꞌe xe rexase eterei moꞌã vaꞌekwe. Ndaxe rexáiry. Ohenduse eterei moꞌã ave vaꞌekwe pene remiendu endu vaꞌe ha nohendúiry. Ha peẽ pehendu-gwi pevyꞌa ete voi peiko-vy, heꞌi Hesu gwemimboꞌe kwéry-pe."
42,10,25," Upéi peteĩ judeu rekomboꞌehaty omonheꞌẽ avyse moꞌã Hesu-pe. Moisés amyrĩ rembihaikwe-rehe omombeꞌu meme upe vaꞌe ha heꞌi Hesu-pe:—Mbaꞌe tipo ajapo-ta opave eꞌỹ hagwã xe rekove, mboꞌeháry, heꞌi ombojejavy ukase moꞌã-vy."
42,10,26,"Ha Hesu katu heꞌi:—Moisés amyrĩ ohai vaꞌekwe kwatia-rehe jaikwaa hagwã Nhandejáry remimombeꞌukwe. Nde, eremonheꞌẽ kwatia nheꞌẽ kwaa vaꞌe ereikwaa-ma raꞌe eremombeꞌu jevy hagwã. Mbaꞌe tipo eremonheꞌẽ upe-py? heꞌi Hesu mboꞌeháry-pe oporandu-vy."
42,10,27,Upéi upe mboꞌeha heꞌi jevy Hesu-pe: 
42,10,28,"—Ere porã —Hesu heꞌi upe mboꞌeha-pe. —Upéixa erejapo ramo nde rekove opaveꞌỹ vaꞌerã, heꞌi Hesu íxupe."
42,10,29,Heꞌi-ma ramo upe Moisés remimombeꞌukwe-rehe mboꞌeha onhemboheko porãse moꞌã. Upéixa-gwi oporandu jevy Hesu-pe.—Kivaꞌe-rehe heꞌise xéhegwi hiꞌagwĩ vaꞌe? Kivaꞌe tipo ahayhu-ta? heꞌi.
42,10,30,"Upéi Hesu omombeꞌu íxupe kivaꞌe jahayhu hagwã ojeporiahuvereko vaꞌe rehegwa nheꞌẽ-rami:—Peteĩ kwimbaꞌe ogwejy oho-vy Jerusalém tetã-gwi, heꞌi. —Ohose moꞌã Jericó tetã-my upe judeu vaꞌe. Tape kuꞌa-rupi hekoha vai vaꞌe oipyhy íxupe. Oipeꞌa ijao, oinupã íxupe, ogwerahapa imbaꞌe kwéry omondapa íxugwi. Mbaꞌeve ndohejái íxupe. Ogwerahapa imbaꞌe kwéry íxugwi. Ha oinupã eterei-gwi haimete ojuka íxupe. Omano-tama ramo oheja íxupe tape yke-rehe."
42,10,31,"—Upe rire, oime jave tape yke-rehe ou paꞌi judeu kwéry ruvixa paꞌi vaꞌe. Ohexa-ma ramo omano-tama vaꞌe ohasa rei joty tape yke rovái-rupi oho-vy. Noipytygwõi hasy vaꞌe-pe."
42,10,32,"—Upéixa ave ojapo paꞌi pytygwõha ave. Noipytygwõi omano-tama vaꞌe-pe. Ogwahẽ-ma ramo henda-py, ohexa-ma ramo íxupe oikupeꞌo hasy vaꞌe-pe oho-vy."
42,10,33,"—Upéi peteĩ Samaria pygwa vaꞌe ogwahẽ ou-vy tape-rupi. Samaria yvy pygwa judeu kwéry-rehe ijaꞌeꞌỹ vaꞌe jepe, ohexa-ma ramo omano-tama vaꞌe-pe, oiporiahuvereko íxupe."
42,10,34,"Haꞌe ae jepe oipytygwõ judeu vaꞌe-pe. Oipohano íxupe. Ikutu hagwe-py omoĩ óleo, omoĩ ave vinho, ombogwera hagwã. Upéi ojokwa ave íxupe ikutu hagwe. Upe rire ohupi gwenda ári ogweraha hagwã ombohupa róga-py. Upe-py onhangareko hese."
42,10,35,"—Koꞌẽmba-ma ramo, oho mombyry eꞌỹ ngatu, upe Samaria pygwa onhomongeta mbohupa róga járy ndive. Heꞌi: “Taha xe tape puku-rupi. Mombyryve aha-ta. Ko, mokõi plata ameꞌẽ-ta nde-vy. Enhangareko porã ko hasy vaꞌe-rehe xe rekovia enhangareko porã hese” heꞌi. “Ereiporupa ramo ko plata hese erenhangareko-gwi, hetave ameꞌẽ-ta nde-vy. Agwahẽ jevy ramo hepyve ramo ameꞌẽ jevy-ta nde-vy. Enhangareko porã hese xe rekovia” heꞌi mbohupa róga járy-pe, heꞌi Hesu arandu rehegwa nheꞌẽ mombeꞌu-vy. Upéa omombeꞌu rire, Hesu oporandu mboꞌeha-pe:—Mbohapy ohexa upe haimete omano vaꞌe-pe. Nde-vy ramo kivaꞌe tipo onhangareko hese ohayhu vaꞌe ramigwa? heꞌi oporandu íxupe onhemonheꞌẽ-vy. —Upe oiporiahuvereko íxupe vaꞌe, heꞌi Hesu-pe.—Upéixa voi, heꞌi Hesu. —Ha nde, nde ave tekotevẽ ereiporiahuvereko kente kwéry-pe ave, heꞌi Hesu upe oity vai ukase moꞌã vaꞌe-pe."
42,10,38,"Hesu oho Marta kwéry róga-py oipohu-vy Hesu, gwemimboꞌe kwéry ndive, ogwahẽ oike-vy tetãꞌi-my. Ogwahẽ-ma ramo opyta Marta róga-py. Ha ikypyꞌy Maria oime ave hóga-py ogwapy oĩ-vy Hesu ha-py ohendu hagwã inheꞌẽ. Ohenduse eterei inheꞌẽ naimanduꞌavéi mbaꞌeve-rehe. Series, "
42,10,40,"Ha tykéry katu ojapura pura ombaꞌapo-vy. Hemiꞌurã heta ojapo-vy oho ou oho ou. Upéi ou Hesu-pe ojapura-vy:—Nerepena moꞌãi tipo xe-rehe, xe Járy? Xe kypyꞌy xe reja rei. Naxe pytygwõiry, heꞌi. —Xe ae ajapopa hagwã nhane remiꞌurã xe reja ou-vy naxe pytygwõséi paraꞌe, heꞌi okypyꞌýry-rehe. —Ere íxupe xe pytygwõ hagwã, heꞌi Hesu-pe."
42,10,41,"Ha Hesu heꞌi:—Nahániry, heꞌi íxupe. —Nde erejapura eterei opambaꞌe-rehe. Nande pyꞌagwapyvéi-ma, heꞌi íxupe. —Nanhaikotevẽ moꞌãi heta mbaꞌe-rehe. Peteĩ mate nhaikotevẽve vaꞌe. Ha nde kypyꞌy katu imanduꞌa upéa-rehe. Íxupe gwarã opa eꞌỹ vaꞌerã-rehe imanduꞌa, heꞌi Hesu onhemonheꞌẽ-vy Marta-pe."
42,11,1,"Gwemimboꞌe kwéry ndive Hesu oime peteĩ henda-py. Upe jave Hesu omondo mondo onheꞌẽ Nhandejáry-pe. Onheꞌẽmba-ma rire, peteĩ indive oĩ vaꞌe heꞌi íxupe ojerure-vy:—Ore Járy, emombeꞌu ore-vy orombojeupi kwaa hagwã ore nheꞌẽ Nhandejáry-pe, heꞌi. —arakaꞌe omombeꞌu gwemimboꞌe kwéry-pe. Upe vaꞌe ramigwa ave, nde emombeꞌu orombojeupi kwaa hagwã ore nheꞌẽ Nhandejáry-pe, heꞌi ojerure-vy íxupe. Oporandu onheꞌerã-rehe."
42,11,2,"Aipo ramo Hesu heꞌi omombeꞌu-vy:“Ore Ru” jaꞌe-ta. “Tonhemomarangatu kena nde réry. Nde ko ore ruvixa voi. Xe ruvixa ete ko nde, teꞌi enterove nde-vy."
42,11,3,"Ha ãy katu emeꞌẽ meme ore-vy ãy gwarã ore remiꞌurã, ore remikotevẽ ave emeꞌẽ ore-vy."
42,11,4,"Ore poriahuvereko katu ore rembiapo vaikwe-rehe anive hagwã ne manduꞌa hese. Ore-rehe hembiapo vai vaꞌekwe-pe oroiporiahuverekoha-rami, ore poriahuvereko katu. Ani teĩ ereheja ore rekomboꞌe vai anháy.”Aipo-rami voi nhanhomongeta Nhandejáry ndive, heꞌi íxupe kwéry."
42,11,5,"     Upéi omombeꞌu íxupe kwéry arandu rehegwa nheꞌẽ. Hemikotevẽ-rehe ojerure rure vaꞌe rehegwa nheꞌẽ-rami omombeꞌu:—Nde, ne remikotevẽ-rehe ereho nde reꞌýi róga-py. Pyhare mbyte-py ogwahẽ ramo ne mbohupa, ha ndaipóri ramo hemiꞌurã, ereho nde reꞌýi róga-py erejerure-vy hemiꞌurã-rehe. “Emeꞌẽ xe-vy xe mbohupa hoꞌu vaꞌerã” ere erejerure-vy. “Mbohapy mbojape emeꞌẽ xe-vy amongaru hagwã íxupe. Ogwahẽ kuri xe mbohupa. Ha xe, ndarekói hemiꞌurã ameꞌẽ vaꞌerã” ere nde reꞌýi-pe. Oĩ ramo kóixa heꞌi vaꞌe nde-vy: “Oronhenomba-ma. Mitã kwéry ndive oronheno-ma. Okepa-ma mitã. Ndikatúi apuꞌã aipeꞌa hagwã ore rokẽ.” Series, "
42,11,9,"—Ha xe katu, xe haꞌe-ta peẽ-my: Upéixa vaꞌe-rami tekotevẽ erejerure rure Nhandejáry-pe. Ejerure rure katu íxupe, ne rembijerure omeꞌẽ vaꞌerã nde-vy. Eheka eka katu ndejéupe gwarã. Ne rembieka katu erejohu vaꞌerã. Okẽ onhemboty vaꞌe oipeꞌa uka hagwã ombota mbota vaꞌe-rami, pene kyreꞌỹ katu pejapo hagwã oração. Nde-vy oipeꞌa-ma vaꞌe-rami okẽ, ohendu vaꞌerã Nhandejáry pene nheꞌẽ. Gwĩ ojerure rure vaꞌe-pe gwive omeꞌẽ vaꞌerã. Gwĩ oheka heka vaꞌe gwive ojohu vaꞌerã. Gwĩ ombota mbota vaꞌe-rami ohaꞌarõ oĩ-vy vaꞌe-pe gwive ojepeꞌa vaꞌerã."
42,11,11,"—Nde, túvy kwéry, eremeꞌẽ mbaꞌe porã nde raꞌy kwéry-pe. Pão-rehe ojerure ramo, pão rekoviarã avave nomeꞌẽi ita gwaꞌýry-pe. Upéixa ave pira-rehe ojerure ramo, pira rekoviarã avave nomeꞌẽi mbói íxupe."
42,11,12,"Yrygwasu rupiꞌa-rehe ojerure ramo, hekoviarã avave nomeꞌẽi japeusa íxupe."
42,11,13,"Peẽ kwéry pende rekoha vai ramo jepe, pemeꞌẽ kwaa joty iporã porã vaꞌe pene mitãgwe-pe. Ha pende Ru yváy pygwa katu hekoha porã tee vaꞌe. Upéa-gwi omeꞌẽ kwaa porãve voi peẽ pejerure vaꞌe-pe. Omohynyhẽ-ta nde pyꞌa Nheꞌẽ Marangatu tee vaꞌe. Ojerure vaꞌe pyꞌa omohynyhẽ-ta."
42,11,14," Ha upéi katu Hesu omosẽ kwimbaꞌe-gwi anháy imondo-vy. Anháy ojepota hese-gwi nainheꞌẽi, inheꞌẽngeꞌỹ vaꞌe. Anháy osẽ-ma ramo íxugwi, onheꞌẽ jevy-ma. Upéa-rehe,—Mbaꞌéixa po oporombogweraha? heꞌi ojóupe opondera-vy Hesu-rehe."
42,11,15,"Ha gwĩ ipaꞌũ-my oĩ vaꞌe heꞌi rei Hesu-rehe:—Belzebu ojepota raꞌe hese, Hesu-rehe, heꞌi. —Belzebu anháy ruvixa. Upéa-gwi Belzebu nheꞌẽ-py omosẽ anháy imondo-vy, heꞌi rei Hesu-rehe."
42,11,16,"Ha kente ambue heꞌi ave íxupe:—Orohexase ne rembiapo porã voiha. Nderejapo kwaái paraꞌe, erejapo kwaa paraꞌe. Yváy-gwi hexapyrã-rupi orohexase erejapo ramo, heꞌi ave Hesu-pe.Opuꞌakaha oiporu avy ukase moꞌã íxupe hikwái."
42,11,17,"Ha Hesu katu oikwaa-ma ipyꞌa-py onhemongeta okwa-vy ramo. Upéa-rehe heꞌi íxupe kwéry:—Ndahaꞌéi Belzebu nheꞌẽ-py amosẽ anháy kwéry, heꞌi. —Mburuvixa reminhangareko kwéry ndaijojái ramo, onhorairõ ramo, ndikatuvéi arã oiko porã onhondive. Upéixa ave óga pygwa kwéry ndaijojái ramo, onhorairõ ramo, ndikatuvéi arã oiko porã onhondive. Ha anháy ruvixa Satanás reꞌýi kwéry ave ndaijojái ramo raꞌe, onhorairõ ramo raꞌe ave, ndikatuvéi arã raꞌe oiko porã raꞌe anhaygwasu gweꞌýi ndive. Ndoikovéi arã raꞌe gweꞌýi kwéry-pe mburuvixa. Aipo ramo omosẽ arã moꞌã raꞌe avave-gwi anhaygwasu pe anháy ruvixa vaꞌe réry-py voi, heꞌi. —Ere rei kuri xe-rehe, “Belzebu nheꞌẽ-py omosẽ anháy imondo-vy” ere rei kuri xe-rehe. —Ha pende reꞌýi kwéry omosẽ ave anháy imondo-vy. Maꞌerã-gwi nderéiry “Belzebu nheꞌẽ-py omosẽ anháy imondo-vy nhande reꞌýi kwéry”? Upéa ndere moꞌãi nde reꞌýi-rehe. Nde reꞌýi kwéry rembiapokwe-rehe enterove oikwaa ne akã tavyha, ne rembiapo vaiha ave."
42,11,20,"—Ndahaꞌéi Belzebu nheꞌẽ-py xe rembiapo. Nhandejáry nheꞌẽ-py voi amosẽ mosẽ imondo-vy anháy kwéry, heꞌi. —Aipo ramo, xe rekoha-rehe pehexa kwaa ramo raꞌe, “Oiko-ma nipo Nhandejáry nhande ruvixa ramo raꞌe” peje arã raꞌe xe-rehe, heꞌi."
42,11,21,"Imbaraete vaꞌe rehegwa nheꞌẽ-rami omombeꞌu arandu nheꞌẽ. Anháy-rehe opuꞌakaveha omombeꞌu.—Omonda vaꞌe ndoikéiry imbaraete vaꞌe róga-py. Onhangareko voi ombaꞌe-rehe. Ogwahẽ-ma ramo imbaraeteve vaꞌe ipuꞌaka vaꞌerã hese, oipeꞌapa-ma vaꞌerã íxugwi. Inhemombaraeteha, imbaꞌe kwéry ogwerahapa arã íxugwi ombojaꞌo jaꞌo arã gwapixa-pe imeꞌẽ-vy."
42,11,23,"—Xe ndive ombaꞌapo eꞌỹ vaꞌe, ojoko xe rembiapo. Xe renda-py ogwenogwaꞌẽ eꞌỹ vaꞌe, xe renda-gwi omondo mombyry omosarambi-vy, heꞌi Hesu onhemombeꞌu-vy."
42,11,24,"Upéi heꞌi jevy:—Ojepota vaꞌekwe hese osẽ rire, ogwata gwata jevy-ma oiko-vy anháy. Opytuꞌu renda-py oheka eka-vy ojehasa asa y eꞌỹha renda-rupi. Ha ndotopái gwenagwã. “Xe rendagwe-py jevy aha-ta, asẽ hagwe-py aha jevy-ta” heꞌi ojéupe."
42,11,25,"Ogwahẽ jevy-ma ramo ohexa gwendagwe. Omoatyrõmba-ma opyꞌa kwimbaꞌe. Ndaiporivéi anháy ipyꞌa-py. Gwendagwe ohexa jevy: “Iporã voi xe rendagwe” heꞌi, “Opyta rei” heꞌi ojéupe kwimbaꞌe pyꞌa-rehe. “Óga járy oitypei porã rire, omoĩ porã jevy imbaꞌe kwéry omopotĩ-vy. Upéixa upe óga járy-rami omopotĩ opyꞌa kwimbaꞌe raꞌe. Opyta rei xe rendagwe” heꞌi anháy ojéupe."
42,11,26,"Upe-ma ramo, oho oheka oirũrã kwéry. Sete anháy ojohu ivaive vaꞌe ojéhegwi. Ogweru, omoinge jevy gwendagwe-py. Oike rire pe kwimbaꞌe reko ivai voi. Are vaꞌekwe pe kwimbaꞌe peteĩ anháy ojepota hese ramo, omboheko vai voi íxupe. Ha ãy katu ombohekoha vaive ive, heꞌi Hesu omombeꞌu-vy."
42,11,27,"Ovyꞌa ete vaꞌeUpe heꞌi jave peteĩ kunha omboaty vaꞌe paꞌũ-gwi osapukái:—Tovyꞌa katu nde sy, heꞌi, —ne mokambuhare, ne moingohare. Tovyꞌa voi katu heꞌi omboete-vy íxupe."
42,11,28,"Hesu katu:—Tovyꞌave katu Nhandejáry nheꞌẽ renduha inheꞌẽ-rupi ogwata vaꞌe tovyꞌave xe sy-gwi, heꞌi."
42,11,29,"Ha upéi katu Hesu omombeꞌu jevy ojogweroaty vaꞌe-pe:—Ãygwa heko vai voi Nhandejáry-rehe. Inheꞌẽ ndojaposéi-gwi, ndojeroviaséi ave xe-rehe. “Ne rembiaporã avave ndohexái vyteri vaꞌe ramigwa erejapo ramo, oroikwaa arã mbaꞌexagwa nde” ere rei xe-vy. Upéa erehexa hagwã ndajapo moꞌãi.—Pene manduꞌa katu myamyrĩ rehegwa nheꞌẽ-rehe. Yma vaꞌekwe Nhandejáry omondo myamyrĩ Jonas-pe oho hagwã Nínive tetã-my. Upe tetã mygwa kwéry oikwaa hagwã ipuꞌaka tee vaꞌe voi Nhandejáry, oho upe-py. Ha xe ave, ramigwa xe mbou ave Nhandejáry pende ha-py. Xe Nhande Rykeꞌy tee vaꞌe voi xe mbou ãygwa oikwaa porã hagwã ipuꞌaka teeha Nhandejáry."
42,11,31,"—Haꞌe-ta ave peẽ-my: Gwenonde-py Nhandejáry ombojogweroaty vaꞌerã kente kwéry peteĩ teĩ ogwereko hagwã hembiapokwe-rehe. Upe-py koꞌãygwa onhemboꞌy ramo ojekwaa hagwã hembiapokwe. Ãygwa onhemboꞌy jave, yma gware kunha mburuvixa Sabá tetã mygwa onhemboꞌy ave omombeꞌu hagwã pene rembiapo vaiha.—Upe kunha amyrĩ ou vaꞌekwe amo mombyry ete ko yvy apy gwive ou ohendu hagwã mburuvixagwasu Salomão amyrĩ. Ha xe aiko koꞌa-py pene paꞌũ-my. Xe tuvixave myamyrĩ Salomão-gwi. Aikwaave íxugwi ha napehenduséi xe nheꞌẽ. Upe pene rembiapo vaiha-rehe omombeꞌu vaꞌerã upe kunha."
42,11,32,"Ha yma gware Nínive pygwa kwéry opuꞌã vaꞌerã onhemboꞌy. Ãygwa omombeꞌu-vy onhemboꞌy vaꞌerã Nhandejáry renonde-py. Pene rembiapo vaiha omombeꞌu vaꞌerã. Haꞌe kwéry ohendu-ma vaꞌekwe remimboꞌe. Inheꞌẽ ohendu-gwi ogwerova gwekoha vaꞌekwe. Ojerovia-ma vaꞌekwe Nhandejáry-rehe. Ha xe aiko koꞌa-py. Xe tuvixave myamyrĩ Jonas-gwi, ha napehendu moꞌãi xe nheꞌẽ, heꞌi onhemombeꞌu-vy."
42,11,33, Upeí heꞌi jevy ojogweroaty vaꞌe-pe:—Nanhamoendýi tataendy nhanhomi hagwã. Nanhamoĩry mbaꞌe ryru gwy-py. Tataendy nhamoendy nhamoĩ hagwã hendaty-py ohesape porã hagwã oike vaꞌe-pe.
42,11,34,"—Upéixa ave nhande resa. Hesãi porã ramo nhande resa, jahexa porã. Hembipe porã-rupi jagwata porã. Upéixa nde pyꞌa porã ramo, Nhandejáry arandu ohesape nde pyꞌa-py hemimbota-rupi ereiko hagwã. Ha nde resa hasy ramo, nde resa ivai ramo katu, nande resapysovéi-ma. Ndereiko porãvéi-ma. Pytũ-my vérami rei ereiko. Opyta rei ndéhegwi Nhandejáry arandu. —Erepara katu nde pyꞌa reko-rehe. Nande pyꞌa porãi ramo, pytũ-my rei vérami ereiko vaꞌerã. Nde pyꞌa porã meme ramo, nde pyꞌa vai eꞌỹ reheve erehexa porã vaꞌerã. Tataendy nde resape porãha-rami erehexa porã vaꞌerã, heꞌi onhemonheꞌẽ-vy upe pygwa kwéry-pe."
42,11,37," Onhemonheꞌẽmba rire Hesu, peteĩ fariseu vaꞌe heꞌi íxupe:—Jaha katu xe róga-py jakaru hagwã, heꞌi Hesu-pe.Upéixa-gwi oho indive. Ogwahẽ-ma ramo ogwapy okaru hagwã."
42,11,38,Ha Hesu ndojepohéiry okaru hagwã judeu kwéry ojapoha-rami. Upéa-rehe upe fariseu heꞌi ojéupe: “Maꞌerã-gwi ndojepohéiry Hesu? Nhande reꞌýi kwéry ojapoha-rami ndoikóiry” heꞌi opyꞌapy-py opondera-vy hese.
42,11,42,"—Apomboasy voi peẽ-my, fariseu kwéry. Pehasa asy vaꞌerã peẽ. Nhande reꞌýi ojapoha-rami pejapo meme ha Nhandejáry remimbota tee nderejapói. Pene manduꞌa porã pemeꞌẽ hagwã pene mbaꞌe Nhandejáry-pe, ha napene manduꞌái ae peiko porã hagwã indive, kente kwéry ndive ave. Ne rembiapo porã-rehe erejerovia eterei. Eremboaty mirĩ mirĩ ne mbaꞌe kwéry dez oĩ vaꞌe meme eremboaty. Ha upe rire ereipeꞌa dez-gwi peteĩ eremeꞌẽ vaꞌerã Nhandejáry-pe. Hembyre opyta vaꞌerã nde-vy. Mixĩ mixĩ vaꞌe gwive eremeꞌẽ Nhandejáry-pe. Eremeꞌẽ itái vaꞌe, pohã kaꞌagwy pygwa ave, temitỹgwe nhane remimbojeheꞌa vaꞌe eremeꞌẽ ave. Upéa erejapo ramo iporã. Nhande reꞌýi ojapoha-rami erejapo upe vaꞌe mbaꞌe eremeꞌẽ meme hagwã Nhandejáry-pe. Oĩve joty erejapo vaꞌerã íxupe. Tapejogwereko porã katu. Tapehayhu rei katu Nhandejáry-pe. Upéixa mixĩve vaꞌe-rehe pende resarái eꞌỹha-rami ave, pepena katu tuvixave vaꞌe-rehe, heꞌi onhemboasy-vy fariseu kwéry-rehe."
42,11,43,"—Apomboasy voi peẽ-my, fariseu kwéry. Pehasa asy vaꞌerã peẽ penhemboetese rei-gwi, heꞌi. —Ojeporahéi haty-rupi ereho penhemboetese rei hagwã. Upéixa-gwi eregwapyse mburuvixa kwéry paꞌũ-my ha peho ramo mbaꞌejogwa haty-py ereipota enterove ne mboete rei."
42,11,44,"—Apomboasy voi peẽ-my, pemohembiapo vai uka kente kwéry-pe. Upéa-rehe erehasa asy vaꞌerã, heꞌi. —Peẽ peikwaa niporãi voi judeu kwéry ogwata hetekwe renda ári. Ha oĩ omano vaꞌekwe retekwe omoĩ rei itagwy-py hendaty eꞌỹ-py omoĩ. Upéi oikwaa eꞌỹ-gwi judeu ogwata arã hiꞌári. Ndoikwaái-gwi ojapo vai arã. Ha peẽ fariseu kwéry upéixa ave penhomi kente kwéry-gwi Nhandejáry nheꞌẽ hiꞌarandurãgwe ha upéixa pemohembiapo vai uka íxupe kwéry, heꞌi Hesu onhemonheꞌẽ-vy."
42,11,45,"Upéa-rehe heꞌi íxupe peteĩ teko mboꞌeha:—Mboꞌeháry, upéixa ramo ere vai ore-rehe ave, erenheꞌẽngi arã moꞌã ore-rehe, heꞌi Hesu-pe ndovyꞌáiry-gwi. Ndojohu porãi inheꞌẽgwe."
42,11,46,"Ha Hesu katu heꞌi:—Apomboasy voi peẽ-my peẽ Moisés remimombeꞌukwe mboꞌeha kwéry, pehasa asy-ta ave. Pene rembiapo vai kente kwéry-rehe. Pemombeꞌu ramo Nhandejáry nheꞌẽ, Moisés amyrĩ ohai vaꞌekwe, hasyve nheꞌẽ pemombeꞌu. “Tapeiko ko nheꞌẽ-rupi” peje rei pene renduha kwéry-pe. Mbaꞌe ipohýi eterei ogweraha moꞌã hagwãixa pene remimombeꞌukwe oiko íxupe kwéry. Ha, “Tapeiko ko nheꞌẽ-rupi” peje hese. Peẽ ae ndereiko moꞌãi vaꞌerã upe ne remimombeꞌukwe-rupi."
42,11,47,"—Pehasa asy-ta ave pene rembiapo vaikwe-rehe. Myamyrĩ kwéry pene ramoigwasu kwéry ojuka meme vaꞌekwe Nhandejáry nheꞌẽ-py omombeꞌu vaꞌety-pe. Ha peẽ katu pemopuꞌã itaꞌi pemoĩ porã hagwã ijukapyre rendagwe-py. Upéa-rupi pemoĩru joty hembiapo vai vaꞌe kwéry-pe. “Hembiapo porã oiko-vy vaꞌekwe nhane ramoigwasu” peje joty pemombeꞌu-vy. Nhandejáry nheꞌẽ omombeꞌu vaꞌety-pe ojuka vaꞌekwe, ha ãy katu peẽ pejohu porã upe hembiapo vaikwe.“Amondo-ta íxupe kwéry xe nheꞌẽ-py omombeꞌu vaꞌety, xe nheꞌẽ mosarambihaty ave. Oĩ arã gwĩ pene rembijuka ukarã. Oĩ ave arã gwĩ pene remimbohasa asyrã”heꞌi vaꞌekwe Nhandejáry omombeꞌu-vy, heꞌi Hesu onhemonheꞌẽ-vy íxupe kwéry. Series, "
42,11,50," —Ha haꞌe-ta peẽ-my, heꞌi. —Upéa heꞌi vaꞌekwe Nhandejáry ombohasa asy hagwã ãygwa-pe ave. Ymagware inheꞌẽ-py omombeꞌu vaꞌety kwéry jukahare-rehe ombohasa asy-ta ãygwa-pe ave.—Ymagware Abel amyrĩ gwive amyrĩ peve ojuka meme vaꞌekwe Nhandejáry nheꞌẽ mombeꞌuhaty-pe. amyrĩ-pe ojuka Nhandejáry roka-py. Mymba ohapyhaty renda ypy-py onhegwahẽ eꞌỹ haty renonde-py ipaꞌũ-my oime jave amyrĩ, ojuka vaꞌekwe ave íxupe. Ha ãygwa, “Iporã rei” heꞌi moꞌã ymagware rembiapokwe-rehe. Upéixa-gwi, ymagware rembiapo vaikwe ojohu porã-gwi ombohasa asy-ta ave ãygwa kwéry-pe Nhandejáry. Series, "
42,11,52,"—Apomboasy voi peẽ-my, peẽ Moisés remimombeꞌukwe mboꞌeha kwéry. Pevyꞌareꞌỹ vaꞌerã. Naiporãi pende rekoha. Pemonheꞌẽ rei rei meme Nhandejáry nheꞌẽ. Ndaperoviaséi íxupe. Ha hese ojeroviase vaꞌe-pe ndapehejái ojerovia ave hese peiko-vy. Upéa-rehe pehasa asy-ta voi, heꞌi Hesu Moisés amyrĩ remimombeꞌukwe omombeꞌu vaꞌe kwéry-pe onheꞌẽ-vy."
42,11,53,"Heꞌi rire, Hesu osẽ oho-vy upe fariseu róga-gwi. Osẽ rire judeu rekomboꞌehaty kwéry, fariseu kwéry ave opyta ipoxy hese. Ombojevy jevy inheꞌẽ. Oporandu opaixagwa-rehe omonheꞌẽ avy ukase moꞌã hagwã hikwái. Oheka heka rei ndotopái hembiapo vaikwe. Inheꞌẽ-rehe, hembiapo-rehe hembiapo vai ombojase moꞌã hese. Ha ndikatúi omboja rei hese. Hembiapo porã meme mate Hesu."
42,12,1,"Upe jave ojogweroaty aty heta kente. Heta eterei-gwi onhomoanhamba, opyrũmba ojóehe. Ha Hesu katu gwemimboꞌe kwéry-pe ranhe heꞌi:—Ani kena ererovia rei fariseu nheꞌẽ. Pene mbotavyse. Mbojape mbovuha nhanhomiha-rami opyꞌa kyꞌaha omoꞌã kwaa, heꞌi. —Ani katu upéixa ereiko teĩ. Omokanhy vaꞌekwe gwive ojehexa uka jevy joty vaꞌerã. Nhane reminhomigwe gwive ojekwaapa joty vaꞌerã. Opa ne remimombeꞌukwe nhemi ha-py ere vaꞌekwe, atýra-py ohendu endu vaꞌerã. Ere mbegwe mbegwe vaꞌekwe nde róga-py omombeꞌu hatã hatã jevy vaꞌerã. Enterove remiendurã-rupi omombeꞌu hatã hatã vaꞌerã. Fariseu rekoha-rami ani ereiko teĩ, heꞌi Hesu ohekomboꞌe-vy gwemimboꞌe kwéry-pe."
42,12,4,"Heꞌi ave Hesu:—Peẽ, xe rembiayhu vaꞌe kwéry, ani erekyhyje rei teĩ. Oĩ nhande rete jukaharã. Nhane nheꞌẽgwe-rehe ae ndaipuꞌakáiry voi. Ani erekyhyje rei teĩ íxugwi. Tupã Nhandejáry tee-gwi ae erenhemokirirĩ erenhemomirĩ vaꞌerã. Haꞌe oipeꞌa vaꞌerã ndéhegwi nde rekove. Ha upe rire oikwaa mamo pa ogwahẽ-ta ne nheꞌẽgwe. Haꞌe ipuꞌaka tee vaꞌe voi. Oikwaa ne mondo hagwã anháy renda-py. Upe nde rekove oipeꞌa kwaa vaꞌe-gwi mate erenhemomirĩ vaꞌerã."
42,12,6," —Ani erekyhyje teĩ. Nhandejáry pene nhangarekoha voi. Ne manduꞌa katu manimbe-rehe. Mixĩ eterei-gwi yvypóry nopenáiry hese. Nhavende ramo, mokõi-rehe mixĩmi nhagana arã. Ndovaléi voi yvypóry-pe. Nhandejáry ae onhangareko hese kwéry. Hymba tee voi manimbe. Omano ramo peteĩ, haꞌe oikwaa gwymba omano ramoha hese kwéry opena-gwi. Ha nde-rehe openave gwembiayhu tee-gwi. Oikwaa voi nde rehegwa. Ne akã ragwe jepe peteĩ teĩ oipapapa-ma gwembiayhu tee-gwi. Upéixa-gwi ani erekyhyje teĩ vaꞌerã avave-gwi. Series, "
42,12,8,"—Ha xe katu, heꞌi ave —xe Nhande Rykeꞌy tee vaꞌe. Ere ramo nde rapixa-pe: “Hesu reroviaha voi ko xe” xe ave haꞌe arã Nhandejáry rembigwái yváy pygwa kwéry-pe: “Xe rembiayhu voi upe vaꞌe” haꞌe arã nde-rehe."
42,12,9,"Ha ere ramo “Xe ndajerovia moꞌãi Hesu-rehe. Xe ndaiko moꞌãiry Hesu rembigwái ramo” ere ramo, xe ave haꞌe arã Nhandejáry rembigwái yváy pygwa kwéry-pe: “Ndahaꞌéi voi xe reꞌýi upe vaꞌe” haꞌe arã nde-rehe."
42,12,10,"—Xe ko Nhande Rykeꞌy tee vaꞌe. Ne rembiapo vai ramo, xe-rehe erenheꞌẽ rei rei ramo jepe, omboyke-ta joty ndéhegwi Nhandejáry ne rembiapo vaikwe. Nhandejáry Nheꞌẽ Marangatu tee vaꞌe-rehe ae erenheꞌẽ vai vai ramo nomboyke moꞌãvéi-ta ndéhegwi ne rembiapo vaikwe Nhandejáry. Nande pyꞌa potĩ moꞌãvéi opa eꞌỹ reheve."
42,12,11,"—Upéixa-gwi ou ramo ipoxy vaꞌe nde pyhy nde reraha-vy, ani erejapura nde pyꞌapy-py. Nde reraha ramo ojeporahéi haty-py, ani erejapura teĩ. Nde reraha ramo mburuvixa renonde-py, mburuvixagwasu renonde-py ave, ani erejapura teĩ ne nheꞌẽrã-rehe. “Mbaꞌe tipo haꞌe vaꞌerã? Mbaꞌéixa tipo anheꞌẽ-ta?” aipo-rami ani ere rei teĩ nde pyꞌapy-py ereho-vy."
42,12,12,"Nheꞌẽ Marangatu tee vaꞌe ae ne monheꞌẽ uka vaꞌerã. Ipoxy vaꞌe nde reraha jave, Nheꞌẽ Marangatu tee vaꞌe omeꞌẽ vaꞌerã nde-vy ne nheꞌẽrã, heꞌi Hesu gwemimondo kwéry-pe pono ikyhyje oho-vy.  "
42,12,13,"Hesu onhemonheꞌẽ ombaꞌe reta-rehe opena eterei vaꞌe-peHa ojogweroaty vaꞌe paꞌũ-gwi peteĩ heꞌi Hesu-pe:—Mboꞌeháry, emombeꞌu xe rykeꞌy-pe ombojaꞌo jaꞌo hagwã ore ru amyrĩ mbaꞌekwe. Xe ave aipota xe mbaꞌerã, heꞌi Hesu-pe."
42,12,14,Aipo ramo Hesu heꞌi íxupe:—Nahániry. Ndajúiry mbaꞌekwe ambojaꞌo hagwã. Mbaꞌeve nambojaꞌo ukáiry. Ndahaꞌéi upearã xe aju.
42,12,15,"Upéi heꞌi ave íxupe kwéry:—Pejeapysaka katu ko xe nheꞌẽ-rehe. Xáke, ani ereipota rei rei pende rapixa mbaꞌe. Nhane mbaꞌe reta reta rei ndahaꞌéi nhande rekoverã tee. Mbaꞌeve ndererekói ramo jepe, nde pyꞌa potĩ ramo ereiko porã vaꞌerã, heꞌi onhemonheꞌẽ-vy íxupe kwéry."
42,12,16,"Upéi arandu nheꞌẽ omombeꞌu ojogweroaty vaꞌe kwéry-pe. Imbaꞌe reta vaꞌe rehegwa-rami omombeꞌu gwekorã:—Oime arakaꞌe peteĩ imbaꞌe reta vaꞌe, ijyvy porã vaꞌe. Ijyvy porã-gwi nipo opuꞌã porã íxupe hemitỹgwe raꞌe. Heta eterei hemitỹgwe. Upéixa-gwi heꞌi opyꞌapy-py: “Upe xe remitỹgwe ryrurã mixĩ eterei. Heta eterei xe remitỹgwe. Ndaijái arã xe remitỹgwe ryru-py. Mbaꞌe tipo ajapo-ta?” heꞌi opyꞌapy-py."
42,12,19,"“Avyꞌa vaꞌerã voi ko xe” heꞌi. “Xe mbaꞌe reta reta xe mbovyꞌa vaꞌerã” heꞌi. “Nambaꞌapovéi arã aiko-vy, heta eterei-ma xe mbaꞌe kwéry-gwi. Naxe kaneꞌovéi-ma vaꞌerã” heꞌi. “Apytuꞌu-ta. Akaru-ta. Opaixagwa ajapo-ta anhembovyꞌa hagwã” heꞌi upe imbaꞌe reta vaꞌe opyꞌapy-py, heꞌi Hesu omombeꞌu-vy arandu rehegwa nheꞌẽ."
42,12,20,"—Ha upéixa oiko jave upe imbaꞌe reta vaꞌe, Nhandejáry heꞌi íxupe: “Nde, nane arandu porãi voi. Ne rembiereko heta ndovalevéi vaꞌerã nde-vy. Ko pyhare eremano ete-ma vaꞌerã. Ne mbaꞌekwe opyta rei-ta. Nde rekoviare mate oiporu-ta. Ndovaléi voi arã nde-vy ne mbaꞌe reta” heꞌi Nhandejáry upe ombaꞌe reta-rehe opena eterei vaꞌe-pe, heꞌi Hesu omombeꞌu-vy arandu rehegwa nheꞌẽ."
42,12,21,Upéi heꞌi ave omombeꞌu-vy íxupe kwéry:—Upéixa voi ombaꞌe reta-rehe opena eterei vaꞌe. Ombaꞌe reta reta ojéupe gwarã-rehe mate opena. Ha Nhandejáry remimbota-rehe nopenáiry. Ojéupe gwarã nonhongatu moꞌaĩ yváy-py.
42,12,22,Upéi omombeꞌu gwemimboꞌe kwéry-pe imbaꞌe-rehe:—Ani erejepyꞌapy teĩ ne remikotevẽrã-rehe. Anive ereporandu randu nde pyꞌapy-py upéa-rehe. “Maꞌerã tipo ajapo-ta xe remiꞌurã-rehe? Mbaꞌéixa tipo ajapo-ta xe aorã-rehe?” niporãi aipo ere erejepyꞌapy eterei ereiko-vy.
42,12,23,"Ndahaꞌéi nhane rembiꞌu-rehe, nhande ao-rehe jaiko porã Nhandejáry ndive."
42,12,24,"—Ne manduꞌa porã katu xopĩgwasu-rehe. Onhemitỹ eꞌỹ vaꞌe upéa, omonoꞌõ eꞌỹ vaꞌe ave, ojapo eꞌỹ vaꞌe gwembiꞌu renagwã vaꞌe ave, nomoĩngatúi gwemiꞌurã. Nhandejáry ae omongaru íxupe kwéry. Ha kente katu iporãve gwyra kwéry-gwi. Iporãve-gwi onhangareko porãve-ta hese kwéry Nhandejáry."
42,12,25," —Erejepyꞌapy eterei ne remikotevẽ-rehe. Nde ae nande puꞌakái ndéjehe. Nde ae ni peteĩ áry nderehupity kwaáiry nde tujave hagwã. Nde ae nande puꞌakái ndéjehe. Upéixa ramo anive erejepyꞌapy teĩ ne remikotevẽ-rehe, heꞌi Hesu omombeꞌu-vy. Series, "
42,12,27,"Upéi heꞌi ave:—Tapene manduꞌa katu yvoty nhu mygwa-rehe, okakwaa rei vaꞌe-rehe. Nombaꞌapói, noipogwãiry. Iporã rei oĩ-vy. Haꞌe-ta katu xe, Mburuvixagwasu Salomão amyrĩ ao iporã ete voi vaꞌekwe. Ha ijao-gwi iporãve voi yvoty."
42,12,28,"Ndahiꞌaréi vaꞌe voi yvoty. Ãy katu oĩ, koꞌẽ ramo ipirupa jevy-ma vaꞌerã, ohapy jevy-ma vaꞌerã, ndaiporivéi jevy-ma vaꞌerã. Nhandejáry mbaꞌe voi yvoty. Onhangareko porã ombaꞌe-rehe. Ha nde katu, nde ave Nhandejáry remimoingo vaꞌe voi nde. Yvoty-gwi nde tuvixave íxupe. Upéixa-gwi onhangareko porãve ave nde-rehe Nhandejáry. Maꞌerã nderejeroviái hese? Ejerovia ete katu hese nde pyꞌagwapy hagwã."
42,12,29,"—Ani erejapura teĩ ani erevyꞌareꞌỹ teĩ ne remikotevẽ-rehe. Ere rei rei nde pyꞌa-py, “Mbaꞌe tipo ajapo-ta ajohu hagwã xe remiꞌurã, xe ayꞌu hagwã?” ere rei nde pyꞌapy-py.—Ani erejapura eterei teĩ ne remikotevẽ-rehe."
42,12,32,"—Upéixa-gwi peẽ, xe rembiayhu kwéry ani pejapura rei teĩ. Napende retái ramo jepe, ani pekyhyje rei teĩ. Nhandejáry Nhande Ru yváy pygwa pende poravo-ma vaꞌekwe peiko hagwã hendive. Pemoirũ-ma vaꞌerã íxupe pene ruvixarã."
42,12,33,
42,12,35,"   Upéi heꞌi jevy Hesu:—Xe raꞌarõ katu xe Nhande Rykeꞌy tee vaꞌe agwahẽha óra. Amombeꞌu-ta peẽ-my mbaꞌéixa pa tekotevẽ xe raꞌarõ mburuvixa-pe ohaꞌarõ vaꞌe rehegwa nheꞌẽ-rami.—Oĩ vaꞌekwe imbaꞌe reta vaꞌe. Oho omenda vaꞌe karugwasu ha-py. Ha hembigwái kwéry ohaꞌarõ arõ íxupe ou jevy hagwã. Okuꞌa jopyha ndoipeꞌáiry. Tataendy nombogwéiry. Ohaꞌarõ tee oiko-vy. Omonhenduha ohaꞌarõ. Ogwahẽhaty ohaꞌarõ sapyꞌa ogwahẽ ramogwarã oipeꞌa hagwã okẽ.—Haꞌe-ta katu peẽ-my: Ovyꞌa voi vaꞌerã upe ijáry-rehe ohaꞌarõ vaꞌe kwéry. Ogwahẽ ramo ijáry, ogwereko porã vaꞌerã gwĩ gwembigwái ndokéiry vaꞌe-pe. Series, "
42,12,41,"Tembigwái gwerekwa rekovia opyta vaꞌe rehegwa nheꞌẽUpéi Pedro heꞌi Hesu-pe oporandu-vy:—Kivaꞌe-pe eremombeꞌu kuri arandu rehegwa nheꞌẽ, ore Járy? Ore-vy gwarã paraꞌe, entéro vaꞌe pegwarã paraꞌe? heꞌi oporandu-vy. —Ore, ndoroikwaáiry, heꞌi."
42,12,42,"—Amombeꞌu-ta peẽ-my tembigwái rekoha rehegwa nheꞌẽ-rami pehaꞌarõ hagwã peiko-vy, heꞌi. —Kivaꞌe po hekoha porã vaꞌe, kivaꞌe po hekoha vai ave amombeꞌu-ta peẽ-my, heꞌi.—Oĩ vaꞌekwe kwimbaꞌe heta hembigwái vaꞌe. Mombyry ohose-gwi heꞌi gwembigwái hiꞌarandu vaꞌe-pe: “Xe mbaꞌe-rehe enhangareko katu. Xe rembigwái kwéry-rehe eremanda ave. Erembojaꞌo jaꞌo hagwã eremeꞌẽ-vy hemiꞌurã kwéry íxupe gwarã” heꞌi. Upéa heꞌi rire oho oheja gwekoviarã ijáry. —Ogwahẽ jevy-ma ramo otopa jevy gwembigwái-pe. Ovyꞌa voi arã upe ijáry nheꞌẽ-rupi omanda porã vaꞌe ogwahẽ jevy-ma ramo herekwa. —Anhetegwa amombeꞌu-ta peẽ-my: Upe herekwa vaꞌe ovyꞌa eterei vaꞌerã gwembigwái ndive. Ovyꞌa-gwi heꞌi vaꞌerã íxupe: “Iporã voi ne rembiapokwe. Avyꞌa voi ne rembiapokwe-rehe. Upéixa-gwi xe areko vaꞌe-rehe erenhangareko meme-ta.” Aipo heꞌi arã ijáry gwembigwái porã vaꞌe-pe."
42,12,45,"—Ha ndovyꞌa moꞌãi vaꞌerã upe ijáry nheꞌẽ-rupi ndoikói vaꞌe, omanda vai vaꞌe. Upéa, ndoúi jave ijáry, heꞌi rei arã nipo opyꞌapy-py “Hiꞌare-ta voi xe rerekwa.” Ha upéa-rehe nahembiapo porãvéi-ma. Tembiapo vai vai ojapo. Onhembosarái hembigwái ambue kwéry-rehe, kwimbaꞌe-pe kunha-pe ave oinupã nupã oiko-vy. Okaru karu oiko-vy. Okaꞌu kaꞌu ave oiko-vy."
42,12,46,"—Ha hembiapo vai jave, ojáry-rehe naimanduꞌavéi jave, ogwahẽ jevy vaꞌerã ijáry. Ogwereko asy asy ete uka vaꞌerã gwembigwái hembiapo vaikwe-rehe. Omoĩ uka vaꞌerã upe gwembigwái hembiapo vai vaꞌe kwéry ha-py. Nhandejáry-rehe ndojeroviái vaꞌe ha-py omondo arã íxupe."
42,12,47,"—Haꞌe-ta ave peẽ-my: Upe ijáry remimbota oikwaa-ma jave ojapo eꞌỹ vaꞌe ohasa asy asy vaꞌerã. Gwembiapo porã eꞌỹ-rehe ohasa asy vaꞌerã. Ndojaposéi-gwi ndojapói. Ha upe ijáry remimbota ndoikwaái vaꞌe hembiapo vai-rehe jepe ndohasa asy etéiry vaꞌerã joty.—Heta omeꞌẽ meꞌẽ rire nhande-vy, hekovia heta ojerure rure ave arã. Hetave tave omeꞌẽ rire, hetave tave ave ojerure rure arã nhande-vy."
42,12,49,Upéi heꞌi jevy Hesu:—Aju vaꞌekwe ko yvy-py. Tata-rami aru xe puꞌaka kente kwéry-rehe. Ambojepotase eterei vaꞌe vérami aiko-vy pyaꞌe hendy porã hagwã.
42,12,50,Tekotevẽ ae ahasa asy xe aiko-vy ou eꞌỹ mboyve. Ajepyꞌapy hese ahaꞌarõ-vy. Ahasa asy haꞌarõ-vy.
42,12,51,—Pende pyꞌa-py penhemongeta rei xe-rehe. “Ou ombopyꞌagwapy enterove-pe peteĩxa oiko hagwã hikwái. Ou ponove ndaijaꞌéi ojóehe ou-vy” peje rei xe-rehe peiko-vy. Ndahaꞌéiry upéa-rehe xe aju. Aju kente kwéry ambojaꞌo-vy. Ndaijojavéi voi vaꞌerã kente kwéry xe-rehe ha-py. Napeteĩxáiry voi vaꞌerã.
42,12,52,"Ãy gwive heꞌýi kwéry, peteĩ óga gwigwa napeteĩxavéi vaꞌerã xe moirũ vaꞌe ipaꞌũ-my oĩ-gwi. Ndaijojavéiry arã gweꞌýi kwéry ndive upéixa-gwi."
42,12,53,"Túvy ijaꞌeꞌỹ vaꞌerã gwaꞌýry-rehe ha taꞌýry gwu-rehe. Kunha ijaꞌeꞌỹ vaꞌerã omemby kunha-rehe ha imemby kunha osy-rehe. Kunha ijaꞌeꞌỹ vaꞌerã ome sy-rehe. Imena sy ijaꞌeꞌỹ vaꞌerã omemby rembireko-rehe ave. Napeteĩxái ojohayhu vaꞌerã xe-rehe ha-py, heꞌi onhemombeꞌu-vy Hesu."
42,12,54," Heꞌi ave gwenonde-py ijaty okwa vaꞌe-pe:—Ygwasu-gwi ou ramo arai oky hagwã, “Oky-tama nhande-vy” peje ramo, oky voi."
42,12,55,“Yvy aku-gwi ou yvytu haku vai hagwã nhande-vy” peje ave. Haku vai voi ave.
42,12,56,"Arai erehexa ramo ereikwaa-ma oky hagwã. Yvytu aku nde pete ramo ereikwaa-ma haku vai-ta ave. Áry-rehe ne arandu voi. Maꞌerã-gwi nane arandu porãi Nhandejáry rehegwa nheꞌẽ erehendu hagwã. Nde, nde pyꞌa kyꞌaha eremoꞌã kwaa, maꞌerã-gwi nane arandu porãi erehexa kwaa hagwã xe-rehe. Mbavaꞌe-rehe po heꞌise xe rembiapo porã ndapeikwaái voi. Maꞌerã-gwi po nderejehexa kwaáiry nde rekoha-rehe ne arandu porã hagwã? heꞌi onhemonheꞌẽ-vy."
42,12,58,"—Oĩ ramo nde-vy ipoxy vaꞌe, heꞌi ramo nde-vy: “Ne rembiapo vai vaꞌekwe xe-vy. Nerembohekoviái xe-vy xe mbaꞌe ne rembiporu vaꞌekwe. Upéa-rehe aha-ta mburuvixa-pe oromombeꞌu-vy.” Aipo heꞌi ramo nde-vy, ani nde poxy teĩ joty. Enheꞌẽ mbegwe mbegwe joty íxupe. Nde reraha ramo mburuvixa renda-py, tape-rupi erenheꞌẽ porã porã joty íxupe ponove ipoxy ne ndive. Ereiko porã jevy hagwã indive embopyꞌa porã jevy ndejéupe. Ipoxy reheve ogwahẽ ramo mburuvixa renda-py, niporãi arã voi nde-vy. Ne rembiapo vai-rehe mburuvixa ne moĩ uka arã preso. Polícia-pe nde pyhy uka vaꞌerã, nde reraha uka vaꞌerã. Nde, neresẽvéi-ma vaꞌerã ne moĩ hagwe-gwi. Erembohekoviapa ete-ma rire mate, ne mosẽ jevy vaꞌerã, heꞌi Hesu."
42,13,1,"Ndererovái ramo nde rekoha, eremano vaꞌerãUpe jave ogwahẽ Hesu ha-py omombeꞌu íxupe:—Mburuvixa Pilatos ojuka uka arakaꞌe gwĩ galileu kwéry-pe. Oime jave Nhandejáry-pe ojeporahéi haty-py, ojuka íxupe kwéry. Nhandejáry-pe omboete jave gwymba ojuka uka-vy íxupe ave ojuka, heꞌi omombeꞌu-vy."
42,13,2," Upéa-rehe Hesu heꞌi íxupe kwéry:—Ani ere teĩ nde pyꞌapy-py: “Ojejavy eterei vaꞌe-pe mate Nhandejáry ombohasa asy onhehundipa” ani ere teĩ upéa-rehe, heꞌi. —Anhete haꞌe-ta nde-vy, ndererovái ramo nde rekoha, sapyꞌa ou vaꞌerã Nhandejáry ne mbohasa asyharã, ne rembiapo vai-rehe eremano vaꞌerã, heꞌi onhemonheꞌẽ-vy íxupe kwéry. Series, "
42,13,4," —Hoꞌa-ma ramo vaꞌekwe upe óga yvate vate vaꞌe héry Siloé, dezoito omano vaꞌekwe. Hiꞌári hoꞌa-gwi omano joa-ma hikwái. Kóxa ani peje teĩ hese kwéry: “Hembiapo vai eterei vaꞌe voi nipo raꞌe. Jerusalém mygwa kwéry-gwi nipo raꞌe hembiapo vaive raꞌe. Upéa-gwi nipo raꞌe ombohasa asy íxupe Nhandejáry onhehundipa hagwã.” Ani peje teĩ aipo-rami hese kwéry. Anhete haꞌe-ta nde-vy. Ndererovái ramo nde rekoha, nderejeroviái ramo Nhandejáry-rehe, nde ave upeixa sapyꞌa eremano arã, erenhehundi arã, heꞌi Hesu onhemonheꞌẽ-vy íxupe kwéry. Series, "
42,13,6,Figo máta rehegwa nheꞌẽHa upéi katu Hesu omombeꞌu arandu nheꞌẽ figo máta rehegwa nheꞌẽ-rami.—Uvaty mbyte-py kwimbaꞌe onhoty vaꞌekwe peteĩ figo yvyrarã. Upéi hiꞌare rire ou oheka moꞌã ijyva figo. Ha ndojohúi. Upéixa-gwi heꞌi gwembigwái-pe uvaty-rehe onhangareko vaꞌe-pe: “Ohasa-ma mbohapy roꞌy upe figo máta anhoty hagwe. Hiꞌa-rehe aju meme moꞌã. Ndaipóri. Ndahiꞌáiry joty. Oĩ rei-ma. Eity íxupe” heꞌi gwembigwái-pe.
42,13,8,"Ha hembigwái heꞌi íxupe: “Iporãve ereheja peteĩ roꞌyve íxupe” heꞌi hembigwái gwerekwa-pe. “Ajoꞌo porã-ta ijerekwe-rehe. Amohuꞌũ-ta amoporãve yvy ijerekwe-rehe. Peteĩ roꞌy rire jevy hiꞌa ramo iporã arã. Ha hiꞌa eꞌỹ vyteri ramo katu, aity arã íxupe” heꞌi gwerekwa-pe.Upe arandu rehegwa nheꞌẽ, figo yvyra rehegwa-rami omombeꞌu Hesu."
42,13,10,"Kunha ikarapã vaꞌe-pe ombogwera HesuPeteĩ pytuꞌuha áry-py Hesu oho jevy omombeꞌu ojeporahéi haty-py. Ha ogwahẽ kunha ikarapã vaꞌe. Ojapo-ma dezoito roꞌy ikarapãha oiko-vy. Ndahiꞌyvi porãvéi-ma. Anháy ojepota hese-gwi omokarapã íxupe. Ha ohexa-ma ramo íxupe, Hesu ohenói gwenda-py. Upéi heꞌi íxupe:—Kunha, orombogwera-ma nde rasy vaikwe-gwi, heꞌi hese opo omoĩ-vy. Upe jave opuꞌã porã-ma kunha.—Nhandejáry imarangatu tee vaꞌe, heꞌi kunha omboete-vy. Nhandejáry ombogwerahare-pe omombaꞌegwasu."
42,13,14,"Upéa-rehe ojeporahéi haty járy heꞌi ojogweroaty vaꞌe kwéry-pe:—Ani teĩ ereju pytuꞌuha áry-py ne mbogwera uka hagwã, heꞌi. —Áry rei-py katu ereju vaꞌerã, heꞌi íxupe. —Seis áry meme-py nhambaꞌapo meme. Peteĩ áry-py japytuꞌu. Anive ereju pytuꞌuha áry-py ne mbogwera hagwã, heꞌi íxupe ipoxy-vy."
42,13,15,"Hesu katu heꞌi íxupe:—Nde, nde pyꞌa kyꞌaha eremoꞌã kwaa eterei. Erenhemboete rei ereiko-vy. Ndereikwaa porãi Nhandejáry nheꞌẽ, heꞌi. —Pytuꞌuha áry-py meme eremboyꞌu ne rymba kwéry. Erejora ne rymba vaka, ne rymba mburika ave eremboyꞌu hagwã ereraha-vy y rembe-py imboyꞌu-vy, heꞌi. —“Ndahaꞌéi tembiapo rei ajapo amboyꞌu-vy” ere ereho-vy. “Áry meme hoyꞌu hagwã ndahaꞌéi hembiapo rei” ere. “Amboyꞌu hagwã ae xe rymba” ere. —Upéixa voi ave ambogwera arã pytuꞌuha áry-py. Kente iporãve voi mymba-gwi. Ha ko kunha Abraão remiarirõre voi. Ojapo-ma dezoito roꞌy anhaygwasu Satanás ndopoíry íxugwi. Omokarapã-ma íxupe. Iporã voi pytuꞌuha áry-py imbaꞌasy, anhaygwasu remimoĩgwe ajorapa-ma kunha-gwi, heꞌi oikwaa ukase-vy huvixa kwéry-pe gwembiapo porã."
42,13,17,"Inheꞌẽgwe ohendu-ma ramo, otĩ-ma hese ijaꞌeꞌỹ vaꞌe kwéry. Ha enterove ojogweroaty aty vaꞌe ogwerovyꞌa Hesu rembiapokwe."
42,13,18, Heꞌi íxupe kwéry Hesu:—Mbaꞌéixa aikwaa uka-ta peẽ-my Nhandejáry nhande ruvixaha? Mbaꞌeixagwa nheꞌẽ aiporu-ta pene moꞌarandu hagwã? heꞌi.
42,13,20,Upéi heꞌi jevy:—Mbaꞌeixagwa nheꞌẽ aiporu-ta aikwaa uka hagwã peẽ-my Nhandejáry nhande ruvixaha? heꞌi.
42,13,22," Hesu ogwata gwata oho-vy Jerusalém-my. Tetã-rupi, tetãꞌi-rupi ohasa oho-vy. Ohasa ramo omboꞌe mboꞌe upe pygwa kwéry-pe. Upe jave peteĩ oporandu íxupe:—Mboꞌeháry, ndahetái tipo onheresende vaꞌerã? heꞌi."
42,13,24,"Hesu katu arandu nheꞌẽ omombeꞌu íxupe, okẽ rehegwa nheꞌẽ-rami.—Oĩ okẽ ereike hagwã yváy-py. Ipoꞌi vaꞌe voi. Hasy peve ohasa vaꞌerã. Heta vaꞌe ohasase moꞌã pe okẽ-rupi. Anhetegwa haꞌe-ta nde-vy. Ne kyreꞌỹ reꞌỹ katu erehasa porã hagwã pe okẽ-rupi, heꞌi Hesu ombojerovia ukase moꞌã-vy íxupe."
42,13,25,Upéi omombeꞌu jevy Nhandejáry rehegwa nheꞌẽ óga járy rehegwa-rami.—Óga járy opuꞌã omboty hagwã gwokẽ. Omboty-ma ramo ndikatuvéi-ma ereike koty-py. Okẽ-my rei erenheꞌẽ-ta. “Eipeꞌa ne rokẽ oroike hagwã” ere rei arã óga járy-pe. Ha upéixa ave ere rei arã Nhandejáry-pe. Ereipota moꞌã okẽ oipeꞌa-gwi nde-vy. “Ndoroikwaái voi nde” heꞌi arã nde-vy. “Ndaikwaái xe” heꞌi arã nde-rehe.
42,13,26,"Ha nde katu ere arã, “Nde karu rovái tee vaꞌekwe xe. Ne ndive hayꞌu vaꞌety tee vaꞌekwe xe. Xe retã-my xe mboꞌe tee vaꞌekwe ave nde” ere arã íxupe."
42,13,27,"Haꞌe ae heꞌi arã nde-vy, “Xe katu, ndoroikwaái voi” heꞌi arã nde-vy. “Tereho mombyry xéhegwi. Nde ne rembiapo vai-gwi ndikatúi ereike koꞌa-py. Nde-vy ndaipeꞌa moꞌãi ereike hagwã” heꞌi arã Nhandejáry nde-vy."
42,13,28,"Upéa-rehe erejaheꞌo vaꞌerã. Ndaikatúi ereike-gwi Nhandejáry nhande ruvixa oiko haty-py, nde vyꞌareꞌỹ vaꞌerã. Ne ramói amyrĩ Abraão oiko-ta Nhandejáry ndive. Ne ramói amyrĩ Isaque ave oiko-ta Nhandejáry ndive ave. Ne ramói amyrĩ Jacó ave oiko-ta Nhandejáry ndive ave. Nhandejáry nheꞌẽ-py omombeꞌu vaꞌety amyrĩ kwéry ave oiko-ta indive. Haꞌe kwéry meme Nhandejáry ndive oikopa vaꞌerã. Ha nde, mombyry-gwi rei erehexa arã íxupe kwéry. “Ndikatúi ereike koꞌa-py” heꞌi arã Nhandejáry nde-vy, heꞌi arandu nheꞌẽ oiporu-vy íxupe kwéry."
42,13,29,—Haꞌe-ta peẽ-my heta heta judeu eꞌỹ vaꞌe omoirũ-ta Nhandejáry gwuvixarã-pe. Yvy apy gwive opa yvy arigwa oho-ta ave oiko hagwã Nhandejáry nhande ruvixa oiko haty-py. Upe-py ogwapy-ta indive yváy-py.
42,13,30,"Ha heta oĩ ãy onhemboete uka eꞌỹ vaꞌe. Ha yváy-py tuvixa mbaꞌe vaꞌerã Nhandejáry-pe. Heta oĩ ave ãy onhemboete ukaseve vaꞌe. Ha natuvixa mbaꞌéiry voi vaꞌerã Nhandejáry-pe, heꞌi íxupe kwéry Hesu omombeꞌu-vy."
42,13,31,"Ha upe jave gwĩ fariseu kwéry ogwahẽ ijukaharã omombeꞌu íxupe.—Nde jukaharã ogwahẽ-tama, heꞌi íxupe. —Ekwa katu. Ekanhy mani íxugwi. Herodes, nhande ruvixagwasu nde juka ukase-ma, heꞌi íxupe."
42,13,32,"Hesu ae heꞌi:—Xe areve-ta koꞌa-py. Nakanhy moꞌãi voi íxugwi. Nhandejáry oipota-ma ramo mate amano vaꞌerã. Ndahaꞌéi mburuvixa nheꞌẽ-py amano vaꞌerã, heꞌi Hesu. —Mbarakajagwasu hembiapo nhemi nhemi ombotavy gwemiꞌurã-pe. Upéixa ete ne mbotavy meme Herodes, heꞌi Hesu Herodes-rehe. —Tereho jevy emombeꞌu íxupe xe nheꞌẽgwe, heꞌi. “Oĩve xe rembiaporã” ere íxupe. “Hetave anháy amosẽ-ta, hetave tave ambogwera-ta vyteri” ere íxupe, heꞌi Hesu omombeꞌu uka-vy. —“Koꞌẽ mbue mbue ramo mate ambopa-ta xe rembiaporã” ere íxupe kuri."
42,13,33,"“Aikwaa-ma amanotaha óra” ere íxupe, heꞌi. —“Ãy katu, koꞌẽ ramo ave ahase ha-py aha-ta” ere íxupe. “Ndahaꞌéi ko tetã-my amano vaꞌerã. Aha ranhe-ta Jerusalém tetã-my amano hagwã upe-py” ere íxupe. “Jerusalém tetã mygwa meme ojuka Nhandejáry nheꞌẽ-py omombeꞌu vaꞌety-pe” ere íxupe, heꞌi Hesu omondo onheꞌẽgwe mburuvixagwasu-pe."
42,13,34,"Upéi heꞌi Jerusalém tetã mygwa kwéry-rehe:—Yma gware ãy peve erejuka meme Nhandejáry nheꞌẽ-py omombeꞌu vaꞌety-pe. Ombou ramo nde ha-py, erejuka meme íxupe. Ita-py erejapi íxupe ijuka-vy. Upéixa pejapo meme voi peẽ. Xe aipota voi xe-rehe erejerovia. Xe rembiayhurã amboatyse xe ndive xe renda pygwarã. Ha nderejeroviaséi xe-rehe, heꞌi. —Yrygwasu raꞌy kwéry ojerovia osy-rehe. Ojohu-tama ramo ivai vaꞌe ou, omboaty ipepogwy-py. Haꞌe onhangareko porã hese kwéry. Ohayhu porã gwaꞌy kwéry-pe. Xe ave, yrygwasu-rami, anhangareko porãse moꞌã pende-rehe kwéry. Ha nderejeroviaséi xe-rehe."
42,13,35,"—Pejeapysaka katu, anhete haꞌe-ta nde-vy, aha-tama ko xe, oroheja-tama. Ava osẽ vaꞌe-rami hóga-gwi, aha ave ne renda-gwi. Ha ndaxe rexavéi-ma vaꞌerã. Agwahẽ jevy-ma ramo, xe rexa jevy-ma ramo, ere arã xe-vy: “Tande rovasa ete katu Nhandejáry. Haꞌe ne mbouha-rupi eregwahẽ ore-vy” ere arã xe-vy, heꞌi Hesu onhemombeꞌu-vy íxupe kwéry."
42,14,1,"1 Peteĩ pytuꞌuha áry-py Hesu oho okaru fariseu róga-py. Fariseu kwéry ruvixa upe vaꞌe. Ha heta heta kente oĩ hóga-py. Orepara para Hesu-rehe oĩ-vy hikwái. Hiꞌypa-ma kwimbaꞌe irurupa vaꞌe oĩ ave upe-py. Hesu renonde-py oĩ. Ha fariseu kwéry, Moisés remimombeꞌukwe mboꞌeha kwéry ave ohaꞌarõ ohexa hagwã.—Mbavaꞌe nipo Hesu ojapo arã, heꞌi ojóupe hikwái. —Oporombogwera-ta paraꞌe pytuꞌuha áry-py. Ndopytuꞌu tee moꞌãi paraꞌe gwembiapo-gwi, heꞌi ojóupe orepara para jave Hesu-rehe.Upéi Hesu heꞌi íxupe kwéry:—Mbavaꞌe tipo iporã Nhandejáry-pe jajapo hagwã pytuꞌuha áry-py? Oipota tipo nhaporombogwera? Oipota tipo ndajaiporiahuverekói hasy vaꞌe-pe? Peẽ nipo pejohu vai raꞌe nhaporombogwera ramo pytuꞌuha áry-py."
42,14,4,"Ha okirirĩmba íxugwi.Upe-ma ramo ombogwera hasy vaꞌe-pe. Upéi heꞌi íxupe:—Tereho jevy nde róga-py, heꞌi íxupe Hesu."
42,14,5,"Upéi omombeꞌu jevy íxupe kwéry pytuꞌuha áry rehegwa nheꞌẽ.—Peẽ kwéry, sapyꞌa pembaꞌapo ave pytuꞌuha áry-py, heꞌi íxupe kwéry. —Nde raꞌy hoꞌa ramo ygwa-py, ne rymba hoꞌa ramo ave, sapyꞌa erenohẽ jevy arã upe ygwa-gwi. Nderéi vaꞌerã “Nanohẽ moꞌãi pytuꞌuha áry-py” aipo ndere moꞌãi. Erenohẽ pyaꞌe vaꞌerã."
42,14,6,"Ohendu-ma ramo upéa nheꞌẽ, ndikatúi ojohu vai."
42,14,7,Mbaꞌéixa pa oiporavo gwenagwã ogwapy hagwã rehegwa nheꞌẽHa gwĩ fariseu ohenói vaꞌekwe ou heta okaru porã hagwã. Ha ogwahẽ ramo peteĩ teĩ oiporavo gwenagwã ogwapy hagwã. Iporãve rãve vaꞌe-py ogwapyse. Upéa-rehe Hesu omombeꞌu íxupe kwéry arandu rehegwa nheꞌẽ omenda vaꞌe rehegwa nheꞌẽ-rami. Heꞌi:
42,14,8," —Ne renói ramo erekaru hagwã omenda vaꞌe ha-py, ani erenhembotuvixa eterei eregwapy hagwã. Ejehexa uka porã katu. Imbotuvixapyrã vaꞌe renda-py ani eregwapy teĩ. Imbotuvixapyrã eꞌỹ-rupi eiko pono ne mbova óga járy nde gwapy ha-gwi. “Niporãi eregwapy koꞌa-py. Ko vaꞌe mburuvixave renda ae ko. Haꞌe ae ogwapy-ta koꞌa-py. Nde, eregwapy mombyryve xéhegwi” pono heꞌi nde-vy. Aipo-rami ne mbova ramo nane mbovyꞌái arã. Ne mopuꞌã puꞌã ramo ne motĩ-ma arã. Series, "
42,14,10,Iporãve eregwapy imbotuvixapyrã eꞌỹ hagwã-rami. Upe-py eregwapy jave óga járy ou arã nde ha-py: “Iporãve xe ypy pyve eregwapy koꞌa-py erekaru porãve arã nde” heꞌi arã nde-vy ne mbotuvixave-vy vaꞌerã. Upéixa ramo ohendu vaꞌe ne mbotuvixave vaꞌerã enterovéa-gwi.
42,14,11,"Haꞌe-ta peẽ-my, onhembotuvixaseve vaꞌe-rehe avave nopenáiry, ha upe onhemomirĩve vaꞌe-pe katu ombotuvixave vaꞌerã."
42,14,12,"Upéa omombeꞌu rire heꞌi gwenoihare-pe:—Nde, ereporomongaru porãse ramo, ani erehenói nde-vy jevy ne mongaru vaꞌerã kwéry-pe. Nde rapixa kwéry, nde ryvy kwéry, nde rykeꞌy kwéry, nde reꞌýi kwéry, nde rapixa imbaꞌe reta vaꞌe kwéry ave ani erehenói upe vaꞌe kwéry mante eremongaru porã hagwã. Haꞌe kwéry ne renói jevy arã ne mohekoviarõ uka arã. Ha ko yvy-py mate iporã vaꞌerã nde-vy."
42,14,13," —Iporãve ereporomongaru porãse ramo jepe ne mohekoviarõ eꞌỹ vaꞌerã-pe joty erehenói. Iporiahu vaꞌe kwéry, ikarapã vaꞌe kwéry, ogwata eꞌỹ vaꞌe kwéry, hesapyso eꞌỹ vaꞌe kwéry ave erehenói vaꞌerã eremongaru porã hagwã íxupe kwéry. Upe vaꞌe kwéry ndogwerekói mbaꞌeve ne mongaru jevy hagwã. Upéa erejapo ramo Nhandejáry katu nde rovasa porã arã yváy-py, heꞌi íxupe. —Upe áry-py, entéro omano vaꞌekwe gwive omoingove jevy vaꞌerã áry-py, nde rereko porã vaꞌerã Nhandejáry ne rembiapo porãkwe-rehe, heꞌi Hesu omboꞌe-vy. Series, "
42,14,15,"Kente kwéry omongaru uka vaꞌe rehegwa nheꞌẽPeteĩ indive okaru vaꞌe ohendu-ma ramo heꞌi íxupe:—Nhandejáry nhande ruvixa oiko haty-py, ovyꞌa ete vaꞌerã indive okaru ramo."
42,14,16,"—Néi, heꞌi Hesu. —Amombeꞌu-ta peẽ-my Nhandejáry ndive oiko vaꞌerã rehegwa nheꞌẽ kente kwéry omongaru uka vaꞌe rehegwa nheꞌẽ-rami.—Kwimbaꞌe ojapo uka heta temiꞌurã omongaru porã hagwã heta kente-pe. Ha omombeꞌu heta vaꞌe-pe ou hagwã okarugwasu ha-py."
42,14,17,"Ojapopa-ma rire omondo gwembigwái omombeꞌu hagwã okaru vaꞌerã-pe. “Ejo katu, jaha jakaru. Ojapopa-ma nhane remiꞌurã, ere xe remihenói-pe” heꞌi omondo-vy íxupe kwéry."
42,14,18,—Ohenói-ma ramo avave ndouséi indive. Peteĩ vaꞌe heꞌi uka íxupe: “Yvy ajogwa vaꞌekwe ahexa ranhe-ta” heꞌi uka. “Ahexa ranhe-ta ndaha moꞌãi ranhe. Ani erejohu vai teĩ aha eꞌỹ ramo” heꞌi uka jevy íxupe.
42,14,19,"—Upéi, hemienói ambue vaꞌe ave heꞌi uka íxupe: “Heta xe rymba pyahu ajogwa vaꞌekwe. Tekotevẽ aikwaa nombaꞌapo porãi paraꞌe, ombaꞌapo porã paraꞌe. Upéa-rehe ndaha moꞌãi akaru hagwã ne ndive. Ani erejohu vai teĩ, ndahái ramo” heꞌi uka jevy íxupe."
42,14,20,"—Upéi, outro heꞌi uka ave íxupe: “Amenda-ma kuri. Ndikatúi aha” heꞌi uka ave."
42,14,21,"—Ogwahẽ jevy-ma ramo hembigwái omombeꞌupa gwerekwa-pe. Oikwaa-ma ramo ndovyꞌái voi ijáry. Imaꞌeandu-gwi heꞌi gwembigwái-pe “Ekwa katu. Tereho hekoviarã embou iporiahu vaꞌe kwéry okaru hagwã” heꞌi. “Tetãgwasu-py ekwa ehexa íxupe kwéry. Tapegwasu rupigwa, tape poꞌi rupigwa embou. Ikarapã vaꞌe kwéry, hesapyso eꞌỹ vaꞌe kwéry, ogwata eꞌỹ vaꞌe kwéry ave embou katu okaru hagwã” heꞌi gwembigwái-pe."
42,14,22,"—Upéi oho jevy hembigwái. Ogwerupa ete rire-ma, heꞌi gwerekwa-pe: “Aha ambovía vaꞌekwe kuri ogwahẽmba-ma” heꞌi. “Ajohu vaꞌe kwéry gwive ogwahẽmba-ma” heꞌi. “Nomboaty hetái joty. Hendarã kwéry neꞌírã vyteri omohynyhẽmba” heꞌi."
42,14,23,"—“Aipo ramo ekwa jevy tape tape-rupi tereho. Erejohu vaꞌe gwive erembou hagwã henagwã-rupi ogwapy hagwã. Oĩ rei tenda vaꞌe nhamohynyhẽ hagwã. Anhete haꞌe-ta katu nde-vy: Tenonde-rupi ahenói uka vaꞌekwe ndoꞌu moꞌãvéi-ma xe rembiꞌu” heꞌi ndovyꞌái-gwi hese kwéry, heꞌi Hesu arandu nheꞌẽ omombeꞌu-vy."
42,14,25,  Ogwata ramo Hesu heta eterei oho ave hapykwéri. Upéi ojere heꞌi hagwã íxupe kwéry:
42,14,26,"—Xe moirũse ramo ndikatúi xéhegwi erehayhuve avave-pe. Nde ru-pe, nde sy-pe, ne rembireko-pe, nde raꞌy kwéry-pe, nde rajy kwéry-pe, nde rykeꞌy kwéry-pe, nde ryvy kwéry-pe, ne reindy kwéry-pe, ne ména-pe, ne memby kwéry-pe, nde ryke kwéry-pe, nde kypyꞌy kwéry-pe, nde kyvy kwéry-pe ave erehayhuve ramo xéhegwi ndikatúi arã xe moirũ. Xe moirũse ramo ndikatuvéi ne rakateꞌỹ nde rekove-rehe."
42,14,27,Tekotevẽ ereiko okurusugwasu ogweraha vaꞌe-rami. Upéixa ijukapyrã-rami ndereikoséi ramo ndikatúi xe moirũ xe reꞌýi tee ramo.
42,14,28,"—Amombeꞌu-ta peẽ-my xe moirũse vaꞌe rehegwa nheꞌẽ gwogarã omopuꞌãse vaꞌe rehegwa nheꞌẽ-rami.—Kwimbaꞌe omopuꞌãse ramo gwogarã ijyvate vate vaꞌe, opyꞌa ndive onhemongeta porã arã. “Oĩ tipo heta xe plata ajapopa hagwã? Oĩ tipo xe pytygwõharã jajapo porã hagwã? Arekopa tipo ajapopa hagwã xe rogarã?” oporandu arã opyꞌapy-py."
42,14,29,"Nonhemongeta porãi ramo omopuꞌã rei ramo gwóga moꞌãrã, entéro ohexa vaꞌe opuka vaꞌerã hese hógarã-rehe moꞌã ohexa ramo. “Omoĩ moꞌã gwóga renagwã. Omopuꞌã kuꞌa kuꞌa rei henagwãrãgwe. Ndojapopái oheja hagwã” heꞌi vaꞌerã onhembohory vaꞌerã hóga-rehe. “Ojapo-ta moꞌã óga oheja jevy gwogarãgwe” heꞌi arã, heꞌi Hesu arandu nheꞌẽ omombeꞌu."
42,14,31,"Upéi heꞌi jevy:—Amombeꞌu jevy-ta peẽ-my xe moirũse vaꞌe rehegwa nheꞌẽ mburuvixagwasu onhorairõ vaꞌe rehegwa nheꞌẽ-rami.—Mburuvixagwasu onhorairõ-tama ramo mburuvixagwasu ambue ndive, onhemongeta porã opyꞌapy ndive soldado kwéry-rehe. Dez mil mate ogwereko ramo, ha hese ijaꞌeꞌỹ vaꞌe hetave ogwereko ramo, vinte mil ogwereko ramo, oporandu arã opyꞌapy-py: “Isoldado kwéry imbaraeteve tipo xe soldado kwéry-gwi?” heꞌi arã. “Omeꞌẽ-ta tipo aipeꞌa imburuvixave ramo oikoha íxugwi?” oporandu arã opyꞌapy-py."
42,14,33,"—Upéixa ave, xe moirũse vaꞌe tonhemongeta porã opyꞌa ndive. Nomeꞌẽi voi xe moirũ kuꞌa kuꞌa. Gwekove-rehe hakateꞌỹ vaꞌe, gweꞌýi kwéry-rehe hakateꞌỹ vaꞌe, ombaꞌe-rehe hakateꞌỹ vaꞌe naxe moirũ etéi arã oiko-vy, heꞌi íxupe kwéry oiporavo uka hagwã."
42,14,34," Upéi heꞌi jevy:—Amombeꞌu jevy-ta peẽ-my xe moirũse vaꞌe rehegwa nheꞌẽ juky rehegwa nheꞌẽ-rami.—He porã juky. Ha ndahéi ramo katu, ndikatúi eremoatyrõ jevy. Ndovalevéi-ma. Yvy pygwarã ndovaléiry. Ha ne remimomborã-ma voi vaꞌerã upéa, heꞌi. —Ne aranduse ramo, ejeapysaka porã ko xe nheꞌẽ-rehe, heꞌi Hesu omombeꞌu-vy íxupe kwéry."
42,15,1,"Hembiapo vai vaꞌe ndive Hesu oikoOnhemboja Hesu renda-py plata-py oporombopaga vaꞌety kwéry, gwĩ ojejavy vaꞌe kwéry ave inheꞌẽ rendu-vy."
42,15,2,"Ha upéa-rehe fariseu kwéry, judeu rekomboꞌehaty kwéry ave onheꞌẽ rei rei hese:—Kóa nahiꞌarandúiry voi, heꞌi rei hese. —Gwĩ ojejavy vaꞌe kwéry ndive oiko meme okaru ave indive kwéry, heꞌi hese ojohu vai-vy hese."
42,15,3,Upéa-rehe Hesu omombeꞌu gwĩ ójehe ojerovia vaꞌerã rehegwa nheꞌẽ ovexa kanhygwe rehegwa nheꞌẽ-rami.
42,15,4,"—Ne rymba ovexa heta ete erereko ramo, cem erereko ramo, erenhangareko hese. Peteĩ okanhy-ma ramo, ereheja upe okanhy eꞌỹ vaꞌe kwéry anho nhu porã-my ereheka heka hagwã íxupe."
42,15,5,"Erejohu-ma ramo, “Ajohu-ma xe rymba” ere vaꞌerã. Erehupi vaꞌerã íxupe nde atiꞌy-rupi ereru hagwã ne rymba kanhygwe. Erevyꞌa eterei ne rymba erejohu jevy-ma ramo."
42,15,6,"Eregwahẽ-ma ramo rire nde róga-py erehenói arã enterove-pe jevy ovyꞌa ave hagwã. Nde reꞌýi kwéry, nde rapixa kwéry ave erehenói arã ovyꞌa ave hagwã. “Ajohu jevy xe rymba okanhy vaꞌekwe” aipo ere arã eremombeꞌu-vy íxupe kwéry erembovyꞌa-vy jevy, heꞌi."
42,15,7,"—Upéixa ave yváy pygwa ovyꞌa joa arã. Hembiapo vaikwe vaꞌe ogwerova-ma oiko-vy ramo gwekoha ovyꞌa joa-ma vaꞌerã oiko-vy. Ojejavy vaꞌe ojerovia-ma ramo xe-rehe ovyꞌa joa-ma vaꞌerã yváy pygwa ave. Heta heko porã vaꞌe ojerovia oiko-vy ramo xe-rehe ombovyꞌa arã yváy pygwa kwéry. Ha peteĩ hekoha vai vaꞌekwe ogwerova ramo gwekoha katu, ombovyꞌagwasuve arã íxupe kwéry, heꞌi Hesu."
42,15,8,"Ombaꞌe oheka oiko-vy kunhaUpéi omombeꞌu jevy arandu rehegwa nheꞌẽ ombaꞌe oheka vaꞌe rehegwa nheꞌẽ-rami.—Kunha ogwereko arakaꞌe dez plata, ovale voi vaꞌe. Ha okanhy peteĩ íxugwi. Upéixa-gwi omohendy tataendy, oitypei porã koty-py. “Tajohu jevy xe mbaꞌe kanhygwe” heꞌi. Ndohejái mbaꞌeve gwendagwe-py oitypei oheka-vy."
42,15,9,"Ojohu-ma ramo ohenói kunha kwéry-pe ogwerovyꞌa jevy vaꞌerã. Hapixa kwéry, heꞌýi kwéry hóga ypy rupigwa kwéry ogwahẽ-ma ramo, omombeꞌu: “Ajohu-ma xe plata okanhy vaꞌekwe. Pevyꞌa katu xe ndive ajohu jevy-ma xe plata” heꞌi íxupe kwéry."
42,15,10,—Upéixa ave ogwerovyꞌa arã Nhandejáry hekoha vai vaꞌekwe-pe ogwerova-ma ramo gwekoha. Ovyꞌa arã gwembigwái kwéry yváy pygwa ndive.
42,15,11,Taꞌymirĩ okanhy vaꞌekwe rehegwa nheꞌẽHesu omombeꞌu jevy arandu rehegwa nheꞌẽ taꞌymirĩ okanhy vaꞌekwe rehegwa nheꞌẽ-rami.—Oiko vaꞌekwe kwimbaꞌe. Mokõi taꞌýry vaꞌe upéa. —Ha taꞌymirĩ heꞌi gwu-pe: “Emeꞌẽ mani xe-vy xe mbaꞌerã. Ãy voi emeꞌẽ xe-vy. Nahaꞌarõséi eremano rire ae areko hagwã ne mbaꞌekwe” heꞌi gwu-pe. “Iporãve eremeꞌẽ xe-vy ereikove reheve” heꞌi gwu-pe taꞌymirĩ hereko asy-vy.Upéixa-gwi túvy ombojaꞌo jaꞌo opa ombaꞌe. Heta voi ombaꞌekwe ombojaꞌo jaꞌo gwaꞌy kwéry-pe omeꞌẽmba íxupe kwéry.
42,15,13,"—Upéi, ndahiꞌaréi taꞌymirĩ oho-ma mombyry. Omboatypa ombaꞌe gwu mbaꞌekwe omeꞌẽ kuri vaꞌe ovendepa oho-vy. Hepykwe ae ogweraha. Mombyry ete oho. Ogwahẽ ramo tetã ambue-py ojapo opaixagwa. Omokanhy rei rei ombaꞌe repykwe."
42,15,14,"Omokanhymba-gwi mbaꞌeve ndogwerekói, ndaiporivéi-ma imbaꞌe, ndaiporivéi-ma ave imbaꞌe repyrãrãgwe. Iporiahu ete jevy opyta-vy.—Ha upe rire, iporiahu ete jave tetã ambue pygwa kwéry-pe nahenhóiry hemitỹgwe. Upéixa-gwi ohasa asy upe tetã mygwa. Ndogwerekovéi gwemiꞌurã-gwi ivareꞌapa upe pygwa. Ha ohasa asyve taꞌymirĩ. Ndaipóri tembiꞌu-gwi ohasa asy oiko-vy."
42,15,15,"—Ivareꞌapa eterei-gwi oho upe-py oiko vaꞌe-pe ojerure gwemiꞌurã-rehe. Ha upe vaꞌe omombaꞌapo íxupe. “Erembaꞌapose ramo, tereho xe yvy nhu-my enhangareko xe rymba kure kwéry-rehe, xe rymba kure mongaruha ramo ereiko hagwã” heꞌi upe pygwa taꞌymirĩ-pe. “Iporã. Apyta-ta ne rembigwái ramo” heꞌi."
42,15,16,"—Ha hymba kwéry-rehe onhangareko jave, taꞌymirĩ ivareꞌa vyteri oiko-vy. “Xe vareꞌa” heꞌi. “Akaruse eterei. Xe vareꞌa-gwi haꞌuse moꞌã kente rembiꞌu eꞌỹ vaꞌe, ko kure rembiꞌu rei-ma haꞌuse. Pono xe juka xe vareꞌa haꞌuse moꞌã ko kure rembiꞌu.” Heꞌi-ma ramo ojéupe, avave hoꞌu vaꞌerã nomeꞌẽséi taꞌymirĩ-pe."
42,15,17,"—Upe rire ae imanduꞌa jevy gwu-rehe: “Oĩ heta xe ru rembigwái ombaꞌapo vaꞌe. Upe xe ru róga pygwa kwéry okaru porã. Hembigwái kwéry ave okaru porã ave. Ndaivareꞌái voi xe ru ndive ombaꞌapo vaꞌe kwéry. Ha xe, amano-tama xe vareꞌa eterei-gwi ko xe yvy eꞌỹ-py aiko-vy” heꞌi ojéupe."
42,15,18,"“Taha jevy xe ru róga-py. Haꞌe-ta íxupe, Ajapo vai vaꞌekwe nde-rehe, aipo haꞌe-ta íxupe. Nhandejáry-rehe ave ajapo vai vaꞌekwe ave."
42,15,19,"Ajapo vai eterei-gwi xe atĩ agwahẽ jevy hagwã. Xe rembiapo vai eterei nde-rehe, anive, Xe raꞌy, ere xe-rehe. Atĩ eterei, Xe raꞌy, ere hagwã xe-vy. Aikose eterei ne rembigwái ramo, aipo haꞌe-ta xe ru-pe” heꞌi opyꞌapy-py."
42,15,20,"—Heꞌi-ma ramo osẽ upe yvy-gwi ojevy hagwã gwu renda-py. Mombyry-gwi ou jevy. Ogwahẽ eꞌỹ jave gwu róga-py, mombyry vyteri gwu róga-gwi ou-vy ohexa-ma íxupe túvy. Ohexa-ma ramo, oiporiahuvereko gwaꞌymirĩ-pe. Oripara oho-vy ohogwaitĩ hagwã gwaꞌýry-pe. Ohova pyte pyte íxupe. Oiporiahuvereko voi gwaꞌýry-pe."
42,15,21,"—Aipo ramo taꞌymirĩ heꞌi gwu-pe: “Xe rembiapo vai vaꞌekwe nde-rehe. Xe rembiapo vai vaꞌekwe Nhandejáry-rehe ave. Xe rembiapo vai-gwi xe atĩ voi ndéhegwi. Anive, Xe raꞌy, ere teĩ xe-vy xe rembiapo vai eterei vaꞌekwe-gwi” heꞌi gwu-pe. —“Ani eretĩ teĩ xéhegwi. Nde xe raꞌy tee” heꞌi. “Orohayhu eterei. Avyꞌa orohexa-vy” heꞌi túvy íxupe.—Upéi heꞌi gwembigwái kwéry-pe omanda-vy: “Pekwa pyaꞌe peru xe raꞌy aorã. Eru ao porã ete omonde hagwã. Ikwãyrurã eru ikwã-rehe omoĩ hagwã. Ipy ryrurã eru ave omonde hagwã. Iporã porãve vaꞌe eru xe raꞌy pegwarã” heꞌi.—“Peru ave vaka raꞌy ikyrave vaꞌe pejuka hagwã íxupe. Heta eta vaka roꞌo jaꞌu-ta javyꞌa eterei-gwi. Series, "
42,15,24,Ko xe raꞌy okanhy vaꞌekwe oiko-vy ha koꞌánga ogwahẽ jevy ou-vy. Omano vérami vaꞌekwe ha oikove jevy-ma nipo raꞌe” heꞌi hese gwembigwái kwéry-pe.—Upéi onhepyrũ ogwahẽ ramo ovyꞌa joa.
42,15,25,"Upe jave taꞌy rypykwe oime kokwe-py. Gwóga-py ogwahẽ-tama ramo ohendu ombopu vaꞌe, ohendu ave ogwahu vaꞌe. Ohendu-ma ramo ohenói hembigwái oikwaa hagwã: “Mbavaꞌe tipo aipo vaꞌe?” heꞌi."
42,15,27,“Nde ryvy ogwahẽ kuri. Hesãi porã ogwahẽ ou-vy. Ovyꞌa eterei nde ru. Upéixa-gwi ojuka uka vaka raꞌy ikyrave vaꞌe hemiꞌurã.”
42,15,28,"—Aipo ohendu-ma ramo taꞌyrusu ipoxy gwyvýry-rehe, ndoikeséi gwóga-py. Upe-ma ramo túvy osẽ oho-vy ohogwaitĩ-vy íxupe. Ojerure rure gwaꞌy rypy-pe oike hagwã gwóga-py. —Upe vaꞌe ae heꞌi gwu-pe: “Xe katu, xe are-ma ambaꞌapo ne ndive. Are-ma aiko ne nheꞌẽ-rupi. Ne remimbota mate ajapo aiko-vy. Neꞌíra vyteri eremeꞌẽ xe-vy ne rymba mixĩ vaꞌe haꞌu vaꞌerã xe rapixa kwéry ndive. Ha ko ne mbaꞌe hundipahare katu ogwahẽ ramo, ne rymba ikyrave vaꞌe erejuka íxupe. Hembiapo vai vaꞌekwe nde-rehe. Opa mbaꞌe ojapo nipo oiko-vy raꞌe kunha vai ndive nipo oiko raꞌe ave ha ogwahẽ ramo, ne rymba ikyrave vaꞌe erejuka nipo raꞌe íxupe.”"
42,15,31,"—Heꞌi-ma ramo, túvy heꞌi íxupe: “Xe raꞌy, nde ko ereiko meme xe ndive. Entéro xe mbaꞌe gwive ne mbaꞌe voi. Tekotevẽ javyꞌa koꞌánga onhondive. Ko nde ryvy, Omano, haꞌe moꞌã vaꞌekwe hese, oikove teĩ nipo raꞌe. Okanhy vaꞌekwe ha koꞌánga ogwahẽ jevy ou-vy. Tekotevẽ nhanhombovyꞌa jevy katu” heꞌi túvy gwaꞌyrusu-pe, heꞌi Hesu, gwĩ ojejavy rire ojehesa rerova uka vaꞌe-rehe Nhandejáry ovyꞌaha kwaa uka-vy."
42,16,1,"Tembigwái nonhangareko porãi gwerekwa mbaꞌe-rehe rehegwa nheꞌẽHesu omombeꞌu jevy doze gwemimboꞌe kwéry-pe. Arandu nheꞌẽ omombeꞌu tembigwái rehegwa nheꞌẽ-rami.—Kwimbaꞌe onhangareko uka ombaꞌe reta reta peteĩ gwembigwái-pe. Upe imbaꞌe reta vaꞌe oiporu uka meme ombaꞌe kente kwéry-pe ombohekovia hetave hagwã íxupe. Ha ohekoviarõ-vy hembigwái-pe ogweru hikwái. Ijáry ete nonhangarekói voi hese, hembigwái mate ojapo.—Upe jave gwĩ oikwaa vaꞌe heꞌi imombaꞌapoha-pe: “Nonhangareko porãi voi ne rembigwái ne mbaꞌe-rehe. Ndohekoviarõ porãi nde-vy oiporuruka hagwe” heꞌi omombeꞌu-vy."
42,16,2,"—Ha upéi katu upe vaꞌe ohenói uka gwembigwái-pe: “Ne rembiapo vai rerakwã ahendu kuri. Anhete pa erejapo. Nerembohekovia porãi nipo xe mbaꞌe aheja nde-vy vaꞌekwe ereiporuruka hagwã. Upéixa ramo noromombaꞌapo moꞌãvéi” heꞌi gwembigwái-pe, hembiapo vai vaꞌekwe-rehe."
42,16,3,—Ha upéi katu hembigwái onhemongeta opyꞌapy-py: “Mbavaꞌe tipo ajapo-ta? Xe mombaꞌapoha xe mosẽ-ta. Nambaꞌapo moꞌãvéi-ma íxupe. Xe kangy eterei ambaꞌapo hatã hagwã. Ndikatúiry ambaꞌapo mbaraete hagwã. Ndajoꞌo kwaái yvy. Atĩ eterei ajerure rure hagwã xe remikotevẽ-rehe. Mbavaꞌe tipo ajapo-ta aiko porã hagwã nambaꞌapovéi-ma ramo a-py?” heꞌi opyꞌa-py onhemongeta-vy.
42,16,4,"—Upéi heꞌi jevy opyꞌa-py: “Aikwaa-ma mbaꞌe ajapo-ta kente kwéry xe moirũ porã hagwã, xe mogwahẽ hagwã gwóga-py” heꞌi opyꞌapy-py."
42,16,5,—Upéi omombaꞌapoha mbaꞌe oiporu vaꞌekwe ohenói. Ogwahẽ ypy vaꞌe-pe heꞌi: “Mbovy tipo erereve vyteri xe mombaꞌapoha-pe?” heꞌi oporandu-vy íxupe.
42,16,6,"“Heta nhandy aiporu vaꞌekwe. Cem ryrugwasu-rehe areve voi íxupe.” “Ki, ehai nde kwatia-py mixĩve ereve hagwã. Cinqüenta ryrugwasu-rehe erehai” heꞌi oreve vaꞌe-pe. Omeꞌẽ íxupe ikwatia ohai mixĩve oreve hagwã."
42,16,7,"—Upéi oporandu kwimbaꞌe ambue-pe: “Ha nde tipo, mbovy tipo erereve ave nde?” heꞌi. “Heta trigo aiporu vaꞌekwe. Cem ryrugwasu-rehe areve vyteri ne mombaꞌapoha-pe” heꞌi. “Ehai mixĩve nde kwatia-rehe. Oitenta ryrugwasu-rehe mate erehai” heꞌi omeꞌẽ-vy íxupe ikwatia ohai hagwã."
42,16,8,"—Ha upéa oikwaa-ma ramo imombaꞌapohare heꞌi hese: “Hiꞌarandu nipo raꞌe xe rembigwaikwe xe mbotavy hagwã” heꞌi gwembigwaikwe-rehe, heꞌi Hesu arandu nheꞌẽ tembigwái rehegwa nheꞌẽ-rami omombeꞌu-vy.Ha Hesu heꞌi ave:—Haꞌe-ta katu peẽ-my koꞌãygwa pytũ mygwa-rami oiko vaꞌe hiꞌarandu voi ombovia uka hagwã gwapixa-pe. Ha oĩ arakatu pygwa-rami oiko vaꞌe, Nhandejáry-rehe ojerovia vaꞌe, nahiꞌarandu porãi gwapixa ndive oiko porã hagwã."
42,16,9,"—Haꞌe-ta ave peẽ-my, ani ereiporu rei ne mbaꞌe, nde pirapire ave ndejéupe gwarã anho-rehe. Iporãve eremeꞌẽ hemikotevẽ iporiahu vaꞌe kwéry-pe. Upéixa nde pyꞌa porã reheve ereiporu ramo ne mbaꞌe reta, gwĩ ereiporiahuvereko vaꞌekwe ovyꞌa jevy vaꞌerã ne ndive. Ha eregwahẽ-ma ramo yváy-py ne mogwahẽ porã arã."
42,16,10,"Tereiporu porã ne mbaꞌe ereiko porã hagwã. Ndahetái ramo ne mbaꞌe, ereiporu kwaa ramo, iporã arã nde-vy. Hetave tave erereko ramo ereiporu kwaa arã upe ne mbaꞌe reta voi ave. Nde pyꞌa porã-gwi ereiporu kwaa ne mbaꞌe. Ha ndahetái ramo ne mbaꞌe, ndereiporu porãi ramo upe ne mbaꞌe mbovy, hetave tave erereko ramo, ndereiporu kwaái arã upe hetave vaꞌe ave. Nande reko porãi-gwi ndereiporu kwaái ne mbaꞌe. —Ha nane arandu porãi-gwi ndereiporu porãi ne mbaꞌe ko yvy pygwa. Mbaꞌéixa po ereiporu kwaa vaꞌerã Nhandejáry remimeꞌerã? heꞌi Hesu omombeꞌu-vy."
42,16,12,"—Ha ndereiporu porãi ramo koꞌa-py ereiporu vaꞌe, avave nomeꞌẽi arã ne mbaꞌe teerã nde-vy."
42,16,13,"—Ndaikatúi erembaꞌapo mokõive-pe. Peteĩ vaꞌe-rehe nande aꞌe porãiry vaꞌerã. Ambue katu erehayhu tee vaꞌerã. Peteĩ vaꞌe-rehe ne rakateꞌỹve arã. Ha outro-rehe katu nerepenái arã. Peteĩ vaꞌe nheꞌẽ-rupi mate ereiko arã, heꞌi omombeꞌu-vy. —Upéixa ave ereiko ramo Nhandejáry nheꞌẽ-py, ndikatuvéi erepena eterei ko yvy-rehe oiko vaꞌe nde pirapire-rehe. Ne rakateꞌỹ eterei ramo pirapire-rehe, ipuꞌaka vaꞌerã nde-rehe. Nerepenái vaꞌerã Nhandejáry-rehe. Nde kupe-py rei oĩ vaꞌe-rami erereko vaꞌerã íxupe."
42,16,14,"Fariseu kwéry-pe onhemonheꞌẽ HesuOhendu-ma ramo upe nheꞌẽ fariseu kwéry, onhembohory hese. Plata rayhuha haꞌe kwéry. Ombaꞌe reta rayhuha ave haꞌe kwéry. Upéixa-gwi Hesu remimombeꞌu-rehe ndovyꞌáiry."
42,16,15,"Upéa-gwi Hesu heꞌi íxupe kwéry:—Peẽ penhemboheko marangatu rei yvypóry renonde-py. Peje rei pendejéupe “Aiko porã Nhandejáry nheꞌẽ-py” peje moꞌã, pende apu rei pendéjehe, pende rerovia rei kente kwéry. Nhandejáry ae ohexa porã nde pyꞌapy-py. Oikwaa-ma katu mbavaꞌe-rehe erejerovia ete. Oikwaa-ma ave mbavaꞌe-rehe erenhemongeta nde pyꞌapy-py, heꞌi onhemonheꞌẽ-vy íxupe kwéry. —Oĩ heta mbaꞌe, heta hembiapo ave ovale eꞌỹ vaꞌe voi katu Nhandejáry-pe. Ha kente kwéry heꞌi rei upe mbaꞌe-rehe, “Iporã katu” heꞌi rei hembiapo-rehe. “Ovale voi” heꞌi rei hese. Ndoikói peteĩxa Nhandejáry ndive-gwi, aipo heꞌi rei hese, heꞌi Hesu onhemonheꞌẽ-vy."
42,16,16,"—Myamyrĩ ojerovia arakaꞌe Nhandejáry-rehe. Upéixa-gwi oiko porã arakaꞌe inheꞌẽ-py. Ohendu meme katu arakaꞌe Moisés amyrĩ rembihaikwe. Nhandejáry nheꞌẽ-py omombeꞌu vaꞌety amyrĩ kwéry rembihaikwe ave ohendu meme ave arakaꞌe. Upéa-rehe oikwaa-ma arakaꞌe Nhandejáry remimbota ojapo hagwã, heꞌi.—Upe rire ou-ma vaꞌekwe Batista. “Ou-tama Nhandejáry nhande ruvixarã” omombeꞌu meme. Upe rire ãy peve onhemosarambi rambi upe nheꞌẽ. Ha heta kente ikyreꞌỹ voi omoirũ hagwã Nhandejáry-pe. Oikese ha-py pyaꞌe aꞌe oike ha-rami ojapura-ma vaꞌe-rami omoirũse eterei Nhandejáry-pe gwuvixarã, heꞌi."
42,16,17,"—Haꞌe-ta ave peẽ-my, áry opa vaꞌerã. Yvy ave opa vaꞌerã ave. Nhandejáry nheꞌẽ ae Moisés amyrĩ remimombeꞌukwe ndopái vaꞌerã. Heꞌi hagwe-rami oikopa peve nonhehekoviarõ moꞌãi voi, heꞌi Hesu."
42,16,18," Heꞌi ave:—Gwembireko-gwi opoi vaꞌekwe omenda jevy ramo ambue kunha-rehe, ojapo vai voi Nhandejáry renonde-py. Ha kunha ome oheja vaꞌekwe-rehe omenda vaꞌe ojapo vai ave Nhandejáry renonde-py, heꞌi Hesu omboꞌe-vy íxupe kwéry."
42,16,19,Mokõi kwimbaꞌe rehegwa nheꞌẽUpéi Hesu omombeꞌu jevy arandu nheꞌẽ mokõi kwimbaꞌe rehegwa nheꞌẽ-rami.—Oiko vaꞌekwe peteĩ kwimbaꞌe imbaꞌe reta vaꞌe. Hepyve pyve vaꞌe ao meme voi katu haꞌe omonde. Ha okaru porã porã meme ave.
42,16,20,Ha hokẽ-my ogweru omoĩ-vy kwimbaꞌe iporiahu ete vaꞌe. Héry vaꞌe Lázaro. Hasy vaꞌe voi Lázaro. Ipire aipa vaꞌe voi. Ikangy voi hasy ete-gwi. Ha ivareꞌa eterei-gwi ogwapy oĩ-vy upe-py. Ohaꞌarõ hoꞌu vaꞌerã moꞌã. Tembiꞌu sururukwe hoꞌa vaꞌekwe hoꞌu hagwã oĩ upe-py. Onhemohygwyatã-vy moꞌã ou ohaꞌarõ oĩ-vy upe-py. Ha upéixa oĩ jave gwĩ jagwa ou ohere íxugwi ijai ai.
42,16,22,—Upe rire omano Lázaro. Omano ramo Nhandejáry rembigwái yváy pygwa ou ogweraha íxupe oiko hagwã Abraão amyrĩ ndive ogwenogwahẽ íxupe heraha-vy Nhandejáry renda-py.—Upéi omano ave upe imbaꞌe reta vaꞌekwe ave. Ha omoĩ hetekwe hetekwe rendaty-py.
42,16,23,"Omano rire-ma oime jave nhane mbohasa asy vaꞌe renda-py, ohasa asy-ma voi oiko-vy.—Upéi omaꞌẽ jave mombyry-kotypy ohexa Lázaro amyrĩ-pe oiko ramo Abraão amyrĩ ndive."
42,16,24,"Upéi osapukái Abraão amyrĩ-pe. Heꞌi “Xe poriahuvereko katu, xe ramoigwasu Abraão” heꞌi gwamoigwasu-pe. “Embou Lázaro xe pytygwõ uka-vy. Omoakỹmi hagwã jepe xe apekũ” heꞌi. “Okwã apy omoakỹ hagwã y-py omoroꞌysã hagwã xe apekũ” heꞌi. “Aiko asy eterei ko tata rendy-py” heꞌi."
42,16,25,"—Upéa-rehe Abraão amyrĩ heꞌi íxupe: “Namondo moꞌãi nde ha-py Lázaro” heꞌi íxupe. “Nde, tekotevẽ ne manduꞌa nde rekohagwe-rehe. Eremano eꞌỹ mboyve vaꞌekwe, ereiko ramo yvy ári ne mbaꞌe reta-rehe mate erepena vaꞌekwe ereiko-vy. Ha upe-py nde rekoha porã vaꞌekwe. Ãy ae katu ereiko asy vaꞌerã. Nde rekoha porãgwe ndovalevéi-ma vaꞌerã nde-vy. Erehasa asy-ta voi katu ereiko-vy” heꞌi íxupe. “Ha Lázaro amyrĩ nde ramigwa eꞌỹ vaꞌekwe. Haꞌe oiko ramo vaꞌekwe yvy ári ohasa asy voi vaꞌekwe. Ãy katu haꞌe oiko porã-ma” heꞌi Abraão amyrĩ imbaꞌe reta vaꞌekwe-pe."
42,16,26,“Oĩ ave yvykwagwasu nhane mbyte-py. Koꞌa pygwa ohasase moꞌã upe-py. Ndikatúi ohasa yvykwagwasu-gwi” heꞌi. “Ha ndikatúi ave upe pygwa ohasa ou hagwã ore ha-py ave” heꞌi Abraão amyrĩ upe imbaꞌe reta vaꞌekwe-pe.
42,16,27,"—“Aipo ramo” heꞌi Abraão amyrĩ-pe, “Emondo emogwahẽ uka Lázaro amyrĩ xe ru róga-py” heꞌi. “Oiko cinco xe ryvy kwéry oikove vaꞌe. Emondo Lázaro amyrĩ omombeꞌu hagwã íxupe kwéry Nhandejáry nheꞌẽ pono omano rire haꞌe kwéry ave ou koꞌa-py, ko ohasa asy hagwã-py” heꞌi ojerure-vy íxupe."
42,16,29,—Upéi Abraão amyrĩ heꞌi íxupe: “Oĩ Nhandejáry nheꞌẽ ohai uka vaꞌekwe. Upéa ae mate haꞌe kwéry tohendu” heꞌi íxupe. “Nhandejáry nheꞌẽ Moisés amyrĩ rembihaikwe ogwereko nipo raꞌe. Nhandejáry nheꞌẽ-py omombeꞌu vaꞌety rembihaikwe ogwereko ave nipo raꞌe. Upéa nheꞌẽ ae katu haꞌe kwéry tohendu” heꞌi Abraão amyrĩ íxupe.
42,16,30,"—Haꞌe heꞌi “Nahániry” heꞌi jevy. “Nde, ereikwaa, upe hembihaikwe rehegwa nheꞌẽ haꞌe kwéry nohenduséi voi. Ohexa ramo peteĩ omano vaꞌekwe oikove jevy-ma ramo ae ogwerovia arã inheꞌẽ. Ogwerova arã gwekoha ave” heꞌi ojerure rure-vy."
42,16,31,"—“Ndojeroviaséi voi nipo raꞌe hikwái” heꞌi Abraão amyrĩ íxupe. “Nohenduséi nipo raꞌe Moisés amyrĩ rembihaikwe. Nohenduséi nipo raꞌe Nhandejáry nheꞌẽ-py omombeꞌu vaꞌety amyrĩ rembihaikwe ave. Omano vaꞌekwe oikove jevy-ma ramo nohenduséi ave arã voi inheꞌẽ. Nohenduséi ete voi Nhandejáry nheꞌẽ” heꞌi íxupe Abraão amyrĩ. “Namondo moꞌãi Lázaro amyrĩ upe-py” heꞌi ave Abraão amyrĩ, heꞌi Hesu omombeꞌu ramo arandu rehegwa nheꞌẽ íxupe kwéry."
42,17,1, Upéi Hesu heꞌi gwemimboꞌe kwéry-pe:—Oĩ heta kente-pe ombotavy vaꞌerã. Ohesa rerova uka vaꞌerã xéhegwi ombojejavy uka-vy. Amboasy upe imbotavyharã-pe. Ohasa asy eterei vaꞌerã. Iporãve arã raꞌe jajuka omboꞌe vai eꞌỹ ngatu. Iporãve arã raꞌe nhanhapytĩ nhamoĩ-vy ijajuꞌy-rupi itagwasu-rehe ipohyive hagwã. Iporãve arã raꞌe nhamombo ygwasu-py omboꞌe vai eꞌỹ ngatu omano pono xe-rehe ojeroviase vaꞌe-pe ombotavy rei.
42,17,3,"Nde-rehe hembiapo vai vaꞌe ndive eiko porã—Peẽ xe reroviaha vaꞌe kwéry, penhangareko porã katu peteĩ teĩ pendéjehe. Oĩ ramo nde rapixa xe reroviaha vaꞌe jepe nde-rehe hembiapo vai vaꞌe, enhemonheꞌẽ porã jevy katu íxupe. Ha ohendu-ma ramo ne nheꞌẽ, “Arova-ta xe rekoha xe anhemboasy xe rembiapo vaikwe-rehe nde-vy” heꞌi ramo eiporiahuvereko íxupe. Anive eremomanduꞌa hembiapo vaikwe-rehe."
42,17,4,"Nde-rehe hembiapo vai meme ramo, ha onhemboasy meme gwembiapo vaikwe-rehe ramo, eiporiahuvereko meme katu íxupe. Eiko porã rei indive, heꞌi Hesu omombeꞌu-vy hekoha kwéryrã."
42,17,5,Upéa-rehe hemimboꞌe kwéry heꞌi íxupe: 
42,17,6,"—Erejerovia mixĩmi-ma ramo Nhandejáry-rehe, omeꞌẽ-ta nde-vy ne rembijerure, heꞌi. —Oĩ temitỹgwe héry vaꞌe mostarda. Mixĩ eterei haimete nomeꞌẽi erehexa hagwã. Upe mixĩgwe vaꞌe-gwi osẽ tuvixa vaꞌe. Yvyra-rami opyta. Upéixa ave mixĩmi jepe erejerovia tee ramo Nhandejáry-rehe, “Ehapoꞌo ehekỹi ko yvyragwasu” ere ramo, ohapoꞌo joty vaꞌerã. “Erenhotỹ jevy ko yvyragwasu ygwasu-py” ere ramo íxupe, onhotỹ jevy vaꞌerã y-py. Ne rembijerurekwe ojapo-ta Nhandejáry, heꞌi íxupe kwéry. —Nde-vy ikatu eꞌỹ vaꞌe ojapo vaꞌerã nde-vy ne rembijerurekwe, heꞌi Hesu."
42,17,7," Heꞌi ave íxupe kwéry:—Eremombaꞌapo heta ne rembigwái kokwe-py ombaꞌapo vaꞌe. Mymba-rehe onhangareko vaꞌe ombaꞌapo heta. Ombaꞌapo rire-ma ogwahẽ jevy nde róga-py. Upéi ere íxupe: “Ekwa katu ejapo xe remiꞌurã. Eru xe-vy haꞌu vaꞌerã, hayꞌu hagwã ave”.Erekaru porã rire ae-ma ere ne rembigwái-pe, “Ekaru katu”. Avave ndeꞌíry ombaꞌapo vaꞌe-pe: “Atima nde-vy ne rembiapo-rehe” ndeꞌíry. Ndeꞌíry ave, “Atima nde-vy xe nheꞌẽ-rupi erembaꞌapo-gwi” ndeꞌíry. Series,  Series, "
42,17,10,"—Peẽ ave, peiko ramo Nhandejáry nheꞌẽ-py, hemimbota meme peteĩ teĩ pejapo ramo, ani peje pendéjehe, “Xe rembiapo porã voi ko xe” ani peje teĩ pendéjehe. Iporãve ere “Hembigwái porã ete ndaikói Nhandejáry-pe. Hemimbotami mate ajapo íxupe” peje ae katu pendéjehe, heꞌi hekoharã omombeꞌu gwemimboꞌe kwéry-pe."
42,17,11,"Dez mbaꞌasy vai ogwereko vaꞌe-pe ombogwera HesuHesu ogwata oho-vy Jerusalém tetã-my. Tape puku-rehe oho. Samaria pygwa yvy-rupi oho, Galiléia pygwa yvy-rupi ave oho."
42,17,12,"Oike-tama peteĩ tetãꞌi-my ou ohogwaitĩ moꞌã íxupe dez aiai mbaꞌasy vai ogwereko vaꞌe. Ipire omboai mbaꞌasy ani eremoagwĩ teĩ mbaꞌasy vai ogwereko vaꞌe-pe. Ogwahẽ moꞌã Hesu renda-py. Mombyry jave íxugwi opyta. Onheꞌẽ hatã heꞌi-vy: —Mboꞌeháry Hesu, ore poriahuvereko katu ore mbogwera katu, heꞌi onheꞌẽ hatã-vy."
42,17,14,Hesu ohexa-ma ramo íxupe kwéry heꞌi:
42,17,15,"Oikwaa-ma ramo ikweraha peteĩ ou jevy ohogwaitĩ Hesu-pe:—Xe mbogwera-ma hexapyrã-rupi xe mbogwera-ma, heꞌi. —Tonhemomarangatu katu Nhandejáry réry. Onhemombaꞌegwasu ete vaꞌe Nhandejáry, heꞌi.Omboete Nhandejáry-pe osapukái-vy ou jave tape-rupi ovyꞌa eterei-gwi. Ogwahẽ-ma ramo Hesu-pe onhesũ henonde-py omboete íxupe-vy:—Xe Járy, ne rembiapo porã eterei. Nde ko ne marangatu tee vaꞌe. Atima voi nde-vy xe mbogwera-gwi. heꞌi íxupe.Ovyꞌa eterei okwera-ma ramo upe Samaria pygwa vaꞌe."
42,17,17," Upéi Hesu heꞌi íxupe:—Ndahaꞌéi ne anho orombogwera kuri, heꞌi. —Enterovéa-pe voi ambogwera kuri, heꞌi. —Ha ne anho mate ereju xe mboete-vy, heꞌi okwera vaꞌe-pe.Ha ojogweroaty vaꞌe-pe omombeꞌu.—Ko samaritano vaꞌe mate ou jevy xe mboete-vy. Nhande reꞌýi eꞌỹ vaꞌe mate ovyꞌa paraꞌe ambogwera-magwi íxupe, heꞌi. —Nove ndoúiry vaꞌe kwéry-pe ambogwera ave kuri, heꞌi. Series,  Upéi heꞌi samaritano vaꞌe-pe:—Epuꞌã katu. Orombogwerapa-ma. Xe-rehe erejerovia-gwi ororesende-ma, heꞌi íxupe Hesu."
42,17,20," Gwĩ fariseu kwéry oporandu Hesu-pe:—Arakaꞌe tipo ojekwaa-ta Nhandejáry nhande ruvixarã, heꞌi oporandu-vy.—Ndahaꞌéi nhande resa-rupi jahexa Nhandejáry nhande ruvixa ramo, heꞌi omombeꞌu-vy íxupe kwéry. —Upéa-rehe ndikatúi ere, “A-py ou-ma Nhandejáry. A-py ojekwaa-ma huvixarã”. Ndeꞌíry ave “Upe-py ou-ma. Ojekwaa-ma huvixarã upe-py” ndeꞌíry ave, heꞌi Hesu omombeꞌu-vy. —Avave ndohexái kipy po oiko. Nhande pyꞌapy-py oiko nhande ruvixarã, heꞌi upe fariseu kwéry-pe omboꞌe-vy."
42,17,22,"Upéi heꞌi doze gwemimboꞌe kwéry-pe:—Ou vaꞌerã peẽ-my peteĩ áry xe rexase eterei vaꞌerã. Ha xe Nhande Rykeꞌy tee vaꞌe-rehe peje-ta, “Ahexa ngaꞌu íxupe. Peteĩ áry-rupi ahexa ramo íxupe avyꞌa vaꞌerã” peje arã xe-rehe. Ha ndaxe rexa moꞌãi-ta vyteri."
42,17,23,“Ogwahẽ-ma koꞌa-py” heꞌi rei vaꞌerã xe-rehe. Ijapu rei vaꞌerã xe-rehe. “Ogwahẽ-ma upe henda-py” heꞌi rei vaꞌerã xe-rehe ijapu vaꞌe. Ani erejerovia teĩ hese kwéry. Ani teĩ ereho xe reka-vy ave.
42,17,24,"Agwahẽ ramo xe, Nhande Rykeꞌy tee vaꞌe, enterove oikwaa-ta, ohexa-ta xe gwahẽ ramo. Haꞌe-ta peẽ-my: Omohembipepa aragwaju-rami vaꞌerã peẽ-my agwahẽ-ma ramo. Xe rexapa vaꞌerã."
42,17,25,—Ahasa asy ranhe-ta. Ãygwa xe joko-ta ijaꞌeꞌỹ-ta xe-rehe.
42,17,26,"Xe Nhande Rykeꞌy tee vaꞌe agwahẽ jevy ramo, yma gware-pe ojehu hagwe-rami ave, ojehu jevy vaꞌerã. Oikove vyteri jave Noé amyrĩ"
42,17,27,"gwĩ kente kwéry oiko rei arakaꞌe. Okaru, oyꞌu, omenda ave, omeꞌẽ gwajýry omenda hagwã ave. Upéixa rei okwa arakaꞌe hikwái. Nhandejáry-rehe katu nopenáiry arakaꞌe hikwái. Upéi Noé oike okanoagwasu-py. Oike rire-ma, pyaꞌe oky arakaꞌe. Tuvixa oky. Yvu mbovu-vy arakaꞌe oky. Ha onhehundipa oike eꞌỹ vaꞌekwe gwive."
42,17,28,"—Upéixa ave ojehu arakaꞌe myamyrĩ Sodoma tetã mygwa kwéry-pe. Oiko-ma jave Ló amyrĩ upe pygwa kwéry oiko rei ave arakaꞌe. Okaru, oyꞌu rei, ojogwa ombaꞌerã, ovende ave ombaꞌekwe, kokwe ojaty, gwogarã omopuꞌã ave. Upéixa rei okwa arakaꞌe."
42,17,29,Upéi Ló osẽ arakaꞌe tetã-gwi oho-vy. Osẽha áry-py hoꞌa tata yváy-gwi ohapy hagwã arakaꞌe tetã mygwa. Ikuꞌi saꞌyju vaꞌe hoꞌa-ma arakaꞌe ohapy hasyve hagwã tetã mygwa kwéry ohundipa hagwã.
42,17,30,"—Upéixa oiko-ta ave agwahẽ jevy ramo. Xe, Nhande Rykeꞌy tee vaꞌe agwahẽ jevy-ta."
42,17,31,"Agwahẽha áry ramo xe-rehe mate pepena vaꞌerã. Agwahẽ jave ereime ramo óga ári, ani teĩ ereike koty-py mbaꞌeve ereraha hagwã. Ereime ramo kokwe-py, ani erejevy nde róga-py."
42,17,32,Ne manduꞌa jevy katu Ló amyrĩ rembireko-rehe. Ojevyse moꞌã onhehundi-ma vaꞌekwe.
42,17,33,"Gwekove-rehe hakateꞌỹ vaꞌe katu, onhehundipa ete vaꞌerã. Ndohói vaꞌerã Nhandejáry renda-py. Ha xéhegwi gwekove-rehe nopenái vaꞌe, ohekoviarõ arã hekove íxupe. Oresende-ta íxupe Nhandejáry."
42,17,34,"—Haꞌe-ta ave peẽ-my: Pyhare-py agwahẽ jevy ramo, mokõi vaꞌe oke jave koty-py. Peteĩ vaꞌe-pe Nhandejáry ogweraha vaꞌerã. Inhirũgwe-pe katu oheja vaꞌerã."
42,17,35,"Mokõi kunha huꞌirã ojoso vaꞌe oime jave agwahẽ ramo, peteĩ vaꞌe-pe Nhandejáry ogweraha vaꞌerã. Inhirũgwe-pe oheja vaꞌerã. Mokõi oime jave kokwe-py agwahẽ ramo, peteĩ vaꞌe-pe ogweraha vaꞌerã. Inhirũgwe-pe oheja vaꞌerã, heꞌi omboꞌe-vy doze gwemimboꞌe kwéry-pe."
42,17,37,"Upéa-rehe oporandu íxupe:—Mamo tipo oiko vaꞌerã upéa, ore Járy, heꞌi íxupe.Upéi Hesu heꞌi íxupe kwéry:—Anhete voi oĩ ramo hetekwe, yruvu kwéry ogwejy katu ete arã hoꞌu hagwã. Anheteve haꞌe-ta nde-vy: Oikopa-ma ramo xe remimombeꞌu, aju jevy-ma vaꞌerã, heꞌi Hesu omombeꞌu-vy gwemimboꞌe kwéry-pe."
42,18,1,"Tembirekokwe ojerure rure vaꞌe rehegwa nheꞌẽUpéi Hesu heꞌi gwemimboꞌe kwéry-pe:—Tapembojeupi meme katu pene nheꞌẽ Nhandejáry-pe peiko-vy. Ani ne ateꞌỹ teĩ ne nheꞌẽ erembojeupi-vy, heꞌi.Upéi arandu nheꞌẽ omombeꞌu íxupe kwéry. Tembirekokwe rehegwa nheꞌẽ-rami omombeꞌu."
42,18,2,—Mburuvixa ipyꞌa vai vaꞌe oĩ vaꞌekwe peteĩ tetã-my. Ndojeroviái Nhandejáry-rehe nopenái hese. Ojéupe gwarã mate ojapo. Ndojapóiry mbaꞌeve avave pegwarã.
42,18,3,—Ha peteĩ tembirekokwe upe pygwa vaꞌe oho meme mburuvixa renda-py. Ojerure rure rei íxupe ohepy hagwã imbohasa asyhare-pe. Ha ndojapói inheꞌẽ.
42,18,4," Ijerureha ndojapóiry íxupe. Are ohendu hendu rei kunha nheꞌẽ. Upéi heꞌi opyꞌapy-py: “Xe mokaneꞌo eterei ko tembirekokwe nheꞌẽ. Upéa-gwi ajapo-ta inheꞌẽ. Ndahaꞌéi pono xe mbohasa asy Nhandejáry. Napenái hese. Ndahaꞌéi ave pono onheꞌẽ vai hagwã avave xe-rehe. Xe napenáiry avave-rehe aiko-vy. Pono xe toryvave ajapo-ta íxupe inheꞌẽ, aipytygwõ-ta íxupe” heꞌi mburuvixa kunha-rehe, heꞌi Hesu omombeꞌu ramo arandu nheꞌẽ. Series, "
42,18,6,Upéi heꞌive íxupe kwéry:—Haꞌe-ta peẽ-my: Upe mburuvixa ipyꞌa vai jepe hembiapo porã nainhateꞌỹi vaꞌe-pe. Hembijerure ojapo voi íxupe.
42,18,7,"Ha Nhandejáry katu ipyꞌa porã ete nhane ndive. Gwembiporavo-pe oiporiahuvereko meme. Oipytygwõ-ta íxupe, omondo mondo íxupe onheꞌẽ vaꞌe-pe oipytygwõ. Ohendu voi inheꞌẽ. Ani ere teĩ, “Hiꞌare eterei Nhandejáry xe rembijerure ojapo hagwã”. Omondo mondo íxupe onheꞌẽ vaꞌe-pe oipytygwõ. Ani ave ere teĩ, “Xe nheꞌẽ nohendúi paraꞌe ohendu paraꞌe Nhandejáry” ani ere teĩ Nhandejáry-rehe, heꞌi Hesu omombeꞌu-vy. —Ereikokwe-vy joty ani ne ateꞌỹ teĩ eremondo hagwã ne nheꞌẽ íxupe. Áry-py, pyhare-py ave eremondo mondo ne nheꞌẽ íxupe. Nde poriahuvereko-ta ne rembijerure ojapo-ta nde-vy. Ndahiꞌaréi ne pytygwõ hagwã nde hese erejerovia vaꞌe, heꞌi. —Xe ko Nhande Rykeꞌy tee vaꞌe. Agwahẽ jevy ramo, ndahetái arã voi nipo raꞌe upéixa ojerure rure vaꞌe xe raꞌarõ vaꞌerã. Ani katu ne ateꞌỹ eterei ereiko-vy. Emondo mondo katu ne nheꞌẽ Nhandejáry-pe, heꞌi Hesu omombeꞌu-vy."
42,18,9,Mokõi kwimbaꞌe ombojeupi onheꞌẽ Nhandejáry-pe rehegwa nheꞌẽUpéi Hesu omombeꞌu jevy ojogweroaty vaꞌe-pe. Upe-py oĩ onhemboete rei vaꞌe kwéry. Oĩ ave gwapixa-rehe onheꞌẽ rei rei vaꞌe kwéry. Upéa-rehe Hesu onhemonheꞌẽ íxupe kwéry. Arandu nheꞌẽ oiporu omombeꞌu hagwã mbaꞌeixagwa pyꞌa jareko nhambojeupi ramo nhane nheꞌẽ Nhandejáry-pe. Mokõi kwimbaꞌe rehegwa nheꞌẽ-rami omombeꞌu.
42,18,10,"—Mokõi kwimbaꞌe oho ojeporahéi haty-py ojapo hagwã oração. Peteĩ fariseu vaꞌe, outro plata-py nhane mbopaga vaꞌety."
42,18,11,"Ha omondo hagwã onheꞌẽ Nhandejáry-pe upe fariseu vaꞌe onhemboꞌy. Ipyꞌapy-py ae onhemongeta. Onhembotuvixa eterei-gwi onhenohẽ porã moꞌã Nhandejáry-pe.—“Tupã xe Járy” heꞌi onhemongeta-vy. “Avyꞌa ete xe rekoha-rehe” heꞌi moꞌã. “Ambue kwéry-rami ndaikói voi xe” heꞌi. “Imonda eꞌỹ vaꞌe xe. Hekoha vai eꞌỹ vaꞌe ave xe. Namenda mendái kunha ambue-rehe ave aiko-vy. Naxe rembiapo vaíry voi avave-rehe” heꞌi moꞌã. “Avyꞌa eterei. Xe ndaikói voi ko plata-py oporombopaga vaꞌety rekoha-rami” heꞌi onhembotuvixa-vy. “Xe rembiapo porã voi aiko-vy” heꞌi. “Ha nde-rehe ajerovia-gwi peteĩ teĩ semana mokõi áry meme ahasa asy karu eꞌỹ reheve aiko-vy” heꞌi. “Xe areko vaꞌe aipapa meme dez-gwi aipeꞌa peteĩ ameꞌẽ nde-vy gwarã” heꞌi omondo-vy onheꞌẽ Nhandejáry-pe onhenohẽ porã hagwã moꞌã íxupe, heꞌi Hesu omombeꞌu-vy."
42,18,13,"—Ha upe oporombopaga vaꞌety otĩ oike hagwã ojeporahéi haty-py. Mombyry-rupi rei oiko. Nomaꞌẽ maꞌẽi voi oiko-vy otĩ eterei-gwi. Ndojeesaupíry ojaheꞌo voi oĩ-vy onhemboasy-vy “Xe ko xe pyꞌa vai voi aiko-vy” hoꞌe-vy hasẽ. “Tupã, xe Járy” heꞌi, “Xe poriahuvereko katu” heꞌi onhemboasy-vy íxupe. “Xe rembiapo vai eterei voi aiko-vy” heꞌi onhemboasy-vy, heꞌi Hesu omombeꞌu-vy."
42,18,14,"Ha heꞌi ave Hesu:—Haꞌe-ta katu xe: Onhemboasy vaꞌe-gwi omboyke voi-ma hembiapo vaikwe Nhandejáry. Ohendu voi inheꞌẽ. Ipyꞌa potĩ-vy oho jevy gwóga-py. Ha upe fariseu vaꞌe-gwi hembiapo vaikwe nomboyke moꞌãi voi onhenohẽ porãse moꞌã íxupe-gwi, heꞌi Hesu arandu nheꞌẽ oiporu-vy.Upéi heꞌi jevy.—Anhete haꞌe-ta peẽ-my: Onhemboeteseve vaꞌe-rehe avave nopenái arã, ha onhemomirĩ vaꞌe-pe ae katu omboete vaꞌerã, heꞌi Hesu omombeꞌu-vy."
42,18,15," Ogweru ave okwa-vy Hesu renda-py mitãgwe Hesu omoĩ hagwã opo mitã kwéry-rehe ohovasa hagwã. Ha hemimboꞌe kwéry ohexa-ma ramo, hakateꞌỹ Hesu-rehe.—Ani ereru Hesu ha-py mitã mixĩ mixĩ vaꞌe, heꞌi ojoko-vy."
42,18,16,"Ha Hesu katu heꞌi:—Eheja katu tou mitãꞌi gwive xe renda-py. Ani erejoko teĩ. Mitãꞌi reko mirĩ vérami vaꞌe meme omoirũ-ta Nhandejáry gwuvixarã-pe, heꞌi omombeꞌu-vy."
42,18,17,"—Anhete ko haꞌe-ta peẽ-my. Nhandejáry oiko ha-rupi huvixa ramo ndaipóri-ta onhembotuvixave vaꞌe. Onhemohekomirĩve vaꞌe ae omoirũ-ta íxupe, heꞌi Hesu omombeꞌu-vy."
42,18,18," Peteĩ mburuvixa oporandu Hesu-pe:—Mboꞌeháry, nde reko porã vaꞌe. Mbaꞌe tipo ajapo-ta xe aikove hagwã Nhandejáry ndive apaveꞌỹ reheve? heꞌi oporandu-vy Hesu-pe."
42,18,19,"—Ne manduꞌa porã katu ne nheꞌẽgwe-rehe, heꞌi íxupe Hesu. —“Nde reko porã vaꞌe” ere kuri xe-rehe. Nhandejáry, haꞌe anho mante heko porã tee vaꞌe, heꞌi Hesu íxupe."
42,18,20,"—Ereikwaa-ma Nhandejáry omombeꞌu vaꞌekwe nhande rekorã, heꞌi ave Hesu. —Ani ereiko teĩ ambue mbue ndive, heꞌi. —Ani ereporojuka teĩ. Ani eremonda teĩ. Ani nde apu teĩ avave-rehe. Emboete katu nde ru, nde sy ave. Upéixa omombeꞌu vaꞌekwe Nhandejáry nde rekorã, heꞌi íxupe Hesu."
42,18,21,"—Xe mitã ramogware ãy peve upéa nheꞌẽ namokanhỹi, heꞌi. —Ahendu vyteri aiko-vy xe, heꞌi Hesu-pe."
42,18,22,"Ohendu-ma ramo, Hesu heꞌi íxupe:—Peteĩ oĩ vaꞌe nderejapói vyteri, heꞌi íxupe. —Erereko vaꞌe gwive evendepa katu. Hepykwe ae eru emeꞌẽmba iporiahu vaꞌe kwéry-pe. Upéixa erejapo ramo, nde rekoha porãrã erereko arã yváy-py. Upe rire eju katu xe moirũ, heꞌi íxupe Hesu."
42,18,23,Ohendu-ma ramo inheꞌẽ ndovyꞌavéi-ma. Ipyꞌa reraha eterei ombaꞌe reta reta-rehe.
42,18,24," Ha Hesu omaꞌẽ hese. Oikwaa-ma ndovyꞌavéi-ma upe vaꞌe. Upéixa-gwi heꞌi onhondive oĩ vaꞌe-pe:—Hasy peve opambaꞌe ogwereko vaꞌe omoirũ hagwã Nhandejáry gwuvixarã-pe, heꞌi."
42,18,25,"—Hasy eterei nhambohasa kaꞌijugwasu kwa-rupi mymbagwasu camelo, ndaijaséiry. Ha hasyve imbaꞌe reta vaꞌe omoirũ hagwã Nhandejáry gwuvixarã-pe, heꞌi."
42,18,26,"Ha ohendu vaꞌe kwéry heꞌi:—Kivaꞌe onheresende-ta, aipo ramo? Hasy eterei nipo nhanheresende hagwã raꞌe, heꞌi."
42,18,27,"Ha Hesu katu heꞌi:—Peẽ-my hasy eterei vaꞌe ndahasy moꞌãi Tupã Nhandejáry-pe. Haꞌe anho mante ne resende vaꞌerã, heꞌi."
42,18,28,"Ha upéi katu heꞌi íxupe Pedro:—Ore niko orogwereko vaꞌe gwive orohejapa oroju-vy oromoirũ hagwã, heꞌi Hesu-pe."
42,18,29,"—Anhete ko xe haꞌe-ta nde-vy, heꞌi íxupe Hesu. —Xe moirũ hagwã gwóga, gwóga pygwa ave oheja vaꞌe hetave ojohu vaꞌerã gwembiejare rekoviarã. Gwembireko, gwykeꞌýry, gwyvýry, gweindýry, gwaꞌýry, gwajýry, oména, omembýry, gwykéry, okypyꞌy kwéry, okyvýry, gwu, osy oheja ramo omoirũ hagwã Nhandejáry gwuvixarã-pe, hetave tave omeꞌẽ vaꞌerã íxupe Nhandejáry. Ohexakwaa rei vaꞌerã íxupe koꞌãy, ha yvy opa-ma rire oikove meme vaꞌerã Nhandejáry ndive opaveꞌỹ reheve, heꞌi Hesu."
42,18,31," Upéi ohenói jevy gwĩ doze gwemimboꞌe íxupe kwéry anho omombeꞌu hagwã.—Jaha jaiko-vy Jerusalém tetã-my. Ha xe Nhande Rykeꞌy tee vaꞌe ahasa asy-ta upe-py, heꞌi. —Nhandejáry nheꞌẽ-py omombeꞌu vaꞌety kwéry omohenonde vaꞌekwe ihai-vy mbaꞌe pa ojehu-ta xe-vy. Upe ohai vaꞌekwe xe rehegwa ãy ojapopa-ta, heꞌi."
42,18,32,"—Xe pyhy-ta xe reraha judeu eꞌỹ vaꞌe kwéry-pe. Onhembohory-ta xe-rehe, xe rereko asy-ta ave, onygwõ-ta ave xe-rehe. Xe mbopi rire xe juka-ta. Mbohapy áry-py anhemoingove jevy-ma vaꞌerã, heꞌi gwemimboꞌe kwéry anho-pe onhemombeꞌu-vy Hesu."
42,18,34,Ha hemimboꞌe kwéry nohendu kwaái voi Hesu nheꞌẽ. Ojeapysaka rei hikwái. Onhenhomi voi íxugwi kwéry pono oikwaa heꞌise vaꞌe.
42,18,35, Ogwahẽ-tama Jericó tetã-my. Hiꞌagwĩ-ma oĩ ramo tetã hesapyso eꞌỹ vaꞌe ogwapy oĩ-vy tapegwasu rembeꞌy-py. Ombaꞌe repyrã-rehe ojerure oĩ-vy.
42,18,36,"Ha Hesu ndive ojogweroaty vaꞌe ohasa ojeꞌói-vy tape-rupi. Ohendu ramo ijayvu, oporandu ohexa vaꞌe-pe:—Mbavaꞌe tipo ojapo ojeꞌói-vy? heꞌi hese."
42,18,37,"—Hesu Nazaré pygwa ohasa ojeꞌói-vy, heꞌi íxupe."
42,18,38,"Ohendu-ma ramo, onheꞌẽ hatã ohenói-vy:—Hesu, Davi remiarirõre, xe poriahuvereko katu, heꞌi."
42,18,39,"Henonde-rupi ohasa vaꞌe inheꞌẽ ojoko moꞌã íxugwi:—Ekirirĩ katu, heꞌi íxupe omongirirĩse moꞌã-vy íxupe.Haꞌe katu hatãve tãve joty osapukái oĩ-vy:—Xe poriahuvereko katu, Davi remiarirõkwe, heꞌi joty."
42,18,40,"Upéi opyta-ma Hesu.—Eru íxupe, heꞌi.Ou-ma ramo oporandu íxupe Hesu:"
42,18,41,"—Mbavaꞌe tipo ereipota xe ajapo hagwã nde-rehe? heꞌi hesapyso eꞌỹ vaꞌe-pe ijeroviaha ojekwaa uka hagwã.—Emeꞌẽ xe resarã xe-vy, mboꞌeháry, heꞌi."
42,18,42,"—Emaꞌẽ. Nde resapyso-ma ngatu, heꞌi. —Xe-rehe erejerovia-gwi erekwera-ma, heꞌi."
42,18,43,"Onheꞌẽ jave okwera-ma. Okwera-ma ramo, omoirũ-ma íxupe oho-vy. Omboete ete Nhandejáry-pe oho-vy Hesu rapykwéri.Ha upe pygwa oĩ vaꞌe gwive, upéa ohexa vaꞌe gwive, Nhandejáry-pe omombaꞌegwasu ete voi."
42,19,1,"Zaqueu rehegwa nheꞌẽOgwahẽ-ma Hesu Jericó tetã-my. Ohasa oho-vy tetã-rupi. Ha peteĩ mburuvixa ohexase eterei Hesu-pe. Pirapire-py nhane mbopaga vaꞌety kwéry-pe mburuvixa upéa. Imbaꞌe reta vaꞌe. Ikarape vaꞌe. Héry vaꞌe Zaqueu. Ikarape-gwi ndikatúi ohexa kente ári-rupi Hesu-pe. Heta eterei ojogweroaty vaꞌe ogweroajere Hesu-pe omanha manha hese-vy. Series, "
42,19,4,Upéi Hesu oho hagwã-rupi oho yvyra-rehe ojeupi Zaqueu. Oripara oho-vy yvate ojeupi oĩ-vy ohexa hagwã Hesu-pe.
42,19,5,"Ogwahẽ-ma ramo Hesu upe yvyra gwy-py, opyta. Orepara yvate-koty omaꞌẽ Zaqueu-rehe.—Zaqueu, egwejy. Pyaꞌe egwejy. Aha-ta nde róga-py, heꞌi íxupe."
42,19,6,"Pyaꞌe ogwejy oho ohogwaitĩ Hesu-pe. Ovyꞌa eterei Zaqueu. Heꞌi Hesu-pe:—Jaha katu, heꞌi.Pyaꞌe oho indive."
42,19,7,"Hexaháry ndojohu porãi. Ojohu vaipa voi. Onheꞌẽ vai vai Hesu-rehe.—Hesu omoirũ rei opaixagwa vaꞌe-pe. Ojejavy vaꞌety jepe, Hesu katu omoirũ joty íxupe, heꞌi hese ojohu vai-vy."
42,19,8,"Ha upe rire, ogwahẽ-ma rire, hóga-py oĩ-ma rire, Zaqueu heꞌi:—Xe Járy, arova katu xe rekoha, heꞌi íxupe. —Iporiahu vaꞌe kwéry-pe ameꞌẽ-ta heta xe mbaꞌekwe. Ambojaꞌo jaꞌo-ta xe rembierekokwe. Ameꞌẽ-ta iporiahu vaꞌe kwéry-pe. Ha xe rembiapo vaikwe-gwi heta voi xe pirapire, heꞌi. —Peteĩ vaꞌe-rehe areko ramo xe rembiapo vai-rupi ahekoviarõ-ta ameꞌẽve-ta voi. Ijarykwe-pe irundy voi ameꞌẽ-ta hekovia. Arova-ta ave xe rekoha, heꞌi Hesu-pe."
42,19,9,Upe-ma ramo Hesu heꞌi:Upe nheꞌẽ ohendu hikwái. Ha namombyry etéiry Jerusalém tetã-gwi. Upéixa-gwi ohendu-ma ramo upe nheꞌẽ ojogweroaty vaꞌe heꞌi opyꞌa-py. “Ojekwaa-tama paraꞌe Nhandejáry nhande ruvixarã. Ogwahẽ-tama Hesu Jerusalém-my” heꞌi. “Ojekwaa-tama paraꞌe nhande ruvixarã.”Upéa-rehe Hesu omombeꞌu jevy íxupe kwéry arandu nheꞌẽ mburuvixagwasu oplata oiporuruka vaꞌe rehegwa nheꞌẽ-rami. Heꞌi:
42,19,12,"—Peteĩ mburuvixa oho mombyry. Yvy ambue-py oho onhemomburuvixagwasu hagwã. Oiko-ma ramo mburuvixagwasu, ou jevy vaꞌerã oiko hagwe-py."
42,19,13,"Oho eꞌỹ ngatu ohenói gwĩ dez vaꞌe gwembigwái. Peteĩ teĩ-pe omeꞌẽ plata. Peteĩ meme omeꞌẽ íxupe kwéry. Omeꞌẽ jave heꞌi gwembigwái-pe. “Ko xe plata eiporu porã eremboheꞌýi hagwã xe rapykwe-py. Agwahẽ jevy-ma aju-vy ramo, aporandu jevy arã nde-vy heꞌyiverã-rehe” heꞌi omanda-vy gwembigwái-pe."
42,19,14,—Ha heta heꞌýi kwéry ndijaꞌéi rei mburuvixa-rehe. Upéixa-gwi nheꞌẽ rei omondo hapykwéri mburuvixave vaꞌe-pe: “Upe vaꞌe ore ndoroipotái ore ruvixarã. Ipogwy-py ndoroikoséiry. Hekoha vai eterei” heꞌi rei hese.
42,19,15,"—Oiko-ma ramo mburuvixagwasu ramo, ogwahẽ jevy oyvy-py. Upéi ohenói gwembigwái kwéry oplata rehegwa oikwaa hagwã."
42,19,16,"—Ogwahẽ ypy vaꞌe omombeꞌu íxupe: “Xe ruvixa, aiporu vaꞌekwe nde plata” heꞌi omombeꞌu-vy. “Eremeꞌẽ peteĩ xe-vy vaꞌekwe amoĩve nde-vy. Ambohekovia nde-vy dez jevy” heꞌi omombeꞌu-vy."
42,19,17,"—Ovyꞌa hemimbohekoviakwe-rehe mburuvixa. “Iporã voi” heꞌi. “Xe rembigwái porã voi, nde. Ndahetái mbaꞌe jepe erenhangareko kwaa porã hese. Upéixa-gwi dez tetã mygwa-pe ereiko-ta mburuvixa ramo” heꞌi íxupe."
42,19,18,"—Upéa ogwahẽ rire, peteĩ jevy ogwahẽ: “Peteĩ nde plata aiporu-gwi amoĩve nde-vy cinco jevy ave” heꞌi íxupe."
42,19,19,—“Aipo ramo erenhangareko kwaa ave nde. Upéixa-gwi ereiko-ta mburuvixa ramo. Cinco tetã vaꞌe-rehe erenhangareko-ta” heꞌi gwembigwái-pe.
42,19,20,"—Upe rire ou peteĩ jevy hembigwái ave heꞌi gwerekwa-pe: “Ameꞌẽ jevy-ta nde-vy nde plata” heꞌi íxupe. “Upe peteĩ eremeꞌẽ vaꞌekwe xe-vy anhangareko porã hagwã anhugwã imoĩ-vy ao-py. Xe ko, atĩ voi ndéhegwi” heꞌi íxupe. “Aikwaa voi ne rakateꞌỹha. Eremeꞌẽ eꞌỹ vaꞌekwe jepe, ereipeꞌa joty ijáry-gwi. Erenhemitỹ eꞌỹ reheve, eremonoꞌõ uka vai joty ne mbaꞌerã ijarykwe-gwi. Upéixa-gwi atĩ ndéhegwi” heꞌi."
42,19,22,"—“Ne rembiapo vai voi ko nde xe-rehe” heꞌi herekwa íxupe. “Nderevaléi voi” heꞌi ave. “Maꞌerã-gwi ndereiporu porãi xe plata?” heꞌi íxupe. “Ere kuri xe-vy: Ne rakateꞌỹha aikwaa voi, ere” heꞌi íxupe. “Eremeꞌẽ eꞌỹ vaꞌekwe ereipeꞌa ijáry-gwi, ere xe-vy, Eremonoꞌõ uka vai ne mbaꞌerã ijarykwe-gwi, ere ave kuri xe-vy."
42,19,24,—Upéi heꞌi gwembigwái ambue-pe: “Eipeꞌa jevy xe plata íxugwi. Upéa ave eremeꞌẽ jevy hagwã upe dez plata omonoꞌõ vaꞌe-pe” heꞌi.
42,19,25,—Upéa-rehe heꞌi gwerekwa-pe: “Ogwereko-ma dez. Naiporãi eremeꞌẽve íxupe” heꞌi jevy.
42,19,26,"—“Iporã eremeꞌẽve íxupe” heꞌi herekwa. “Nhande reꞌýi heꞌi meme: Heta ogwereko vaꞌe-pe hetave omeꞌẽ jevy vaꞌerã. Ha inhateꞌỹ vaꞌe, naimbaꞌe rexakwaái vaꞌe-gwi oipeꞌapa vaꞌerã íxugwi. Mixĩ ogwereko ramo jepe, ogwereko vaꞌe gwive oipeꞌapa jevy-ta íxugwi” heꞌi."
42,19,27,"“Haꞌe-ta ave peẽ-my: Peru katu xe-rehe ijaꞌeꞌỹ vaꞌekwe. Ndaxe potáiry vaꞌekwe gwuvixarã. Xe renonde-py jevy pejuka íxupe kwéry” heꞌi omanda-vy ijukaharã-pe, heꞌi Hesu nhande ruvixa ramo ndojehexa uka pyaꞌeséi-vy."
42,19,28,"  Upe rire, upéa omombeꞌu rire, Hesu oho Jerusalém tetã-my. Gwemimboꞌe kwéry renonde-rupi oho tape-rupi ojeꞌói-vy."
42,19,29,"Ha nogwahẽi vyteri, onhemoagwĩ ranhe Betfagé tetã mirĩ-gwi. Betânia tetã-gwi ave. Yvyatyrusu Oliveiras ypy-py ogwahẽ gwahẽ ranhe oho-vy. Upe-gwi omondo gwenonde-rupi mokõi gwemimboꞌe: —Tereho tetã mirĩ-my ore renonderã-rupi, heꞌi íxupe. —Ereike-ma ramo eretopa-ta mburikaꞌi onhenhapytĩ ha-py. Hiꞌári ojejeupi eꞌỹ vaꞌe. Ejora heru-vy, heꞌi."
42,19,31,"—Erejora ramo mburika, “Maꞌerã tipo erejora mburika?” heꞌi vaꞌerã nde-vy. Aipo ramo ere íxupe, “Araha-ta. Oikotevẽ hese nhande ruvixa” ere kuri íxupe, heꞌi imondo-vy."
42,19,32,Ha upéi katu oho upe mokõi vaꞌe ha otopa omombeꞌu hagwéixa. Ojora jave mburikaꞌi ijáry oporandu mokõi hemimboꞌe-pe:—Maꞌerã tipo erejora xe rymba mburikaꞌi? heꞌi.
42,19,34,"—Nhande ruvixa oiporu-ta íxupe. Oiporu hagwã araha-ta, heꞌi.—Aipo ramo eraha, heꞌi."
42,19,35,Ha upéi katu ogweru Hesu-pe. Omoĩ hiꞌári oao. Ha Hesu-pe ohupi omoĩ mburika ári oho mombyryve hagwã. Ha oho jave heta vaꞌe omboi oao oipyso hagwã Hesu ogwata hagwã hiꞌári. Haperã-rupi omoĩ omboete-vy. Hesu mboete-vy haꞌe oipyso oao. Ogwejy ojeꞌói-vy hikwái.
42,19,37,"Upéi ogwahẽ-tama ramo ogwejy tape-rupi yvyaty Oliveiras ári-gwi. Ogwejy ojeꞌói-vy jave, ogwahẽ-tama ramo Jerusalém tetã-my, hese ojerovia vaꞌe kwéry ogwerohory Hesu-pe. Osapukái joa oporahéi ave omboete Nhandejáry-pe. Heta hembiapo porã hexapyrã-rupi ohexa vaꞌekwe-rehe omboete íxupe:"
42,19,39,"Upéa-rehe gwĩ fariseu vaꞌe oĩ jave ojogweroaty vaꞌe paꞌũ-my heꞌi Hesu-pe:—Mboꞌeháry, ejoko katu íxupe kwéry pono aipo-rami heꞌi nde-rehe, heꞌi Hesu-pe."
42,19,40,"—Tekotevẽ oiko xe mboete vaꞌerã. Kente kwéry naxe mboetéi ramo raꞌe Nhandejáry omonheꞌẽ uka vaꞌerã raꞌe ita kwéry-pe xe mboete hagwã. Kente rekoviarã xe mboete hagwã, heꞌi Hesu fariseu kwéry-pe."
42,19,41,"Hesu ojaheꞌo Jerusalém tetã mygwa kwéry-reheOgwahẽ-tama ramo, ohexa-ma ramo Jerusalém tetã Hesu ojaheꞌo upe pygwa kwéry-rehe."
42,19,42,"—Apomboasy voi peẽ-my. Ndapeikwaái vyteri mbaꞌeixagwa pa pene mbopyꞌagwapy, heꞌi. —Nhandejáry xe mbou vaꞌekwe pene moꞌarandu hagwã moꞌã ha napehenduséi xe nheꞌẽ. Napehenduséi-gwi pene arandurãgwe okanhy-ma pendéhegwi."
42,19,43,"Ogwahẽ-tama peẽ-my pehasa asy hagwã. Pende-rehe ijaꞌeꞌỹ vaꞌe kwéry ou vaꞌerã. Pene retã jerekwe-rehe ojoꞌo-ta yvykwa. Omopuꞌã-ta ave ne mbotyhaty ponove avave osẽ pene retã-gwi, pende jopy-ta. Pene hundipa-ta. Oity-ta pene retã. Ha peẽ kwéry upe-py oĩ vaꞌe onhehundipa-ta. Ita-gwi pejapo vaꞌekwe pende róga kwéry. Ha upe ita kwéry oity-ta. Ndohejái arã ni peteĩ ita hendagwe-py. Oitypa ete arã. Upéixa pene mbohasa asy-ta. Nhandejáry xe mbou-ma ha “Nhane remihaꞌarõ ogwahẽ-ma raꞌe” nderéiry xe-rehe. Ndapejeroviáiry joty xe-rehe. heꞌi. —Upéa-rehe pene hundipa-ta Nhandejáry, heꞌi Hesu Jerusalém mygwa kwéry-rehe."
42,19,45,   
42,19,47,"Ha Hesu oho meme Nhandejáry róga kakwaa-py omboꞌe mboꞌe oiko-vy. Ikoꞌẽmba ẽmba omboꞌe meme-vy upe-py.Ha paꞌi ruvixa kwéry, judeu rekomboꞌehaty kwéry, judeu ruvixa kwéry ave oheka heka ojuka hagwã Hesu-pe."
42,19,48,Ha ndotopái mbaꞌe-rehe ojuka íxupe. Enterovéa kente kwéry ojeapysaka katu katu eterei ohendu hagwã inheꞌẽ.
42,20,1," Ha peteĩ áry Hesu oime jevy Nhandejáry róga kakwaa-py omombeꞌu mbeꞌu hagwã Nhandejáry nheꞌẽ porã. Ha omombeꞌu jave ou henda-py paꞌi ruvixa kwéry, judeu rekomboꞌehaty kwéry, judeu ruvixa kwéry ave:"
42,20,2,—Kivaꞌe nheꞌẽ-py koꞌã vaꞌe erejapo? heꞌi. —Kivaꞌe tipo nde-vy a-rami oporomboꞌe uka ave nde-vy? heꞌi ave. Oporandu Hesu-pe hikwái.
42,20,3,"—Xe ave aporandu-ta peẽ-my peteĩ mbaꞌe, heꞌi. —Pemombeꞌu ranhe ramo xe-vy aporandu-ta vaꞌe-rehe, amombeꞌu-ta ave nde-vy kivaꞌe nheꞌẽ-py xe rembiapo, heꞌi.Upéi oporandu omokirirĩ hagwã íxupe kwéry:"
42,20,4,"—Kivaꞌe nheꞌẽ-py vaꞌekwe Batista amyrĩ oporomongarai oiko-vy vaꞌekwe? Nhandejáry nheꞌẽ-py paraꞌe, teko rei nheꞌẽ-py paraꞌe oporomongarai oiko-vy haꞌe ae hoꞌarandu-rupi rei paraꞌe ojapo? heꞌi. —Emombeꞌu ranhe katu xe-vy, heꞌi íxupe kwéry Hesu. Haꞌe katu oikwaa-ma."
42,20,5,"Upéa-rehe oporandu randu ojóupe:—“Nhandejáry nheꞌẽ-py katu oporomongarai vaꞌekwe” jaꞌe ramo “Maꞌerã nderejeroviái vaꞌekwe hese?” heꞌi arã nhande-vy, heꞌi ojóupe hikwái."
42,20,7,"Upéa-rehe heꞌi Hesu-pe:—Ndoroikwaáiry, heꞌi moꞌã."
42,20,8,"—Aipo ramo, xe ave namombeꞌu moꞌãi peẽ-my kivaꞌe pa ojapo uka xe-vy koꞌã vaꞌe, heꞌi íxupe kwéry Hesu."
42,20,9, Ha upéi katu omombeꞌu upe pygwa-pe arandu rehegwa nheꞌẽ uvaty-py ombaꞌapo vaꞌe rehegwa-rami:—Oĩ vaꞌekwe uva onhotỹ vaꞌekwe. Oho onhotỹ uvaty omoĩ hagwã. Ha omoĩ rire oheja ombaꞌapo vaꞌerã-pe yva aju ombojaꞌo jaꞌo arã imeꞌẽ-vy vaꞌe-pe. Upéi oho mombyry. Tetã ambue-py hiꞌare voi oiko-vy.
42,20,10,"Hiꞌaju ramo omondo vaꞌerã ivía ramo gwembigwái ombojaꞌo hagwã yva mbyte-rupi ogweruruka hagwã ojéupe. Ha uvaty-py ombaꞌapo vaꞌe katu hembigwái-pe oinupã jevy imbou-vy. Nomeꞌẽi íxupe ogweraha vaꞌerã. Ombojevy oinupã-vy. Ambue jevy omondo ivía ramo. Haꞌe kwéry oinupã onhembosarái hese, ombojevy rei ave mbaꞌeve eꞌỹ ogweru hagwã íxupe nomboetéi-gwi."
42,20,12,"Ambueve omondo jevy ombohugwypa, omonha imbojevy imbou-vy."
42,20,13,Upe rire uvaty járy heꞌi opyꞌa-py: “Mbavaꞌe tipo ajapo-ta” heꞌi opyꞌa-py. “Amondo jevy-ta xe rembiayhu tee. Amondo-ta xe raꞌy. Omboete-ta paraꞌe xe raꞌy ogwahẽ oho-vy ramo” heꞌi moꞌã. Upéa-rehe gwaꞌýry omondo.
42,20,14,"Ohexa-ma ramo taꞌýry ombaꞌapo vaꞌe heꞌi ojóupe:—Upéa uvaty jaryrã. Jaha jajuka íxupe, heꞌi jevy hese. —Upéixa ramo opyta arã nhande-vy imbaꞌerãgwe, heꞌi ojóupe."
42,20,15,"Upéixa-gwi uvaty-gwi ogwenohẽ ojuka íxupe. Oikwaa-ma ramo uvaty járy, mbaꞌe tipo ojapo-ta íxupe kwéry?"
42,20,16,"Ohepy joty vaꞌerã íxupe kwéry. Ogwahẽ-ta voi ojuka uka upe hembiapo vai vaꞌe-pe. Ohekoviarõ-ta ombaꞌapo vaꞌerã, heꞌi Hesu judeu ruvixa kwéry rekokwe oikwaa uka-vy.Ohendu-ma ramo Hesu nheꞌẽ, upe uvaty rehegwa-rami hesegwa omombeꞌu vaꞌe nheꞌẽ, heꞌi:—Niporãi voi oiko ramo upéixa, heꞌi."
42,20,17,Upéi Hesu omaꞌẽ hese kwéry ha heꞌi jevy:heꞌi Nhandejáry kwatia nheꞌẽ.
42,20,18,"Hoꞌa-ma ramo upe ita-rehe opẽmba vaꞌerã hoꞌa vaꞌe. Ha hoꞌa-ma ramo upe ita kente ári omonguꞌipa-ma vaꞌerã íxupe, heꞌi jevy ita rehegwa nheꞌẽ-rami ojéhegwa nheꞌẽ henduháry rehegwa nheꞌẽ ave omombeꞌu-vy."
42,20,19," Ohendu ramo inheꞌẽ oikwaa pyaꞌe ojéhegwa hikwái.—Nhande rehegwa nheꞌẽ omombeꞌu Hesu arandu nheꞌẽ oiporu ramo, heꞌi ojóupe judeu rekomboꞌehaty kwéry, paꞌi ruvixa kwéry ave.Upéa-gwi oipyhyse moꞌã íxupe. Ha ikyhyje-gwi ndoipyhýiry. Hesu reroviaha heta oĩ indive-gwi ikyhyje. Nombopoxyséiry íxupe kwéry."
42,20,20,"Upéixa-gwi omeꞌẽ plata gwembigwairã-pe:—Peho meme Hesu ndive pemonheꞌẽ avy hagwã íxupe, heꞌi omeꞌẽ-vy inheꞌẽ mbojejavy uka vaꞌerã-pe moꞌã hepyrã. —Pejeapysaka porã katu inheꞌẽ-rehe. Pende rekoha porã vaꞌe-rami peiko-vy pehendu hendu raꞌanga inheꞌẽ. Peteĩ nheꞌẽ vaꞌe ojavy ramo nhamombeꞌu-ta mburuvixa-pe oipyhy uka vaꞌerã ojuka uka hagwã, heꞌi omonheꞌẽ avyse moꞌã-vy Hesu-pe.Inheꞌẽ avy ramo ohendu hagwã moꞌã oiko indive."
42,20,21,"Aipo ramo imonheꞌẽ avyharã moꞌã oho indive. Oporandu íxupe:—Mboꞌeháry, jaikwaa anhei-rupi erenheꞌẽ. Anhei-rupi ne remimombeꞌu mbeꞌu, heꞌi omonheꞌẽ avyse-vy. —Nerepenái avave-rehe neremoꞌãi avave-pe. Nde-vy enterovéa peteĩxante. Anheigwa eremombeꞌu Nhandejáry rape porã-rehe ereporomboꞌe ramo, heꞌi."
42,20,22,—Iporã tipo nhande judeu reko-rupi jaiko vaꞌe japaga nhameꞌẽ-vy hemimbopaga uka mburuvixagwasu César-pe? Iporã tipo japaga eꞌỹ íxupe? heꞌi oporandu-vy hikwái Hesu-pe.
42,20,23,"Ha Hesu katu oikwaa voi hese. Ndogwerekói ramo gwova-py mbaꞌeve, oikwaa joty ipyꞌa kyꞌaha."
42,20,24,"—Emeꞌẽ xe-vy plata atã mburuvixagwasu remimbopaga uka xe ahexa hagwã, heꞌi.Omeꞌẽ rire oporandu rei íxupe kwéry:—Kivaꞌe raꞌanga oĩ koꞌa-py? Kivaꞌe ohai uka vaꞌekwe? oporandu rei íxupe kwéry.—César raꞌanga, heꞌi. —Hembihai uka ave, heꞌi íxupe."
42,20,25,"—Aipo ramo, emeꞌẽ César-pe imbaꞌe. Ha Nhandejáry-pe katu emeꞌẽ hemimbota ave, heꞌi íxupe kwéry Hesu."
42,20,26,"Ndikatúi omonheꞌẽ avy íxupe ojogweroaty paꞌũ-rupi. “Hasy vaꞌe-rehe jepe nhaporandu ramo íxupe, omombeꞌu porã joty” heꞌi hese opondera-vy. Ha mbaꞌeve noporanduvéi íxupe."
42,20,27," Upéixa voi Moisés amyrĩ omoĩ vaꞌekwe nhande-vy kwatia-rehe, heꞌi."
42,20,29,"—Oĩ vaꞌekwe peteĩ tykeꞌýry seis tyvýry. Tykeꞌýry omenda kunha-rehe. Upéi omano ramo, ndataꞌýry jepéiry."
42,20,30,Tyvýry omenda gwovajare-rehe. Ndataꞌýry jepéi ramo omano ave tyvýry. Upéi tyvýry ambue jevy omenda hese.
42,20,31,"Peteĩ teĩ omenda hese, gwovajare-rehe. Peteĩ teĩ omano ramo ndaitaꞌýry jepéi hikwái."
42,20,32,Upe rire upe kunha ave omano-ma ave.
42,20,33,"Oikove jevy ramo, kivaꞌe rembirekorã upe kunha? Gwĩ sete tyvýry kwéry omenda vaꞌekwe hese, heꞌi oporandu-vy Hesu-pe upe “Omano vaꞌekwe ndoikove jevýi” heꞌi vaꞌe kwéry."
42,20,34," Ha upéa-rehe Hesu omombeꞌu íxupe kwéry:—Amombeꞌu-ta peẽ-my omano vaꞌekwe oikove jevymaha. Tekoha-rupi porã oiko vaꞌekwe gwive onhemoingove jevy rire katu nomendavéi-ma vaꞌerã ãygwa omendaha-rami, heꞌi íxupe. —Kwimbaꞌe kwéry nomendavéi-ma vaꞌerã. Kunhagwe ave nomendavéi-ma vaꞌerã. Series, "
42,20,36,"Oiko vaꞌerã Nhandejáry rembigwái yváy pygwa reko-rami. Upéixa-gwi nomendavéi-ma vaꞌerã. Nomanovéi-ma vaꞌerã ave, heꞌi. —Haꞌe kwéry Nhandejáry raꞌy voi, Nhandejáry rajy ave. Oikove jevy-ma vaꞌerã."
42,20,37,"Upéixa ave Moisés amyrĩ omombeꞌu ave omano vaꞌekwe oikove jevy vaꞌerã. Yvyra raꞌy okái vaꞌe rehegwa nheꞌẽ omombeꞌu ramo, omombeꞌu ave Nhandejáry nheꞌẽ. Heꞌi Moisés:heꞌi Nhandejáry Moisés amyrĩ kwatia-rehe. Ha omanomba rire ae upe myamyrĩ, heꞌi vaꞌekwe upéixa, heꞌi Hesu.Upéi heꞌi:"
42,20,39,"Upéa-rehe gwĩ judeu rekomboꞌehaty heꞌi íxupe:—Iporã voi ne nheꞌẽ. Hasy vaꞌe-rehe jepe oroporandu ramo nde-vy, eremombeꞌu porã joty, heꞌi íxupe."
42,20,40,Ha upe rire ave ndaipyꞌagwasuvéi oporandu mbaꞌeve-rehe Hesu-pe. Ndikatúi omonheꞌẽ avy íxupe.
42,20,41, Upéixa ohai vaꞌekwe Davi amyrĩ Nhandejáry kwatia nheꞌẽ héry vaꞌe Salmo-py.?
42,20,44,Ha Davi amyrĩ katu “Xe Járy” heꞌi Cristo-rehe. Nhane remiarirõ-rehe “Xe Járy” ndajaꞌéiry. Aipo ramo hemiarirõ pa? heꞌi Hesu omokirirĩ-vy íxupe kwéry.
42,20,45, Enterovete vaꞌe ohendu jave Hesu heꞌi gwĩ doze gwemimboꞌe kwéry-pe:
42,20,46,"—Xáke, onhemboetese rei judeu rekomboꞌehaty kwéry. Oao puku reheve ogwatase voi. Kente kwéry-pe omboete uka onhembotuvixa vixa oho-vy mbaꞌe jogwa haty-py. Ojeporahéi haty-py ogwapyse mburuvixa paꞌũ-my. Mburuvixa gwapy haty-rupi ogwapyse onhembovía ramo jekarugwasu haty-py."
42,20,47,"Ha tembirekokwe rembiporu omonda heraha-vy. Upe rire temiexagwã rei omondo mondo raꞌanga rei Nhandejáry-pe heta onheꞌẽ enterove ohendu hagwã. Ombohasa asyve-ta íxupe kwéry Nhandejáry, heꞌi judeu rekomboꞌehaty-rehe omombeꞌu-vy."
42,21,1,Ohexa Hesu kente kwéry Nhandejáry roga kakwaa-py. Omaꞌẽ oĩ-vy plata mboyru haty-rehe Hesu. Ogwahẽ imbaꞌe heta vaꞌe kwéry omoĩ heta jepe hetave tave omombyta joty ojéupe gwarã.
42,21,2,"Ohexa ave kunha tembirekokwe okwerĩ omeꞌẽ vaꞌe mokõi plata atã, omoĩ hyru-py."
42,21,3,"Upe-ma ramo Hesu heꞌi:—Anhete haꞌe-ta peẽ-my, heꞌi. —Ko kunha tembirekokwe iporiahu vaꞌe omeꞌẽ hetave enterove-gwi. Haꞌe kwéry katu omeꞌẽ heta jepe hetave tave omohemby ojéupe gwarã kwéry. Ko kunha katu imboriahu-gwi omeꞌẽmba-ma gwembiꞌu repyrãgwe, heꞌi Hesu."
42,21,5, Oĩ Nhandejáry róga kakwaa-rehe omombeꞌu mbeꞌu ojóupe. Iporã eterei omoĩ hese ombojegwa-vy. Hemimeꞌẽgwe ẽgwe-rehe ita porã porã vaꞌe-rehe onhomongeta hikwái.
42,21,6,"Ha Hesu heꞌi:—Ogwahẽ vaꞌerã áry gwĩ pehexa vaꞌe gwive hoꞌapa vaꞌerã. Ndopytái vaꞌerã peteĩ ita ojoꞌári, heꞌi."
42,21,7," Ha oporandu hikwái Hesu-pe:—Mboꞌeháry, arakaꞌe tipo oiko vaꞌerã upéa? Mbavaꞌe tipo oiko-ta oroikwaa hagwã ojehu-ta ramo ne remimombeꞌukwe gwive? heꞌi oporandu-vy hikwái."
42,21,8,"Ha Hesu heꞌi:—Aníke penhembotavy teĩ. Heta heꞌi rei vaꞌerã, “Xe ko Cristo, pene remihaꞌarõ vaꞌe” heꞌi arã ijapu-vy. Ani ererovia teĩ íxupe. Heꞌi rei arã ave, “Ogwahẽ-ma hiꞌóra oiko hagwã Nhandejáry nhande ruvixarã” heꞌi arã oapu rei-vy. Ani ererovia teĩ íxupe."
42,21,9," Nhorairõ rerakwã erehendu ramo ani erekyhyje teĩ. Nhorairõ-py ohekoviarõ arã mburuvixa. Upéa oiko vaꞌerã voi. Upe jave jepe neꞌírã vyteri ogwahẽ inheꞌẽ ijapy-py, heꞌi.Upéi heꞌi jevy íxupe kwéry:—Ojehu vaꞌerã pene mongyhyje vaꞌerã. Yvypóry onhorairõmba vaꞌerã onhondive. Tetã mygwa kwéry onhorairõ vaꞌerã tetã ambue mygwa kwéry ndive. Mburuvixagwasu gwembigwái soldado kwéry-pe omonhorairõ uka ave arã ambue mburuvixagwasu rembigwái soldado kwéry ndive. Series, "
42,21,11,"Heta tetã-rupi oiko vaꞌerã yvyryrýi hatã, nhembyahýi ave, ha mbaꞌasy ave oiko vaꞌerã. Oĩ vaꞌerã heta pene mongyhyjeharã. Yváy-rehe ave ojehexa vaꞌerã hexapyrã."
42,21,12,"—Ojehu eꞌỹ mboyve upéixa pehasa asy ete vaꞌerã. Nde pyhy arã nde reraha ne mbohasa asy-vy, ojeporahéi haty-py ne monheꞌẽ uka hagwã. “Erenhemonhandejáry rei Hesu-rehe” heꞌi arã nde-vy. Upéi katu ne mombo vaꞌerã preso ojepyta haty-py. Xe-rehe ha-py nde reraha vaꞌerã mburuvixa renda-py, mburuvixagwasu renda-py ave."
42,21,13,Upéixa nde rereko asy vaꞌerã xe rehegwa nheꞌẽ eremombeꞌu hagwã íxupe kwéry. Emombeꞌu porã katu xe rehegwa nheꞌẽ.
42,21,14,Ani nde pyꞌa nhemondýi teĩ ere vaꞌerã-rehe. Xe oromoarandu vaꞌerã.
42,21,15,"Ne nheꞌẽrã ameꞌẽ vaꞌerã nde-vy, ne arandurã ave ameꞌẽ vaꞌerã nde-vy ndikatúi hagwã gwĩ nde-rehe ijaꞌeꞌỹ vaꞌe ne mboapu. Onheꞌẽ poxy rei rei vaꞌe nane nheꞌẽ mbojevy kwaái vaꞌerã.  "
42,21,16,"Nde reꞌýi ete vaꞌe kwéry ave pende rereko asy vaꞌerã. Nde ru, nde sy, nde rykeꞌy, nde ryvy, ne reindy, nde kyvy, nde kypyꞌy, nde ryke enterovete nde reraha uka vaꞌerã nde rereko asy-vy, ne irũ kwéry ave xe-rehe ha-py pende rereko asy asy vaꞌerã. Ijaꞌeꞌỹ vaꞌerã pende-rehe. Oĩ gwĩ pene paꞌũ mygwa-pe ojuka vaꞌerã ave."
42,21,17,Xe-rehe ha-py enterove ijaꞌeꞌỹ vaꞌerã pende-rehe.
42,21,18,"Upéixa ramo jepe ne mbaraete katu. Xe ororesende jevy vaꞌerã. Peteĩ jepe nde ávy nokanhýi vaꞌerã. Xe nheꞌẽ-py meme katu eiko erenheresende hagwã, heꞌi Hesu omotenonde-vy íxupe kwéry hekorã."
42,21,20, Hesu heꞌi jevy:—Pehexa ramo Jerusalém tetã-my ogweroajere ramo soldado kwéry mburuvixa ndive peikwaa-ma vaꞌerã onhehunditamaha.
42,21,21,Upe-ma ramo Judéia-py oĩ vaꞌe tokanhymba katu yvyatyrusu-rupi tokanhymba ojeꞌói-vy. Tetã-my oĩ vaꞌe tosẽ katu pyaꞌe okanhy-vy. Nhu-my oĩ vaꞌe ani oike teĩ tetã-my. Tokanhymba katu. Upe áry-py Nhandejáry nheꞌẽ heꞌi vaꞌekwe gwive oiko vaꞌerã. Judeu kwéry ohasa asy asy vaꞌerã hembiapo apokwe-rehe.
42,21,23,"Ombovyꞌareꞌỹ vaꞌerã íxupe kwéry. Ivyꞌareꞌỹve vaꞌerã gwĩ kunha imemby vaꞌerã, gwĩ imemby mixĩ vaꞌe ave. Ohasa asy eterei vaꞌerã hikwái. Judeu kwéry-pe ijyvy reheve Nhandejáry ombohasa asy-ta voi. Oĩ vaꞌe kysepuku-py omano vaꞌerã. Oĩ vaꞌe ombojaꞌo heraha-vy tetã ambue-py oiko hagwã tembigwái ramo. Oĩ ave opyta vaꞌe Jerusalém tetã-my judeu eꞌỹ vaꞌe pogwy-py. Hiꞌare vaꞌerã upéixa. Judeu eꞌỹ vaꞌe kwéry ojapopa upe Nhandejáry omotenonde hesegwa peve, opyta vaꞌerã ipogwy-py Jerusalém tetã upe-py oĩ vaꞌe gwive."
42,21,25," Hesu heꞌi jevy:—Gwĩ yváy rehegwa ojei vaꞌerã gwape-gwi. Yváy-gwi kwarahy ojeꞌo vaꞌerã. Jasy ave hendyꞌã vaꞌerã, jasytata ave ojei vaꞌerã gwape-gwi. Kente kwéry tetã tetã mygwa katu onhemondýi vaꞌerã ygwasu ryapu rendu ramo. Kwimbaꞌe kwéry katu ikyhyje ete-gwi omano vaꞌe-rami oiko vaꞌerã. Ova ova vaꞌerã gwendagwe-gwi entéro yváy rehegwa imbaraete vaꞌe. Upéa-gwi onhepyꞌa mondýi vaꞌerã ohaꞌarõ-vy ou vaꞌerã-rehe."
42,21,27,"Upéi katu xe Nhande Rykeꞌy tee vaꞌe ajehexa uka vaꞌerã agwejy ramo arai-rehe. Xe puꞌaka reheve, xe rendy marangatu pende resa mbojevy vaꞌe reheve xe rexa vaꞌerã aju-vy."
42,21,29," Upéi omombeꞌu jevy Hesu arandu rehegwa nheꞌẽ figo máta rehegwa-rami:—Pemaꞌẽ katu figo máta-rehe, opa yvyra rakã-rehe. Henhói-ma ramo hogwe pyahu-ma ramo peikwaa-ma voi ogwahẽ-tama áry hakuha. Pehexa ramo peikwaa."
42,21,31,"Upéixa ave xe remimombeꞌukwe. Pehexa ramo oikomaha xe remimombeꞌukwe, peikwaa vaꞌerã Nhandejáry oiko-tama entéro vaꞌe ruvixarã."
42,21,32,Anhete ko haꞌe-ta peẽ-my: Ãygwa omano eꞌỹ mboyve ojehu vaꞌerã ko vaꞌe.
42,21,33,"Áry opa vaꞌerã, ko yvy gwive opa vaꞌerã. Xe nheꞌẽ, xe remimombeꞌukwe ae ndopái vaꞌerã. Opyta vaꞌerã opa eꞌỹ reheve."
42,21,34," —Xáke! Perepara porã katu pende rekoha-rehe. Peiko porã katu xe raꞌarõ-vy. Ani pene manduꞌa eterei teĩ pene mongaꞌuharã-rehe. Ani pene manduꞌa eterei teĩ ave pene mbohoryharã-rehe. Ani ave pejepyꞌapy eterei teĩ pene remikotevẽ koꞌa pygwa-rehe. Xe aju jevy hagwã-rehe ae tapene manduꞌa nduꞌa katu peiko-vy. Sapyꞌa, ndorepara porãiha óra-py omboꞌa nhuhã mymba. Upéixa ave sapyꞌa naxe raꞌarõ porãiha óra-py ojekwaa vaꞌerã entéro ko yvy rupigwa kwéry-pe xe aju jevyha áry. Series, "
42,21,36,Upéa-rehe perepara katu haꞌarõ-vy xe agwahẽ hagwã-rehe. Pejerure rure katu Nhandejáry-pe mbaꞌeve rei ndoikói hagwã peẽ-my. Xe Nhande Rykeꞌy tee vaꞌe aju jevy vaꞌerã. Pejerure íxupe pene mbopyꞌa porã hagwã pono penotĩ pende rekoha xe renonde-py.   
42,21,37,Enterove ohenduse Hesu oiko-vyNhandejáry róga kakwaa-py Hesu oporomboꞌe áry jave. Pyhare ramo osẽ oho-vy yvyatyrusu Oliveiraty-py. Ha pyharevete meme ou jevy Nhandejáry róga kakwaa-py. Entéro tetã mygwa oho-ma ohendu hagwã Hesu remimombeꞌu.
42,22,1,  Ogwahẽ-tama aretegwasu. Upe-ma ramo gwĩ ijaꞌeꞌỹha ojukase eterei Hesu-pe. Judeu kwéry-pe mate upe aretegwasu. Héry vaꞌe páscoa. Oime jave páscoa mbojape imbovuha eꞌỹ vaꞌe hoꞌu judeu kwéry.
42,22,2,"Ha ogwahẽ-tama ramo aretegwasu, gwĩ judeu vaꞌe ojukase voi Hesu-pe. Paꞌi ruvixa kwéry, hekomboꞌehaty kwéry ndive ijaꞌeꞌỹha kwéry ojukase íxupe.—Mbaꞌéixa pa jajuka-ta upe vaꞌe, heꞌi meme ojóupe hikwái. —Iporãve jajuka uka nhemi íxupe ani hagwã nhambopoxy ijaꞌeha kwéry-pe.Upéixa heꞌi meme ojóupe ojukase eterei-gwi Hesu-pe. Ijaty jaty vaꞌe-gwi ikyhyje eterei-gwi hikwái."
42,22,3,   Upe jave anhaygwasu Satanás oike-ma gwembigwairã pyꞌa-py. Iscariotes héry ete. Peteĩ doze Hesu remimboꞌe kwéry vaꞌe Judas. Ha anhaygwasu ogwapy ijyke-rehe ojokwái hagwã. Upéi oho onhomongeta paꞌi ruvixa kwéry ndive. Anhaygwasu nheꞌẽ-rupi oho. Oho otopa hagwã Hesu-rehe ijaꞌeꞌỹha kwéry. Paꞌi ruvixa kwéry ndive Nhandejáry róga kakwaa-rehe onhangareko vaꞌe kwéry ndive ave ojotopa heꞌi hagwã mbaꞌe-rami po oipyhy arã Hesu-pe.
42,22,5,"Upéa-rehe ovyꞌa eterei okwa-vy.—Nde, eremeꞌẽ ramo Hesu ore-vy, oromeꞌẽ-ta nde-vy nde platarã. Hesu-rehe oromeꞌẽ-ta nde platarã, heꞌi Judas-pe ovyꞌa-vy hikwái."
42,22,6,"—Iporã eremeꞌẽ kuri xe-vy xe platarã, heꞌi íxupe kwéry.Upéixa-ma ramo, orepara oiko-vy Hesu-rehe ipyhyharã-pe omombeꞌuha óra raꞌarõ-vy. Ijaty aty eꞌỹha óra-rehe ohaꞌarõ arõ oiko-vy."
42,22,7,"  Ogwahẽ-ma ramo aretegwasu, Hesu omondo Pedro, ndive ojapo hagwã tembiꞌu aretegwasu-py hoꞌu vaꞌerã. Páscoa áry-gwi judeu kwéry ojuka ovexa hoꞌu vaꞌerã Nhandejáry-pe omboete-vy. Ojapo ave mbojape ombovu eꞌỹ vaꞌe hoꞌu vaꞌerã. Upéixa ojapo hagwã Hesu omondo Pedro-pe, João-pe ave gwenonde.—Tapeho tetã-my, heꞌi. —Pejuka peteĩ mymba ovexa jaꞌu vaꞌerã nhande ave aretegwasu-py soꞌo mbixy, heꞌi imondo-vy. Series, "
42,22,9,—Kipy tipo orojapo-ta? heꞌi oporandu-vy hikwái íxupe.
42,22,10,"—Peike jave ramo upe tetã-my, pehexa-ta peteĩ y ogweraha vaꞌe. Kwimbaꞌe y ryru ogweraha vaꞌe pehexa-ta. Tapeho hapykwéri. Oike-ma ramo óga-py, pegwahẽ penhomongeta óga járy ndive. A-rami penheꞌẽ kuri íxupe, heꞌi. —“Mboꞌeháry ore mbou oroporandu hagwã nde-vy: Kivaꞌe koty-py haꞌu-ta páscoa remiꞌurã xe remimboꞌe kwéry ndive? Aiporuse nde koty ore manduꞌa hagwã páscoa-rehe” ere íxupe."
42,22,12,"Ohexa uka-ta peẽ-my peteĩ koty jaiporu-ta vaꞌe. Kotygwasu, ijyvate vaꞌe oĩmba-ma vaꞌe ohexa uka-ta peẽ-my. Upe koty-py jaꞌu-ta nhane remiꞌurã, páscoa-rehe imanduꞌa vaꞌe pegwarã. Ore mohenonde pejuka mymba vexa nhande-vy gwarã, heꞌi Hesu omondo-vy gwenonde."
42,22,13,Upéi oho-ma okwa-vy. Mokõive oho tetã-my. Ha Hesu heꞌi hagwe-rami ojohu. Upéi ojapo tembiꞌu aretegwasu páscoa-rehe imanduꞌa-vy hoꞌu vaꞌerã.
42,22,14,Aretegwasu áry ramo okaru paha-ma HesuUpéi okaru hagwã óra-py Hesu ogwapy doze gwemimondo kwéry ndive.
42,22,15,"Okaru-tama ramo heꞌi íxupe kwéry:—Haꞌuse eterei pene ndive ko aretegwasu-py tembiꞌu. Xe rereko asy amano hagwã eꞌỹ mboyve akaruse pene ndive, heꞌi. —Haꞌe-ta katu peẽ-my: Koꞌa-py ndaꞌuvéi-ma ãy-rami aretegwasu-py tembiꞌu. Xe are-ta haꞌu jevy hagwã. Oikopa-ma rire, haꞌu jevy vaꞌerã, heꞌi íxupe kwéry. —Nhandejáry nhande ruvixa oiko haty-py mate haꞌu jevy vaꞌerã, heꞌi gwemimondo kwéry-pe."
42,22,17,"Upe-ma ramo Hesu oipyhy uva rykwere ryru. Omboete Tupã Nhandejáry-pe. Upéi hoꞌu uka gwemimondo kwéry-pe:—Peꞌupa katu, heꞌi."
42,22,18,"—Anhete haꞌe-ta peẽ-my. Ndaꞌuvéi-ma voi uva rykwere. Nhandejáry nhande ruvixarã ojekwaa rire ae haꞌu jevy vaꞌerã, heꞌi onhemohekotenonde-vy."
42,22,19,"   Oipyhy ave mbojape páscoa áry pegwa. Upéi otima rire Nhandejáry-pe ombopo mbopóy omeꞌẽ-vy gwemimboꞌe kwéry-pe hoꞌu hagwã. Ha heꞌi:—Ko mbojape-rehe haꞌe “Xe rete” heꞌi. —Pende-rehe ha-py anhemeꞌẽ vaꞌerã peẽ-my amano hagwã, heꞌi. —Kóa ereꞌu ramo ne manduꞌa kena xe-rehe, heꞌi."
42,22,20,"Upéixa ojapo ave okarupa-ma rire. Omeꞌẽ íxupe kwéry hoꞌu uka-vy uva rykwere:—Ko vaꞌe peꞌu katu, heꞌi. —Ko vaꞌe-rehe haꞌe “Xe rugwy” voi, heꞌi. —Osyry vaꞌerã xe rugwy kente kwéry rekove-rehe. Tupã Nhandejáry heꞌi hagwã kente kwéry-rehe, “Ipyꞌa potĩ-ma. Hesu-rehe ojerovia-gwi omopotĩ-ma ipyꞌa” heꞌi hagwã Tupã Nhandejáry osyry vaꞌerã xe rugwy, heꞌi íxupe kwéry."
42,22,21," —Xe Nhande Rykeꞌy tee vaꞌe amano-ta. Xe ndive ogwapy oĩ-vy xe juka uka nhemi vaꞌerã, heꞌi Hesu. —Tekotevẽ amano kente kwéry aresende hagwã. Amboasy upe xe juka ukaharã. Ohasa asy eterei vaꞌerã, heꞌi Hesu. Series, "
42,22,23,"Upe-ma ramo oporandu randu ojóupe hikwái:—Kivaꞌe pa ojuka uka nhemi-ta Hesu-pe, heꞌi ojóupe."
42,22,24," Ha hemimboꞌe kwéry katu onhomongeta ngeta onhondive:—Kivaꞌe pa tuvixave nhane paꞌũ-my, heꞌi ojóupe."
42,22,25,"Upe-ma ramo Hesu heꞌi:—Mburuvixa kwéry, ko yvy pygwa ogwereko puꞌaka yvypóry kwéry-rehe. Onheꞌẽ-py omanda manda íxupe kwéry. Ha oĩ gwĩ mburuvixa katu onhembotuvixave kente kwéry renonde-py."
42,22,26,"Peẽ onhopaꞌũ-my ndaikatúi upéixa peiko. Peẽ onhopaꞌũ-my pende tuvixave ramo jepe penhemohekomirĩve katu peiko-vy onhopaꞌũ-my. Mburuvixa katu toiko tembigwái-ramo. Haꞌe-ta ave peẽ-my: Tuvixave vaꞌe-pe hembigwái ogweru hemiꞌurã. Ha xe katu tembigwái-rami voi aiko pene paꞌũ-my, heꞌi."
42,22,28,"—Peẽ katu xe moirũ meme peiko-vy. Ambue kwéry xe mbojejavyse moꞌã meme jave xe moirũ-ma peẽ. Yma vaꞌekwe Nhandejáry heꞌi xe-vy: “Xe raꞌy, nde ereiko-ta mburuvixa ramo xe moirũ vaꞌerã-pe”. Upe vaꞌe-rehe, pe xe Ru omeꞌẽ hagwéixa xe-vy, xe ameꞌẽ vaꞌerã peẽ-my ave. Peiko-ta ave mburuvixa ramo. Nhandejáry ha-py xe aiko-ma ramo nhande ruvixarã, peiko-ta xe ndive. Pekaru ha peyꞌu-ta xe ndive. Pegwapy-ta ave mburuvixa gwapy haty-rupi pejohu hagwã Israel reꞌýi kwéry-rehe hembiapokwe."
42,22,31," Heꞌi ave Hesu:—Ejeapysaka porã kena xe nheꞌẽ-rehe, Simão. Anhaygwasu ojerure-ma kuri pende-rehe. Oikwaase kivaꞌe-rehe pa pejerovia ete. Ipirekwe osẽsẽ hagwã ovale vaꞌe-gwi nhambovava trigo-pe. Upéixa ave anháy ruvixa Satanás pende rerekose. Pene mbotavyse ponove peiko xe nheꞌẽ-rupi."
42,22,32,"Xe katu ambojeupi kuri xe nheꞌẽ Nhandejáry-pe nde-rehe, Simão, erejerovia tee hagwã xe-rehe pono inheꞌẽ-rupi ereiko. Erejerovia ete jevy ramo xe-rehe, emokyreꞌỹ katu nde rapixa kwéry-pe oiko porãve hagwã xe nheꞌẽ-rupi."
42,22,33,"Upe-ma ramo Pedro heꞌi:—Aháni, oromoirũ-ta xe. Nde erepyta ramo preso, xe apyta ave arã ne ndive preso, heꞌi íxupe. —Eremano ramo amano ave vaꞌerã ne ndive, heꞌi."
42,22,34,"Hesu katu heꞌi íxupe:—Anhetegwa haꞌe-ta nde-vy, heꞌi íxupe: —Etería gáju ndosapukái vyteri ramo jepe, mbohapy-ma ere-ta xe-rehe, “Upéa Hesu xe ndaikwaái” ere-ta xe-rehe, heꞌi íxupe."
42,22,35,"“Nde kysepuku reheve ereho eremombeꞌu hagwã xe nheꞌẽ” heꞌi HesuUpéi heꞌi íxupe kwéry:—Apomondo mondo ramogware, peho nandi voi. Ndaperaháiry voi vaꞌekwe mbaꞌeve. Pene mbaꞌe ryru ndaperahái vaꞌekwe. Pende pirapire ryru ndaperahái ave vaꞌekwe. Upéixa nandi peho vaꞌekwe ramo mbaꞌe tipo pene remikotevẽ? heꞌi joty Hesu oporandu-vy.—Mbaꞌeve-rehe noroikotevẽi upe jave, heꞌi íxupe hikwái."
42,22,36,"—Ãy katu haꞌe-ta peẽ-my: Ogwereko vaꞌe opirapire ryru ombaꞌe ryru ave, oipyhy-ta. Kysepuku ogwereko eꞌỹ vaꞌe kyse repyrã-rehe omeꞌẽ-ta oao joꞌa."
42,22,38,"Upe-ma ramo hemimboꞌe kwéry heꞌi:—Koꞌa-py niko oĩ mokõi kysepuku, ore Járy.Ha haꞌe heꞌi:—Iporã, heꞌi joty."
42,22,39, Oho meme ha-py oho jevy Hesu. Yvyatyrusu héry vaꞌe Oliveiras ha-py oho. Gwemimboꞌe kwéry ndive oho.
42,22,40,"Ogwahẽ-ma jave oho-ta ha-py oiporavo hagwe-py, haꞌe heꞌi:—Pejerure Nhandejáry-pe pono eremondo nde resa ne mbojejavy uka vaꞌe-rehe, heꞌi."
42,22,41,Upe rire ojei íxugwi kwéry mombyrymive ojei. Gwetymyꞌã-rehe onhesũ ha onhepyrũ onhomongeta-vy Nhandejáry ndive:
42,22,42,"—Ereipota ramo, xe Ru, eipeꞌa xéhegwi xe reko asyha. Ani oiko teĩ xe remimbota, ne remimbota ae toiko, heꞌi."
42,22,43,Upe jave Nhandejáry rembigwái yváy pygwa ojehexa uka omombaraeteve hagwã íxupe.
42,22,44,Ojepyꞌajopy jave Hesu imbaraete pyve onhomongetave Nhandejáry ndive. Ombojeupi jave onheꞌẽ Nhandejáry-pe mbaꞌe rugwy-rami otyky yvy-py hyꞌaikwe ojepyꞌajopy-vy.
42,22,45,"Upéi opa-ma ramo hiꞌoração opuꞌã jevy ou-vy gwemimboꞌe kwéry renda-py, oke okwa-vy vaꞌe ojohu. Tuvixa imaꞌemboasy omonge íxupe kwéry."
42,22,46,"Ha Hesu heꞌi:—Maꞌerã tipo peke? Pepuꞌã katu pejerure Nhandejáry-pe pene mombaraete hagwã, pono ne mbojehesa rerova uka íxugwi mbaꞌeve nembojejavy uka-vy, heꞌi onhemonheꞌẽ-vy."
42,22,47,"  Hesu onheꞌẽ vyteri oĩ-vy, ogwahẽ heta kente kwéry. Peteĩ doze hemimboꞌe kwéry vaꞌe, héry vaꞌe ogweru íxupe kwéry. katu ogwahẽ Hesu ypy-py ohovapyte hagwã íxupe."
42,22,48,"Upe-ma ramo Hesu heꞌi:—Judas, peteĩgwe xe rovapyte moꞌã xe pyhy uka hagwã, xe Nhande Rykeꞌy tee vaꞌe xe pyhy uka-ma, heꞌi."
42,22,49,"Upe jave hemimboꞌe kwéry oĩ vaꞌe Hesu ndive, ohexa-ma ramo ojehu vaꞌerã heꞌi hikwái:—Mbaꞌe tipo jajapo-ta, ore Járy? Oroipyhy-ta paraꞌe ore kysepuku, orojoko hagwã íxupe kwéry? heꞌi."
42,22,50,Peteĩ hemimboꞌe katu oinambiꞌo-ma paꞌi ruvixa rembigwái. Ijakatúa-koty oĩ vaꞌe inambikwe oipeꞌa-ma.
42,22,51,"Ha Hesu katu:—Iporãvete peheja, heꞌi-vy opoko inambikwe-rehe imbogwera-vy."
42,22,52,"Upe-ma rire heꞌi paꞌi ruvixa kwéry-pe, porahéi haty pygwa ruvixa kwéry-pe ave, judeu ruvixa kwéry-pe ave gwĩ ou oipyhy hagwã Hesu vaꞌe gwive-pe, heꞌi Hesu:—Niporãi katu peju pende kysepuku reheve, ha pende yvyra reheve, xe pyhy hagwã. Xe ndaikói oporosakeꞌa vaꞌe-rami kysepuku reheve xe reraha hagwã. Heta áry-ma aiko pene ndive. Nhandejáry róga kakwaa-py aime meme ramo napemopuꞌãiry pende po xe pyhy hagwã. Ãy mate xe pyhy-ta. Kóa pende óra pene remimbota pejapo hagwã xe-rehe. Gwĩ pytũgwy-rupi ipuꞌaka vaꞌe nheꞌẽ-rupi peiko-ma pene rembiaporã pejapo hagwã."
42,22,54,   Oipyhy-ma ramo Hesu-pe ogweraha íxupe paꞌi ruvixagwasu róga kakwaa-py. Ha Pedro katu oho Hesu rapykwéri puku.
42,22,55,"Omoendy-ma ramo tata, upe-py Pedro oho ave ojepeꞌe hagwã. Tata ypy-py ogwapy oĩ-vy vaꞌe ndive ogwapy ave Pedro."
42,22,56,"Ohexa-ma ramo íxupe tata rendy-py Pedro-pe tembigwái kunha vaꞌe, ohexa katu porã porã íxupe ha heꞌi:—Ko kwimbaꞌe Hesu ndivegwa vaꞌe ave raꞌe, heꞌi."
42,22,57,"Upe-ma ramo Pedro heꞌi:—Upéa ndaikwaái voi xe, kunha, heꞌi íxupe Pedro."
42,22,58,"Upe riremi ohexa jevy íxupe peteĩ kwimbaꞌe.—Nde ave raꞌe haꞌe kwéry vaꞌe, heꞌi.Pedro heꞌi jevy:—Upéa xe ndaikwaái. Ndahaꞌéi hesegwa kwéry xe, heꞌi rei."
42,22,59,"Upe rire peteĩ óra-rupi, heꞌi jevy Pedro-pe ambue vaꞌe:—Anhete voi raꞌe nde ave ereiko vaꞌe indive. Nde ave haꞌe Galiléia yvy pygwa raꞌe, heꞌi íxupe."
42,22,60,"Heꞌi jevy Pedro:—Upéa xe ndaikwaái, mbaꞌe-rehe tipo aipo-rami ere xe-vy? heꞌi rei.Upéixa onheꞌẽ oĩ-vy jave ete, gáju osapukái."
42,22,61,"Upe-ma ramo ojere Hesu omaꞌẽ porã porã Pedro-rehe. Ha Pedro katu imanduꞌa Hesu heꞌi vaꞌekwe-rehe íxupe, “Koꞌánga gáju ndosapukái vyteri jepe, mbohapy-ma nde ere-ta xe-rehe: Upéa xe ndaikwaái, ere-ta”."
42,22,62,Upéa-gwi hasẽ-ma Pedro. Onhemboasy eterei-gwi ojaheꞌo oho-vy.
42,22,63," Gwĩ kwimbaꞌe Hesu-rehe onhangareko vaꞌe onhembohory hese. Ogwerohasa asy eterei Hesu-pe. Oinupã eterei íxupe. Ohesamboty íxupe ha heꞌi:—Kivaꞌe pa ne nupã? Emombeꞌu katu, heꞌi íxupe."
42,22,66,"  Koꞌẽ jave ramo ojogweroaty jevy judeu ruvixa kwéry, paꞌi ruvixa kwéry, judeu rekomboꞌehaty kwéry ndive ave, onhomongeta geta okwa-vy. Upéi katu oipyhy heru-vy Hesu-pe mburuvixa kwéry renonde-py. Ogwahẽ-ma ramo oporandu íxupe:"
42,22,67,"—Nde tipo Cristo judeu kwéry remihaꞌarõ vaꞌe? Emombeꞌu katu ore-vy, heꞌi íxupe.Upe ramo Hesu heꞌi:—“Xe Cristo judeu kwéry remihaꞌarõ vaꞌe voi” haꞌe ramo, ndaperoviái joty arã."
42,22,69,"Xe Nhande Rykeꞌy tee vaꞌe ãy gwive agwapy-ta yváy-py Tupã Nhandejáry yke-rehe. Upe ipuꞌaka ete vaꞌe ndive xe agwapy-ta, heꞌi íxupe kwéry Hesu."
42,22,70,"Upe-ma ramo enterove oĩ vaꞌe oporandu íxupe:—Aipo ramo Nhandejáry raꞌy tee voi vaꞌe tipo nde? heꞌi íxupe.—“Nde haꞌe voi” peje kuri xe-vy, heꞌi íxupe kwéry Hesu."
42,22,71,"Upe-ma ramo heꞌi ojóupe:—Nanhaikotevẽvéi-ma imombeꞌuharã-rehe. Nhande katu nhahendu-ma voi haꞌe inheꞌẽ tee voi. Onhemonhandejáry rei Hesu, heꞌi ojohu vai-vy Hesu nheꞌẽ."
42,23,1,  Upe jave kente kwéry ijaty vaꞌe opuꞌãmba ojereraha hagwã Hesu ndive mburuvixagwasu Pilatos renda-py.
42,23,2,"—Oroipyhy-ma katu ko kwimbaꞌe. Ohekomboꞌe vaꞌekwe-gwi ore reꞌýi kwéry ndoikosevéi-ma mburuvixagwasu César nheꞌẽ-rupi, heꞌi hese. —Haꞌe katu omombeꞌu kente kwéry-pe pono omeꞌẽ mburuvixagwasu César-pe mbaꞌeve, heꞌi rei ave hese. —“Xe Cristo Nhandejáry remimbou vaꞌe pene ruvixarã” heꞌi ójehe, heꞌi omoĩ vai-vy Hesu-pe."
42,23,3,"Upe-ma ramo Pilatos oporandu Hesu-pe:—Nde tipo judeu kwéry ruvixagwasu? heꞌi íxupe.—Nde voi katu aipo ere kuri, heꞌi joty íxupe Hesu."
42,23,4,"Upéi Pilatos heꞌi paꞌi ruvixa kwéry-pe, ojogweroaty vaꞌe kente kwéry-pe ave:—Ko kwimbaꞌe katu nahembiapo vaíry vaꞌe voi. Aipo ramo niporãi ajuka uka íxupe, heꞌi."
42,23,5,Kente kwéry katu heꞌi jevy jevy:—Hese ha-py hemimombeꞌu-gwi voi Judéia yvy pygwa kwéry ndogwerojojái onhonheꞌẽ onhombojaꞌo jaꞌo upéixa-gwi. Galiléia-gwi koꞌa peve ndaijaꞌevéi ojóehe íxugwi. Ãy katu ogwahẽ-ma koꞌa-py.
42,23,6,Aipo vaꞌe rendu-vy Pilatos oporandu:—Ko kwimbaꞌe tipo Galiléia yvy pygwa? heꞌi oporandu-vy.
42,23,9,Oporandu heta Hesu-pe. Ha Hesu katu nonheꞌẽiry íxupe.
42,23,10,"Upe-ma ramo paꞌi ruvixa, judeu rekomboꞌehaty kwéry ndive ijapu hese hembiapokwe-rehe omboja hagwã moꞌã hembiapo vai Hesu-rehe."
42,23,11,"Soldado kwéry, huvixa ndive, omoingo asy-ma Hesu-pe. Omoingo vai-ma voi íxupe. Omoĩ hese ijahoja porã vaꞌe omomburuvixa aꞌã hagwã íxupe, onhembohory hory hese, ha upe rire omondo jevy Pilatos oĩ ha-py."
42,23,12,"Upe mboyve Herodes, Pilatos ndive ndaijaꞌéiry ojóehe. Upe áry gwive oiko porã onhondive."
42,23,13,"  Omboaty uka Pilatos paꞌi ruvixa kwéry, judeu ruvixa kwéry, judeu kwéry ave."
42,23,14,Upéi heꞌi:—Maꞌerã tipo peru xe-vy ko kwimbaꞌe pemombeꞌu hagwã hese hembiapo vaiha. “Ohekomboꞌe vaꞌekwe-gwi ore reꞌýi kwéry ndoikosevéi-ma mburuvixagwasu nheꞌẽ-rupi” peje rei kuri hese. Upéa-rehe xe ajohu-ma kuri hese pene renonde-py. Ndoikói raꞌe hese ivai vaꞌe penheꞌẽ vai hagwã hese.
42,23,15,Herodes ave ndotopái hese mbaꞌeve. Upéa-gwi ombou jevy nhande-vy. Upéixa ramo ko kwimbaꞌe ndojapói ko raꞌe mbaꞌeve pejuka uka hagwã.
42,23,16,"Ambopi uka-ta mante íxupe upéi apoi-ta íxugwi oho jevy hagwã, heꞌi íxupe kwéry."
42,23,17,"Aretegwasu ramo mburuvixagwasu rekoha-rupi opoi peteĩ onhemoĩ preso vaꞌekwe. Upéa-rehe, “Apoi-ta íxugwi” heꞌi. Upéa ohendu-ma ramo entéro kente kwéry osapukái:—Tojuka kena ko kwimbaꞌe, heꞌi osapukái-vy. —Epoi Barrabás-gwi ore-vy gwarã, heꞌi osapukái-vy."
42,23,19,Barrabás katu onhemoĩ arakaꞌe preso. Upe tetã-my onhorairõ arakaꞌe ohekoviarõ hagwã moꞌã mburuvixagwasu. Oporojuka ave. Upéa-gwi onhemoĩ preso arakaꞌe. Ha “Epoi Barrabás-gwi” heꞌiri iri hikwái.
42,23,20,Mburuvixa ae katu opoise moꞌã Hesu-gwi. Upéa-rehe onheꞌẽ jevy kente kwéry ndive.
42,23,21,"Haꞌe kwéry ae katu osapukái hatãve tãve.—Ejuka uka katu íxupe ehupi uka kurusugwasu-rehe ijuka-vy, heꞌi hese. Mbohapyha-ma Pilatos heꞌi hese:—Mbaꞌeixagwa ivai vaꞌe tipo ojapo? Ndahexái mbaꞌeve ivai vaꞌe hembiapokwe ajuka uka rei hagwã íxupe, heꞌi. —Ambopi uka rei-ta íxupe oho jevy hagwã, heꞌi."
42,23,23,"Aipo ramo haꞌe kwéry osapukái joty:—Tojuka katu, heꞌi osapuka pukái okwa-vy hese. —Kurusugwasu-rehe tojuka kena. heꞌi hese hikwáiIsapukái katu imbaraeteve ojapo uka hagwã gwemimbota. Upéa-rupi isapukái-rupi ipoxyha-rupi ojapo joty íxupe kwéry."
42,23,24,"Ijaty vaꞌe nheꞌẽ rendu-vy, mburuvixa Pilatos ojapo uka hemimbota."
42,23,25,"Upe kwimbaꞌe onhorairõ vaꞌekwe, oporojuka vaꞌekwe ave, kente kwéry oipota vaꞌekwe osẽ preso onhemoĩ ha-gwi, upe kwimbaꞌe-gwi opoi uka. Hesu rekovia opoi hembiapo vai vaꞌe-gwi. Ha omeꞌẽ Hesu ijukaharã-pe onhemboaty vaꞌe remimbota rei-rupi ogwereko hagwã íxupe."
42,23,26,"  Ha upéi katu soldado kwéry ogweraha Hesu-pe ojuka hagwã. Ogweraha jave ohogwaitĩ Cirene pygwa, héry vaꞌe Simão. Ou oiko-vy tetã jerekwe-gwi. Oipyhy ave Simão:—Nde, eraha ko kurusugwasu Hesu rapykwéri, heꞌi-vy omoĩ kurusugwasu Simão ape-rehe ogweraha hagwã Hesu rapykwéri."
42,23,27,Heta oho vaꞌe hapykwerigwa. Ipaꞌũ-my kwéry oĩ ave kunha ojaheꞌo Hesu-pe ombyasy vaꞌe.
42,23,28,"Upe-ma ramo Hesu ojere ha omaꞌẽ hese kwéry. Heꞌi:—Ani xe mboasy, peẽ kunha. Peẽ ha pene memby ae kuri pemboasy, heꞌi Jerusalém mygwa-pe."
42,23,29,"—Ogwahẽ vaꞌerã áry oporombohasa asy vaꞌerã, entéro heꞌi vaꞌerã: “Ovyꞌa ete gwĩ kunha imemby eꞌỹ vaꞌe. Ikatu eꞌỹ imemby vaꞌe ave. Oporomokambu eꞌỹ vaꞌekwe ave. Naimembýi-gwi ovyꞌa” heꞌi vaꞌerã oporombohasa asy-gwi."
42,23,30,Upe ramo heꞌi arã ave: “Toꞌa yvyatyrusu nhande ári. Tanhande jatypa yvyatyrusu oitypa-vy. Nhande rekove reheve tanhande aty” heꞌi arã ohasa asy eterei-gwi.
42,23,31,"—Ha koꞌánga koixagwa ojapo xe-rehe. Vaive ojapo arã pende-rehe. Xe, yvyra aky-rami heko porã vaꞌe ko xe, ha xe-rehe hembiapo vai joty. Hembiapo vaive ive arã pende-rehe. Peẽ yvyra pirukwe-rami pende reko porã eꞌỹ vaꞌe. Hembiapo vaive ive arã pende-rehe, heꞌi Hesu kunhagwe-pe omboasy-vy."
42,23,32,Ha soldado kwéry ogweraha ave mokõi hembiapo vai vaꞌe-pe Hesu ndive ojuka vaꞌerã ogweraha.
42,23,33,"Akãgwe renda héry vaꞌe-py ogweraha. Ogwahẽ-ma ramo upe-py omoĩ íxupe kurusugwasu-rehe ohupi-vy. Upe mokõi hembiapo vai vaꞌe ohupi ave hendive. Hesu kurusugwasu yke-rehe omoĩ kurusugwasu mokõi. Hesu oĩ hembiapo vai vaꞌe mbyte-py. Ijakatúa-koty oĩ peteĩ, ijasu-koty oĩ ave peteĩ. Kurusugwasu-rehe meme ohupi ojuka-vy."
42,23,34,"Oime jave kurusugwasu-rehe Hesu ombojeupi onheꞌẽ Nhandejáry-pe:—Eiporiahuvereko íxupe kwéry, xe Ru. Ndoikwaái-gwi kóixa ojapo hikwái, heꞌi.Upéi onhombojaꞌo jaꞌo Hesu aokwe-rehe hikwái. Onhombojaꞌo hagwã ohuga soldado kwéry."
42,23,35,"Ha entéro ojogweroaty vaꞌe omaꞌẽ maꞌẽ oiko-vy. Ohexapa hikwái.Ha huvixa kwéry ave onhembohory ave Hesu-rehe. Heꞌi rei rei-vy:—Kóa opororesende arakaꞌe, heꞌi onhembohory hese. —Ãy katu tonheresende kena. Heta heꞌi hese arakaꞌe: “Hesu ko Cristo nhane remihaꞌarõ vaꞌe. Nhandejáry rembiporavo vaꞌe voi Hesu” heta vaꞌe heꞌi vaꞌekwe Hesu-rehe. Ha ãy tipo ndoikwaái paraꞌe onheresende hagwã. Tonheresende kena, heꞌi huvixa kwéry onheꞌẽ rei rei onhembohory hese."
42,23,36,"Ha soldado kwéry ave onhembohory hese. Onhemoagwĩ íxugwi omeꞌẽ íxupe uva rykwere ndahepýi vaꞌe hoꞌu hagwã moꞌã. Onheꞌẽ rei rei íxupe: —Nde paraꞌe judeu kwéry ruvixagwasu vaꞌe. Aipo ramo enheresende kena, heꞌi onhembohory-vy hese."
42,23,38,Ha ohai omoĩ hagwã Hesu akã ári. “Kóa judeu kwéry ruvixagwasu” heꞌi ohai omoĩ-vy. Mbohapy nheꞌẽ-py ohai. Grécia pygwa nheꞌẽ-py ohai. Roma pygwa nheꞌẽ-py ohai. Hebreu kwéry nheꞌẽ-py ohai ave. “Kóa judeu kwéry ruvixagwasu” heꞌi. Mbohapy nheꞌẽ-py ohai rire omoĩ inhakã ári.
42,23,39,"Ha peteĩ hembiapo vai vaꞌe ave onheꞌẽ rei rei íxupe. Oime jave okurusugwasu-rehe, onheꞌẽ rei rei Hesu-pe heꞌi-vy:—“Xe Cristo, Nhandejáry rembiporavo vaꞌe” ere kuri ndéjehe. Aipo ramo enheresende katu. Ore ave ore resende katu."
42,23,40,"Heꞌi-ma ramo, upe outro kurusugwasu-rehe oĩ vaꞌe onhemonheꞌẽ oirũ-me:—Nde tipo, maꞌerã-gwi nderekyhyjéi Tupã Nhandejáry-gwi? heꞌi. —Nhande ave nhamano-tama nhande kurusugwasu-rehe."
42,23,42,"Upéi heꞌi ave:—Nde, Hesu, xe poriahuvereko erejehexa uka ramo nde ore ruvixa ramo, xe poriahuvereko katu."
42,23,43,"Aipo ramo Hesu heꞌi íxupe:—Anhete koꞌánga ereiko-ta xe ndive yváy-py, heꞌi Hesu upe ójehe ojerovia vaꞌe-pe."
42,23,44,"   Kwarahy mbyte-py pytũmba-ma upe yvy ári. Upe tetã pytũmba ete-ma. Opyta pytũ mbohapy óra-rupi. Kaꞌarugwasu peve opyta. Kwarahy ndohesapevéi-ma. Kaꞌarugwasu ramo onheꞌẽ hatã Hesu. Upéi heꞌi Nhandejáry-pe:—Xe Ru, xe mogwahẽ katu nde ha-py.Heꞌi-ma ramo omano ete-ma Hesu.Ha upéi oĩ Nhandejáry róga kakwaa pygwa okẽgwasu nhugwãha tuvixa ete vaꞌe. Omano-ma ramo Hesu, pyaꞌe osoropa. Series, "
42,23,47,"Ha omano ramo soldado ruvixa ohexapa. Upéixa-gwi omboete Nhandejáry-pe:—Péa haꞌe voínte hembiapo vai eꞌỹ vaꞌe, heꞌi hese. Ha heta heta ojogweroaty aty vaꞌe ou vaꞌekwe omaꞌẽ hagwã ikurusu-rehe ojejuka vaꞌe kwéry-rehe. Ha entéro ojehu vaꞌekwe gwive ohexa-ma ramo, onhemboasy oiko-vy. “Xe ko, xe pyꞌa vai voi aiko-vy” heꞌi. “Upe kwimbaꞌe-rami ndaikói voi-ma xe” heꞌi onhemboasy-vy. Ha heta hese ojerovia vaꞌe oĩ ave upe-py. Gwĩ kunhagwe Hesu rapykwéri ou vaꞌekwe Galiléia-gwi oĩ ave ijaty vaꞌe paꞌũ-my. Mombyry-gwi omaꞌẽ Hesu-rehe hikwái."
42,23,50,"   Ha upéi katu José oho Pilatos renda-py. Arimatéia pygwa José. Judeu kwéry retã Arimatéia. Ha José judeu ruvixa vaꞌe, hembiapo porã vaꞌe. Onhemboete vaꞌe voi. Judeu ruvixa ambue kwéry ojukase ramo Hesu-pe, José ndojohu porãi hembiaporã. Haꞌe ohaꞌarõ arõ voi Nhandejáry nhande ruvixa-pe omoirũ hagwã. Series, "
42,23,52,Ha José oho Pilatos renda-py ojerure Hesu retekwe-rehe.
42,23,53,"Upéi ombogwejy kurusugwasu-gwi hetekwe. Onhugwã ao morotĩ iporã vaꞌe-py. Upéi omoĩ itakwa-py hetekwe. Ita-gwi ojoꞌo vaꞌekwe-py omoĩ. Ipyahu itakwa. Neꞌírã onhemoĩ tetekwe upe itakwa-py. Hesu retekwe omoĩ upe-py. Kaꞌaru-tama, haimete-ma pytuꞌuha áry. Ha upe áry-py judeu kwéry omoĩmba-ma ngaꞌu pono ombaꞌapo pytuꞌuha áry-py."
42,23,55,Ha kunha kwéry Hesu ndive ou vaꞌekwe Galiléia-gwi vaꞌe oho José rapykwéri. Ohexa itakwa. Ohexa ave omoĩ ramo hetekwe hyepy-py. Upe rire oho jevy gwóga-py omonguꞌi nguꞌi hyakwã porã vaꞌe hykwere omona hagwã Hesu retekwe-rehe omohyakwã hagwã hetekwe.Ha pytuꞌuha áry-py Nhandejáry remimombeꞌukwe-py opytuꞌu oiko-vy.
42,24,1,"  Domingo kwarahy osẽ-ma ramo, voi oho kunha kwéry ogwata. Hyakwã porã vaꞌe omonguꞌi nguꞌi vaꞌekwe ogweraha omona hagwã Hesu retekwe-rehe. Itakwa-py oho."
42,24,2,Ogwahẽ-ma ramo ohexa-ma itagwasu ojepeꞌa vaꞌekwe. Oike voi itakwa rye py-py. Oike-ma ramo ndotopavéi-ma hetekwe.
42,24,4,"Ha upéa-rehe mbaꞌeve ndoikwaái.—Mbavaꞌe tipo jajapo-ta, heꞌi.Opondera-vy oiko jave mokõi kariaꞌy ohexa, yváy pygwa rembihexa uka raꞌe. Ao hesakã ete hemimonde ohexa."
42,24,5,"Ohexa jave onhemondýi-ma, ojeayvy omaꞌẽ yvy-rehe.Upéi kariaꞌy heꞌi:—Maꞌerã-gwi ereheka oikove vaꞌe omano vaꞌe renda-py? heꞌi."
42,24,6,"—Hesu ndaipóri a-py. Opuꞌã jevy-ma kuri oho-vy, heꞌi Hesu-rehe. —Nane manduꞌavéi tipo inheꞌẽgwe-rehe? Oime-ma ramo pene ndive Galiléia-py omombeꞌu-ma voi vaꞌekwe oikove jevymaha hagwã-rehe."
42,24,8,"Ohendu-ma jave imanduꞌa jevy inheꞌẽgwe-rehe. Upéi oho jevy itakwa-gwi kunha kwéry. Oho ohexa Hesu remimboꞌe kwéry-pe. Gwĩ onze hemimboꞌekwe-pe omombeꞌu. Hendive oĩ vaꞌe-pe omombeꞌu ave.—Hesu oikove jevy-ma katu, heꞌi. Heta kunha ohexa kuri omombeꞌu hagwã íxupe kwéry. Maria Madalena ohexa kuri. Joana ave ohexa kuri. sy héry Maria ave ohexa kuri ave. Hapixa kwéry, indive oiko-ma ave itakwa-py ohexa kuri ave. Ha enterove omombeꞌu peteĩxa nheꞌẽ Hesu remimondo kwéry-pe."
42,24,11,"Ohendu-ma ramo,—Itavy kunha kwéry, heꞌi moꞌã.Ndogweroviái Hesu oikove jevymaha."
42,24,12,Pedro ae opuꞌã oripara oho-vy itakwa-py. Ojeayvy ohovapyexa hagwã. Inhugwã hagwe mate ohexa. Ijaokwe morotĩ vaꞌe anho oime. Ohexa rire oho jevy gwóga-py. Opondera eterei-ma oiko-vy.
42,24,13,Upe áry-py mokõi inhirũgwe ogwata oho-vy Emaús tetãꞌi-my. Namombyrýi Jerusalém-gwi upe tetãꞌi. Dez quilômetro mate oĩ.
42,24,14,Tape-rupi ogwata jave onhomongeta Hesu rehegwa nheꞌẽ-rehe. Hetekwe okanhy hagwe rehegwa nheꞌẽ-rehe onhomongeta hese ojeꞌói-vy.
42,24,15,Onhomongeta jave ogwahẽ-ma Hesu omoirũ íxupe kwéry ogwata-vy.
42,24,16,Haꞌe katu ohexa teĩ Hesu-pe. “Ndoikovéi” heꞌi moꞌã hese-gwi ndoikwaái íxupe.
42,24,17,"—Mbavaꞌe-rehe penhomongeta peho-vy? Penhemboasyha-rehe paraꞌe penhomongeta peho-vy, heꞌi Hesu íxupe kwéry, ogwahẽ-ma jepe íxupe.Upéi opyta rei onhemboasy-vy hikwái."
42,24,18,"Ha peteĩ, héry vaꞌe Cléopas heꞌi íxupe:—Nde tipo, ne anho nipo ndereikwaái raꞌe mbaꞌe pa oiko kuri Jerusalém-my? Enterove upe pygwa kwéry oikwaa-ma. Nde tipo upe-py ereiko rei nipo herakwã erehendu eꞌỹ reheve raꞌe? heꞌi oporandu Hesu-pe jevy.Ndohexa kwaáiry Hesu-pe Hesu voiha."
42,24,19,"—Mbaꞌe tipo oiko upe-py? heꞌi oporandu rei-vy Hesu.Upéi omombeꞌu hikwái:—Hesu rehegwa nheꞌẽ ndereikwaái nipo raꞌe. Haꞌe Nazaré pygwa. Nhandejáry nheꞌẽ-py omombeꞌu vaꞌetykwe. Ipuꞌaka vaꞌekwe. Hexapyrã-rupi hembiapokwe. Nhandejáry nheꞌẽ-py oiko porã vaꞌekwe. Hemimombeꞌukwe, hembiapokwe kente kwéry ojohu porã voi vaꞌekwe, heꞌi omombeꞌu-vy."
42,24,20,"—Upéi mburuvixa kwéry ojuka uka vaꞌekwe íxupe. Paꞌi ruvixa kwéry, nhande ruvixa kwéry ave íxupe ogweraha uka-ma judeu eꞌỹ vaꞌe-pe ojuka uka hagwã Hesu-pe. Ha ojuka-ma íxupe. Kurusugwasu-rehe ojejuka-ma vaꞌekwe, heꞌi Hesu-pe jevy omombeꞌu-vy hesegwa.Heꞌi ave: —Ha ore katu, oroꞌe moꞌã vaꞌekwe hese, “Israel remiarirõre judeu kwéry resendeharã” oroꞌe moꞌã hese. Ohasa-ma mbohapy áry omano hagwe rire, heꞌi omombeꞌu-vy."
42,24,22,"—Gwĩ ore ndive oiko meme vaꞌe, kunha kwéry, ore mondýi kuri hesegwa nheꞌẽ omombeꞌu-vy. Kwarahy osẽ-ma ramo oho raꞌe itakwa-py. Hetekwe rexa-vy moꞌã oho kuri. Ndaiporivéi itakwa-py. Ogwahẽ jevy ore ha-py omombeꞌu kuri: “Nhandejáry rembigwái yváy pygwa ojehexa uka-ma kuri ore-vy” heꞌi omombeꞌu-vy ore-vy. “Oikove jevy-ma, heꞌi ojehexa uka vaꞌe” kunha kwéry heꞌi ore-vy omombeꞌu-vy, heꞌi Hesu-pe inhirũgwe."
42,24,24,"—Ha gwĩ ore irũ oho ohexa, heꞌi. —Kwimbaꞌe oho itakwa-py kunha rapykwéri oho. Kunha omombeꞌu ha-rami voi omombeꞌu. Ndohexáiry ae Hesu-pe, heꞌi omombeꞌu-vy Hesu-pe jevy."
42,24,25,"Upe-ma ramo Hesu heꞌi íxupe kwéry:—Peẽ napene arandúi voi raꞌe. Ndapeikwaái voi Nhandejáry nheꞌẽ, heꞌi íxupe kwéry. —Nde are eterei erejerovia tee hagwã inheꞌẽ-py omombeꞌu vaꞌety remimombeꞌukwe-rehe, heꞌi. —Nhandejáry nheꞌẽ-rupi tekotevẽ oiko upéixa. Tekotevẽ hembiporavo vaꞌe ohasa asy, omano ave kente kwéry oresende hagwã. Tekotevẽ oho yváy-py onhemombaꞌegwasu hagwã. Nhandejáry remimombeꞌukwe ojehu-ma íxupe, heꞌi omombeꞌu-vy. Upéixa ojéhegwa nheꞌẽ omombeꞌu Hesu íxupe kwéry. Nhandejáry nheꞌẽ ohai uka vaꞌekwe Moisés amyrĩ-pe, onheꞌẽ-py omombeꞌu vaꞌety amyrĩ kwéry-pe ave. Upéa omombeꞌu jevy Hesu íxupe kwéry. Nhandejáry remimombeꞌukwe ojéhegwa nheꞌẽ omombeꞌu mbeꞌu ogwata-vy."
42,24,28,"Upéi ogwahẽ oho ha-py, tetãꞌi Emaús-py ogwahẽ. Ha Hesu mombyryve oho-ta moꞌã. —Epyta ore ndive. Kaꞌaru ete-ma. Oike-tama kwarahy, heꞌi Hesu-pe hikwái.Aipo ramo oho omoirũ íxupe kwéry. Oike hóga-py."
42,24,30,Hoꞌu-tama ramo Hesu oipyhy mbojape. Ha gwemiꞌurã-rehe omboete Nhandejáry-pe. Íxupe omondo onheꞌẽ rire ombojaꞌo jaꞌo mbojape omeꞌẽ íxupe kwéry hoꞌu hagwã.
42,24,31,Upe jave ae oikwaa-ma hikwái Hesu-pe Hesuha. Oikwaa-ma jave ndohexavéi jevy-ma íxupe. Okanhy-ma Hesu hesa kwéry-gwi.
42,24,32,"—Nhane mbovyꞌagwasu kuri nhanhomongeta ramo tape-rehe. Nhandejáry nheꞌẽ, kwatia-rehe oĩ vaꞌe omombeꞌu kuri tape-rehe. Oikwaa uka-ma kuri nhande-vy nhane moꞌaranduve hagwã, nhane mbopyꞌagwapy voi kuri, heꞌi Hesu-rehe ojóupe."
42,24,33,"Pyaꞌe opuꞌã jevy oho jevy Jerusalém-my. Ogwahẽ-ma ramo ojohu gwĩ onze Hesu remimondokwe. Indive hetave oiko ojogweroaty-vy. —Oikove jevy-ma Nhandejáry Hesu, heꞌi omombeꞌu-vy. —Simão ohexa-ma íxupe, heꞌi hikwái upe mokõi ogwahẽ vaꞌe-pe. Ha upéi katu ou vaꞌe omombeꞌu ave Hesu rexahare.—Ore ave orohexa íxupe kuri, heꞌi omombeꞌu-ma. —Ore moirũ kuri tape-rehe Hesu, heꞌi omombeꞌu-ma. —Ore mboꞌe jevy kuri tape-rehe. Orokaru-tama ramo ae orohexa kwaa hese, heꞌi. —Hembiapo-vy voi ojapo-ma Hesu. Omondo onheꞌẽ Nhandejáry-pe omboete-vy. Ha upe rire ombojaꞌo jaꞌo mbojape. Upe ojapo jave oroikwaa-ma hese, heꞌi omombeꞌu-vy Hesu irũgwe-pe. —Oroikwaa-ma Hesu voi raꞌe, heꞌi."
42,24,36,"   Upéa omombeꞌu jave Hesu ogwahẽ íxupe kwéry. Ipaꞌũ-my ojekwaa-ma:—Pende pyꞌagwapy tapeiko-vy, heꞌi íxupe kwéry."
42,24,37,"Onhemondýi voi íxugwi hikwái. Ndaipyꞌagwapyvéi-ma hikwái. Ikyhyje hexa-vy.—Aragwypóry, heꞌi moꞌã hese ikyhyje vaꞌe onhemondýi íxugwi."
42,24,38,"—Ani penhemondýi rei teĩ xéhegwi, heꞌi. —Maꞌerã-gwi nde pyꞌa-py ereporandu randu xe-rehe, “Oikove paraꞌe Hesu, ndoikovéi paraꞌe” anive upéixa peje teĩ xe-rehe. Ejerovia katu, heꞌi íxupe kwéry Hesu."
42,24,39,"—Pemaꞌẽ katu xe-rehe, heꞌi. —Xe po-rehe pemaꞌẽ, xe py-rehe ave pemaꞌẽ, heꞌi. —Epoko katu xe rete-rehe ereikwaa porã hagwã. “Aragwypóry rei-ma oiko” peje moꞌã xe-rehe kuri. Haꞌe-ta peẽ-my: Aragwypóry ndaipiréi naikãgwéi ave. Ha xe ndahaꞌéiry. Xe rete renogwahẽ jevy peẽ-my, heꞌi."
42,24,40,"Hoꞌe-vy ohexa uka íxupe kwéry opo, opy ave:—Pehexa katu xe kutu hagwe ave, heꞌi."
42,24,41,"Ha ohexa jepe ndogweroviái joty íxupe. Ovyꞌa eterei-gwi opondera ndera eterei-gwi mbaꞌeve-rehe ndojeroviái hikwái.Aipo ramo Hesu oporandu:—Oime tipo temiꞌurã, heꞌi ohexa ukave hagwã gwekoha."
42,24,42,"Upéi omeꞌẽ íxupe hemiꞌurã, piky mbixypyre eíra ave omeꞌẽ íxupe. Ha haꞌe kwéry hesa-py hoꞌu."
42,24,44,"Hoꞌu-ma rire heꞌi jevy:—Oiko-ma xe remimombeꞌukwe xe rehegwa amombeꞌu mbeꞌu vaꞌekwe peẽ-my. Aiko ramo vaꞌekwe pene paꞌũ-my amombeꞌu mbeꞌu vaꞌekwe upe nheꞌẽ peẽ-my. Xe rehegwa nheꞌẽ Nhandejáry ohai uka vaꞌekwe kwatia-rehe. Ymagware-pe Moisés amyrĩ-pe ohai uka vaꞌekwe, onheꞌẽ-py omombeꞌu vaꞌety amyrĩ kwéry-pe ave ohai uka vaꞌekwe. Davi amyrĩ-pe ave ohai uka vaꞌekwe porahéi kwéry héry vaꞌe Salmo. Xe rehegwa nheꞌẽ meme ohai uka vaꞌekwe íxupe kwéry. Omotenonde xe rehegwa nheꞌẽ gwemimombeꞌukwe ohai hagwã. Ha tekotevẽ oikopa Nhandejáry remimombeꞌukwe, heꞌi. Upe-ma ramo oikwaa uka íxupe kwéry Nhandejáry nheꞌẽ kwatia-rehe omoĩ uka vaꞌekwe."
42,24,46,"Heꞌi íxupe kwéry:—Yma vaꞌekwe Cristo rekorã omoĩ vaꞌekwe kwatia-rehe Nhandejáry nheꞌe. “Xe rembiporavo vaꞌe pene remihaꞌarõ ojerereko asy vaꞌerã. Omano tee rire oikove jevy-ta. Mbohapy áry-py oikove jevy-ta. Héry-py omombeꞌu mbeꞌu vaꞌerã: Perova katu pende rekoha Nhandejáry omboyke hagwã pendéhegwi pene rembiapo vaikwe. Gwembiporavo réry-py omopotĩ vaꞌerã pende pyꞌa kyꞌakwe, heꞌi vaꞌerã omombeꞌu-vy opa rupigwa ohendu hagwã Cristo rehegwa nheꞌẽ. Jerusalém mygwa-pe omombeꞌu ranhe-ta. Upe rire oho omombeꞌu entéro tetã tetã mygwa kwéry-pe.” Upéixa omombeꞌu Nhandejáry kwatia nheꞌẽ, heꞌi Hesu onhemombeꞌu-vy. —Upéa pehendu vaꞌekwe, pemoherakwã pemombeꞌu mbeꞌu opa-rupi xe aikove jevymaha, heꞌi."
42,24,49,"—Xe Ru nheꞌẽ amombeꞌu vaꞌekwe peẽ-my. “Ambou-ta Nheꞌẽ Marangatu tee vaꞌe” heꞌi xe-vy vaꞌekwe xe Ru. Upe xe Ru remimbou ambogwejy-ta. Upéa-rehe pehaꞌarõ Jerusalém tetã-my. Pene mbopuꞌaka tee rire-ma ae eresẽ upe-gwi, heꞌi íxupe kwéry Hesu."
42,24,50," Upe rire ogweraha íxupe kwéry Betânia ypy-py. Ohupi opo omondo onheꞌẽ Nhandejáry-pe.—Enhangareko porã xe irũgwe-rehe, heꞌi ohovasa hagwã íxupe kwéry."
42,24,51,Omondo jave onheꞌẽ Nhandejáry-pe ojei oirũgwe-gwi ojereraha yváy-py.
42,24,52,"Aipo ramo inhirũgwe omondo ave onheꞌẽ Nhandejáry-pe omboete-vy.—Ore Ru, nde tuvixa voi. Nde puꞌaka tee vaꞌe voi katu, heꞌi omboete-vy.Upe rire oho jevy Jerusalém tetã-my. Ovyꞌa eterei hikwái ojeꞌói-vy."
42,24,53,Ha opyta meme Nhandejáry róga kakwaa-py. Omboete ete Nhandejáry-pe oiko-vy hikwái upe-py.
43,1,1,"remimombeꞌukweHesu Cristo Nhandejáry reko kwaa ukaha voiKoꞌyvy nhepyrũ eꞌỹ vyteri ramo, oiko-ma vaꞌekwe Nhandejáry reko kwaa ukaha. Upe heko kwaa ukaha Nhandejáry ndive oiko. Upe heko kwaa ukaha Nhandejáry vaꞌe ave voi ko. Koꞌyvy nhepyrũ eꞌỹ vyteri ramo, haꞌe oiko vaꞌekwe Nhandejáry ndive."
43,1,3,Entéro mbaꞌe rereko kwaaharã voi haꞌe oiko vaꞌekwe. Ojapo eꞌỹ ramo mbaꞌeve ndoikói. Haꞌe anho mbaꞌe apoharã oiko.
43,1,4,"Haꞌe nhane moingoharã voi. Nhane moingo rire, nhande pyꞌa-py nhande resape vaꞌe-rami nhane moꞌarandu porã vaꞌekwe.   "
43,1,6,Ha upéi katu ojekwaa vaꞌekwe kwimbaꞌe héry vaꞌe João. Haꞌe Nhandejáry remimoĩ omombeꞌu hagwã.  
43,1,7,"Ojekwaa ou-vy anhetegwa mombeꞌuharã, hembiexagwe hemiendukwe mombeꞌuharã ave. Heꞌi João: “Nhande resapeha vaꞌe ko upe vaꞌe nhane moꞌarandu-vy” heꞌi ou-vy Nhandejáry reko kwaa ukaha-rehe. Ou omombeꞌu ogwerovia uka porã porã hagwã enterove vaꞌe-pe."
43,1,8,Ha katu ndahaꞌéi nhande resape teeharã. Nhande resapeharã mombeꞌuharã ae ojekwaa ou-vy.
43,1,9,Ha upe Nhandejáry reko kwaa ukaha katu nhande resape teeharã vaꞌe voi. Upe ramo ogwahẽ-ma vaꞌekwe nhande-vy ou-vy ko yvy ári upe heko kwaa ukaha. Peteĩ teĩ nhande resapepa hagwã nhane moꞌarandu-vy ou vaꞌekwe. Haꞌe nhande resape teeharã vaꞌe voi.
43,1,10,"Haꞌe oiko vaꞌekwe nhane paꞌũ-rupi. Nhande kwéry-pe nhane moingo ramo jepe vaꞌekwe, ndajaikwaáiry joty vaꞌekwe voi íxupe. Ogwahẽ ou-vy ramo jepe vaꞌekwe gweꞌýi kwéry retã-my, ndogwerovyꞌáiry joty íxupe. Ombojevy ae íxupe heꞌýi judeu kwéry vaꞌe."
43,1,12,Ha inheꞌẽ renduha-pe gwive heꞌi: “Eiko katu xe nheꞌẽ-py Nhandejáry raꞌy ramo” heꞌi peteĩ teĩ-me. Ojerovia héry-rehe vaꞌe-pe gwive: “Eiko katu Nhandejáry raꞌy ramo” heꞌi.
43,1,13,"Jaiko ramo nhande sy-gwi, ndajaikói vyteri Nhandejáry raꞌy ramo. Jaiko ramo nhande ru gwaꞌyryrã oipota-gwi, ndajaikói vyteri Nhandejáry raꞌy ramo. Ojereropyahu nhande rekoha rire ae, oiko Nhande Ru tee ramo Nhandejáry. Nhandejáry raꞌy ramo jaiko. Teko rei remimbota-rupi ndajaikói Nhandejáry raꞌy ramo. Nhandejáry remimbota-rupi ae jaiko Nhandejáry raꞌy ramo.  "
43,1,14,Ha Nhandejáry reko kwaa ukaha nhande rete poru-ma vaꞌekwe. Nhande-rami oiko-ma vaꞌekwe. Nhane paꞌũ-rupima oiko. Oromaꞌẽ maꞌẽ vaꞌekwe hese. Ore resa-rupi oiko vaꞌe. Hekoha porã tee vaꞌe raꞌe. Orohexa porã ramo: “Haꞌeixagwa ndaipóri” oroꞌe hese. “Nhande Ru raꞌy tee haꞌe anho oiko vaꞌe rekoha-rami voi upéa” oroꞌe orohexa-vy. Haꞌe nhande rereko porã porã meme vaꞌety nhande rexakwaa rei-vy. Haꞌe anhetegwa meme vaꞌe mombeꞌuha ave. 
43,1,15,"Ha katu omombeꞌu vaꞌekwe hesegwa. Heꞌi:—Upe vaꞌe xe remimombeꞌukwe kuri, heꞌi. —Haꞌe kuri hese amombeꞌu-vy, “Haꞌe ipyahuve ramo jepe xéhegwi, xe renondegwa joty” haꞌe hese. “Upe vaꞌe onhemboeteve vaꞌe xéhegwi, hiꞌaranduve vaꞌe xéhegwi. Xe rekove eꞌỹ ramo vyteri, haꞌe oiko vaꞌekwe yváy-py” haꞌe kuri hese amombeꞌu-vy, heꞌi vaꞌekwe omombeꞌu-vy onheꞌẽ hatã-vy."
43,1,16,Ha haꞌe katu ojehegwigwa-py nhande rovasapa porã rei kuri. Iporãve rãve vaꞌe-py nhande rexakwaa rei oiko-vy. Yma vaꞌekwe omombeꞌu nhande-vy vaꞌekwe tekoharã myamyrĩ Moisés omombeꞌu vaꞌekwe. Nhandejáry nheꞌẽ-py omombeꞌu nhane rekoharã. Ha upéi katu Hesu Cristo nhande rovasa kuri nhande rexakwaa rei-vy. Anhetegwa tee vaꞌe omombeꞌu kuri nhande-vy.
43,1,18,"Ha Nhandejáry katu nhane rembiexa eꞌỹ vaꞌe voi. Ha taꞌýry katu peteĩmi oiko vaꞌe, Nhandejáry rembiayhu tee vaꞌe voi, oikwaa uka nhande-vy Nhandejáry rehegwa."
43,1,19,"  Ha judeu ruvixa kwéry katu ombou vaꞌekwe renda-py Jerusalém pygwa ombou. Hemimbou paꞌi levita héry vaꞌe ave. Ogwahẽ ramo haꞌe-py, oporandu João-pe:—Mbavaꞌe tipo ere ndéjehe? heꞌi íxupe."
43,1,29,"Nhandejáry gwigwa ovexa raꞌy ijukapyrã ramigwa voi HesuIkoꞌẽmba-ma ramo ohexa Hesu-pe ogwahẽ ou-vy ramo henda-py. Ohexa ramo, heꞌi íxupe:—Upe vaꞌe ko Nhandejáry gwigwa ovexa raꞌy ijukapyrã ramigwa ou upéa. Nhane rembiapo vaikwe omboyke vaꞌerã nhandéhegwi, heꞌi hese."
43,1,30,"—Upe vaꞌe xe remimombeꞌu kuri, “Xe rapykwerigwa jepe haꞌe. Xe aiko eꞌỹ ramo, oiko-ma voi haꞌe. Upe vaꞌe onhemboeteve vaꞌe xéhegwi. Xe aiko eꞌỹ ramo, oiko-ma voi vaꞌekwe haꞌe” haꞌe kuri hese amombeꞌu-vy."
43,1,31,"Xejéhegwi rei ramo ndahexa kwaái hese hekoha. Ha Nhandejáry nheꞌẽ-py xe agwahẽ vaꞌekwe aju-vy aporomongarai hagwã y-py. Ojehexa uka hagwã myamyrĩ Israel remiarirõ kwéry-pe upe nhane remihaꞌarõ vaꞌe aporomongarai aiko-vy, heꞌi Hesu-rehe.  "
43,1,35,"Ikoꞌẽ jevy-ma ramo, onhemboꞌy jevy oĩ-vy mokõi hemimboꞌe ndive. Ha Hesu katu ohasa oho-vy. Ohexa ramo Hesu-pe:—Upe vaꞌe ko Nhandejáry gwigwa ovexa raꞌy ijukapyrã ramigwa upéa, heꞌi Hesu-rehe."
43,1,37,"Ha mokõi hemimboꞌe katu ohendu ramo inheꞌẽ, oho Hesu Ha Hesu ojeapa hese ohexa ou ramo gwapykwéri:—Mbavaꞌe tipo ereipota? heꞌi mokõive vaꞌe-pe.—Kipy tipo ereiko vaꞌe nde, poromboꞌeháry? heꞌi Hesu-pe. —Peju katu pehexa, heꞌi íxupe.Upe-ma ramo oho ohexa oiko ha-py. Kaꞌarugwasu-ma. Upéa-gwi opyta Hesu ndive. Kaꞌaru ete peve indive opyta. Upe mokõi vaꞌe ohendu rire nheꞌẽ oho raꞌe Hesu rapykwéri. Peteĩ héry vaꞌe André. Haꞌe Simão Pedro ryvy vaꞌe."
43,1,41,"Pyaꞌe oho gwykeꞌýry reka-vy. Otopa rire heꞌi íxupe:—Orotopa-ma Messias héry vaꞌe, heꞌi íxupe.Cristo nhane remihaꞌarõ vaꞌe-pe heꞌi Messias."
43,1,42,"Ogweru gwykeꞌýry-pe Hesu renda-py. Ogwahẽ rire, ohexa katu katu íxupe Hesu:—Nde katu raꞌy. Nde réry Simão. Ha ahekoviarõ-ta nde réry. Erenhehenói-ta Cefas-py, heꞌi tykeꞌýry-pe.Ha inheꞌẽ ambue-py ohenói Pedro-pe. Pedro heꞌise ita."
43,1,43,"“Eju xe moirũ katu” heꞌi Filipe-pe HesuIkoꞌẽ jevy-ma ramo:—Jaha katu Galiléia yvy-koty, heꞌi Hesu.Upéi otopa Filipe-pe:—Eju, xe moirũ katu, heꞌi íxupe. Ha Filipe katu Betsaida tetã mygwa. André tykeꞌýry ndive upe tetã mygwa ave."
43,1,45,"Ha upéi katu Filipe oho otopa Natanael-pe. Ha omombeꞌu íxupe:—Orotopa-ma voi José raꞌy Hesu-pe, Nazaré pygwa vaꞌe. Upe vaꞌe-rehe yma ohai vaꞌekwe kwatia-rehe Moisés amyrĩ, nhane rekorã omombeꞌu jave nhande kwéry-pe. Ohai vaꞌekwe hese myamyrĩ Nhandejáry nheꞌẽ-py omombeꞌu vaꞌety kwéry ave, heꞌi Natanael-pe."
43,1,46,"—“Nazaré pygwa” ere kuri xe-vy, heꞌi. —Upéa tetã-gwi xe ndaikwaái osẽ porã vaꞌe, heꞌi Filipe-pe imombeꞌu-vy.—Nde katu eju terehexa, heꞌi Natanael-pe."
43,1,47,"Upéi Hesu ohexa Natanael-pe ogwahẽ ou-vy ramo henda-py:—Upéa ko Israel reꞌýi tee vaꞌe. Nhane mbotavy eꞌỹ vaꞌe voi, heꞌi hese."
43,1,48,"Ohendu ramo inheꞌẽ, heꞌi:—Mbaꞌéixa po xe kwaa? heꞌi Hesu-pe.—Eregwapy ereĩ-vy ramo vyteri figo máta gwy-py, orohexa-ma voi. Orohexa-ma voi kuri eregwapy ramo ha upe rire katu ne renói-ma Filipe, heꞌi Natanael-pe Hesu."
43,1,49,"—Nde katu Nhandejáry raꞌy tee voi, poromboꞌeháry. Myamyrĩ Israel remiarirõ ruvixagwasu ave nde, heꞌi Hesu-pe."
43,1,50,"Upe-ma ramo Hesu heꞌi íxupe:—Haꞌe-ma kuri nde-vy, “Eregwapy ereĩ-vy ramo figo máta gwy-py orohexa-ma” haꞌe nde-vy. Upe vaꞌe-gwi mante xe rerovia-ma tipo? heꞌi. —Ha koꞌánga katu tuvixa mbaꞌe vaꞌe erehexa vaꞌerã iporãve vaꞌe ave, heꞌi Natanael-pe Hesu."
43,2,1,"Omenda-ma omenda vaꞌerãMokõi áry rire omenda-ta Hesu reꞌýi omenda vaꞌerã. Caná tetã-my omenda-tama. Upe Caná Galiléia yvy pygwa. Upe-py omenda ha-py Hesu sy oĩ ave. Onhehenói Hesu oho hagwã gweꞌýi menda hagwã-py:—Eju katu, heꞌi. —Ne remimboꞌe kwéry ndive eju katu, heꞌi íxupe.Upe-ma ramo ohopa hikwái omenda vaꞌerã ha-py."
43,2,3,"Upéi katu omendaha óra ndoikovéi-ma uva rykwere. Hoꞌupa-ma raꞌe hikwái. Opa ramo, oho Hesu ha-py isy:—Ndogwerekovéi-ma uva rykwere, heꞌi omombeꞌu-vy."
43,2,4,"—Maꞌerã tipo eremombeꞌu xe-vy xe rembiaporã, heꞌi osy-pe. —Hiꞌóra-pyma voi xe xe rembiapo-ma vaꞌerã, heꞌi osy-pe."
43,2,5,"Upéi heꞌi hembigwái kwéry-pe isy:—Peẽ-my heꞌi vaꞌerã gwive pejapo katu, heꞌi."
43,2,6,"Upe-py oĩ seis y ryrugwasu. Ita gwigwa ijapopyre y ryru. Ojohaꞌe-rami meme. Hynyhẽ ramo, peteĩ teĩ ogwereko oitenta litro paraꞌe, cem litro paraꞌe ogwereko. Upe y ryru-gwi judeu kwéry reko-rupi ogwenohẽ vaꞌe y onhemopotĩ hagwã."
43,2,7,"Ha upéi katu Hesu heꞌi íxupe kwéry:—Pemohynyhẽ katu upe y ryru y-gwi, heꞌi hembigwái kwéry-pe.Omohynyhẽmba-ma. Ijuru gwive omoĩ omohynyhẽ-vy."
43,2,8,"Upéi heꞌi íxupe kwéry:—Ãy pejara mixĩ mixĩ peraha temiꞌurã rerojaha-pe otantea hagwã, heꞌi. Upe-ma ramo ojara ogweraha."
43,2,9,"Upéi pe huvixa otantea hembierukwe. Y omondo raꞌe uva rykwere ramo. Hesu nheꞌẽ-py y ojere uva rykwere ramo raꞌe. Otantea ramo ohendu:—Uva rykwere tee vaꞌe, heꞌi hoꞌu-vy. —Kigwigwa po ojara raꞌe? heꞌi.Ndoikwaái. Ha ijarahare ae oikwaa voi. Upéa-gwi pe huvixa ohenói ou hagwã omenda vaꞌerã-pe. Osapukái ou hagwã:—Eju katu a-py, heꞌi íxupe."
43,2,11,"Upéixa onhepyrũ Hesu heroviapyrã-rupi hembiapo porã. Caná, Galiléia tetã-my hembiapo porã. Ohexa uka gwemimboꞌe kwéry-pe gwekoha porãha. Ohexa kwaa ramo hese hekoha porã, ojerovia-ma hese hikwái."
43,2,12,"Upe rire oho Hesu Cafarnaum tetã-my. Omoirũ íxupe isy, tyvy kwéry hemimboꞌe kwéry ave. Upe-py ndahiꞌaréiry opyta hikwái."
43,2,13,  
43,2,14,"Nhandejáry róga kakwaa-py oike ramo, otopa heta omaꞌe vende vaꞌe. Upe-py oĩ vaka vendeha ovexa vendeha pykasu vendeha ave. Upe-py ogwapy oĩ-vy plata kambiaha. Okambiaseha-pe okambia."
43,2,15,Upe-ma ramo Hesu omosã ombopi hagwã. Omosẽmba Nhandejáry róga-gwi ovexa reheve. Vaka reheve omosẽmba íxupe kwéry imondo-vy. Ombohekovia vaꞌe apyka ombovayva. Ombojerepa. Iplata oitypa yvy-py. Omosarambipa iplata.
43,2,16,"Ha pykasu járy-pe katu heꞌi:—Penohẽmba katu pykasu peraha-vy koꞌa-gwi, heꞌi ijáry-pe. —Ani pereko teĩ xe Ru róga gwy-py pevende vaꞌerã, imondopa hagwã heꞌi íxupe."
43,2,17,"Upe vaꞌe ohexa ramo, imanduꞌa hemimboꞌe kwéry Nhandejáry kwatia nheꞌẽ-rehe oĩ vaꞌe-rehe:heꞌi Nhandejáry kwatia nheꞌẽ Hesu-rehe."
43,2,18,"Ha judeu ruvixa kwéry katu ogwahẽ ou-vy iha-py:—Kivaꞌe nheꞌẽ-py erejapo-ma upéa? heꞌi íxupe. —Ejapo katu tuvixa mbaꞌe oroikwaa hagwã Nhandejáry nheꞌẽ-py paraꞌe erejapo hagwe, ne nheꞌẽ-py paraꞌe, heꞌi íxupe judeu ruvixa kwéry."
43,2,19,"—Néi, ajapo-ta. Pemboai ramo ko óga, mbohapy áry rire amopuꞌã jevy arã, heꞌi judeu ruvixa kwéry-pe.Ha ndoikwaáiry inheꞌẽ hikwái."
43,2,20,"—Imopuꞌã hagwe Nhandejáry róga kakwaa quarenta e seis roꞌy-ma ojapo, heꞌi íxupe. —Maꞌerã ere kuri ore-vy, “Amopuꞌã jevy-ta mbohapy áry rire” heꞌi oporandu-vy íxupe judeu ruvixa kwéry. Ha, “ko óga” heꞌi ramo, ndeꞌíry óga tee-rehe. Gwete-rehe ae heꞌi Hesu. Upéa ohendu-ma ramo, ndoikwaáiry Hesu nheꞌẽ hemimboꞌe kwéry. Ha omano rire onhemoingove jevy ramo katu, imanduꞌa hemimboꞌe kwéry inheꞌẽgwe-rehe. Imanduꞌa ramo, ogwerovia-ma Nhandejáry kwatia nheꞌẽ. Hesu nheꞌẽgwe ogwerovia-ma ave."
43,2,23,"Oiko jave aretegwasu héry vaꞌe páscoa, oĩ Hesu Jerusalém-my. Heta hembiapo porã voi heroviapyrã-rupi. Upe-ma ramo Hesu rembiapo ohexa-ma ramo, heta oĩ ojerovia vaꞌe hese:—Jajerovia-ma hese. Hesu réry-rehe jajerovia-ma, heꞌi hese hikwái."
43,2,24,"Ha Hesu katu ndojeroviái vyteri hese kwéry. Ndojerovia teéi vyteri ojeheha-gwi oikwaa voi. Upéa-gwi ndojeroviái vyteri hese kwéry. Nhande kwéry-pe peteĩ teĩ nhande kwaa porã-ma voi. Avave omombeꞌu eꞌỹ reheve íxupe, nhande rekoha ohexa kwaapa-ma voi nhande-rehe. Oikwaapa voi nhande pyꞌa-py oĩ vaꞌe. Nhande pyꞌapóry oikwaapa voi. Ndaipóri íxugwi okanhy vaꞌe."
43,3,1,"Peteĩ mburuvixa onhomongeta Hesu ndive Ha upéi katu ogwahẽ ou-vy Hesu ha-py mburuvixa héry vaꞌe Nicodemos. Pyhare-ma ou. Upe vaꞌe fariseu kwéry vaꞌe. Judeu kwéry ruvixa ave. Ogwahẽ rire heꞌi Hesu-pe:—Avave onheꞌẽ-py rei nahembiapo porãiry ne rembiapoha-rami, poromboꞌeháry. Nhandejáry nheꞌẽ-py ae hembiapo porã arã ne rembiapo porãha-rami. Upéa-gwi ne mbou-ma nipo raꞌe Nhandejáry ore mboꞌe hagwã, heꞌi Hesu-pe. Series, "
43,3,3,"Upe ramo Hesu heꞌi íxupe:—Ejeapysaka porã katu. Anhetegwa vaꞌe amombeꞌu-ta nde-vy. Ndikatúi avave ojohu Nhandejáry-pe gwuvixarã. Onhembopyahu jevy ramo ae oikwaa vaꞌerã, heꞌi mburuvixa-pe."
43,3,4,"Ha mburuvixa heꞌi íxupe:—Mbaꞌéixa po nhanhembopyahu-ta nhande tuja ramo? heꞌi. —Ndikatuvéi-ma jaike nhande sy rye py-py jaiko jevy hagwã, heꞌi íxupe mburuvixa."
43,3,5,"Heꞌi jevy mburuvixa-pe:—Ejeapysaka porã katu. Anhetegwa vaꞌe amombeꞌu-ta nde-vy, heꞌi. —Ojéhegwi rei avave nomoirũ moꞌãi Nhandejáry-pe gwuvixarã. Onhemopotĩ rire, onhembopyahu jevy-ma rire Nheꞌẽ Marangatu tee vaꞌe oiko-magwi ipyꞌa-py ae, ojohu vaꞌerã íxupe, heꞌi. —Jaiko ramo nhande sy-gwi jaiko rei. Ha nhanhembopyahu jevy ramo katu, Nheꞌẽ Marangatu tee vaꞌe-rupi jaiko vaꞌerã. Haꞌe kuri nde-vy, “Nhandejáry oipota erenhembopyahu jevy” haꞌe nde-vy. Maꞌerã po erepondera xe nheꞌẽ-rehe? heꞌi."
43,3,8,"—Oho yvytu. Ohose ha-koty rei oho. Nhahendu ou ramo hyapu vaꞌe. Nhahendu ramo jepe, ndajaikwaái joty ki-gwi po ou. Ki-koty po iho hagwã ndajaikwaáiry ave. Upéixa ete voi Nheꞌẽ Marangatu tee vaꞌe-rupi nhanhembopyahu jevy vaꞌe gwive. Yvytu-rami rei ou Nheꞌẽ Marangatu tee vaꞌe. Ndajaikwaái ki-gwi po ou. Ki-koty po iho hagwã ndajaikwaái ave, heꞌi upe mburuvixa-pe."
43,3,9,—Mbaꞌéixa po oiko upéa? heꞌi Hesu-pe.
43,3,10,"—Nde ko Israel remiarirõre judeu kwéry mboꞌeháry voi. Imboꞌeháry jepe, ndereikwaái joty voi xe nheꞌẽ. Ne arandu teĩ, heꞌi."
43,3,11,"—Amombeꞌu-ta nde-vy anhetegwa vaꞌe. Oroikwaa-gwi oronheꞌẽ vaꞌe. Oromombeꞌu vaꞌe ore rembiexagwe. Ha ndaperoviái voi joty ore nheꞌẽ, heꞌi íxupe Hesu."
43,3,12,"—Ndaxe reroviáiry-ma kuri amombeꞌu ramo peẽ-my yvy arigwa rehegwa. Aipo ramo, mbaꞌéixa po xe rerovia-ta amombeꞌu ramo peẽ-my yváy pygwa rehegwa?"
43,3,13,"Upéa rehegwa avave ndoikwaái yváy-py ndojeupíry-gwi oho-vy. Ha xe ae katu Nhande Rykeꞌy tee vaꞌe aiko upe-py. Upe-gwi aju kuri. Upéa-gwi xe aikwaa voi upéa rehegwa, heꞌi mburuvixa-pe."
43,3,14,—Amombeꞌu-ta nde-vy myamyrĩ Moisés rehegwa nheꞌẽ. Yma vaꞌekwe Moisés ohupi vaꞌekwe mbói raꞌanga imoĩ-vy yvate yvyra-rehe. Tekwaty eꞌỹ-my oiko jave ohupi vaꞌekwe. Upéixa voi Nhandejáry nheꞌẽ-py xe rupi-ta. Xe Nhande Rykeꞌy tee vaꞌe-pe xe rupi-ta yvyra-rehe.
43,3,16,"—Nhande kwéry vaꞌe-pe nhande rayhu tee rei-ma vaꞌekwe Nhandejáry. Upéa-gwi nhande rayhu-gwi, ombou imeꞌẽ-vy vaꞌekwe nhande-vy gwaꞌýry haꞌe anho oiko vaꞌe. Upéixa ramo jajerovia vaꞌe gwive hese, nanhane mondói vaꞌerã mombyry ojéhegwi. Jaiko meme ete vaꞌerã ae Nhandejáry ndive. Japave eꞌỹ reheve jaikove joty vaꞌerã voi.  "
43,3,17,Nhande kwéry vaꞌe-pe ombou vaꞌekwe gwaꞌýry. Nomboúi íxupe nhane mbohasa asy hagwã. “Pene rembiapo vai ko” ndeꞌíry nhande-vy ou-vy. Ombou rei ae vaꞌekwe nhande kwéry vaꞌe-pe. Nhane resendeharã rei ombou vaꞌekwe.
43,3,18,"—Upéixa ramo jajerovia vaꞌe gwive hese nhasẽ rei-ma nhane monheꞌẽ eꞌỹ reheve. Ha jajerovia eꞌỹ vaꞌe gwive hese katu nhane mbohasa asy hagwã-ma voi. Ndajajeroviái-gwi Nhandejáry raꞌy réry anho-rehe, nhane mbohasa asy vaꞌerã. Ogwahẽ-ma vaꞌekwe ou-vy ko yvy ári nhande pyꞌapy-py nhande resapeharã. Ha hembiapo vai vaꞌe gwive katu ndojohu porãi nhande resapeha. Pytũ ae haꞌe kwéry ojohu porã vaꞌekwe. Upéa-gwi Nhandejáry, “Ambohasa asy vaꞌerã” heꞌi imanduꞌa hese kwéry ombohasa asy hagwã."
43,3,20,Ha hembiapo vai vaꞌe gwive ndaijaꞌéi nhande resape vaꞌe-rehe. Ndoipotái ojekwaa hembiapo vaikwe. Upéa-gwi ndohói nhande resape vaꞌe ha-py. Hembiapo vaikwe ojekwaa hagwã-my ndohoséiry voi.
43,3,21,"Ha anhetegwa ojapo vaꞌe gwive hembiapo ojekwaa porã hagwã-my oho vaꞌe. Upe-py oho entéro ohexa porã hagwã hembiapo porãkwe. “Nhandejáry reko-rupi hembiapo porã” oipota heꞌi ójehe, heꞌi pe mburuvixa-pe Hesu."
43,3,22,"omombeꞌu Hesu rehegwa, ojehegwa omombeꞌu aveOnhomongeta rire mburuvixa ndive, oho ojeꞌói-vy Hesu hemimboꞌe kwéry ndive Judéia yvy-py. Upe-py hendive kwéry opyta oporomongarai uka oiko-vy."
43,3,23,Upe jave oporomongarai oiko-vy ave. Enom tetã-my Salim ypy-py oporomongarai. Upe-py heta oĩ y. Heta oĩ vaꞌe henda-py ojeꞌói. Onhemongarai uka-vy ojeꞌói. Oĩ eꞌỹ ngatu preso omongarai joty entéro vaꞌe-pe.
43,3,25,"Ha upéi katu onhonheꞌẽ mbojevy jevy-ma remimboꞌe kwéry judeu kwéry vaꞌe ndive:—Nhanhemongarai hagwã a-rami tekoha, heꞌi.—Ndahaꞌéi. Ndaikoséi nde reko-rupi. A-rami ae aikose, heꞌi outro.Nohenduséi onhonheꞌẽ."
43,3,26,"Upe-ma ramo ojeꞌoipa renda-py:—Naiporãi voi, poromboꞌeháry, heꞌi João-pe hikwái. —Oĩ vaꞌekwe kwimbaꞌe ne ndive Jordão ysyry rovái. Hesegwa eremombeꞌu vaꞌekwe. Ha koꞌánga katu ogwahẽ koꞌa-py upe vaꞌe. Oporomongarai ko oiko-vy koꞌa-py ave. Enterove ete oho henda-py, heꞌi íxupe hikwái."
43,3,27,"Ha heꞌi:—Nhande-vy Nhandejáry remimeꞌẽgwe mante jareko, heꞌi. —Haꞌe kuri hese: “Xe ko ndahaꞌéi Cristo héry vaꞌe. Pene remiraꞌarõ eꞌỹ xe. Cristo renonde-rupi mante xe mbou-ma” haꞌe hese. Pehendu-ma voi xe nheꞌẽ anhemombeꞌu ramo, heꞌi."
43,3,29,"Upéi omombeꞌu íxupe kwéry peteĩ nheꞌẽ.—Kunha-rehe nhamenda-tama ramo, nhane rembirekorã voi pe kunha. Ndahaꞌéi nhane irũ rembirekorã. Ha nhane irũ katu, nomendái ramo jepe, ovyꞌa joty. Nhande ayvu ohendu ramo, ogwerohory joty nhande ayvu. Upéixa ete xe avyꞌa Hesu-rehe. Heta ojehesa rerova kuri hese oiko-vy. Ha xe irũ katu ndahetái. Ndahetái ramo jepe, xe avyꞌa joty Hesu-rehe. Xe avyꞌa eterei koꞌánga, heꞌi ójehe."
43,3,30,"—Nhandejáry nheꞌẽ-py haꞌe onhembotuvixave xave oho-vy vaꞌerã. Ha xe katu aiko kirirĩve rĩve aiko-vy vaꞌerã, heꞌi ójehe João."
43,3,31,Yváy-gwi ogwejy vaꞌekweYváy-gwi ogwejy vaꞌekwe entéro vaꞌe-gwi heko porãve vaꞌe. Ha yvy pygwa katu oiko rei yvy ári ojehegwigwa mante omombeꞌu. Ha yváy gwigwa ou vaꞌekwe katu enterove vaꞌe-gwi hekoha porãve vaꞌe.
43,3,32,Haꞌe omombeꞌu gwembiexagwe ha gwemiendukwe mate. Ha avave joty ndogweroviái joty íxupe.
43,3,33,Inheꞌẽ ogwerovia vaꞌe ae: “Nhandejáry ijapu eꞌỹ vaꞌe. Anhetegwa voíte omombeꞌu vaꞌe ae” heꞌi ete hese.
43,3,34,Haꞌe ko Nhandejáry remimbou vaꞌe. Nhandejáry nheꞌẽ tee omombeꞌu vaꞌe voi. Ha Nhandejáry katu nahakateꞌỹiry imeꞌẽ-vy íxupe Nheꞌẽ Marangatu tee vaꞌe. Omeꞌẽ meꞌẽ rei íxupe. Upéa-gwi haꞌe Nhandejáry nheꞌẽ tee omombeꞌu vaꞌe voi. Ha Nhandejáry katu Nhande Ru vaꞌe ohayhu vaꞌe gwaꞌýry. Enterove vaꞌe járy-ma voi oiko taꞌýry.
43,3,36,"Jajerovia ramo Nhandejáry raꞌy-rehe, jaiko-ma opa eꞌỹ reheve vaꞌerã Nhandejáry ndive. Ha nhahendu eꞌỹ ramo katu inheꞌẽ, ndajaiko moꞌãvéi-ma vaꞌerã Nhandejáry ndive. Haꞌe nhande rereko asy vaꞌerã."
43,4,1,"Hesu onhomongeta kunha Samaria pygwa ndive Upe ramo omombeꞌu fariseu kwéry-pe:—Are-ma omoirũ heta João-pe. Ha koꞌánga katu hetave Hesu-rehe ojehesa rerovapa. Hesu-pe háma omoirũ heta. Omongarai-ma íxupe kwéry Hesu gwemimboꞌerã, heꞌi omombeꞌu-vy.Upéa oikwaa-ma ramo, osẽ oho-vy Hesu Judéia yvy-gwi. Oho jevy Galiléia yvy-koty. Ha Hesu katu oporomongarai eꞌỹ vaꞌe. Hemimboꞌe kwéry mante ae oporomongarai vaꞌe. Series,  Series, "
43,4,4,"Ha upéi katu ohasa oho-vy Samaria yvy-rupi. Upe-rupi ndoho reíry.  Upe-py oĩ Jacó ygwa. Ha upéi katu Hesu ogwahẽ rire ogwapy ygwa ypy-py. Ogwata puku ou-vy rire ikaneꞌo. Upéa-gwi okaneꞌo ramo ogwapy otongea-vy. Larose-ma ramo ogwapy oĩ-vy onhemokaneꞌõgwa hagwã. Upe-ma ramo ogwahẽ ou-vy kunha Samaria pygwa vaꞌe. Ogwenohẽ hagwã y ou. Heꞌi íxupe Hesu:—Hayꞌu-ta, heꞌi. Ha ndaipóri inhirũ. Hemimboꞌe kwéry ojeꞌói kuri tetã-my oho ojogwa hagwã gwemiꞌurã kwéry."
43,4,9,"Ha upéi heꞌi íxupe pe kunha:—Nde ko judeu kwéry vaꞌe. Xe katu Samaria pygwa vaꞌe. Pende aꞌeꞌỹha ore, heꞌi. —Aipo ramo maꞌerã po erejerure xe-vy y-rehe. Judeu kwéry katu ndore rerohorýi vaꞌe. Ndoiporúi ore mbaꞌe, heꞌi íxupe."
43,4,10,"Upéi Hesu heꞌi pe kunha-pe:—Ndereikwaái voi Nhandejáry remimeꞌẽrã. “Hayꞌu-ta” haꞌe ramo nde-vy, ndaxe kwaái ave. Ha xe kwaa rire raꞌe, erejerure arã xe-vy raꞌe. Ameꞌẽ arã nde-vy raꞌe y. Yvu ramigwa vaꞌe ameꞌẽ arã nde-vy nde rekoverã, heꞌi kunha-pe."
43,4,11,"Upéi heꞌi íxupe pe kunha:—Hypy voi ygwa, poromboꞌeháry, heꞌi. —Ndererekói henohẽha. Mamo-gwi nipo erenohẽ-ta y yvu ramigwa vaꞌe, heꞌi íxupe kunha."
43,4,12,"—Ore ramói ypykwe Jacó omeꞌẽ vaꞌekwe ore-vy upéa ygwa. Hoyꞌu ave íxugwi. Taꞌýry hoyꞌu ave íxugwi vaꞌekwe. Omboyꞌu ave íxugwi vaꞌekwe gwymba, heꞌi. —Ha nde nerenhembotuvixa mbaꞌéi tipo íxupe? heꞌi íxupe kunha."
43,4,13,"Upéi heꞌi kunha-pe:—Ko vaꞌe y jaꞌu ramo, jayꞌu jevy jevy vaꞌerã, nhande yꞌuhéi jevy vaꞌerã."
43,4,14,"Ha xe remimeꞌẽrã ereꞌu ramo, nande yꞌuhéi moꞌãvéi-ma vaꞌerã, heꞌi. —Xe mbaꞌe y ameꞌẽ vaꞌerã nde-vy nde pyꞌa-py ndopái vaꞌerã. Yvu-rami opupu vaꞌerã. Yvu-rami oĩ vaꞌerã nde pyꞌa-py nde rekoverã. Ndopái-gwi ereiko vaꞌerã opa eꞌỹ reheve Nhandejáry ndive, heꞌi kunha-pe."
43,4,15,"Upe-ma ramo heꞌi íxupe kunha:—Emeꞌẽ mani katu xe-vy, poromboꞌeháry, aipo erereko vaꞌe y. Ndaxe yꞌuheivéi-ma vaꞌerã. Ndajuvéi-ma vaꞌerã y-rehe koꞌa-py, heꞌi íxupe."
43,4,16,"Upéi heꞌi kunha-pe:—Ekwa emombeꞌu ne ména-pe ou ave hagwã a-py. Upe rire peju katu koꞌa-py, heꞌi.Ha kunha heꞌi íxupe:"
43,4,17,"—Naxe ménai voi, heꞌi.Ha Hesu heꞌi íxupe:—“Naxe ménai” ere-ma ramo, anhetegwa voi eremombeꞌu xe-vy."
43,4,18,"Eremenda menda voi ereiko-vy vaꞌekwe. Cinco voi oiko ne menakwe. Indive ãy ereiko vaꞌe ndahaꞌéi ne ména tee. “Naxe ménai” ere ramo, anhetegwa voi eremombeꞌu xe-vy, heꞌi kunha-pe Hesu."
43,4,19,"Ohendu ramo inheꞌẽ: “Xe kwaa-ma raꞌe” heꞌi ójehe.Upéa-gwi heꞌi íxupe kunha:—Nde ko, poromboꞌeháry, Nhandejáry nheꞌẽ-py eremombeꞌu vaꞌety nipo raꞌe. Ahexa kwaa-ma nde-rehe, heꞌi oikwaa-gwi íxupe Hesu."
43,4,20,"—Upe vaꞌe yvyaty ári ojeupi meme vaꞌekwe ore ramói kwéry. Nhandejáry nhamboete haty-py oho meme. Ha peẽ, judeu kwéry vaꞌe katu ndapejohu porãi upe-py oroho ramo. Jerusalém tetã-my mante oipota jaha Nhandejáry mboete-vy. “Upe-py ae tekoha” heꞌi judeu kwéry, heꞌi kunha omombeꞌu-vy."
43,4,21,"Upéi heꞌi kunha-pe:—Xe rerovia katu, kunha. Ogwahẽ-tama Nhandejáry óra, nhamboete tee hagwã íxupe óra. Ogwahẽ-ma rire, upe yvyaty ári napemboete moꞌãvéi-ma Nhandejáry Nhande Ru-pe. Napemboete moꞌãvéi-ma ave íxupe Jerusalém-my, upe oromboete haty-py. Ha pende kwéry niko peikwaa eꞌỹ vaꞌe pemboete vaꞌe. Ha ore kwéry katu oroikwaa vaꞌe oromboete voi. Nhane resendeharã ko judeu kwéry vaꞌe. Upéa-gwi oromboete vaꞌe oroikwaa voi."
43,4,23,"Ogwahẽ-ta hiꞌóra, heꞌi. —Ãy ogwahẽ pota-ma voi hiꞌóra. Koꞌánga katu Nhandejáry-pe omboete tee vaꞌe gwive, omboete vaꞌerã íxupe opyꞌa gwive. Nomboete raꞌanga anga rei moꞌãvéi-ma íxupe. Upéa rehegwa omboete teeharã Nhandejáry oipota, heꞌi."
43,4,24,"—Ha Nhandejáry katu hete eꞌỹ vaꞌe jahexa eꞌỹ vaꞌe haꞌe. Upéa-gwi jahexa eꞌỹ ramo jepe, tanhamboete tee joty íxupe nhande pyꞌa gwive. Ndikatuvéi-ma nhamboete raꞌanga anga rei íxupe, heꞌi kunha-pe."
43,4,25,"Upe ramo heꞌi íxupe kunha:—Nhane remihaꞌarõ ko ou vaꞌerã, heꞌi.Nhane remihaꞌarõ vaꞌe héry vaꞌe Cristo.Upéi heꞌi:—Ogwahẽ rire ou-vy, opambaꞌe jaikwaa eꞌỹ vaꞌe gwive oikwaa uka vaꞌerã nhande-vy, heꞌi íxupe."
43,4,26,"—Xe voi niko haꞌe. Xe Cristo-ma voi. Xe ne ndive anhomongeta vaꞌe haꞌe-ma voi, heꞌi kunha-pe Hesu."
43,4,27,"Upéa heꞌi-ma ramo, ogwahẽ ou-vy hemimboꞌe kwéry. Opondera hese:—Mbavaꞌe-gwi po onhomongeta kunha ndive oĩ-vy, heꞌi ojéupe.Ha Hesu-pe katu nomongetáiry: “Mbavaꞌe tipo ereipota?” ndeꞌíry. “Maꞌerã tipo erenhomongeta kunha ndive ereĩ-vy?” ndeꞌíry íxupe. Opondera rei hese. Noporandúiry."
43,4,28,"Upe ramo pe kunha oheja ombaꞌe y ryru oho jevy pe tetã-my: —Pekwa mani. Oĩ kwimbaꞌe opambaꞌe xe rembiapokwe gwive omombeꞌu-ma vaꞌe xe-vy. Peju katu jaha pehexa hagwã íxupe. Nhane remihaꞌarõ vaꞌe paraꞌe haꞌe, heꞌi omombeꞌu-vy pe tetã mygwa-pe."
43,4,30,Osẽmba-ma upe tetã-gwi hikwái. Oime ou-ma hikwái. Hesu renda-koty ogwaꞌẽ. Neꞌírã vyteri ogwahẽ Hesu-pe.
43,4,31,"Upe-ma ramo ou jave hikwái:—Ekaru mani, ekaru mani, poromboꞌeháry, heꞌi íxupe hikwái.Ojapura okaru hagwã moꞌã."
43,4,32,"—Ndaꞌu moꞌãi, heꞌi. —Xe areko haꞌu vaꞌerã peikwaa eꞌỹ vaꞌe, heꞌi gwemimboꞌe kwéry-pe."
43,4,33,Upe-ma ramo heꞌi ojóupe hikwái:—Ndogwerúi tipo avave Hesu-pe hemiꞌurã raꞌe? heꞌi ojóupe.
43,4,34,"Upéi heꞌi gwemimboꞌe kwéry-pe:—Xe ajapo meme xe mbouhare remimbota ajapopa peve xe rembiaporã. Peẽ pejapura pene remiꞌurã-rehe. Ha xe ajapurave xe rembiaporã-rehe. Upéa ajapo ramo, ndakarúi ramo jepe, xe rygwyatã vérami joty voi. Akaru-ma vaꞌe-rami xe, heꞌi ójehe."
43,4,35,"Upéi heꞌi jevy gwemimboꞌe kwéry-pe:—“Irundy jasy rire ijagwyje-ma” jaꞌe vaꞌe voi. Ha xe katu haꞌe-ma peẽ-my. Pemaꞌẽ katu pehexa hagwã. Hiꞌaju-ma nipo raꞌe temitỹgwe, heꞌi Hesu gweroviaharã-rehe temitỹgwe rehegwa-rami.Upéi heꞌi:"
43,4,36," —Peteĩ onhemitỹ vaꞌe, outro kwéry oikytĩ vaꞌe. Pe temitỹ omosarambi vaꞌe-rami, peteĩ omombeꞌu mbeꞌu Nhandejáry nheꞌẽ. Pe oikytĩ vaꞌe-rami, outro kwéry oporogwerovia uka vaꞌe. Koꞌánga oĩ inheꞌẽ rerovia ukaha oikove opa eꞌỹ reheve hagwã Nhandejáry ndive heroviaha. Hembiapo porã-rehe ohekoviarõ vaꞌerã íxupe Nhandejáry. Peteĩ onhemitỹ, outro kwéry oikytĩ. Ovyꞌa onhondive hikwái. Peteĩxa hembiapo. Upéixa ete inheꞌẽ mombeꞌuhaty inheꞌẽ rerovia ukaha ndive ovyꞌa. Peteĩxa hembiapo. Series,  Oromondo kuri peporogwerovia uka hagwã pemombeꞌu ranhe eꞌỹ reheve. Outro kwéry oho pene renonde vaꞌekwe omombeꞌu hagwã Nhandejáry nheꞌẽ. Ha koꞌánga katu outro kwéry rembiapo porã porã-gwi, peporogwerovia uka-ma, heꞌi gwemimboꞌe kwéry-pe Hesu."
43,4,39,"Ha heta oĩ Samaria pygwa vaꞌe ojerovia vaꞌe Hesu-rehe. Pe kunha, “Entéro xe rembiapokwe gwive omombeꞌu-ma kuri xe-vy” heꞌi ramo tetã mygwa-pe omombeꞌu-vy, ojerovia-ma hese hikwái. Ha upéi katu ogwahẽ ou-vy Hesu renda-py hikwái:—Epyta katu ore ndive, epyta katu ore ndive, heꞌi íxupe.Upéa-gwi mokõi áry opyta hendive kwéry."
43,4,41,Inheꞌẽ ohendu ramo hetave-ma ogwerovia vaꞌe oĩ.
43,4,42,"Heꞌi kunha-pe hikwái:—Eremombeꞌu ramo kuri ore-vy orogwerovia-ma íxupe. Ha koꞌánga katu ore-vy tee-ma onheꞌẽ. Ore apysa-rupima orohendu inheꞌẽ. Upéa-gwi orogwerovia tee-ma voi íxupe, heꞌi. —Upe vaꞌe entéro ko yvy ári oiko vaꞌe gwive resendeharã nipo raꞌe, heꞌi hese kunha-pe hikwái."
43,4,43,Hesu ombogwera mburuvixa raꞌy-peMokõi áry rire upe-gwi oho jevy-ma Hesu. Ogwahẽ oho-vy Galiléia yvy-py:
43,4,44,"—Nhandejáry nheꞌẽ-py omombeꞌu vaꞌety ko nomboetéi íxupe hetã mygwa, heꞌi Hesu. Ha upéi katu ogwahẽ rire Galiléia yvy-py, ogwerohory íxupe upe pygwa kwéry. Ojeꞌói vaꞌekwe upe pygwa Jerusalém-my. Oiko jave aretegwasu héry vaꞌe páscoa, upe-py ohopa. Upe-py ohexa vaꞌekwe entéro Hesu rembiapo porãgwe. Upéa-gwi ogwerohory voi íxupe hikwái."
43,4,46,"Ha upéi katu Hesu ogwahẽ jevy oho-vy Caná tetã-my, Galiléia yvy pygwa-py ogwahẽ oho-vy. Upe-py ykwe omondo vaꞌekwe uva rykwere ramo. Ha outro tetã-my héry vaꞌe Cafarnaum mburuvixa ramo oĩ vaꞌe upe-py. Hasy voi taꞌýry."
43,4,47,"—Ou-ma kuri Hesu Judéia yvy-gwi. Ogwahẽ-ma koꞌa-py, heꞌi-ma ramo mburuvixa-pe, oho ogwahẽ Hesu renda-py.Heꞌi Hesu-pe:—Jaha mani katu embogwera xe-vy xe raꞌy-pe, heꞌi íxupe. —Omano hagwã rami-ma oĩ. Embogwera mani íxupe, heꞌi íxupe mburuvixa."
43,4,48,"Upe-ma ramo heꞌi íxupe Hesu:—Ndaxe rerovia moꞌãi nde xe rembiapo erehexa eꞌỹ reheve. Heroviapyrã-rupi xe rembiapo ramo, jahexa eꞌỹ vaꞌe ajapo ramo ae, xe rerovia vaꞌerã, heꞌi mburuvixa-pe."
43,4,49,"Upe-ma ramo heꞌi íxupe mburuvixa:—Eju mani, poromboꞌeháry. Ani ne ateꞌỹ teĩ ereju hagwã pono omano xe raꞌy, heꞌi íxupe."
43,4,50,"—Tereho katu. Oikove jevy-ma nde raꞌy, heꞌi mburuvixa-pe.Ogwerovia-ma inheꞌẽ oho-ma."
43,4,51,"Oho jave, ohogwaitĩ íxupe hembigwái ou-vy:—Oikove jevy-ma nde raꞌy, heꞌi íxupe omombeꞌu."
43,4,52,"Upéi oporandu hembigwái-pe:—Mbovy óra-py oikove jevy-ma xe raꞌy? heꞌi oporandu-vy gwembigwái-pe.—Kwehe larose rire nahete rakuvéi-ma, heꞌi túvy-pe hembigwái."
43,4,53,"“Upéa óra-py ete voi Hesu omombeꞌu kuri xe-vy nipo raꞌe, Oikove jevy-ma nde raꞌy, heꞌi voi xe-vy” heꞌi ojéupe. Upe-ma ramo ojerovia tee voi hese. Hóga pygwa gwive ave ojerovia tee ave hese."
43,4,54,Upéixa imokõiha-rehe hembiapo porã heroviapyrã-rupi ogwahẽ rire Galiléia-py Judéia yvy-gwi.
43,5,1,Hesu ombogwera hasy vaꞌe-pe ygwa ypy-pyHa upe rire hiꞌagwĩ-ma ogwahẽ hagwã Judeu kwéry-pe arete áry hagwã. Upéa-rehe oho Hesu Jerusalém tetã-my.
43,5,2,"Upe-py oĩ ygwa héry vaꞌe Betesda hebreu nheꞌẽ-my. Ovexa rokẽ ypy-py oĩ. Ygwa ypy-py oĩ cinco ogapy onhemboty eꞌỹ vaꞌe. Upe-py heta eterei oĩ hasy vaꞌe. Onheno joa okwa-vy. Heta oĩ hesapyso eꞌỹ vaꞌe, heta oĩ ndogwata porãi vaꞌe. Heta oĩ ijapa vaꞌe ave."
43,5,4,"Ha Nhandejáry rembigwái yváy-py oiko vaꞌe ogwejy ou-vy vaꞌe. Ndogwejy meméiry. Hiꞌóra-py ae ogwejy ou-vy y-py. Omomýi hagwã mante y ou ogwejy. Omýi rire y, haꞌe ranhe oike vaꞌe y-py, okwera-ma. Oime raẽ vaꞌe mbaꞌasy opoi-ma íxugwi. Upéa ohaꞌarõ oĩ-vy entéro hasy vaꞌe gwive."
43,5,5,Upe-py oĩ kwimbaꞌe. Are-ma hasy. Ojapo trinta e oito ánho hasy hagwe. Ha upéi katu ohexa íxupe Hesu. Ohexa kwaa hese are hasyha. “Are-ma onheno-vy rei oiko upe-py” heꞌi ojéupe. Upe-ma ramo haꞌe heꞌi:—Erekwerase tipo? heꞌi hasy vaꞌe-pe oporandu-vy.
43,5,7,"—Ndaipóri omýi jave xe moĩ vaꞌerã y-py. Aikese moꞌã y-py, poromboꞌeháry. Ndaikatúi aike y-py. Oike xe renonde-rupi voive vaꞌe, heꞌi Hesu-pe hasy vaꞌe.Upe-ma ramo heꞌi íxupe:"
43,5,8,"—Epuꞌã katu, ehupi nde rupa. Upéi egwata, heꞌi íxupe Hesu."
43,5,9,Upe-ma ramo okwera-ma Hesu nheꞌẽ-py. Ohupi gwupa ogwata-ma voi. Japytuꞌuha áry-py okwera.
43,5,10,"Upéa-gwi omombeꞌu mbeꞌu okwera vaꞌekwe-pe judeu ruvixa kwéry:—Etería ko japytuꞌuha áry. Nde rupa ereraha ramo, erembaꞌapo voi. Ha naiporãi erembaꞌapo pytuꞌuha áry-py, heꞌi omombeꞌu-vy hasy vaꞌekwe-pe."
43,5,11,"Upéi heꞌi judeu ruvixa kwéry-pe:—Heꞌi kuri xe-vy, “Ehupi nde rupa egwata katu” heꞌi xe-vy xe mbogwerahare, heꞌi omombeꞌu-vy."
43,5,12,"—Kivaꞌe tipo, “Ehupi nde rupa egwata katu” heꞌi nde-vy, heꞌi oporandu-vy íxupe hikwái."
43,5,13,Ha okwera vaꞌekwe katu ndoikwaáiry ombogwerahare réry. Upe-py oĩ heta ojogweroaty vaꞌe. Ha Hesu katu ndojehexa ukavéi-ma oho-vy.
43,5,14,"Ha upe rire katu Hesu otopa okwera vaꞌekwe-pe. Nhandejáry róga kakawaa-py otopa íxupe:—Nde ko erekwera-ma. Anive erejejavy teĩ pono ojehu jevy nde-vy ivaive vaꞌe, heꞌi íxupe Hesu."
43,5,15,"Upe ramo oho jevy omombeꞌu judeu ruvixa kwéry-pe:—Hesu ko xe mbogwerahare raꞌe, heꞌi omombeꞌu-vy."
43,5,16,"Upéa-gwi ojukase voi Hesu-pe judeu ruvixa kwéry:—Hesu ko ombaꞌapo vaꞌe japytuꞌuha áry-py, heꞌi ojóupe hese hikwái."
43,5,17,"Upéi heꞌi íxupe kwéry Hesu:—Koꞌánga ete peve xe Ru ndopytuꞌúi ombaꞌapo-vy. Ombaꞌapo meme haꞌe oiko-vy. Haꞌe-rami xe ambaꞌapo ave aiko-vy, heꞌi ójehe Hesu."
43,5,18,"Upéa ohendu ramo, ojukaseve voi íxupe hikwái. Heꞌi ojóupe:—Upe vaꞌe ojapo meme vaꞌe jajapo eꞌỹ vaꞌe japytuꞌuha áry-py, heꞌi hese. —Ha koꞌánga katu, “xe Ru tee” heꞌi Nhandejáry-rehe. “Nhandejáry ko xe-rami” heꞌi. “Xe tuvixa mbaꞌe Nhandejáry-rami” heꞌi Hesu ójehe. Upe vaꞌe onhemonhandejáry raꞌanga anga rei oiko-vy, heꞌi moꞌã Hesu-rehe onhomboꞌe mboꞌe-vy judeu ruvixa kwéry.Upéa-gwi ojukase voi Hesu-pe hikwái."
43,5,19,"Nhandejáry nheꞌẽ-py Hesu omonheꞌẽ ranhe enterove vaꞌe-peUpéi heꞌi jevy judeu ruvixa kwéry-pe Hesu:—Anhetegwa voi amombeꞌu-ta peẽ-my. Xe ko Nhandejáry raꞌy tee ramo jepe, xejéhegwi rei mbaꞌeve ndajapói. Xe Ru xe-vy ohexa uka vaꞌe gwive ae ajapo. Xe Ru rembiapo gwive katu ajapo ave xe. Xe Ru-rami ave ajapo, heꞌi."
43,5,20,—Xe ko xe Ru rembiayhu vaꞌe. Entéro hembiapo gwive ohexa uka vaꞌe xe-vy. Ha tuvixave vaꞌe katu ohexa uka vaꞌerã xe-vy pepondera vaꞌerã hese.
43,5,21,Xe Ru ko ombotekove jevy vaꞌe omano vaꞌekwe omoingove jevy íxupe. Haꞌe-rami voi xe amoingove vaꞌe amoingove vaꞌerã-pe gwive.
43,5,22,"Ha xe Ru nomonheꞌẽi vaꞌe avave-pe. Heꞌi vaꞌekwe xe-vy xe Ru xe amonheꞌẽ ranhe hagwã enterove vaꞌe-pe hembiapo apokwe-rami ajapo hagwã hese. Heꞌi vaꞌekwe xe-vy xe Ru aporomonheꞌẽ hagwã entéro xe mboete hagwã omboeteha-rami xe Ru-pe. Avave xe mboete eꞌỹ ramo, nomboetéi ave xe mbouhare-pe. Xe Ru-pe nomboetéi."
43,5,24,"—Anhetegwa vaꞌe amombeꞌu-ta nde-vy. Peteĩ teĩ xe nheꞌẽ rendu vaꞌe, xe mbouhare-pe ogwerovia vaꞌe gwive, oikove-ma vaꞌerã opa eꞌỹ reheve Nhandejáry ndive. Haꞌe nomondovéi-ma vaꞌerã íxupe ojéhegwi ohasa asy hagwã. Oiko-ma vaꞌerã opa eꞌỹ reheve Nhandejáry ndive, heꞌi judeu ruvixa kwéry-pe Hesu. Upéi heꞌi jevy omombeꞌu-vy:—Anhetegwa vaꞌe amombeꞌu-ta peẽ-my. Ogwahẽ-tama omano vaꞌekweha áry, heꞌi. —Ãy ogwahẽ-ma voi. Ohendu-ta xe nheꞌẽ omano vaꞌekwe. Xe ko Nhandejáry raꞌy tee voi. Xe nheꞌẽ rendu vaꞌe oikove jevy-ta."
43,5,26,Ojéhegwi rei voínte oiko xe Ru. Upéixa ete omeꞌẽ xe-vy xejéhegwi reínte aiko hagwã ave.
43,5,27,Xe ko Nhande Rykeꞌy tee vaꞌe voi. Upéa-gwi Nhandejáry nheꞌẽ-py amonheꞌẽ ranhe vaꞌerã enterovéa-pe ajapo hagwã hese hembiapo apokwe-rami.
43,5,28,"—Ani pepondera teĩ xe nheꞌẽ-rehe. Ogwahẽ vaꞌerã omano vaꞌekweha áry. Ohendu vaꞌerã xe nheꞌẽ entéro ijyta-py oĩ vaꞌe gwive. Osẽ vaꞌerã ojejaty hagwe-gwi gwĩ hembiapo porã vaꞌekwe. Oikove jevy vaꞌerã oiko meme hagwã Nhandejáry ndive. Ha gwĩ hembiapo vai vaꞌekwe oikove jevy vaꞌerã amondo mombyry hagwã xejéhegwi, heꞌi omombeꞌu-vy judeu ruvixa kwéry-pe Hesu. “Oĩ xe mombeꞌu vaꞌe” heꞌi ójehe HesuUpéi heꞌi jevy omombeꞌu-vy Hesu:—Xejéhegwinte mbaꞌeve ndajapói. Nhandejáry remimombeꞌu xe-vy vaꞌe ae xe ajapo. Xe ajapose vaꞌe mante ndajapói ave. Xe mbouhare remimbota ae ajapose meme voi. Upéa-gwi “Ko vaꞌe heko porã vaꞌe. Upe vaꞌe heko vai vaꞌe” xe haꞌe ramo, anhetegwa amombeꞌu vaꞌe voi."
43,5,31,—Xe amombeꞌu ramo xejehegwigwa mante: “Ijapu-ma” peje arã xe-rehe.
43,5,32,Oĩ outro xe rekoha omombeꞌu vaꞌe. Hemimombeꞌu vaꞌe xe-rehe anhetegwa voi. Xe aikwaa ijapu eꞌỹha.
43,5,33,"Ha pene remimondokwe oho kuri renda-py. Oporandu ramo xe-rehe, haꞌe omombeꞌu-ma íxupe kwéry anhetegwa vaꞌe. Teko rei remimombeꞌu xéjehe napenáiry. Xe mombeꞌu joty Nhandejáry. Ha amombeꞌu peẽ-my xe-rehe teko rei heꞌi vaꞌe, xe rerovia hagwã, pene resende hagwã Nhandejáry. —Ha katu omombeꞌu porã vaꞌekwe xe rehegwa. Sapyꞌa perohory inheꞌẽ vaꞌekwe. Nhande resape sapyꞌaha-rami omombeꞌu. Ha tataendy hendy porã nhande resape-vy. Nhande resape jave javyꞌa voi. Upéixa ete voi sapyꞌa perohory inheꞌẽ. Xe mombeꞌu porã vaꞌekwe João. Ha koꞌánga katu xe rembiapo porã porã rexa-vy, pehexa kwaa-ma vaꞌerã xe-rehe xe rekoha. Omeꞌẽ vaꞌekwe xe-vy xe Ru xe rembiaporã. Upe vaꞌe xe ajapo voi. Ereikwaa porã ramo xe rembiapo, ere arã xe-rehe, “Upe vaꞌe Nhandejáry Nhande Ru vaꞌe remimbou voi nipo nhande-vy raꞌe” ere arã xe-rehe. Ha xe mbouhare katu haꞌe ngaꞌu xe mombeꞌu-ma vaꞌekwe. Ha peẽ katu napehendúi vaꞌe onheꞌẽ jave."
43,5,38,Mbaꞌeixagwa po Nhandejáry ndapehexái vaꞌe. Nhandejáry remimbou ndaperoviái vaꞌe. Upéa-gwi ndopytái voi pende pyꞌa-py inheꞌẽ.
43,5,39,"Peje ojóupe, “Jaikwaa porã ramo Nhandejáry kwatia nheꞌẽ, jaikwaa vaꞌerã mbaꞌéixa po jaiko opa eꞌỹ reheve vaꞌerã Nhandejáry ndive” peje pendéjehe. Upéa-gwi pemonheꞌẽ nheꞌẽ moꞌã peiko-vy Nhandejáry kwatia nheꞌẽ. Ha ndapeikwaái voi heꞌise vaꞌe. Upe vaꞌe nheꞌẽ pemonheꞌẽ nheꞌẽ vaꞌe xe mombeꞌu voi. Xe mombeꞌu ramo jepe inheꞌẽ, peẽ naxe moirũséiry joty peikove meme hagwã Nhandejáry ndive."
43,5,41,"—Naxe mboetéi ramo teko rei, apyta akirirĩ joty. Napenái joty hese. Xe Ru ae katu xe mboete vaꞌe. Ha peẽ katu peipota vaꞌe pende rapixa ne mboete. Pende pyꞌapy-py ndapehayhúi vaꞌe Nhandejáry-pe. Aikwaa voi xe upe vaꞌe."
43,5,43,"Nhandejáry nheꞌẽ-py aju amombeꞌu-vy vaꞌekwe ha naxe rerovyꞌáiry joty-ma peẽ. Ha xe eꞌỹ vaꞌe katu onheꞌẽ-py rei ou ramo jepe, upe vaꞌe perovyꞌa joty arã."
43,5,44,Peipota pende rapixa pene mboete. Ha Nhandejáry haꞌe anho vaꞌe katu napenhemboete ukáiry voi íxupe. Napepenái hese. Upéa-gwi ndikatúi xe rerovia.
43,5,45,"Ani “Hesu ko omombeꞌu vaꞌerã Nhandejáry-pe nhande rekoha vai” ani peje teĩ pendejéupe. Myamyrĩ Moisés remimombeꞌukwe-gwi ae ojekwaa-ma vaꞌerã pende-rehe pende rekoha. “Nhande kwéry Moisés nheꞌẽgwe renduha vaꞌe voi. Upéa-gwi nanhane mboykéi vaꞌerã ojéhegwi Nhandejáry” peje moꞌã pendéjehe. Ha Moisés nheꞌẽgwe napehenduséi-gwi ae, ojekwaa-ma vaꞌerã pende-rehe pende reko vaiha. Moisés omoĩ vaꞌekwe kwatia-rehe xe rehegwarã. Upéa-gwi perovia ramo íxupe raꞌe, xe rerovia arã raꞌe ave. Series, "
43,5,47,Ha mbaꞌéixa po xe rerovia-ta? Naperoviavéi-ma kwatia-rehe omoĩ vaꞌekwe. Upéixa ramo mbaꞌéixa po xe rerovia-ta? heꞌi judeu ruvixa kwéry-pe Hesu.
43,6,1,"  Ha upe rire Hesu ohasa oho-vy yugwarusu rovái. Upe yugwarusu mokõi héry vaꞌe. Héry Galiléia yugwa. Héry vaꞌe ave Tiberíades yugwa. Ha upéi katu heta eterei oĩ kente kwéry. Ohexa okwa-vy Hesu-pe omogwera gwera ramo hasy vaꞌe-pe. Jahexa eꞌỹ vaꞌe hexapyrã-rupi ojapo ramo, ohexa. Upéa-gwi oho Hesu piári hikwái. Upe ramo haꞌe ojeupi oho-vy yvyaty-rehe. Upe-py ogwapy-ma oĩ-vy gwemimboꞌe kwéry ndive. Oiko-tama judeu kwéry aretegwasu vaꞌe áry héry vaꞌe páscoa. Ha upéi katu haꞌe omaꞌẽ ohexa heta eterei kente ogwaꞌẽ ou-vy ramo henda-py ohexa. Upe-ma ramo heꞌi Filipe-pe:—Mbaꞌe-rami po jajogwa-ta hemiꞌurã hoꞌu vaꞌerã mbojape? heꞌi oporandu Filipe-pe."
43,6,7,"Heꞌi íxupe Filipe:—Jajogwa ramo seis jasy ombaꞌapo vaꞌekwe repy-rehe mbojape hemiꞌurã kwéry, nomeꞌẽi arã peteĩ teĩ hoꞌu mixĩmi hagwã, heꞌi íxupe kente kwéry-rehe."
43,6,8,"Upe-ma ramo heꞌi íxupe hemimboꞌe Simão Pedro rykeꞌy, héry vaꞌe André: —Ko vaꞌe kariaꞌy ogwereko cinco mbojape cevada-gwi ojejapo vaꞌekwe. Mokõi pira kaꞌẽ ogwereko ave. Ha upe vaꞌe ndahaꞌéi heta kente remiꞌurã, heꞌi íxupe André."
43,6,10,"—Pembogwapy katu íxupe kwéry yvy-rupi, heꞌi gwemimboꞌe-pe. Upe-py heta oĩ kapiꞌipety. Ha upéi katu ogwapy-ma hikwái kapiꞌipety-py. Cinco mil kwimbaꞌe nunga-rupi ogwapy hikwái. Ndoipapái mitã-pe kunha-pe ave."
43,6,11,"Upéi haꞌe oipyhy mbojape, otima porã Nhandejáry-pe omeꞌẽ meꞌẽ ogwapy vaꞌe kwéry-pe. Pira omeꞌẽ ave hoꞌuseha-rami. Okaru porã hikwái, hygwyatãmba-ma hikwái. Okaru porã rire, heꞌi gwemimboꞌe kwéry-pe:—Pemonoꞌõ noꞌõ pembohyru tembiꞌu rembyre pono onhehundi rei hoꞌa vaꞌekwe gwive, heꞌi gwemimboꞌe kwéry-pe."
43,6,13,Upe-ma ramo omonoꞌõmba cinco mbojape rembyre. Okaru vaꞌe hoꞌu porã rire oheja raꞌe. Upéa omonoꞌõ noꞌõ omohynyhẽ nyhẽ doze ajaka jevy hembyre kwéry.
43,6,14,"Upéi hexapyrã-rupi Hesu rembiapo porã ohexa ramo, heꞌi ojóupe hikwái:—Upe vaꞌe ko Nhandejáry nheꞌẽ-py omombeꞌu vaꞌety ojekwaa vaꞌerã voi vaꞌekwe ko yvy ári, heꞌi ojóupe Hesu-rehe upe pygwa kwéry."
43,6,15,Upe-ma ramo heꞌi opyꞌa-py Hesu: “A pygwa voi ou-tama xe jopyse moꞌã xe pyhy-vy xe moingo hagwã huvixagwasu ramo” heꞌi ójehe. Upéa oikwaa ramo okanhy jevy haꞌe anho yvyaty-rehe oho-vy.
43,6,16, Kaꞌaru ete-ma. Ha hemimboꞌe kwéry katu ogwejy oho-vy yugwarusu rembe-py. Upéi onhemboyru kanóa-py. Oho y-rupi hikwái. Cafarnaum tetã-ngoty oho. Pytũ-ma voi ha Hesu katu neꞌírã vyteri ogwahẽ ou-vy gwemimboꞌe kwéry renda-py.
43,6,18,Yvytu eterei-ma ramo opuꞌã y.
43,6,19,"Oipykúi oho-vy cinco quilômetro paraꞌe, seis quilômetro paraꞌe. Neꞌírã ogwahẽ ogwahẽse ha-py. Upe-ma ramo ohexa Hesu-pe hikwái y ári ogwata ou-vy ramo ohexa. Ohexa-ma ramo íxupe, onhemondýi voi hikwái."
43,6,20,"Ha Hesu onheꞌẽ íxupe:—Xe ae ko, heꞌi. —Ani pekyhyje teĩ, heꞌi gwemimboꞌe kwéry-pe."
43,6,21,"Inheꞌẽ ohendu ramo, ovyꞌa joa ogwerohory íxupe:—Eike katu kanóa-py, heꞌi Hesu-pe hikwái.Upe-ma ramo pyaꞌe ogwahẽ kanóa ogwahẽse ha-py yvy ete-py oho-vy."
43,6,22,"Hesu piári oho kente kwéryKoꞌẽmba-ma ramo, kente kwéry opyta vaꞌe y rovái oho eꞌỹ vaꞌe heꞌi ojóupe:—Mamo po oho raꞌe Hesu? heꞌi ojóupe.Oĩ raꞌe peteĩ kanóa. Upe vaꞌe-py onhemboyru jave hemimboꞌe kwéry nonhemboyrúi raꞌe Hesu. Hemimboꞌe kwéry ae haꞌe kwéry anho osẽ ojeꞌói-vy raꞌe Hesu eꞌỹ reheve. Upéa-gwi heꞌi ojóupe: “Mamo po oho raꞌe Hesu?” heꞌi."
43,6,25,"“Mbojape tee-rami pene moingovehaty voi ko xe” heꞌi ójehe HesuOgwahẽ rire oho-vy y rovái otopa Hesu-pe hikwái:—Arakaꞌe po ereju raꞌe koꞌa-py, poromboꞌeháry, heꞌi íxupe hikwái."
43,6,26,"Upe-ma ramo heꞌi íxupe kwéry Hesu:—Anhetegwa vaꞌe amombeꞌu-ta peẽ-my. Peꞌu kuri upe vaꞌe mbojape pene rygwyatãmba-ma voi kuri. Upéa-gwi peju-ma xe piári. Heroviapyrã-rupi xe rembiapo ramo, ndapeikwaái voi mbavaꞌe-rehe xe rembiapo porã."
43,6,27,"Ani pepena eterei teĩ pene remiꞌurã-rehe. Pemoĩ porã ramo jepe, opa arã pendéhegwi. Pembaꞌapo ae katu pene rembiꞌu teerã-rehe peiko hagwã opa eꞌỹ reheve Nhandejáry ndive. Pene rembiꞌu teerã ko xe Nhande Rykeꞌy tee vaꞌe remimeꞌẽrã peẽ-my. Nhandejáry nheꞌẽ-py xe rembiapo. Upe vaꞌe oikwaa uka-ma kuri peẽ-my Nhandejáry, heꞌi judeu kwéry-pe."
43,6,28,"Upéi heꞌi íxupe hikwái:—Orojapose voi oipota vaꞌe Nhandejáry orojapo vaꞌerã. Mbaꞌéixa tipo orojapo-ta hemimbota, heꞌi oporandu-vy íxupe hikwái."
43,6,29,"—Noꞌã-rami pene rembiaporã. Xe ko Nhandejáry remimbou. Pejerovia katu xe-rehe, heꞌi íxupe kwéry. Upéixa omoĩ vaꞌekwe kwatia-rehe Nhandejáry nheꞌẽ, heꞌi íxupe omombeꞌu-vy."
43,6,32,"Upéi heꞌi Hesu:—Anhetegwa amombeꞌu-ta peẽ-my. Ndahaꞌéi Moisés omeꞌẽ vaꞌekwe nhane ramói kwéry-pe upe vaꞌe yváy gwigwa mbojape. Nhandejáry remimeꞌẽgwe ae upe vaꞌe. Koꞌánga katu Nhandejáry omeꞌẽ peẽ-my yváy gwigwa mbojape tee vaꞌe. Upe mbojape tee Nhandejáry mbaꞌe voi yváy gwigwa ogwejy vaꞌekwe pene moingove vaꞌerã, heꞌi judeu kwéry-pe."
43,6,34,"—Emeꞌẽ meꞌẽ katu ore-vy upe vaꞌe mbojape, poromboꞌeháry, heꞌi íxupe hikwái."
43,6,35,"—Xe ko mbojape tee ramigwa pene moingove vaꞌe. Peteĩ teĩ xe moirũ vaꞌe gwive ivareꞌa eꞌỹ vaꞌe-rami oiko vaꞌerã. Ojerovia vaꞌe gwive xe-rehe ijyꞌuhéi eꞌỹ vaꞌe-rami oiko vaꞌerã, heꞌi."
43,6,36,"—Haꞌe kuri peẽ-my, Peẽ ko xe rexa ramo jepe, ndapejeroviái joty xe-rehe."
43,6,37,"Entéro xe rerovia uka vaꞌe gwive xe Ru, xe moirũ vaꞌerã. Xe-vy ou vaꞌerã gwive, namboyke moꞌãvéi-ma vaꞌerã íxupe."
43,6,38,Ndahaꞌéi ajapose vaꞌe mante ajapo hagwã agwejy vaꞌekwe aju-vy yváy-gwi. Xe mbouhare remimbota ae mante ajapo vaꞌerã agwejy aju-vy.
43,6,39,"Ha xe mbouhare remimbota noꞌã-rami. Ndoipotái xe amokanhy ni peteĩ xe moirũ uka vaꞌekwe gwive. Oipota xe amoingove jevy íxupe kwéry. Gwĩ omano vaꞌekwe opuꞌã jevyha áry-py, oipota xe amoingove jevy enterove vaꞌe xe moirũ uka vaꞌekwe gwive."
43,6,40,"Xe Ru remimbota noꞌã-rami. Oipota xe rexa vaꞌe gwive, xe rerovia vaꞌe gwive ave oiko opa eꞌỹ reheve hendive. Upe vaꞌe amoingove jevy vaꞌerã gwĩ omano vaꞌekwe oikove jevyha áry-py, heꞌi judeu kwéry-pe Hesu."
43,6,41,"Upe-ma ramo judeu kwéry ndojohu porãi inheꞌẽ:—“Xe ko Nhandejáry gwigwa. Mbojape-rami aju pene moingove hagwã” heꞌi kuri Hesu, heꞌi ojóupe hikwái.Hesu nheꞌẽ ndojohu porãi voi. Upéi heꞌi jevy hikwái: —Upe vaꞌe ko José raꞌy voi. Haꞌe Hesu voi. Túvy isy ndive ikwaapy voi-ma upe vaꞌe. Aipo-rami, maꞌerã po, “Xe ko yváy-gwi agwejy vaꞌekwe” heꞌi kuri nhande-vy, heꞌi ojóupe hikwái. Ndojohu porãiry Hesu nheꞌẽ."
43,6,43,"Upe-ma ramo haꞌe heꞌi:—Anive penheꞌẽ poxy xe-rehe, heꞌi."
43,6,44,"—Ndou moꞌãi xe-vy avave ojéhegwite. Xe Ru xe mbouhare xe moirũ uka ramo ae, xe moirũ vaꞌerã. Gwĩ omano vaꞌekwe oikove jevyha áry-py, amoingove jevy vaꞌerã xe reroviaha-pe."
43,6,45,"Yma vaꞌekwe omoĩ vaꞌekwe kwatia-rehe Nhandejáry nheꞌẽ-py omombeꞌu vaꞌety nheꞌẽ. A-rami omoĩ vaꞌekwe: “Enterove vaꞌe-pe omboꞌe-ta Nhandejáry” heꞌi. Upéixa ramo entéro Nhandejáry nheꞌẽ ohendu vaꞌe, Nhandejáry omboꞌe íxupe vaꞌe gwive, upe vaꞌe gwive ou xe-vy."
43,6,46,Xe Ru-pe katu avave ndohexái vaꞌe. Ha xe katu Nhandejáry-gwi aju vaꞌekwe ahexa vaꞌe íxupe.
43,6,47,—Anhetegwa vaꞌe amombeꞌu-ta peẽ-my. Xe rerovia vaꞌe gwive oikove-ma vaꞌerã opa eꞌỹ reheve Nhandejáry ndive.
43,6,48,Xe ko mbojape tee-rami pene moingove vaꞌe.
43,6,49,"Yma vaꞌekwe pene ramói kwéry hoꞌu vaꞌekwe maná héry vaꞌe. Tekwaty eꞌỹ-my hoꞌu hikwái. Hoꞌu ramo jepe, omano joty vaꞌekwe."
43,6,50,"Ãy katu ko vaꞌe yváy gwigwa vaꞌe mbojape tee ramigwa ndahaꞌéi upe maná héry vaꞌe ramigwa. Ko mbojape tee ramigwa hoꞌu vaꞌe gwive ae nomano moꞌãvéi-ma vaꞌerã. Oikove meme vaꞌerã Nhandejáry ndive. Xe katu yváy-gwi agwejy vaꞌekwe aju-vy pene moingoveharã. Mbojape tee-rami xe ko pene moingove vaꞌe. Upe mbojape tee hoꞌu vaꞌe gwive oikove meme vaꞌerã. Upe mbojape tee ameꞌẽ vaꞌerã kente kwéry-pe oikove hagwã. Upe mbojape tee xe rete voi, heꞌi ójehe judeu kwéry-pe."
43,6,52,"Upéa nheꞌẽ ohendu ramo, onheꞌẽ poxy-ma ojóupe:—Hesu heꞌi kuri jaꞌu hagwã hete, heꞌi moꞌã ojóupe. —Mbaꞌéixa po Hesu omeꞌẽ-ta nhande-vy gwete jaꞌu vaꞌerã, heꞌi.Upéa-gwi ogweropoxy Hesu nheꞌẽ hikwái."
43,6,53,"Upe-ma ramo heꞌi judeu kwéry-pe:—Anhetegwa vaꞌe amombeꞌu-ta peẽ-my. Xe ko Nhande Rykeꞌy tee vaꞌe. Xe rete ndapeꞌúi ramo, xe rugwy ndapeꞌúi ramo, pemano vaꞌerã, ndapeikovéi vaꞌerã, nameꞌẽi vaꞌerã peẽ-my pende rekoverã. Xe rete hoꞌu vaꞌe gwive, xe rugwy hoꞌu vaꞌe gwive, ameꞌẽ-ta íxupe hekoverã. Gwĩ omano vaꞌekwe oikove jevyha áry-py, amoingove jevy vaꞌerã íxupe kwéry."
43,6,55,Xe rete ko pene rembiꞌu teerã voi. Xe rugwy pene rembiꞌu teerã voi.
43,6,56,"Xe rete hoꞌu vaꞌe, xe rugwy hoꞌu vaꞌe, xe moirũ tee vaꞌe. Xe pyꞌapy-py areko íxupe vaꞌe voi. Opyꞌapy-py xe rereko voi ave."
43,6,57,"Nhandejáry Nhande Ru nhane moingove vaꞌe xe mbou vaꞌekwe. Omeꞌẽ vaꞌekwe-gwi xe-vy xe rekoverã, xe aiko ave. Upéixa ete voi xéhegwi okaru vaꞌe ameꞌẽ vaꞌerã íxupe hekoverã."
43,6,58,"Ko vaꞌe mbojape tee ramigwa yváy-gwi ogwejy vaꞌekwe kuri heꞌi xe-rehe. Ndahaꞌéi nhane ramói kwéry hoꞌu hagwe-rami. Hoꞌu ramo jepe, omano joty vaꞌekwe hikwái. Ko vaꞌe mbojape tee ramigwa ae hoꞌu vaꞌe gwive oiko meme vaꞌerã, heꞌi judeu kwéry-pe Hesu."
43,6,59,"Upe vaꞌe heꞌi Cafarnaum tetã-my, omboꞌe mboꞌe jave Hesu judeu kwéry oporahéi haty-py. Oipota ojerovia tee ójehe gwete rehegwa nheꞌẽ, gwugwy rehegwa nheꞌẽ ave omombeꞌu-vy íxupe kwéry."
43,6,60,"heꞌi Hesu-pe PedroUpéa nheꞌẽ ohendu ramo, heta oĩ hemimboꞌe kwéry vaꞌe ndojohu porãi inheꞌẽ:—Ipohýi voi upe vaꞌe nheꞌẽ. Ndikatúi nhahendu. Kivaꞌe po ohendu-ta, heꞌi ojóupe hikwái."
43,6,61,"Ha Hesu katu opyꞌa-py oikwaa-ma gwemimboꞌe kwéry heꞌi vaꞌe: “Ndojohu porãi xe nheꞌẽ” heꞌi ojéupe.Upéi heꞌi gwemimboꞌe kwéry-pe:—Xe reja-ta tipo peẽ, heꞌi. —ndapejohu porãi-gwi xe nheꞌẽ? heꞌi."
43,6,62,"—Peẽ ko xe rexa vaꞌerã paraꞌe Nhande Rykeꞌy tee vaꞌe xe ajeupi jevy aha-vy ramo xe rekwagwe-py. Upéixa xe rexa ramo, xe reja joty arã joty tipo, heꞌi."
43,6,63,—Nhandejáry Nheꞌẽ Marangatu tee vaꞌe ko nhane moingove vaꞌe. Ha nhande kwéry katu nhandejéhegwi mbaꞌeve ndajajapói vaꞌe. Ha xe nheꞌẽ katu pehendu ramo opyta pende pyꞌa pyꞌapy-rupi nheꞌẽ marangatu ramo. Pene moingove vaꞌe ave xe nheꞌẽ.
43,6,64,"Xe nheꞌẽ pehendu ramo jepe, oĩ joty pene paꞌũ-my xe rerovia eꞌỹ vaꞌe, heꞌi gwemimboꞌe kwéry-pe.Oikwaa voi raꞌe kivaꞌe vaꞌe po ndogweroviái voínte vaꞌerã raꞌe íxupe. Kivaꞌe po omombeꞌu hesegwa vaꞌerã raꞌe ijaꞌeꞌỹha-pe oikwaa-ma raꞌe ave. Heꞌi jevy gwemimboꞌe kwéry-pe:—Oĩ pene paꞌũ-my xe rerovia eꞌỹ vaꞌe. Upe vaꞌe-gwi ete haꞌe kuri peẽ-my, “Ndou moꞌãi avave xe-vy ojéhegwi. Xe Ru, Tou, heꞌi ramo ae, ou vaꞌerã” haꞌe kuri peẽ-my, heꞌi gwemimboꞌe kwéry-pe."
43,6,66,"Inheꞌẽ ohendu ramo, heta oĩ íxupe omoirũ vaꞌe ojere íxugwi. Nomoirũsevéi íxupe."
43,6,67,"Upe ramo heꞌi upe doze gwemimboꞌe kwéry-pe:—Ha xe rejase tipo peẽ ave, heꞌi."
43,6,68,"Ha Simão Pedro katu:—Oroheja ramo, ndaipóri ore mboꞌeharã oroho hagwã haꞌe-py, ore Járy. Ne nheꞌẽ ae mante orohendu ramo, oroiko-ma vaꞌerã opa eꞌỹ reheve Nhandejáry ndive. Koꞌánga katu orogwerovia tee-ma. Ne mbou tee vaꞌekwe nipo raꞌe Nhandejáry. Nde reko marangatu tee nipo raꞌe, heꞌi íxupe Pedro."
43,6,70,"Upe ramo Hesu:—Xe apoporavo vaꞌekwe pepyta hagwã doze. Oroporavo ramo jepe, peteĩ pene paꞌũ-my oĩ joty anháy nheꞌẽngenduha, heꞌi gwemimboꞌe kwéry-pe."
43,6,71,"Upéa heꞌi ramo omombeꞌu Simão Iscariotes raꞌy Judas-rehe. Hese gwarã nheꞌẽ omombeꞌu. Ha katu doze hemimboꞌe kwéry vaꞌe voi. Indivegwa jepe, omombeꞌu joty vaꞌerã ijaꞌeꞌỹha-pe Hesu rehegwa."
43,7,1,Hesu ryvy kwéry rehegwa nheꞌẽHa upe rire katu ndogwatavéi-ma Hesu Judéia yvy-rupi. Upe pygwa judeu kwéry vaꞌe ojukase íxupe. Upéa-gwi ndogwatavéi upe-rupi. Galiléia yvy-rupi ae ogwata oiko-vy.
43,7,2,"Ha upéi katu hiꞌagwĩ-ma oĩ ogwahẽ hagwã judeu kwéry arete áry, héry vaꞌe Festa dos Tabernáculos, kwarahy ãy-my jaiko ramo peteĩ semana. Upe ramo heꞌi íxupe Hesu ryvy:—Tereho katu Judéia yvy-py, ne nheꞌẽ renduha ohexa hagwã ne rembiapo, heꞌi."
43,7,4,"—Erejehexa ukase ramo, ani erejapo nhemi ne rembiapo. Nde puꞌakaha-rupi, hexapyrã-rupi ne rembiapose ramo, atýra-py katu ejehexa uka, heꞌi íxupe tyvýry."
43,7,5,Tyvýry jepe ndojeroviáiry joty hese: “Haꞌe Cristo voi” ndeꞌíry vyteri gwykeꞌy-rehe.
43,7,6,"Upéi heꞌi gwyvýry-pe:—Nogwahẽi vyteri xe óra aha hagwã. Ha peẽ katu napende órai peho hagwã. Pehose ramo, tapeho mani katu, heꞌi. —Ha teko rei ndaijaꞌeꞌỹi pende-rehe. Ha xe katu aikwaa uka íxupe kwéry hembiapo vaikwe-gwi, ndaijaꞌe porãi voi xe-rehe teko rei."
43,7,8,"Tapeho katu Jerusalém-my aretegwasu mboete-vy. Ha xe katu nogwahẽi vyteri xe óra aha hagwã. Upéa-gwi ndaha moꞌãi joty, heꞌi gwyvýry-pe. Upe rire katu ndohói opyta joty Galiléia-py."
43,7,10,"Hesu oho aretegwasu mboete hagwã-pyHa tyvýry oho-ma tenonderã. Aretegwasu mboete hagwã-py oho-ma. Oho rire hikwái, oho ave Hesu. Ha hexapyrã-rupi katu ndohói. Onhemoꞌã ha-rupi ae oho."
43,7,11,"Ogwahẽ eꞌỹ ngatu oheka Hesu-pe judeu ruvixa kwéry aretegwasu mboete haty-py:—Neꞌírã vyteri tipo ogwahẽ, heꞌi oporandu Hesu-rehe. Ha kente kwéry omombeꞌu joavy avy hese:—Hekoha porã vaꞌe haꞌe, heꞌi hese.Outro heꞌi:—Ndahaꞌéi hekoha porã vaꞌe. Nhane mbotavy rei oiko-vy vaꞌe ae, heꞌi moꞌã hese. Ha atýra-py katu Hesu rehegwa nheꞌẽ nomombeꞌúiry. Hevovo rei onheꞌẽ-vy, judeu ruvixa kwéry-gwi ikyhyje-gwi hikwái."
43,7,14,Ha upéi katu oho Hesu upe-py. Aretegwasu mbyte-py oike oho-vy Nhandejáry róga kakwaa-py. Omboꞌe upe pygwa-pe.
43,7,15,"Inheꞌẽ ohendu ramo, opondera hese hikwái:—Mbaꞌéixa po hiꞌarandu? heꞌi hese. —Onhemboꞌe eꞌỹ reheve, oikwaa rei onheꞌẽrã, heꞌi judeu ruvixa kwéry hese."
43,7,16,Onheꞌẽ íxupe kwéry Hesu:—Ndahaꞌéi xejéhegwi xe amboꞌe. Xe mbouhare rembigwaa uka xe-vy ae amombeꞌu. Nhandejáry rembiexa uka-py xe-vy amboꞌe.
43,7,17,"Hemimbota ojapose vaꞌe gwive oikwaa vaꞌerã ki-gwi po ou raꞌe xe nheꞌẽ, Nhandejáry gwigwa paraꞌe, xejéhegwigwa rei paraꞌe. Nhandejáry gwigwa voínte xe nheꞌẽrã."
43,7,18,"Ojéhegwi onheꞌẽ vaꞌe onhembotuvixase mbaꞌe. Ha imbouhare-pe ombotuvixase mbaꞌe vaꞌe katu, anhetegwa omombeꞌu. Ijapu eꞌỹ vaꞌe."
43,7,19,"Pene rembypy Moisés omombeꞌu vaꞌekwe ramo jepe pende rekoharã, pene paꞌũ-my ndaipóri tekoha-rupi oiko vaꞌe, heꞌi. —Upéa-gwi xe jukase voi. Ha naiporãi xe juka, heꞌi judeu ruvixa kwéry-pe Hesu."
43,7,20,"—Anháy ojepota nde-rehe raꞌe, heꞌi. —Kivaꞌe nipo nde jukase? heꞌi íxupe ijaty vaꞌe kwéry."
43,7,21,"Upéi Hesu heꞌi:—Peteĩ mbaꞌe ajapo vaꞌekwe hexapyrã-rupi ajapo. Pehexa ramo pepondera joa hese. Ha peẽ katu ndapepytuꞌu teéiry japytuꞌuha áry-py. Japytuꞌuha áry-py ereikytĩ mixĩmi joty nde raꞌy pire. Moisés nheꞌẽ-py ereikytĩ ipire. Ha Moisés nomombeꞌu ranhéi vaꞌekwe nhande-vy koꞌa-rami nhande rekorã. Nhane rembypy ae omombeꞌu vaꞌekwe nhane rekorã. Upéixa ramo japytuꞌuha áry-py jepe ereikytĩ joty arã ipire Moisés nheꞌẽgwe apo-vy. Upéa erejapo ramo, erembaꞌapo joty voi, heꞌi. —Nderepytuꞌu teéiry, erembaꞌapo ave nde. Ha koꞌánga katu xe amohesãimba kuri peteĩ hasy vaꞌe. Japytuꞌuha áry-py amohesãimba-ma íxupe. Maꞌerã po pende poxy xe-vy raꞌe upeakwe-rehe? heꞌi íxupe kwéry. —Peẽ kwéry ave ndapepytuꞌu teéiry japytuꞌuha áry-py, heꞌi íxupe kwéry."
43,7,24,"—Ani ere rei teĩ nde rapixa-rehe, “Hembiapo vai raꞌe”. Erehexa porã rire mante ae hembiapo vaikwe, “Hembiapo vai-ma” ere arã hese raꞌe, heꞌi judeu kwéry-pe Hesu."
43,7,25,"Judeu ruvixa kwéry oipyhyse moꞌã Hesu-peUpéixa ramo oĩ Jerusalém pygwa heꞌi vaꞌe Hesu-rehe:—Upe vaꞌe hembijukase voi, heꞌi ojóupe Hesu-rehe."
43,7,26,"—Haꞌe ko atýra-py omombeꞌu. Ha mburuvixa kwéry nombojevýi joty inheꞌẽ. Ohexa kwaa paraꞌe hese hekoha hikwái. “Haꞌe Cristo nhane remihaꞌarõ vaꞌe” heꞌi paraꞌe hese hikwái, heꞌi ojóupe."
43,7,27,"Ha oĩ heꞌi vaꞌe, “Ojekwaa ramo Cristo, ki-gwi po ojekwaa uka ou-vy vaꞌerã avave ndoikwaái” heꞌi Cristo, hemihaꞌarõ vaꞌe-rehe heꞌi. Upéa-gwi heꞌi ojóupe:—Ha upe vaꞌe ae katu, ki-gwi po ou raꞌe jaikwaa voi ogwahẽha. Upe vaꞌe ndahaꞌéi nipo Cristo raꞌe, heꞌi moꞌã hese Jerusalém pygwa kwéry."
43,7,28,"Ha upe-ma ramo Nhandejáry róga kakwaa-py oporomboꞌe jave, onheꞌẽ hatã Hesu:—“Jaikwaa voi íxupe. Ki-gwi po ou raꞌe jaikwaa voi ogwahẽha” peje moꞌã xe-rehe, heꞌi. —Xe katu ndajúi vaꞌekwe xe nheꞌẽ-py. Oime voi xe mbouhare. Haꞌe Nhandejáry tee vaꞌe. Peẽ katu ndapeikwaái íxupe."
43,7,29,"Xe ae aikwaa íxupe. Íxugwi-ma aju vaꞌekwe. Haꞌe xe mbou vaꞌekwe. Upéa-gwi aikwaa voi íxupe, heꞌi ójehe íxupe kwéry Hesu."
43,7,30,"Inheꞌẽ ohendu ramo, oipyhyse moꞌã íxupe hikwái. Ha nogwahẽi vyteri oipyhy hagwã óra. Upéa-gwi ndoipyhýi vyteri íxupe."
43,7,31,"Heta oĩ jepe ojerovia vaꞌe hese:—Heta hembiapo porã vaꞌekwe Hesu. Opuꞌakaha-py, hexapyrã-rupi hembiapo, heꞌi. —Ojehexa uka ramo Cristo nhane remihaꞌarõ vaꞌe, hetave íxugwi ndojapo moꞌãi vaꞌerã voi. Haꞌe nipo Cristo voi raꞌe, heꞌi ojóupe ojerovia vaꞌe hese."
43,7,32,Mburuvixa kwéry heꞌi oipyhy hagwã Hesu-peUpe ramo kente kwéry omombeꞌu joavy avy Hesu-rehe. Inheꞌẽ ohendu ramo heꞌi oipyhy hagwã íxupe paꞌi ruvixa kwéry ndive fariseu kwéry. Oipyhy uka gwĩ Nhandejáry róga kakwaa-rehe onhangareko vaꞌe polícia kwéry-pe moꞌã.
43,7,33,Upe-ma ramo Hesu heꞌi:—Ndaxe are moꞌãi ne ndive aiko-vy. Upe rire katu aha jevy-ta xe mbouhare ha-py.
43,7,34,"Peẽ xe reka vaꞌerã ha ndaxe topa moꞌãi. Ndikatúi peju vaꞌerã xe aha hagwã-py, heꞌi ójehe judeu ruvixa kwéry-pe."
43,7,35,"Upéi oporandu ojóupe hese hikwái:—Upe vaꞌe mamo-py po oho-ta jatopa eꞌỹ hagwã-py íxupe? Oho-ta paraꞌe oiko hagwã judeu kwéry paꞌũ-my grego yvy-py oiko vaꞌe paꞌũ-my? Omboꞌe-ta paraꞌe nhande kwéry eꞌỹ vaꞌe, grego kwéry vaꞌe-pe? heꞌi."
43,7,37,"“Xe reroviaha pyꞌapy gwive osẽ oho-vy vaꞌerã yvu ramigwa” heꞌi HesuAretegwasu áry paha-py, iporã ete vaꞌe-py, onhemboꞌy-ma Hesu. Hatã onheꞌẽ. Enterove ohendu hagwã-rami onheꞌẽ:—Ijyꞌuhéi vaꞌe gwive tou katu xe ha-py hoyꞌu hagwã, heꞌi. —Ijyꞌuhéi vaꞌe ouse vaꞌe-rami y-py hoyꞌu hagwã, taxe moirũ katu xe moirũse vaꞌe gwive, heꞌi."
43,7,38,"—Xe-rehe ojerovia vaꞌe gwive, ipyꞌapy gwive osẽ oho-vy vaꞌerã yvu ramigwa hapixa pegwarã. Upéixa heꞌi Nhandejáry kwatia nheꞌẽ, heꞌi ójehe omombeꞌu-vy Hesu. "
43,7,39,"Yvu ramigwa heꞌi ramo, Nheꞌẽ Marangatu tee vaꞌe-pe ae heꞌi. Entéro jajerovia hese vaꞌe-pe gwive Nheꞌẽ Marangatu tee vaꞌe hemimeꞌẽrã ae. Neꞌírã omano Hesu oikove jevy hagwã onhembotuvixa mbaꞌe hagwã. Upéa-gwi nomeꞌẽi vyteri Nheꞌẽ Marangatu tee vaꞌe nhande-vy gwarã."
43,7,40,"Kente kwéry omombeꞌu joavy avypa Hesu rehegwa nheꞌẽ. Ndogwerojojái inheꞌẽHesu nheꞌẽ ohendu ramo, oĩ heꞌi vaꞌe hese:—Upe vaꞌe ko Nhandejáry nheꞌẽ-py omombeꞌu vaꞌety ou vaꞌerã vaꞌekwe voi, heꞌi Hesu-rehe."
43,7,41,Oĩ outro heꞌi vaꞌe:
43,7,43,Upéixa ramo omombeꞌu joavy avypa hesegwa nheꞌẽ. Ndogwerojojái inheꞌẽ hikwái.
43,7,44,Oĩ oipyhyse vaꞌe moꞌã íxupe. Ha ndoipyhýi joty íxupe.
43,7,45,Mburuvixa kwéry ndojeroviái Hesu-reheHa upéi katu ou jevy imondohare-pe gwĩ Nhandejáry róga kakwaa-rehe onhangareko vaꞌe polícia. Ha paꞌi ruvixa kwéry fariseu kwéry ndive oporandu polícia-pe:—Maꞌerã po ndereipyhýi íxupe heru-vy? heꞌi oporandu-vy.
43,7,46,"Ha polícia katu heꞌi:—Haꞌeixagwa ndoikói onheꞌẽ porã vaꞌe. Onheꞌẽ porã tee voi, heꞌi mburuvixa-pe."
43,7,47,"Heꞌi fariseu kwéry polícia-pe:—Penhembotavy nipo raꞌe peẽ ave, heꞌi. —Ndojeroviái hese mburuvixave. Fariseuve ndojeroviái hese ave. Teko rei katu nhande rekoha-rupi oiko eꞌỹ vaꞌe, haꞌe kwéry anho ojerovia-ma hese. Ha gwĩ teko rei-rehe heꞌi vai-ma Nhandejáry, heꞌi moꞌã hese fariseu kwéry."
43,7,50,"Ha peteĩ ipaꞌũ-my oĩ vaꞌe ndojohu porãi inheꞌẽ. Héry vaꞌe Nicodemos. Pyhare onhomongeta raꞌe Hesu ndive. Ãy katu heꞌi hese: —“Hembiapo vai raꞌe” jaꞌe ramo hese nhamonheꞌẽ ranhe eꞌỹ reheve íxupe ndajaikóiry tekoha-rupi. Jaikwaa eꞌỹ reheve hembiapokwe, “Hembiapo vai raꞌe” jaꞌe ramo ave, tekoha-rupi ndajaikói voi ave, heꞌi mburuvixa kwéry-pe Nicodemos."
43,7,52,"—Nde Galiléia gwigwa paraꞌe, heꞌi íxupe. —Emonheꞌẽ nheꞌẽ katu Nhandejáry kwatia nheꞌẽ. Ndaipóri Nhandejáry nheꞌẽ-py omombeꞌu vaꞌety Galiléia-gwi ou vaꞌerã. Upéa ereikwaa porã hagwã emonheꞌẽ katu, heꞌi Nicodemos-pe hikwái. Upe ramo mburuvixa kwéry ohopa jevy ojeꞌói-vy. Peteĩ teĩ jevy ojeꞌói hikwái. Gwóga gwóga-rupi ojeꞌoipa jevy hikwái."
43,8,1,“Ko vaꞌe kunha orojohu íxupe kuri oména eꞌỹ ndive oiko jave” heꞌiHa Hesu katu osẽ oho-vy Oliveiras yvyaty-py. Upe-py oke.
43,8,2,"Ikoꞌẽ-my oike jevy Jerusalém tetã-my. Nhandejáry róga kakwaa-py oike. Oike rire upe-py, enterove vaꞌe ou henda-py. Upe-ma ramo ogwapy-ma omboꞌe hagwã íxupe kwéry."
43,8,3,"Ha escriba kwéry fariseu kwéry ndive ogwenogwahẽ heru-vy kunha-pe. Upéi entéro vaꞌe paꞌũ-my omoĩ íxupe hikwái. Heꞌi Hesu-pe hikwái:—Poromboꞌeháry, ko vaꞌe kunha orojohu íxupe kuri oména eꞌỹ ndive oiko jave, heꞌi."
43,8,5,"—Koixagwa kunha-pe gwive iporã ita-py jajapi jajuka hagwã heꞌi vaꞌekwe Moisés amyrĩ nhane rekorã mombeꞌu-vy, heꞌi Hesu-pe. —Ha ãy emombeꞌu katu ore-vy ne nheꞌẽ, heꞌi. —Mbavaꞌe tipo ere-ta hese? heꞌi íxupe kunha-rehe."
43,8,6,"Upéa heꞌi oipota-gwi moꞌã Hesu ojavy onheꞌẽ kunha-rehe. Ombojase moꞌã hese hikwái, “Ojejavy-ma Hesu” heꞌi hagwã moꞌã hese hikwái. Ha haꞌe katu okirirĩ joty íxugwi. Ojeayvy ohai rei joty yvy oĩ-vy. Okwã-my ohai yvy oĩ-vy."
43,8,7,"—Mbavaꞌe tipo erejapo uka-ta hese? heꞌi jevy jevy oporandu-vy íxupe.Upe-ma ramo onhemboꞌy-ma oĩ-vy. Heꞌi:—Pene paꞌũ-my ojejavy eꞌỹ vaꞌe tojapi ranhe katu íxupe, heꞌi íxupe kwéry Hesu."
43,8,9,"Itujave vaꞌe ranhe osẽ oho-vy ojóupe, tenonderã voi haꞌe osẽ oho-vy. Upéixa-gwi Hesu anho jevy-ma opyta. Ha upe kunha katu onhemboꞌy oĩ-vy hendive."
43,8,10,Upe ramo hovayva-ma Hesu. Heꞌi:—Mamo tipo ojeꞌoipa hikwái? heꞌi. —Ndopytái tipo peteĩ jepe heꞌi hagwã “Iporã ojejuka ko kunha” heꞌi hagwã nde-rehe? heꞌi kunha-pe.
43,8,11,"—Peteĩ jepe ndopytáiry, poromboꞌeháry, heꞌi íxupe kunha.Upéi heꞌi kunha-pe:—Xe ndaꞌe moꞌãi ave nde-rehe, “Iporã ojejuka ko kunha” ndaꞌe moꞌãi nde-rehe, heꞌi íxupe Hesu. —Ha tereho katu. Anive katu erejejavy teĩ, heꞌi ae kunha-pe Hesu."
43,8,12,"“Xe ko yvypóry kwéry-pe pytũ-rupi oiko vaꞌe-rami vaꞌe-pe ahesape vaꞌe” heꞌiHa upéi katu Hesu heꞌi jevy upe pygwa-pe:—Xe ko gwĩ pytũ-my oiko vérami vaꞌe-pe ahesape vaꞌe, heꞌi. —Xe moirũ vaꞌe gwive ndoikói vaꞌerã pytũ-rupi. Arakatu-rupi ae meme oiko vaꞌerã Nhandejáry ndive, heꞌi upe pygwa-pe Hesu."
43,8,13,"Ha fariseu kwéry katu heꞌi íxupe:—Ndejehegwigwa rei mante eremombeꞌu-ma. Nde apu rei eremombeꞌu-vy, heꞌi íxupe moꞌã."
43,8,14,"Ha Hesu heꞌi:—Ndaxe apúi voi, heꞌi. —Ha peẽ katu ndapeikwaái voi ki-gwi po aju raꞌe. Kipy po aha jevy vaꞌerã peẽ ndapeikwaái voi ave. Ha xe katu aikwaa voi xe aju hagwe. Xe aha hagwã aikwaa voi ave. Upéa-gwi xejehegwigwa amombeꞌu ramo jepe, anhetegwa joty amombeꞌu. Naxe apúi voi, heꞌi."
43,8,15,"—Ha peẽ pene akã gwigwa rei pemombeꞌu. “Ko vaꞌe hembiapo porã vaꞌe. Upe vaꞌe hembiapo vai vaꞌe” peje moꞌã ramo, peje rei-ma peẽ. Pene akã gwigwa rei mante pemombeꞌu. Peiporavo vérami moꞌã. Ha xe pene nheꞌẽ-rami namombeꞌúiry voi. Xe ndaꞌe reíry pende rekoha-rehe, heꞌi."
43,8,16,"—Amombeꞌu ramo ae peẽ-my, anhetegwa tee voi amombeꞌu joty. Naxe anho reíry amombeꞌu. Xe Ru xe mbouhare ave omombeꞌu, heꞌi."
43,8,17,"—Pejeapysaka katu myamyrĩ Moisés heꞌi vaꞌekwe-rehe, kwatia-rehe omoĩ vaꞌekwe-rehe. Heꞌi vaꞌekwe peẽ-my:“Mokõive ogwerojoja voi onheꞌẽ ramo, mbaꞌe tee voi omombeꞌu”heꞌi pene rekorã mombeꞌu-vy."
43,8,18,"Xe amombeꞌu vaꞌe xejehegwigwa. Ha xe Ru xe mbouhare xe mombeꞌu vaꞌe ave. Ha ijoja voi ore nheꞌẽ. Upéa-gwi mbaꞌe tee voi oromombeꞌu vaꞌe, heꞌi fariseu kwéry-pe Hesu."
43,8,19,"Upe vaꞌe heꞌi-gwi:—Kipy oĩ nde Ru? Kipy oĩ nde Ru? heꞌi íxupe hikwái oporandu-vy.Heꞌi fariseu kwéry-pe:—Naxe kwaái voi peẽ. Ndapeikwaái xe ae xe rekoha. Xe Ru ndapeikwaái ave. Ha xe kwaa ramo raꞌe katu, xe Ru-pe ave peikwaa arã raꞌe, heꞌi fariseu kwéry-pe Hesu."
43,8,20,"Upéa heꞌi omombeꞌu, Nhandejáry róga kakwaa-py omboꞌe jave. Pirapire omboyru haty-py omboꞌe jave, heꞌi upéa. Ha nogwahẽi vyteri ojuka hagwã áry. Upéa-gwi ndoipyhýi íxupe heraha-vy avave."
43,8,21,"“Napegwahẽi vaꞌerã peho-vy xe aha hagwã-py” heꞌiHa upéi katu heꞌi judeu kwéry-pe:—Xe aha vaꞌerã pendéhegwi. Aha rire xe reka rei vaꞌerã peiko-vy. Xe reka ramo jepe, pemano joty vaꞌerã. Pende pyꞌa kyꞌa reheve pemano vaꞌerã. Napegwahẽi vaꞌerã xe ho ha-py, heꞌi judeu kwéry-pe Hesu. Upe ramo heꞌi ojóupe hikwái:—“Napegwahẽi vaꞌerã peho-vy xe aha hagwã-py” heꞌi kuri ore-vy. Haꞌe voi ojeahéi-tapa ójehe raꞌe? heꞌi moꞌã hese ojóupe hikwái. Upéi haꞌe voi heꞌi:—Peẽ yvy pygwa voi. Ha xe katu yváy pygwa. Peẽ teko rei rekoha-rupi peiko vaꞌe. Ha xe katu hemimbota-rupi ndaikói vaꞌe, heꞌi. —Pende pyꞌa kyꞌa reheve pemano vaꞌerã, haꞌe kuri peẽ-my. Xéjehe haꞌe vaꞌe ndaperoviái ramo, pemano vaꞌerã voi pende pyꞌa kyꞌa reheve, heꞌi judeu kwéry-pe."
43,8,25,"Upe ramo heꞌi íxupe hikwái:—Nde ko maꞌerã tipo upéixa ere? Kigwigwa po nde? heꞌi oporandu-vy íxupe.—Upéa amombeꞌu meme vaꞌe peẽ-my, heꞌi."
43,8,26,"—Heta pende rehegwa nheꞌẽ xe amombeꞌu vaꞌerã. Heta pende rekoha vai rehegwa nheꞌẽ xe amombeꞌu vaꞌerã. Napehendúi ramo jepe xe nheꞌẽ, anhetegwa vaꞌe joty amombeꞌu. Ha xe mbouhare anhetegwa vaꞌe omombeꞌu vaꞌe. Xe Ru nheꞌẽ ahendu vaꞌe gwive amombeꞌu entéro yvypóry-pe gwive, heꞌi judeu kwéry-pe."
43,8,27,"Upéa heꞌi ramo, Gwu rehegwa nheꞌẽ omombeꞌu. Ha judeu kwéry katu ndoikwaái voi inheꞌẽ. Naimbaꞌereroviái voi.—Kivaꞌe po imbouhare, heꞌi ojóupe."
43,8,28,"Upéixa ramo heꞌi jevy judeu kwéry-pe:—Xe ko Nhande Rykeꞌy tee vaꞌe. Xe rupi rire xe moĩ-vy kurusugwasu-rehe xe juka hagwã, “Anhetegwa nipo raꞌe heꞌi vaꞌe ójehe” peje vaꞌerã xe-rehe. “Ojehegwínte mbaꞌeve ndojapói nipo raꞌe. Túvy omboꞌe íxupe vaꞌekwe mante omombeꞌu nipo nhande-vy raꞌe” peje vaꞌerã xe-rehe, heꞌi."
43,8,29,"—Xe mbouhare remimbota ajapo meme vaꞌe. Upéa-gwi xe mbouhare naxe rejái xe anho. Xe moirũ meme voi oiko-vy, heꞌi judeu kwéry-pe."
43,8,30,Ha henduha heta oĩ hese ojerovia vaꞌe.
43,8,31,"“Xe oromoingo ramo Nhandejáry raꞌy ramo, ndapeikói vaꞌerã anháy rembigwái-rami” heꞌiUpéa-gwi heꞌi judeu kwéry-pe gwĩ hese ojerovia vaꞌe-pe:—Xe nheꞌẽ pehendu ramo peiko-vy, xe remimboꞌe tee ramo peiko, heꞌi."
43,8,32,"—Upéixa xe remimboꞌe ramo peiko ramo, peikwaa vaꞌerã anhetegwa vaꞌe. Upe ramo peẽnte-ma pemanda vaꞌerã pendéjehe, heꞌi judeu kwéry-pe, hese ojerovia vaꞌe-pe."
43,8,33,"Heꞌi íxupe hikwái:—Myamyrĩ Abraão ko nhane rembypy voi. Avave nomandái vaꞌe nhande-rehe, heꞌi. —Maꞌerã ere kuri ore-vy, “Pendejehénte-ma pemanda vaꞌerã” heꞌi íxupe."
43,8,34,"Upéi heꞌi jevy judeu kwéry-pe:—Pejeapysaka katu xe nheꞌẽ-rehe. Amombeꞌu-ta peẽ-my anhetegwa vaꞌe. Ojejavy vaꞌe gwive hekoha porã hagwã ndaipuꞌakái ójehe. Anháy rembigwái-rupi oiko-gwi, nomandái ójehe. Ha naiporãi jaiko anháy rembigwái ramo. Iporãve jaiko Nhandejáry reꞌýi ramo."
43,8,35,"Nhane irũ memerã voi nhande reꞌýi ha nhane rembigwái katu ndahaꞌéi nhande reꞌýi-rami. Nhamosẽse ramo, nhamosẽ íxupe oho hagwã."
43,8,36,"Ha xe ko Nhandejáry raꞌy voi. Upéa-gwi xe oromoingo ramo Nhandejáry raꞌy ramo, ndapeikói vaꞌerã anháy rembigwái-rami, hembiapose eꞌỹ vaꞌe vérami. Nomandavéi vaꞌerã pende-rehe anháy. Pende puꞌaka vaꞌerã pendéjehe ani pejejavy hagwã. Nhandejáry raꞌy ramo peiko meme vaꞌerã. Nomandavéi vaꞌerã avave pende-rehe, heꞌi."
43,8,37,"—Ha Abraão katu pene rembypy voi. Aikwaa upéa. Ha hemiarirõkwe ramo jepe, ndapeikói heko-rupi. Xe jukase joty voi peiko-vy, napehenduséi xe nheꞌẽ-gwi. Upéa-gwi xe jukase joty peẽ peiko-vy, heꞌi íxupe kwéry."
43,8,38,"Xe ko amombeꞌu vaꞌe xe-vy ohexa uka vaꞌekwe xe Ru. Ha peẽ katu pejapo vaꞌe peẽ-my heꞌi vaꞌekwe pende ru, heꞌi judeu kwéry-pe."
43,8,39,"Upéi heꞌi hikwái:—Abraão ko ore ru tee voi, heꞌi íxupe.Heꞌi jevy judeu kwéry-pe:—“Abraão ore ru tee voi” peje kuri xe-vy. Aipo ramo maꞌerã ndapeikói Abraão reko-rupi? heꞌi."
43,8,41,"—Pende ru reko-rupi ae peiko peẽ, heꞌi judeu kwéry-pe.Upéi haꞌe kwéry heꞌi:—Ore sy naimemby reíry vaꞌekwe. Nhandejáry haꞌe anho ore Ru vaꞌe. Ore kwéry taꞌýry tee, heꞌi íxupe."
43,8,42,"Upéi haꞌe heꞌi:—Nhandejáry-gwi aju vaꞌekwe. Nhandejáry gwigwa voi xe. Xe ae xe nheꞌẽ-py ndajúi vaꞌekwe. Nhandejáry nheꞌẽ-py ae aju vaꞌekwe. Upéa-gwi Nhandejáry pende Ru ramo oiko ramo raꞌe, xe rayhu arã peẽ raꞌe. Maꞌerã po ndapeikwaái xe nheꞌẽ. Napehenduséi voi xe nheꞌẽ. Upéa-gwi ndapeikwaái voi xe nheꞌẽ, heꞌi."
43,8,44,"—Anháy ruvixa raꞌy voi peẽ, heꞌi. —Pende ru voi anháy. Peiko voi katu hemimbota-rupi. Yma ete gwive koꞌánga ete peve nhande jukase vaꞌe voi. Anhetegwa tee vaꞌe-rehe nopenái voi. Upéa-gwi anhetegwa vaꞌe omombeꞌu eꞌỹ vaꞌe voi. Haꞌe ijapu vaꞌe. Ijapu vaꞌe gwive ru ave. Upéa-gwi ojehegwínte ijapu. Gweko-rupi meme oiko. Ijapuse-gwite ijapu, heꞌi. —Xe katu anhetegwa tee vaꞌe amombeꞌu vaꞌe. Upéa-gwi xe remimombeꞌu ndaperoviái peiko-vy. Ha peẽ katu anháy reko-rupi peiko-gwi ndaperoviái xe remimombeꞌu, heꞌi."
43,8,46,"—Kivaꞌe po pene paꞌũ-gwi heꞌi-ta xe-rehe, “Ipyꞌa kyꞌa nipo Hesu raꞌe ojejavy-gwi?” Ha “Ojejavy ko raꞌe” heꞌi vaꞌerã xe-rehe, ndoikóiry. Upéixa ramo peikwaa ramo xe remimombeꞌu anhetegwa tee ramo, maꞌerã katu ndaxe reroviaséiry, heꞌi."
43,8,48,"Neꞌírã vyteri myamyrĩ Abraão oiko ramo, xe Nhandejáry ramo aiko-ma voi vaꞌekweUpe-ma ramo heꞌi íxupe judeu kwéry:—Nde ko ore kwéry eꞌỹ vaꞌe, Samaria pygwa vaꞌe nipo raꞌe. Anháy nipo raꞌe ojepota nde-rehe oroꞌe hagwe-rupi raꞌe, heꞌi moꞌã íxupe."
43,8,49,"—Ndojepotáiry voi teĩ kuri xe-rehe anháy, heꞌi judeu kwéry-pe. —Xe Ru-pe amboete vaꞌe. Ha peẽ xe mboete eꞌỹ ramo, napemboetéi íxupe."
43,8,50,Nanhemboete ukái voi teko rei-pe. Ha peẽ xe mboete eꞌỹ ramo jepe oĩ joty xe mboeteseharã. Anhetegwa vaꞌe xe amombeꞌuha oikwaa voi.
43,8,51,"Anhetegwa vaꞌe amombeꞌu-ta peẽ-my. Xe nheꞌẽ renduha gwive nomano moꞌãvéi-ma. Oiko vaꞌerã opa eꞌỹ reheve Nhandejáry ndive, heꞌi judeu kwéry-pe."
43,8,52,"Upe ramo heꞌi íxupe hikwái:—Anháy ojepota-ma nipo nde-rehe oiko-vy raꞌe. Anhete teegwa-ma, heꞌi moꞌã. —Ojepota-ma nde-rehe anháy. Oroikwaa-ma voi ojepotaha nde-rehe anháy. Omano vaꞌekwe Abraão. Omano vaꞌekwe ave Nhandejáry nheꞌẽ-py omombeꞌu vaꞌety kwéry. Omano ramo jepe, “Xe nheꞌẽ renduha gwive nomano moꞌãvéi-ma” ere kuri ore-vy. Ojepota-ma voi nde-rehe oiko-vy raꞌe anháy, heꞌi moꞌã Hesu-pe."
43,8,53,"—Omano-ma voi vaꞌekwe nhane ramói myamyrĩ Abraão. Ha Abraão enterove remimboete voi. Ha nde erenhemboete ukaseve moꞌã tipo ereiko-vy? Myamyrĩ Nhandejáry nheꞌẽ-py omombeꞌu vaꞌety omano-ma voi vaꞌekwe ave. Erenhemonhandejáry raꞌanga anga rei nipo raꞌe, heꞌi íxupe judeu kwéry."
43,8,54,"Upéi Hesu heꞌi judeu kwéry-pe:—“Tuvixave vaꞌe mbaꞌe voi xe” haꞌe ramo xéjehe, nanhemboete teéiry arã raꞌe. Ha xe mboete vaꞌe xe Ru. Upe vaꞌe, “Ore Járy” peje moꞌã hese, heꞌi."
43,8,55,"—Nhandejáry kwaa eꞌỹha peẽ. Xe katu aikwaa voi íxupe. “Xe ndaikwaáiry íxupe” haꞌe ramo, xe apu-tama xe ave. Pende reko-rupima xe aiko arã raꞌe. Ha Nhandejáry kwaaha xe. Aikwaa voi íxupe. Ahendu vaꞌe inheꞌẽ, heꞌi."
43,8,56,"—“Nhandejáry raꞌy áry ahexa vaꞌerã” heꞌi ojéupe myamyrĩ Abraão xe-rehe vaꞌekwe. Upéa-gwi ovyꞌa eterei vaꞌekwe. Upéi xe ajehexa ukaha áry ohexa rire, ogwerohory hembiexagwe, heꞌi judeu kwéry-pe."
43,8,57,"Haꞌe kwéry heꞌi:—Neꞌírã eremboty cinqüenta roꞌy. Maꞌerã po ere kuri ore-vy, “Myamyrĩ Abraão-pe ahexa vaꞌekwe” ere kuri? heꞌi íxupe hikwái."
43,8,58,"—Amombeꞌu-ta peẽ-my anhetegwa vaꞌe, heꞌi. —Neꞌírã vyteri myamyrĩ Abraão oiko ramo imitã ramo, xe Nhandejáry ramo aiko-ma voi vaꞌekwe, heꞌi judeu kwéry-pe."
43,8,59,Upe-ma ramo ojapi hagwã moꞌã íxupe oheka heka-ma ita. Oipyhy pyhy ojuka hagwã moꞌã íxupe. Ha Hesu okanhy onhemoꞌã íxugwi kwéry. Upéi osẽ oho-vy íxugwi kwéry Nhandejáry róga kakwaa-gwi.
43,9,1,Hesu ombohesa hesapyso eꞌỹ vaꞌe-peHa upéi katu oho ogwata-vy Hesu. Ogwata jave ohexa peteĩ hesapyso eꞌỹ vaꞌe-pe. Imitã gwive ndahesapysóiry vaꞌe.
43,9,2,"Ohexa ramo, oporandu Hesu-pe hemimboꞌe:—Mbaꞌe-gwi upe vaꞌe ndahesapysóiry vaꞌe imitã gwive, poromboꞌeháry? Haꞌe ojejavy-gwi paraꞌe. Ojejavy-gwi paraꞌe túvy isy ave? heꞌi íxupe oporandu-vy."
43,9,3,"Upéi Hesu heꞌi íxupe:—“Upe vaꞌe hesa eꞌỹ vaꞌe ojejavy-gwi paraꞌe, túvy isy ave ojejavy-gwi paraꞌe, onase hesa eꞌỹ reheve” peje moꞌã. Ha ndaupéixairy, heꞌi. —Hesapyso eꞌỹ vaꞌe ae hembiapo porã hagwã íxupe Nhandejáry hexapyrã-rupi."
43,9,4,"Áry ramo jajapo katu xe mbouhare rembiapo. Ou vaꞌerã pyhare. Pytũ jave ndikatúi ombaꞌapo avave. Ãy omeꞌẽ nhambaꞌapo. Ha nhambaꞌapo eꞌỹ vaꞌerã óra-py, nanhambaꞌapo moꞌãvéi-ma vaꞌerã, heꞌi ójehe. —Xe aime jave ko yvy ári, yvypóry kwéry-pe, pytũ-rupi oiko vaꞌe-rami vaꞌe-pe ahesape vaꞌe, heꞌi gwemimboꞌe kwéry-pe Hesu."
43,9,6,"Upéa heꞌi rire, onygwõ yvy-py ombotuju hagwã gwendy-py. Ombotuju rire katu omona-ma hesa eꞌỹ vaꞌe resa-rehe. —Tereho katu Siloé ykwa-py ejehesahéi, heꞌi hesa eꞌỹ vaꞌe-pe.Y ojereru vaꞌekwe-pe heꞌi Siloé.Ha upéi katu oho ojehesahéi. Hesapyso porã-ma oukwe-vy."
43,9,8,"Ha hapixa kwéry, imbaꞌejerure oĩ-vy ramo hexaháry ave heꞌi ojóupe:—Kivaꞌe tipo upéa? heꞌi. —Ogwapy vaꞌevy vaꞌekwe ko upéa kwimbaꞌe. Ombaꞌe repyrã-rehe ojerure rure vaꞌekwe. Ha ãy hesapyso-ma nipo raꞌe, heꞌi ojóupe hese hikwái."
43,9,10,Upe ramo heꞌi íxupe hikwái:—Mbavaꞌe tipo erejapo nde resa-rehe erehexa porã hagwã? heꞌi oporandu-vy.Ha haꞌe heꞌi:
43,9,11,"—Hesu héry vaꞌe ombotuju kuri yvy omoĩ xe resa-rehe. Upéi, “Tereho katu Siloé ykwa-py ejehesahéi” heꞌi xe-vy. Upe ramo aha ajehesahéi xe resapyso-ma, heꞌi íxupe kwéry."
43,9,12,"—Kipy oime Hesu? heꞌi íxupe hikwái.—Ndaikwaáiry kipy po oĩ, heꞌi íxupe kwéry."
43,9,13,"13 Ha upéi katu hesapyso eꞌỹ vaꞌekwe ojereru fariseu kwéry renda-py. Ndojohu porãi raꞌe Hesu rembiapo fariseu kwéry:—Japytuꞌuha áry-pyte ombotuju Hesu hesapyso hagwã, heꞌi ojóupe fariseu kwéry."
43,9,16,"Upe ramo omombeꞌu joavy avy ojóupe fariseu kwéry:—Hesu ko japytuꞌuha áry reko-rupi ndoikóiry. Upéa-gwi Nhandejáry nheꞌẽ eꞌỹ-py hembiapo, oĩ heꞌi vaꞌe hese.Ha outro fariseu heꞌi:—Hesu hexapyrã-rupi hembiapo porã vaꞌe. Maꞌerã, “Ojejavy raꞌe” peje hese moꞌã? heꞌi ojóupe hese hikwái.Upéixa ramo omombeꞌu joavy avy ojóupe Hesu-rehe."
43,9,17,"Upéa-gwi oporandu jevy hesapyso eꞌỹ vaꞌekwe-pe:—Mbaꞌeixagwa hekoha vaꞌe tipo nde resa apohare? heꞌi. —Emombeꞌu katu ore-vy hesegwa, heꞌi íxupe fariseu kwéry.—Nhandejáry nheꞌẽ-py omombeꞌu vaꞌety voi upe vaꞌe, heꞌi fariseu kwéry-pe."
43,9,18,"“Xe resapyso-ma” heꞌi ramo, ndogweroviái inheꞌẽ judeu ruvixa kwéry. Upéa-gwi ohenói uka hesapyso eꞌỹ vaꞌekwe ru-pe. Isy-pe ohenói uka ave ou hagwã. Ogwahẽ ramo, oporandu túvy-pe isy-pe ave:—Nde raꞌy tipo upe vaꞌe, heꞌi túvy-pe. —Imitã gwive ndahesapysóiry vaꞌe peje hese vaꞌe? Mbaꞌéixa tipo ohexa oiko-vy? oporandu túvy-pe isy-pe ave."
43,9,21,"—Ha ndoroikwaái mbaꞌéixa po ohexa ãy. Kivaꞌe po ombohesa raꞌe íxupe ndoroikwaái ave. Ha xe raꞌy-pe katu peporandu peikwaa hagwã. Naimitãvéiry-ma voi xe raꞌy. Ójehe gware omombeꞌu vaꞌerã peẽ-my, heꞌi judeu ruvixa kwéry-pe."
43,9,22,"Upéa heꞌi ikyhyje-gwi judeu ruvixa-gwi. Onhomboꞌe raꞌe ojóupe judeu ruvixa kwéry:—“Cristo, nhane remihaꞌarõ vaꞌe voi Hesu” heꞌi vaꞌe gwive, nhamosẽ katu ojeporahéi haty haty-gwi, heꞌi ojóupe.Upéa-gwi ikyhyje voi túvy isy ave. Upéa-gwi heꞌi: “Naimitãvéiry-ma voi xe raꞌy. Ójehe gware omombeꞌu vaꞌerã peẽ-my” heꞌi judeu kwéry-pe túvy isy ave."
43,9,24,"Upéa heꞌi-gwi:—Eju katu, heꞌi jevy hesapyso eꞌỹ vaꞌekwe-pe judeu ruvixa kwéry. —Ore kwéry ko oroikwaa voi pe kwimbaꞌe Hesu héry vaꞌe ojejavy javyha. Upéa-gwi etima porã katu Nhandejáry-pe nde resapyso jevymaha-rehe, heꞌi íxupe judeu ruvixa kwéry."
43,9,25,"—Ojejavy vaꞌe paraꞌe pe kwimbaꞌe. Tapa ojejavy eꞌỹ vaꞌe. Xe ndaikwaáiry. Ha peteĩ mbaꞌe xe aikwaa. Kwehe ndaxe resáiry vaꞌe xe. Ãy katu xe resa-ma voi. Ãy katu ahexa porã-ma, heꞌi judeu ruvixa kwéry-pe."
43,9,26,Upe ramo heꞌi íxupe hikwái:—Mbavaꞌe tipo ojapo nde-vy raꞌe ne mbohesa hagwã? heꞌi. —Mbaꞌéixa tipo ne mbohesa hagwã raꞌe? heꞌi jevy íxupe judeu ruvixa kwéry.
43,9,27,"—Maꞌerã po pehenduse jevy? Napehenduséi kuri xe remimombeꞌu peẽ-my. Peikose paraꞌe Hesu remimboꞌe ramo peẽ ave, heꞌi judeu ruvixa kwéry-pe."
43,9,28,"Upe-ma ramo ipoxy-ma íxupe. Onheꞌẽ rei rei-ma íxupe:—Hesu remimboꞌe voi nde. Ha ore kwéry katu Moisés remimboꞌe voi, heꞌi. —Nhandejáry remimombeꞌukwe nipo arakaꞌe Moisés-pe. Ha ki-gwi po ou Hesu raꞌe ndoroikwaáiry, heꞌi íxupe judeu ruvixa kwéry."
43,9,30,"Upe ramo haꞌe heꞌi:—Apondera voi pende-rehe. Hesu xe mbohesa ramo jepe, ki-gwi po ou raꞌe ndapeikwaái joty, heꞌi. —Nhandejáry rekoha jaikwaa voi. Ojejavy vaꞌe-pe gwive ndohexa moꞌãi. Ha imboeteha gwive katu hemimbota apoha ave, upe vaꞌe-pe ohexa vaꞌerã, heꞌi."
43,9,32,"—Pejeapysaka katu xe nheꞌẽ-rehe. Ko yvy nhepyrũ gwive ãy ete peve, “Hesapyso-ma imitã gwive hesa eꞌỹ vaꞌe” ndeꞌíry vaꞌe, heꞌi. —Ojéhegwi mbaꞌeve ndojapói vaꞌe Hesu. Xe mbohesa-ma kuri. Nhandejáry remimbou voi nipo raꞌe Hesu, heꞌi judeu ruvixa-pe."
43,9,34,"Upe nheꞌẽ ohendu-ma ramo ipoxy-ma hikwái:—Nde pyꞌa kyꞌapa-ma reheve ereiko vaꞌekwe. Upéa-gwi naiporãi voi nde ore mboꞌe, heꞌi hesapyso eꞌỹ vaꞌekwe-pe judeu ruvixa.Upe rire omosẽ íxupe:—Anive ereike teĩ ojeporahéi haty haty-rupi, heꞌi íxupe judeu ruvixa kwéry."
43,9,35,"“Hiꞌarandu eꞌỹ vaꞌe aipota hesapysomaha vaꞌe-rami oiko” heꞌi HesuHa upéi katu:—Omosẽ raꞌe hesapyso vaꞌekwe-pe judeu ruvixa, heꞌi Hesu-pe.Upéa-gwi oho oheka íxupe Hesu. Otopa ramo, heꞌi:—Erejerovia-ma tipo nde ereiko-vy Nhande rykeꞌy tee vaꞌe-rehe, heꞌi oporandu-vy íxupe."
43,9,36,"—Kivaꞌe po ndaikwaái, poromboꞌeháry, ajerovia-ma hagwã hese, heꞌi Hesu-pe."
43,9,37,"—Erehexa-ma ereĩ-vy íxupe. Xe voi, heꞌi ójehe. —Pende rykeꞌy tee vaꞌe xe voi nde-vy anheꞌẽ vaꞌe, heꞌi íxupe Hesu."
43,9,38,"—Ajerovia-ma nde-rehe, xe Járy, heꞌi íxupe.Gwetypyꞌã-rehe onhesũ omboete-vy íxupe."
43,9,39,"Ha upéi katu heꞌi upe pygwa-pe Hesu:—Ko yvy-py aju vaꞌekwe ojekwaa hagwã yvypóry kwéry rekoha, ipyꞌa-py oĩ vaꞌe ojekwaa hagwã. Hesapyso eꞌỹ vaꞌe-rami voi oiko hiꞌarandu eꞌỹ vaꞌe. Aipota hesapyso-ma vaꞌe-rami oiko hikwái. Ha, “Nhane arandu vaꞌe” heꞌi raꞌanga anga rei vaꞌe katu, aipota hiꞌarandu eꞌỹha enterove ohexa. Upéa-gwi aju vaꞌekwe ko yvy ári, heꞌi upe pygwa-pe Hesu."
43,9,40,"Oĩ fariseu kwéry vaꞌe hendive oĩ vaꞌe, upéa ohendu vaꞌe:—“Pene arandu eꞌỹ peẽ ave” ere tipo raꞌe kuri ore-vy ave, heꞌi oporandu-vy íxupe."
43,9,41,"—Pende resapyso eꞌỹ vaꞌe-rami peiko ramo raꞌe, ndaikyꞌái arã raꞌe pende pyꞌa. Ãy katu, “Ore resapyso vaꞌe-rami ore arandu porã vaꞌe” peje moꞌã pendéjehe. Upéa-gwi pende apu-gwi, ikyꞌa-ma voi oĩ-vy pende pyꞌa, heꞌi fariseu kwéry-pe Hesu."
43,10,1,"Arandu rehegwa nheꞌẽ omombeꞌu Hesu ovexa rehegwa nheꞌẽ-ramiHa upéi katu heꞌi jevy upe pygwa-pe Hesu:—Amombeꞌu-ta peẽ-my anhetegwa vaꞌe. Jaike ramo xikéro-py ovexa oĩ ha-my, okẽ-rupi jaike vaꞌe. Ha imondaháry oporosakeahaty vaꞌe ave katu okẽ-rupi ndoikéiry. Ojeupi ae ohasa xikéro ári-rupi oike hagwã ovexa oĩ ha-my, heꞌi. —Ha okẽ-rupi oike vaꞌe katu ovexa rerekwa voi, heꞌi."
43,10,3,"—Ogwahẽ ou-vy ramo, imbotyhaty járy onhokendavo íxupe. Upéi ohenói gwymba. Peteĩ teĩ héry-py ohenói. Ohenói ramo, ohendu inheꞌẽ hymba. Upéi oka-py ogweraha."
43,10,4,"Ogwenohẽ rire gwymba gwive, oho henonde-rupi. Oikwaa inheꞌẽ. Upéa-gwi oho hupive hikwái, heꞌi."
43,10,5,"—Ha herekwa eꞌỹ vaꞌe-pe katu nomoirũséi voi. Ndohoséi hupive. Herekwa eꞌỹ vaꞌe nheꞌẽ ndoikwaái voi. Upéa-gwi okanhy ojeꞌói-vy íxugwi, heꞌi upe pygwa-pe Hesu."
43,10,6,Arandu rehegwa nheꞌẽ omombeꞌu íxupe kwéry ovexa rehegwa nheꞌẽ-rami. Ha henduha katu mbavaꞌe-rehe po heꞌise Hesu ndoikwaái voi hikwái.
43,10,7,"“Pe herekwa heko porã tee vaꞌe xe-rehe voi heꞌi” heꞌi HesuUpéixa ramo heꞌi jevy íxupe kwéry Hesu:—Amombeꞌu-ta peẽ-my anhetegwa vaꞌe. Ovexa rokẽ heꞌise xe-rehe. Xe renonde-py ou vaꞌekwe-rehe gwive heꞌise imondaháry oporosakeahaty ave. Ha nohendúiry íxupe ovexa. Xe nheꞌẽ renduha-pe heꞌise ovexa. Okẽ, haꞌe ramo xéjehe voínte haꞌe. Okẽ-rupi oike vaꞌe gwive xe-rehe ojerovia vaꞌe aresende vaꞌerã íxupe. Ndaikyhyjéi vaꞌerã oike ike-vy. Ikyhyje eꞌỹ reheve osẽ osẽ vaꞌerã. Oĩ hese onhangareko vaꞌe. Oheka vaꞌerã hoꞌu vaꞌerã, heꞌi gwĩ hese ojerovia vaꞌe-rehe. —Ha imondaháry katu nopenái ovexa-rehe. Omonda hagwã mante íxupe ou vaꞌe. Ijukapyrã voi ovexa. Ohundi hagwã mante íxupe ou. Ha xe katu aju vaꞌekwe amoingove hagwã ovexa-pe. Amoingove porãve rãve vaꞌerã íxupe, heꞌi."
43,10,11,"—Herekwa heko porã tee vaꞌe gwymba ndive ojejuka uka hagwãixa opyta. Pe herekwa heko porã tee vaꞌe xe-rehe voi heꞌi, heꞌi. "
43,10,12," —Hembigwái ae katu ogana hagwã mante ombaꞌapo vaꞌe ndahaꞌéi herekwa tee. Ijáry eꞌỹ voi upéa. Upe vaꞌe nopenái mymba-rehe. Ogana hagwã mante ombaꞌapo. Upéa-gwi ogwahẽ ou ramo jagwarete, nonhangareko porãi hymba-rehe. Oripara mante íxugwi. Upe-ma ramo oipyhy mymba-pe jagwarete omosarambipa hagwã. Series, "
43,10,14," Pe ovexa rerekwa hekoha porã tee vaꞌe, haꞌe ramo, xéjehe voínte haꞌe. Xe Ru rekoha aikwaapa voi. Xe kwaa ave xe Ru. Upéixa ete aikwaa xe rymba. Ha xe rymba xe kwaa ave. Xe rymba rekovía ajejuka ukase vaꞌerã voi. Naxe rakateꞌỹiry xe rekove-rehe xe rymba aresende hagwã, heꞌi. Series, "
43,10,16,"—Mombyry mbyry oĩ vaꞌe xe rymba xe areko vaꞌe ave. Ndahaꞌéi a pygwa, ko xikéro pygwa. Mombyrygwa-pe ajererovia uka vaꞌerã. Xe nheꞌẽ ohendu vaꞌerã. Henda henda-rupi peteĩxa oiko vaꞌerã. Peteĩ mante oĩ vaꞌerã herekwa."
43,10,17,"Xe rymba rekovía ajejuka uka vaꞌerã voi, xe aikove jevy hagwã. Upéa-gwi xe rayhu voi xe Ru. Xe rekove-rehe ipuꞌakave vaꞌe ndaipóri. Xe jukase-gwi mante naxe jukái vaꞌerã avave. Xe nheꞌẽ-rupi mante xe juka vaꞌerã. Xe nheꞌẽ-py joty ajejuka uka vaꞌerã. Xe nheꞌẽ-py joty aikove jevy vaꞌerã. Upe vaꞌe ajapo hagwã heꞌi vaꞌekwe xe-vy xe Ru omanda-vy, heꞌi judeu kwéry-pe Hesu."
43,10,19,"Upe vaꞌe nheꞌẽ ohendu ramo, omombeꞌu joavy avy judeu kwéry: —Ojepota-ma raꞌe hese anháy, heꞌi. —Itavy voi. Maꞌerã po pehenduse inheꞌẽ? heꞌi hese heta oĩ vaꞌe. Outro kwéry heꞌi:—Anháy ojepota hese vaꞌe nonheꞌẽi haꞌe-rami. Anháy rerekoha ndikatúi ombohesa jevy hesapyso eꞌỹ vaꞌe-pe, heꞌi ojóupe hese."
43,10,22,"“Erenhemonhandejáry raꞌanga anga rei ereiko-vy” heꞌi moꞌã Hesu-peHa upéi katu oiko-ma Jerusalém tetã-my judeu kwéry arete. Nhandejáry róga kakwaa nhamoatyrõmba hagwe áry arete héry vaꞌe. Upe ramo roꞌy eterei voi. Ha Hesu katu ogwata oiko-vy Nhandejáry róga kakwaa-py. Ogapy onhemboty eꞌỹ vaꞌe gwy-py, Salomão onhehenói vaꞌe gwy-py ogwata oiko-vy."
43,10,24,"Upe-ma ramo ogwahẽ ou-vy judeu ruvixa kwéry. Ogwata jave Hesu, ogweroajere íxupe hikwái:—Are gwive koꞌánga ete peve orojapura eremombeꞌu hagwã ore-vy kivaꞌe tipo nde oroikwaa porã hagwã. Emombeꞌu porã katu ore-vy, heꞌi. —Nde tipo Cristo voi ore remihaꞌarõ vaꞌe? heꞌi oporandu-vy íxupe hikwái."
43,10,25,"Upéi Hesu heꞌi íxupe kwéry:—Xe jehegwigwa nheꞌẽ amombeꞌu kuri peẽ-my. Ha ndaperoviái voi xe nheꞌẽ. Xe Ru réry-py xe rembiapo porã vaꞌe. Pende rexapyrã-rupi xe rembiapo. Upe vaꞌe pehexa ramo, maꞌerã peje xe-rehe, “Hesu nipo ndahaꞌéi Cristo raꞌe” peje kuri xe-rehe, heꞌi."
43,10,26,—Xe rymba kwéry eꞌỹ vaꞌe-rami peiko vaꞌe xe-vy. Xe reꞌýi eꞌỹ vaꞌe peẽ. Upéa-gwi ndaperoviáiry xe nheꞌẽ.
43,10,27,Xe rymba kwéry xe nheꞌẽ renduha vaꞌe voi. Peteĩ teĩ vaꞌe-pe aikwaa. Xe rupive ojeꞌói vaꞌerã.
43,10,28,"Xe rymba gwive amoingove vaꞌe Nhandejáry ndive opa eꞌỹ reheve opyta hagwã. Mombyry oréhegwi noĩry vaꞌerã. Xe po pyte-py xe rembiereko meme voi. Ha ndikatúi ogweraha avave xe po pyte-gwi. Upéa xe Ru remimonhangareko uka xe-vy imeꞌẽ-vy. Haꞌeixagwa ndaipóri. Ipo pyte-py xe Ru rembiereko voi. Ha ndikatúi ogweraha avave ipo pyte-gwi, heꞌi. —Xe xe Ru ave peteĩxa, heꞌi judeu ruvixa kwéry-pe."
43,10,31,"Upéa heꞌi-ma ramo, ojapi hagwã íxupe, ita oipyhy hikwái. Ojukase íxupe moꞌã hikwái."
43,10,32,Ha Hesu heꞌi:—Pene paꞌũ-rupi heta xe rembiapo porã. Xe Ru nheꞌẽ-py ahexa uka peẽ-my xe ajapo porãha. Kivaꞌeixagwa-rehe po xe api apise peẽ? heꞌi judeu ruvixa kwéry-pe.
43,10,33,"—Ndorojapi moꞌãi ne rembiapo porã-rehe. Nhandejáry-rehe erenheꞌẽ rei hagwe-rehe ae orojapi-ta. Teko rei jepe erenhemonhandejáry raꞌanga anga rei ereiko-vy. Upéa-rehe orojapise, heꞌi moꞌã íxupe judeu ruvixa kwéry."
43,10,34,Upe-ma ramo omombeꞌu judeu ruvixa kwéry-pe Nhandejáry nheꞌẽ:heꞌi Nhandejáry.
43,10,37,"—Xe Ru rembiapo ajapo eꞌỹ ramo, ani xe rerovia teĩ peẽ, heꞌi. —Ha hembiapo voi katu ajapo ramo, xe rerovia katu peẽ. Ha naxe reroviái ramo jepe peẽ, pejerovia joty katu xe rembiapo porã-rehe. Aipo ramo peikwaa porã-ma arã voi ore rekoha peiko-vy. Peteĩxa xe moirũ xe Ru oiko-vy. Ha xe katu amoirũ peteĩxa xe Ru aiko-vy. Upe vaꞌe peikwaa porã arã, heꞌi judeu kwéry-pe."
43,10,39,"Upéa heꞌi-gwi, oipyhyse jevy moꞌã íxupe hikwái. Ha judeu kwéry ndaipuꞌakái hese oipyhy hagwã. Osẽ oho-vy íxugwi kwéry."
43,10,40,Ha upéi katu oho jevy Jordão ysyry rovái. Batista oporomongarai hagwe-py oho. Upe-py opyta.
43,10,41,"Oiko jave upe-py, heta ou oheka-vy:—Jahexa eꞌỹ vaꞌe ndojapói vaꞌekwe João. Ha Hesu-rehe hemimombeꞌu gwive anhetegwa nipo raꞌe, heꞌi João-rehe hikwái. Upéa-gwi upe-py heta oĩ ojerovia-ma vaꞌe Hesu-rehe hikwái."
43,11,1,"“Omano ete-ma Lázaro” heꞌi Hesu gwemimboꞌe kwéry-peHa upéi katu oĩ hasy vaꞌe Lázaro héry vaꞌe. Oiko Betânia tetãꞌi-my. Upe-py oiko ave heindýry Maria, heindýry Marta ave. Upéa Maria Nhandejáry Hesu py omohyakwã vaꞌerã. Hoꞌa vuku apy-py oikyty vaꞌerã ipy omokã hagwã."
43,11,3,"Upe vaꞌe Maria tykéry Marta ndive omomarandu uka Hesu-pe:—Poromboꞌeháry, haꞌe ko ne rembiayhu vaꞌe hasy-ma, heꞌi Hesu-pe. Upéa ohendu ramo:—Omano hagwã-rami ndahasýi. Hasy-ma ae oĩ-vy Nhandejáry ohexa uka hagwã gwembiapo porãha. Hasy-gwi xe Nhandejáry raꞌy vaꞌe ahexa uka vaꞌerã ave xe rembiapo porãha anhembotuvixa mbaꞌe hagwã, heꞌi hasy vaꞌe-rehe Hesu. Ha Marta Hesu rembiayhu voi. Ikypyꞌýry ikyvy ave hembiayhu ave."
43,11,6,"Ha upéixa ramo jepe oikwaa-ma ramo Lázaro hasymaha, opyta joty upe oĩ ha-py. Mokõi áry opyta joty upe-py. Upe rire ae heꞌi gwemimboꞌe kwéry-pe:—Jaha jevy katu Judéia yvy-py, heꞌi íxupe kwéry."
43,11,8,"—Nde api apise kuri moꞌã ita-py judeu ruvixa kwéry, poromboꞌeháry. Maꞌerã po erehose jevy joty haꞌe kwéry oĩ ha-my? heꞌi íxupe hemimboꞌe."
43,11,9,"Upéi heꞌi haꞌe:—Áry ramo hesakã meme voi. Jahexa nhande resapeha. Upéa-gwi jagwata porã nhanhepysanga eꞌỹ reheve. Ha pyhare katu nhande resapeha eꞌỹ reheve jaiko. Upéa-gwi jagwata ramo, nhanhepysanga ramo, jaꞌa arã, heꞌi ójehe omanotaha áry-rehe."
43,11,11,"Upéa heꞌi rire, Lázaro rehegwa omombeꞌu gwemimboꞌe kwéry-pe:—Oke oĩ-vy nhande rapixa Lázaro. Aha-ta amombáy íxupe, heꞌi gwemimboꞌe kwéry-pe."
43,11,12,"—Oke oĩ-vy ramo, okwera arã, ore Járy, heꞌi íxupe hemimboꞌe kwéry. Ha Hesu omombeꞌu Lázaro omanoha rehegwa nheꞌẽ okeha rehegwa nheꞌẽ-rami. Ha hemimboꞌe kwéry katu mbavaꞌe-pe po heꞌise Hesu nheꞌẽ ndoikwaái voi:“Lázaro oiko porã oke jave” heꞌi moꞌã ojóupe."
43,11,14,"Upéa-gwi omombeꞌu porã íxupe kwéry omano hagwe:—Omano ete-ma Lázaro, heꞌi. —Naiméi-gwi omano jave, avyꞌa joty xe. Naiméi-gwi pejerovia vaꞌerã xe-rehe. Upéa-rehe avyꞌa. Omano jepe jaha katu jahexa íxupe, heꞌi gwemimboꞌe kwéry-pe."
43,11,16,"—Jaha katu nhande ave nhamano hagwã indive, heꞌi hapixa kwéry-pe Hesu-rehe Tomé. Dídimo héry ave Tomé."
43,11,17,"“Xe ko apomoingove jevy vaꞌety” heꞌi HesuUpe ramo oho ojeꞌói-vy Betânia tetãꞌi-my. Upe-py ogwahẽ ramo Hesu, Lázaro retekwe omoĩ-ma raꞌe oheja-vy itakwa-py. Ojapo irundy áry oheja hagwe upe-py. Ha Jerusalém hiꞌagwĩ oĩ Betânia tetãꞌi-gwi. Mbohapy quilômetro paraꞌe. Upéa-gwi heta judeu kwéry ou Jerusalém-gwi omoirũ hagwã Marta-pe ikypyꞌýry ndive. Ou pono omboasy eterei okyvýry-pe."
43,11,20,"Ha upéi katu ogwahẽ-tama Hesu Marta renda-py. Oikwaa-ma ramo Hesu ogwahẽtaha ou-vy, oho ohogwaitĩ íxupe. Ha ikypyꞌýry katu opyta hóga-py. Ha upéi Marta ogwahẽ ohogwaitĩ-vy Hesu-pe."
43,11,21,"—Ereime ramo raꞌe a-py, xe Járy, nomanói arã raꞌe xe kyvy, heꞌi Hesu-pe. —Omano jepe, erejerure vaꞌe-rehe gwive, omeꞌẽ arã voi nde-vy Nhandejáry. Upéa aikwaa voi, heꞌi íxupe Marta."
43,11,23,"—Oikove jevy vaꞌerã nde kyvy, heꞌi Marta-pe."
43,11,24,"—Haꞌe voi. Aikwaa voi upéa. Jaikove jevy vaꞌeha áry-py oikove jevy vaꞌerã, heꞌi íxupe Marta."
43,11,25,"Upéi Hesu heꞌi:—Xe ko apomoingove jevy vaꞌety. Apomoingove meme vaꞌety voi xe. Xe-rehe ojerovia vaꞌe gwive omano ramo jepe, xe ndive oikove meme vaꞌerã, heꞌi. —Xe ndive oikove vaꞌe gwive, xe-rehe ojerovia vaꞌe gwive nomano moꞌãvéi-ma. Ha omano ramo katu, namombyry moꞌãi voi opyta xéhegwi. Xe moirũ vaꞌerã voi opa eꞌỹ reheve. Ererovia tipo ko xe nheꞌẽ? heꞌi Marta-pe Hesu."
43,11,27,"—Haꞌe. Arovia-ma, xe Járy, heꞌi. —Cristo voi nde nipo raꞌe. Nhandejáry raꞌy voi nde raꞌe. Ko yvy-py ou vaꞌerã vaꞌekwe voi nde nipo raꞌe, heꞌi Hesu-pe Marta."
43,11,28,"Hesaꞌy-ma HesuUpéa heꞌi rire oho ohenói okypyꞌýry. Íxupe anho heꞌi:—Ogwahẽ-ma ou-vy poromboꞌeháry. Ne renói-ma, heꞌi nhemi okypyꞌýry-pe."
43,11,29,"Inheꞌẽ ohendu-ma ramo, pyaꞌe opuꞌã oho-ma Hesu ha-py. Ha Hesu nogwahẽi vyteri tetãꞌi-my. Oĩ joty Hesu Marta ohogwaitĩ íxupe hagwe-py. Ha upéi katu ikypyꞌýry Maria opuꞌã osẽ pyaꞌe oho iha-py.Ohexa ramo hupive oho ave judeu kwéry hóga-py oĩ vaꞌe, omoirũ hagwã íxupe ou vaꞌekwe:—Oho-tama ijyta-py Maria ojaheꞌo hagwã upe-py, heꞌi moꞌã hese hikwái. Upéixa ramo oho hupive hikwái."
43,11,32,"Upéi ogwahẽ oho-vy Hesu renda-py. Ogwahẽ-ma ramo, ojeity Maria Hesu rovagwy-py:—Ereime ramo raꞌe a-py, xe Járy, nomanói arã raꞌe xe kyvy, heꞌi íxupe. Upe ramo haꞌe ohexa Maria hasẽ ramo. Indive oĩ vaꞌe judeu hasẽ ramo ohexa ave. Ohexa ramo, ndovyꞌavéi-ma. Ndaipyꞌagwapyvéi-ma voi Hesu:"
43,11,34,"—Kipy pemoĩ raꞌe omano vaꞌekwe-pe, heꞌi oporandu-vy upe pygwa-pe.—Eju katu erehexa hagwã, poromboꞌeháry, heꞌi íxupe hikwái."
43,11,35,Hesaꞌy-ma Hesu.
43,11,36,"Aipo ramo:—Hembiayhu tee voi nipo raꞌe, heꞌi omano vaꞌekwe-rehe hikwái."
43,11,37,Outro heꞌi:—Hesapyso eꞌỹ vaꞌekwe-pe ombohesa kuri. Mbaꞌéixa Hesu ndojapói Lázaro-rehe ombogwera hagwã? heꞌi Hesu-rehe hikwái.
43,11,38,Hesu omoingove jevy omano vaꞌekwe-peUpe ramo ndaipyꞌagwapy etéi jevy-ma Hesu oho Lázaro retekwe ombosuru hagwe-py. Omoĩ arakaꞌe itagwasu omboty hagwã.
43,11,39,"—Peipeꞌa katu imbotyha, heꞌi Hesu.—Ani ereipeꞌa teĩ. Ine-ma voi raꞌe, xe Járy, heꞌi íxupe. —Xáke ine-ma voi. Ojapo irundy áry ombosuru hagwe, heꞌi íxupe Marta, omano vaꞌekwe reindykwe."
43,11,40,"Upéi Hesu heꞌi:—Haꞌe-ma kuri nde-vy, Xe rerovia ramo ojehexa uka vaꞌerã nde-vy Nhandejáry. Tuvixa mbaꞌeha-rupi ojehexa uka vaꞌerã nde-vy, heꞌi Marta-pe."
43,11,41,"Upe ramo oipeꞌa ita imboty hagwe hikwái. Ha Hesu hovayva-ma oĩ-vy yvate-koty:—Erehendu-ma kuri xe nheꞌẽ, xe Ru, heꞌi Nhandejáry-pe. —Upéa-gwi atima porã nde-vy, heꞌi. —Xe rendu meme vaꞌe nde. Aikwaa. Upéa haꞌe-ma a-py ijaty vaꞌe ohendu hagwã, heꞌi hagwã xe-rehe, “Nhandejáry remimbou nipo raꞌe haꞌe” heꞌi hagwã xe-rehe, heꞌi Nhandejáry-pe oração apo-vy."
43,11,43,"Upéa heꞌi rire, heꞌi:—Lázaro, esẽ katu, heꞌi onheꞌẽ hatã-vy."
43,11,44,"Upe-ma ramo osẽ ou-vy omano vaꞌekwe. Onhenhugwãmba-ma ipy ipo ave ou-vy. Ohovami raꞌe ao-py íxupe:—Pejora katu íxugwi oho hagwã, heꞌi upe pygwa-pe Hesu."
43,11,45,"  Ha heta oĩ judeu Marta pohuháry ou vaꞌekwe. Hesu rembiapo ohexa ramo, ojerovia tee-ma hese oiko-vy."
43,11,46,Ha ojerovia eꞌỹ vaꞌe katu oho jevy fariseu kwéry-pe omombeꞌu Hesu rembiapokwe.
43,11,47,"Upe-ma ramo ojogweroaty fariseu kwéry paꞌi ruvixa kwéry ndive:—Jahexa eꞌỹ vaꞌe heta ojapo vaꞌe Hesu. Mbavaꞌe po jajapo-ta hese? Anive erejapo teĩ koixagwa, ndajaꞌéi ramo íxupe, enterove ojerovia tee arã hese, heꞌi. —Aipo ramo, mburuvixa kwéry romano vaꞌe omanda pohýi arã nhande-rehe kwéry. Ohundi arã Nhandejáry róga kakwaa nhamboete haty-py. Nhane retã ave ogwereko asy arã. Omosẽmba vaꞌerã nhande ruvixa kwéry hekovia omanda mbaraeteve hagwã nhande-rehe, heꞌi ojóupe hikwái.?"
43,11,49,"Upe ramo heꞌi íxupe kwéry Caifás. Upe ánho-py paꞌi ruvixagwasu voi Caifás. Ha upéi heꞌi:—Mbaꞌeve ndapeikwaáiry voi peẽ, heꞌi. —Pejeapysaka katu xe nheꞌẽ-rehe. Nhane retã retã gwive ogwereko asy ramo, naiporãi arã nhande-vy. Nhande-vy iporãve arã nhande rekovía peteĩ vaꞌe omano ramo, heꞌi Hesu-rehe ojogweroaty vaꞌe-pe. Upéa heꞌi-ma ramo nomombeꞌúi ojehegwigwa. Upe ánho-py oiko paꞌi ruvixagwasu ramo. Upéa-gwi Hesu rekorã-rehe omotenonde uka íxupe Nhandejáry: “Judeu kwéry rekovia omano vaꞌerã Hesu” heꞌi ojehegwigwa eꞌỹ vaꞌe omombeꞌu-vy. Ndahaꞌéi judeu kwéry rekovia mante omano vaꞌerã Hesu. Entéro Nhandejáry reꞌýi kwéry opa-rupi osarambi vaꞌekwe rekovia ave omano vaꞌerã. Henda henda-rupi peteĩxa ijoja hagwã oiko-vy omano vaꞌerã Hesu."
43,11,53,Upéa-gwi upe vaꞌe áry gwive onhomboꞌe mboꞌe-ma okwa-vy mburuvixa kwéry judeu vaꞌe ojuka hagwã íxupe.
43,11,54,Upéa-gwi ndogwatavéi-ma judeu kwéry oĩ ha-rupi. Oho ojeꞌói-vy tekwaty eꞌỹ-koty. Efraim tetã-my oho. Upe-py gwemimboꞌe kwéry ndive opyta.
43,11,55,"Ha upéi katu oiko-tama aretegwasu páscoa héry vaꞌe, Egito yvy-gwi judeu rembypy osẽ hagwe áry arete héry vaꞌe. Neꞌírã oiko jave arete, heta judeu oho Jerusalém-my. Gweko-py oho. Tenondeve oho onhemopotĩ uka hagwã Nhandejáry róga kakwaa-py."
43,11,56,"Ogwahẽ ramo upe-py osareko reko Hesu-rehe hikwái:—Emombeꞌu katu ore-vy Hesu rehegwa nheꞌẽ. Ou-ta paraꞌe. Tapa ndou moꞌãi katu Nhandejáry róga kakwaa-py, peteĩ teĩ heꞌi ojóupe Nhandejáry róga-py. Paꞌi ruvixa kwéry fariseu ndive oipyhyse íxupe. Upéa-gwi heꞌi:—Ereikwaa ramo oimeha, emombeꞌu katu ore-vy, heꞌi Hesu-rehe omanda-vy hikwái."
43,12,1, Ha upéi katu oiko-ta aretegwasu páscoa héry vaꞌe. Seis áry rire oiko-ta. Upe ramo Hesu ogwahẽ oho-vy Betânia tetãꞌi-my. Upe-py oiko Lázaro Hesu remimoingovekwe.
43,12,2,"Upe-py ogwahẽ rire Hesu, omongaru porã íxupe. Ha Marta ogweroja íxupe hemiꞌurã oiko-vy. Heta Hesu karu irũ. Ipaꞌũ-my ave okaru Lázaro."
43,12,3,"Upe ramo Lázaro reindy Maria ogweru hyakwã porã tee vaꞌe, nardo héry vaꞌe. Hyru reheve peteĩ litro ogweru. Upe vaꞌe hyakwã porã vaꞌe hepy vaꞌe. Upéi Maria onhohẽ Hesu py-rehe, omohyakwã-vy ipy. Upe rire hoꞌavuku-py oikyty ipy omokã hagwã. Ha ohasapa hyakwã. Ojohupa koty hyakwã."
43,12,4,"Upe-ma ramo heꞌi Iscariotes, Hesu mombeꞌuharã ipyhyharã-pe: —Hepy eterei hyakwã vaꞌe. Maꞌerã nomeꞌẽi hepy-rehe raꞌe? heꞌi. —Doze jasy ombaꞌapo vaꞌekwe repy upe vaꞌe. Maꞌerã po nomeꞌẽi raꞌe iporiahu vaꞌe-pe hyakwã vaꞌe repy? heꞌi moꞌã hyakwã vaꞌe-rehe."
43,12,6,Ndahaꞌéiry omeꞌẽse-gwi iporiahu vaꞌe-pe. Imondaháry voi Judas. Pirapire ryru-rehe onhangareko vaꞌe. Ha hyru-py oĩ vaꞌe omonda monda oiko-vy vaꞌe.
43,12,7,"Upe ramo heꞌi Hesu:—Ani nde poxy teĩ Maria-rehe. Eheja taxe mohyakwã. Heko-rupi haꞌe ou. Xe mohyakwãse rei amano eꞌỹ ngatu. Upéa-gwi gweminhongatu omoĩ xe-rehe, heꞌi judeu rekoha-rehe. —Oiko meme pene paꞌũ-rupi iporiahu vaꞌe kwéry. Pemeꞌẽse ramo, pemeꞌẽ vaꞌerã íxupe kwéry. Xe ae ndaiko are moꞌãi pene paꞌũ-rupi, heꞌi upe pygwa-pe Hesu."
43,12,9,"  heꞌi Nhandejáry nheꞌẽ Jerusalém pygwa-rehe. Upéixa voi heꞌi vaꞌekwe Nhandejáry kwatia nheꞌẽ Hesu rekorã omombeꞌu-vy. Ha hemimboꞌe ndoikwaái voi raꞌe Hesu rekorã rehegwa nheꞌẽ. Mburika ári oho ramo, mbavaꞌe-pe po heꞌise upe vaꞌe ndoikwaáiry voi. Ha onhembotuvixa mbaꞌe rire katu Hesu, oikove jevy rire katu, imanduꞌa jevy Nhandejáry kwatia nheꞌẽ-rehe hikwái. Hesu rekorã rehegwa nheꞌẽ-rehe imanduꞌa jevy hikwái. Upe ramo:—Nhandejáry kwatia heꞌi hagwe-rami oiko nipo raꞌe Hesu-pe. Hesu-pe jajapo vaꞌekwe, Nhandejáry nheꞌẽ-rupi jajapo nipo raꞌe íxupe, heꞌi omombeꞌu ojóupe hemimboꞌe kwéry.Ha mburika raꞌy ári ou jave omboete ete Hesu-pe ijaty aty vaꞌe kwéry. - Series, "
43,12,20,“Orohexase Hesu-pe” heꞌi judeu eꞌỹ vaꞌe grego-py onheꞌẽ vaꞌeHa Jerusalém-py ogwahẽ ogwaꞌẽ-vy heta eta vaꞌekwe aretegwasu mboeteha. Ipaꞌũ-my oĩ ave gwĩ judeu eꞌỹ vaꞌe grego-py onheꞌẽ vaꞌe.
43,12,21,"Upe ramo ou Filipe oĩ ha-py. Filipe Galiléia yvy pygwa voi. Betsaida tetã mygwa voi. Ha upéi:—Mbaꞌejáry, orohexase Hesu-pe, heꞌi Filipe-pe.Oporandu jevy jevy oho hagwã-rehe."
43,12,22,Upe ramo oho omombeꞌu André-pe. Upéi mokõive oho omombeꞌu Hesu-pe.
43,12,23,"Inheꞌẽ ohendu ramo, heꞌi Hesu:—Xe Nhande Rykeꞌy tee vaꞌe. Ogwahẽ-ma anhemombaꞌegwasu ukaha óra, heꞌi."
43,12,24,"—Amombeꞌu-ta peẽ-my anhetegwa tee vaꞌe. Xejehegwa amombeꞌu-ta trigo raꞌỹi rehegwa nheꞌẽ-rami. Trigo raꞌỹi nhanhotỹ vaꞌe yvy-py henhói hagwã. Henhói eꞌỹ ramo trigo raꞌỹi mante oĩ. Peteĩ mante oiko. Ha henhói ramo katu ndoikovéi-ma haꞌỹigwe. Ndoikovéi ójehe. Henhói ijagwyje hagwã, onhembohetave hagwã, heꞌi."
43,12,25,"—Upéixa ete gwekove-rehe hakateꞌỹ vaꞌe, ojehéte oiko vaꞌe, onhehundipa rei vaꞌerã hekove. Ndotopái vaꞌerã gwekove repyrã. Ha gwakateꞌỹ hagwã gwekove-rehe nopenái vaꞌe katu ko yvy ári, omoĩ ngatu vaꞌerã gwekove Nhandejáry ndive oiko opa eꞌỹ reheve hagwã, heꞌi."
43,12,26,"—Xe rembigwái ramo oikose vaꞌe gwive taxe moirũ katu, heꞌi. —Upéixa ramo xe aime ha-rupi, xe ndive oiko vaꞌerã ave xe rembigwái. Xe rembigwái vaꞌe gwive omboete vaꞌerã íxupe xe Ru, heꞌi upe pygwa-pe Hesu."
43,12,27,"Kurusu-rehe omanotaha omombeꞌu HesuHa upéi katu heꞌi jevy upe pygwa-pe Hesu:—Koꞌánga katu ajepyꞌapy-ma xéjehe, heꞌi. —Ndaxe pyꞌagwapyvéi-ma xéjehe. Mbavaꞌe po haꞌe-ta xe Ru-pe, ndaikwaái. Haꞌe-ta paraꞌe, Xe resende katu xe áry-py. Xe amano hagwã áry-py xe resende katu, haꞌe-ta paraꞌe. Nahániry. Xe resende katu, aipo ndaꞌe moꞌãiry. Amano hagwã-ma agwahẽ aju-vy xe óra-py, heꞌi."
43,12,28,"—Tomombaꞌegwasu uka nde réry, heꞌi Gwu-pe.Upe-ma ramo ohendu yváy-gwi onheꞌẽ vaꞌe:—Xe réry amombaꞌegwasu-ma kuri. Ãy amombaꞌegwasu jevy-ta, heꞌi upe pygwa-pe Túvy."
43,12,29,"Ha ijaty vaꞌe ohendu ave onheꞌẽ vaꞌe. Hyapu vaꞌe-rami ae ohendu inheꞌẽ:—Hyapu-ma. Osunu-ma, heꞌi moꞌã yváy pygwa nheꞌẽ rendu-vy hikwái.Outro heꞌi:—Nhandejáry rembigwái yváy pygwa omombeꞌu íxupe, heꞌi moꞌã onheꞌẽ vaꞌekwe-rehe."
43,12,30,"Upéixa ramo heꞌi Hesu:—Ndahaꞌéiry xe-vy anho omombeꞌu vaꞌekwe. Peẽ-my ave omombeꞌu onheꞌẽ vaꞌe, heꞌi."
43,12,31,"—Ãy ogwahẽ-ma ãygwa óra. Yvypóry-pe ahexa uka-tama hekoha vaiha. Ha yvypóry ruvixa-pe amosẽ-tama imondo-vy, heꞌi anháy ruvixa-rehe. —Ha xe ko, ko yvy-gwi xe rupi rire kurusu-rehe, anhemoirũ uka-ta entéro kente kwéry-pe, heꞌi ijaty vaꞌe-pe Hesu."
43,12,33,Upéa heꞌi kurusu-rehe omanotaha omombeꞌu-vy.
43,12,34,Ha upéi heꞌi íxupe ijaty vaꞌe kwéry:   
43,12,35,"Upéi heꞌi Hesu:—Sapyꞌa apomboꞌeve-ta ohesape vaꞌe-rami. Ha upe rire katu, aha jevy-ma vaꞌerã, heꞌi. —Pene paꞌũ-rupi xe aime jave, arakatu-rupi oiko vaꞌe-rami tapeiko kena. Arakatu-rupi peiko ramo, ndapeikói vaꞌerã hesapyso eꞌỹ oiko vaꞌe-rami. Pytũ-rupi oiko vaꞌe gwive ndohexáiry gwaperã."
43,12,36,"Apohesape jave pejerovia katu xe-rehe. Upéixa peiko-ma vaꞌerã arakatu-rupi meme oiko vaꞌe-rami, heꞌi ijaty vaꞌe-pe Hesu.  Onheꞌẽ oĩ-vy rire onhemoꞌã-ma oho-vy Hesu. Ijaty vaꞌe-gwi okanhy-ma oho-vy."
43,12,37,heꞌi Nhandejáry nheꞌẽ.
43,12,39,Upéa-gwi hembihaikwe-rami ndogweroviáiry ave Hesu nheꞌẽ hikwái.heꞌi Nhandejáry nheꞌẽ. Upéixa ete ohai vaꞌekwe judeu rekorã amyrĩ. Upéa-gwi ohai hagwe-rami ndikatúi ojerovia Hesu-rehe hikwái.
43,12,41,Ha upéte ojehexa uka vaꞌekwe Hesu rekoha. “Tuvixa mbaꞌe” heꞌi Hesu rexa-vy. Upéa-gwi omoĩ vaꞌekwe kwatia-rehe Hesu rehegwarã.
43,12,42,"Judeu kwéry ndogweroviái ramo jepe, heta oĩ mburuvixa judeu vaꞌe ojerovia joty hese. Ha atýra-py katu nomombeꞌúiry ojeroviaha. Ikyhyje fariseu kwéry-gwi. Nonhemosẽ ukaséi ojeporahéi haty haty-gwi. Onhemboete ukase ramo jepe Nhandejáry-pe, ojehexa uka porãse ave oiko-vy teko rei-pe. Upéa-gwi nomombeꞌúiry ojeroviaha atýra-py."
43,12,44,"“Xe nheꞌẽ mbojevy vaꞌe gwive, hekoha vai mombeꞌuharã oĩ ave íxupe” heꞌi HesuHa upéi katu onheꞌẽ hatã Hesu:—Xe-rehe ojerovia tee vaꞌe gwive ojerovia xe mbouhare-rehe ave. Ndahaꞌéiry xe-rehete anho ojerovia vaꞌe, heꞌi."
43,12,45,"—Xe reko ohexa kwaa vaꞌe gwive, xe mbouhare reko ohexa kwaa ave."
43,12,46,Yvypóry kwéry-pe ahesape hagwã aju vaꞌekwe xe-rehe ojerovia tee vaꞌe gwive oiko eꞌỹ hagwã pytũ-rupi.
43,12,47,"Xe remimombeꞌu renduse eꞌỹ vaꞌe gwive, namombeꞌu moꞌãi íxupe hekoha vaiha. Ndajúi vaꞌekwe yvypóry rekoha vai mombeꞌu-vy. Aresende-vy ae aju vaꞌekwe, heꞌi. —Ha xe nheꞌẽ mbojevy vaꞌe gwive, xe nheꞌẽ nohenduséi vaꞌe gwive, oikwaa vaꞌerã gwekoha vaiha. Xe aju jevytaha áry-py oikwaa vaꞌerã gwembiapo vaikwe. Ãy xe remimombeꞌu nohenduséi-gwi ombohasa asy vaꞌerã íxupe kwéry Nhandejáry, heꞌi."
43,12,49,"—Xe jehegwigwa namombeꞌúi vaꞌe. Xe Ru nheꞌẽ ae amombeꞌu. Xe Ru xe mbouhare omombeꞌu xe-vy xe nheꞌẽrã. Xe remimombeꞌurã ave omombeꞌu xe-vy. Upéa-gwi xe aju jevytaha áry-py xe nheꞌẽ nohenduséi-gwi ojekwaapa vaꞌerã íxupe hembiapo vaikwe. Ha xe Ru omombeꞌu vaꞌe xe-vy xe nheꞌẽ katu ohendu vaꞌe gwive amoingove vaꞌerã íxupe Nhandejáry ndive opa eꞌỹ reheve oiko hagwã. Xe jehegwigwa nheꞌẽ namombeꞌúi. Xe nheꞌẽrã xe Ru omombeꞌu vaꞌekwe ae amombeꞌu voi xe, heꞌi Hesu upe pygwa-pe."
43,13,1,"Hesu oipyhéi peteĩ teĩ gwemimboꞌe kwéry-peHa upéi katu ogwahẽ-tama aretegwasu héry vaꞌe páscoa. Ogwahẽ-ma Hesu omanoha óra oheja hagwã ko yvy oho-vy. Ojeupi jevy-tama oho-vy Gwu oiko ha-py. Upéa oikwaa voi Hesu. Ko yvy pygwa heꞌýi vaꞌe hembiayhu meme voi. Meme ete ohayhu íxupe kwéry. Omano peve ohayhu. Okaru jave gwemimboꞌe kwéry ndive, anháy ruvixa anhaygwasu omboꞌe raꞌe Simão raꞌy Iscariotes-pe. Omomanduꞌa uka raꞌe Hesu pyhyharã-rehe:—Emombeꞌu katu Hesu oimeha a-py. Ipyhyharã-pe emombeꞌu katu, heꞌi raꞌe íxupe anhaygwasu. Ha Nhandejáry omoingo raꞌe Hesu-pe enterove vaꞌe ruvixarã. Upéa oikwaa voi Hesu. Nhandejáry-gwi voi ou raꞌe. Koꞌánga oho jevy-tama Nhandejáry oiko ha-py. Upéa oikwaa voi ave Hesu. Upe-ma ramo opuꞌã omboi oao joꞌa. Oipyhy jepykytyhaty. Gwumby-rupi omoĩ okuꞌa jopy hagwã. Series, "
43,13,5,Upéi hyrurã-py y onhohẽ oipyhéi-ma peteĩ teĩ gwemimboꞌe kwéry-pe oipyhéi. Peteĩ teĩ oipyhéi rire omokã jepykytyhaty-py.
43,13,6,"Ogwahẽ ramo Simão Pedro renda-py:—Nde ko xe pyhéi-ta tipo, xe Járy? heꞌi íxupe oporandu-vy."
43,13,7,"—Koꞌánga ndereikwaái voi mbavaꞌe po xe ajapo-ta nde-rehe. Ha nde-vy oikwaa ukataha óra-py ereikwaa vaꞌerã, heꞌi Simão Pedro-pe.Upe ramo heꞌi:"
43,13,8,"—Xe ko apa eꞌỹ ngatu nde ndaxe pyhéiry vaꞌerã, heꞌi íxupe Pedro.—Ndoropyhéiry ramo, naxe moirũ moꞌãvéi-ma voi nde, heꞌi Pedro-pe Hesu."
43,13,9,"—Aipo ramo, heꞌi —xe pyhéi katu, xe Járy. Upéi xe pohéi mani ave, heꞌi. —Xe akãhéi mani ave, heꞌi íxupe Pedro."
43,13,10,"Upe ramo Hesu heꞌi:—Ne nheꞌẽ katu ndajapo moꞌãi. Jajahu rire, nhane potĩ-ma voi, heꞌi. —Nhande jajahu rire, nhande rete gwive ipotĩ. Upéixa ramo nhande py mante jaikyty. Upéixa ete peteĩ teĩ pende pyꞌa onhemopotĩ-ma ãy. Ha peteĩ vaꞌe katu opyta ipyꞌa kyꞌa reheve."
43,13,11,Upéa heꞌi kivaꞌe po oikwaa uka-ta ipyhyharã-pe oikwaa-gwi voi.
43,13,12,"Ha upéi katu oipyhéi rire omonde jevy oao joꞌa omoirũ jevy hagwã íxupe kwéry:—Peikwaa tipo mbavaꞌe ajapo kuri pende-rehe, heꞌi."
43,13,13,"—Peẽ, “Ore mboꞌeháry” peje voi xe-rehe. “Ore járy” peje xe-rehe. Peje porã voi, heꞌi. —Pene mboꞌeháry voi xe. Pende járy ave voi xe, heꞌi. —Peje porã voi, heꞌi. —Pende járy jepe, pene mboꞌeháry jepe apopyhéi joty kuri, heꞌi. —Upéa-gwi iporã pejopyhéi."
43,13,15,"Oropyhéi ranhe xe reko raꞌã hagwã peẽ, peiko hagwã-ma xe rekoha-rupi, penhopytygwõ hagwã tembigwái-rami. Amombeꞌu-ta peẽ-my anhetegwa tee vaꞌe. Ani, “Hembigwái voi xe jepe, xe járy-gwi tuvixave vaꞌe voi xe” peje moꞌã pende pyꞌapy-py. “Hemimondo voi xe jepe, xe mondohare-gwi tuvixave vaꞌe voi xe” ani aipo peje moꞌã pende pyꞌapy-py.   "
43,13,17,"Pene rembiaporã peikwaa voi. Upéa pejapo ramo pevyꞌa vaꞌerã, heꞌi.“Xe karu irũ omoirũ-ma xe aꞌe eꞌỹha-pe omoirũ”heꞌi Nhandejáry nheꞌẽ. Upéa-gwi Nhandejáry nheꞌẽ heꞌi hagwe-rami omoirũ-ma kuri xe aꞌe eꞌỹha-pe xe irũ, heꞌi Iscariotes-rehe."
43,13,19,"—Upéa ãy haꞌe-ma peẽ-my peje hagwã xe-rehe, “Nhandejáry voi Hesu nipo raꞌe” peje hagwã xe-rehe. Neꞌírã ojehu xe-vy mbaꞌeve. Ha ojehu rire katu, peje vaꞌerã xe-rehe, “Hesu oikwaa raꞌe ojehegwa nheꞌẽ raꞌe. Nhandejáry voi Hesu nipo raꞌe” peje vaꞌerã xe-rehe, heꞌi.   "
43,13,20,"—Amombeꞌu-ta peẽ-my anhetegwa tee vaꞌe. Xe remimondo omogwahẽ vaꞌe, xe mogwahẽ ave. Ha xe mogwahẽ vaꞌe xe mbouhare-pe omogwahẽ ave, heꞌi gwemimboꞌe kwéry-pe Hesu."
43,13,21,"“Pene paꞌũ-rupi peteĩ vaꞌe xe mombeꞌu vaꞌerã xe pyhyharã-pe” heꞌi gwemimboꞌe kwéry-pe HesuUpéa heꞌi rire, ndaipyꞌagwapyvéi-ma Hesu oiko-vy. Omombeꞌu porã gwemimboꞌe kwéry-pe:—Amombeꞌu-ta peẽ-my anhetegwa tee vaꞌe. Pene paꞌũ-rupi peteĩ vaꞌe xe mombeꞌu vaꞌerã xe pyhyharã-pe, heꞌi íxupe kwéry."
43,13,22,Upe ramo osareko ojóehe hikwái. Kivaꞌe-rehe po heꞌi Hesu ndoikwaáiry.
43,13,23,"Ha xe katu Hesu remimboꞌe, ijyke-rehe agwapy vaꞌe. Xe Hesu rembiayhu voi."
43,13,24,"Upe ramo Simão Pedro xe renói arepara hagwã hese. Upéi heꞌi:—Kivaꞌe-rehe tipo ere kuri, eporandu katu íxupe, heꞌi xe-vy Pedro."
43,13,25,"Upe ramo ojoyke reheve aĩ ramo, haꞌe Hesu-pe:—Kivaꞌe-rehe tipo ere kuri, xe Járy —haꞌe Hesu-pe anho aporandu-vy.Ha Hesu heꞌi:"
43,13,26,"—Upe ameꞌẽ-ta vaꞌe íxupe mbojape pehẽgwe amoakỹ rire. Upe vaꞌe-pe ameꞌẽ-ta, heꞌi xe-vy Hesu.Upe-ma ramo oipyhy-ma mbojape. Hyru-py omoakỹ rire omeꞌẽ Simão Iscariotes raꞌy Judas-pe."
43,13,27,"Upe-ma ramo oipyhy rire íxugwi mbojape, oheko meꞌẽ-ma íxupe anháy ruvixa anhaygwasu. Heꞌi íxupe Hesu:—Ejapo pyaꞌe katu erejapose vaꞌe, heꞌi Judas-pe. Ikaru irũ mbavaꞌe-pe po heꞌise Hesu ndoikwaái voi. Ha katu pirapire ryru-rehe onhangareko vaꞌe. Upéa-gwi heꞌi rei hese opyꞌapy-py hikwái: “Ojogwa-ta paraꞌe nhane remiꞌurã” heꞌi rei hese. “Omeꞌẽ-ta paraꞌe iporiahu vaꞌe-pe” heꞌi rei hese opyꞌapy-py. Ha mbojape oipyhy rire-ma íxugwi, pyaꞌe osẽ oho-vy. Pytũ-ma ramo osẽ oho-vy."
43,13,31,"“Xe apohayhuha-rami, pejohayhu katu peẽ ave” heꞌi Hesu gwemimboꞌe kwéry-peOsẽ rire, heꞌi jevy Hesu gwemimboꞌe kwéry-pe:—Koꞌánga xe Nhande Rykeꞌy tee vaꞌe, aikwaa uka-ta peẽ-my xe rekoha porã tee. Xe-rehe ohexa kwaa vaꞌe, ohexa kwaa ave Nhandejáry-rehe hekoha porã tee vaꞌe. Nhandejáry rekoha porã tee aikwaa-gwi, Nhandejáry oiko ha-rupi ohexa uka-ta enterove ohexapa vaꞌerã xe rekoha porã tee. Ãy katu xe rekoha porã tee ohexa uka-tama, heꞌi."
43,13,33,"—Naxe are moꞌãi pene paꞌũ-rupi, xe raꞌy kwéry. Aha rire, xe reka vaꞌerã. Koꞌánga xe haꞌe hagwe-rami judeu kwéry-pe, amombeꞌu-ta peẽ-my. Xe aha hagwã-py ndikatúi peho ave, heꞌi."
43,13,34,"—Ãy ameꞌẽ-ta peẽ-my pende reko pyahurã: Pejohayhu rei katu. Xe apohayhuha-rami, pejohayhu katu peẽ ave."
43,13,35,"Pejohayhu peiko-vy ramo, “Hesu nheꞌẽ renduha tee voi nipo raꞌe” entéro heꞌi vaꞌerã pende-rehe.   "
43,13,37,"—Maꞌerã tipo, xe Járy, ãy voi nderehejái aha nde rapykwéri, heꞌi íxupe. —Nde rekovía amano hagwã-rami aĩ, heꞌi íxupe Pedro."
43,13,38,"—Upéa ere ramo, anhetegwa tipo ere xe-vy? heꞌi. —Amombeꞌu-ta nde-vy anhetegwa tee vaꞌe. Neꞌírã osapukái ramo gáju, ere moꞌã vaꞌerã xe-rehe mbohapyha, “Ndaikwaái voi íxupe” ere moꞌã vaꞌerã xe-rehe, heꞌi Pedro-pe Hesu.  "
43,14,1,"“Xe ko Nhandejáry rape rexa ukaha voi” onheꞌẽ paha-vyma heꞌi ójehe HesuUpe ramo Hesu heꞌi jevy gwemimboꞌe kwéry-pe:—Ndikatuvéi xe moirũ ramo jepe, anive pende pyꞌagwapy eꞌỹ peiko-vy. Pejerovia katu peiko-vy Nhandejáry-rehe. Pejerovia katu peiko-vy xe-rehe ave, heꞌi."
43,14,2,"—Xe Ru oiko ha-py heta oĩ jaiko hagwã. Ha ndaipóri ramo raꞌe pene renagwã katu, amombeꞌu ave arã raꞌe peẽ-my raꞌe. Ha aha-tama amoĩ porã porã hagwã pene renagwã, heꞌi. —Amoĩ porãmba rire katu, aju jevy arã pende-rehe apogweraha hagwã xe aiko ha-py peẽ ave peiko hagwã xe ndive."
43,14,4,"Xe agwahẽ hagwã-py peikwaa voi. Xe raperã peikwaa ave, heꞌi gwemimboꞌe kwéry-pe Hesu."
43,14,5,"Upéi Tomé heꞌi:—Kipy po eregwahẽ-ta, ndoroikwaái voi, ore Járy. Upéa-gwi ndikatúi oroikwaa nde raperã, heꞌi íxupe Tomé."
43,14,6,Upéi Hesu heꞌi:  
43,14,7,"Xe-rehe pehexa kwaa ramo raꞌe, xe Ru-rehe pehexa kwaa ave arã raꞌe. Ha koꞌánga katu pehexa kwaa-ma hese. Peikwaa-ma hekoha, heꞌi Tomé-pe."
43,14,8,"Upéi heꞌi Filipe:—Ehexa uka katu ore-vy nde Ru, ore Járy. Xe remiporandu vaꞌe orohexa-ma ramo, orovyꞌa arã. Naporanduvéi-ma arã nde-vy, heꞌi íxupe Filipe."
43,14,9,"Upe ramo Hesu heꞌi:—Xe are-ma voi pene paꞌũ-rupi aiko-vy. Maꞌerã nderehexa kwaái vyteri xe-rehe, Filipe? Xe-rehe ohexa kwaa vaꞌe, xe Ru-rehe ohexa kwaa-ma ave. Oikwaa-ma ave xe Ru-pe. Upéa-gwi maꞌerã, “Ehexa uka katu ore-vy nde Ru” ere joty xe-vy. Maꞌerã xe Ru erehexase joty? heꞌi."
43,14,10,"—Xe reja eꞌỹha voi xe Ru. Hembieja eꞌỹ voi xe. Peteĩxa oronhomoirũ vaꞌe voi, heꞌi. —Maꞌerã po ndereroviái xe nheꞌẽ, heꞌi Filipe-pe.Upéi heꞌi jevy gwemimboꞌe kwéry-pe:—Ndahaꞌéi xe jehegwigwa xe remimombeꞌu vaꞌe peẽ-my. Xe Ru ae peteĩxa xe moirũ vaꞌe. Xe Ru ae ojapo uka xe-vy xe rembiaporã."
43,14,11,"Peteĩxa xe moirũ vaꞌe xe Ru. Ha peteĩxa amoirũ vaꞌe íxupe. Perovia katu xe nheꞌẽ. Ha ndaperoviaséi ramo jepe, pehexa-ma niko xe rembiapo porã. Upéa-rehe xe rerovia katu, heꞌi. "
43,14,12,"—Amombeꞌu-ta peẽ-my anhetegwa tee vaꞌe. Aha jevy-ta xe xe Ru oiko ha-py. Upéa-gwi xe-rehe ojerovia-ma oiko-vy vaꞌe gwive, aipytygwõ vaꞌerã íxupe kwéry. Xe rembiapo-rami hembiapo porã vaꞌerã. Hembiapo porãve rãve vaꞌerã katu aipytygwõ ramo íxupe, heꞌi."
43,14,13,"—Oime raẽ vaꞌe-rehe xe réry-py pejerure ramo, xe réry pehenói ramo, ajapo vaꞌerã peẽ-my, aikwaa uka hagwã xe Ru rekoha porã tee peẽ-my. Oime raẽ vaꞌe-rehe pejerure ramo xe réry-py, xe-rehe pejerovia-gwi, ajapo vaꞌerã peẽ-my, heꞌi gwemimboꞌe kwéry-pe Hesu.     "
43,14,15,"  Upéi heꞌi jevy Hesu:—“Xe rembiayhu vaꞌe voi Hesu” peje ramo xe-rehe, xe nheꞌẽ pejapo-ma vaꞌerã, heꞌi."
43,14,16,"—Xe nheꞌẽ pejapo ramo, xe ko ajerure vaꞌerã xe Ru-pe pende-rehe. Xe rekovía omeꞌẽ vaꞌerã peẽ-my pene pytygwõharã. Pene ndive oiko meme hagwã omeꞌẽ vaꞌerã peẽ-my. Upe vaꞌe hemimeꞌẽrã Nheꞌẽ Marangatu tee vaꞌe voi, anhetegwa tee vaꞌe mombeꞌuha voi haꞌe. Ha teko rei-pe katu nogwahẽ moꞌãiry ou-vy Nheꞌẽ Marangatu tee vaꞌe. Ndohexa kwaái hese teko rei. Ndoikwaáiry íxupe. Ha peẽ katu peikwaa voi íxupe. Pene ndive oiko Nheꞌẽ Marangatu tee vaꞌe. Pende pyꞌapy-py oiko vaꞌerã, heꞌi."
43,14,18,"—Pene tyreꞌỹ hagwã ndapoheja moꞌãi. Pene renda-py aju jevy vaꞌerã, heꞌi."
43,14,19,"—Ãy ndaxe rexa are moꞌãi ko yvypóry kwéry. Upe rire ndaxe rexa moꞌãvéi jevy-ma. Ndaxe rexái ramo jepe teko rei, peẽ katu xe rexa joty vaꞌerã. Xe aikove jevy-ma vaꞌerã. Upéa-gwi xe jave peikove ave vaꞌerã peẽ."
43,14,20,"Xe aikove jevytaha áry-py peje vaꞌerã xe-rehe, “Peteĩxa omoirũ nipo raꞌe Gwu-pe. Peteĩxa nhamoirũ nipo raꞌe Hesu-pe. Peteĩxa nhane moirũ nipo raꞌe Hesu” peje vaꞌerã xe-rehe, heꞌi. —Nhanhomoirũha peẽ peikwaa porã vaꞌerã voi, heꞌi."
43,14,21,"—Xe nheꞌẽ renduha, xe nheꞌẽ apoha, xe rayhuha voi upe vaꞌe. Ha xe rayhu vaꞌe, ohayhu ave vaꞌerã íxupe xe Ru ave. Xe ave ahayhu ave vaꞌerã íxupe. Ajekwaa uka ave vaꞌerã íxupe, heꞌi gwemimboꞌe kwéry-pe Hesu."
43,14,22,"Upe-ma ramo oporandu íxupe Judas, ndahaꞌéi upe ipyhy ukaharã:—Maꞌerã po nderejekwaa uka moꞌãi entéro yvypóry-pe, heꞌi íxupe. —Maꞌerã po ore-vy anho erejekwaa uka-ta, ore Járy? heꞌi íxupe oporandu-vy."
43,14,23,"Upéi Hesu heꞌi íxupe kwéry:—Xe rayhu vaꞌe gwive ohendu vaꞌerã xe nheꞌẽ. Ohayhu vaꞌerã íxupe xe Ru ave. Upéa-gwi orogwahẽ vaꞌerã íxupe oroju-vy. Hendive oroiko vaꞌerã, heꞌi Gwu-rehe, ójehe ave."
43,14,24,"—Ha xe rayhu eꞌỹ vaꞌe gwive, nohendu moꞌãi xe nheꞌẽ. Ha xe remimombeꞌu peẽ-my ndahaꞌéi xe jehegwigwa. Xe Ru xe mbouhare remimombeꞌu ae amombeꞌu peẽ-my, heꞌi."
43,14,25,—Upe vaꞌe peẽ-my xe remimombeꞌu voi pene paꞌũ-rupi aime jave.
43,14,26,"Ha ndaikovéi ramo, pene mboꞌe vaꞌerã pene pytygwõharã. Nheꞌẽ Marangatu tee vaꞌe voi upe vaꞌe. Upe vaꞌe xe Ru remimbourã xe réry-py voi. Entéro xe-rehe omombeꞌu vaꞌekwe-rehe gwive, entéro xe remimombeꞌukwe-rehe ave pene momanduꞌa uka vaꞌerã, heꞌi.1 "
43,14,27,"—“Tereho katu nde pyꞌagwapy reheve” heꞌi rei teko rei. Ha xe katu ndaꞌe reíry upéixa. Orombopyꞌagwapy-ta. Xe pyꞌagwapyha-rami orombopyꞌagwapy-ta. Upéa-gwi anive pene pyꞌagwapy eꞌỹ teĩ. Anive pekyhyje teĩ, heꞌi. "
43,14,28,"—“Aha jevy-ta. Ha upe rire katu aju jevy-ta pene ndive apyta hagwã” haꞌe kuri peẽ-my. Upéa pehendu voi. Ãy xe rayhu tee ramo, pevyꞌa arã raꞌe. Xe Ru ko tuvixave vaꞌe xéhegwi. Aha-ta xe Ru-pe agwahẽ. Upéa-gwi aha jevy ramo jepe, pevyꞌa arã raꞌe."
43,14,29,"Aha eꞌỹ reheve amombeꞌu-ma peẽ-my xe aha hagwã. Aha rire-ma katu, aipota, “Anhetegwa voi nipo raꞌe hemimombeꞌu” peje vaꞌerã xe-rehe pene manduꞌa-vy. Upéa-gwi amombeꞌu ãy xe aha hagwã peẽ-my."
43,14,30,"Ãy ogwahẽ-ta ou-vy anhaygwasu gwĩ Nhandejáry-rehe ijaꞌeꞌỹha-rehe omanda vaꞌe voi. Upéa-gwi nanhomongeta puku moꞌãi pene ndive. Ndaipuꞌakái xe-rehe anhaygwasu. Xe ndaikóiry inheꞌẽ-rupi. Xe Ru nheꞌẽ-py ae aiko. Aipota teko rei oikwaa xe ahayhuha xe Ru-pe. Upéa-gwi xe Ru heꞌi vaꞌe gwive ajapo-ta inheꞌẽ, heꞌi. —Nhapuꞌã katu koꞌa-gwi jaha, heꞌi."
43,15,1,“Uva máta tee vaꞌe heꞌise xe-rehe” heꞌi ójehe HesuUpéi heꞌi jevy gwemimboꞌe kwéry-pe Hesu:—Amombeꞌu-ta peẽ-my xe rehegwa nheꞌẽ uva máta rehegwa nheꞌẽ-rami. Uva máta tee vaꞌe heꞌise xe-rehe. Uva máta járy heꞌise xe Ru-rehe.
43,15,2,"Hakã hiꞌa eꞌỹ vaꞌerã gwive oipeꞌa. Uva máta-gwi oipeꞌa. Ha hakã hiꞌa porã vaꞌerã katu oheja íxupe. Hakã gwyre mante oipeꞌa íxugwi. Hiꞌa porãve hagwã omopotĩ íxupe, heꞌi."
43,15,3,"—Upéixa pene potĩ-ma pende pyꞌa-py. Xe remimombeꞌu pehendu vaꞌe gwive pene potĩ-ma voi pende pyꞌa-py. Xe moirũ katu peiko-vy peteĩxa. Ha xe ave peteĩxa oromoirũ-ta. Imáta-gwi oipeꞌa hakã vaꞌe-rami upe vaꞌe hakã ndahiꞌáiry. Upéixa ete naxe moirũvéi-ma ramo, napene rembiapo porãvéi-ma vaꞌerã. Mbaꞌeve ndapejapovéi-ma vaꞌerã, heꞌi."
43,15,5,"—Ha uva máta heꞌise xe-rehe. Pende-rehe heꞌise uva rakã. Peteĩxa xe moirũ vaꞌe, xe ave amoirũ íxupe vaꞌe, upe vaꞌe heta hembiapo porã porã vaꞌerã hiꞌa porã porã oĩ vaꞌe-rami. Xe eꞌỹ reheve mbaꞌeve ete voi ndapejapo moꞌãvéi-ma vaꞌerã, heꞌi."
43,15,6,"—Ha peteĩxa xe moirũ eꞌỹ vaꞌe katu hiꞌa eꞌỹ vaꞌe rakã-rami onhemombo vaꞌerã. Ipiru vaꞌerã. Ipiru rire omboaty vaꞌerã ohapy hagwã-py, heꞌi."
43,15,7,"—Peteĩxa xe moirũ ramo, pende pyꞌa-py oiko ramo xe nheꞌẽ, oime raẽ vaꞌe-rehe pejerure ramo katu, omeꞌẽ vaꞌerã peẽ-my."
43,15,8,"Pene rembiapo porã porã ramo, ohexa kwaa vaꞌerã xe Ru-rehe hekoha porã tee. Upéixa ramo pene rembiapo porã ramo, xe remimboꞌe ramo peiko vaꞌerã."
43,15,9,"Xe Ru xe rayhuha-rami, xe ave apohayhu peẽ-my. Pene manduꞌa meme katu apohayhuha-rehe."
43,15,10,"Xe nheꞌẽ pehendu peiko-vy ramo, pene manduꞌa meme vaꞌerã apohayhuha-rehe. Upéixa voi xe Ru nheꞌẽ ahendu-gwi xe manduꞌa meme xe rayhuha-rehe, heꞌi."
43,15,11,—Upéa haꞌe-ma peẽ-my pevyꞌa hagwã. Xe avyꞌaha-rami aipota pevyꞌa ave. Pevyꞌapa hagwã peiko-vy haꞌe-ma peẽ-my.
43,15,12,"Ãy haꞌe-ta peẽ-my: Pejohayhu katu peiko-vy. Apohayhuha-rami pejohayhu katu, heꞌi.   "
43,15,13,"—Oirũ rekovia ojejuka uka vaꞌe, ohayhu tee rei oirũ-pe. Ndoikói ohayhuve vaꞌe, heꞌi."
43,15,14,"—Ha xe irũ voi peẽ. Xe nheꞌẽ pehendu ramo xe irũ tee voi peẽ. Xe rembigwái, ndaꞌevéi-ma pende-rehe. Mbavaꞌe po ojapo ijáry ndoikwaái voi hembigwái. Ha xe Ru nheꞌẽ ahendu vaꞌekwe gwive, amombeꞌu-ma peẽ-my. Upéa-gwi, Xe rembigwái, ndaꞌevéi-ma pende-rehe. Xe irũ tee-py ae apohenói."
43,15,16,Ndaxe poravóiry vaꞌekwe pene mboꞌeharã. Apoporavo vaꞌekwe ae xe irũrã. Ameꞌẽ vaꞌekwe peẽ-my pene rembiaporã hetave hiꞌa vaꞌe-rami peiko hagwã. Aipota pende rekoha porã porã meme opa eꞌỹ-rehe hiꞌa meme vaꞌe-rami. Ndaipotái hesarái rei pende rekoha porã-rehe. Upéixa ramo oime raẽ vaꞌe-rehe pejerure ramo xe réry-py omeꞌẽ vaꞌerã peẽ-my.  
43,15,17,"Haꞌe jevy-ta peẽ-my, Pejohayhu katu peiko-vy, haꞌe, heꞌi gwemimboꞌe kwéry-pe Hesu."
43,15,18,"“Ndaijaꞌéi pende-rehe teko rei” heꞌi Hesu gwemimboꞌe kwéry-peUpe ramo heꞌi jevy gwemimboꞌe kwéry-pe Hesu:—Ha teko rei katu ndaijaꞌéi xe-rehe. Ãy ndaijaꞌe moꞌãi pende-rehe. Ndaijaꞌéi ramo pende-rehe, pene manduꞌa katu xe-rehe ijaꞌeꞌỹ hagwe-rehe."
43,15,19,"Teko rei reko-rupi peiko ramo raꞌe, gweꞌýi-rami pende rayhu arã raꞌe. Ha apoporavo vaꞌekwe ndapeikovéi-ma hagwã teko rei reko-rupi. Ndapeikói teko rei reꞌýi vaꞌe-rami. Upéa-gwi ndaijaꞌéi pende-rehe teko rei, heꞌi."
43,15,20,"—Haꞌe kuri peẽ-my, Ani, “Hembigwái jepe xe, xe járy-gwi tuvixave vaꞌe voi xe” peje moꞌã pende pyꞌapy-py pendéjehe. Ani pende resarái haꞌe vaꞌekwe-rehe. Xe rereko asy hagwe-rami, pende rereko asy ave vaꞌerã. Xe rendu hagwe-rami, pene nheꞌẽ ave ohendu vaꞌerã."
43,15,21,Teko rei ndoikwaái xe mbouhare-pe. Upéa-gwi koixagwa gwive ojapose vaꞌe ojapo vaꞌerã pende-rehe.
43,15,22,"Ndajúi ramo raꞌe, namombeꞌúi ramo yvypóry-pe raꞌe, ndojekwaái arã raꞌe ipyꞌa kyꞌaha. Ha koꞌánga katu, “Ndajaikwaái voi nhande pyꞌa kyꞌaha” ndikatuvéiry heꞌi ójehe. Hekoha vaiha amombeꞌu teko rei-pe."
43,15,23,Xe-rehe ndaijaꞌéi vaꞌe xe Ru-rehe ndaijaꞌéi ave.
43,15,24,"Ipaꞌũ-rupi xe rembiapo porã porã xeixagwa ojapo vaꞌe ndaipóri. Upéa rehegwa ndajapói ramo raꞌe, ndaipyꞌa kyꞌái arã raꞌe hikwái. Ha koꞌánga katu xe-rehe ohexa kwaa ramo jepe, ndaijaꞌéiry rei xe-rehe. Xe-rehe ndaijaꞌéiry jave xe Ru-rehe ndaijaꞌéiry ave, heꞌi."
43,15,25,"—Yma vaꞌekwe heꞌi Nhandejáry kwatia nheꞌẽ judeu kwéry ohendu vaꞌe. Ãygwa rekorã omombeꞌu-ma voi vaꞌekwe: “Ijaꞌeꞌỹ rei xe-rehe” heꞌi Nhandejáry nheꞌẽ ãygwa rekorã mombeꞌu-vy. Upéa-gwi hembihaikwe-ramima ijaꞌeꞌỹ rei xe-rehe hikwái, heꞌi. "
43,15,26,"—Ha pene pytygwoharã Nheꞌẽ Marangatu tee vaꞌe xe Ru gwigwa voi, anhetegwa tee vaꞌe mombeꞌuha voi. Peẽ-my xe remimbourã voi upe vaꞌe. Xe Ru-gwi xe remimbourã voi. Ou ramo xe mombeꞌu vaꞌerã. “Anhetegwa voi” heꞌi xe-rehe."
43,15,27,"Ha peẽ katu xe anhepyrũ xe rembiapo gwive ãy peve xe moirũ-ma peiko-vy. Upéa-gwi xe mombeꞌu vaꞌerã peẽ ave, heꞌi gwemimboꞌe kwéry-pe Hesu."
43,16,1,"Upe ramo heꞌi jevy gwemimboꞌe kwéry-pe Hesu:—Pende rereko asyharã amombeꞌu-ma peẽ-my. Xe aha rire pende rereko asy vaꞌerã gwĩ pende-rehe ijaꞌeꞌỹ vaꞌe. Pende rereko asy ramo, ndaipotái penhemondýi. Ndaipotái, “Maꞌerã po nhande rereko asy oiko-vy” peje pendéjehe, heꞌi."
43,16,2,—Pene mosẽ vaꞌerã imondo-vy ojeporahéi haty haty-gwi. “Anive peike teĩ” heꞌi arã peẽ-my gwĩ pende-rehe ijaꞌeꞌỹ vaꞌe. Upéi ogwahẽ vaꞌerã peẽ-my pemano hagwã áry. Upe-ma ramo pende jukaharã: “Nhandejáry remimbota-rupi jajuka íxupe” heꞌi moꞌã vaꞌerã pende-rehe.
43,16,3,"Upéixa voi pene moingo asy vaꞌerã hikwái, ndoikwaái-gwi xe Ru rekoha, xe rekoha ndoikwaái-gwi ave."
43,16,4,"Upéixa amombeꞌu-ma peẽ-my pende-rehe ijaꞌeꞌỹ vaꞌe rekorã. Ha upe rire katu pene moingo asy ramo, pene manduꞌa vaꞌerã xe remimombeꞌukwe-rehe peẽ-my, heꞌi íxupe kwéry.Upéi heꞌi jevy gwemimboꞌe kwéry-pe Hesu:—Yma gwive koꞌánga ete peve xe aiko pene paꞌũ-rupi. Upéa-gwi namombeꞌúi peẽ-my pende-rehe ijaꞌeꞌỹ vaꞌe rekorã, heꞌi."
43,16,5,"—Ha koꞌánga katu aha jevy-ta xe xe mbouhare oiko ha-py. Aha-tama jepe aiko-vy, “Kipy tipo ereho-ta?” ndapejéiry xe-vy."
43,16,7,"Ha anhetegwa tee vaꞌe amombeꞌu-ta peẽ-my. Xe apytave ramo pene ndive, naiporãi arã peẽ-my. Ha aha ramo katu iporãve vaꞌerã peẽ-my. Ndahái ramo, nogwahẽi arã ou-vy peẽ-my pene pytygwõharã. Ha aha ramo katu, ambou vaꞌerã peẽ-my pene pytygwõharã."
43,16,8," Ogwahẽ ou-vy ramo pene pytygwõharã Nheꞌẽ Marangatu tee vaꞌe, oikwaa uka vaꞌerã yvypóry kwéry-pe ijapuha, “Jajejavy eꞌỹ vaꞌe voi nhande” heꞌi ramo moꞌã ójehe. Ndojeroviái voi xe-rehe oiko-vy. Upéa-gwi oikwaa uka vaꞌerã íxupe kwéry hembiapo vaikwe. Ha Nheꞌẽ Marangatu tee vaꞌe oikwaa uka ave vaꞌerã íxupe kwéry ijapuha “Onhemonhandejáry rei voi Hesu” heꞌi ramo moꞌã xe-rehe. Ha aha ramo xe Ru oiko ha-py, peẽ ndaxe rexavéi-ma ramo katu, oikwaa uka vaꞌerã íxupe kwéry xe-rehe ijapuha. Ha Nheꞌẽ Marangatu tee vaꞌe oikwaa uka ave vaꞌerã yvypóry kwéry-pe ijapuha, “Nhande rexakwaa rei vaꞌerã voi Nhandejáry. Nhane rembiapo vaikwe-rehe katu nanhane rereko asy moꞌãi” heꞌi rei ramo ójehe. Ha ohexa kwaa-ma ramo anháy ruvixa-rehe gwĩ teko rei-pe omboꞌe mboꞌeha-rehe ndaipuꞌakaveimaha nhande-rehe katu, Nheꞌẽ Marangatu tee vaꞌe oikwaa uka vaꞌerã íxupe Nhandejáry-rehe ijapuha, heꞌi. Series,  Series,  Series, "
43,16,12,"—Hetave voi oĩ xe remimombeꞌuse peẽ-my. Ha ãy amombeꞌu pukuve ramo katu, ipohýive arã peẽ-my."
43,16,13,"Ha upe rire katu Nheꞌẽ Marangatu tee vaꞌe, anhetegwa tee mombeꞌuha ou ramo, oikwaa uka vaꞌerã peẽ-my anhetegwa vaꞌe gwive. Ojehegwigwa vaꞌe nomombeꞌu moꞌãi. Ha hemiendu katu omombeꞌu vaꞌerã. Oiko-ta vaꞌerã pene renonderã omombeꞌu vaꞌerã."
43,16,14,"Xe rehegwa omombeꞌu vaꞌerã peẽ-my. Upéa-gwi xe rekoha porã tee oikwaa uka vaꞌerã. Ha xe rehegwa katu xe Ru rehegwa ave voi. Upéa-gwi haꞌe kuri peẽ-my, Xe rehegwa omombeꞌu vaꞌerã ave peẽ-my Nheꞌẽ Marangatu tee vaꞌe ou ramo, heꞌi gwemimboꞌe kwéry-pe Hesu."
43,16,16,"“Xe rexa jevy ramo, pevyꞌagwasu ete jevy-ma vaꞌerã” heꞌi HesuUpéi heꞌi jevy íxupe kwéry:—Ãy ndaxe rexa are moꞌãi peẽ, heꞌi. —Ha upe rire katu xe rexa jevy vaꞌerã, heꞌi íxupe kwéry Hesu. Ha hemimboꞌe kwéry ndoikwaáiry inheꞌẽ. Heꞌi ojóupe:—“Ãy ndaxe rexa are moꞌãi peẽ. Ha upe rire katu xe rexa jevy-ta” heꞌi kuri nhande-vy. “Aha-gwi xe Ru oiko ha-py” heꞌi kuri nhande-vy, heꞌi ojóupe. —Maꞌerã po, “Ha upe rire katu xe rexa jevy-ta” heꞌi kuri nhande-vy. Mbavaꞌe-rehe nipo heꞌi nhande-vy, ndajaikwaáiry aipo heꞌi ramo, heꞌi ojóupe hikwái Hesu nheꞌẽ-rehe."
43,16,19,"Ha Hesu oikwaa-ma oporanduseha ojéupe. Upéa-gwi heꞌi íxupe kwéry:—Haꞌe kuri peẽ-my, “Ãy ndaxe rexa are moꞌãi peẽ. Ha upe rire katu xe rexa jevy vaꞌerã” haꞌe kuri peẽ-my. Upe vaꞌe xe nheꞌẽ-rehe peporandu randu tipo ojóupe peiko-vy? heꞌi íxupe kwéry."
43,16,20,"—Amombeꞌu-ta peẽ-my anhetegwa tee vaꞌe. Pene rasẽ vaꞌerã pejaheꞌo-vy. Ha teko rei katu ovyꞌa vaꞌerã. Pevyꞌa eꞌỹ vaꞌerã. Ha upe rire katu ndapevyꞌavéi rire, pevyꞌa jevy-ma vaꞌerã peiko-vy."
43,16,21,"Imemby-ta vaꞌe-rami peiko vaꞌerã. Imemby-tama ramo kunha ndovyꞌavéi-ma. Imembytamaha óra-py ohendu-ma ramo gwasy, ndovyꞌavéi-ma. Ha imemby rire-ma katu, ovyꞌa jevy omemby-rehe: “Oiko-ma mitãꞌi. Kunumi raꞌe” heꞌi ojéupe. Upéa-gwi gwasy hagwe-rehe naimanduꞌavéi-ma, heꞌi."
43,16,22,"—Upéixa ete peiko ãy. Imemby-tama vaꞌe-rami peiko. Ãy ndapevyꞌavéi-ma. Ha upe rire katu apohexa jevy-ta. Xe rexa jevy ramo pevyꞌagwasu ete jevy-ma vaꞌerã, heꞌi. —Upe ramo pene mbovyꞌareꞌỹ vaꞌe ndoikovéi-ma vaꞌerã. Pevyꞌa meme ete vaꞌerã, heꞌi."
43,16,23,"—Upe áry-py napeporanduvéi-ma vaꞌerã xe-vy. Amombeꞌu-ta peẽ-my anhetegwa tee vaꞌe. Oime raẽ vaꞌe-rehe pejerure ramo xe Ru-pe xe réry-py, omeꞌẽ vaꞌerã peẽ-my xe Ru."
43,16,24,"Koꞌánga ete peve ndapejeruréiry xe réry-py. Ãy pejerure rure katu xe réry-py. Omeꞌẽ vaꞌerã peẽ-my. Hemimeꞌẽgwe-rehe pevyꞌapa-ma vaꞌerã, heꞌi gwemimboꞌe kwéry-pe Hesu."
43,16,25,“Xe ko xe puꞌakave-ma aiko-vy yvypóry kwéry-rehe” heꞌi HesuUpe ramo heꞌi jevy gwemimboꞌe kwéry-pe Hesu:—Amombeꞌu-ma kuri peẽ-my xe Ru rehegwa nheꞌẽ ambue-py oromboꞌeha-rami. Ha ogwahẽ vaꞌerã xe amombeꞌu porãha áry. Upe áry-py xe Ru rehegwa nheꞌẽ ambue vaꞌe oromboꞌeha-rami namombeꞌuvéi-ma vaꞌerã.
43,16,26,"Upe áry-py pejerure vaꞌerã xe Ru-pe. Xe réry-py pejerure vaꞌerã íxupe. Pejeapysaka katu xe nheꞌẽ-rehe. Pende rekovía ndajerure moꞌãi íxupe. Xe Ru-pe voi katu pejerure vaꞌerã xe réry-py. Xe rayhu-gwi peẽ haꞌe katu pende rayhu ave. “Nhandejáry-gwi ou vaꞌekwe nipo raꞌe Hesu” peje-gwi xe-rehe, pende rayhu ave haꞌe. Upéa-gwi xe Ru-pe voi katu pejerure vaꞌerã."
43,16,28,"Xe ko asẽ vaꞌekwe xe Ru oiko ha-gwi aju-vy. Ko yvy-py aju vaꞌekwe. Ha koꞌánga katu aheja jevy-ta ko yvy aha-vy. Xe Ru oiko ha-py aha jevy-ta, heꞌi gwemimboꞌe kwéry-pe Hesu."
43,16,29,"Upe ramo heꞌi íxupe hikwái:—Ãy katu eremombeꞌu porã-ma ore-vy. Nde rehegwa nheꞌẽ neremombeꞌuvéi-ma ambue-py ore mboꞌeha-rami, heꞌi. —Opambaꞌe kwaaha voi nipo nde raꞌe, heꞌi. —Oroikwaase vaꞌe ereikwaa uka ore-vy. Ãy noroporandu moꞌãvéi-ma nde-vy. Upéa-gwi Nhandejáry-gwi ereju vaꞌekwe nipo raꞌe, heꞌi íxupe hemimboꞌe kwéry."
43,16,31,Ha Hesu heꞌi:
43,16,33,"—Koixagwa peẽ-my xe remimombeꞌu voi. Aipota xe moirũ pende pyꞌagwapy hagwã. Pene moingo asy vaꞌerã teko rei. Pene moingo asy ramo jepe, ani joty pekyhyje teĩ. Ndaipuꞌakái vaꞌerã pende-rehe teko rei. Xe ko xe puꞌakave-ma aiko-vy xe rendu eꞌỹha-rehe. Upéa-gwi ani pekyhyje teĩ teko rei-gwi, heꞌi gwemimboꞌe kwéry-pe Hesu."
43,17,1,"“Xe irũ-rehe ajerure-ma nde-vy” heꞌi Nhandejáry-pe Hesu gwemimboꞌe-reheUpéa heꞌi rire, hovayva Hesu ombojeupi onheꞌẽ Nhandejáry-pe:—Ogwahẽ-ma ou-vy xe aha hagwã óra, xe Ru, heꞌi íxupe. —Nde raꞌy voi xe, heꞌi Gwu-pe. —Xe reko porãha ehexa uka katu ahexa uka hagwã nde reko porãha."
43,17,2,"Yma vaꞌekwe nde katu xe moingo entéro yvypóry gwive jaryrã, xe amoingove hagwã ne rembiporavo vaꞌe gwive ne ndive oiko hagwã opa eꞌỹ reheve."
43,17,3,Ha xe remimoingove katu ohexa kwaa porã nde-rehe nde rekoha. Ne anho Tupã tee voi. Ne ramigwa ndaipóri. Ha xe ne remimbou voi. Xe rekoha ohexa kwaa porã ave xe-rehe xe remimoingove. Upéa-gwi ehexa uka katu xe reko porãha.
43,17,4,Yvypóry-pe ahexa uka-ma nde reko porãha. Eremeꞌẽ vaꞌekwe xe rembiaporã gwive ajapo-ma katu.
43,17,5,"Ko yvy oiko eꞌỹ mboyve xe tuvixa mbaꞌe-ma aiko ne ndive vaꞌekwe. Koꞌánga ne ndive aiko hagwe-rami, xe moingo jevy katu, xe Ru. Xe mbotuvixa mbaꞌe jevy katu."
43,17,6,—Yvypóry paꞌũ-gwi ereiporavo vaꞌekwe xe irũrã eremeꞌẽ hagwã xe-vy. Íxupe aikwaa uka-ma nde rekoha. Ne rembiporavo nde reꞌýi voi. Upéi eremeꞌẽ vaꞌekwe xe-vy xe reꞌyirã. Ne nheꞌẽ ohendu hikwái.
43,17,7,"Koꞌánga katu, “Nhandejáry remimeꞌẽgwe voi íxupe nipo raꞌe” heꞌi eremeꞌẽ vaꞌekwe-rehe xe-vy. Xe-vy ne remimombeꞌu amombeꞌu íxupe. Ha xe remimombeꞌu katu ohendu voi hikwái. “Nhandejáry-gwi ou nipo raꞌe Hesu. Ombou nipo raꞌe íxupe Nhandejáry” heꞌi nhande-rehe hikwái."
43,17,9,—Ha teko rei-rehe katu ndajerure moꞌãi nde-vy. Xe-vy ne remimeꞌẽgwe-rehe ae ajerure-ta nde-vy. Nde reꞌýi voi. Upéa-gwi ajerure-ta nde-vy hese. Xe areko vaꞌe gwive ne mbaꞌe ave. Ha nde erereko vaꞌe gwive xe mbaꞌe ave. Ha xe remimboꞌe katu xe-vy ne remimeꞌẽgwe xe irũrã ohexa uka-ma xe reko porã teeha.
43,17,11,"Ãy katu aha-ta xe nde ereiko ha-py. Ndaiko moꞌãvéi-ma ko yvy ári. Ha xe remimboꞌe katu oiko joty vaꞌerã ko yvy ári. Nde reko marangatu voi, xe Ru. Ne nheꞌẽ-rupi aikwaa uka-ma kuri íxupe kwéry nde rekoha. Ãy nde réry-py enhangareko porã katu hese ijoja meme oiko-vy hagwã. Peteĩxa nhande, nhande jojaha-rami, aipota ijoja ave onhondive hikwái."
43,17,12,"Hendive xe aime jave ko yvy ári, anhangareko hese aiko-vy nde réry-py, ahexa uka íxupe vaꞌekwe-py. Anhangareko porã hese aiko-vy. Avave ndaxe rejái oho-vy. Peteĩ vaꞌe moꞌã xe reja kuri oho-vy. Xe irũ tee eꞌỹ vaꞌe upéa anhaygwasu rembieraha. Yma hekorã omoĩ vaꞌekwe kwatia-rehe. Upéa-gwi hembihaikwe-rami naxe moirũvéi-ma ãy."
43,17,13,—Koꞌánga aheja-tama ko yvy aha-vy nde ereiko ha-py. Ha aime jave katu kóa xe nheꞌẽ amombeꞌu íxupe kwéry ovyꞌa hagwã. Xe avyꞌaha-rami aipota ovyꞌapa hikwái.
43,17,14,"Ne nheꞌẽ amombeꞌu-ma kuri íxupe ha teko rei katu ndaijaꞌéi-ma hese. Teko rei reko-rupi aiko eꞌỹha-rami, xe irũ ave ndoikovéi-ma heko-rupi. Upéa-gwi ndaijaꞌevéi-ma hese teko rei."
43,17,15,"“Eipeꞌa katu íxupe heraha-vy ko yvy-gwi” ndaꞌe moꞌãi nde-vy. Haꞌe-ta ae, “Eresende katu íxupe. Anháy reko eꞌỹ-rupi oiko hagwã eresende katu” haꞌe-ta ae nde-vy hese kwéry."
43,17,16,Teko rei reko-rupi xe aiko eꞌỹha-rami xe irũ ave ndoikovéi-ma heko-rupi.
43,17,17,"Teko rei reko-rupi ndoikovéi-gwi, ipotĩ-magwi eheja katu toiko ne irũ tee ramo. Anhetegwa tee vaꞌe ne nheꞌẽ. Ne nheꞌẽ rendu ramo emoingo katu ne irũ tee ramo."
43,17,18,"Yvypóry kwéry-pe amombeꞌu hagwã xe mbou vaꞌekwe. Upéixa ete, “Tapeho opa-rupi xe mombeꞌu-vy” haꞌe kuri xe irũ-pe. Ãy apena hese-gwi, napenavéi-ma xéjehe. Hekovia ae amano hagwã-rami aĩ. Nde-vy anhemeꞌẽ-ta ne irũ tee ramo oiko hagwã xe irũ."
43,17,20,"—Xe irũ-rehe ajerure-ma nde-vy. Ha koꞌánga katu xe irũ nheꞌẽ renduharã-rehe ave ajerure-ta ave. Inheꞌẽ rendu-gwi ojerovia-ma vaꞌerã xe-rehe. Xe-rehe ojerovia vaꞌerã-rehe ajerure-ta nde-vy peteĩxa ijoja tee hagwã xe-rehe ojerovia vaꞌe gwive. Nde ko xe moirũha-rami, xe Ru, xe oromoirũha-rami ave, aipota peteĩxa nhane moirũ hikwái, “Nhandejáry remimbou voi nipo raꞌe Hesu” heꞌi hagwã xe-rehe yvypóry."
43,17,22,"Nde rekoha erehexa uka xe-vy vaꞌekwe-rami, ahexa uka ave kuri íxupe xe rekoha peteĩxa ijoja tee hagwã oiko-vy. Nhande nhande jojaha-rami aipota ijoja ave hikwái."
43,17,23,"Peteĩxa amoirũ íxupe. Peteĩxa ave xe moirũ nde. Upéixa jaiko haꞌe kwéry ijoja porã tee hagwã. Ijoja porã tee ramo, “Nhandejáry remimbou voi nipo raꞌe Hesu” aipota heꞌi vaꞌerã xe-rehe teko rei. Aipota heꞌi vaꞌerã, “Hesu-pe ohayhuha-rami Nhandejáry, Nhandejáry reroviaha ave hembiayhu voi nipo raꞌe” heꞌi vaꞌerã."
43,17,24,"—Ãy, xe Ru, ko vaꞌe xe-vy ne remimeꞌẽgwe voi xe irũrã. Xe aiko ha-rupi, aipota xe moirũ ave. Ndoikói výteri ramo ko yvy xe rayhu vaꞌekwe ereiko-vy. Upéa-gwi xe mombaꞌegwasu vaꞌekwe xe rereko-vy. Ãy aipota xe moirũ xe mombaꞌegwasuha ohexa hagwã hikwái."
43,17,25,"Nde ko erejejavy eꞌỹ vaꞌe, xe Ru. Teko rei katu nde kwaa eꞌỹha voi. Xe ko ae nde kwaaha voi. Ha xe irũ katu oikwaa-ma nde xe mbouhare."
43,17,26,"Aikwaa uka vaꞌekwe íxupe nde rekoha aiko-vy. Ãy aikwaa uka jevy-ta aiko-vy, xe rayhuha-rami ereiko-vy, ojohayhu porãve rãve hagwã ave. Peteĩxa amoirũse ave íxupe kwéry, heꞌi Nhandejáry-pe onheꞌẽ ombojeupi-vy."
43,18,1,"  Upe oração ojapo rire, Hesu osẽ oho-vy gwemimboꞌe kwéry ndive. Cedrom y rupagwe-rupi ohasa ojeꞌói-vy. Upe-py oĩ yvotyty. Upe-py oike oho-vy hikwái."
43,18,2,"Upe vaꞌe yvotyty-py onhomboaty aty vaꞌe gwemimboꞌe kwéry ndive. Upéa-gwi Judas, Hesu pyhyharã-pe omombeꞌu vaꞌerã oikwaa voi yvotyty."
43,18,3,"Upéixa ramo Hesu piári oho upe-py. Hendive oho soldado kwéry. Polícia paꞌi ruvixa remimondo vaꞌe, fariseu remimondo vaꞌe ave indive oho. Gwesapeharã ave ogweraha. Gwataendyrã ave ogweraha. Ikutu hagwã reheve oho."
43,18,4,Ha Hesu oikotaha gwive oikwaapa voi. Upéa-gwi oho ohogwaitĩ joty íxupe:—Kivaꞌe-pe tipo peheka peiko-vy? heꞌi oporandu-vy soldado kwéry-pe Hesu.Ha soldado kwéry heꞌi íxupe:
43,18,6,"“Xe voi ko haꞌe” heꞌi-ma ramo Hesu, onhemondýi hikwái. Ogwevi moꞌã ramo hoꞌa ojeꞌói-vy yvy-py soldado kwéry."
43,18,7,"Ha Hesu oporandu jevy íxupe kwéry:—Kivaꞌe-pe tipo peheka? heꞌi jevy íxupe kwéry.—Nazaré pygwa Hesu oroheka vaꞌe, heꞌi jevy íxupe."
43,18,8,"—Xe voi ko haꞌe, haꞌe-ma kuri peẽ-my. Néi. Xe voi xe reka peiko-vy ramo, peheja katu toho xe irũ gwéry, heꞌi soldado kwéry-pe."
43,18,9,Upéa heꞌi oiko hagwã heꞌi hagwe-rami. Heꞌi-ma kuri Gwu-pe: “Ne remimeꞌẽgwe-rehe anhangareko porã porã aiko-vy. Ndojehesa rerovái xéhegwi avave” heꞌi kuri gwemimboꞌe kwéry-rehe. Upéa-gwi ãy heꞌi: “Peheja katu toho xe irũ gwéry” heꞌi.
43,18,10,"Upe-ma ramo Simão Pedro ohekýi hyru-gwi okyse. Omopuꞌã-vy oikytĩ-ma paꞌi ruvixagwasu rembigwái-pe, Malco héry vaꞌe-pe. Oinambijo-ma íxupe. Ijakatúa kotygwa oikytĩ íxugwi inambi."
43,18,11,"Upéi heꞌi Pedro-pe Hesu:—Emoĩ jevy katu hyru-py nde kyse, heꞌi. —Nhandejáry nheꞌẽ-py ahasa asy vaꞌerã. Ani, “Ndohasa asy moꞌãi Hesu” ere erenhemongeta-vy teĩ nde pyꞌapy-py, heꞌi Pedro-pe."
43,18,12,"Ogweraha Hesu-pe Anás róga-py hikwáiUpe rire soldado kwéry huvixa ndive, judeu remimbou polícia ave oipyhy Hesu-pe oipokwa-ma heraha-vy. Ogweraha ranhe Anás róga-py. Ha Anás katu Caifás ratyu. Ha Caifás upe vaꞌe roꞌy-py paꞌi ruvixagwasu ramo opyta. Upe vaꞌe heꞌi-ma kuri judeu ruvixa kwéry-pe: “Peẽ-my iporãve arã nhande rekovia peteĩ vaꞌe omano ramo” heꞌi kuri Hesu-rehe. Ha upéi katu ogweraha íxupe Anás róga-py."
43,18,15,"  Ha Simão Pedro outro Hesu remimboꞌe ndive oho hapykwéri. Pe outro hemimboꞌe katu paꞌi ruvixagwasu kwaaha. Upéa-gwi oike paꞌi ruvixa róga kakwaa-py Hesu rapykwéri. Ha Pedro katu opyta oka-py. Okẽ-my rei oĩ. Upéi pe outro hemimboꞌe paꞌi ruvixagwasu kwaaha osẽ jevy ou-vy omombeꞌu paꞌi rembigwái-pe okẽ-rehe onhangareko vaꞌe-pe. Upe-ma ramo oheja Pedro oike:—Eike katu, heꞌi íxupe paꞌi rembigwái. Oike rire heꞌi jevy Pedro-pe paꞌi rembigwái:—Nde tipo ndahaꞌéi Hesu remimboꞌe, heꞌi oporandu-vy íxupe.—Ndahaꞌéi xe, heꞌi moꞌã."
43,18,18,Roꞌy eterei voi. Upéa-rehe paꞌi rembigwái kwéry polícia ndive ohatapy raꞌe ojepeꞌe hagwã. Ãy onhemboꞌy tata ypy-py ojepope okwa-vy. Ipaꞌũ-my ave Pedro ojepope oĩ-vy.
43,18,19,  Ha upéi katu paꞌi ruvixagwasu oporandu Hesu-pe hemimboꞌe kwéry-rehe.—Mbavaꞌe eremombeꞌu ijaty vaꞌe-pe? heꞌi íxupe oporandu-vy.
43,18,22,"Upe-ma ramo peteĩ polícia upe-py oĩ vaꞌe ohovapete íxupe:—Maꞌerã po nde pyꞌagwasu-ma upéixa ere hagwã paꞌi ruvixagwasu-pe, heꞌi íxupe pe polícia.Upéi Hesu heꞌi:"
43,18,23,"—Ereikwaa ramo xe nheꞌẽ porã eꞌỹha, emombeꞌu katu a pygwa-pe xe apuha. Ha xe nheꞌẽ porã ramo jepe, maꞌerã katu xe rovapete rei? heꞌi polícia-pe."
43,18,25,"  Upe ramo Pedro opuꞌã joty ojepeꞌe oĩ-vy tata ypy-py. Ha oporandu íxupe upe pygwa:—Nde tipo ndahaꞌéi Hesu remimboꞌe? heꞌi íxupe.—Nahániry xe, heꞌi joty moꞌã. —Ndahaꞌéiry Hesu remimboꞌe xe, heꞌi moꞌã upe pygwa kwéry-pe."
43,18,26,"Upéi oporandu íxupe paꞌi ruvixagwasu rembigwái vaꞌe. Inambikytĩpyre reꞌýi voi. Ha upéi katu oporandu íxupe:—Nde tipo Hesu irũ? heꞌi. —Yvotyty-py nde orohexa voi kuri, heꞌi íxupe hembigwái."
43,18,27,"—Xe ndaikói kuri, heꞌi jevy moꞌã Pedro.Upe-ma ramo osapukái-ma gáju."
43,18,28,"  Ha upéi katu oipyhy jevy-ma Hesu-pe heraha-vy hikwái. Osẽ Caifás róga-gwi ojeꞌói hagwã mburuvixagwasu róga kakwaa-py. Voi ogwahẽ ojeꞌói-vy upe-py. Ha judeu ruvixa kwéry ndoikéiry mburuvixa róga-py. Pe mburuvixa ndahaꞌéi judeu kwéry vaꞌe. Heko-rupi oiko eꞌỹ-gwi ndoikéiry koty-py. Judeu kwéry eꞌỹ vaꞌe koty-py ndoikéiry. Heꞌi judeu ruvixa kwéry:—Jaike ramo nhande kwéry eꞌỹ vaꞌe róga-py nhanhemongyꞌa arã. Aipo ramo, nhanhemongyꞌa ramo, ndikatúi arã jakaru aretegwasu-py, heꞌi ójehe kwéry.Ha judeu ruvixa kwéry okaruse voi aretegwasu-py. Upéa-gwi ndoikéiry voi mburuvixagwasu róga-py."
43,18,29,"Upéixa ramo mburuvixagwasu Pilatos osẽ ou-vy koty-gwi:—Mbavaꞌe tipo ojapo vai raꞌe peru hagwã, heꞌi oporandu-vy judeu ruvixa kwéry-pe."
43,18,30,"—Nahembiapo vaíry ramo raꞌe, ndorogwerúi arã raꞌe íxupe nde ha-py, heꞌi joty hese mburuvixa-pe."
43,18,31,"—Néi, heꞌi Pilatos. —Peẽ ko peraha katu íxupe pende reko-rupi pejapo hagwã hese, heꞌi íxupe kwéry.Upéi heꞌi judeu ruvixa kwéry:—Nderejuka ukaséiry joty ore-vy hembiapo vai vaꞌe, heꞌi. —Ne nheꞌẽ-py mante ojuka vaꞌerã hembiapo vai vaꞌe, heꞌi mburuvixa-pe."
43,18,32,Ha Hesu katu onhemombeꞌu-ma kuri mbaꞌéixa omano-ta. Ãy onhemombeꞌu hagwe-ramima oiko-tama voi. Onhemombeꞌu hagwe-ramima onheꞌẽ-ma ãy judeu ruvixa kwéry.
43,18,33,"Ha upéi katu mburuvixa oike jevy koty-py ohenói tou Hesu. Ou ramo, oporandu íxupe:—Nde tipo judeu kwéry ruvixagwasu vaꞌe? heꞌi íxupe mburuvixa Pilatos."
43,18,34,"Ha Hesu heꞌi:—Ndejehegwi rei paraꞌe ereporandu xe-vy xe kwaa hagwã. Xe mombeꞌu paraꞌe nde-vy, heꞌi mburuvixa-pe. —Ndahaꞌéiry xe judeu kwéry vaꞌe. Nde reꞌýi ae paꞌi ruvixa kwéry ave nde reru-ma ne moĩ xe po-py. Mbavaꞌe tipo erejapo raꞌe? heꞌi íxupe Pilatos. Upéi Hesu heꞌi:—Xe ko mburuvixagwasu jepe, namandái vaꞌe yvypóry-rehe, heꞌi. —Amanda ramo hese kwéry raꞌe, aheja arã raꞌe xe irũ onhorairõ xe-rehe. Aheja arã raꞌe xe resende judeu kwéry-gwi. Ko yvy arigwa-rami katu namandái vaꞌe voi, heꞌi mburuvixa-pe."
43,18,37,"—Aipo ramo, nde mburuvixagwasu voi raꞌe, heꞌi íxupe Pilatos.Upéi heꞌi Hesu:—Mburuvixagwasu-py xe renói-ma kuri, heꞌi. —Xe ko ndaju reíry vaꞌekwe ko yvy ári. Anhetegwa tee vaꞌe mombeꞌuharã xe aiko-ma vaꞌekwe ko yvy-rehe. Ha anhetegwa reroviaha gwive katu xe nheꞌẽ ohendu ave arã, heꞌi mburuvixa-pe."
43,18,38,"—Mbavaꞌe nipo anhetegwa vaꞌe, heꞌi Hesu-pe Pilatos.  —Páscoa aretegwasu-py peteĩ preso oĩ vaꞌe apoi-ta vaꞌe íxugwi. Pende reko-rupi apoi íxugwi, heꞌi. —Aipo ramo, peipota tipo xe apoi pende ruvixagwasu Hesu-gwi, heꞌi judeu kwéry-pe."
43,18,40,"Upe-ma ramo entéro judeu kwéry vaꞌe gwive onheꞌẽ hatã-ma osapukái-vy hikwái:—Nahániry, heꞌi. —Hesu-pe katu ndoroipotáiry erepoi. Barrabás ae oroipota erepoi, heꞌi mburuvixa-pe judeu kwéry.Ha Barrabás katu oporasakeahaty voi."
43,19,1,"Ha upéi katu Pilatos omanda Hesu-rehe:—Peipyhy katu Hesu-pe peraha-vy. Pembopi mbopi katu íxupe heraha-vy, heꞌi omanda-vy Hesu-rehe."
43,19,2,"Upe ramo soldado kwéry oipyhy ombopi íxupe. Upéi nhuatĩ-gwi ojapo íxupe inhakã rehegwarã. Ijegwaka raꞌanga ojapo omoĩ hagwã inhakã-rehe hikwái. Omonde hese ao pytã vaꞌe, mburuvixa omonde vaꞌe."
43,19,3,"Upéi peteĩ teĩ ogwahẽ ou-vy hovagwy-py. Imboete raꞌanga anga-vy ou hovagwy-py.—Toiko are katu, toiko are katu, judeu ruvixagwasu, heꞌi onhembohory-vy Hesu-rehe.Ohovapete pete íxupe."
43,19,4,"Upe-ma ramo Pilatos osẽ jevy koty-gwi oho-vy heꞌi judeu kwéry-pe:—Pejeapysaka katu xe nheꞌẽ-rehe. Anohẽ jevy-ta íxupe xe haꞌe vaꞌe hese peikwaa porã hagwã. Hesu rembiapo vaikwe ndajohúiry voi, heꞌi judeu kwéry-pe Hesu-rehe. Heꞌi rire-ma osẽ jevy-ma ou-vy koty-gwi Hesu. Inhakã-rehe oĩ nhuatĩ-gwi ijegwaka raꞌanga. Ao puku pytã vaꞌe-py onhemonde-ma ou-vy. Osẽ-ma ramo:—Pehexa katu íxupe. Ou-ma katu. Pemaꞌẽ katu hese, heꞌi Hesu-rehe Pilatos."
43,19,6,"Ohexa-ma ramo íxupe paꞌi ruvixa kwéry polícia kwéry ave onheꞌẽ hatã-ma osapukái-vy:—Ejuka katu íxupe. Kurusugwasu-rehe ejuka katu íxupe, heꞌi Hesu-rehe osapukái joa joa-vy hikwái.—Nahembiapo vaíry vérami ko xe-vy, heꞌi. —Upéa-gwi peẽ perahase ramo katu, peraha katu íxupe pehupi hagwã imoĩ-vy kurusu-rehe omano hagwã, heꞌi judeu kwéry-pe."
43,19,7,"Upéi haꞌe kwéry heꞌi: “Xe ko Nhandejáry raꞌy” heꞌi moꞌã ójehe. Ha ore katu ore rembypy Moisés remimombeꞌukwe tekoha-rupi joty oroiko vaꞌe. Hesu ae nainheꞌẽ rendúi. Upéa-gwi iporã katu ejuka íxupe, heꞌi moꞌã mburuvixa-pe Hesu-rehe hikwái."
43,19,8,"“Hesu Nhandejáry raꞌy” heꞌi-ma ramo, omongyhyjeve íxupe judeu kwéry nheꞌẽ. Oike jevy koty-py oporandu Hesu-pe:—Ki-gwi tipo ereju raꞌe? heꞌi íxupe.Ha Hesu okirirĩ íxugwi. Mbaꞌeve ndeꞌíry mburuvixa-pe."
43,19,10,"Upéa-rehe oporandu jevy íxupe:—Maꞌerã po neremombeꞌúi raꞌe xe-vy? heꞌi. —Ejeapysaka katu xe nheꞌẽ-rehe, heꞌi. —Xe ko amanda vaꞌe nde-rehe, heꞌi. —Apoi-ta paraꞌe ndéhegwi. Orojuka uka-ta paraꞌe kurusu-rehe, heꞌi íxupe Pilatos."
43,19,11,"Upe ramo Hesu heꞌi:—Nhandejáry nheꞌẽ-py mante eremanda xe-rehe ereiko-vy, heꞌi íxupe. —Ne rembiapo vai-ma xe-rehe. Ha judeu ruvixa nde-vy xe juka ukase vaꞌe katu hembiapo vaivete-ma xe-rehe, heꞌi mburuvixa-pe Hesu."
43,19,12,"Upéa ohendu ramo opoise ise moꞌã íxugwi. Ha judeu kwéry onheꞌẽ hatã jevy-ma íxupe:—Mburuvixagwasu César katu ndojohu porãi onhemomburuvixa vaꞌe-pe gwive. Upéa-gwi erepoi ramo íxugwi, ndojohu porãi vaꞌerã erejapose vaꞌe Hesu-rehe, heꞌi Pilatos-pe hikwái."
43,19,13,"Upéa ohendu ramo, heꞌi ogwenohẽ jevy hagwã Hesu-pe koty-gwi. Osẽ rire-ma, ogwapy-ma Pilatos oĩ-vy mburuvixa ogwapy haty-py. Upe opuꞌã oĩ vaꞌe ita-gwi ojapo vaꞌekwe ári ogwapy. Ha hebreu nheꞌẽ-py katu ohenói Gabatá-py. Ha upéi katu haimete-ma larose. Oiko-tama páscoa aretegwasu. Upe-ma ramo heꞌi judeu kwéry-pe Pilatos:—Pende ruvixagwasu ko ou-ma, heꞌi Hesu-rehe."
43,19,15,"Ha haꞌe kwéry katu:—Emboja katu, emboja katu imoĩ-vy kurusu-rehe omano hagwã, heꞌi joa onheꞌẽ hatã-vy hese.—Pende ruvixagwasu ko peipota tipo xe ajuka íxupe, heꞌi oporandu-vy judeu kwéry-pe.Upe ramo heꞌi paꞌi ruvixa kwéry:—Mburuvixagwasu César anho voi ko ore ruvixa vaꞌe, heꞌi moꞌã Pilatos-pe hikwái."
43,19,16,Upe-ma ramo Pilatos ojapo haꞌe kwéry hemimbota. Heꞌi omboja hagwã Hesu-pe imoĩ-vy kurusugwasu-rehe.Upéi ogweraha-ma íxupe omboja hagwã-py hikwái.
43,19,17,"  Ha upéi katu Hesu osẽ oho-vy. Onhemboja hagwã kurusu-rehe oĩ-vy hagwã-py oho. Kurusugwasu ogweraha hoꞌyrã ojave oho-vy. Akã rendaty-py ojeꞌe ha-py ogweraha íxupe. Ha hebreu nheꞌẽ-py katu ohenói Gólgota-py. Ha upéi katu ogwahẽ rire oho-vy upe-py, omboja íxupe imoĩ-vy kurusugwasu-rehe. Mokõi hembiapo vai vaꞌe katu ave ohupi yvate. Hesu yke-rehe joja omoĩ íxupe kurusugwasu-rehe. Imbyte-py oĩ Hesu. Ha Pilatos katu ohai imombeꞌu hagwã:—Emoĩ katu kurusu-rehe Hesu akã ári, heꞌi omanda-vy. —“Ko vaꞌe Hesu Nazaré pygwa judeu kwéry ruvixagwasu voi” heꞌi hagwã hese, heꞌi omanda-vy Pilatos. Peteĩ nheꞌẽ ambue mbue-py ohai imoĩ-vy. Ohai hebreu nheꞌẽ-py, ohai latim nheꞌẽ-py. Grego nheꞌẽ-py ohai ave. Ha upéi katu heta judeu ou omonheꞌẽ ohai vaꞌekwe. Hiꞌagwĩ oĩ pe tetã-gwi Hesu rupi hagwe-py. Series,  Upéa-gwi paꞌi ruvixagwasu ojeꞌói Pilatos oiko ha-py:—“Judeu ruvixagwasu” ani erehai teĩ. “Xe judeu ruvixa voi ko, heꞌi moꞌã ójehe” ehai ae katu, heꞌi íxupe judeu ruvixa kwéry. Ha Pilatos nohendúiry joty inheꞌẽ:—Upéixa ahai-ma kuri. Ndaipeꞌa moꞌãvéi-ma xe ahai vaꞌekwe, heꞌi judeu ruvixa kwéry-pe. Ha irundy soldado katu omboja rire Hesu-pe imoĩ-vy kurusu-rehe, oipyhy ijaokwe ombojaꞌo jaꞌo peteĩ teĩ ojóupe. Ha ikamisa pukukwe katu oipyhy ave. Onhembovyvy eꞌỹ vaꞌe."
43,19,24,Upéixa ramo heꞌi soldado:heꞌi Hesu rehegwarã omombeꞌu-vy. Upéa-gwi hembihaikwe-rami voi ãy ojapo Hesu aokwe-rehe.
43,19,25,"Ha upéi katu oĩ irundy kunha kurusu rovagwy-py. Oĩ Hesu sy. Upéi ikypyꞌýry ave. Upéi Maria Madalena ave, Clopas rembireko Maria ndive."
43,19,26,"Upe ramo Hesu ohexa-ma osy-pe. Ijyke-rehe xe anhemboꞌy aĩ-vy. Xe hemimboꞌe hembiayhu vaꞌe. Xe rexa-ma ave. Ore rexa ramo, heꞌi osy-pe:—Ne memby voi upe vaꞌe, heꞌi osy-pe xe-rehe. Upéi heꞌi xe-vy:—Nde sy voi upe vaꞌe, heꞌi xe-vy osy-rehe.Ha upe rire katu xe róga-py araha Hesu sy oiko hagwã xe ha-py."
43,19,28,"  Ha upéi katu Hesu: “Ajapo vaꞌerã gwive ajapopa-ma voi” heꞌi ojéupe. Ha Nhandejáry kwatia nheꞌẽ kwaaha voi Hesu. Heꞌi vaꞌekwe Nhandejáry kwatia nheꞌẽ, “Xe yꞌuhéi-ma” heꞌi Hesu rekorã omombeꞌu-vy. Upéa-gwi hembihaikwe-rami:—Xe yꞌuhéi-ma, heꞌi ójehe."
43,19,29,"Upe-py oĩ uva rykwere hepy eꞌỹ vaꞌe ryru. Upéi bucha omoakỹ. Yvyra apy-rehe, hissopo héry vaꞌe apy-rehe omoĩ imondo-vy íxupe. Oipyte uka hoꞌu uka-vy íxupe."
43,19,30,"Hoꞌu rire-ma:—Ajapo vaꞌerã gwive, ajapopa-ma voi, heꞌi ójehe.Heꞌi rire, onhakã reity-ma omano-ma."
43,19,31,"Oikutu kyse puku-py Hesu arokã-myVierne omano Hesu. Ikoꞌẽ-my, sábado, oiko-ta aretegwasu. Omboete eterei upe vaꞌe arete judeu kwéry. Upéa-gwi oipota omano pyaꞌe:—Naiporãi oĩ arete-py omano hagwã-rami joty, heꞌi ojóupe judeu ruvixa kwéry.Upéa-gwi oho ojeꞌói-vy mburuvixa Pilatos oiko ha-py:—Ere katu omopẽ hagwã kurusu-rehe oĩ vaꞌe retyma omano pyaꞌe hagwã, heꞌi. —Ha upe rire katu eipeꞌa uka mani kurusu-gwi, heꞌi íxupe judeu ruvixa kwéry."
43,19,32,Upe ramo oho soldado omopẽ hetyma. Hesu yke-rehe ohupi vaꞌekwe-pe omopẽ hetyma. Upéi outro ijyke-rehe ohupi vaꞌekwe-pe omopẽ ave hetyma.
43,19,33,"Ha ogwahẽ ramo katu oho-vy Hesu oĩ ha-py:    heꞌi vaꞌekwe Nhandejáry kwatia nheꞌẽ Hesu rekorã omombeꞌu-vy. Upéa-gwi hembihaikwe-rami katu ojapo-ma hese hikwái. Series, "
43,19,38,"  Ha upe rire katu Arimatéia tetã mygwa José héry vaꞌe ogwahẽ oho-vy Pilatos oiko ha-py. Upe-py oho ojerure hagwã Hesu retekwe-rehe:—Arahase amoĩ hagwã itakwa-py hetekwe, heꞌi Hesu-rehe oporandu-vy íxupe.—Eraha katu hetekwe, heꞌi íxupe Pilatos.Ha José katu Hesu nheꞌẽ renduha voi. Henduha jepe ikyhyje judeu ruvixa kwéry-gwi. Upéa-gwi teta-py nomoirũiry voi vaꞌekwe Hesu-pe. Ãy katu José oho-ma ogweraha-vy Hesu retekwe. Hendive oho ave Nicodemos héry vaꞌe. Upe vaꞌe Hesu rexa-vy oho vaꞌekwe. Pyhare oho vaꞌekwe. Ãy oho haꞌe José ndive. Heta ogweraha hyakwã vaꞌe babosa mirra ndive héry vaꞌe. Quarenta e cinco kilo ogweraha."
43,19,40,"Mokõive oipyhy hetekwe. Omohyakwã rire ae ao, onhugwã hetekwe ao-py. Upéa ojapo vaꞌe judeu kwéry omano vaꞌekwe-pe heko-rupi ojaty rekovia omoĩ hagwã hetekwe itakwa-py."
43,19,41,Hesu rupi hagwe-py oĩ yvotytygwasu. Upe-py oĩ itagwasu ikwa pyahu vaꞌe. Haꞌe-py nomoĩry vyteri hetekwe.
43,19,42,"Hiꞌagwĩ voi oĩ upe yvotytygwasu. Ha sábado, judeu kwéry opytuꞌuha áry katu oiko-tama ave. Upéa-gwi pyaꞌe omoĩ hetekwe itakwa-py. Ha itagwasu-pe ave omboty."
43,20,1,"  Ha upéi domingo voi ramo, pyharevete kwarahy hembipe rei vyteri ramo, pytũ para para vyteri jave oho. Oho ohexa hagwã Hesu retekwe Maria Madalena. Upe-py ogwahẽ oho-vy ramo, ohexa-ma itagwasu imbotyhare."
43,20,2,"Ojepeꞌa-ma oĩ-vy. Upéa ohexa-ma ramo, oripara jevy imombeꞌu ou-vy. Ogwahẽ ou-vy Pedro oiko ha-py. Xe Hesu remimboꞌe inhirũ tee vaꞌe aiko ha-py ave ou omombeꞌu:—Oipeꞌa raꞌe hikwái Nhandejáry Hesu retekwe-pe. Kipy po ogweraha omoĩ hagwã raꞌe íxupe? heꞌi ore-vy ou-vy Hesu rehegwa omombeꞌu-vy."
43,20,3,Upe-ma ramo ore mokõive vaꞌe oroho orohexa hagwã hetekwe rendagwe-py. Pedro ndive xe aha. Ororipara oroho-vy. Ha xe hatãve aripara. Xe ranhe agwahẽ aha-vy upe-py.
43,20,5,Agwahẽ-ma ramo ajeayvy hetekwe rendagwe ahovapyexa hagwã. Ijaokwe imorotĩ porã vaꞌe ahexa inhugwã hagwe mate oĩ ramo. Ha ndaikéiry. Xe rapykwéri ogwahẽ ou-vy Simão Pedro ave. Ou-ma oike-ma itakwa rye py-py. Ijaokwe imorotĩ vaꞌe mante ave ohexa. Inhugwã hagwe moꞌã oĩ. Upe hovahoꞌi hagwe noĩry ijaokwe imorotĩ vaꞌe ndive. Upe vaꞌe anho oĩ.
43,20,8,"Upéi xe agwahẽ ranhe vaꞌekwe, aike ave vaꞌekwe itakwa rye py-py. Ahexa-ma ramo, arovia-ma. Ha Nhandejáry kwatia nheꞌẽ, Hesu oikove jevy vaꞌerã, heꞌi vaꞌekwe katu, neꞌírã oroikwaa heꞌise vaꞌe."
43,20,10,Ha upéi katu oroho jevy ore róga-py.
43,20,11," Ha Maria Madalena katu ndoikéiry itakwa rye py-py. Ita yke-rehe opyta hasẽ oĩ-vy. Gwasẽ reheve ojeayvy ohovapyexa hagwã. Upéi ohexa-ma mokõi Nhandejáry rembigwái yváy pygwa vaꞌe. Ao morotĩ vaꞌe omonde ramo ohexa. Hesu rupagwe ári ogwapy oĩ-vy. Peteĩ inhakã rupagwe-py, outro ikupy rendagwe-py. Mokõive oporandu íxupe:"
43,20,13,"—Maꞌerã tipo ne rasẽ, heꞌi kunha-pe.Kunha heꞌi íxupe:—Ogweraha raꞌe xe Járy retekwe, heꞌi íxupe kunha. —Kipy po omoĩ raꞌe íxupe, xe ndaikwaáiry, heꞌi mokõive vaꞌe-pe kunha."
43,20,14,"Upéa heꞌi rire, ojerova ramo ohexa Hesu-pe onhemboꞌy oĩ-vy ramo. Hesu teĩ nipo raꞌe ohexa, ha kunha ndoikwaáiry íxupe."
43,20,15,"—Maꞌerã tipo ne rasẽ ereĩ-vy? heꞌi. —Kivaꞌe-pe tipo ereheka ereiko-vy, kunha, heꞌi kunha-pe Hesu.“Yvotyty-rehe onhangarekoha voi upéa” heꞌi moꞌã opyꞌapy-py kunha Hesu-rehe. Upéa-gwi heꞌi Hesu-pe:—Ereraha ramo raꞌe íxupe, eremoĩ ambue henda-koty emombeꞌu katu xe-vy, xe araha hagwã íxupe, heꞌi moꞌã Hesu-pe ndoikwaái-gwi."
43,20,16,"—Nde Maria, heꞌi íxupe Hesu.Upe-ma ramo oikwaa-ma íxupe ojerova Hesu ha-koty:—Nde Raboni, heꞌi íxupe onheꞌẽ-py hebreu nheꞌẽ-py.Raboni heꞌise xe mboꞌeháry-pe."
43,20,17,"Ha upéi katu heꞌi íxupe Hesu:—Ndajeupíry vyteri aha-vy xe Ru oiko ha-py, heꞌi. —Upéa-gwi anive xe kwavã teĩ. Tereho mani katu nde xe reꞌýi oiko ha-py emombeꞌu xe nheꞌẽ: “Ajeupi-ta aha-vy xe Ru ha-py. Xe Ru ko haꞌe kwéry Túvy ave. Xe Járy ijáry kwéry ave. Upe vaꞌe ha-py ajeupi-ta aha-vy” heꞌi. —Ko vaꞌe nheꞌẽ eraha emombeꞌu katu íxupe kwéry, heꞌi kunha-pe Hesu."
43,20,18,"Upe-ma ramo Maria Madalena oho jevy omombeꞌu Hesu remimboꞌe kwéry-pe:—Ahexa-ma kuri Nhandejáry Hesu-pe, heꞌi gwemimboꞌe kwéry-pe.Upéi omombeꞌu íxupe Hesu nheꞌẽgwe."
43,20,19,"Upe áry-py domingo kaꞌaru ete ojogweroaty oĩ-vy koty-py Hesu remimboꞌe kwéry. Ikyhyje voi judeu ruvixa-gwi hikwái. Upéa-gwi hatã omboty hikwái okẽ. Upe-ma ramo ogwahẽ-ma ou-vy Hesu. Ipaꞌũ-my ojekwaa-ma oĩ-vy:—Tapende pyꞌagwapy katu xe-rehe, heꞌi-ma íxupe kwéry."
43,20,20,"Upéa heꞌi rire, ohexa uka íxupe kwéry opo oikutu hagwe. Oarokã oikutu hagwe ohexa uka ave. Ojáry-pe ohexa ramo, ovyꞌa eterei-ma hikwái."
43,20,21,"Upe ramo heꞌi jevy íxupe kwéry:—Tapende pyꞌagwapy katu xe-rehe, heꞌi. —Xe Ru nheꞌẽ-py aju vaꞌekwe-rami, ãy xe nheꞌẽ-py apomondo-ta ave pembaꞌapo apo hagwã-rupi, heꞌi gwemimboꞌe kwéry-pe."
43,20,22,"Upéa heꞌi rire, oipeju peju íxupe kwéry:—Toike katu pende pyꞌa-py Nheꞌẽ Marangatu tee vaꞌe, heꞌi opytu-py oipejukwe-vy."
43,20,23,"—Peje ramo, “Tomboyke katu ne rembiapo vaikwe Nhandejáry” peje ramo, omboyke vaꞌerã Nhandejáry íxugwi hembiapo vaikwe. Ha peje ramo katu, “Ani Nhandejáry omboyke ne rembiapo vaikwe” peje ramo, nomboykéi ave vaꞌerã íxugwi hembiapo vaikwe, heꞌi gwemimboꞌe kwéry-pe Hesu."
43,20,24,"Tomé rehegwa nheꞌẽOgwahẽ ramo Hesu, ndoikóiry koty-py hemimboꞌe héry vaꞌe Tomé. Dídimo-py ohenói íxupe ave. Upe rire ogwahẽ ramo Tomé, omombeꞌu íxupe outro hemimboꞌe kwéry:—Orohexa-ma kuri Nhandejáry Hesu-pe, heꞌi Tomé-pe omombeꞌu-vy.Upéi heꞌi íxupe kwéry Tomé:—Xe ndaroviáiry, heꞌi Tomé. —Xe ahexa eꞌỹ reheve ipo ikutu hagwe, ndarovia moꞌãi, heꞌi. —Amoĩ eꞌỹ reheve xe po inharokã-rehe ikutu hagwe-py, ndarovia moꞌãi voi xe, heꞌi oirũ kwéry-pe Tomé."
43,20,26,"Peteĩ semana rire hemimboꞌe kwéry ojogweroaty jevy-ma koty-py oĩ-vy. Hendive oĩ-ma Tomé. Onhemboty hatã hokẽ gwive. Onhemboty hatã ramo jepe, ogwahẽ-ma ou-vy Hesu ipaꞌũ-my onhemboꞌy-ma oĩ-vy:—Tapende pyꞌagwapy katu xe-rehe, heꞌi íxupe kwéry."
43,20,27,"Upe-ma ramo heꞌi Tomé-pe:—Emoĩ a-py ne kwã erehexa hagwã xe po, heꞌi. —Eipyso katu nde po emoĩ katu ne kwã xe arokã-rehe xe kutu hagwe-py ereikwaa hagwã, heꞌi. —Ani ne mbaꞌe rerovia eꞌỹ teĩ. Erovia tee katu, heꞌi Tomé-pe Hesu."
43,20,28,"—Xe Ruvixa voi ko nde raꞌe, heꞌi. —Xe Járy voi raꞌe, heꞌi íxupe Tomé."
43,20,29,"Upéi Hesu heꞌi íxupe:—Néi, heꞌi. —Xe rexa-gwi xe rerovia-ma, Tomé, heꞌi. —Ha gwĩ xe rexa eꞌỹ reheve xe rerovia joty ramo, arovyꞌa voi íxupe. Oiko porã porã tee rei vaꞌerã upéa, heꞌi Tomé-pe Hesu."
43,20,30,omombeꞌu maꞌerã pa omoĩ kwatia-rehe Hesu rehegwa nheꞌẽHa Hesu katu heta hembiapo porã porã voi opuꞌakaha-rupi oiko-vy. Heroviapyrã-rupi ojapo gwemimboꞌe kwéry remiexagwã. Ha namoĩmbáiry ko vaꞌe kwatia-py. Heta kwatia-rehe amoĩ eꞌỹ vaꞌe oĩ.
43,20,31,Ha ko vaꞌe katu kwatia-rehe amoĩ vaꞌekwe. Peẽ-my gwarã amoĩ-ma peje hagwã Hesu-rehe: “Cristo nhane remihaꞌarõ vaꞌe voi Hesu nipo raꞌe. Nhandejáry raꞌy tee voi nipo raꞌe” peje hagwã Hesu-rehe amoĩ-ma. Aipota pejerovia-ma hese peiko-vy Hesu réry-py peiko meme hagwã Nhandejáry ndive.
43,21,1,Hesu ojehexa uka jevy sete gwemimboꞌe-peHa upe rire katu Hesu ojehexa uka jevy gwemimboꞌe kwéry-pe. Tiberíades ygwasu rembe-rehe a-rami ojehexa uka.
43,21,2,Upe-py ojogweroaty oĩ-vy Simão Pedro Tomé ndive. Dídimo-py onhehenói ave Tomé. Hendive oĩ ave Caná da Galiléia pygwa Natanael. Omoirũ ave íxupe Zebedeu raꞌy. Outro mokõi Hesu remimboꞌe omoirũ ave íxupe.
43,21,3,"Upe ramo Simão Pedro heꞌi oirũ-pe:—Aha-ta ajopói pira, heꞌi oirũ-pe.—Ne ndive oroho-ta ave pirapói-vy, heꞌi Pedro-pe hikwái.Upe ramo ohopa onhemboyru kanóa-py ojeꞌói-vy. Pyhare-rupi oho ojopói pira moꞌã ha nogwenohẽiry mbaꞌeve."
43,21,4,"Ikoꞌẽ-my hembipe rei vyteri jave kwarahy, ohexa-ma Hesu-pe oĩ-vy ramo y rembe-py ojekwaa oĩ-vy. Hesu ohexa ramo jepe, ndoikwaáiry íxupe."
43,21,5,"Upe ramo oporandu Hesu:—Napenohẽi tipo pira, xe raꞌy? heꞌi íxupe kwéry.—Mbaꞌeve norogwenohẽiry, heꞌi íxupe hikwái."
43,21,6,"—Aipo ramo, pemombo katu kyha kanóa akatúa-koty. Penohẽ vaꞌerã pira, heꞌi íxupe kwéry Hesu.Inheꞌẽ-py omombo ramo ogwenohẽ. Upéi ndikatuvéi-ma ogwenohẽ jevy kyha ipohýi-gwi. Ndikatúi omboyru kanóa-py. Heta eterei pira ojepyhy raꞌe kyha-rehe."
43,21,7,"Upe-ma ramo xe Hesu irũ tee vaꞌe haꞌe Pedro-pe:—Nhandejáry Hesu voi upe vaꞌe —haꞌe amombeꞌu-vy.Upéa ohendu ramo, omboi vaꞌekwe oao joꞌa omonde jevy hoꞌa hagwã y-py. Ha outro hemimboꞌe kwéry katu ogwahẽ ou-vy kanóa-py. Hiꞌagwĩ oĩ y rembe-gwi. Cem metro-rupi ogwahẽ hagwã. Upéa-gwi ou kanóa-py ombotyryry heru-vy kyha pira reheve."
43,21,9,Osẽ rire kanóa-gwi ohexa tata. Tata ári omokaꞌẽ-ta pira. Mbojape ohexa ave.
43,21,10,"Upéi heꞌi Hesu:—Penohẽ vaꞌekwe-gwi pira, eruve nhamokaꞌẽve vaꞌerã pira, heꞌi gwemimboꞌe kwéry-pe."
43,21,11,"Upe ramo Simão Pedro onhemboyru jevy kanóa-py kyha otira hagwã heru-vy. Upéi ombotyryry heru-vy yvy ete-py. Pira omohynyhẽ voi kyha. Kyha py-py oĩ cento e cinqüenta e três pira tuvixagwe vaꞌe. Heta jepe pira, nomondoróiry joty kyha."
43,21,12,"Ha upéi heꞌi Hesu:—Peju katu jakaru, heꞌi íxupe kwéry.Ha haꞌe kwéry katu oikwaa Nhandejáry Hesuha voi upe vaꞌe. Upéa-gwi noporandúi íxupe onhemombeꞌu hagwã. Ndaipyꞌagwasúi oporandu hagwã. Upéa-gwi noporandu jepéiry."
43,21,13,"Ha upéi katu Hesu oho omeꞌẽ meꞌẽ vaꞌerã oipyhy. Mbojape omeꞌẽ íxupe kwéry. Upe rire omeꞌẽ meꞌẽ pira kaꞌẽ ave íxupe kwéry. Upéixa voi oikove jevy rire, mbohapyha-rehema ojehexa uka jevy gwemimboꞌe kwéry-pe Hesu."
43,21,15,"Pedro rehegwa nheꞌẽOkaru rire, oporandu Simão Pedro-pe Hesu:—Xe rayhu tee tipo nde, raꞌy Simão? heꞌi. —Xe rayhu-ma voi ne irũ. Nde tipo xe rayhuve joty tipo nde? heꞌi Pedro-pe.—Haꞌe katu. Ereikwaa voi xe orohayhuha, xe Járy, heꞌi Hesu-pe.—Aipo ramo, enhangareko katu xe reꞌýi-rehe ereiko-vy. Ovexa-rehe onhangareko vaꞌe-rami, enhangareko hese, heꞌi Pedro-pe."
43,21,16,"Upéi oporandu jevy íxupe:—Nde tipo xe rayhu, raꞌy Simão, heꞌi.—Haꞌe katu, heꞌi. —Ereikwaa voi xe orohayhuha, xe Járy, heꞌi Hesu-pe.—Aipo ramo, enhangareko katu xe reꞌýi kwéry-rehe. Ovexa rerekwa-rami eiko íxupe kwéry, heꞌi Pedro-pe."
43,21,17,"Upéi mbohapyha-rehema oporandu jevy íxupe:—Xe rayhu tipo nde, raꞌy Simão, heꞌi íxupe.Upe-ma ramo ndovyꞌavéi Pedro. Mbohapyha-rehe oporandu íxupe-gwi ndovyꞌavéi-ma. Heꞌi Hesu-pe:—Opambaꞌe ereikwaa vaꞌe, xe Járy. Xe orohayhuha ereikwaa ave, heꞌi Pedro.—Aipo ramo, heꞌi —enhangareko katu hereko-vy xe reꞌýi kwéry-rehe. Ovexa rerekwa-rami enhangareko hese, heꞌi."
43,21,18,"—Ne mitã ramo katu, nde kuꞌa jopyha eremoĩ ndéjehe eremboty eregwata hagwã. Erehose ha-koty ereho voi vaꞌekwe. Ha amombeꞌu-ta nde-vy anhetegwa tee vaꞌe. Nde tuja ramo, ereipyso vaꞌerã nde po nde pokwa hagwã. Upéi nde reraha vaꞌerã erehose eꞌỹ ha-koty. Nde pokwaha-rehe ereho vaꞌerã, heꞌi Pedro-pe Hesu. Upéa heꞌi oikwaa uka hagwã Pedro-pe, mbaꞌéixa po Pedro omano hagwã:—Xe moirũ meme-gwi ojejuka uka ramo, omano ramo, ohexa uka vaꞌerã enterove vaꞌe-pe Nhandejáry rekoha porã, heꞌi Pedro omano-taha áry omombeꞌu-vy.Ha upéi katu heꞌi Pedro-pe:—Xe moirũ katu ereiko-vy, heꞌi íxupe Hesu. Xe rehegwa nheꞌẽUpe rire ojerova Pedro xe rexa gwapykwe-gwi, xe Hesu irũ tee vaꞌe aju ramo. Kwehe arete-py orokaru ramo, haꞌe vaꞌekwe Hesu-pe ojoyke reheve aĩ-gwi: “Kivaꞌe tipo ne mombeꞌu-ta nde pyhyrã-pe” haꞌe vaꞌekwe Hesu-pe. Ãy xe agwata aju-vy Pedro rapykwéri-gwi. Ha Pedro katu ojerova ramo xe-rehe xe rexa ramo, gwapykwéri aju ramo, oporandu xe-rehe Hesu-pe:—Mbavaꞌe tipo oiko-ta ou xe rapykwéri vaꞌe-pe? heꞌi Hesu-pe xe-rehe. —Xe aipota nomanói xe aju jevy peve ramo raꞌe, namombeꞌúi arã nde-vy raꞌe. Nde katu xe moirũ ereiko-vy, heꞌi Pedro-pe Hesu. Upéa-gwi Hesu remimboꞌe kwéry heꞌi moꞌã ojóupe xe-rehe: “Nomano moꞌãvéi-ma upe vaꞌe”. Ha upéa ndeꞌíry Hesu. Heꞌi ae: “Xe aipota nomanói xe aju peve ramo raꞌe, namombeꞌúi arã nde-vy raꞌe” heꞌi hese Pedro-pe. Ko vaꞌe Hesu rehegwa nheꞌẽ gwive katu xe remimombeꞌu voi. Xe rembihaikwe ave voi. Anhetegwa tee vaꞌe amombeꞌuha jaikwaa voi."
43,21,25,"Hesu rehegwa nheꞌẽ pahaHeta Hesu rembiapo apo xe remimombeꞌu. Heta xe remimombeꞌu eꞌỹ ave. Peteĩ teĩ omoĩ meme ramo Hesu rembiapo gwive, kwatia-rehe omoĩmba ramo, heta eterei arã oĩ kwatia. Ko yvy ári ndaiporivéi-ma arã vérami henagwã. Heta verei-gwi, ndaijavéi-tama vérami xe-vy."
44,1,1,   
44,1,5,"Upéa-gwi pehaꞌarõ katu xe Ru remimbourã peẽ-my. Ha Batista katu pene mongarai vaꞌekwe y-py. Ha ãy ae katu Nhandejáry omoĩ-tama kuri pende pyꞌapy-py Nheꞌẽ Marangatu tee vaꞌe. Pene mongarai jevy-ta vérami xe Ru, heꞌi íxupe kwéry Hesu.    "
44,1,6,"Upéixa ramo Hesu ndive onhomboaty hemimondo kwéry:—Eremosẽ-ta tipo imondo-vy Israel reꞌýi eꞌỹ, mboꞌeháry, heꞌi íxupe hikwái. —Eremosẽ-ta tipo íxupe kwéry Israel kwéry ae omanda jevy hagwã ojóehe, heꞌi oporandu-vy íxupe."
44,1,7,Ha heꞌi Hesu:—Nhandejáry omoĩ vaꞌekwe onheꞌẽ peteĩ áry-py omosẽ hagwã imondo-vy Israel reꞌýi eꞌỹ kwéry-pe. Nhandejáry nheꞌẽ-py ogwahẽ vaꞌerã hiꞌáry. Ha ndoikwaa ukái peẽ-my arakaꞌe pa omosẽ-ta íxupe kwéry.
44,1,8,"Ha pene rembiaporã katu amombeꞌu-ta peẽ-my. Nhandejáry ombogwejy-ta peẽ-my Nheꞌẽ Marangatu tee vaꞌe oiko hagwã pende pyꞌapy-py. Ombogwejy-ta ne mbopuꞌaka tee hagwã. Ne mbopuꞌaka tee rire, ereho vaꞌerã eremombeꞌu mbeꞌu opa-rupi xe aikove jevymaha rehegwa nheꞌẽ. Xe mombeꞌu mbeꞌu vaꞌerã Jerusalém tetã-my okwa vaꞌe-pe. Judéia yvy-rupi oiko vaꞌe-pe gwive xe mombeꞌu mbeꞌu vaꞌerã, heꞌi. —Samaria yvy-rupi oiko vaꞌe-pe gwive xe mombeꞌu mbeꞌu vaꞌerã ave. Yvy apy gwive xe rehegwa nheꞌẽ ereraha vaꞌerã xe mombeꞌu mbeꞌu-vy, heꞌi íxupe kwéry Hesu."
44,1,9,"Upéa omombeꞌu rire, oho. Haꞌe kwéry hesa-rupi ojereroyvate jevy-ma oho-vy áry-rehe. Yvateve teve oho. Arai kupe-rupima oho jevy, ndohexavéi-ma íxupe hikwái. Hesu rapykwere-rehe joty omaꞌẽ oĩ-vy hikwái. Upe jave onhemboꞌy oĩ ramo ijyke-rehe mokõi ijao morotĩ vaꞌe. Kwimbaꞌe nipo upe vaꞌe raꞌe. Heꞌi Hesu remimondo kwéry-pe,—Ore rapixa kwéry, Galiléia pygwa vaꞌe, maꞌerã tipo pende rovayva yva yvate-koty peĩ-vy, heꞌi. —Ko vaꞌe Hesu, a-rami jevy ogwejy vaꞌerã ou-vy. Pehexa-ma íxupe kuri ojereroyvate ramo oho-vy pendéhegwi. Ojereroyvate hagwe-rami jevy ogwejy vaꞌerã ou-vy, heꞌi Hesu remimondo kwéry-pe."
44,1,12,Matias omoirũ Hesu remimondo kwéry-pe opyta hagwã doze jevyUpe ramo hemimondo kwéry ojeꞌoipa jevy gwetakwe reheve. Oliveiras yvyaty-gwi ogwejy ojeꞌoipa hagwã Jerusalém tetã-my. Namombyry etéi opyta upe-gwi. Hiꞌagwĩ voi opyta. Upéa-gwi ogwahẽ pyaꞌe ojeꞌói-vy Jerusalém tetã-my.
44,1,13,"Upe-py oike rire ojeupi okoty yvate-py opyta haty-py. Oikepa upe-py hemimondo kwéry, Pedro, João, Tiago, André ndive. Oike ave Filipe, Tomé ndive. Oike ave Bartolomeu, ndive. Oike ave Tiago, Alfeu raꞌy vaꞌe, Simão Zelote vaꞌe, Judas, raꞌy vaꞌe ndive oike."
44,1,14,Haꞌe kwéry meme oikepa upe-py. Gweta kwéry reheve peteĩxa omondo mondo Nhandejáry-pe onheꞌẽ. Oração apo-vy heteaꞌe voi. Nainhateꞌỹiry voi. Hendive kwéry onhomboaty kunhagwe. Hesu sy héry Maria omoirũ ave íxupe kwéry. Tyvýry omoirũ ave íxupe kwéry.
44,1,15,"Oração ojapo meme hikwái. Ha peteĩ áry-py heta ojogweroaty jave, cento e vinte-rupi oĩ ramo upe-py, Pedro opuꞌã omombeꞌu hagwã. Entéro vaꞌe rovagwy-gwi opuꞌã. Upéi heꞌi íxupe kwéry:"
44,1,20,"Ha rehegwa omoĩ uka vaꞌekwe Nhandejáry kwatia-rehe. Upe kwatia nhambohéry Salmo. A-rami hesegwarã omotenonde vaꞌekwe: Upéixa voi omoĩ uka vaꞌekwe kwatia-rehe Nhandejáry, heꞌi Pedro imombeꞌu-vy."
44,1,21,"Upéi heꞌi jevy íxupe kwéry Pedro:—Upéa-rehe ae tanhane moirũ hekoviare japyta jevy hagwã doze, heꞌi. —Jaiporavo katu Hesu nheꞌẽ renduha vaꞌe voi, nhane ndive oiko vaꞌety. Hesu ndive oiko vaꞌekwe, oporomongarai joty ramo. Ojereroyvate peve Hesu ndive oiko meme vaꞌe. Upeixagwa nhande jaipota nhane moirũ omombeꞌu hagwã nhane ndive Hesu oikove jevymaha, heꞌi íxupe kwéry Pedro."
44,1,23,Upéa heꞌi rire mokõi oiporavo hikwái. Omonhemboꞌy haꞌe kwéry gwovái imoĩ-vy. Oiporavo mokõi kwimbaꞌe. Peteĩ héry vaꞌe José Justo. Héry joapy Barsabás. Oiporavo ave Matias.
44,1,24,"Upe ramo ombojeupi onheꞌẽ Nhandejáry-pe hikwái:—Nde ko opambaꞌe ereikwaa vaꞌe, ore Járy. Ore pyꞌa-py ndaipóri okanhy vaꞌe ndéhegwi. Kivaꞌe po ne rembiporavo ehexa uka ore-vy oroikwaa hagwã ore irurã, heꞌi. —Ha katu ne remimondokwe ave. Ha oheja vaꞌekwe gwembiaporãgwe. Oheja oho hagwã anháy ndive oiko, heꞌi Nhandejáry-pe hikwái. Series, "
44,1,26,"Upéixa ramo mokõi téry omoĩ hyru-py. Omboveve peteĩ hoꞌa hagwã. Hoꞌa ramo peteĩ, ohexa ojohu héry:—Matias raꞌe, heꞌi ojóupe.Upéa-gwi omoirũ íxupe kwéry opyta hagwã doze jevy."
44,2,1,  
44,2,14,"Pedro omombeꞌu judeu kwéry-pe Nhandejáry rehegwa nheꞌẽ porãUpéixa ramo Pedro opuꞌã onhemboꞌy oĩ-vy. Onze inhirũ ijave opuꞌã. Hatã onheꞌẽ enterove ohendu hagwã:—Pejeapysaka katu pehendu porã hagwã xe nheꞌẽ, xe reꞌýi kwéry, Jerusalém-my oiko vaꞌe gwive ave. Upeixagwa ore nheꞌẽ vaꞌe voi."
44,2,15,"Ndorokaꞌúiry teĩ, heꞌi íxupe kwéry. —“Okaꞌu” ere moꞌã kuri ore-rehe. Ndayvate etéi vyteri kwarahy. A-rami ha-py ndajakaꞌuha órai vyteri, heꞌi íxupe kwéry. —Avave voi ndokaꞌúiry kóa óra."
44,2,16,Ha ãy ojehu vaꞌe katu amombeꞌu-ta peẽ-my. Aipo vaꞌe rehegwa yma omoĩ vaꞌekwe kwatia-rehe. Nhandejáry nheꞌẽ-py omombeꞌu vaꞌety héry vaꞌe omoĩ vaꞌekwe. Yma omohenonde vaꞌekwe ãy oiko hagwã:
44,2,17,"“Heꞌi Nhandejáry: Enterove vaꞌe pegwarã ambogwejy-ta imeꞌẽ-vy Nheꞌẽ Marangatu tee vaꞌe. Haimete opa-tama ko yvy oiko-ta, heꞌi. Xe nheꞌẽ-py nde raꞌy kwéry xe mombeꞌu vaꞌerã, nde rajy kwéry xe mombeꞌu ave vaꞌerã. Peẽ kariaꞌy kwéry vaꞌe, peteĩ vaꞌe upéte ajehexa uka-ta. Xe rehegwa ohexa-ta ikéra-py peẽ tuja kwéry vaꞌe. Xe rembigwái kwéry-pe kwimbaꞌe vaꞌe, kunha vaꞌe ave ambogwejy-ta imeꞌẽ-vy Nheꞌẽ Marangatu tee vaꞌe. Xe nheꞌẽ-py xe mombeꞌu vaꞌerã."
44,2,19,"Hexapyrã-rupi xe rembiapo-ta áry-rehe. Yvy-py ave xe rembiapo-ta enterove opondera hagwã ahexa uka-ta, heꞌi. Ambojekwaa-ta ko yvy-rehe tugwy. Tata ambojekwaa-ta ave. Yvytu-rupi oho jave tatatĩ ahexa uka-ta. Ha kwarahy katu onhepytũ-ta. Hugwy-ta jasy. Upe rire ae agwejy jevy-ta aju-vy ko yvy-py, heꞌi Nhandejáry. Xe puꞌakaha reheve aju vaꞌerã upe áry-py. Ndaipóri avave xe rexa eꞌỹ vaꞌerã. Entéro vaꞌe oĩ vaꞌe gwive ko yvy ári xe rexa-ta aju ramo, heꞌi."
44,2,21,"Upéixa ramo opa-rupi xe réry renoiha gwive onheresende-ta. Aresende-ta íxupe, heꞌi Nhandejáry.”Upéixa voi Nhandejáry nheꞌẽ kwatia-rehe oĩ vaꞌe, heꞌi Pedro omombeꞌu-vy."
44,2,22,"Upe rire heꞌi jevy íxupe kwéry:—Pejeapysaka porã katu ko xe nheꞌẽ-rehe, xe reꞌýi kwéry. Amombeꞌu-ta peẽ-my Hesu rehegwa nheꞌẽ. Hesu Nazaré pygwa vaꞌe ko Nhandejáry rembiporavopyre voi, hemimbojekwaa ave. Hexapyrã-rupi hembiapo porã hagwã heꞌi vaꞌekwe íxupe Nhandejáry. Ojapo uka vaꞌekwe íxupe hembiaporã. Nhane rembiexa eꞌỹ ave ojapo uka vaꞌekwe íxupe. Upéixa ojapo uka vaꞌekwe íxupe pene paꞌũ-my. Enterove hexapyrã-rupi hembiapo ojapo uka. Heꞌi hese kente kwéry: “Hesu ko Nhandejáry rembiporavo nipo raꞌe” heꞌi heko rexa-vy. Upéa peẽ peikwaa voi. —Ha peẽ katu pehupi uka vaꞌekwe kurusugwasu-rehe imoĩ-vy pejuka hagwã Hesu-pe. Iporayhu eꞌỹ vaꞌe po-py pejuka uka vaꞌekwe íxupe. Ha Nhandejáry omohenonde voi vaꞌekwe Hesu rekorã. Ojehu vaꞌerã oikwaa voi vaꞌekwe. Hembiayhu ramo jepe, oipota voi omano. Upéa-gwi oheja omoĩ íxupe kurusugwasu-rehe."
44,2,24,"Ha ojejuka rire, omoingove jevy íxupe Nhandejáry. Haꞌe ae katu omano ete jepe ndikatúi omano are oĩ-vy onhemoĩ asy reheve. Ndaipuꞌakái hese manoha. Upéa-gwi pyaꞌe omoingove jevy íxupe Nhandejáry."
44,2,25,Yma ete myamyrĩ Davi omohenonde vaꞌekwe Hesu rekorã hese. Hesegwarã omoĩ vaꞌekwe kwatia-rehe kóa heꞌi-vy:“Ahexa Nhandejáry-pe xe yke-rehe meme oĩ ramo. Xe akatúa-koty meme oĩ xe mbopyꞌa ryrýi eꞌỹ hagwã.
44,2,26,"Upéa-gwi avyꞌa xe pyꞌagwapy-gwi. Avyꞌa etereiha amombeꞌu. Ndaxe rete kyhyje moꞌãvéi-ma aiko-vy. Naxe mytuꞌeꞌỹ moꞌãvéi-ma. Amano ramo, ndereheja moꞌãiry xe nheꞌẽgwe oiko hagwã onhemondo haty-py. Ndereheja moꞌãiry ine nde raꞌy marangatu vaꞌe retekwe."
44,2,28,"Erehexa uka voi xe-vy tape porã amano eꞌỹ hagwã. Xe mbovyꞌa eterei-ta ne ndive aime meme ramo.”Upéixa voi omoĩ vaꞌekwe kwatia-rehe myamyrĩ Davi, heꞌi Pedro omombeꞌu-vy."
44,2,29,"Upéi heꞌi jevy íxupe kwéry:—Pejeapysaka porã katu xe nheꞌẽ-rehe, xe reꞌýi kwéry. Nhane ramói Davi katu omano vaꞌekwe. Hetekwe omoĩ vaꞌekwe itakwa-py. Ha ãy ete peve oĩ ijyta."
44,2,30,—Nhandejáry nheꞌẽ-py omombeꞌu vaꞌekwe oiko-vy. Ko vaꞌe jaikwaa voi. Yma ete heꞌi vaꞌekwe Davi-pe Nhandejáry: “Amombeꞌu-ta nde-vy hupigwa vaꞌe. Ndaxe apu moꞌãi nde-vy” heꞌi. “Peteĩ ne remiarirõ amoingo-ta mburuvixarã nde rekovía ramo” heꞌi íxupe Nhandejáry. Ohendu ramo: “Hupigwa vaꞌe voi Nhandejáry nheꞌẽ” heꞌi vaꞌekwe Davi. 
44,2,32,"Upéi heꞌi jevy íxupe kwéry:—Pehendu katu. Ko vaꞌe Hesu, omoingove jevy kuri íxupe Nhandejáry. Ore kwéry katu hexahare. Orohexa voi oikove jevy rire íxupe."
44,2,33,"Onhemoingove jevy rire, onhemombaꞌegwasu ete-ma Nhandejáry yke-rehe. Are-ma heꞌi vaꞌekwe Hesu-pe Túvy: “Ambogwejy uka-ta nde-vy Nheꞌẽ Marangatu tee vaꞌe” heꞌi íxupe Nhandejáry, heꞌi Pedro imombeꞌu-vy.Upéixa Davi omombeꞌu vaꞌekwe Hesu rekorã, heꞌi Pedro imombeꞌu-vy."
44,2,36,"Upéi heꞌi jevy judeu kwéry-pe:—Davi heꞌi vaꞌekwe gwive anhetegwa voi. Toikwaapa katu Israel remiarirõre judeu kwéry vaꞌe. Upe vaꞌe Hesu pehupi uka vaꞌekwe kurusugwasu-rehe pejuka uka hagwã, omombaꞌegwasu ete-ma joty íxupe Nhandejáry. Omombaꞌegwasu joty íxupe, nhane ruvixarã omoingo-vy. “Xe rembiporavo vaꞌe joty voi katu” heꞌi Hesu-rehe Nhandejáry, heꞌi Pedro judeu kwéry-pe Nhandejáry nheꞌẽ omombeꞌu-vy."
44,2,37,"Upéa nheꞌẽ ohendu ramo ojepyꞌajopy joa hikwái:—Mbavaꞌe po orojapo-ta ãy, ore reꞌýi kwéry? heꞌi Pedro-pe. Outro Hesu remimondo vaꞌe kwéry-pe oporandu ave gwembiaporã-rehe.Upe ramo heꞌi íxupe kwéry Pedro:"
44,2,38,"—Perova katu pende rekoha, heꞌi. —Penhemongarai peteĩ teĩ Hesu Cristo réry-py, omboyke hagwã pendéhegwi pene rembiapo vai vaꞌekwe. Upe rire ae ombogwejy-ta imeꞌẽ-vy peẽ-my Nheꞌẽ Marangatu tee vaꞌe."
44,2,39,"Yma Nhandejáry heꞌi vaꞌekwe: “Ambogwejy-ta imeꞌẽ-vy peẽ-my pende raꞌy kwéry-pe ave. Mombyry rupigwa-pe gwive ave ambogwejy-ta Nheꞌẽ marangatu tee vaꞌe. Entéro xe remienói-pe gwive ou hagwã xe ha-py ambogwejy-ta imeꞌẽ-vy” heꞌi vaꞌekwe Nhandejáry, heꞌi Pedro imombeꞌu-vy."
44,2,40,"Upéi onhemonheꞌẽve ẽve íxupe kwéry:—Tekoha-rami eꞌỹ pende rekoha. Perova katu pende rekoha, heꞌi. —Ani pemoirũ teĩ pende rapixa hekoha vai vaꞌe, heꞌiri iri judeu kwéry-pe Pedro.Oĩ hetave tave omombeꞌu vaꞌe."
44,2,41,Upe ramo inheꞌẽ renduha vaꞌe onhemongarai-ma. Upe vaꞌe áry-py heta-ma oĩ inheꞌẽ renduha. Mbohapy mil-rupi oĩ. Ha Pedro kwéry-pe omoirũ-ma hikwái.
44,2,42,Hesu remimondo kwéry ndive oiko meme ohendu hagwã inheꞌẽ. Onhemoirũ meme. Hendive mante oiko. Onhondive okaru. Onhondive omondo mondo Nhandejáry-pe onheꞌẽ.
44,2,43,Upe-py oĩ vaꞌe gwive opondera hese:—Mbavaꞌe tipo ko vaꞌe? Mbavaꞌe tipo ko vaꞌe? heꞌi ojóupe.Ha hemimondo kwéry heta hembiapo porã hexapyrã-rupi. Heta ojapo nhane rembiexa eꞌỹ. Upéa-gwi enterove vaꞌe opondera hese.
44,2,44,Ha Hesu reroviaha gwive onhondive oiko: “Kóva ko vaꞌe xe mbaꞌe” peteĩ teĩ ndeꞌivéi-ma ojóupe. Ogwereko vaꞌe ovende omeꞌẽ hagwã hepykwe. Peteĩ teĩ vaꞌe-pe omeꞌẽ hemikotevẽ.
44,2,46,Koꞌẽmba ẽmba oho meme ojeꞌói-vy Nhandejáry róga kakwaa-py. Peteĩ teĩ vaꞌe róga-py ombojaꞌo jaꞌo ojóupe onhondive okaru hagwã. Ovyꞌa joa okaru-vy. Naimaꞌe rakateꞌỹiry. Nhandejáry-pe omboete ete oiko-vy vaꞌe. Upéixa ramo ogwerovyꞌa joa íxupe kwéry kente kwéry. Haꞌe kwéry hetave tave oho-vy. Ogwerovia rovia vaꞌe omoirũ íxupe kwéry. Nhandejáry nheꞌẽ-py ogwerovia.
44,3,1,"Ogwata eꞌỹ vaꞌe ogwata jevy-maPeteĩ áry-py kaꞌarugwasu-ma ramo, Pedro ndive, Hesu remimondo vaꞌe, ogwata oho-vy. Nhandejáry róga kakwaa-py oho. Upéa óra-py oração jajapo vaꞌe upe-py. Ha óga kakwaa renonde-py oĩ ogwata eꞌỹ vaꞌe. Imitã gwive ãy peve ndogwatái. Ogweraha meme omoĩ íxupe upe-py okẽgwasu renonde-py, héry okẽndusu porã. Oike vaꞌe-pe gwive ojerure hagwã omoĩ upe-py."
44,3,3,"Ha upéi katu oho upe-py Pedro ndive. Oho oike hagwã upe-py. Ha ogwata eꞌỹ vaꞌe katu ohexa íxupe. Oike ramo Pedro ndive, ojerure íxupe imbaꞌerã-rehe."
44,3,4,"Haꞌe kwéry, mokõive vaꞌe, ohexa katu íxupe. Ogwata eꞌỹ vaꞌe-pe ohexa katu:—Emaꞌẽ katu ore-rehe, heꞌi íxupe."
44,3,5,Upe ramo omaꞌẽ mokõive vaꞌe-rehe: “Ombaꞌe meꞌẽ-tama xe-vy” heꞌi moꞌã ojéupe.
44,3,6,"—Ndaxe pirapiréi ameꞌẽ hagwã nde-vy. Ndaxe platavéi, heꞌi íxupe Pedro. —Ko vaꞌe areko vaꞌe ameꞌẽ-ta nde-vy. Epuꞌã katu egwata Hesu Cristo Nazaré pygwa réry-py. Epuꞌã katu egwata, heꞌi íxupe Pedro."
44,3,7,Upe rire ijakatúa-rehe oipopyhy imopuꞌã-vy íxupe. Upe-ma ramo ipynhuꞌã ipy reheve imbaraete-ma voi íxupe.
44,3,8,Opo voi opuꞌã-ma. Ogwata-ma. Ogwata reheve-ma voi oike óga kakwaa-py. Onhondive oike. Opo opo omboete eterei-vy Nhandejáry-pe.
44,3,9,"Enterove ohexa íxupe ogwata-ma ramo, omboete-ma ramo Nhandejáry-pe: —Imbaꞌe jerure vaꞌevy ko upe vaꞌe, heꞌi ohexa-vy íxupe. —Okẽndusu porã renonde-py ogwapy vaꞌevy ko upe vaꞌe, heꞌi. —Mbavaꞌe po ojehu upe vaꞌe-pe? heꞌi oporandu randu-vy ojóupe hikwái.Ohexa ramo ogwata-ma ramo, opondera eterei hese,—Mbaꞌéixa po ombogwata rei hajy jeapa vaꞌe-pe, heꞌi opondera-vy hese."
44,3,11,"Pedro omombeꞌu judeu kwéry-pe Nhandejáry rehegwa nheꞌẽHa upe ogwata eꞌỹ tuja vaꞌe ãy katu ogwata-ma. Omoirũ-ma Pedro ndive. Mokõive vaꞌe-pe oipyhy jovái ramo, oriparapa ou-vy upe-py oĩ vaꞌe gwive ohexa hagwã íxupe. Opondera eterei hese hikwái. Oupa Nhandejáry róga kakwaa mopekwã pekwãpyre-py hikwái. Upéa imopekwãpyre ohenói Salomão. Upe-py oupa hikwái."
44,3,12,"Ohexa ramo, onheꞌẽ íxupe kwéry Pedro:—Maꞌerã tipo pepondera hese, xe reꞌýi kwéry? heꞌi Israel remiarirõre judeu kwéry-pe. —Maꞌerã tipo ore rexa katu katu pekwa-vy? oporandu íxupe kwéry. —Ore nheꞌẽ-py katu norombogwatáiry íxupe. Noromopuꞌãiry imbogwata-vy íxupe ore rekoha porã-gwi: “Pedro ombogwata” peje moꞌã hese. Upéa-gwi ore rexa katu katu pekwa-vy, heꞌi íxupe kwéry."
44,3,13,"—Hesu nheꞌẽ-py ae voi ogwata. Haꞌe Nhandejáry remimombaꞌegwasu voi. Nhandejáry Abraão Járy, Isaque Járy, Jacó Járy, nhane ramói kwéry Járy ave. Ãy omombaꞌegwasu voi gwembigwái Hesu-pe. Ha peẽ katu pembojevy asy voi vaꞌekwe: “Iporã ojejuka” peje vaꞌekwe hese mburuvixagwasu Pilatos-pe. Ha mburuvixa opoise jevy moꞌã íxugwi. Upe ramo pembojevy íxupe. Haꞌe heko marangatu ramo jepe, ojejavy eꞌỹ ramo jepe ave, pembojevy asy joty voi íxupe. Pejerure mburuvixa-pe opoi hagwã imondo-vy peteĩ oporojuka vaꞌekwe-gwi. Ha nhane moingove vaꞌety katu pejuka. Ha Nhandejáry omopuꞌã jevy íxupe. Oikove jevy ramo, ore kwéry hexahare. Ko vaꞌe kwimbaꞌe peẽ pehexa vaꞌe, peikwaa vaꞌe ave, ogwata eꞌỹ tuja vaꞌe, ãy katu Hesu réry-py imbaraete jevy. Hesu-rehe ojerovia-gwi okwerapa-ma voi. Upéa rexaha peẽ, heꞌi íxupe kwéry. —Peikwaa eꞌỹ reheve pene rembiapo vai vaꞌekwe, peẽ, xe reꞌýi kwéry. Oikwaa eꞌỹ reheve pende ruvixa kwéry rembiapo vai vaꞌekwe ave. Upéa aikwaa voi xe, heꞌi Pedro imombeꞌu-vy."
44,3,18,"Upéi heꞌi jevy judeu kwéry-pe:—Yma ete Hesu rekorã omoĩ vaꞌekwe kwatia-rehe Nhandejáry nheꞌẽ-py omombeꞌu vaꞌety gwive: “Nhandejáry rembiporavo vaꞌe oiko asy vaꞌerã” heꞌi vaꞌekwe, imohenonde-vy hekorã. Ãy katu oiko-ma voi Nhandejáry nheꞌẽ-py, heꞌi."
44,3,19," —Upéa-gwi pemboasy katu pene rembiapo vaikwe. Perova katu pende rekoha peiko hagwã Nhandejáry reko-rupi, omboyke hagwã pendéhegwi pene rembiapo vaikwe, pene mbopyꞌagwapy jevy hagwã, ombou hagwã imeꞌẽ-vy peẽ-my hembiporavo vaꞌe Hesu Cristo. Series, "
44,3,21,"Haꞌe oiko vaꞌerã Nhandejáry ndive yváy-py. Upe-py Hesu Cristo oiko vaꞌerã entéro Nhandejáry nheꞌẽ-py omombeꞌu vaꞌety imarangatu vaꞌe heꞌi vaꞌekwe gwive oiko hagwã: “Nhandejáry omoatyrõmba ranhe vaꞌerã voi” heꞌi vaꞌekwe. “Omoatyrõmba rire ae, ombou jevy vaꞌerã Hesu-pe” heꞌi vaꞌekwe, heꞌi Pedro imombeꞌu-vy."
44,3,22,Upéi heꞌi jevy judeu kwéry-pe:
44,3,23,"heꞌi vaꞌekwe Moisés, heꞌi Pedro omombeꞌu-vy."
44,3,24,"Upéi heꞌi jevy Pedro:—Upéixa ave Nhandejáry nheꞌẽ-py omombeꞌu vaꞌety gwive omombeꞌu vaꞌekwe Hesu rekorã. Samuel amyrĩ omombeꞌu vaꞌekwe. Upéi Samuel amyrĩ nheꞌẽgwe omombeꞌu mbeꞌu joty ãy peve. Peteĩxa omombeꞌu vaꞌekwe. Ogwerojoja joa onheꞌẽ ãy oiko vaꞌerã mombeꞌu-vy, Hesu rekorã mombeꞌu-vy."
44,3,25,"Upe vaꞌe Nhandejáry nheꞌẽ-py omombeꞌu vaꞌety pende reꞌýi kwéry vaꞌe voi. Upéa-gwi inheꞌẽ peẽ-my gwarã voi ave. Yma ete onheꞌẽ vaꞌekwe Nhandejáry myamyrĩ pene ramói kwéry-pe:heꞌi vaꞌekwe Abraão amyrĩ-pe, Hesu rekorã mombeꞌu-vy. Ohendu ramo upe inheꞌẽ, omoporã. Abraão pegwarã voi inheꞌẽ. Ha Abraão pene ramói voi. Upéa-gwi upe inheꞌẽ peẽ-my gwarã voi ave, heꞌi imombeꞌu-vy Pedro."
44,3,26,"Upéi heꞌive Pedro:—Ha koꞌánga katu oiporavo Nhandejáry gwembigwairã Hesu-pe. Omoingove jevy-ma rire íxupe, peẽ-my ranhe ombou pende rovasa hagwã, omboyke hagwã peteĩ teĩ pendéhegwi pene rembiapo vai vaꞌekwe, heꞌi judeu kwéry-pe Pedro."
44,4,1,"Pedro ndive onhemoĩ presoHa upéi katu Pedro ndive onheꞌẽ oĩ-vy Nhandejáry róga py-py, óga kakwaa vaꞌe py-py. Neꞌírã omombeꞌupa vyteri ramo, ogwahẽ ou-vy paꞌi ruvixa kwéry. Ogwahẽ ave polícia ruvixa. Upe vaꞌe polícia onhangareko vaꞌe Nhandejáry róga kakwaa-rehe. Ogwahẽ ave saduceu kwéry. Mokõive vaꞌe nheꞌẽ ogweropoxy: “Hesu oikove jevy-gwi, nhande kwéry jaikove jevy vaꞌerã voi ave” heꞌi raꞌe omombeꞌu-vy kente kwéry-pe gwive Pedro ndive. Upéa nheꞌẽ ombopoxy saduceu kwéry-pe. Upéa-gwi mokõive vaꞌe-pe oipyhy hikwái oapresa hagwã íxupe. Kaꞌaru ete-ma. Koꞌẽmba peve oapresa imoĩ-vy. Ha heta voi oĩ inheꞌẽ reroviaha. Cinco mil kwimbaꞌe vaꞌe-rupi oĩ inheꞌẽ renduha."
44,4,5,"Koꞌẽmba-ma ojogweroaty Jerusalém-my judeu ruvixa kwéry. Ojogweroaty ave gwĩ judeu kwéry remimboete. Judeu rekomboꞌehaty kwéry ojogweroatypa ave. Hendive kwéry oĩ paꞌi ruvixagwasu héry vaꞌe Anás. Heꞌýi oĩ ave, héry vaꞌe Caifás, João, Alexandre. Heꞌýi gwive oĩ ave."
44,4,7,Upe ramo ohenói uka onhemoĩ preso vaꞌekwe ou hagwã. Ou ramo gwovagwy-py omonhemboꞌy imoĩ-vy íxupe kwéry. Upéi omonheꞌẽ íxupe:—Kivaꞌe nheꞌẽ-py tipo pejapo koixagwa raꞌe? Kivaꞌe réry-py pejapo koixagwa raꞌe? heꞌi íxupe kwéry oporandu randu-vy.
44,4,8,Upe-ma ramo ipyꞌa omohynyhẽmba íxupe onheꞌẽ hagwã Nheꞌẽ Marangatu tee vaꞌe. Upéi omombeꞌu judeu ruvixa kwéry-pe Pedro: —Ãy katu xe monheꞌẽ voi ogwata eꞌỹ vaꞌe-rehe. Okwera porãmaha-rehe xe monheꞌẽ: “Mbaꞌéixa tipo okwera?” ere kuri xe-vy ereporandu-vy.
44,4,10,"Néi, amombeꞌu-ta peẽ-my peikwaa hagwã, peẽ kwéry mburuvixa kwéry vaꞌe. Entéro Israel remiarirõre judeu ruvixa kwéry-pe amombeꞌu-ta ave. Ko vaꞌe kwimbaꞌe, Hesu Cristo Nazaré pygwa réry-py voíte opuꞌã okwera porã. Ha peẽ katu pehupi vaꞌekwe Hesu-pe imoĩ-vy kurusugwasu-rehe ijuka-vy. Ha pene rembiupikwe-pe katu omoingove jevy-ma voi Nhandejáry. Haꞌe héry-py voi onhemboꞌy jevy-ma ko vaꞌe kwimbaꞌe, ogwata eꞌỹ tuja vaꞌe. Pende rovagwy-py opuꞌã-ma oĩ-vy."
44,4,11,"Yma omoĩ vaꞌekwe kwatia-rehe heꞌi-vy:heꞌi vaꞌekwe, heꞌi Pedro omombeꞌu-vy.Upéi heꞌi jevy Pedro:—“Ita” heꞌi ramo, Hesu rekorã omombeꞌu. “Ogapoha” heꞌi ramo, pene rekorã omombeꞌu vaꞌekwe."
44,4,12,"Ãy katu ko yvy-rupi ndaipóri haꞌe héry ramigwa. Ambue vaꞌe réry nomoĩry nhande-vy Nhandejáry nhane resende hagwã. Hesu réry mante ae nhahenói ramo, nhane resende vaꞌerã, heꞌi judeu ruvixa kwéry-pe Pedro."
44,4,13,"Upe ramo mburuvixa kwéry ohendu joa inheꞌẽ. Onhembopyꞌagwasu reheve mokõive vaꞌe remimombeꞌu ohendu joa hikwái. Heꞌi ojóupe:—Ndoikéi ramo jepe escola-py, oikwaa porã voi onheꞌẽrã. Imboꞌeháry ndoikói ramo jepe, hiꞌarandu porã voi, heꞌi ojóupe hese kwéry. Oikwaa porã onheꞌẽrã-gwi, opondera hese hikwái: —Hesu ndivegwa voíte raꞌe upe vaꞌe, heꞌi ojóupe hese hikwái."
44,4,14,Upéi omaꞌẽ upe ogwata eꞌỹ tuja vaꞌe-rehe Pedro yke-rehe onhemboꞌy oĩ-vy ramo. Okwera porã-gwi nonheꞌẽ mbojevy moꞌãi íxupe hikwái. Mbaꞌeve ndeꞌíry íxupe.
44,4,15,"Upéixa ramo, ombojevy imondo-vy opaꞌũ-gwi hikwái. Osẽ rire heꞌi ojóupe:—Mbavaꞌe tipo jajapo-ta hese? heꞌi oporandu randu-vy ojóupe hikwái. —Hexapyrã-rupi voi hembiapo porã, heꞌi hese. —A pygwa, Jerusalém-my oiko vaꞌe gwive oikwaapa voi. Upéa-gwi ndikatúi nhande apu hese."
44,4,17,"Ha ndajaipotavéi herakwã oho mombyry-rupi: “Anive katu erenheꞌẽve teĩ Hesu réry-py ereiko-vy. Upéixa erejapo ramo orogwereko asy arã” jaꞌe katu mokõive vaꞌe-pe, heꞌi ojóupe judeu ruvixa kwéry."
44,4,18,"Upéi ohenói jevy oike hagwã. Oike rire, heꞌi íxupe:—Anive katu erenheꞌẽve teĩ ereiko-vy Hesu réry-py. Ani ereporomboꞌeve teĩ heko-rupi, heꞌi onheꞌẽ poxy-vy íxupe onhemonheꞌẽ-vy."
44,4,19,"Ohendu ramo inheꞌẽ, heꞌi mburuvixa kwéry-pe Pedro ndive:—Iporã tipo orohendu pene nheꞌẽ orohendu eꞌỹ hagwã Nhandejáry nheꞌẽ? heꞌi. —Aipo ramo mbavaꞌe tipo heꞌi-ta Nhandejáry orohendu ramo pene nheꞌẽ? Pemombeꞌu katu ore-vy, heꞌi íxupe."
44,4,21,"Upe rire heꞌi íxupe:—Anive eremombeꞌu Hesu réry-py. Upéixa erejapo ramo orogwereko asy arã, heꞌiri iri onheꞌẽ poxy-vy íxupe hikwái.Upéi katu opoi íxugwi oho hagwã:—Tereho katu, heꞌi íxupe ombohasa asyse moꞌã rire íxupe.Nombohasa asy jepéiry íxupe. Ha upe pygwa onhomboaty vaꞌe gwive omboete okwa-vy vaꞌe Nhandejáry-pe. Ojehu vaꞌekwe-rehe omboete. Upéa-gwi mburuvixa kwéry omosẽ rei imondo-vy. Ha ogwata eꞌỹ tuja vaꞌe katu hexapyrã-rupi okwera vaꞌe ituja-ma vaꞌe voi. Quarenta-gwi ogwerekove vaꞌe roꞌy. Upéa-gwi kente kwéry omboete tee voi Nhandejáry-pe."
44,4,23,Hesu reroviaha gwive peteĩxa omondo Nhandejáry-pe onheꞌẽUpe-ma ramo Pedro ndive oho jevy gweꞌýi kwéry ha-py. Paꞌi ruvixa heꞌi vaꞌekwe omombeꞌu. Judeu ruvixa heꞌi vaꞌekwe omombeꞌu ave.
44,4,24,"Ohendu ramo, peteĩxa omondo mondo joa hikwái Nhandejáry-pe onheꞌẽ: "
44,4,25,"—Yma ete nhane ramói Davi amyrĩ-pe ne rembigwái-pe eremeꞌẽ vaꞌekwe inheꞌẽrã. Omboꞌe vaꞌekwe íxupe onheꞌẽ hagwã Nheꞌẽ Marangatu tee vaꞌe:“Heꞌi Nhandejáry: Mbaꞌe-gwi po judeu reꞌýi eꞌỹ kwéry ipoxypa hikwái? Maꞌerã po heꞌi moꞌã xe-rehe: Nhande kwéry nhande puꞌaka vaꞌe voi Nhandejáry-rehe, heꞌi."
44,4,27,"Ha koꞌánga katu a-py voi ojogweroaty-ma mburuvixagwasu orairõ hagwã ne rembigwái marangatu-pe, ne rembiporavo Hesu-pe. Upéa mburuvixa héry Herodes, upéa mburuvixagwasu héry Pôncio Pilatos ave, Israel remiarirõre judeu kwéry, judeu reꞌýi eꞌỹ kwéry ave ojogweroatypa orairõ hagwã ne rembiporavo Hesu-pe.    "
44,4,28,Ne nheꞌẽ-rupi ojapo hagwã hese yma ere vaꞌekwe gwive ojapo vaꞌerã.
44,4,29,"Ãy katu onheꞌẽ poxy hikwái. Ehexa katu ipoxyha, ore Járy. Ore ne rembigwái vaꞌe. Ore mbopyꞌagwasu katu ore kyhyje eꞌỹ hagwã ne nheꞌẽ mombeꞌu-vy."
44,4,30,"Ehexa uka katu nde puꞌakaha erembogwera hagwã hasy vaꞌe-pe. Mbaꞌasy-rehe nde puꞌaka vaꞌe. Ne rembigwái marangatu Hesu réry-py ejapo uka katu nhane rembiexa eꞌỹ. Ehexa uka katu ne rembiapo porã. Hexapyrã-rupi ejapo uka katu, heꞌi joa hikwái."
44,4,31,Upéixa omondo mondo Nhandejáry-pe onheꞌẽ. Upe-ma ramo ojogweroaty haty-py oryrýi-ma. Ipyꞌa omohynyhẽmba-ma íxupe kwéry Nheꞌẽ Marangatu tee vaꞌe. Upéixa ramo okyhyje eꞌỹ reheve peteĩ teĩ omombeꞌu Nhandejáry nheꞌẽ.
44,4,32,"Peteĩ teĩ vaꞌe-pe omeꞌẽ meꞌẽ hemikotevẽUpe ramo Hesu reroviaha gwive ogwerojoja okyreꞌỹ oiko-vy hikwái: “Kóa xe mbaꞌe, kóa xe mbaꞌe” heꞌi vaꞌe ndoikói. “Nhane mbaꞌe meme voi koꞌã vaꞌe” heꞌi ombaꞌe kwéry-rehe ojóupe. Ha upe doze Hesu remimondo vaꞌe heroviapyrã-rupi omombeꞌu mbeꞌu oiko-vy Hesu oikove jevymaha rehegwa nheꞌẽ. Nhandejáry ipytygwõ-vy íxupe omombaraete omombeꞌu hagwã. Upéa-gwi ohendu vaꞌe gwive inheꞌẽ ojohu porã voi."
44,4,34,"Ogwerohory joa hikwái. Ha ndaiporivéi-ma ipaꞌũ kwéry-py oikotevẽ vaꞌe. Heta ijyvy vaꞌe, heta óga ogwereko vaꞌe ave ovende oiko-vy. Upéi ovende vaꞌekwe repykwe ogweru, omeꞌẽ hagwã Hesu remimondo kwéry-pe, ombojaꞌo jaꞌo vaꞌerã-pe. Upéixa ramo ombojaꞌo jaꞌo imeꞌẽ meꞌẽ-vy oikotevẽ vaꞌe-pe, peteĩ teĩ vaꞌe-pe omeꞌẽ hagwã hemikotevẽ."
44,4,36,"Upe ramo oĩ Hesu nheꞌẽ renduha héry vaꞌe José. Ha Hesu remimondo kwéry ombohéry joꞌa Barnabé. Barnabé réry heꞌise: “Nhane mongyreꞌỹ vaꞌety”. Barnabé Levita vaꞌe, Chipre yvy pygwa vaꞌe ave. Haꞌe oho peteĩ oyvy ovende. Ogweru hepykwe Hesu remimondo kwéry-pe omeꞌẽ hagwã."
44,5,1,"Ananias rehegwa nheꞌẽOĩ ave kwimbaꞌe héry vaꞌe Ananias, hembireko héry Safira. Barnabé rekoha-rami teĩ oiko vaꞌe."
44,5,2,Haꞌe oho ovende ave oyvy. Ha hepykwe ndogwerahapái imeꞌẽ-vy Hesu remimondo kwéry-pe. Omohemby joty ojéupe gwarã ndogwerahapaséiry. Ogweraha vaꞌerãte ogweraha. Ha hembireko oikwaa porã upéa.
44,5,3,"Upéa-rehe Pedro heꞌi Ananias-pe:—Maꞌerã anháy ruvixa Satanás nde rekomeꞌẽ nde apu hagwã Nheꞌẽ Marangatu tee vaꞌe-pe? heꞌi. —Maꞌerã nde rekomeꞌẽ ndererupáiry hagwã, Ananias? heꞌi oporandu-vy íxupe."
44,5,5,"Ohendu-ma ramo inheꞌẽ, hoꞌa omano-ma. Ha henduhare gwive onhemondyipa-ma hikwái. Upe rire ou kariaꞌy ojahoꞌi hoꞌi heraha-vy hetekwe. Ogwenohẽ koty-gwi ogweraha ojaty hagwã."
44,5,7,Ndahiꞌare etéiry ogwahẽ hembireko oike koty-py. Iména-pe ojehu vaꞌekwe ndoikwaáiry.
44,5,8,"Ha Pedro katu oporandu íxupe:—Ko vaꞌe-rehe anho tipo eremeꞌẽ raꞌe nde yvy? heꞌi íxupe.—Haꞌe voi, heꞌi. —Ko vaꞌe-rehema ngatu oromeꞌẽ ore yvy, heꞌi Pedro-pe ijapu-vy."
44,5,9,"—Maꞌerã tipo erenhomboꞌe mboꞌe ne ména ndive nde apu hagwã Nheꞌẽ Marangatu tee vaꞌe-pe, heꞌi íxupe. —Nde apu ramo, nande apúi xe-vy. Nheꞌẽ Marangatu tee vaꞌe-pe ae nde apu, heꞌi íxupe. —Maꞌerã tipo erenhembopyꞌagwasu teĩ nde apu hagwã íxupe? Maꞌerã ere moꞌã kuri, “Nhandejáry nopenái arã xe apuha-rehe?” heꞌi. —Ejeapysaka katu ogwata ou-vy vaꞌe-rehe. Ne ména atyhare ogwahẽ jevy-ma ou-vy, heꞌi íxupe. —Nde reraha-ta nde ave, heꞌi íxupe Pedro."
44,5,10,Upe-ma ramo Pedro rovagwy-rupi hoꞌa omano ete reheve-ma ave hembirekokwe. Ha kariaꞌy ogwahẽ-vy oike. Oike ramo otopa-ma ave heꞌõgwe. Ogweraha heꞌõgwe ijaty-vy. Ombojoyvy imoĩ-vy yvykwa-py iména retekwe ndive.
44,5,11,Upe-ma ramo onhemondýi joa-ma Hesu reroviaha gwive. Herakwã renduhare gwive onhemondyipa-ma hikwái.
44,5,12,"Hesu remimondo ombogwera hasy vaꞌe-peHa hemimondo kwéry heta hembiapo porã porã. Upe tetã mygwa paꞌũ-my hexapyrã-rupi hembiapo, heroviapyrã-rupi hembiapo ave. Nhandejáry róga mopekwã pekwãpyre-py opyta joa hikwái. Upe vaꞌe imopekwãpyre ohenói Salomão. Ha Hesu-rehe ojerovia eꞌỹ vaꞌe gwive ndaipyꞌagwasúi imoirũ-vy íxupe kwéry. Omoirũ eꞌỹ ramo jepe, omboete tee joty íxupe. Upe ramo onhembohetave tave oho-vy Hesu reroviaha kwéry. Onhemboheta kwimbaꞌe. Kunha vaꞌe ave onhembohetave tave oho-vy hikwái."
44,5,15,"Upéixa ramo hasy vaꞌe ogwenohẽ óga-gwi omoĩ tape yke-rehe. Hasy vaꞌe ogwenohẽ hupa reheve. Hupa reheve ogwenohẽ. Pedro ohasa hagwã-rupi omoĩ, hiꞌãygwe rei jepe hoꞌa hagwã hese hasy vaꞌe-rehe."
44,5,16,Ogwahẽ ou-vy ave Jerusalém jerekwe-rehe okwa vaꞌe. Ojereru hasy vaꞌe. Anháy rerekoha vaꞌe gwive ogweru íxupe. Ojereru vaꞌe gwive okwerapa-ma voi.
44,5,17,"Judeu ruvixa kwéry ombohasa asy Hesu remimondo kwéry-peHa Hesu remimondo kwéry enterove kente kwéry remimboete. Upéa-gwi ndaijaꞌéiry eterei hese kwéry paꞌi ruvixagwasu ijavegwa kwéry ave:—Maꞌerã kente kwéry nhane mboyke ojererova hagwã Hesu remimondo kwéry-rehe. Nanhane mboetevéiry, heꞌi ojóupe.Ndaijaꞌevéi ete voi hese. Upéa-gwi paꞌi ruvixagwasu hendivegwa kwéry, saduceu kwéry vaꞌe ave oho oipyhy íxupe kwéry oapresa hagwã. Hembiapo vai vaꞌe rendaty-py omoĩ íxupe. Ha upéi katu pyhare pyte-ma ramo yváy-gwi ogwejy ou-vy Nhandejáry rembigwái. Oipeꞌa okẽ ogwenohẽ hagwã. Ogwenohẽ rire:—Tereho katu, heꞌi íxupe. —Tereho enhemboꞌy Nhandejáry róga kakwaa gwy-py erenheꞌẽ hagwã ohendu vaꞌerã-pe gwive, heꞌi íxupe. —Ko vaꞌe teko porã pyahu rehegwa nheꞌẽ emombeꞌupa katu, heꞌi íxupe Nhandejáry rembigwái."
44,5,21,Ohendu ramo inheꞌẽ ojeꞌói. Koꞌẽmba-ma jave Nhandejáry koty-py oike omombeꞌu hagwã Nhandejáry nheꞌẽ.Upe jave paꞌi ruvixagwasu hendivegwa ave ojogweroaty ou-vy. Ojoavisapa ojogweroaty hagwã Israel remiarirõre judeu kwéry ruvixa. Entéro judeu kwéry ruvixa vaꞌe gwive ombojogweroatypa. Ogwahẽ-ma henda-py. Upéi omondo hembiapresakwe ogweru hagwã.
44,5,22,"Upéixa ramo oho polícia kwéry heru-vy moꞌã. Ogwahẽ ramo preso onhemoĩ haty-py, ndojohuvéi-ma íxupe. Oho-ma raꞌe. Ha upéi ou jevy imombeꞌu-vy: —Orotopa onhembotypa typa ramo okẽ. Onhangareko vaꞌe oĩ okẽ-my. Ha oroipeꞌa ramo okẽ, ndorotopavéi-ma preso oĩ vaꞌe-pe. Ndorojohuvéi-ma koty-py. Osẽ-ma raꞌe, heꞌi mburuvixa kwéry-pe imombeꞌu-vy."
44,5,24,"Ohendu ramo inheꞌẽ:—Mbaꞌe-rami po osẽ oho-vy raꞌe? Mbavaꞌe po oiko-ta ãy, ndajaikwaáiry, heꞌi ojóupe paꞌi ruvixa kwéry, polícia ruvixa ave."
44,5,25,"Upéixa ramo ou imombeꞌu-vy:—Upe pene remimoĩgwe preso katu onhemboꞌy oĩ-vy Nhandejáry róga gwy-py. Oporomboꞌe mboꞌe oĩ-vy, heꞌi mburuvixa kwéry-pe."
44,5,26,"Ohendu ramo inheꞌẽ oho heru-vy polícia kwéry huvixa ndive. Ha ndoipyhy poxýiry íxupe kwéry. Enterovéa resa-py oipyhy porã rei íxupe heraha-vy. Ikyhyje-gwi kente kwéry-gwi oipyhy porã rei íxupe:—Poxy reheve jaipyhy ramo íxupe, nhande api vaꞌerã ita-py, heꞌi ojóupe polícia kwéry."
44,5,27,"Ogweru rire omoĩ hovagwy-py. Mburuvixa rovagwy-py omoĩ omonheꞌẽ hagwã. Ha paꞌi ruvixagwasu katu heꞌi imonheꞌẽ-vy: —Ore oroꞌeri eri kuri nde-vy: “Anive erenheꞌẽ kuri Hesu réry-py” oroꞌe. Ha oroꞌe ramo jepe, nderejapói voi kuri ore nheꞌẽ, heꞌi íxupe. —Opa-rupi oho ne nheꞌẽ. Jerusalém pygwa gwive ohendu hagwã eremosarambi kuri ne nheꞌẽ imombeꞌu-vy. Upéixa ramo ereipota enterove vaꞌe heꞌi ore-rehe: “Gwĩ vaꞌe ojuka kuri Hesu-pe. Hepy-vy jajuka katu íxupe kwéry” ereipota heꞌi ore-rehe, heꞌi imonheꞌẽ-vy paꞌi ruvixagwasu."
44,5,29,"Ha upéi katu heꞌi íxupe Pedro Hesu remimondo kwéry ndive:—Nhandejáry nheꞌẽ ndaijojái ramo teko rei nheꞌẽ ndive, iporãve jajapo Nhandejáry nheꞌẽ, heꞌi."
44,5,30,"—Nhandejáry, nhane ramoigwasu Járy omoingove jevy vaꞌekwe Hesu-pe. Yvyra-rehe ne rembijukakwe ombotekove jevy vaꞌekwe. Upéi omombaꞌegwasu ete-ma voi íxupe. Oyke-rehe imoĩ-vy omombaꞌegwasu. Omoĩ íxupe nhane ruvixarã. Nhane resendeharã ave omoĩ. Israel remiarirõre judeu kwéry oheja ramo gwekoha vai, haꞌe omboyke-ta íxugwi hembiapo vaikwe."
44,5,32,"Koꞌã vaꞌe ore oromombeꞌu voi orohexa-gwi. Koꞌã vaꞌe Nheꞌẽ Marangatu tee vaꞌe remimombeꞌu ave. Haꞌe katu inheꞌẽ renduha-pe Nhandejáry remimeꞌẽgwe, heꞌi íxupe kwéry Pedro."
44,5,33,"Ohendu ramo Pedro nheꞌẽ, ipoxy eterei voi hese. Ojukase voi íxupe hikwái: “Jajuka katu íxupe, jajuka katu íxupe” heꞌi joa hese hikwái."
44,5,34,"Ha peteĩ oĩ ndaipoxýi vaꞌe. Opuꞌã-ma onhemboꞌy. Heꞌi omosẽ hagwã Hesu remimondo kwéry-pe pono ojuka:—Emosẽ sapyꞌa ete imondo-vy oka-py, heꞌi.Héry Gamaliel, fariseu vaꞌe, judeu ruvixa vaꞌe, Moisés amyrĩ heꞌi vaꞌekwe-py imboꞌeha. Omboete joa íxupe."
44,5,35,"Haꞌe heꞌi mburuvixa kwéry-pe:—Xáke, xe rapixa kwéry, heꞌi, —Maꞌerã pene rembiapo vai-ta Hesu remimondo kwéry-rehe?"
44,5,36,Are-ma ojekwaa vaꞌekwe kwimbaꞌe héry vaꞌe Teudas. Onhembotuvixase raꞌanga rei oiko-vy vaꞌe. Quatrocentos oiko imoirũha íxupe. Upéi ojuka íxupe. Ojuka rire ohasãimba íxugwi inhirũ gwéry. Nonhemboatyvéi-ma.
44,5,37,"Upe rire hapykwerigwa ojekwaa vaꞌekwe Galiléia pygwa, kwimbaꞌe héry vaꞌe Judas. Yma mburuvixagwasu nheꞌẽ-py kente kwéry omoĩ moĩ vaꞌekwe héry kwatia-rehe. Omoĩ jave ojekwaa vaꞌekwe Judas. Oiko vaꞌekwe imoirũháry. Upéi soldado kwéry ojuka íxupe Judas-pe. Ojuka rire, opa isarambipa íxugwi inhirũ gwéry."
44,5,38,"Upéa-gwi haꞌe-ta peẽ-my: Ani erepenave hese Hesu remimondo kwéry-rehe. Eheja katu toiko haꞌe oikoseha-rami, heꞌi íxupe. —Teko rei omombeꞌu ramo hembiaporã, nosẽ porã moꞌãi, opa rei arã. Ha Nhandejáry ae omombeꞌu ramo hembiaporã, napende puꞌaka moꞌãi hese kwéry Nhandejáry nheꞌẽ pokatu-gwi, heꞌi íxupe kwéry. —Peẽ pemboyke ramo haꞌe kwéry inheꞌẽ, Nhandejáry-pe pemboyke-ta paraꞌe ave, heꞌi íxupe kwéry Gamaliel. Teudas-pe Judas-pe ave ojehu vaꞌekwe omombeꞌu íxupe kwéry pono ojuka Hesu remimondo kwéry-pe."
44,5,40,"Ha upéi katu ohendu inheꞌẽ hikwái. Gamaliel nheꞌẽ ohendu-gwi, ndojukasevéi Hesu remimondo kwéry-pe. Upe ramo omoingepa jevy gwemimosẽgwe-pe koty-py. Ndaipoxy etevéi-ma. Oinupã nupã rei-ma íxupe kwéry. Ojuka hagwã-rami noinupãvéiry. Upéi oinupã rire, heꞌiri iri íxupe onhemonheꞌẽ-vy:—Anive ereiporu Hesu rehegwa nheꞌẽ. Hesu réry-py anive erenheꞌẽ, heꞌi hemimondo kwéry-pe."
44,5,41,"Upe rire opoi íxugwi imondo-vy. Ha upéi katu ojoatýra-gwi osẽ oho-vy. Oinupã ramo jepe íxupe, ndojohu vaíry voi. Ogwerovyꞌa joty osẽ-vy hikwái:—Hesu rereko asy hagwe-rami nhande rereko asy ave. Hesu-pe omboete eꞌỹ hagwe-rami, nhande-vy nanhane mboetéi ave, heꞌi ojóupe.Upéixa ramo Hesu reko-py oiko-gwi, ovyꞌa joty osẽ-vy hikwái."
44,5,42,"Ikoꞌẽ koꞌẽmba Nhandejáry nheꞌẽ omombeꞌu meme oiko-vy vaꞌe Nhandejáry róga kakwaa-py. Óga óga-rupi omombeꞌu oiko-vy vaꞌe ave:—Hesu ko Nhandejáry remimboupyrã vaꞌekwe voi, heꞌi omombeꞌu-vy."
44,6,1,"Oiporavo sete kwimbaꞌe-pe Hesu remimondo pytygwõharãUpe ramo onhembohetave tave oho-vy Hesu rehegwa nheꞌẽ renduha. Ha ikoꞌẽ koꞌẽmba omeꞌẽ meꞌẽ oiko-vy tembirekokwe-pe hemiꞌurã. Ha grego nheꞌẽ-py onheꞌẽ vaꞌe imaꞌeandu-gwi heꞌi ojóupe:—Nhande-vy mixĩ omeꞌẽ. Upéa-pe, hebreu nheꞌẽ-py onheꞌẽ vaꞌe-pe katu hetave omeꞌẽ, heꞌi. —Omeꞌẽ joavy avypa imeꞌẽ-vy, heꞌi ojóupe ndojohu porãi-gwi."
44,6,2,"Upe-ma ramo gwĩ doze hemimondo kwéry vaꞌe ohenói uka ojogweroatypa hagwã Hesu nheꞌẽ renduha gwive. Heꞌi íxupe kwéry:—Gwĩ omeꞌẽ meꞌẽ vaꞌe tembirekokwe-pe hemiꞌurã, omeꞌẽ joavy avypa nipo raꞌe imeꞌẽ-vy, heꞌi. —Ha ore katu orombojaꞌo jaꞌo ramo imeꞌẽ-vy hemiꞌurã, ndikatuvéi-ma arã oromombeꞌu Nhandejáry nheꞌẽ. Naiporãi vaꞌerã kóixa."
44,6,3,"Upéa-gwi, ore reꞌýi kwéry, peiporavo katu sete kwimbaꞌe. Ore nheꞌẽ-py onhangareko hagwã omeꞌẽ vaꞌe-rehe peiporavo nomeꞌẽ joavy avyvéi hagwã. Nheꞌẽ Marangatu tee vaꞌe ipyꞌa omohynyhẽ vaꞌe íxupe, hiꞌarandu porã vaꞌe, nhane manduꞌa porã hese vaꞌe, upéa rehegwa peiporavo katu."
44,6,4,"Ha ore katu oromondo meme-ta Nhandejáry-pe ore nheꞌẽ. Hesu rehegwa nheꞌẽ oromombeꞌu meme-ta. Gwĩ vaꞌe apo-vy nore ateꞌỹiry. Ndaijái outro tembiapo ore-vy orojapo vaꞌerã, heꞌi íxupe kwéry Hesu remimondo."
44,6,5,"Ha ojohu porã joa inheꞌẽ ijaty vaꞌe gwive. Upe ramo oiporavo peteĩ kwimbaꞌe-pe hikwái, Hesu-rehe ojerovia tee vaꞌe, Nheꞌẽ Marangatu tee vaꞌe ipyꞌa omohynyhẽ vaꞌe íxupe, héry vaꞌe Estêvão. Upéi oiporavove ave seis kwimbaꞌe, héry vaꞌe Filipe, Prócoro, Nicanor, Timão, Pármenas, Nicolau ave. Nicolau Antioquia pygwa judeu eꞌỹ vaꞌe upe vaꞌe. Neꞌírã vyteri ojerovia ramo Hesu-rehe, judeu kwéry reko-rupi oiko vaꞌekwe."
44,6,6,"Upéa sete vaꞌe oiporavo onhangareko hagwã omeꞌẽ vaꞌe-rehe. Oiporavo rire, ogweru henda-py Hesu remimondo renda-py. Upéi hemimondo ombojeupi Nhandejáry-pe onheꞌẽ, inhakã akã-rehe omoĩ opo, inheꞌẽ-py omeꞌẽ meꞌẽ porã hagwã tembirekokwe-pe hemiꞌurã."
44,6,7,"Mombyryve ryve ogweraha imombeꞌu-vy Nhandejáry nheꞌẽ. Onhembohetave tave oho-vy Hesu nheꞌẽ renduha, Jerusalém tetã mygwa. Ha paꞌi kwéry, Hesu nheꞌẽ apoha, heta eterei oĩ."
44,6,8,"Judeu ruvixa kwéry ndaijaꞌéi Estêvão-reheHa Estêvão katu, imbaraete inheꞌẽ, opa vaꞌe rembiayhu. Kente kwéry paꞌũ-my hembiapo porã hexapyrã-rupi."
44,6,9,"Oĩ ave hese ijaꞌeꞌỹ vaꞌe, judeu porahéi haty-gwi ou vaꞌe. Upe-py ojeporahéi haty-py oĩ Cireneu tetã mygwa, oĩ Alexandria tetã mygwa, oĩ Cilícia yvy pygwa, oĩ Ásia yvy pygwa ave. Upe-py ojogweroaty vaꞌe gwive héry Liberto kwéry. Upéi ogwahẽ ou-vy Estêvão renda-py onheꞌẽ mbojevy hagwã íxupe hikwái."
44,6,10,"Ha ndikatúi onheꞌẽ mbojevy íxupe arandu rehegwa omombeꞌu-gwi, Nheꞌẽ Marangatu tee vaꞌe oipyꞌa mohynyhẽ-gwi íxupe."
44,6,11,"Upéi oho jevy nhemi ha-py opaga hagwã ijapu japu vaꞌerã-pe Estêvão-rehe. Omeꞌẽ íxupe inheꞌẽrã. Upe ramo:—Orohendu voi Estêvão-pe onheꞌẽ vai vai ramo Moisés-rehe. Nhandejáry-rehe onheꞌẽ vai vai ramo orohendu ave, heꞌi moꞌã hese enterove vaꞌe-pe."
44,6,12,"Upéixa heꞌi ramo, ombopoxy enterove vaꞌe-pe gwive. Judeu ruvixa kwéry, judeu rekomboꞌehaty-pe ave ombopoxypa. Upéa-gwi oupa jevy henda-py oipyhy hagwã íxupe. Mburuvixa kwéry ojogweroaty haty-py oipyhy heraha-vy."
44,6,13,"Ha gwĩ ijapu hese vaꞌerã-pe ohenói ogwahẽ hagwã. Ogwahẽ ramo, heꞌi ijapu apu-vy hese:—Upe vaꞌe onheꞌẽ vai vai meme vaꞌe voi ko vaꞌe Nhandejáry róga kakwaa marangatu-rehe. Moisés amyrĩ remimombeꞌukwe jajapo vaꞌerã-rehe onheꞌẽ vai. “Upe Hesu Nazaré pygwa omohãimba-ta ko vaꞌe Nhandejáry róga kakwaa. Ohekoviarõ-ta nhande reko Moisés remimombeꞌukwe” heꞌi Estêvão, heꞌi omombeꞌu ijapu vaꞌe. —Ore henduháry voi, heꞌi moꞌã hese ijapu-vy."
44,6,15,"Ha ojogweroaty vaꞌe gwive ohexa katu katu íxupe. Omaꞌẽ Estêvão rova-rehe omaꞌẽ:—Hendypa voi hova raꞌe, heꞌi ojóupe. —Ojogwa ete Nhandejáry rembigwái rova-pe, heꞌi ojóupe judeu ruvixa kwéry."
44,7,1,Estêvão omombeꞌu judeu ruvixa kwéry-pe Abraão rehegwa nheꞌẽHa paꞌi ruvixagwasu katu ohendu ijapu vaꞌe nheꞌẽ. Ohendu ramo oporandu Estêvão-pe:—Upéixa voi pa? heꞌi íxupe.
44,7,2,"Upe ramo Estêvão onheꞌẽ judeu ruvixa kwéry-pe:—Xe reꞌýi kwéry, xe ruvixa kwéry ave, pejeapysaka porã katu xe nheꞌẽ-rehe. Yma ete ojehexa uka vaꞌekwe nhane ramoigwasu myamyrĩ Abraão-pe. Nhandejáry onhemombaꞌegwasu ete vaꞌe ojehexa uka vaꞌekwe íxupe. Mesopotâmia yvy-py gwetã tee-my joty oiko ramo, ojehexa uka-ma voi vaꞌekwe íxupe. Ndovái joty Harã tetã-my. Heꞌi Abraão-pe Nhandejáry: “Eva katu ne retã-gwi” heꞌi. “Ehejapa nde reꞌýi kwéry eho-vy. Tereho nde-vy ahexa uka vaꞌerã nde yvyrã hagwã-py tereho” heꞌi íxupe Nhandejáry."
44,7,4,"Upe-ma ramo Nhandejáry nheꞌẽ-py osẽ gwetã-gwi oho-vy. Caldeu yvy-gwi oho. Tetã ambue-py ae oiko jevy hagwã osẽ oho-vy. Harã tetã-my ogwahẽ ramo, oiko vaꞌekwe upe-py. Hiꞌare rire omano túvy. Upéi túvy omano rire omeꞌẽ ogwata puku jevy. “Tereho katu nde yvyrã-py” heꞌi ogwerova uka-vy taꞌýry-pe Nhandejáry. Upéixa voi ogweru vaꞌekwe íxupe koꞌa-py. Ãy peiko ha-py ogweru íxupe."
44,7,5,"Ha ogweru rire ae, nomeꞌẽséi voi íxupe ijyvyrã, ni hóga renagwã jepe nomeꞌẽséiry íxupe. Ni mixĩmi nomeꞌẽséi voi. Ndataꞌýryiry ramo jepe, heꞌi íxupe Nhandejáry: “Ãy nameꞌẽséi vyteri nde-vy nde yvyrã. Ha ne remiarirõ kwéry pegwarã katu ameꞌẽ vaꞌerã ko yvy ijyvyrã” heꞌi íxupe Nhandejáry. —Upe rire a-rami heꞌi Nhandejáry: “Ne remiarirõ kwéry katu yvy ambue-py oiko vaꞌerã, gweꞌýi eꞌỹ ha-py oiko-ta vaꞌerã. Upe vaꞌe yvy pygwa omombaꞌapo eterei vaꞌerã voi íxupe kwéry. Hiꞌare eterei vaꞌerã voi ombohasa asy. Quatrocentos roꞌy omoingo asy vaꞌerã íxupe kwéry."
44,7,7,"Upe rire ae ahepy vaꞌerã íxupe kwéry. Imoingo asyhare-pe areko asy vaꞌerã ave. Ahepy rire, yvy akéno-gwi osẽmba vaꞌerã ojeꞌói-vy ne remiarirõ kwéry. Xe mboete hagwã a-py osẽmba vaꞌerã” heꞌi Abraão-pe Nhandejáry."
44,7,8,"Ha upéi katu heꞌi jevy íxupe Nhandejáry: “Eipirekytĩ uka mixĩ katu kwimbaꞌe gwive. Upéa erejapo ramo, erepyta vaꞌerã xe reꞌýi tee vaꞌerã voi” heꞌi Abraão-pe. Upe rire oiko-ma taꞌýry. Isaquerã oiko-ma. Upe rire, oito áry rire mixĩ oikytĩ ipire, gwaꞌýry pire. Ha Isaque okakwaa rire, omenda. Upe rire, Isaque omenda rire, taꞌýry-ma oiko-ma Jacorã. Upéi okakwaa ave Jacó. Taꞌýry-ma ave Jacó. Oiko-ma doze taꞌýry nhane ramoigwasu vaꞌe, tetã ambue mbue-py oiko vaꞌerã, heꞌi Estêvão omombeꞌu-vy.Gn 11; "
44,7,9,"Estêvão omombeꞌu myamyrĩ José rehegwa nheꞌẽUpéi Estêvão omombeꞌu jevy judeu ruvixa kwéry-pe:—Ha Jacó raꞌy kwéry doze oĩ vaꞌe. Oĩ tyvýry héry vaꞌe José, túvy rembiayhu tee vaꞌe José. Upéa-gwi ndaijaꞌéiry vaꞌekwe hese tykeꞌy kwéry. Ndaijaꞌéi-gwi hese, tembigwairã ovende vaꞌekwe gwyvýry ojereraha hagwã Egito yvy-py. Ha Nhandejáry omoirũ joty íxupe, ndohejái íxupe haꞌe anho. Ohasa asy reheve oresende sende íxupe. Omeꞌẽ ave íxupe inharandurã. Upéa-gwi ohayhu íxupe mburuvixagwasu, héry vaꞌe Faraó, Egito yvy pygwa ruvixa vaꞌe. Ohayhu-gwi íxupe, omonhangareko uka íxupe mburuvixa. Egito yvy-py oĩ vaꞌe-rehe gwive, hóga-py oĩ vaꞌe-rehe gwive ave omonhangareko uka."
44,7,11,—Ha upéi katu ndoikovéi hiꞌupy Egito yvy-py gwive. Canaã yvy-py gwive ave opa hiꞌupy. Upéa-gwi upe pygwa kwéry oiko asy eterei hikwái. Ha nhane ramoigwasu kwéry katu ndotopavéi gwemiꞌurã.
44,7,12,"Ha nhane ramoigwasu ru ohendu oimeha trigo rope. Egito-py oimeha ohendu. Upéi omondo gwaꞌýry kwéry tembiꞌu-rehe. Nhane ramoigwasu omondo. Upe rire omondo jevy tembiꞌu-rehe ogweru hagwã. Ogwahẽ jevy ramo upe-py tyvýry oĩ ha-py, ojekwaa uka gwykeꞌýry-pe: “Nde ko ore ryvy nipo raꞌe” heꞌi gwyvýry-pe hikwái. Ha mburuvixa oikwaa-ma José rykeꞌy rekoha, heꞌýi rekoha ave."
44,7,14,"Upéi José ohenói uka ou hagwã túvy. Heꞌýi kwéry ohenói uka ave. Heꞌýi kwéry reta vaꞌe setenta e cinco voí oĩ. Ha upéi ova ou-vy Egito-py túvy gweꞌýi ndive. Upe-py omano túvy. Omano ave heꞌýi kwéry, nhane ramoigwasu vaꞌe. Upe rire ogweraha jevy Siquém tetã-my hetekwe. Omoĩ hagwã yvykwa py-py ogweraha. Upéa yvykwa Abraão rembijogware, Emor raꞌy kwéry ovende vaꞌekwe íxupe plata-rehe."
44,7,17,"—Ha upéi katu oiko-tama voi Nhandejáry heꞌi vaꞌekwe, Abraão-pe heꞌi vaꞌekwe. Ipokatu-ta inheꞌẽ. Oiko-ta heꞌi vaꞌekwe ha ndoikói vyteri. Upe ramo nhane ramoigwasu kwéry katu onhembohetave tave hikwái. Upe rire oiko hekoviare mburuvixagwasu pyahu Egito pygwa kwéry ruvixa ramo. Ha mburuvixa pyahu katu nohenduvéi-ma nhane ramoigwasu rerakwã, José rerakwã. Upéixa ramo mburuvixa ogwereko asy nhande reꞌýi kwéry myamyrĩ-pe. Ipyꞌa vai reheve ogwereko: “Anive erehupi oiko ramo mitã. Omano hagwã-py eheja” heꞌi íxupe kwéry mburuvixa omanda-vy, heꞌi Estêvão omombeꞌu-vy."
44,7,20,"Estêvão omombeꞌu myamyrĩ Moisés rehegwa nheꞌẽUpéi Estêvão omombeꞌu jevy judeu ruvixa kwéry-pe:—Upe ramo, mburuvixa ogwereko asy ramo vaꞌekwe nhande reꞌýi kwéry, oiko-ma vaꞌekwe Moisés Nhandejáry rembierohory voi. Iporã ete voi oiko-vy. Mbohapy jasy ombouvixa íxupe isy. Túvy róga-py ombouvixa. Upe rire mburuvixa nheꞌẽ-py oheja rei haꞌe anho omemby. Ha mburuvixa rajy katu ohupi heraha-vy ombouvixa hagwã: “Ajohu-ma xe membyrã araha-ta xe” heꞌi hese. Upéi ogweraha íxupe."
44,7,22,Oarandu-py omboꞌe íxupe. Egito pygwa arandu-py omboꞌe hereko-vy. Hiꞌarandu porã-ma Moisés onheꞌẽ-vy. Hembiapo porã-ma ave inharandu-gwi.
44,7,23,"Okakwaa rire, omboty rire quarenta roꞌy, imanduꞌa gweꞌýi kwéry-rehe: “Aha-ta aipohu xe reꞌýi kwéry, Israel amyrĩ remiarirõre kwéry” heꞌi ojéupe Moisés."
44,7,24,"—Upéi oho gweꞌýi kwéry ha-py. Upe-py ohexa peteĩ gweꞌýi. Oinupã-ma íxupe Egito pygwa: “Xe reꞌýi upéa onhenupã vaꞌe” heꞌi Moisés ojéupe. Upéa-gwi oresende íxupe. Ha Egito pygwa oinupã vaꞌe-pe, ojuka voi gweꞌýi repy-vy: “Nhandejáry nheꞌẽ-py aresende-ta íxupe” heꞌi ojéupe raꞌe. Upéa-gwi: “Xe hepyhare, xe kwaa-ta” heꞌi moꞌã Moisés ójehe. Ha avave joty íxupe ndoikwaáiry."
44,7,26,"Koꞌẽmba ramo ojehexa uka jevy Moisés gweꞌýi kwéry-pe. Ohexa mokõi gweꞌýi onhorairõ ramo. Ndoipotái onhorairõve: “Maꞌerã po pejogwereko asy, xe reꞌýi?” heꞌi. “Peẽ ko ojoeꞌýi voi” heꞌi. “Maꞌerã po penhorairõ?” heꞌi mokõive vaꞌe-pe."
44,7,27,—Ha gwapixa-pe ogwereko asy vaꞌe ombojevy Moisés-pe imondo-vy: “Kivaꞌe po ne moingo ore-vy ore ruvixarã” heꞌi. “Kivaꞌe po heꞌi nde-vy ore reko johu hagwã?
44,7,28,Nde paraꞌe xe jukase. Upe Egito pygwa-pe erejuka hagwe-rami ave xe jukase” heꞌi Moisés-pe.
44,7,29,Ohendu-ma ramo inheꞌẽ: “Xe ajapo vaꞌekwe oikwaa-ma raꞌe” heꞌi ojéupe Moisés. Upéa-gwi okanhy-ma oho-vy. Tetã ambue-py oho oiko hagwã. Midiã yvy-py oiko. Upe-py mokõi-ma taꞌýry.
44,7,30,"—Hiꞌare voi oiko upe-py Moisés. Quarenta roꞌy rire ojehexa uka íxupe Nhandejáry rembigwái yváy gwigwa. Ojehexa uka íxupe tekwaty eꞌỹ-my oiko ramo yvyaty gwy-py héry vaꞌe Sinai. Upe-py ohexa yvyraꞌi rete-rehe tata rendy. Hendy paꞌũ-my ojehexa uka íxupe Nhandejáry rembigwái. Opuꞌã ramo hese tata, ndopáiry. Ohexa ramo, opondera hese Moisés. Onhemoagwĩ íxugwi ohexa porãve hagwã. Onhemoagwĩ jave ohendu-ma Nhandejáry nheꞌẽ:"
44,7,32,"“Ne ramoijusu Járy voi xe” heꞌi íxupe. “Xe ko Abraão Járy, Isaque Járy, Jacó Járy. Xe ijáry meme” heꞌi Moisés-pe Nhandejáry. Ohendu ramo inheꞌẽ, onhemondýi ndaipyꞌagwasúi omaꞌẽ-vy. —Upéi heꞌi íxupe Nhandejáry: “Upe erenhemboꞌy ha-py imarangatu voi yvy. Upéa-gwi eipeꞌa katu nde py-gwi nde pyryru xe mboete-vy” heꞌi íxupe. “Xe reꞌýi kwéry Egito-py oiko vaꞌe, ohasa asy vaꞌe. Ogwereko asy ramo ahexa voi. Ipyahẽ joa oĩ-vy ramo ahendu. Upéa-gwi agwejy-ma aju-vy aresende hagwã íxupe kwéry” heꞌi íxupe. “Upe ramo tereho katu” heꞌi. “Egito yvy-py oromondo-ta” heꞌi Moisés-pe Nhandejáry."
44,7,35,"—Upe Moisés heꞌýi kwéry ombojevy vaꞌekwe íxupe. Yma oho ramo gweꞌýi kwéry ha-py, ombojevy íxupe vaꞌekwe: “Kivaꞌe po ne moingo ore-vy ore ruvixarã. Kivaꞌe po heꞌi arakaꞌe nde-vy ore reko johu hagwã ore rembiapokwe-rehe” heꞌi arakaꞌe Moisés-pe. Upe rire ae Nhandejáry omondo jevy íxupe upe heꞌýi kwéry remimbojevykwe. Mburuvixarã, heresendeharã ave omondo. Hembigwái nheꞌẽ-py omondo íxupe. Upe tata rendy-rami yvyraꞌi rete-rehe ojehexa uka íxupe vaꞌekwe nheꞌẽ-py omondo-vy íxupe. Upe-ma ramo Moisés oho Egito-py."
44,7,36,"Upe-py hembiapo porã hexapyrã-rupi. Upéi ogwenohẽ heraha-vy upe-gwi gweꞌýi kwéry. Ogwahẽ ojeꞌói-vy ygwasu-py, héry Y pytã. Ojaꞌo y yvytu jave tape ojekwaa hagwã. Upéi quarenta roꞌy hexapyrã-rupi Moisés hembiapo porã oiko-vy. Tekwaty eꞌỹ-my hembiapo porã porã, heꞌi Estêvão omombeꞌu-vy.Upéi Estêvão omombeꞌu jevy judeu ruvixa kwéry-pe:"
44,7,37,"—Heꞌi vaꞌekwe Moisés Israel kwéry-pe: “Pene paꞌũ-gwi oipeꞌa vaꞌerã Nhandejáry hiꞌarandu vaꞌe. Inheꞌẽ-py omombeꞌu vaꞌety oipeꞌa vaꞌerã. Xe peꞌa hagwe-rami oipeꞌa vaꞌerã” heꞌi íxupe kwéry Moisés. Ha upéi katu haꞌe omoirũ irũ gweꞌýi kwéry-pe. Ojogweroaty ha-py, tekwaty eꞌỹ-my omoirũ íxupe kwéry, nhane ramoigwasu-pe. Upéi ojeupi oho-vy yvyatyrusu ári, héry Sinai vaꞌe ári. Onhomongeta hagwã Nhandejáry rembigwái yváy gwigwa ndive oho. Ohendu hagwã inheꞌẽ ojeupi. Nhane moingove vaꞌe nheꞌẽ ohendu Nhandejáry rembigwái-gwi omeꞌẽ hagwã nhande-vy."
44,7,39,—Ha nhane ramoigwasu kwéry katu nohenduséi voi Moisés nheꞌẽ. Omboyke imondo-vy. Ohose-vy ohexangaꞌu Egito yvy hikwái.
44,7,40,Upéa-rehe heꞌi Moisés rykeꞌy-pe hikwái. Héry vaꞌe Arão: “Ejapo katu ore-vy tupã raꞌanga ore renonderã oho hagwã” heꞌi. “Nde ryvy katu okanhy raꞌe oréhegwi. Upe ore reru vaꞌekwe Egito yvy-gwi okanhy raꞌe. Ndoroikwaavéi ki-koty po oho” heꞌi Moisés rykeꞌy Arão-pe.
44,7,41,—Upéi ojapo gwemimboete raꞌanga angarã hikwái. Vaka raꞌy raꞌanga-rami ojapo tupã raꞌanga. Ojapo rire omokaꞌẽ mymba ijukapy tupã raꞌanga ramigwa imboete-vy. Gwembiapokwe ogwerovyꞌa hikwái: “Iporã poku” heꞌi moꞌã herovyꞌa-vy.
44,7,42,"Ha upéi Nhandejáry ojere íxugwi kwéry. Oheja íxupe kwéry anho. Omondo íxupe kwéry tape porã eꞌỹ-rupi omboete hagwã kwarahy-pe, jasy, jasytata-pe gwive hekovía. A-rami ohai vaꞌekwe Nhandejáry nheꞌẽ-py omombeꞌu vaꞌety:“Tekwaty eꞌỹ-my ereiko ramo, xe reꞌýi kwéry, neremeꞌẽi xe-vy mymba ijukapyre. Quarenta roꞌy eremokaꞌẽ kaꞌẽ ereiko-vy xe mboete-vy moꞌã."
44,7,43,"heꞌi vaꞌekwe Nhandejáry nheꞌẽ-py, heꞌi Estêvão imombeꞌu-vy."
44,7,44,Upéi heꞌi jevy judeu ruvixa kwéry-pe:
44,7,46,2 
44,7,48,"Ha Nhandejáry katu, Tupãgwasu vaꞌe, teko rei rembiapokwe-py ndoikói. A-rami ohai vaꞌekwe Nhandejáry nheꞌẽ-py omombeꞌu vaꞌety: “Heꞌi Nhandejáry: Yváy-py xe gwapy haty oĩ. Yvy xe pyrũ haty, heꞌi. Mbaꞌeixagwa óga erejapo-ta xe-vy? Kipy eremoĩ-ta xe pytuꞌu haty? Xe-vy gwarã ndikatúi erejapo."
44,7,50,"Entero mbaꞌe ae xe rembiapokwe. Áry yvy ave xe ajapo voi vaꞌekwe, heꞌi Nhandejáry.”Upéixa ohai vaꞌekwe Nhandejáry nheꞌẽ-py omombeꞌu vaꞌety, heꞌi Estêvão imombeꞌu-vy."
44,7,51,Upe rire heꞌi jevy mburuvixa kwéry-pe:
44,7,52,"Hembiapo vai vaꞌekwe pene ramoigwasu kwéry. Nhandejáry nheꞌẽ-py omombeꞌu vaꞌety peteĩ teĩ vaꞌe-pe omoingo asypa vaꞌekwe hikwái. Ndaipóri ojerereko asy eꞌỹ vaꞌekwe. Gwĩ, “Ou-ta Nhandejáry rembigwái imarangatu vaꞌe” heꞌi vaꞌekwe-pe ojuka ave hikwái. Nhandejáry nheꞌẽ-py omombeꞌu vaꞌekwe-pe ojuka vaꞌekwe. Ha koꞌánga katu upe yma gware remimombeꞌu Nhandejáry rembigwái Hesu ou ramo jepe, pemombeꞌu nhemi joty kuri hese ijaꞌeỹha-pe. Pemombeꞌu rire, pejuka uka íxupe."
44,7,53,"Nhandejáry rembigwái yváy gwigwa omeꞌẽ vaꞌekwe peẽ-my pende rekorã. Ha ndapejapói voíte inheꞌẽ, heꞌi judeu ruvixa kwéry-pe Estêvão."
44,7,54,Upéa nheꞌẽ ohendu rire gwĩ mburuvixa kwéry ipoxy hikwái. Onhemohãimbiri jagwa-rami opoxy-vy Estêvão-rehe.
44,7,55,"Haꞌe-ma ngatu Nheꞌẽ Marangatu tee vaꞌe ipyꞌa omohynyhẽ-gwi íxupe, omaꞌẽ áry-rehe. Ohexa hendy ete vaꞌe Nhandejáry oĩ ha-py. Hesu-pe ohexa yváy-py. Nhandejáry yke-rehe onhemboꞌy ramo oĩ-vy ohexa. Hendy reheve onhemombaꞌegwasu ramo ohexa íxupe:"
44,7,56,"—Pemaꞌẽ katu, heꞌi. —Ojepeꞌa ramo áry ahexa voíte. Ahexa Nhande Rykeꞌy tee vaꞌe-pe. Nhandejáry yke-rehe onhemboꞌy oĩ-vy ramo ahexa íxupe, heꞌi mburuvixa kwéry-pe."
44,7,57,Ha haꞌe kwéry katu osapukái hatã opoxy-vy. Omboty oapysa ohendusereꞌỹ-gwi. Onhemoĩ hagwã hese oriparapa ogwaꞌẽ ou-vy hikwái. Upe rire ogwenohẽ imondo-vy tetã-gwi. Ita-py ojapi japi hagwã íxupe ojuka hagwã ogwenohẽ hikwái. Ha ijukaharã oao joꞌa omboi. Omboi rire oheja kariaꞌy-pe onhangareko hagwã hese. Upéa kariaꞌy héry vaꞌe Saulo. Ha upéi katu ojapi japi ita-py omano peve.
44,7,59,"Ha ojapi jave íxupe hikwái, haꞌe omondo onheꞌẽ Nhandejáry-pe:—Togwahẽ katu nde ha-py, xe Járy Hesu, xe nheꞌẽgwe, heꞌi."
44,7,60,"Upe rire onhesũ gwetypyꞌã-rehe oĩ-vy hatã onheꞌẽ:—A-rami xe-rehe hembiapo vai rire, ani erembohasa asy uka teĩ hembiapo vaikwe-rehe, ore Járy. Eiporiahuvereko katu íxupe kwéry, heꞌi. Upe vaꞌe heꞌipa-vy, omano-ma."
44,8,1,"Ojuka ramo íxupe hikwái, ojohu porã Saulo onhembysaraiha: “Iporã voi pejuka íxupe” heꞌi.Upe áry-py mburuvixa kwéry ombohasa asyse voi hereko-vy Hesu reroviaha vaꞌe-pe gwive. Jerusalém-my oĩ vaꞌe-pe gwive ogwereko asy eterei. Upéa-gwi osarambipa ojeꞌói-vy Judéia yvy-rupi. Samaria yvy-rupi ave osarambipa ojeꞌói-vy. Ndohopa etéiry. Opyta joty Jerusalém-my Hesu remimondo. Ojeꞌói eꞌỹ vaꞌe doze joty oĩ. Ohasa asy voi Hesu reroviaha vaꞌe gwiveHa gwĩ Nhandejáry-pe omboete oiko-vy vaꞌe ogweraha ijaty-vy Estêvão retekwe. Hetekwe ogweraha. Omboasy eterei íxupe. Ojaheꞌo hatã ohapirõ pirõ-vy íxupe. Ha Saulo katu ogwereko asy asy Hesu reroviaha gwive. Onhembosarái hese kwéry. Oike ike koty akéno-rupi. Ogwenohẽ vai kwimbaꞌe-pe, kunha-pe ave oapresa uka hagwã. Omoatã heraha-vy omoĩ uka hagwã preso."
44,8,4,Upéa-gwi ojeꞌoipa osarambi-vy. Nhandejáry nheꞌẽ omombeꞌu joty ojeꞌói-vy hikwái.
44,8,5,"Filipe oho omombeꞌu-vy Cristo rehegwa nheꞌẽHa Filipe katu oho tetã ambue-py héry vaꞌe Samaria-py. Cristo rehegwa nheꞌẽ oho omombeꞌu hagwã: “Hesu ko Cristo, Nhandejáry remimbou voi” heꞌi omombeꞌu-vy. Ha upe pygwa ojogweroatypa hendu-vy hikwái. Ijoja hendu-vy. Filipe rembiapo porã hexapyrã-rupi heroviapyrã-rupi ave ohexa ramo hikwái, ohendu ramo inheꞌẽ porã, ojeapysaka porã porã joa inheꞌẽ-rehe hikwái. Heta oĩ upe-py anháy rerekoha. Anháy rerekoha-gwi omosẽ mosẽ imondo-vy. Osẽ jave hatã osapukái. Heta oĩ hajy jeapa vaꞌe, heta oĩ ogwata eꞌỹ vaꞌe. Okwerapa-ma ogwata porã-ma. Upéixa ramo gwĩ tetã mygwa ovyꞌa joa-ma voi hikwái. Ha upe-py oĩ kwimbaꞌe héry vaꞌe Simão, anháy arandu-rupi hiꞌarandu vaꞌe. Pedro-rami teĩ héry vaꞌe. Hexapyrã-rupi moꞌã hembiapo oiko-vy ramo, omopondera uka ójehe entéro Samaria pygwa kwéry-pe gwive. “Opambaꞌe-rehe xe puꞌakave xe” heꞌi moꞌã ójehe. Upéa-gwi ohendupa inheꞌẽ hikwái. Mburuvixa kwéry ohendupa íxupe. Hekoꞌive vaꞌe kwéry ohendu ave íxupe. Upe-py oĩ vaꞌe gwive ohendupa íxupe:—Nhandejáry ko omombaraeteve raꞌe íxupe, heꞌi joa moꞌã hese. Are-ma hembiapo moꞌã oiko-vy ramo hexapyrã-rupi, omopondera ukapa ójehe. Upéa-rehe ojeapysaka porã joa hese. Ha upéi katu Filipe ou omombeꞌu. Nhandejáry rehegwa nheꞌẽ porã ou omombeꞌu-vy: “Nhandejáry nhande ruvixarã voi. Pemoirũ katu íxupe” heꞌi omombeꞌu-vy. Hesu Cristo réry rehegwa nheꞌẽ omombeꞌu ave. Ohendu ramo ogwerovia-ma hemimombeꞌu hikwái onhemongarai uka ave. Kwimbaꞌe kwéry kunhagwe ave onhemongarai uka."
44,8,13,"Ha Simão katu ogwerovia ave hemimombeꞌu. Onhemongarai uka ave. Onhemongarai uka rire, omoirũ-ma Filipe-pe. Ohexa heta hembiapo porã ramo hexapyrã-rupi. Tuvixa mbaꞌegwasu ohexa. Ohexa ramo, opondera hembiapo-rehe."
44,8,14,"Pedro ave ogwahẽ ou-vy Samaria tetã-myOho omombeꞌu: “Samaria pygwa gwive ohendupa Nhandejáry nheꞌẽ” heꞌi imombeꞌuháry oho-vy Jerusalém tetã-my. Ha Hesu remimondo upe-py oĩ vaꞌe ohendu ramo, ombou mokõi imborepara-vy. Pedro ave ombou."
44,8,15,Mokõive ogwahẽ ou-vy Samaria tetã-my. Ogwahẽ rire omondo onheꞌẽ Nhandejáry-pe ombogwejy hagwã Nheꞌẽ Marangatu tee vaꞌe ipyꞌapy-py kwéry. Neꞌírã ogwejy ou-vy Nheꞌẽ Marangatu tee vaꞌe Samaria pygwa-pe. Hesu Cristo réry-py ae onhemongarai uka hikwái. Ha upéi katu upe mokõi hemimondo omoĩ opo inhakã akã ári ogwejy-ma hagwã Nheꞌẽ Marangatu tee vaꞌe. Ogwejy-ma ou-vy opyta hagwã Samaria pygwa pyꞌapy-py.
44,8,18,"Ha Simão katu ohexa Nheꞌẽ Marangatu tee vaꞌe ogwejy ou-vy ramo, omoĩ ramo mokõi hemimondo opo inhakã akã ári. Ohexa ramo, omeꞌẽse pirapire íxupe mokõive vaꞌe-pe: —Xe mbopuꞌaka katu xe-vy ave ambogwejy hagwã Nheꞌẽ Marangatu tee vaꞌe, amoĩ ramo xe po xe rapixa akã akã ári, heꞌi mokõive vaꞌe-pe."
44,8,20,"Ha Pedro katu heꞌi:—Ndaipotái nde pirapire, heꞌi. —“Nhandejáry xe mbopuꞌaka-ta ameꞌẽ ramo pirapire” ere moꞌã kuri, heꞌi íxupe. —Eheja. Tove terenhehundi. Tonhehundi nde pirapire ave. Nde ko nane akã porãiry. Nane akã porãi-gwi, ndikatúi erejapo Nhandejáry rembiapo. Nhandejáry rembiapo eꞌỹ-rami ae nde ne rembiapo vaꞌe, heꞌi íxupe. —Erova katu nde pyꞌa vaiha. Emondo ne nheꞌẽ Nhandejáry-pe ikatu hagwãixa omboyke ndéhegwi nde pyꞌa vaiha, heꞌi íxupe. —Ahexa voi nde pyꞌa vaiha. Hái vai vaꞌe-rami nde pyꞌa vaiha. Ndikatúi erejere tape vai-gwi, heꞌi íxupe Pedro."
44,8,24,"—Emondo katu Nhandejáry-pe ne nheꞌẽ pono ojehu xe-vy upe ere vaꞌekwe, heꞌi íxupe Simão ikyhyje-gwi."
44,8,25,"Upéixa ramo, Pedro ndive omombeꞌu Nhandejáry nheꞌẽ. Hesu rembiapokwe ohexa vaꞌekwe omombeꞌu ave. Upe rire ojevy oho-vy Jerusalém tetã-my. Samaria pygwa-pe tetã mirĩ mirĩ rupigwa-pe omombeꞌu. Hesu rehegwa nheꞌẽ porã omombeꞌu oho-vy."
44,8,26,"Filipe omongarai mburuvixa-peHa Filipe katu oime oiko-vy Samaria tetã-my. Ha upéi katu ojekwaa ou-vy Nhandejáry rembigwái yváy gwigwa:—Ekwa tereho, peteĩ arapopy-koty jevy ekwa, heꞌi. —Tereho katu eregwahẽ hagwã tapegwasu-py, Jerusalém-gwi Gaza-py oho vaꞌe-py, heꞌi Filipe-pe. Nhu-rupi oho vaꞌe upe vaꞌe tape. Ohendu ramo inheꞌẽ, opuꞌã ogwata oho-vy. Ogwata jave: “Mburuvixa nipo raꞌe kúi ou-ma raꞌe tapegwasu-rupi” heꞌi ojéupe. Upéa mburuvixa Etiópia pygwa, eunuco vaꞌe omenda eꞌỹ vaꞌe. Haꞌe Candace rembigwái. Ha Candace katu mburuvixagwasu kunha vaꞌe. Etiópia pygwa-rehe gwive omanda oiko-vy. Heta mbaꞌe ogwereko vaꞌe. Ha upéa hembigwái onhangareko vaꞌe imbaꞌe reta-rehe. Haꞌe ou vaꞌekwe Jerusalém tetã-my Nhandejáry-pe imboete-vy. Ãy katu oho jevy-ma. Ombaꞌe ndururu-py oho jevy. Kavaju ogweroripara heraha-vy íxupe. Ohokwe-vy ogwapy ha-py omonheꞌẽ oho-vy kwatia nheꞌẽ marangatu vaꞌe. remimoĩgwe kwatia-rehe, Nhandejáry nheꞌẽ-py omombeꞌu vaꞌekwe omonheꞌẽ."
44,8,29,"Ha upéi katu heꞌi Filipe-pe Nheꞌẽ Marangatu tee vaꞌe:—Ekwa katu imbaꞌe ndururu-py eremoirũ hagwã ereho-vy, heꞌi íxupe."
44,8,30,"Ha upéi onha oho-vy ogwahẽ hagwã haꞌe-py. Ogwahẽ ramo, ohendu-ma omonheꞌẽ ramo kwatia nheꞌẽ, omoĩ vaꞌekwe kwatia-rehe:Upéixa voi remimoĩgwe kwatia-rehe Hesu rehegwa nheꞌẽ."
44,8,34,"Ha upéi katu heꞌi íxupe upe mburuvixa:—Kivaꞌe-rehe po omombeꞌu arakaꞌe Isaías? heꞌi. —Ojehegwa paraꞌe omombeꞌu, hapixa rehegwa paraꞌe omombeꞌu, heꞌi. —Emombeꞌu katu xe-vy, heꞌi Filipe-pe."
44,8,35,Upe-ma ramo omombeꞌu mburuvixa-pe. Oikwaa uka ranhe íxupe ovexa rehegwa nheꞌẽ ramigwa. Hesu rehegwa nheꞌẽ porã omombeꞌu ave.
44,8,36,"Upéi mokõive ojeꞌói-ma tape-rupi hikwái. Ogwahẽ-ma y-py ramo:—Y ko raꞌe, heꞌi íxupe mburuvixa, —Iporã tipo xe mongarai koꞌãy, heꞌi íxupe mburuvixa. —Nde ko erejerovia tee-ma ramo ae Hesu-rehe, iporã-ma vaꞌerã erenhemongarai uka, heꞌi mburuvixa-pe.—Ajerovia tee-ma voi ko xe, heꞌi joty. —Hesu Cristo katu Nhandejáry raꞌy tee vaꞌe voi. Upéa arovia voi, heꞌi íxupe. Upéi mburuvixa heꞌi omombyta hagwã ombaꞌe ndururu. Ogwejy mokõive imbaꞌe ndururu-gwi. Ogwejy oĩ-vy y-py. Omongarai íxupe mburuvixa-pe."
44,8,39,"Upe-ma ramo ogwerokanhy-ma heraha-vy Filipe-pe Nheꞌẽ Marangatu tee vaꞌe. Ha mburuvixa katu omaꞌẽ jevy moꞌã hese, ha ndohexavéiry-ma. Oho-ma raꞌe. Upe-ma ramo oho jevy-ma mburuvixa tape-rupi. Ovyꞌa eterei oho-vy."
44,8,40,"Ha Filipe ojererokanhy rire ojehexa uka jevy outro tetã-my héry vaꞌe Azoto-py. Ohasa hasa ohokwe-vyte omombeꞌu mbeꞌu Hesu rehegwa oho-vy. Tetã ambue mbue-py omombeꞌu mbeꞌu oho-vy. Cesaréia tetã-my ogwahẽ-ma ramo, opyta upe-py."
44,9,1,"  Ha Saulo katu ipyꞌagwasu voi joty. Ipoxy eterei joty Hesu nheꞌẽ renduha kwéry-rehe: “Ajuka-ta íxupe kwéry” heꞌiri iri opyꞌa-py. Upéa-gwi oho paꞌi ruvixagwasu renda-py ojerure hagwã kwatia nheꞌẽ-rehe: —Emoĩ katu ne nheꞌẽ kwatia-rehe xe araha hagwã Damasco tetã-my. Judeu kwéry oporahéi haty haty-rupi arahase, heꞌi. —Upe-py atopa ramo Hesu rape pyhyha, ajohu vaꞌe gwive kwimbaꞌe kunha vaꞌe gwive aru-ta koꞌa-py. Ne nheꞌẽ-rupi aru-ta. Nde kwatia nheꞌẽ-rupi aru-ta ijokwaha reheve, heꞌi paꞌi ruvixagwasu-pe."
44,9,3,"Upéi ogwata oho-vy. Ogwata ramo hiꞌagwĩ opyta íxugwi Damasco tetã. Ogwahẽ pota-ma jave, upe-ma ramo sapyꞌa hendy mbaraete eterei íxupe. Áry-gwi omohendy ijerekwe-rehe."
44,9,4,"Omondýi-gwi hoꞌa-ma oho-vy yvy-py. Ohendu onheꞌẽ vaꞌe íxupe. Héry ohenói ramo:—Saulo, Saulo, heꞌi henói-vy. —Maꞌerã po xe rereko asy? heꞌi íxupe oporandu-vy."
44,9,5,"—Kivaꞌe tipo nde erenheꞌẽ vaꞌe xe-vy, xe Járy, heꞌi íxupe Saulo.—Xe voi Hesu ne rembiereko asy voi xe, heꞌi íxupe."
44,9,6,"—Ha epuꞌã katu upe tetã-my tereho. Upe-py omombeꞌu-ta nde-vy ne rembiaporã, heꞌi íxupe Hesu."
44,9,7,Ha hendivegwa opyta okirirĩmba ete ikyhyje-gwi. Inheꞌẽ rei ohendu ha avave-pe ndohexáiry. Upéa-gwi opyta okirirĩmba ete hikwái.
44,9,8,Upéi haꞌe onhemboꞌy jevy-ma oipeꞌa gwesa osareko jevy-ma ha mbaꞌeve ndohexáiry. Upéa-gwi ojepopyhy uka ojereraha uka-vy Damasco-py.
44,9,9,Mbohapy áry mbaꞌeve ndohexáiry. Mbohapy áry ndokarúi ave oiko-vy. Mbohapy áry ndoyꞌúi ave oiko-vy.
44,9,10,"Upe-py oĩ Hesu nheꞌẽ renduha héry vaꞌe Ananias. Ikepeꞌỹ ojehexa uka ixupéte Nhandejáry Hesu:—Ananias, heꞌi Hesu ohenói-vy íxupe.—Mbavaꞌe tipo ere-ta xe-vy? heꞌi Ananias Nhandejáry Hesu-pe."
44,9,11,"Heꞌi íxupe Hesu:—Ekwa tereho ko tetã mbyte-rupi oho vaꞌe tape-rupi, tape karẽ eꞌỹ héry vaꞌe-rupi. Eheka katu Tarso pygwa héry vaꞌe Saulo. róga-py eheka íxupe. Upe-py oiko vaꞌe. Ãy voi ko ombojeupi xe-vy onheꞌẽ oiko-vy. Ikéry pygwa vérami nde rexa kuri. Heꞌi nde-rehe: “Ahexa-ma kwimbaꞌe héry vaꞌe Ananias. Oike ramo xe koty-py, omoĩ ramo opo xe-rehe xe resapyso jevy hagwã ahexa” heꞌi kuri nde-rehe Saulo ikéra-py, heꞌi Ananias-pe Nhandejáry Hesu imombeꞌu-vy."
44,9,13,"Ha upéi katu heꞌi Ananias Nhandejáry Hesu-pe:—Ha ore rereko asy vaꞌety niko upéa, xe Járy, heꞌi íxupe. —Ahendu hendu herakwã aiko-vy. Heta-ma ogwereko asy nde reꞌýi kwéry-pe, Jerusalém-my oiko vaꞌe-pe."
44,9,14,"Ãy ogwahẽ Saulo ou-vy koꞌa-py. Paꞌi ruvixa kwéry nheꞌẽ-rupi ou. Nde réry renoiha gwive onhapytĩ hagwã ou, heꞌi Hesu-pe."
44,9,15,"Ha Hesu katu heꞌi íxupe:—Ekwa katu tereho joty henda-py, heꞌi. —Saulo ko xe rembiporavo xe mombeꞌu mbeꞌu hagwã judeu eꞌỹ vaꞌe kwéry-pe, huvixagwasu-pe ave. Israel remiarirõre judeu kwéry-pe ave xe mombeꞌu hagwã aiporavo-ma íxupe."
44,9,16,"Tereho ere íxupe “Heta erehasa asy-ta xéhegwi. Nde ko xe mombeꞌu-tagwi nde rereko asy-ta” ere íxupe, heꞌi Ananias-pe Nhandejáry Hesu."
44,9,17,"Upe ramo oho oike róga gwy-py Saulo oĩ ha-py. Opo omoĩ hese:—Aju-ma ngatu ãy, xe ryvy, Saulo, heꞌi íxupe. —Ãy katu xe mbou Nhandejáry Hesu, upe ojehexa uka vaꞌekwe kuri nde-vy ereju jave tape-rupi. Orombohesapyso jevy hagwã xe mbou kuri ãy, heꞌi. —Nde pyꞌa omohynyhẽ hagwã Nheꞌẽ Marangatu tee vaꞌe xe mbou ave, heꞌi íxupe Ananias."
44,9,18,Upe-ma ramo hoꞌa hesa-gwi pira pekwe ramigwa. Hesapyso jevy-ma Saulo. Upe rire onhemboꞌy onhemongarai uka hagwã.
44,9,19,"Okaru-ma. Okaru ramo, omombaraete jevy-ma íxupe tembiꞌu.Ha Saulo katu ndahiꞌaréiry oiko Hesu nheꞌẽ renduha upe tetã-my oiko vaꞌe ndive."
44,9,20,"Saulo omombeꞌu Hesu rehegwaUpe-ma ramo omombeꞌu judeu oporahéi haty haty-rupi. Hesu rehegwa omombeꞌu:—Hesu ko Nhandejáry raꞌy tee voi, heꞌi omombeꞌu-vy."
44,9,21,"Henduha gwive opondera hese. Mbavaꞌe po ojehu íxupe haꞌe kwéry ndoikwaáiry:—Upe vaꞌe voi ogwereko asy vaꞌekwe Hesu réry renoiha-pe gwive. Jerusalém-my oiko vaꞌe ogwereko asy vaꞌekwe, heꞌi ojóupe. —Ãy kuri upe vaꞌe ou a-py. Gwĩ Hesu réry renoiha-pe oipyhy hagwã moꞌã heraha-vy ou. Ou kuri onhapytĩ reheve ogweraha hagwã paꞌi ruvixa kwéry renda-py. Maꞌerã po ndogwerahái íxupe kwéry, heꞌi ojóupe."
44,9,22,"Upéa-gwi opondera hese hikwái. Ha haꞌe katu ipyꞌagwasuve suve oho-vy. Omongirirĩmba judeu kwéry upe pygwa-pe: “Hesu ko Cristo, Nhandejáry remimbou tee voi” heꞌi oikwaa uka-vy íxupe kwéry."
44,9,23,"Are-ma omombeꞌu oiko-vy. Upe rire judeu kwéry onhomboꞌe mboꞌe hese ijuka hagwã.—Jajuka katu Saulo-pe, heꞌi ojóupe. Áry ramo ohaꞌarõ oĩ-vy. Pyhare ave ohaꞌarõ oĩ-vy upe tetã rokẽ. Osẽ jave ojuka hagwã moꞌã íxupe ohaꞌarõ arõ voi oĩ-vy. Onhomboꞌe mboꞌe ramo hese hikwái oĩ omomarandu vaꞌe Saulo-pe."
44,9,25,Upe ramo peteĩ pyhare oresende íxupe inheꞌẽ renduha. Koty-gwi ohupi ombogwejy hagwã okupe-koty. Hiꞌári-gwi ombogwejy íxupe. Yvate-gwi ombogwejy yvy-py. Ajakagwasu-py ombogwejy íxupe.
44,9,26,Ha upéi katu Saulo oho jevy Jerusalém tetã-my. Ogwahẽ rire omoirũse moꞌã Hesu nheꞌẽ renduha-pe gwive. Ha ikyhyje joa íxugwi hikwái: “Saulo ko ndahaꞌéi Hesu nheꞌẽ renduha vaꞌe” heꞌi moꞌã hese herovia eꞌỹha.
44,9,27,"Upe ramo Hesu nheꞌẽ renduha vaꞌe héry vaꞌe Barnabé oho ogweru oheja oike Hesu remimondo renda-py. Ogwerovia uka íxupe kwéry Saulo rehegwa nheꞌẽ. Heꞌi Barnabé:—Saulo ko ohexa raꞌe Nhandejáry Hesu-pe tape-rupi, heꞌi omombeꞌu-vy. —Onheꞌẽ raꞌe íxupe Nhandejáry Hesu. Upe rire Saulo ogwahẽ Damasco tetã-my. Upe-py ipyꞌagwasu omombeꞌu-vy Hesu réry-py, heꞌi hese omombeꞌu-vy."
44,9,28,Upéixa ramo Saulo omoirũ-ma Hesu nheꞌẽ renduha-pe. Hendive ogwata oiko-vy Jerusalém tetã-rupi. Ipyꞌagwasu omombeꞌu-vy Nhandejáry Hesu réry-py.
44,9,29,"Omombeꞌu ramo gwĩ judeu kwéry-pe, grego-py onheꞌẽ vaꞌe-pe, onheꞌẽ mbojevy jevy oiko-vy inheꞌẽ. Ojukase moꞌã íxupe oiko-vy."
44,9,30,"Upéa ohendu ramo, iresende-vy ogwerova íxupe heꞌýi kwéry. Cesaréia tetã-my ogwerova íxupe:—Iporãve ereho Tarso tetã-my nde reꞌýi renda-py, heꞌi íxupe hikwái."
44,9,31,"Ha Hesu reroviaha gwive ipyꞌagwapy oiko-vy. Judéia yvy rupigwa gwive, Galiléia yvy rupigwa gwive, Samaria yvy rupigwa gwive ave oiko porã meme-ma, ndoiko asyvéi-ma. Hiꞌaranduve nduve oiko-vy herovia-vy. Omboete meme oiko-vy Nhandejáry Hesu-pe. Ha Nheꞌẽ Marangatu tee vaꞌe oipytygwõ mbaraete íxupe kwéry. Upéa-gwi onhembohetave tave oho-vy hikwái."
44,9,32,Pedro ogwahẽ oho-vy Lida tetã-myHa Pedro katu ogwata oho-vy. Opa-rupi oho. Tetã tetã-rupi Hesu reroviaha gwive pohu-vy oho. Lida tetã mygwa-pe ave oho oipohu-vy.
44,9,33,Upe-py oho otopa hasy vaꞌe héry vaꞌe Enéias. Ha Enéias onheno mante oiko-vy vaꞌe. Hajy jeapa vaꞌe voi. Hajy jeapa-gwi oito roꞌy-ma onheno oĩ-vy gwupa-py.
44,9,34,"Ha upéi katu heꞌi hasy vaꞌe-pe:—Ãy voi katu Hesu Cristo ne mbogwera-tama, Enéias. Epuꞌã katu, heꞌi íxupe. —Emboapuꞌa nde rupa ereraha hagwã, heꞌi hasy vaꞌekwe-pe. Upe-ma ramo pyaꞌe opuꞌã okwera-ma."
44,9,35,"Ha Lida pygwa gwive, Sarona pygwa gwive ave ojeroviapa-ma Nhandejáry Hesu-rehe. Ohexa-ma ngaꞌu íxupe ogwata ramo. Upéa-gwi ogwerovapa gwekoha Hesu-rehe. Ha naimombyrýi oĩ ojóhugwi outro tetã héry vaꞌe Jope."
44,9,36,Upe-py oiko ave Hesu nheꞌẽ renduha kunha vaꞌe héry vaꞌe Tabita. Ha grego nheꞌẽ-py héry vaꞌe Dorcas. Upéa hembiapo porã porã meme-ma voi oiko-vy. Iporiahu vaꞌe-pe omeꞌẽ vaꞌerã ojapo oiko-vy.
44,9,37,Upe ramo hasy omano reheve-ma. Ombojahu hetekwe omoĩ koty yvate-py.
44,9,38,"Upéi onhemombeꞌu Pedro oimeha:—Pedro ko oime Lida-py, heꞌi hese.Ha Lida hiꞌagwĩ oĩ Jope-gwi. Upéa-gwi Pedro piári omondo mokõi kente. Oho omombeꞌu íxupe omano vaꞌekwe. Ojapura pura íxupe ou pyaꞌe hagwã:—Ejapura pura katu eju-vy, heꞌi íxupe."
44,9,39,"Upéa-gwi opuꞌã ou-vy hendive. Ogwahẽ rire ou-vy, ogwerojeupi heraha-vy íxupe koty yvate-py. Upe-py tembirekokwe gwive onhemboꞌy Dorcas retekwe yke-rehe ohapirõ-vy. Ohexa uka Pedro-pe hembiapokwe, oiko joty ramogware onhondive. Hembiapokwe kamisa ao roꞌy pygwa ave ohexa uka íxupe."
44,9,40,"Ha Pedro katu omosẽmba imondo-vy íxupe kwéry. Ha upéi haꞌe gwetypyꞌã-rehe onhesũ omondo onheꞌẽ Nhandejáry-pe. Upe rire ojerova omaꞌẽ hetekwe-rehe:—Epuꞌã katu, Tabita, heꞌi.Omanoha-gwi upe kunha oipeꞌa gwesa ohexa íxupe. Ohexa ramo ovy-ma oĩ-vy."
44,9,41,"Upéi oipopyhy imopuꞌã-vy kunha-pe. Upe rire ohenói omoingepa jevy hagwã koty-py gwĩ Hesu reroviaha. Tembirekokwe omoingepa jevy ave. Oike jevy rire ohexa uka íxupe kwéry oikove jevyha:—Nugwĩ oikove jevy-ma, heꞌi."
44,9,42,Ha Jope pygwa gwive ohendu herakwã. Heta-ma ojerovia Nhandejáry Hesu-rehe.
44,9,43,Ha Pedro opyta upe-py. Simão róga-py opyta. Upe Simão vakapi-gwi ojapo opaixagwa. Ha Pedro katu are opyta hendive oiko-vy hóga-py.
44,10,1,Oĩ vaꞌekwe Cesaréia tetã-my capitão héry vaꞌe Cornélio judeu eꞌỹ vaꞌe. Cem soldado ruvixa vaꞌe. Gwĩ vaꞌe soldado kwéry Itália yvy pygwa.
44,10,2,Upe vaꞌe capitão Nhandejáry remimbota ojapose pose vaꞌe voi. Nhandejáry-pe omboete vaꞌe hóga pygwa ndive omboete. Heꞌýi eꞌỹ remikotevẽ omeꞌẽ meꞌẽ vaꞌe. Omondo mondo vaꞌe Nhandejáry-pe onheꞌẽ.
44,10,3,"Ha upéi katu peteĩ áry kaꞌarugwasu-ma ramo, íxupe mante ojehexa uka jahexa eꞌỹ vaꞌe. Ojehexa uka íxupe Nhandejáry rembigwái yváy gwigwa vaꞌe. Oike ramo ou-vy koty-py ohexa:—Cornélio, heꞌi íxupe."
44,10,4,"Onhemondýi voi. Upéa-gwi ohexa katu katu íxupe:—Maꞌerã po ereju a-py, xe Járy? heꞌi oporandu-vy Nhandejáry rembigwái-pe.Upéi heꞌi íxupe Nhandejáry rembigwái:—Nhandejáry ko imanduꞌa porã vaꞌe nde-rehe. Ne nheꞌẽ eremondo-gwi íxupe, nane maꞌe rakateꞌỹi-gwi ave imanduꞌa porã nde-rehe, heꞌi íxupe. —Nde johu porã Nhandejáry."
44,10,5,Ãy katu emondo ne rembigwái Simão piári. Pedro-py ohenói vaꞌe ave. Emondo Jope tetã-my.
44,10,6,"Upe-py oiko Simão héry vaꞌe ndive. Upe Simão vakapi-rehe ombaꞌapo. Simão róga oĩ ygwasu rembe-rehe, heꞌi íxupe Nhandejáry rembigwái."
44,10,7,"Upe rire ojeupi jevy oho-vy yvate-koty Nhandejáry rembigwái yváy gwigwa. Upe ramo upe capitão heta hembigwái vaꞌe, mokõi vaꞌe-pe ohenói ou hagwã. Peteĩ soldado Nhandejáry-pe omboete vaꞌe ohenói ave."
44,10,8,Upéi omombeꞌupa ete mbohapygwa-pe gwembiexagwe. Upe rire mbohapyve vaꞌe-pe omondo Jope tetã-my. Pedro piári omondo. Upéi ogwata oho-vy.
44,10,9,"Ikoꞌẽ-my omoagwĩ-ma Jope ojéupe oho-vy ha neꞌírã ogwahẽ oho-vy upe-py.Upe-ma ramo ogwahẽ eꞌỹ jave, áry pyte-rupi, ojeupi-ma yvate Pedro. Hóga apotaha apesỹi vaꞌe ári ojeupi oĩ-vy onhomongeta hagwã Nhandejáry ndive."
44,10,10,Ivareꞌa okaruse-ma. Gwemiꞌurã raꞌarõ-vy íxupe mante ojehexa uka jahexa eꞌỹ vaꞌe. Ohexa ojekwaa pyaꞌe yváy-gwi. Ohexa ogwejy tupa arigwa ramigwa. Tuvixa vaꞌe voi. Irundy joapy joja reheve oipyhy joja imbogwejy-vy. Yvate-gwi yvy-py ombogwejy.
44,10,12,"Hye py-py oĩ opaixagwa mymba gwive, opaixagwa mbói gwive ave, gwye-rehe osyryry vaꞌe gwive, opaixagwa gwyra gwive ave."
44,10,13,"Upe-ma ramo ohendu íxupe onheꞌẽ vaꞌe:—Epuꞌã katu, Pedro. Ejuka ereꞌu vaꞌerã, heꞌi íxupe."
44,10,14,"—Ndajuka moꞌãiry, xe Járy, heꞌi. —Ndaꞌu moꞌãiry. Ãy peve neꞌírã vyteri haꞌu soꞌo vai. Hiꞌupy eꞌỹ ndaꞌúi vyteri voi yma gware nheꞌẽgwe-rupi aiko-gwi, heꞌi Nhandejáry-pe."
44,10,15,"Upe rire ohendu jevy íxupe onheꞌẽ vaꞌe:—Nhandejáry heꞌi-ma ramo, “Iporã jaꞌu”, “Hiꞌupy eꞌỹ” ani ere teĩ, heꞌi íxupe."
44,10,16,Mbohapy vése ohexa hemimbogwejy. Mbohapy vése ohendu íxupe onheꞌẽ vaꞌe. Upe rire ogwerojeupi jevy áry-rehe heraha-vy.
44,10,17,Ha Pedro omondo oiko-vy gwesa gwembiexagwe-rehe. “Maꞌerã po ahexa raꞌe upéa” heꞌi ojéupe. Upe ramo capitão remimbou ko ogwahẽ-ma ou-vy.—Kipy tipo oime Simão róga? ajeꞌi-ma oporandu raꞌe.
44,10,18,Ãy onhemboꞌy oĩ-vy okẽ rovái. Oporandu hese:—Oiko tipo a-py upe Simão héry vaꞌe Pedro? heꞌi onheꞌẽ hatã-vy.
44,10,19,"Ha Pedro omondo joty oiko-vy gwesa gwembiexagwe-rehe. Upe ramo ogwahẽ-ma ou-vy capitão remimbou. Ogwahẽ-ma ramo, heꞌi íxupe Pedro-pe Nheꞌẽ Marangatu tee vaꞌe:—Mbohapyve koꞌãy ogwahẽ-ma ou-vy nde reka-vy."
44,10,20,"Ekwa katu egwejy, heꞌi íxupe. —Ani ne ateꞌỹ teĩ, heꞌi íxupe. —Tereho katu hendive. Gwĩ mbohapy ou vaꞌe xe remimbou voi, heꞌi íxupe Nheꞌẽ Marangatu tee vaꞌe."
44,10,21,"Upéi ogwejy ou-vy:—Xe ko ne rembieka, heꞌi. —Mbavaꞌe-rehe tipo ereju raꞌe? heꞌi mbohapyve ou vaꞌe-pe."
44,10,22,"—Ore ko capitão Cornélio remimbou, heꞌi íxupe. —Haꞌe heko porã ete vaꞌe. Nhandejáry-pe omboete oiko-vy vaꞌe. Judeu kwéry gwive imanduꞌa porã hese. Kwehe heꞌi íxupe nde-rehe Nhandejáry rembigwái imarangatu vaꞌe yváy gwigwa: “Ere kuri Pedro-pe tou nde róga-py erehendu hagwã hemimombeꞌurã” heꞌi Nhandejáry rembigwái, heꞌi íxupe omombeꞌu-vy.Ha Pedro katu:"
44,10,23,"—Néi, heꞌi. —Peike katu peju-vy. Iporã peke a-py, heꞌi mbohapyve vaꞌe-pe.Ikoꞌẽ-my osẽ oho-vy oho-ma hendive. Oĩ oho vaꞌe Pedro ndive Jope pygwa Hesu reroviaha. Omoirũ íxupe oho-vy."
44,10,24,Upéi ikoꞌẽ-my jevy ae katu ogwahẽ-ma ojeꞌói-vy hikwái Cesaréia tetã-my. Ha capitão ohaꞌarõ oĩ-vy íxupe kwéry. Ohaꞌarõ ave capitão ndive hemienói. Heꞌýi kwéry hembiayhu vaꞌe ave ohaꞌarõ hendive.
44,10,25,Ha Pedro oike-tama ramo capitão róga-py ohogwaitĩ ou-vy íxupe capitão. Ojeity imboete-vy yvy-rupi.
44,10,26,"Ha Pedro omonhemboꞌy jevy íxupe:—Epuꞌã katu, heꞌi. —Xe ko ne ramigwa voi. Xe ndahaꞌéi Nhandejáry. Teko rei ave xe, heꞌi Pedro capitão-pe."
44,10,27,"Upéixa onhomongeta-vy hendive oike koty-py. Upe-py oike ramo, heta-ma oĩ ojogweroaty vaꞌe."
44,10,28,"Upe ramo heꞌi íxupe kwéry imombeꞌu-vy:—Judeu kwéry ko yma gware nheꞌẽgwe-rupi oiko ramo, ndoipotái omoirũ judeu eꞌỹ kwéry-pe. Ndoipotái ni oipohu íxupe. Ko vaꞌe peikwaa voi peẽ, heꞌi. —Ãy ae katu heꞌi xe-vy oikwaa uka-vy Nhandejáry: “Oĩ nhamoirũ eꞌỹ vaꞌe, oĩ jaipohu eꞌỹ vaꞌe ave, ani ere teĩ” heꞌi xe-vy."
44,10,29,"Upéa-gwi erembou ramo xe piári, naxe ateꞌỹiry aju-vy. Mbavaꞌe-rehe tipo erembou xe piári raꞌe? heꞌi íxupe kwéry Pedro."
44,10,30,"Upéi heꞌi íxupe capitão:—Kwehe ojapo-ma mbohapy áry kaꞌarugwasu-ma ramo a-rami, amondo xe nheꞌẽ Nhandejáry-pe aiko-vy. Amondo jave xe nheꞌẽ, ojehexa uka xe-vyte. Xe-vyte ojehexa uka sapyꞌa ijao rendypa vaꞌe. Onhemboꞌy oĩ-vy xe rovái."
44,10,31,"Heꞌi xe-vy: “Nhandejáry ohendu-ma raꞌe ne nheꞌẽ, capitão Cornélio. Nane maꞌe rakateꞌỹi vaꞌevy-gwi imanduꞌa porã nde-rehe” heꞌi xe-vy."
44,10,32,"“Ãy katu emondo Jope tetã-my Simão piári, héry vaꞌe ave Pedro. Oĩ pe vakapi-rehe ombaꞌapo vaꞌety róga-py. Héry ave Simão upe vaꞌe. Ygwasu rembe-rehe oiko vaꞌe” heꞌi xe-vy ojehexa uka vaꞌekwe."
44,10,33,"Upéa-gwi naxe ateꞌỹiry amondo-vy nde piári. Ha nde nane ateꞌỹiry voi oromomarandu ramo. Ereju voi. Ha ãy katu ore kwéry oronhomboheta koꞌa-py. Nhandejáry resa-py ne nheꞌẽ rendu-vy orohaꞌarõ. Nhandejáry nde-vy heꞌi vaꞌekwe, emombeꞌu katu ore-vy. Orohenduse voi, heꞌi íxupe capitão Cornélio."
44,10,34," Ha upéi Pedro heꞌi íxupe kwéry omombeꞌu-vy:—Nhandejáry ko nhande rayhu vaꞌe. Enterovéa-pe yvypóry gwive kente kwéry peteĩxa ohayhu vaꞌe. Nipo anhei ete voi katu raꞌe, heꞌi. —Íxupe omboete vaꞌe-pe gwive ojohu porã Nhandejáry. Nombojevýi oĩ-vy. Ojohu porã ave tape porã pyhyha gwive. “Ore kwéry anho mante judeu kwéry vaꞌe Nhandejáry rembiayhu” oroꞌe moꞌã ha ndaupéixairy raꞌe. Yvypóry vaꞌe gwive Nhandejáry rembiayhu. Series, "
44,10,36,"Are-ma vaꞌekwe Nhandejáry ombou vaꞌekwe ore-vy Israel kwéry vaꞌe-pe onheꞌẽ porã: “Hesu Cristo ko pene mbopyꞌagwapy vaꞌerã, pende kwéry Járy ave” heꞌi Nhandejáry omombeꞌu-vy, heꞌi Pedro imombeꞌu-vy.Upéi heꞌi jevy íxupe kwéry:"
44,10,37,"—Ha Batista katu omombeꞌu ranhe oiko-vy Nhandejáry nheꞌẽ oporomongarai ave. Upe rire Hesu onhepyrũ omombeꞌu. Galiléia yvy-rupi oho omombeꞌu. Upe rire Judéia yvy-rupi gwive oho omombeꞌu oiko-vy Nhandejáry nheꞌẽ. Upe vaꞌe peikwaa voi, heꞌi —Upe Nazaré pygwa Hesu rehegwa nheꞌẽ ave peikwaa voi ave. Nhandejáry nheꞌẽ-py oipyꞌapyhy mbaraete íxupe Nheꞌẽ Marangatu tee vaꞌe. Ha upéi katu opa-rupi oho oiko-vy Hesu. Hembiapo porã porã meme. Oipytygwõ mbaraete íxupe Nhandejáry. Upéa-gwi anháy rerekoha gwive ombogwera."
44,10,39,"Ha ore ko Hesu rembiapo apo rexahare. Upéa-gwi judeu kwéry yvy-py tetã mirĩ mirĩ-rupi, Jerusalém tetã-my ave ojapo oiko-vy vaꞌekwe oromombeꞌu oroiko-vy. Ha gwĩ judeu kwéry katu ojuka íxupe vaꞌekwe. Kurusugwasu-rehe ohupi vaꞌekwe ojuka-vy. Ha Nhandejáry omopuꞌã jevy íxupe. Mbohapy áry rire, omoingove jevy-ma íxupe. Ombojekwaa jevy íxupe ave."
44,10,41,"Ha enterovéa niko ndohexáiry. Ore ae orohexa vaꞌekwe. Are-ma vaꞌekwe ore poravo Nhandejáry hexaharã. Upéa-gwi oikove jevy rire, ore-vyte ojehexa uka. Orokaru hendive. Oroyꞌu ave hendive."
44,10,42,"Upéi heꞌi ore-vy Hesu: “Pemombeꞌu katu entéro vaꞌe-pe xe rehegwa nheꞌẽ porã. Peje katu íxupe kwéry: Omoĩ voi raꞌe Nhandejáry gwaꞌýry Hesu ogwereko hagwã hembiapokwe pokwe-rami oikove vaꞌe gwive omano vaꞌekwe-pe gwive ave, peje katu xe mombeꞌu-vy. Ha hembiapo porã vaꞌe katu Hesu omogwahẽ vaꞌerã oha-py ha hembiapo vai vaꞌe katu omboyke vaꞌerã imondo-vy, peje íxupe kwéry” heꞌi ore-vy Hesu, heꞌi Pedro imombeꞌu-vy.Upéi heꞌi jevy íxupe kwéry: —Ha Nhandejáry nheꞌẽ-py omombeꞌu vaꞌety gwive omombeꞌu vaꞌekwe Hesu rehegwarã nheꞌẽ: “Ojekwaa vaꞌerã ou-vy” heꞌi. “Ha ojerovia hese vaꞌe gwive omboyke vaꞌerã íxugwi hembiapo vaikwe Nhandejáry. Hesu-rehe, Hesu réry-rehe ojerovia vaꞌe-gwi omboyke vaꞌerã hembiapo vai vaꞌekwe” heꞌi vaꞌekwe hese hikwái, heꞌi íxupe kwéry Pedro omombeꞌu-vy."
44,10,44,"Onheꞌẽ jave, ogwahẽ ou-vy Nheꞌẽ Marangatu tee vaꞌe. Omohynyhẽmba ipyꞌa upe pygwa kwéry-pe ogwejy-vy. Entéro ohendu vaꞌe-pe gwive inheꞌẽ, ogwereko.  Upéa rexa-vy opondera hese kwéry gwĩ judeu vaꞌe, Hesu reroviaha Jope-gwi ou vaꞌekwe Pedro ndive. Ohendu nheꞌẽ ambue-py oikwaa eꞌỹ reheve onheꞌẽ ramo judeu eꞌỹ vaꞌe, Nhandejáry-pe ombotuvixa mbaꞌe ramo, ohendu inheꞌẽ ave. Upéa-gwi heꞌi ojóupe:—Maꞌerã ogwahẽ íxupe Nheꞌẽ Marangatu tee vaꞌe? heꞌi opondera-vy hese. —Nugwĩ judeu eꞌỹ kwéry-pe ave ohexakwaa rei nipo raꞌe Nhandejáry inheꞌẽrã-my. Omeꞌẽ rei nipo raꞌe íxupe Nheꞌẽ Marangatu tee vaꞌe oiko hagwã ipyꞌa-py kwéry, heꞌi ojóupe opondera-vy hese.Upe-ma ramo heꞌi Pedro gweꞌýi kwéry-pe: Series, "
44,10,47,"—Ãy katu omohynyhẽmba-ma ipyꞌa kwéry judeu eꞌỹ vaꞌe-pe Nheꞌẽ Marangatu tee vaꞌe, nhande pyꞌa omohynyhẽmba vaꞌekwe-rami, heꞌi. —Upéixa ramo nhamongarai íxupe. “Nhamongarai eꞌỹ teĩ íxupe kwéry” ani jaꞌe teĩ íxupe kwéry, heꞌi gweꞌýi kwéry-pe Pedro. Upéixa ramo Pedro heꞌi omongarai hagwã Hesu Cristo réry-py. Ha upéi katu heꞌi íxupe judeu eꞌỹ vaꞌe:—Nderepyta moꞌãi tipo raꞌe ore ndive. Epyta katu kuri ore ndive, heꞌi íxupe."
44,11,1,"Ha upéi katu Cornélio kwéry rerakwã osarambi oho-vy. Ha Hesu remimondo, Judéia yvy rupigwa oĩ vaꞌe gwive ave Hesu reroviaha vaꞌe, ohendu herakwã:—Judeu eꞌỹ kwéry ko ohendu raꞌe Nhandejáry nheꞌẽ nhande kwéry-rami, heꞌi ojóupe imombeꞌu-vy. Upéixa ramo Pedro ogwata ou-vy Jerusalém tetã-my. Upe-py ogwahẽ ramo, onheꞌẽ poxy íxupe upe pygwa judeu vaꞌe:"
44,11,3,"—Judeu eꞌỹ kwéry ko ndojapói vaꞌe Moisés amyrĩ heꞌi vaꞌekwe gwive. Tojapo katu, heꞌi. —Gwĩ judeu eꞌỹ vaꞌe katu onhekytĩ uka eꞌỹ vaꞌe voi. Nanhande reko ramíry oiko. Upéa-gwi maꞌerã ereho ereiko raꞌe hendive? Maꞌerã po erekaru raꞌe hendive? heꞌi oporandu poxy-vy íxupe."
44,11,4,Ha Pedro katu ojeapysaka porã ranhe inheꞌẽ-rehe. Upe rire ae omombeꞌupa íxupe kwéry. Ojehu vaꞌekwe gwive omombeꞌu:
44,11,5,"—Kweheve kuri aime Jope tetã-my. Nhandejáry ndive anhomongeta jave ojehexa uka xe-vy. Xe-vyte ojehexa uka, heꞌi. —Ahexa ombogwejy ramo tupa arigwa ramigwa tuvixa vaꞌe. Irundy joapy joja reheve oipyhy joja imbogwejy-vy. Yvate-gwi ombogwejy. Opyta oĩ-vy xe yke-rehe."
44,11,6,"Amaꞌẽ hese. Ipy-rehe amaꞌẽ aĩ-vy. Upe-py ahexa mymba gwive, kaꞌagwy rupigwa mymba gwive ave. Gwye-rehe osyryry vaꞌe gwive, gwyra gwive ave ahexa."
44,11,7,"Upéi ahendu xe-vy onheꞌẽ vaꞌe: “Ekwa katu, Pedro. Ejuka ereꞌu vaꞌerã” heꞌi xe-vy."
44,11,8,"“Ndaꞌu moꞌãi, xe Járy” haꞌe íxupe. “Ãy peve neꞌírã vyteri haꞌu soꞌo vai. Yma gware nheꞌẽgwe-rupi ndaꞌúi hiꞌupy eꞌỹ” haꞌe íxupe. Heꞌi jevy xe-vy yváy-gwi onheꞌẽ vaꞌe: “Nhandejáry ko heꞌi-ma ramo, Iporã jaꞌu, Hiꞌupy eꞌỹ, ani ere teĩ” heꞌi xe-vy."
44,11,10,"Mbohapy vése ahendu xe-vy onheꞌẽ vaꞌe. Upe rire ogwerojeupi jevy yváy-koty heraha-vy, heꞌi Pedro omombeꞌu-vy. —Upe-ma ramo katu ogwahẽ ou-vy mbohapyve vaꞌe, Cesaréia-gwi xe piári ombou vaꞌekwe. Xe aime ha-py ogwahẽ ou-vy."
44,11,12,"Upéi heꞌi xe-vy Nheꞌẽ Marangatu tee vaꞌe: “Ani ne ateꞌỹ teĩ ereho hagwã” heꞌi. “Tereho katu hendive” heꞌi xe-vy. Upe-ma ramo xe aha-ma. Ko vaꞌe xe jave oho vaꞌe ave, seis Hesu renduha vaꞌe. Orogwahẽ ramo upe-py oroikepa oroho-vy capitão Cornélio róga-py."
44,11,13,"Heꞌi ore-vy: “Ahexa kuri Nhandejáry rembigwái yváy gwigwa. A-py xe róga-py onhemboꞌy oĩ-vy ramo ahexa voi. Upéi heꞌi xe-vy Nhandejáry rembigwái: Emondo katu Jope-py Simão piári héry vaꞌe ave Pedro. Upe vaꞌe omombeꞌu-ta nde-vy nheꞌẽ porã. Upéa nheꞌẽ ererovia ramo, ne resende-ta Nhandejáry. Nde reꞌýi kwéry ave oresende-ta, heꞌi xe-vy Nhandejáry rembigwái” heꞌi ore-vy omombeꞌu-vy. Upe ramo anheꞌẽ capitão Cornélio-pe hendivegwa-pe ave anheꞌẽ."
44,11,15,"Neꞌírã vyteri anheꞌẽ heta, omohynyhẽmba-ma ipyꞌa kwéry ogwejy-vy Nheꞌẽ Marangatu tee vaꞌe. Yma-ma nhande pyꞌa omohynyhẽmba vaꞌekwe-rami voi omohynyhẽ ipyꞌa íxupe."
44,11,16,"Upe ramo xe manduꞌa Nhandejáry Hesu heꞌi vaꞌekwe-rehe: “ko y-py oporomongarai vaꞌety. Ha ndahaꞌéi y pygwa vaꞌe-rami pene mongarai vaꞌerã Nhandejáry. Nheꞌẽ Marangatu tee vaꞌe ae pende pyꞌa omohynyhẽmba vaꞌerã ne mongarai-vy” heꞌi vaꞌekwe nhande-vy Hesu, heꞌi Pedro omombeꞌu-vy."
44,11,17,"—Upéixa ramo Nhandejáry omeꞌẽ-ma voi raꞌe judeu eꞌỹ kwéry-pe Nheꞌẽ Marangatu tee vaꞌe. Yma jajerovia-ma ramo Nhandejáry Hesu Cristo-rehe nhande-vy omeꞌẽ vaꞌekwe-rami, koꞌãy íxupe kwéry háma ave omeꞌẽ. Upéa-rehe, “Aníke erejapo upéa” xe ndaꞌe moꞌãi voi Nhandejáry-pe, heꞌi íxupe kwéry Pedro omombeꞌu-vy."
44,11,18,"Ohendu rire inheꞌẽ, nainheꞌẽ poxyvéi-ma. Omombaꞌegwasu-ma Nhandejáry-pe:—Nipo anhei ete voi katu raꞌe: “Perova katu pende rekoha, peipyhy katu tape porã” heꞌi judeu eꞌỹ kwéry-pe raꞌe. Nhande-vy heꞌi hagwe-rami, heꞌi voi nhande reꞌýi eꞌỹ-pe ave raꞌe Nhandejáry, heꞌi ojóupe hikwái."
44,11,19,"Judeu eꞌỹ vaꞌe-pe omombeꞌu Hesu rehegwa nheꞌẽKoꞌánga katu Hesu reroviaha gwive ndoikovéiry peteĩ henda-py. Osarambipa vaꞌekwe ojeꞌói-vy hikwái. Ha mburuvixa kwéry katu ojuka vaꞌekwe Hesu reroviaha héry vaꞌe Estêvão-pe. Ojuka rire, ipyꞌagwasuve suve ogwereko asy hagwã Hesu reroviaha-pe gwive. Ojerereko asy-gwi opa isarambipa ojeꞌói-vy. Oĩ oho vaꞌekwe Fenícia yvy-py peve, Chipre ykõi meve ave, Antioquia tetã meve ave. Upe vaꞌe nomombeꞌu jojái Nhandejáry nheꞌẽ. Judeu kwéry anho-pe mante omombeꞌu mbeꞌu. Judeu eꞌỹ vaꞌe-pe ae nomombeꞌúi Nhandejáry nheꞌẽ."
44,11,20,"Oĩ ave Chipre pygwa, Cirene pygwa ave. Gwĩ vaꞌe oho vaꞌekwe Antioquia tetã-my, Nhandejáry nheꞌẽ omombeꞌu-vy. Ogwerojoja imombeꞌu-vy íxupe kwéry. Judeu eꞌỹ vaꞌe grego vaꞌe-pe ave, omombeꞌu vaꞌekwe Nhandejáry Hesu rehegwa nheꞌẽ porã."
44,11,21,"Ha Nhandejáry oipytygwõ mbaraete íxupe kwéry omombeꞌu hagwã. Upéa-gwi ohendu ramo inheꞌẽ, heta-ma ojerovia-ma Hesu-rehe. Ogwerova-ma gwekoha hese."
44,11,22,"Ha upéi katu ohendu-ma herakwã Hesu reroviaha Jerusalém pygwa vaꞌe. Upéa-rehe ipaꞌũ-gwi kwéry omondo kwimbaꞌe héry vaꞌe Barnabé. Antioquia-py omondo. Upe-py ogwahẽ ramo, ohexa voi Nhandejáry rembihovasa. Ohexa ramo ovyꞌa:—Peipyhy katu tape porã, heꞌi íxupe kwéry. —Upe vaꞌe-rupi meme tapeho. Peteĩxa peraha pene renonde-rupi pene arandu. Anive teĩ peva Nhandejáry Hesu rape-gwi, heꞌi íxupe kwéry Barnabé. Hekoha porã vaꞌe Barnabé. Nheꞌẽ Marangatu tee vaꞌe ipyꞌa omohynyhẽmba íxupe vaꞌe, ojerovia tee vaꞌe Hesu-rehe. Upéa-rupi onhembohetave tave oho-vy Nhandejáry Hesu reroviaha."
44,11,25,Ha upéi katu Barnabé oho Tarso tetã-my. Saulo reka-vy oho.
44,11,26,Otopa ramo ogweru. Peteĩ roꞌy opyta upe-py Antioquia-py. Omboheta hagwã Hesu reroviaha-pe opyta. Omboꞌe mboꞌe oiko-vy mokõi vaꞌe. Heta voi hemimboꞌe. Upe pygwa ombohéry ranhe vaꞌe Hesu nheꞌẽ renduha-pe: “Cristo kwéry vaꞌe” heꞌi ombohéry-vy.
44,11,27,Upe-py omboꞌe mboꞌe jave ogwahẽ ou-vy Nhandejáry nheꞌẽ-py omombeꞌu vaꞌety Jerusalém-gwi ou vaꞌekwe.
44,11,28,"Ogwahẽ rire onhemboꞌy-ma héry vaꞌe Ágabo:—Yvy apy gwive-rehe opa vaꞌerã tembiꞌu, heꞌi. —Ohasa asy eterei vaꞌerã yvypóry gwive, heꞌi henonderã omombeꞌu-vy.Upéa oikwaa, Nheꞌẽ Marangatu tee vaꞌe omeꞌẽ íxupe-gwi inheꞌẽrã. Ha upéa áry-py ndojehúiry. Cláudio oiko ramo mburuvixagwasu ramo ae, ojehu-ma heꞌi vaꞌekwe. Upéa-rehe Ágabo nheꞌẽ rendu-vy, Hesu nheꞌẽ renduha heꞌi ojóupe:—Nhamboaty aty katu plata jaraha uka hagwã, heꞌi, —nhaipytygwõ hagwã nhande reꞌýi kwéry, Judéia yvy rupigwa vaꞌe. Jareko rekomi vaꞌete nhameꞌẽ, heꞌi ojóupe. Upe rire ogweraha uka Barnabé-pe Saulo ndive plata omeꞌẽ hagwã Hesu reroviaha rerekwa-pe."
44,12,1,Mburuvixagwasu Herodes omoĩ preso Pedro-peUpe ramo mburuvixagwasu héry vaꞌe Herodes ogwereko asy-ma Hesu reroviaha-pe.
44,12,2,Ogwereko asy héry vaꞌe Tiago-pe. Upéa rykeꞌy vaꞌe. Ojuka uka kysepuku hãi jovái vaꞌe-py.
44,12,3,"Upéa ohexa ramo, ovyꞌa joa-ma judeu kwéry. Upéa-gwi mburuvixagwasu ipyꞌagwasuve suve oho-vy. Heꞌi omoĩ hagwã preso Pedro-pe ave. Aretegwasu-py omoĩ preso íxupe. Upe vaꞌe áry-py mbojape onhembovu eꞌỹ vaꞌekwe hoꞌu judeu kwéry. Ha upéi oipyhy rire, omoĩ íxupe preso. Omonhangareko uka hese dezesseis soldado-pe. Irundy rundy omonhangareko uka oĩ-vy hese. Ha mburuvixagwasu heꞌi opyꞌa-py: “Aretegwasu opa rire, anohẽ-ta judeu kwéry ohexa hagwã íxupe ajuka hagwã íxupe anohẽ-ta” heꞌi moꞌã hese."
44,12,5,Upéixa ramo opyta preso Pedro. Ha Hesu reroviaha kwéry nainhateꞌỹiry omondo meme hagwã Nhandejáry-pe onheꞌẽ hese.
44,12,6,"Ha mburuvixagwasu heꞌi: “Koꞌẽ ramo anohẽ-ta enterove vaꞌe ohexa hagwã íxupe” heꞌi moꞌã ojéupe. Pyhare ramo oke oĩ-vy Pedro, mokõi soldado paꞌũgwe-rupi oke. Ojepokwa oĩ-vy mokõi isã-rehe. Oĩ soldado ave okẽ raꞌarõha. Upe-ma ramo pyaꞌe ojehexa uka onhemboꞌy-vy Nhandejáry rembigwái yváy gwigwa. Hendy ramo koty-py, omohembipepa. Omokanái íxupe ijatiꞌy-rehe omombáy hagwã. Opáy jave heꞌi íxupe:—Epuꞌã pyaꞌe ereho hagwã, heꞌi íxupe.Upéixa heꞌi-ma ramo, pyaꞌe ojerapa rei isã íxugwi. Hoꞌa rei ipoapy-gwi isã. Upe rire heꞌi íxupe Nhandejáry rembigwái:—Emonde katu nde kuꞌa jopyha. Emoĩ ave nde pyryru nde py-rehe, heꞌi íxupe.Omonde-ma. Omoĩ-ma opyryru opy-rehe. Upéi heꞌi jevy íxupe:—Emonde katu nde ao roꞌy-py eremonde vaꞌety ereho hagwã xe rupive, heꞌi Pedro-pe."
44,12,9,"Upe-ma ramo Pedro osẽ koty-gwi oho hagwã hupive. Mbavaꞌe po ojehu raꞌe, haꞌe ndoikwaáiry: “Xe páy-py pa ahexa raꞌe Nhandejáry rembigwái. Xe kéra-py pa ahexa raꞌe” heꞌi ojéupe, ndoikwaáiry-gwi. Upéi mokõi okẽ-rupi osẽ ha ndohexái íxupe soldado okẽ raꞌarõha. Upe rire ogwahẽ oho-vy okẽ pahagwe-py, kwarepoti-gwi ojejapo vaꞌekwe. Upe-py oime tape tetã-my oho vaꞌe. Upéa okẽ onhembotypa voi. Ha ogwahẽ ramo haꞌe-py ojepeꞌa rei íxupe oho-vy. Upe rire osẽmba oho-vy. Henonde-rupi oho tape-rupi ojeꞌói-vy. Upe-ma ramo pyaꞌe onhemoꞌã-ma íxugwi Nhandejáry rembigwái. Onhemoꞌã-ma rire oikwaa-ma osẽha. Heꞌi ojéupe: “Nipo anhei ete voi katu raꞌe” heꞌi. “Ndojehexa uka reíry voi raꞌe xe-vy. Ombou nipo raꞌe Nhandejáry gwembigwái xe renohẽ-vy. Ãy katu ndaipuꞌakavéi-ta xe-rehe mburuvixagwasu” heꞌi. “Gwĩ judeu kwéry naxe rexa moꞌãi xe juka ramo hikwái. Xe resende nipo raꞌe Nhandejáry” heꞌi ojéupe."
44,12,12,"Inharandu porã rire, oho gweꞌýi kwéry róga-py, Maria róga-py oho. Upéa Maria sy vaꞌe. Upe-py ajeꞌi-ma kuri heta ojogweroaty ombojeupi upi hagwã Nhandejáry-pe onheꞌẽ. Ha upéi katu ogwahẽ oho-vy ramo, ombota mbota okẽ-rehe. Ohendu ramo, ou ohexa tembigwái héry vaꞌe Rode kunha vaꞌe. Inheꞌẽ ohendu ramo, oikwaa-ma: “Ou-ma raꞌe Pedro” heꞌi ojéupe. Ovyꞌa eterei. Ovyꞌa eterei-gwi hesarái-vy ndoipeꞌái okẽ. Oripara jevy koty-py oho-vy omombeꞌu hagwã:—Pedro ko okẽ rovái onhemboꞌy-ma oĩ-vy, heꞌi omombeꞌu-vy."
44,12,15,"Ha ndogweroviái voi heꞌýi kwéry:—Nde tavy, heꞌi hembigwái-pe hikwái.—Anhetegwa tegwa tee vaꞌe, heꞌiri iri íxupe kwéry. Ha ndogwerovia etéi voi:—Ndahaꞌéi Pedro, heꞌi. —Nhandejáry rembigwái hese onhangareko vaꞌe raꞌe ae. Oheko aꞌã rei raꞌe Pedro-pe, heꞌi rei hembigwái-pe."
44,12,16,"Onhomongeta hikwái jave koty-py, ombota mbota jevy-ma oiko-vy. Ipaha-py oho onhokendavo okẽ ohexa-ma íxupe. Ohexa ramo: “Mbaꞌéixa ereju raꞌe” heꞌi Pedro-rehe opondera-vy.—Ereju-ma raꞌe. Eregwahẽ-ma nipo raꞌe, heꞌi íxupe."
44,12,17,"Upéi omopuꞌã opo omongirirĩmba koty pygwa-pe gwive heꞌi hagwã:—Ajeꞌi-ma kuri xe renohẽ Nhandejáry rembigwái preso aĩ ha-gwi, heꞌi Pedro omombeꞌu-vy. —Emombeꞌu katu xe rerakwã Hesu reroviaha-pe gwive, huvixa Tiago-pe emombeꞌu ave, heꞌi íxupe kwéry Pedro.Upe rire ndopytái upe-py osẽ oho-vy."
44,12,18,"Koꞌẽmba ramo ojapura eterei soldado kwéry hese:—Okanhy-ma nipo raꞌe Pedro, heꞌi joa hikwái. —Mamo-ngoty po oho Pedro? heꞌi ojóupe."
44,12,19,"—Eheka heka katu íxupe, heꞌi soldado-pe mburuvixagwasu.Ha ndotopái íxupe. Upe-ma ramo mburuvixagwasu ohenói soldado-pe okẽ raꞌarõha-pe ou hagwã hovagwy-py. Omonheꞌẽ íxupe oporandu-vy:—Mbaꞌéixa tipo Pedro pemokanhy uka hagwã raꞌe? heꞌi.—Ndoroikwaái ore, heꞌi.Ndoikwaái-gwi Pedro okanhy hagwe, heꞌi ojuka hagwã okẽ raꞌarohare-pe. Upe rire mburuvixagwasu Herodes osẽ oho-vy Judéia yvy-gwi. Opyta are Cesaréia tetã-my."
44,12,20,"Mburuvixagwasu Herodes omanoHa upéi katu Herodes ipoxy eterei-ma Tiro tetã mygwa-pe. Sidom tetã mygwa-pe ave ipoxy. Heꞌi ojóupe upe pygwa:—Ipoxy-ma raꞌe nhande-vy mburuvixagwasu. Ãy katu nombou moꞌãvéi nhande-vy nhane remiꞌurã. Mbaꞌeve novendevéi arã nhande-vy, heꞌi ojóupe.Upéa-gwi onhomonoꞌõ noꞌõ ou-vy Herodes renda-py hikwái. Ou ranhe hembigwái renda-py. Hembigwái héry vaꞌe Blasto. Herodes róga kakwaa-rehe onhangareko vaꞌe. Upéi heꞌi:—Oroipota ereraha ore nheꞌẽ eremombeꞌu hagwã mburuvixa-pe, heꞌi hembigwái-pe.Upe rire ohopa mburuvixa renda-py. Ojerure íxupe omoporã hagwã inheꞌẽ kwéry ndaipoxyvéiry hagwã ójehe kwéry."
44,12,21,Ha upéi katu ogwahẽ-ma ou-vy mburuvixa onhemonheꞌẽ hagwã áry ijatýra vaꞌe-pe. Upe pygwa kwéry vaꞌe-pe onhemonheꞌẽ. Omonde ao porã vaꞌe. Mburuvixa remimonde vaꞌe omonde. Onheꞌẽ hagwã-ma mburuvixa gwapy haty-rehe ogwapy. Upe ramo onheꞌẽ-ma.
44,12,22,"Onheꞌẽ ramo íxupe kwéry:—Ndahaꞌéi teko rei onheꞌẽ vaꞌe. Tupã ae onheꞌẽ, heꞌi hese onheꞌẽ hatã-vy hikwái. Ha mburuvixa katu ohendu rei. Omotupã ramo íxupe hikwái, ojohu porã voi: “Xe ko ndahaꞌéi tupã” ndeꞌíry. Onhemotupã raꞌanga anga rei voi. Nhandejáry tee-pe ae nomboetéiry. Upéa-gwi pyaꞌe omoĩ mbaꞌerasy hese Nhandejáry rembigwái yváy gwigwa. Heta mbaꞌeraso hoꞌu-ma hyekwe. Hoꞌu-gwi omano."
44,12,24,Ha Hesu reroviaha onhembohetave tave joty oho-vy.
44,12,25,Ha Barnabé Saulo ndive oheja Jerusalém-my upe plata ombojeheꞌa heꞌa vaꞌekwe heru-vy. Hembieru oheja upe-py. Oheja rire oho jevy-ma. ogweraha ave ondive.
44,13,1,"Barnabé Saulo ndive osẽ oho-vy omombeꞌu hagwã Nhandejáry nheꞌẽOĩ vaꞌekwe Antioquia tetã-my Hesu reroviaha onhomboaty aty vaꞌe. Ipaꞌũ-my oĩ ave Nhandejáry nheꞌẽ-py omombeꞌu vaꞌety, imboꞌeháry ave. Oĩ Barnabé, oĩ Simeão héry vaꞌe Kamba ave. Upéi Cirene pygwa héry vaꞌe Lúcio. Upéi Manaém mburuvixagwasu Herodes tyvyranga. Upéi Saulo ave. Entéro imboꞌe mboꞌeha kwéry."
44,13,2,"Ha upéi ojogweroaty hikwái Nhandejáry mboete-vy. Ohasa ave okaru eꞌỹ reheve hikwái. Upe-ma ramo heꞌi íxupe kwéry Nheꞌẽ Marangatu tee vaꞌe:—Eipeꞌa katu xe-vy Barnabé Saulo ndive, heꞌi. —Upéa xe rembiporavo ojapo hagwã xe remimbota. Eipeꞌa katu ojapo vaꞌerã xe aipota vaꞌe, heꞌi Nheꞌẽ Marangatu tee vaꞌe."
44,13,3,"Upe rire ohasa rire hikwái okaru eꞌỹ reheve, omondo rire Nhandejáry-pe onheꞌẽ hikwái, omoĩ inhakã ári opo imondo-vy gwekovía."
44,13,4,"Upéixa ramo osẽ oho-vy. Nheꞌẽ Marangatu tee vaꞌe omondo ha-rupi oho. Oho ygwasu rembeꞌy-py, Selêucia tetã-my oho. Ogwahẽ ramo upe-py kanoagwasu-py ogwejy onhemboyru oho-vy. Oho kanóa-py ogwahẽ ykõigwasu-py héry vaꞌe Chipre. Upe-py ogwahẽ rire, ogwahẽ tetã-my. Tetã héry vaꞌe Salamina. Upe-py judeu kwéry porahéi haty haty-rupi omombeꞌu meme Nhandejáry nheꞌẽ. Omoirũ íxupe oiko-vy kariaꞌy héry vaꞌe oipytygwõ hagwã íxupe."
44,13,9,"Upe-ma ramo Nheꞌẽ Marangatu tee vaꞌe omohynyhẽmba-ma ipyꞌa íxupe Saulo-pe. Paulo-py ave ombohéry vaꞌe íxupe. Ãy peteĩ opyta heryrã. Saulo-py ndaheryvéiry. Upéi ohexa katu Elimas-pe Paulo: —Anháy rerekoha ko nde, heꞌi íxupe. —Hekoha porã vaꞌe gwive erembojevy jevy meme vaꞌe imondo-vy. Nde apu ereiko-vy vaꞌe. Nde pyꞌa vai vaꞌe ereiko-vy. Tape porã-rupi oho vaꞌe erejoko. Tape vai-rupi ae eremondose moꞌã íxupe kwéry. Maꞌerã erejapo upéixa? Ánga ete-ma katu Nhandejáry ne mbohasa asy-ta heꞌi íxupe. Nande resapysovéi-ma arã. Kwarahy rendy nderehexavéi-ma arã. Areꞌi voi upéixa ereiko vaꞌerã, heꞌi Elimas-pe Paulo.Upe-ma ramo ojeꞌopa-ma hesa. Omohatatĩmba-ma hesa. Pytũmba rei íxupe. Ogwata oheka-vy ipopyhyharã. Ha mburuvixa heꞌi: “Anhei nipo raꞌe” heꞌi. Ogwerovia tee voi, ohexa ramo ojehu vaꞌekwe. Nhandejáry rehegwa nheꞌẽ-rehe opondera eterei-ma oiko-vy."
44,13,13,Paulo omombeꞌu Nhandejáry nheꞌẽ Antioquia pygwa-peHa upéi katu Paulo inhirũ gwéry ave osẽ Pafos-gwi ojeꞌói-vy. Oike jevy kanoagwasu-py ojeꞌói jevy. Oho kanóa-py ogwahẽ Perge tetã-my. Perge Panfília yvy-py oĩ. Upe-py oheja íxupe kwéry. Ojevy ou-vy. Jerusalém tetã-my ou.
44,13,14,Haꞌe kwéry ae ohasa ojeꞌói-vy. Ogwahẽ outro tetã héry vaꞌe Antioquia-py. Pisídia yvy rembeꞌy-rehe oĩ. Upe-py pytuꞌuha áry-py oho judeu porahéi haty-py. Oike ogwapy.
44,13,15,"Upéi upe pygwa hatã okwatia omonheꞌẽ oĩ-vy ramo, enterove ojeapysaka inheꞌẽ-rehe. Moisés amyrĩ remimombeꞌukwe, Nhandejáry nheꞌẽ-py omombeꞌu vaꞌety remimombeꞌukwe ave omonheꞌẽ nheꞌẽ. Omonheꞌẽmba rire, omanha Barnabé ndive Paulo-rehe gwĩ ojeporahéi haty pygwa ruvixa. Omaꞌẽ ramo hese, onheꞌẽ ogweruruka íxupe. Heꞌi:—Erenhemonheꞌẽse ramo, enhemonheꞌẽ katu ore kwéry-pe, ore reꞌýi, heꞌi Barnabé ndive Paulo-pe."
44,13,16,"Upe ramo Paulo onhemboꞌy-ma. Omokirirĩ hagwã omopuꞌã opo ojeapysaka porã hagwã inheꞌẽ-rehe. Upéi heꞌi judeu kwéry-pe:—Pejeapysaka joa katu, xe reꞌýi kwéry, Israel remiarirõre kwéry. Xe reꞌýi eꞌỹ vaꞌe gwive ave Nhandejáry pemboete vaꞌe, pejeapysaka porã katu pehendu porã hagwã xe nheꞌẽ."
44,13,17,"—Nhandejáry ko, nhande reꞌýi Járy oiporavo vaꞌekwe nhane ramói amyrĩ-pe. Entéro yvypóry oĩ vaꞌe gwive ojoavyte-gwi oipeꞌa vaꞌekwe nhane ramói amyrĩ-pe. Upe rire oiko oyvy eꞌỹ-my nhane ramói kwéry. Egito yvy-py oiko hikwái. Upe-py onhemboeꞌýi eterei, ohovasa íxupe-gwi Nhandejáry. Upe rire ogwenohẽ heraha-vy íxupe kwéry upe yvy-gwi. Upe pygwa ndoipotái moꞌã ogweraha. Ha Nhandejáry oresendepa joty heraha-vy. Imbaraete voi Nhandejáry."
44,13,21,Upe rire ndoipotavéi gwuvixarã yma gware ramigwa hikwái. Mburuvixagwasu ete ramigwa ae oipota. Upéa-gwi Nhandejáry omeꞌẽ íxupe kwéry huvixagwasu eterã héry vaꞌe Saul. Túvy ko héry vaꞌe Quis. Tamoigwasu ko héry vaꞌe Benjamim. Upe ramo oiko-ma Saul mburuvixa ramo. Quarenta roꞌy rire ae omosẽ íxupe Nhandejáry.
44,13,22,"Mburuvixagwasu ramo oikoha-gwi omosẽ imondo-vy. Opyta hekovía Davi huvixagwasurã. Nhandejáry nheꞌẽ-py opyta. Mburuvixa Davi-rehe Nhandejáry onheꞌẽ vaꞌekwe a-rami: “Ko vaꞌe kwimbaꞌe Jessé raꞌy héry vaꞌe Davi xe arovyꞌa íxupe vaꞌe. Xe remimbota gwive ojapopa vaꞌerã” heꞌi vaꞌekwe hese, heꞌi Paulo imombeꞌu-vy."
44,13,23,"Upéi heꞌi jevy judeu kwéry-pe:—Ãy katu ogwahẽ-ma ou-vy Hesu, Davi amyrĩ remiarirõre vaꞌe, Israel remiarirõre voi. Hesu ko Nhandejáry remimbou nhande-vy. Nhane resende hagwã ou, heꞌi. —Upe heꞌi hagwe-rami ombou."
44,13,24,Ha Hesu neꞌírã vyteri onhepyrũ omombeꞌu mbeꞌu. Upe ramo oĩ héry vaꞌe Batista. Onhemonheꞌẽ oiko-vy nhande kwéry vaꞌe-pe: “Peheja katu pene rembiapo vaikwe. Penhemongarai uka katu” heꞌi nhande-vy onhemonheꞌẽ-vy.
44,13,25,"—Upéi mixĩ vyteri oĩ hembiaporã. Onhemonheꞌẽ apy-ma. Upe ramo heꞌi nhande kwéry-pe: “Haꞌe ko Cristo, nhane remihaꞌarõ vaꞌe, ere moꞌã kuri xe-rehe. Xe ndahaꞌéi voi upe Cristo” heꞌi. “Nhane remihaꞌarõ arõ vaꞌe ndahaꞌéi xe. Xe rapykwerigwa ae ou-ta kuri. Heko porãve vaꞌe xéhegwi. Upéa-gwi amboete-gwi íxupe xe atĩ voi amoirũ hagwã íxupe. Ni hembigwái ramo jepe aiko” heꞌi Hesu-rehe Batista, heꞌi Paulo imombeꞌu-vy."
44,13,26,"Upéi heꞌi jevy judeu kwéry-pe:—Ãy katu amombeꞌu-ta peẽ-my, xe reꞌýi kwéry, Abraão remiarirõre kwéry. Nhandejáry-pe pemboete peiko-vy vaꞌe, xe reꞌýi kwéry eꞌỹ vaꞌe-pe, amombeꞌu-ta ave. Ombou raꞌe nhande-vy Nhandejáry ko vaꞌe nheꞌẽ. Nhane resendeha rehegwa nheꞌẽ ombou."
44,13,27,"Ha Jerusalém-my oiko vaꞌe gwive huvixa kwéry ave ndoikwaái íxupe. Ohaꞌarõ arõ ramo jepe Hesu-pe hikwái, ndoikwaái íxupe ogwahẽ ramo. Ndoikwaái ave Nhandejáry nheꞌẽ-py omombeꞌu vaꞌety heꞌi vaꞌekwe. Upe vaꞌe omonheꞌẽ meme ojeporahéi haty haty-rupi. Pytuꞌu tuꞌuha áry-py omonheꞌẽ ha ndoikwaáiry voi hikwái. Upéi ogwahẽ-ma Hesu-rehe yma gware remimombeꞌukwe-py. Hesu rehegwarã omoĩ kwatia-rehe vaꞌekwe-py ogwahẽ-ma: “Iporã katu jajuka Hesu-pe” heꞌi jave hese mburuvixa kwéry, ogwahẽ-ma voi yma gware remimombeꞌukwe-py."
44,13,28,"Ha upéi katu ndikatúi omboja hese ivai vaꞌe. Hembiapo vai eꞌỹ reheve ojerure joty voi mburuvixa-pe héry vaꞌe Pilatos ojuka hagwã íxupe. Upéixa ogwahẽmba-ma voi yma gware remimombeꞌukwe-py. Heꞌi vaꞌekwe gwive ojapopa-ma voi hese. Ohupi uka kurusugwasu-rehe imoĩ-vy ojuka hagwã íxupe. Upe rire, omano rire, ombogwejy kurusugwasu-gwi tetekwe omoĩ hetekwe rendaty-py itakwagwasu-py opyta hagwã moꞌã."
44,13,30,Ha Nhandejáry katu omoingove jevy íxupe.
44,13,31,"Are-ma ojehexa uka uka oiko-vy oirũgwe, Galiléia-gwi Jerusalém peve hendive ou vaꞌekwe-pe. Ãy katu upe vaꞌe hexahare vaꞌe omombeꞌu mbeꞌu Hesu rekoha nhande kwéry-pe."
44,13,32,—Upéixa ramo ore ave oroju kuri koꞌa-py oromombeꞌu hagwã peẽ-my nheꞌẽ porã. Hesu ko Nhandejáry remimoingove jevy vaꞌe. Yma ete voi Nhandejáry omombeꞌu vaꞌekwe nhane ramoigwasu amyrĩ kwéry-pe gwembiaporã. Ãy katu ogwahẽmba-ma hemimombeꞌukwe-py. Ãygwa-pe hemiarirõ kwéry-pe ojapopa-ma. Heꞌi vaꞌekwe gwive ojapopa ãy. Yma Nhandejáry remimoĩgwe vaꞌekwe kwatia-rehe héry vaꞌe inúmero mokõi vaꞌe. A-rami hemimoĩgwe:heꞌi vaꞌekwe Nhandejáry Hesu oikove jevytamaha vaꞌerã-rehe.
44,13,34,Upe rire Nhandejáry omoĩ uka jevy vaꞌekwe hese kwatia-rehe onheꞌẽ. A-rami hemimoĩgwe:
44,13,35,"Upéi Davi omoĩ jevy vaꞌekwe hese kwatia-rehe onheꞌẽ. A-rami hemimoĩgwe:heꞌi omoĩ-vy kwatia-rehe inheꞌẽ. Kwatia héry vaꞌe Salmo. Upéixa voi Davi heꞌi vaꞌekwe Hesu-rehe, Nhandejáry omoingove jevy-tagwi íxupe pono ine hetekwe, heꞌi Paulo imombeꞌu-vy."
44,13,36,"Upéi heꞌi jevy judeu kwéry-pe:—Ha myamyrĩ Davi katu ojapo oiko-vy vaꞌekwe Nhandejáry remimbota oikove reheve. Upe rire, ojapopa rire omano vaꞌekwe. Heꞌýi kwéry retekwe paꞌũ-my omoĩ vaꞌekwe itakwagwasu-py. Upéi inemba Davi retekwe. Ojeroaigwepa-ma. Ãy katu nainembáiry voi Hesu retekwe. Nhandejáry ae omoingove jevy-ma íxupe. Upéa-gwi nainemba jepéiry hetekwe. Oikove jevy-ma voi Hesu."
44,13,38," —Upéixa ramo amombeꞌu-ta peẽ-my, xe reꞌýi kwéry, peikwaa porã hagwã. Hesu ko omano rire oikove jevy-gwi, Nhandejáry omboyke-ma pendéhegwi pene rembiapo vaikwe. Pejerovia tee ramo hese, Hesu-rehe, napene mbohasa asy moꞌãiry. Pende reja rei-ta. Ha pejerovia eꞌỹ ramo katu hese, pepyta vaꞌerã pende pyꞌa kyꞌa reheve joty. Gwĩa Moisés heꞌi vaꞌekwe erehendu ramo jepe, nane mbopyꞌa potĩ moꞌãi voíte. Nde pyꞌa kyꞌa joty vaꞌerã, heꞌi Paulo imombeꞌu-vy.Upéi heꞌi jevy judeu kwéry-pe: Series, "
44,13,40,"heꞌi Nhandejáry nheꞌẽ-py omombeꞌu vaꞌety. Upéixa voi omoĩ vaꞌekwe kwatia-rehe onheꞌẽ. Ãy katu xáke. Ani pepyrũ Nhandejáry nheꞌẽ-rehe. Hoꞌa arã pende-rehe myamyrĩ heꞌi vaꞌekwe, heꞌi Paulo imombeꞌu-vy judeu kwéry-pe."
44,13,42,"“Ore katu orojere-ta pendéhegwi” heꞌi judeu kwéry-pe PauloOmombeꞌupa rire, osẽ oho-vy Paulo Barnabé ndive. Osẽ jave ojerure íxupe ou jevy hagwã:—Ãy pytuꞌuha óra oiko jevy ramo, eju jevy katu, heꞌi. —Emombeꞌu mbeꞌuve katu ore-vy koꞌã vaꞌe rehegwa nheꞌẽ, heꞌi íxupe."
44,13,43,"Ha upéi katu osẽmba ojeꞌói-vy ojeporahéi haty-gwi. Heta-ma oĩ imoirũháry. Heta judeu omoirũ vaꞌe íxupe. Heta judeu reko-rupi oiko vaꞌe omoirũ vaꞌe ave. Upe vaꞌe-pe heꞌi onhemonheꞌẽ-vy:—Pende rexakwaa rei-ma kuri Nhandejáry. Tape porã-rupi ereho meme ramo, pende rexakwaa porãve rei-ta vyteri. Upéa-gwi anive ereva teĩ tape porã-gwi, heꞌi íxupe kwéry."
44,13,44,"Upéi ogwahẽ jevy ramo pytuꞌuha áry, ouparãgwe voi hikwái. Ojogweroatyparãgwe voi upe tetã mygwa gwive ohendu hagwã Nhandejáry nheꞌẽ."
44,13,45,"Ha judeu kwéry katu ohexa ramo ojogweroatypa ramo, upéa mokõigwa-rehe ndaijaꞌevéi-ma: “Ijapu Paulo” heꞌi hese. Onheꞌẽ vai rei hese hikwái."
44,13,46,"Ha Paulo Barnabé ndive ndaikyhyjéi voi onheꞌẽ-vy. Nokirirĩry voi. Ipyꞌagwasu voi heꞌi-vy:—“Emombeꞌu ranhe katu judeu kwéry-pe xe nheꞌẽ” heꞌi kuri ore-vy Nhandejáry. Ha peẽ katu Nhandejáry nheꞌẽ pehenduse eꞌỹ vaꞌe. Pembojevy vaꞌe voi. Nhandejáry ndive ndapeikoséi nipo raꞌe opa eꞌỹ reheve. Aipo ramo peikoseha-rami katu peiko katu, heꞌi íxupe kwéry. —Ore katu orojere-ta pendéhegwi. Nhande reꞌýi eꞌỹ ha-py oroho-ta Nhandejáry nheꞌẽ oromombeꞌu hagwã."
44,13,47,"—Upe vaꞌe orojapo vaꞌerã, heꞌi kuri ore-vy Nhandejáry: “Nde ko xe rembiporavo eremoꞌarandu hagwã judeu eꞌỹ-pe pytũ mygwa-rami rei oiko vaꞌe-pe, arakatu pygwa-rami ae oiko hagwã. Ko yvy apy gwive oiko vaꞌe gwive, emoꞌarandu katu onheresende hagwã” heꞌi kuri ore-vy Nhandejáry. Upéixa omoĩ uka vaꞌekwe kwatia-rehe onheꞌẽ Nhandejáry, heꞌi judeu kwéry-pe Paulo imombeꞌu-vy. "
44,13,48,"Ohendu ramo inheꞌẽ ovyꞌa eterei judeu eꞌỹ kwéry:—Iporã ete voi Nhandejáry nheꞌẽ, heꞌi omombaꞌegwasu-vy íxupe.Gwĩa ojave opa eꞌỹ reheve gwarã voi Nhandejáry oiporavo vaꞌekwe ogwerovia-ma inheꞌẽ. Hesu reroviaha ramo oiko-ma. Opa-rupi ohasa Nhandejáry nheꞌẽ. Entéro upe yvy pygwa gwive ohendupa inheꞌẽ. Ha judeu kwéry katu ndojohu porãi upéa nheꞌẽ. Upéa-gwi onheꞌẽ apo eterei mokõi vaꞌe-pe hikwái. Ombopoxy-ma hese hereko-vy gwĩ onhembotuvixa mbaꞌe vaꞌe-pe, Nhandejáry-pe omboete vaꞌe, onhembotuvixa kunha vaꞌe. Upe tetã mygwa ruvixa kwéry-pe ave ombopoxy: “Pemosẽ katu imondo-vy Paulo Barnabé ndive” heꞌi onheꞌẽ apo-vy hese. Ndoipotavéi ojerovia hese. Ogwerovia apu-gwi omosẽ imondo-vy íxupe kwéry gwetã-gwi hikwái. Ha Hesu remimondo mokõi vaꞌe katu ombovava opy hoꞌapa hagwã yvy ipy-gwi. Upéixa omombeꞌu enterovéa-pe mburuvixa rembiapo vaikwe. Upe rire oho ete. Ha upe pygwa Hesu nheꞌẽ renduha vaꞌe ovyꞌa eterei. Omohynyhẽmba oiko-vy ipyꞌapy íxupe kwéry Nheꞌẽ Marangatu tee vaꞌe."
44,14,1,"Paulo Barnabé ndive oho Icônio tetã-myHa upéi katu Paulo Barnabé ndive oho outro tetã-my. Icônio-py ogwahẽ oho-vy. Upe-py ojehu jevy íxupe Antioquia tetã-my ojehu vaꞌekwe. Ogwahẽ rire oike judeu porahéi haty-py. Nhandejáry nheꞌẽ omombeꞌu hagwã oike. Ohendu ramo inheꞌẽ heta eterei ogwerovia vaꞌe. Omombeꞌu tee rei voi raꞌe. Oĩ judeu ogwerovia vaꞌe, oĩ judeu eꞌỹ vaꞌe ogwerovia vaꞌe ave."
44,14,2,"Ha judeu ogwerovia eꞌỹ vaꞌe katu ombopoxy judeu eꞌỹ-pe inheꞌẽ apo-vy Hesu reroviaha-rehe. Onheꞌẽ vai rei Cristo kwéry-rehe. Upéa-gwi upe pygwa ndaijaꞌevéi-ma Cristo kwéry-rehe. Ha Hesu remimondo mokõi vaꞌe are joty opyta upe-py oiko-vy. Ipyꞌagwasu reheve omombeꞌu Nhandejáry nheꞌẽ oiko-vy. Nhandejáry-rehe ojerovia-gwi ndaikyhyjéiry voi: “Nhandejáry ko nhande rexakwaa rei vaꞌe” heꞌi ikyhyje eꞌỹ reheve. Ha Nhandejáry oipytygwõ voi íxupe. Nhandejáry nheꞌẽ-py hembiapo porã hexapyrã-rupi. Inheꞌẽ-py nhane rembiexa eꞌỹ vaꞌe ojapo. Upéa-gwi:—Anhetegwa nipo raꞌe inheꞌẽ, heꞌi upe pygwa."
44,14,4,"Ha upe tetã mygwa napeteĩxairy ipyꞌa kwéry. Ipyꞌa ambue mbue voi hikwái. Oĩ judeu-pe omoirũ vaꞌe, oĩ Hesu remimondo-pe omoirũ vaꞌe ave. Napeteĩxairy omoirũ vaꞌe."
44,14,5,Upéi ogwereko asy-ta moꞌã Hesu remimondo-pe judeu eꞌỹ kwéry. Judeu kwéry huvixa kwéry ndive ogwereko asy-ta moꞌã íxupe ave. Ojapi-ta moꞌã íxupe ita-py ojuka hagwã.
44,14,6,"Upe-ma ramo oikwaa-ma ojehegwa. Osẽmba oho-vy. Outro tetã-my okanhy oho-vy íxugwi. Licaônia yvy-py oho. Upe-py Listra tetã-my, Derbe tetã-my ave oho. Tetã jerekwe-rupi oho ave. Upe-py omombeꞌu mbeꞌu oho-vy Hesu rehegwa nheꞌẽ porã."
44,14,8,"Paulo ombogwera ogwata eꞌỹ vaꞌe-peHa upéi katu ogwahẽ oho-vy Listra tetã-my. Upe-py oĩ kwimbaꞌe ogwapy oĩ-vy vaꞌe, ndogwatái vaꞌe. Imitã gwive voi ndogwatái vaꞌe. Ogwata eꞌỹ tuja vaꞌe voi."
44,14,9,"Onheꞌẽ ramo Paulo, ojeapysaka inheꞌẽ-rehe. Upe jave omaꞌẽ porã ogwata eꞌỹ vaꞌe-rehe: “Ko vaꞌe ojerovia porã-ma Nhandejáry-rehe okwera hagwã” heꞌi ojéupe. Upe ramo:—Enhemboꞌy katu, heꞌi íxupe onheꞌẽ hatã-vy.Inheꞌẽ-py opo voi. Opuꞌã-ma, ogwata-ma voi."
44,14,11,"Ha upe pygwa ohexa joa ramo Paulo rembiapo:—Ogwejy-ma raꞌe tupã, heꞌi. —Heko-py ndoúi. Nhande rete-rami rei ae ogwejy ou-vy, heꞌi moꞌã onheꞌẽ hatã-vy. Upe tetã mygwa nheꞌẽ-py onheꞌẽ vaꞌe."
44,14,12,Ha Barnabé-pe ombohéry hikwái Júpiter-py. Ha Paulo-pe katu ombohéry Mercúrio-py. Upéixa ombohéry Paulo-pe heta inheꞌẽ ogwereko-gwi.
44,14,13,"Ha upéi katu ogwahẽ ou-vy tupã héry vaꞌe Júpiter rembigwái, ipaꞌi vaꞌe. Upe tetã renonde-py oĩ Júpiter róga kakwaa vaꞌe. Upe-gwi ogweru vaka. Tetã rokẽ-my ogweru. Onhemboyvotypa reheve ogweru. Omokaꞌẽ-ta moꞌã hereko-vy omboete hagwã Barnabé ndive Paulo-pe ave. Upe pygwa ndive omokaꞌẽ-ta moꞌã imboete-vy:—Upe vaꞌe, mokõive vaꞌe tupã, heꞌi moꞌã hese."
44,14,14,"Upe vaꞌe ohendu ramo, Hesu remimondo, mokõi vaꞌe, onhemondýi. Omondoro ndoropa okamisa pyꞌa. Kente mbyte-rupi oripara oho-vy. Onheꞌẽ hatã ojeꞌói-vy:"
44,14,15,"—Ani pejapo teĩ upéixa, ore rapixa kwéry, heꞌi Paulo íxupe kwéry. —Ore ko ndahaꞌéi teĩ tupã. Teko rei ae ore, heꞌi. —Peẽ ramigwa katu ave ore, heꞌi Paulo Barnabé ndive onheꞌẽ hatã-vy íxupe kwéry. —A-rami pejapo ramo, pejapo rei-ta. Ha oromombeꞌu-ta pee-my nheꞌẽ porã heru-vy. Pene rembiapo rei vaꞌekwe rekovía, perova katu pende rekoha Nhandejáry-rehe, heꞌi íxupe kwéry. —Nhandejáry ko oikove vaꞌe. Haꞌe áry apohare, yvy apohare ave, ygwasu apohare ave. Entéro mbaꞌe apohare voi ko Nhandejáry, heꞌi íxupe kwéry."
44,14,16,—Entéro myamyrĩ yma gware-pe gwive oheja oiko rei arakaꞌe Nhandejáry. Áry porukwe-py rei oiko arakaꞌe.
44,14,17,"Ha nhande kwéry-pe katu hembiapo porã porã-ma oiko-vy. Omongy nhande-vy, ombohiꞌa porã hiꞌóra-py. Nhane mohygwyatãmba Nhandejáry. Nhane mbopyꞌa rory ave. Upéixa voi Nhandejáry ohexa uka vaꞌekwe nhande kwéry-pe nhande rayhuha, heꞌi omombeꞌu-vy Paulo."
44,14,18,"Upéixa onheꞌẽ ramo jepe, omokaꞌẽse joty imboete-vy íxupe hikwái. Hasy-py ojoko íxupe kwéry."
44,14,19,"Ha upéi katu ogwahẽ ou-vy judeu kwéry. Antioquia pygwa ou, Icônio pygwa ou ave. Ogwahẽ rire, onheꞌẽ apo Paulo-pe hikwái. Ombopoxy uka upe pygwa hese. Upe ramo ojapi japi ita-py íxupe hereko-vy ojuka hagwã moꞌã. Upéi: “Omano-ma” heꞌi moꞌã hese hikwái. Upéa-gwi ombotyryry heraha-vy íxupe. Tetã paꞌũ-gwi ogwenohẽ heraha-vy."
44,14,20,"Upéi ogwahẽmba Hesu nheꞌẽ renduha ogweroajere íxupe. Omaꞌẽ maꞌẽ ójehe jave, opuꞌã jevy-ma. Oike jevy upéa tetã-my. Ikoꞌẽ-my ohasave oho-vy outro tetã-my. Barnabé ndive oho. Derbe-py ogwahẽ oho-vy."
44,14,21,"Upéa tetã mygwa-pe omombeꞌu Hesu rehegwa nheꞌẽ porã. Ohendu-gwi inheꞌẽ, heta-ma oiko Hesu rehegwa nheꞌẽ renduharã.Upe rire ojevy jevy ou-vy Paulo Barnabé ndive. Ogwahẽ jevy Listra tetã-my. Icônio tetã-my ogwahẽ jevy ave. Antioquia Pisídia yvy jave oĩ vaꞌe-py ogwahẽ jevy ave ou-vy. Paulo Barnabé ndive ojevy jevy ou-vy gwekwa-pyUpe tetã tetã-rupi onhemonheꞌẽ jevy Hesu rehegwa nheꞌẽ renduha-pe:—Peiko meme katu tape porã-rupi. Ani pejere teĩ Hesu rekoha-gwi. Nhandejáry nhande ruvixa oiko haty-py nhagwahẽ peve, heta jajerereko asy vaꞌerã. Nhagwahẽ-ma rire ae ndajahasa asy moꞌãvéi-ma, heꞌi Paulo Barnabé ndive onhemonheꞌẽ-vy."
44,14,23,"Upéi Hesu reroviaha onhomboaty aty ha-rupi oiporavo onhopaꞌũ-gwi. Herekwarã kwarã oiporavo onhangareko hagwã hese kwéry. Okaru eꞌỹ reheve, heta ombojeupi Nhandejáry-pe onheꞌẽ. Upe rire heꞌi íxupe kwéry:—Ãy Nhandejáry-rehe pejerovia vaꞌe. Tonhangareko katu Nhandejáry peteĩ teĩ vaꞌe-rehe pende-rehe kwéry, heꞌi íxupe kwéry Paulo Barnabé ndive."
44,14,24,"Ha upéi katu ohasa jevy ou-vy Pisídia yvy-rupi. Ogwahẽ ou-vy Panfília yvy-py. Nhandejáry nheꞌẽ omombeꞌu rire Perge tetã-my, ou jevy-ma Atália tetã-my."
44,14,26,Upe-py ogwejy jevy onhemboyru kanoagwasu-py ou hagwã. Y-rupima ou. Antioquia tetã-my jevy ogwahẽ ou-vy. Hemimondo mokõi vaꞌe ogwahẽ jevy-ma ou-vy. Are-ma heꞌi vaꞌekwe íxupe upe pygwa oho hagwã: “Nhandejáry ko nhande rovasa vaꞌe nhande rexakwaa rei-vy. Tande rovasa katu ne rembiaporã erejapo porã hagwã” heꞌi vaꞌekwe íxupe imondo-vy. Ãy ojapopa rire ogwahẽ jevy-ma ou-vy.
44,14,27,"Upe-py ogwahẽ ramo, ombojogweroatypa Hesu reroviaha gwive. Omboaty omombeꞌupa hagwã gwembiapokwe. Nhandejáry oipytygwõha íxupe omombeꞌu:—Ãy ogwerovia-ma judeu eꞌỹ kwéry ave Nhandejáry nheꞌẽ. Ogwerovia uka-gwi íxupe Nhandejáry, ogwerovia-ma, heꞌi omombeꞌu-vy."
44,14,28,Upe-py are-ma opyta. Hesu nheꞌẽ renduha ndive opyta.
44,15,1,"“Naiporãi nhanhemonheꞌẽ hatã hatã judeu eꞌỹ kwéry-pe” heꞌi Hesu reroviaha rerekwaHa upéi katu ogwahẽ ou-vy, Judéia yvy-gwi ou vaꞌe. Omboꞌe mboꞌe oiko-vy Hesu reroviaha-pe:—Iporã katu erenhepirekytĩ uka upe Moisés amyrĩ heꞌi hagwe-rupi. Nerenhepirekytĩ ukái ramo, nane resende moꞌãi Nhandejáry, heꞌi moꞌã imboꞌe-vy."
44,15,2,"Ohendu ramo inheꞌẽ Paulo Barnabé ndive:—Ndahaꞌéiry upéixa, heꞌi.—Upéixa voínte nhande reko, heꞌi Paulo-pe onheꞌẽ mbojevy jevy-vy.—Ndaupéixairy, heꞌiri iri onhonheꞌẽ mbojevy jevy-vy.Omombeꞌu joavy avy-gwi, heꞌi ojóupe:—Nhamondo katu Paulo Barnabé ndive. A pygwa ave nhamondo Jerusalém tetã-my jaikwaa porãve hagwã, heꞌi. —Upe-py oĩ Hesu remimondo, Hesu reroviaha rerekwa ave. Nhamondo katu upe-py, “Iporã-ta pa judeu eꞌỹ kwéry onhepirekytĩ uka, tapa naiporãi” oporandu hagwã, heꞌi. Upéa-gwi omondo íxupe Hesu reroviaha upe-py oĩ vaꞌe. Upéi oho. Ohasa oho-vy Fenícia yvy-rupi, Samaria yvy-rupi ave:—Gwĩ judeu eꞌỹ kwéry ko ogwerova-ma gwekoha Nhandejáry-rehe, heꞌi omombeꞌu mbeꞌu oiko-vy.Upéa omombeꞌu ramo, ombovyꞌa eterei entéro Hesu reroviaha gwive."
44,15,4,"Ogwahẽ ramo Jerusalém-my ogwerohory íxupe Hesu reroviaha, herekwa kwéry ave, Hesu remimondo ave. Nhandejáry ojapo uka uka íxupe vaꞌekwe omombeꞌupa íxupe kwéry."
44,15,5,"Ha oĩ ave Hesu reroviaha, fariseu kwéry moirũhaty. Mokõi vaꞌe reko-rupi oikose vaꞌe. Ohendu ramo Paulo nheꞌẽ, onhemboꞌy-ma inheꞌẽ mbojevy hagwã:—Tonhepirekytĩ uka voi katu judeu eꞌỹ kwéry. Tohendu katu ave myamyrĩ Moisés heꞌi vaꞌekwe nhande rekorã, heꞌi moꞌã imombeꞌu-vy."
44,15,6,"Upéixa-gwi ojogweroaty onhomongeta-vy Hesu remimondo, Hesu reroviaha rerekwa ave. Ojogweroaty ojohu hagwã mbavaꞌe tipo Nhandejáry oipota jajapo jaiko porã hagwã."
44,15,7,"Heta omombeꞌu joavy avy rire, opuꞌã-ma oĩ-vy Pedro. Heꞌi Hesu reroviaha kwéry-pe omombeꞌu-vy:—Are-ma voi xe poravo vaꞌekwe pene paꞌũ-gwi Nhandejáry, xe reꞌýi kwéry. Xe poravo vaꞌekwe amombeꞌu hagwã Hesu rehegwa nheꞌẽ porã. Xe nheꞌẽ ohendu ramo, judeu eꞌỹ kwéry ogwerovia hagwã hikwái, xe poravo."
44,15,8,"Ha Nhandejáry nhande pyꞌa pygwa vaꞌe rexaha voi. Judeu eꞌỹ kwéry ogwerovia tee ramo, ojohu porã. Upéa-gwi nhande pyꞌa omohynyhẽmba hagwe-rami ipyꞌa omohynyhẽmba ave íxupe kwéry. Omeꞌẽ íxupe kwéry ave Nheꞌẽ Marangatu tee vaꞌe ipyꞌapyhyharã íxupe. Peteĩxa ogwereko vaꞌekwe enterove vaꞌe gwive imopotĩ-vy. Nhande pyꞌa mopotĩ hagwe-rami, omopotĩ ave judeu eꞌỹ kwéry pyꞌa ogwerovia-gwi íxupe."
44,15,10,"—Maꞌerã peje íxupe kwéry ojapo hagwã Nhandejáry remimbota eꞌỹ? Maꞌerã pembopoxy-ta teĩ Nhandejáry-pe? Judeu reko-rupi jaiko ramo, ipohýi vaꞌe oatúa-rehe ogwerahaha-rami jaiko. Upe vaꞌe reko-rupi ndikatúi jaiko. Nhane ramói amyrĩ ave ndikatúi oiko arakaꞌe upéa reko-rupi. Ãy katu maꞌerã penhemonheꞌẽ hatã hatã íxupe kwéry oiko hagwã judeu reko-rupi? Ani pejapo teĩ upéixa. Judeu reko-rupi anho ngatu rei peiko meme ramo jepe, napene resende moꞌãi joty Nhandejáry."
44,15,12,"Onheꞌẽ rire okirirĩmba hikwái. Upéi Paulo, Barnabé ndive omombeꞌupa Nhandejáry ojapo uka uka vaꞌekwe íxupe. Omombeꞌu hexapyrã-rupi ojapo uka vaꞌekwe. Judeu eꞌỹ remiexarã ojapo uka vaꞌekwe omombeꞌupa:—Nhandejáry rembiapo porã-rehe oponderapa joa hikwái ojohu porã-vy, heꞌi omombeꞌu-vy.Omombeꞌu jave, ndoikwaái onheꞌẽ mbojevy hagwã."
44,15,13,"Omombeꞌupa rire, onheꞌẽ-ma Hesu reroviaha rerekwa héry vaꞌe Tiago:—Pejeapysaka porã xe-rehe, xe reꞌýi kwéry. Simão Pedro ko omombeꞌupa kuri nhande-vy judeu eꞌỹ kwéry rehegwa nheꞌẽ: “Yma Nhandejáry ndohovasái vaꞌekwe íxupe kwéry, judeu kwéry-rami. Upe rire ae ohovasa vaꞌekwe íxupe kwéry. Oipeꞌa vaꞌekwe onhopaꞌũ-gwi hese ojerovia vaꞌe gweꞌyirã” heꞌi nhande-vy Pedro omombeꞌu-vy."
44,15,15,Yma ete Nhandejáry nheꞌẽ-py omombeꞌu vaꞌety omoĩ vaꞌekwe kwatia-rehe onheꞌẽ. Yma hemimoĩgwe-rami kwatia-rehe ãy katu onheꞌẽ Pedro. Ijoja inheꞌẽ. Noꞌã-rami hemimoĩgwe:
44,15,16,heꞌi imombeꞌu-vy. Upéi omombeꞌu jevy upe Hesu reroviaha rerekwa:—Upéixa hemimoĩgwe kwatia-rehe. Upéixa voi judeu eꞌỹ kwéry katu Nhandejáry reꞌýi ave.
44,15,19,Upéa-gwi haꞌe-ta peẽ-my: Xe-vy naiporãi nhanhemonheꞌẽ hatã hatã judeu eꞌỹ kwéry-pe. Ogwerova ramo gwekoha Nhandejáry-rehe naiporãi nhamoakãrasy íxupe kwéry. “Entéro Moisés heꞌi vaꞌekwe gwive ejapo katu” naiporãi jaꞌe íxupe.
44,15,20,"Nhamondo katu íxupe kwéry nhande kwatia nheꞌẽ noꞌã-rami: “Ani penhemongyꞌa teĩ peꞌu-vy upe tembiꞌu tupã raꞌanga rovagwy-py onhemoĩ vaꞌe hemiꞌurã. Pemenda eꞌỹ reheve, ani ae peiko rei onhondive. Ani peꞌu teĩ ijuka-vy ohumbiri vaꞌekwe. Ani peꞌu teĩ soꞌo rugwykwe.” Ko vaꞌe nheꞌẽ mante nhamondo íxupe kwéry. Ko vaꞌe nheꞌẽ ojapo vaꞌe judeu kwéry.  "
44,15,21,"Yma gwive ãy peve oiko enterove tetã-my meme myamyrĩ Moisés heꞌi vaꞌekwe mombeꞌuha. Pytuꞌu tuꞌuha áry-py meme omonheꞌẽ nheꞌẽ heꞌi vaꞌekwe. Judeu kwéry porahéi haty haty-rupi omonheꞌẽ. Oĩ joty judeu reko-py oiko vaꞌe. Upéa-gwi naiporãi nhambopoxy rei íxupe kwéry, heꞌi onhemonheꞌẽ-vy Tiago.Upéixa onhonheꞌẽ mbojevy jevy rire, onhonheꞌẽ mbohory jevy oiko-vy."
44,15,22,"Hesu reroviaha rerekwa kwéry omondo onheꞌẽ kwatia-rehe entéro Hesu reroviaha-pe gwiveOhendu ramo inheꞌẽ, ogwerovyꞌa hikwái. Upéa-gwi heꞌi Hesu remimondo, Hesu reroviaha gwive ave, herekwa kwéry ave:—Nhane paꞌũ-gwi jaiporavo katu nhane remimondorã. Antioquia tetã-my nhamondo katu. Paulo Barnabé ave nhamondo katu inhirũrã, heꞌi ojóupe hikwái.Ko vaꞌe nheꞌẽ ojohu porã hikwái. Upéa-gwi mokõi omondo. ombohéry vaꞌe Barsabás Silas ndive omondo. Ko mokõi Hesu reroviaha rerekwa vaꞌe. Upe oho jave voi ogweraha uka ipo-py íxupe kwéry kwatia nheꞌẽ. Noꞌã-rami heꞌi hembieraha vaꞌe kwatia nheꞌẽ. “Ore kwéry, Hesu remimondo vaꞌe, Hesu reroviaha rerekwa vaꞌe, pende reꞌýi ave oromondo-ta ore nheꞌẽ peẽ-my, Hesu reroviaha vaꞌe, judeu eꞌỹ vaꞌe, Antioquia tetã mygwa vaꞌe, Síria yvy pygwa vaꞌe, Cilícia yvy pygwa vaꞌe ave. Peẽ kwéry vaꞌe-pe oromondo-ta ore kwatia nheꞌẽ. Mbaꞌéixa tipo peiko? Peiko porã pa?"
44,15,30,"Hesu reroviaha gwive ogwerovyꞌa kwatia nheꞌẽHa upéi katu hemimondo osẽ oho-vy. Antioquia tetã-my ogwahẽ oho-vy. Upe-py ogwahẽ ramo, ombojogweroatypa Hesu reroviaha gwive. Omboaty omeꞌẽ hagwã Hesu reroviaha-pe upéa kwatia nheꞌẽ."
44,15,31,"Omonheꞌẽmba rire, upe pygwa ogwerovyꞌa eterei inheꞌẽ hikwái:—Onhemonheꞌẽ porã nipo raꞌe, heꞌi ojóupe."
44,15,32,"Upéi Silas ndive Nhandejáry nheꞌẽ-py omombeꞌu vaꞌety, heta-ma onheꞌẽ onhemonheꞌẽ-vy:—Eiko meme katu tape porã-rupi, heꞌi Hesu reroviaha-pe."
44,15,33,"Upe-py are-ma opyta. Upe rire:—Oroho jevy-tama ore mbouhare ha-py, heꞌi Hesu reroviaha-pe.—Néi, tapeho porã katu Nhandejáry ndive, heꞌi íxupe. Ha Silas katu ndohóiry. Opyta joty upe-py. Ha Paulo Barnabé ndive opyta upe-py omboꞌe mboꞌe-vy. Nhandejáry nheꞌẽ omombeꞌu oĩ-vy. Heta-ma omoirũ íxupe ave Nhandejáry nheꞌẽ omombeꞌu-vy.Heta omombeꞌu Nhandejáry nheꞌẽ Paulo Barnabé ndive oiko-vy."
44,15,36,"Paulo oiporavo Silas-pe omoirũ hagwã íxupeUpe rire heꞌi Barnabé-pe Paulo:—Jaha jahexa jevy Nhandejáry nheꞌẽ nhamombeꞌu mbeꞌu hagwe-rupi. Tetã tetã-rupi jaha, heꞌi. —Jaha jaikwaa hagwã mbaꞌéixa pa oiko Hesu reroviaha, heꞌi íxupe Paulo."
44,15,37,"—Jaraha katu nhane ndive Marcos, heꞌi íxupe Barnabé."
44,15,38,"—Naiporãi jaraha íxupe, heꞌi. —Nhande reja-ma vaꞌekwe oho-vy upe vaꞌe. Panfília yvy-py nhande reja vaꞌekwe oho-vy. Nanhane moirũvéiry, jaha ramo nhamombeꞌu Nhandejáry nheꞌẽ. Naiporãvéi-ma jaraha íxupe, heꞌi íxupe Paulo."
44,15,39,"Upéixa ramo mokõive vaꞌe onhonheꞌẽ mbojevy jevy hikwái. Ndaijoja etéiry voi inheꞌẽ kwéry. Upéa-gwi ojoheja-ma. Barnabé oho, rerahaha ramo oho. Onhemboyru kanoagwasu-py oho hagwã Chipre ykõi-my."
44,15,40,"Ha Paulo katu oiporavo Silas-pe omoirũ hagwã íxupe:—Nhandejáry ko nhande rexakwaa rei vaꞌe. Tande rovasa katu, heꞌi íxupe imondo-vy Hesu reroviaha. Upe rire osẽ oho-vy. Síria yvy-rupi, Cilícia yvy-rupi ave oho onhemonheꞌẽ-vy:—Ani erejere teĩ Hesu rekoha-gwi, heꞌi Hesu reroviaha-pe onhomboaty aty ha-rupi."
44,16,1,"Heta oinupã rire, omoĩ preso Paulo-pe Silas ndiveUpéixa ramo Paulo Silas ndive ogwahẽ oho-vy Derbe tetã-my. Listra tetã-my ogwahẽ ave oho-vy. Upe-py oiko Hesu rehegwa nheꞌẽ renduha, héry vaꞌe Timóteo. Isy judeu vaꞌe voi, Hesu reroviaha vaꞌe. Ha túvy katu ndahaꞌéi judeu vaꞌe. Grego kwéry vaꞌe ae haꞌe. “Timóteo ko hekoha porã vaꞌe” heꞌi hese upe pygwa Hesu reroviaha vaꞌe. Imanduꞌa porã hese. Upéa-gwi Paulo oipota omoirũ íxupe. Ha heta oĩ upe-py judeu kwéry: “Timóteo ru ndahaꞌéi judeu vaꞌe. Grego kwéry vaꞌe ae haꞌe” heꞌi hese hikwái.Upéa-gwi Paulo oho ojapo judeu remimbota. Ogweraha oipirekytĩ hagwã íxupe judeu kwéry-rami. Hekoha-rami ojapo íxupe pono ipoxy hikwái."
44,16,4,"Upéi omoirũ íxupe, oho upe tetã tetã-rupi. Hesu reroviaha onhomboaty aty ha-rupi oho. Omombeꞌu mbeꞌu oho-vy hembiaporã. Hesu remimondo heꞌi vaꞌekwe, Hesu reroviaha rerekwa vaꞌe, Jerusalém pygwa vaꞌe heꞌi vaꞌekwe ave, ombojoja rire inheꞌẽ hikwái, kwatia-rehe omoĩ vaꞌekwe, omombeꞌu."
44,16,5,Hembiaporã omombeꞌu. Upéixa-gwi ojerovia porãve rãve Nhandejáry Hesu-rehe hikwái. Onhembohetave tave oho-vy Hesu reroviaha kwéry.
44,16,6,Ha upéi katu Paulo inhirũ ndive ohasa hasa oiko-vy Frígia yvy-rupi. Galácia yvy-rupi ave ohasa. Ogwahẽ ramo Ásia yvy-py nomombeꞌu ukái íxupe: “Ani eremombeꞌu teĩ Ásia pygwa-pe Nhandejáry nheꞌẽ ani eremombeꞌu” heꞌi íxupe Nheꞌẽ Marangatu tee vaꞌe.
44,16,7,"Upéi ogwahẽ ramo Mísia yvy rovái, oho-ta moꞌã Bitínia yvy-py. Ha ndohejái oho Hesu Nheꞌẽ Marangatu."
44,16,8,Upéixa ramo Mísia yvy yke-rehe ohasa rei oho-vy. Ohasa rire ogwahẽ oho-vy Trôade tetã-my.
44,16,9,"Ha upéi katu pyhare ojehexa uka sapyꞌa Paulo-pe. Ixupéte ojehexa uka Macedônia pygwa. Onhemboꞌy ramo ohexa. Onheꞌẽ ramo ohendu:—Eju katu y rovái. Eju katu. Xe yvy héry vaꞌe Macedônia-py eju katu ore pytygwõ hagwã, heꞌi ojapura-vy."
44,16,10,"Ojehexa uka rire-ma orohasase oroho-vy Macedônia yvy-py. Upe-py Trôade tetã-my xe amoirũ-ma íxupe. Ha upéi katu:—Nhandejáry ko nhane renói kuri nhamombeꞌu hagwã Macedônia pygwa-pe, Hesu rehegwa nheꞌẽ porã, oroꞌe ojóupe."
44,16,11,Upéa-gwi oronhemboyru kanoagwasu-py y-rupi oroho hagwã. Oroheja Trôade tetã oroho-vy. Oroho pyaꞌe aꞌe Samotrácia ykõi-my. Ikoꞌẽ-my orohasa jevy yvy yke-rehe. Orohasa orogwahẽ Neápolis tetã-my. Upe-py yvy ete-py orosẽ kanóa-gwi.
44,16,12,"Upe-gwi yvy-rupi oroho jevy orogwahẽ Filipos tetã-my, Macedônia yvy-py oĩ vaꞌe-py orogwahẽ. Ha Filipos tetã tuvixa. Ndaipóri upe tetã jerekwe-rehe íxugwi tuvixave vaꞌe. Yma Roma pygwa onhemombaꞌe hese vaꞌekwe. Ha upéi katu orogwahẽ ramo upe-py, are oropyta."
44,16,13,"Upéi pytuꞌuha áry-py orosẽ tetã rokẽ-rupi. Ysyry rembe-py oroho: “Upe-py oime raꞌe jajapo oração haty” oroꞌe orejéupe. Upéa-gwi oroho upe-py orogwapy. Oronheꞌẽ kunha kwéry-pe, ojogweroaty okwa vaꞌe-pe."
44,16,14,"Ore nheꞌẽ ohendu vaꞌe apyte-py oĩ kunha héry vaꞌe Lídia, Tiatira tetã mygwa. Upe kunha aorã pytã porã vaꞌe vendeha. Nhandejáry-pe omboeteha ave. Ha upéi katu Paulo onheꞌẽ ramo, Nhandejáry oikwaa uka íxupe Paulo nheꞌẽ ohendu porã hagwã."
44,16,15,"Ohendu rire, oromongarai íxupe. Hóga pygwa oromongarai ave. Upe jave:—Peju katu peiko xe róga-py. Peikwaa ramo xe ajerovia teeha Nhandejáry-rehe, peju katu, heꞌiri iri ore-vy. Upe-ma ramo oroho. Oipota hagwe-rami oroho."
44,16,16,"Upéi ore oroho jave jajapo oração haty-py, ore rogwaitĩ hembigwái kunhataĩ. Upe kunhataĩ anháy rerekoha. Upe anháy arandu-rupi oikwaa-ma oikotaha. Oikwaa vaꞌe oikwaa uka imombeꞌu-vy. Omombeꞌu ramo, heta omeꞌẽ ijáry-pe ohendu vaꞌe. Ogana porã ijáry."
44,16,17,"Upe kunhataĩ oho Paulo rapykwéri. Ore rapykwéri oho ave. Hatã onheꞌẽ oho-vy:—Kóa kwimbaꞌe Tupãgwasu rembigwái omombeꞌu vaꞌe peẽ-my tape porã Nhandejáry pene resende hagwã, heꞌi omombeꞌu-vy."
44,16,18,"Koꞌẽmba ẽmba oho vaꞌe ore rupive. Upéa-gwi ipoxy íxupe Paulo. Ojeapa hese. Heꞌi anháy-pe:—Ekwa katu íxugwi. Hesu Cristo réry-py esẽ katu íxugwi, heꞌi anháy-pe.Upe-ma ramo anháy osẽ-ma oho-vy íxugwi."
44,16,19,"Ha ijáry katu ohexa ramo, heꞌi:—Upe kunhataĩ ko ndoikwaa uka moꞌãvéi-ma oiko-ta vaꞌe nhande-vy, heꞌi. —Nomeꞌẽ moꞌãvéi-ma nhande-vy hemimombeꞌu repy.Upéa-gwi oipyhy Paulo-pe Silas ndive oipyhy heraha-vy. Ipotĩ ha-my ogweraha íxupe. Ombotyryry heraha-vy. Ogweraha mburuvixa oĩ ha-py. Ogweraha rire polícia ruvixa renonde-py, heꞌi:—Ko vaꞌe kwimbaꞌe ko judeu vaꞌe, heꞌi. —Ko tetã mygwa kwéry-pe ombopoxy vaꞌe, heꞌi hese. —Teko ambue omombeꞌu mbeꞌu vaꞌe. Ha nhande katu ndahaꞌéi judeu vaꞌe. Romano kwéry vaꞌe ae nhande, heꞌi. —Upéa-gwi teko ambue vaꞌe nheꞌẽ nanhahendu moꞌãi, heꞌi mburuvixa-pe hikwái."
44,16,22,"Ha ojogweroaty vaꞌe gwive ohendu ramo inheꞌẽ, ipoxy íxupe. Oinupãse ave. Ha upéi mburuvixa kwéry oipeꞌa uka íxugwi ijao oinupã uka hagwã yvyra-py. Heta oinupã rire, omoĩ preso:—Enhangareko porã katu hese pono okanhy, heꞌi preso-rehe onhangareko vaꞌe-pe."
44,16,24,"Ohendu rire inheꞌẽ, omoĩ koty mbyte-py omoĩ. Omoĩ yvyra paꞌũ-my ipy pono ogwata."
44,16,25,"Haimete-ma ramo pyhare pyte Paulo Silas ndive omondo oiko-vy Nhandejáry-pe onheꞌẽ. Oporahéi oiko-vy ave. Ha ijypy-rupi oĩ vaꞌe gwive preso vaꞌe, ohendu oporahéi ramo. Upe-ma ramo hiꞌapỹ apỹ eterei yvy. Okuꞌe óga rokyta. Pyaꞌe ojepeꞌa okẽ oĩ vaꞌe gwive. Upéixa-gwi ojei ramo inhapytĩha, nonhenhapytĩvéiry preso oĩ vaꞌe gwive."
44,16,27,"Upe-ma ramo opáy preso-rehe onhangareko vaꞌe. Ohexa okẽ ojepeꞌa ramo. Ohexa ramo,—Onhemoĩ preso vaꞌe osẽmba raꞌe, heꞌi moꞌã.Upéa-gwi ohekýi kyse ojekutu hagwã moꞌã."
44,16,28,"Ha Paulo onheꞌẽ hatã íxupe:—Ani erejejuka teĩ. Ore kwéry oroĩ vyteri a-py, heꞌi íxupe."
44,16,29,"—Perúke tataendy, heꞌi preso-rehe onhangareko vaꞌe.Oripara oho-vy oike hagwã koty-py. Ipyꞌa ryrýi ramo ojeity haꞌe kwéry hovagwy-py imboete-vy."
44,16,30,"Upéi ogwenohẽ heru-vy koty-gwi:—Mbaꞌéixa xe aiko-ta, mboꞌeháry, Nhandejáry xe resende hagwã, heꞌi íxupe oporandu-vy preso-rehe onhangareko vaꞌe."
44,16,31,"—Ejerovia katu Nhandejáry Hesu-rehe. Ne resende-ta. Oresende-ta nde róga pygwa ave, heꞌi preso-rehe onhangareko vaꞌe-pe hikwái. Upéi omombeꞌu íxupe, preso-rehe onhangareko vaꞌe-pe Nhandejáry rehegwa nheꞌẽ. Hóga pygwa-pe omombeꞌu ave. Upéixa ramo ogweraha ombojahu preso onhemoĩ vaꞌekwe-pe. Oipire joka hagwe-gwi oipeꞌa hugwy. Upe-ma ramo omongarai íxupe preso-rehe onhangareko vaꞌe-pe, hóga pygwa-pe omongarai ave. Upe rire upe onhemongarai vaꞌe ogwenogwahẽ heru-vy gwóga-py omongaru íxupe kwéry. Nhandejáry-rehe ojerovia-gwi ovyꞌa eterei-ma. Hóga pygwa ovyꞌa ave."
44,16,35,"Koꞌẽmba ramo mburuvixa kwéry ombou polícia heꞌi hagwã: “Tove toho upéa kwimbaꞌe” heꞌi Paulo-rehe, Silas-rehe ave."
44,16,36,"Upéi omombeꞌu Paulo-pe inheꞌẽgwe preso-rehe onhangareko vaꞌe:—“Tove toho upéa kwimbaꞌe” ombou heꞌi hagwã mburuvixa kwéry. Upéa-gwi esẽ, heꞌi. —Tereho katu. Nande rereko asy moꞌãvéiry avave ãy, heꞌi íxupe."
44,16,37,"Ha Paulo katu:—Ndaha moꞌãi, heꞌi. —Ore ko romano vaꞌe. Nanhainupãi romano vaꞌe nhamonheꞌẽ eꞌỹ reheve, heꞌi. —Ha ore nupã kuri enterovéa rovagwy-py hikwái. Ore monheꞌẽ eꞌỹ reheve, ore-vy oporandu eꞌỹ reheve ore nupã nupã kuri, heꞌi. Upe rire ore moanha ore mondo koty mbyte-py ore moĩ hagwã preso. Ãy katu ore mosẽ nhemise ore mondo-vy. Ha ndaha moꞌãi. Tou katu mburuvixa ore renohẽ hagwã, heꞌi polícia kwéry-pe."
44,16,38,"Upéi Paulo nheꞌẽ omombeꞌu mburuvixa-pe. Ohendu ramo inheꞌẽ, ikyhyje íxugwi:—Paulo ko romano vaꞌe nipo raꞌe, heꞌi ojóupe hese.Upéa-gwi ikyhyje voi."
44,16,39,"Upéixa-gwi ou iha-py mburuvixa:—Ore oroporonupã uka-gwi oronhemboasy, heꞌi íxupe.Upéi ogwenohẽ heraha-vy preso oĩ ha-gwi:—Iporã katu ereho a-gwi ko tetã-gwi, heꞌi íxupe mburuvixa."
44,16,40,"Upéa-gwi osẽ oho-vy onhemoĩ preso ha-gwi. Oho Lídia róga-py. Upe-py ohexa Hesu reroviaha. Ohexa ramo onhemonheꞌẽ íxupe kwéry:—Peiko meme katu tape porã-rupi, heꞌi Hesu reroviaha-pe.Upe rire osẽ oho-vy upe-gwi hikwái."
44,17,1,"Paulo Silas ndive oho Tessalônica tetã-myHa upéi tetã tetã-rupi ohasa oho-vy Paulo Silas ndive. Ohasa Anfípolis tetã-rupi, Apolônia tetã-rupi ohasa ave hikwái. Ohasa rire, ogwahẽ oho-vy Tessalônica tetã-my. Upe-py oĩ judeu oporahéi haty. Tetã tetã-my ogwahẽ-vy oike ike judeu oporahéi haty haty-rupi. Upéixa ramo ogwahẽ-ma ramo Tessalônica tetã-my, oike ojeporahéi haty-py. Upe-py mbohapy pytuꞌuha áry-py onhomboꞌe mboꞌe oikwaa uka porã-vy Nhandejáry rehegwa nheꞌẽ kwatia-rehe oĩ vaꞌe."
44,17,3,"Heꞌi íxupe kwéry:—Yma vaꞌekwe Nhandejáry omoĩ uka kwatia-rehe Hesu rehegwarã: “Cristo, Nhandejáry rembiporavo vaꞌe ojerereko asy vaꞌerã. Omano rire, oikove jevy vaꞌerã” heꞌi kwatia nheꞌẽ-rupi. Yma Nhandejáry heꞌi hese vaꞌekwe-gwi ojehu íxupe. Omano hagwã-ma ou vaꞌekwe. Ha koꞌánga haꞌe-ta peẽ-my: Ko Hesu xe remimombeꞌu vaꞌe Cristo voi, Nhandejáry rembiporavo vaꞌe voi, nhane remihaꞌarõ vaꞌe ave, heꞌi íxupe kwéry Paulo."
44,17,4,"Oĩ ohendu vaꞌe inheꞌẽ. Omoirũ mokõive vaꞌe-pe. Heta eterei grego vaꞌe, Nhandejáry mboeteha omoirũ ave íxupe. Heta kunha onhemboete vaꞌe omoirũ ave íxupe."
44,17,5,"Ha judeu kwéry katu ndaijaꞌéi mokõive-rehe. Silas-rehe, Paulo-rehe ave ndaijaꞌéi hikwái. Oho ojogweroaty oporombopoxy-vy heta ndovaléi vaꞌe. Hekoha vai vaꞌe kwéry, tape-rehe oiko rei vaꞌe kwéry ndive oporombopoxy poxy. Ojeꞌói ijaꞌeꞌỹha reraha-vy. Opoxy reheve ogwerahapa upe tetã mygwa Jasom róga-py. Ogwenohẽse moꞌã upe Hesu reroviaha róga-gwi mokõive vaꞌe."
44,17,6,"Ha ndotopái Paulo-pe upe-py. Ndotopái-gwi ombotyryry heraha-vy Jasom-pe hikwái. Hesu reroviaha upe-py oĩ vaꞌe ogweraha ave. Mburuvixa kwéry renonde-py ogweraha. Ogwahẽ rire, omombeꞌu hesegwa hikwái:—Ko vaꞌe kwimbaꞌe opa-rupi onhemonheꞌẽ nheꞌẽ oiko-vy vaꞌe enterove vaꞌe ndaijoja porãvéi hagwã. Ou raꞌe a-py ave onhemonheꞌẽ-vy."
44,17,7,"Ogwahẽ ramo, omogwahẽ raꞌe íxupe kwéry Jasom. Ko kwimbaꞌe nohendúi vaꞌe voi nhande ruvixagwasu nheꞌẽ. Noꞌã-rami heꞌi: “César katu ndahaꞌéi nhande ruvixagwasu tee. Hesu ae nhande ruvixagwasu tee” heꞌi Paulo kwéry, heꞌi moꞌã omombeꞌu-vy."
44,17,8,"Ohendu ramo inheꞌẽ, onhemondýi-ma mburuvixa kwéry. Kente kwéry upe tetã-my oĩ vaꞌe onhemondýi ave. Oipota Paulo oho upe-gwi hikwái. Upéixa ramo Jasom-pe indive kwéry-pe ave oheja uka plata hikwái. Oirũ kwéry rekovía oheja plata mburuvixa-pe, Paulo-gwi opoi hagwã imondo-vy. Oheja rire:—Toho katu, heꞌi íxupe mburuvixa.Opoi íxugwi oho hagwã."
44,17,10,Upe-ma ramo Hesu reroviaha kwéry omondo Paulo-pe Silas ndive. Pytũ ramo omondo. Outro tetã-my pyaꞌe omondo. Upéixa ramo oho Beréia tetã-my. Ogwahẽ ramo upe-py oike judeu oporahéi haty-py.
44,17,11,"Ha upe pygwa, Beréia pygwa vaꞌe hiꞌarandu porã vaꞌe. Ha gwĩ judeu kwéry Tessalônica pygwa vaꞌe nahiꞌarandu porãi. Ha Beréia pygwa katu hiꞌaranduve vaꞌe voi. Ha upéi nainhateꞌỹi ohendu hagwã Paulo nheꞌẽ. Ohenduse voi hikwái:—Anhetegwa paraꞌe, tapa ndahaꞌéiry anhetegwa, heꞌi ojóupe.Upéa-gwi omonheꞌẽri ẽri Nhandejáry nheꞌẽ oĩ vaꞌekwe kwatia-rehe. Peteĩ teĩ áry-py omonheꞌẽ oikwaa hagwã. Oikwaa rire:—Anhetegwa voi raꞌe Paulo nheꞌẽ, heꞌi ojóupe."
44,17,12,"Upéa-gwi heta oĩ ogwerovia vaꞌe. Ogwerovia ave heta kunha, grego vaꞌe, nhamboete vaꞌe, imanduꞌa porã hese vaꞌe."
44,17,13,"Heta kwimbaꞌe ogwerovia ave. Ha gwĩ judeu kwéry Tessalônica pygwa vaꞌe ohendu ramo herakwã osẽ ogwaꞌẽ-vy. Beréia tetã-my ogwahẽ ou-vy. Upe-py ombopoxy ojogweroaty vaꞌe-pe:—Ou-ma Paulo nhane moakãrasy-vy, heꞌi moꞌã. —Pereko asy katu íxupe, heꞌi oporombopoxy-vy."
44,17,14,Upe-ma ramo Hesu reroviaha omondo pyaꞌe íxupe. Ygwasu-koty omondo. Ha Silas Timóteo ndive ndohói. Opyta upe-py.
44,17,15,"Ha Paulo irũ ogweraha íxupe. Atenas tetã-my ogweraha íxupe. Ogwahẽ ramo upe-py:—Pyaꞌe tou xe ha-py Silas Timóteo ndive, heꞌi oirũ-pe.Inheꞌẽ ohendu rire, oho jevy. Ojevy-ma ojeꞌói-vy."
44,17,16,"Ipyꞌa reraha oiko-vy Paulo Atenas tetã-myHa upéi Paulo ohaꞌarõ oiko-vy oirũ ou hagwã. Ohaꞌarõ jave heta eterei ohexa tupã raꞌanga. Upe pygwa Atenas pygwa vaꞌe gwive nomboetéiry vaꞌe Nhandejáry-pe. Tupã raꞌanga anga rei ae omboete vaꞌe hikwái. Upéa ohexa ramo, ipyꞌareraha oiko-vy Paulo."
44,17,17,Upéa-gwi oike judeu oporahéi haty-py onhomboꞌe mboꞌe hagwã oikwaa uka porã-vy judeu kwéry. Judeu eꞌỹ vaꞌe-pe Nhandejáry mboeteha vaꞌe ave onhemonheꞌẽ onhomboꞌe mboꞌe-vy. Koꞌẽmba ẽmba onhomboꞌe ave ipotĩ ha-my praça-py ojogweroaty haty-py oĩ vaꞌe ndive.
44,17,18,"Ha upe-py ohogwaitĩ íxupe hiꞌarandu vaꞌe. Gwĩ Epicuro remimombeꞌu renduha, gwĩ Estóico remimombeꞌu renduha ave ohogwaitĩ íxupe:—Upéa ko onheꞌẽ eterei vaꞌe. Mbavaꞌe po omombeꞌuse, oĩ heꞌi vaꞌe hese.—Oiméne omombeꞌu tupã pyahu rehegwa, oĩ heꞌi vaꞌe moꞌã hese. Ohendu hikwái Paulo omombeꞌu ramo Hesu rehegwa. Oikove jevymaha rehegwa ave ohendu hikwái. Ohendu ramo:—Paulo ko omombeꞌu paraꞌe tupã pyahu rehegwa, oĩ heꞌi vaꞌe hese."
44,17,19,"Upe ramo ogwerojeupi heraha-vy íxupe yvyaty-rehe, héry vaꞌe Areópago. Mburuvixa kwéry ojogweroaty haty-py ogwerojeupi heraha-vy. Upéi heꞌi íxupe:—Mbaꞌe pyahu-py ore mboꞌe ramo ndoroikwaái, heꞌi. —Ha oroikwaase. Oroikwaa eꞌỹ vaꞌe ne remimombeꞌu. Upéa-gwi emombeꞌu katu ore-vy erese vaꞌe, heꞌi íxupe gwĩ hiꞌarandu vaꞌe. Ha Atenas pygwa gwive, outro tetã gwigwa upe-py oiko vaꞌe ave, mbaꞌeve ndojapói vaꞌe. Imbaꞌe pyahu ohendu-ma ramo, omombeꞌu mbeꞌu vaꞌe ojóupe. Mbaꞌevete ndojapói."
44,17,22,"Paulo omombeꞌu Nhandejáry nheꞌẽ Atenas tetã mygwa-peUpéixa ramo Paulo onhemboꞌy oĩ-vy Areópago yvyaty ári. Atenas tetã mygwa mbyte-py opuꞌã oĩ-vy. Onheꞌẽ hagwã onhemboꞌy:—Pejeapysaka katu, xe rapixa kwéry, xe nheꞌẽ-rehe. Peẽ ko pemboete eterei vaꞌe raꞌe tupã kwéry, heꞌi Atenas tetã mygwa-pe."
44,17,23,"—Ahexa kuri ahasa-vy pene remimboete. Tupã raꞌanga apyka ahexa ave ha ndaipóri tupã raꞌanga. Apyka anho rei oĩ. Nandi rei oĩ. Tupã raꞌanga rekovía, ahexa imombeꞌuha rei: “A-py nhamboete tupã jaikwaa eꞌỹ vaꞌe” heꞌi ita-rehe ohai vaꞌe. Ha koꞌánga katu amombeꞌu-ta, kivaꞌe tupã po upe vaꞌe, xe amombeꞌu-ta peẽ-my. Pemboete vaꞌe peikwaa eꞌỹ reheve, amombeꞌu-ta peẽ-my."
44,17,24,"—Upe vaꞌe Nhandejáry voi. Haꞌe ko yvy apohare, ko yvy-py oĩ vaꞌe gwive apohare ave. Haꞌe yváy Járy, yvy Járy ave. Teko rei ojapo vaꞌekwe-py ndoikóiry vaꞌe."
44,17,25,"Nhane moingopa vaꞌe ae, nhane mopytuhẽhare. Opambaꞌe omeꞌẽ vaꞌety nhande-vy. Upéa-gwi ndikatúi nhaipytygwõ íxupe. Mbaꞌeve-rehe noikotẽvéiry nhandéhegwi."
44,17,26,"—Yma ete vaꞌekwe ojapo vaꞌekwe peteĩ kwimbaꞌe ypy-pe. Íxupe ranhe ojapo vaꞌekwe. Upe kwimbaꞌe-gwi enterove vaꞌe onhepyrũ hagwã. Ojapo oiko hagwã íxugwi entéro yvy-py oĩ vaꞌe gwive oiko hagwã heꞌýi heꞌýi eꞌỹ ave. Oiko eꞌỹ jave yvypóry, Nhandejáry omoĩ vaꞌekwe peteĩ áry peteĩ teĩ oiko hagwã. Nhandejáry omombeꞌuha áry-py oiko vaꞌekwe. Upéi peteĩ teĩ-pe omombeꞌu vaꞌekwe hekwagwã kwéry."
44,17,27,"Oipota vaꞌekwe jaheka heka íxupe jaikwaa hagwã íxupe, jaiko hagwã hendive. Ha mombyry oiko eꞌỹ vaꞌe nhandéhegwi. Peteĩ teĩ vaꞌe-gwi ae hiꞌagwĩ oiko."
44,17,28,"Nhandejáry eꞌỹ ramo ndikatúi jaiko, ndikatúi jagwata, nanhande rekoháiry voi. Noꞌã-rami heꞌi arakaꞌe pende reꞌýi ikwaaháry vaꞌe. Kwatia-rehe omoĩ arakaꞌe: “Nhande ko Nhandejáry reꞌýi voi” heꞌi arakaꞌe."
44,17,29,"—Upéa-gwi naiporãi jaꞌe: “Nhandejáry ko tupã raꞌanga ramigwa, ouro-gwi jajapo vaꞌe”. Naiporãi jaꞌe upéixa hese. Nhandejáry ndahaꞌéi teko rei rembiapokwe, nhane rembiapokwe. “Kóixa Nhandejáry” heꞌi moꞌã teko rei tupã raꞌanga apo-vy."
44,17,30," Ha ndahaꞌéiry voi upéixa. Yma jaikwaa eꞌỹ jave íxupe, Nhandejáry nhande reja rei vaꞌekwe. Nanhane mbohasa asýiry jajejavy ramo. Ha koꞌánga katu omoĩ-ma peteĩ áry. Nhande kwéry nhanhemboꞌy hagwã Nhandejáry renonde-py peteĩ áry omoĩ. Omoĩ-ma ave kwimbaꞌe héry vaꞌe Hesu-pe nhane monheꞌẽ hagwã. Hesu ko anhetegwa mante omombeꞌu vaꞌe. Oikwaa vaꞌe nhane rembiapo vaikwe. Nhane rembiapo vai eꞌỹ ramo oikwaa ave. Upéa-gwi omoĩ-ma íxupe Nhandejáry nhande rereko hagwã nhane rembiapo apokwe-rehe. Upéa peikwaa hagwã omombeꞌu nhande kwéry-pe Hesu oikove jevymaha. Omano rire Hesu omoingove jevy íxupe vaꞌekwe Nhandejáry. Upéixa ramo, omoingove jevy-gwi íxupe, nhande kwéry jaikwaa upe áry-py nhane monhemboꞌytaha gwenonde-py. Upéa-gwi koꞌánga heꞌi nhande-vy: “Perova katu pende rekoha” heꞌi Nhandejáry, heꞌi Paulo omombeꞌu-vy. Series, "
44,17,32,"Oĩ omoirũ vaꞌe Paulo-peJaikove jevyha rehegwa nheꞌẽ ohendu ramo hikwái, oĩ onhembohory vaꞌe hese. Oĩ ohendu vaꞌe ave. Ndogwerojojái hendu-vy:—Koꞌẽ ramo, koꞌẽ mbue ramo eremombeꞌu jevy ramo ko vaꞌe nheꞌẽ, orohendu jevy-ta, heꞌi."
44,17,33," Upe ramo haꞌe osẽ imbyte kwéry-gwi. Ha oĩ omoirũ vaꞌe íxupe. Ogwerovia inheꞌẽ Dionísio, mburuvixa vaꞌe. Upe vaꞌe inhomboatyhaty outro mburuvixa ndive Areópago yvyaty ári. Ogwerovia ave kunha héry vaꞌe Dâmaris. Oĩ ambue vaꞌe ave ogwerovia vaꞌe. Series, "
44,18,1,Paulo ogwahẽ oho-vy Corinto tetã-myUpe rire Paulo osẽ oho-vy Atenas tetã-gwi. Corinto tetã-my ogwahẽ oho-vy.
44,18,2,"Upe-py otopa judeu héry vaꞌe Áqüila, Ponto yvy gwigwa. Kwehe ambue ou vaꞌekwe Itália yvy-gwi. Omosẽ-gwi íxupe, ou. Roma pygwa ruvixagwasu héry vaꞌe Cláudio omosẽ vaꞌekwe judeu vaꞌe gwive. Roma tetã-gwi omosẽ. Omosẽ ramo, ou upe tetã-gwi Áqüila hembireko ave, héry vaꞌe Priscila. Ha upéi katu Paulo oho ohexa mokõive vaꞌe-pe opyta hóga-py. Upe kwimbaꞌe héry vaꞌe Áqüila hembireko ave ao gwigwa óga apoha ave. Upéa-gwi hendive opyta ijave ombaꞌapo."
44,18,4,"Pytuꞌu tuꞌuha áry-py oike judeu oporahéi haty-py. Oike rire omombeꞌu mbeꞌu íxupe kwéry oikwaa uka porãve rãve hagwã judeu-pe. Judeu reko-rupi oikose vaꞌe-pe ave oikwaa uka porãve omombeꞌu-vy:—Anhetegwa voi ko vaꞌe nheꞌẽ, heꞌiri iri íxupe kwéry."
44,18,5,"Ha upéi ogwahẽ ou-vy Silas Timóteo ndive. Macedônia-gwi ou. Ogwahẽ ramo hikwái, Paulo ndopytuꞌúiry voi omombeꞌu-vy. Omombeꞌu meme ete voi Nhandejáry nheꞌẽ:—Hesu ko Cristo voi, Nhandejáry rembiporavopyre voi, nhane remihaꞌarõ vaꞌe voi. Upéa xe aikwaa voi, heꞌi judeu kwéry-pe."
44,18,6,"Ha gwĩ judeu kwéry katu onheꞌẽ mbojevy jevy íxupe. Onheꞌẽ rei rei hese. Upe ramo Paulo omotygwõ tygwõ oao oikwaa uka-vy íxupe kwéry hekoha vaiha. Heꞌi íxupe kwéry:—Aipota moꞌã kuri perova pende rekoha. Amombeꞌu-ma peẽ-my pende pyꞌa kyꞌaha. Ha napehendúi voi xe nheꞌẽ. Upéa-gwi pendejéhegwi voi pemano vaꞌerã. Ãy aha-ta pendéhegwi. Judeu eꞌỹ vaꞌe-pe ae aha-ta Nhandejáry nheꞌẽ amombeꞌu-vy, heꞌi judeu kwéry-pe."
44,18,7,"Ha upéi upe-gwi osẽ oho-vy. Oike óga-py ijáry héry vaꞌe Tício Justo, Nhandejáry mboeteha. Judeu oporahéi haty ypy-py oĩ hóga."
44,18,8,"Ha upéi ojeporahéi vaꞌe ruvixa héry vaꞌe Crispo ojerovia-ma voi Nhandejáry Hesu-rehe. Hóga pygwa ojerovia-ma ave. Ohendu ramo Paulo nheꞌẽ, heta upe tetã mygwa ogwerovia-ma. Onhemongarai uka ave íxupe."
44,18,9," Ha upéi pyhare ramo Paulo ohendu Nhandejáry Hesu nheꞌẽ. Ikepeꞌỹ ohendu:—Heta oĩ ko tetã mygwa xe rerovia vaꞌerã. Upéa-gwi aníke erekyhyje. Erekirirĩ eꞌỹ reheve ere katu íxupe kwéry. Ndou moꞌãi avave nde rereko asy-vy. Ne ndive xe aiko voi. Upéa-gwi emombeꞌu katu xe nheꞌẽ eiko-vy, heꞌi íxupe Nhandejáry Hesu. Series, "
44,18,11,Upéixa ramo opyta upe-py peteĩ roꞌy. Peteĩ roꞌy rire seis jasy jevy opyta. Omboꞌe mboꞌe Nhandejáry nheꞌẽ omombeꞌu-vy hendive kwéry opyta ramo.
44,18,12,"Ha upéi katu oiko mburuvixa ramo héry vaꞌe Gálio, Acaia yvy pygwa-rehe omanda vaꞌerã. Oiko jave, judeu kwéry onhomboꞌe mboꞌe Paulo-pe oipyhy hagwã hikwái. Upéi oipyhy heraha-vy mburuvixa renonde-py omoĩ hagwã íxupe. Ogwahẽ rire, inheꞌẽgwe omombeꞌu:—“Ani pemboete teĩ Nhandejáry-pe nhane ramói kwéry heꞌi hagwe-rami. Ani pejapo teĩ Moisés amyrĩ remimombeꞌukwe” heꞌi Paulo. Orohendu-ma omombeꞌu ramo upéa, heꞌi moꞌã Paulo-rehe omombeꞌu-vy hikwái."
44,18,14,"Ha haꞌe katu omombeꞌuse moꞌã mburuvixa-pe anhetegwa vaꞌe. Neꞌírã onhepyrũ onheꞌẽ ramo, heꞌi judeu kwéry-pe mburuvixa:—Xe ko nahenduséi, judeu kwéry, pene nheꞌẽ. Paulo ojejavy ramo ae, hembiapo vai eterei ramo, ahendu arã pene nheꞌẽ. Ha Paulo katu nahembiapo vaíry raꞌe. Ha peẽ katu hemimombeꞌukwe-rehe rei pende poxy. Pende reꞌýi heꞌi vaꞌekwe katu, pende reꞌýi réry, pende reꞌýi rekorã-rehe nomombeꞌu porãiry voi raꞌe Paulo. Ambue vaꞌe réry ae omombeꞌu. Upéa-gwi nipo raꞌe pende poxy raꞌe hese. Xe nahendu moꞌãi pene nheꞌẽ. Anive peru xe-vy a ramigwa nheꞌẽ. Iporã paraꞌe pende reꞌýi heꞌi vaꞌekwe, tapa naiporãi. Ndaikwaáiry xe. Upéa nheꞌẽ peẽ-my gwarã. Aipo ramo peẽ katu pepena ae katu hese peiko-vy. Xe katu napena moꞌãi voi pende reꞌýi heꞌi vaꞌekwe-rehe, heꞌi íxupe kwéry mburuvixa. Upéi henonde-gwi omosẽ imondo-vy íxupe kwéry ombopoxy-vy."
44,18,17,Upe ramo onhembopoxy vaꞌe oipyhy judeu ruvixa-pe. Gwĩ judeu oporahéi haty vaꞌe ruvixa héry vaꞌe Sóstenes-pe oipyhy. Oinupã nupã íxupe hikwái. Mburuvixa renonde-py oinupã íxupe. Ha mburuvixa katu ohexa katu rei oĩ-vy íxupe. Nopenái hese onhenupã vaꞌe-rehe.
44,18,18,"Upe rire Paulo hiꞌare-ma opyta-vy upe-py.Opyta are rire, heꞌi Hesu reroviaha-pe:—Aha jevy-tama xe, heꞌi.Hendive oho ave Priscila iména ave. Ogwahẽ ramo Cencréia tetã-my, oakãmoperõ uka Paulo. Oity ukapa hoꞌávy judeu reko poru-vy. Heꞌi vaꞌekwe-rami Nhandejáry-pe oakãmoperõ uka. Upe rire onhemboyru kanoagwasu-py oho hagwã y-rupi, Síria yvy-koty."
44,18,19,"Paulo ogwahẽ jevy Antioquia tetã-myUpéi ogwahẽ oho-vy Éfeso tetã-my. Upe-py oheja oirũ-pe. Oheja rire Paulo oike judeu oporahéi haty-py. Omombeꞌu mbeꞌu oikwaa uka porãve rãve hagwã. —Epyta areve ore ndive, heꞌi íxupe hikwái.—Ndapyta moꞌãi, heꞌi íxupe kwéry. Upéi:—Aha jevy-tama xe, heꞌi. —Nhandejáry oipota ramo xe aju jevy a-py, aju jevy vaꞌerã, heꞌi Éfeso tetã mygwa-pe.Upéi onhemboyru jevy kanoagwasu-py oho jevy upe-gwi y-rupi."
44,18,22,Ogwahẽ oho-vy Cesaréia tetã-my. Y rembe-py omboja kanoagwasu osẽ hagwã yvy ete-py oho-vy. Oho Jerusalém tetã-my. Upe-py ogwahẽ ramo Hesu reroviaha ha-py ojogwerovyꞌa. Upe-gwi osẽ jevy oho-vy. Ogwahẽ Antioquia tetã-my.
44,18,23,"Upe-py opyta are oiko-vy. Upe rire osẽ jevy oho-vy. Ohasa hasa oho-vy Galácia yvy-rupi, Frígia yvy-rupi ave. Hesu nheꞌẽ renduha ojogweroaty haty haty-rupi onhemonheꞌẽ nheꞌẽ íxupe kwéry ojerovia porãve rãve hagwã."
44,18,24,"Apolo rehegwa nheꞌẽHa upéi katu peteĩ judeu héry vaꞌe Apolo, Alexandria gwigwa ogwahẽ ou-vy Éfeso tetã-my. Haꞌe inheꞌẽ porã porã vaꞌe voi. Nhandejáry kwatia nheꞌẽ kwaa porãha voi haꞌe. Nainhateꞌỹi omombeꞌu hagwã Hesu rehegwa nheꞌẽ. Omombeꞌu porã voi. Ndojavýiry imombeꞌu-vy. Anhetegwa meme voi heꞌi. Omombeꞌu porã íxupe raꞌe Nhandejáry Hesu rape ha nomombeꞌúi íxupe Hesu reroviaha onhemongarai vaꞌekwe. omongarai vaꞌekwe rerakwã ohendu mante."
44,18,26,"Ha upéi katu oike judeu oporahéi haty-py onheꞌẽ hagwã. Ikyhyje eꞌỹ reheve onheꞌẽ. Ha Priscila iména ndive, ohendu ramo inheꞌẽ, ogwenohẽ heraha-vy atýra-gwi íxupe. Upéi íxupe anho omombeꞌu oikwaa porãve rãve hagwã Nhandejáry Hesu rape."
44,18,27,"Ha upéi katu ohose y rovái. Acaia yvy-py ohose y-rupi. Ohose ramo:—Iporã katu ereho, heꞌi íxupe Hesu reroviaha.Upéixa ramo omeꞌẽ íxupe kwatia nheꞌẽ ogweraha hagwã, amo etegwa Hesu reroviaha vaꞌe omonheꞌẽ rire, omogwahẽ hagwã íxupe. Upéi osẽ oho-vy. Ohasa oho-vy. Upéi ogwahẽ oho-vy Acaia yvy-py. Ogwahẽ ramo, omoirũ-ma upe pygwa, Hesu reroviaha vaꞌe-pe. Nhandejáry ohexakwaa rei-gwi íxupe kwéry, ojerovia-ma raꞌe hese upe pygwa. Upéa-gwi Apolo ogwerovia uka porãve rãve upe pygwa Hesu reroviaha vaꞌe-pe gwive. Ha gwĩ judeu kwéry-pe katu haꞌe onheꞌẽ mbojevy jevy atýra-py ohendu hagwã:—Hesu ko Cristo voi, Nhandejáry rembiporavopyre voi, heꞌi. —Nhane remihaꞌarõ arõ vaꞌe ogwahẽ-ma raꞌe, heꞌi.Upéa ohexa uka íxupe kwéry. Nhandejáry kwatia nheꞌẽ-rupi oikwaa uka íxupe kwéry."
44,19,1,"Paulo ogwahẽ oho-vy Éfeso tetã-myHa Apolo katu opyta Corinto tetã-my. Oime jave upe-py, ohasa hasa Paulo. Yvyaty aty paꞌũ-rupi, tetã mirĩ-rupi, ohasa oho-vy. Upe rire ogwahẽ oho-vy Éfeso tetã-my. Upe-py oĩ Hesu nheꞌẽ renduha."
44,19,2,"Ogwahẽ ramo, otopa íxupe kwéry. Upéi oporandu íxupe kwéry Paulo:—Peroviamaha áry-py, upéa áry-py ogwahẽ-ma tipo peẽ-my Nheꞌẽ Marangatu tee vaꞌe? heꞌi íxupe kwéry.Haꞌe kwéry heꞌi:—Nogwahẽi vyteri, heꞌi. —Gwĩ Nheꞌẽ Marangatu tee vaꞌe rehegwa nheꞌẽ norohendúi vyteri voi, heꞌi íxupe hikwái."
44,19,8,Ha upéi katu Paulo oike judeu oporahéi haty-py. Mbohapy jasy-rupi onhemonheꞌẽ nheꞌẽ oiko-vy. Notĩry omombeꞌu hagwã Nhandejáry rehegwa nheꞌẽ: “Pemoirũ katu Hesu Nhandejáry nhande ruvixarã-pe” heꞌi omombeꞌu mbeꞌu-vy oikwaa uka porãve rãve hagwã.
44,19,9,"Ha upe-py oĩ nohenduséi vaꞌe. Gwĩ ogwerovia eꞌỹ vaꞌe, onheꞌẽ rei rei vaꞌe Nhandejáry Hesu-rehe enterovéa rovagwy-py. Upéixa ramo Paulo osẽ oho-vy. Kente kwéry paꞌũ-gwi osẽ oho-vy. Ogweraha ojave Hesu nheꞌẽ renduha. Oike oho-vy imboꞌeháry nheꞌẽrendu haty-py. Imboꞌeháry héry vaꞌe Tirano. Ha upéi oike rire upe-py, peteĩ teĩ áry-py omombeꞌu mbeꞌu oikwaa uka porãve rãve hagwã Nhandejáry rehegwa nheꞌẽ."
44,19,10,"Mokõi roꞌy omombeꞌu oiko-vy upe-py. Upéixa-gwi ohendupa Nhandejáry Hesu rehegwa nheꞌẽ hikwái. Ásia yvy pygwa gwive, judeu vaꞌe, judeu eꞌỹ vaꞌe ave ohendupa inheꞌẽ."
44,19,11,"Ha Nhandejáry ojapo uka íxupe hexapyrã-rupi, heroviapyrã-rupi ave ojapo uka. Upéixa ramo jahexa eꞌỹ vaꞌe ohexa hikwái."
44,19,12,Ou Paulo renda-py. Ogweraha íxugwi inhakã jokwaha oiporu vaꞌekwe. Hambeo oiporu vaꞌekwe oipeꞌa ave íxugwi heraha-vy. Hasy vaꞌe ha-py ogweraha. Omboja ramo hese okwera-ma hasy vaꞌe. Osẽ-ma anháy oho-vy íxugwi kwéry.
44,19,13,"Upe-py oĩ ave judeu ogwata oiko-vy vaꞌe. Heꞌi onhemombeꞌu-vy: “Ore oromosẽ kwaa vaꞌe imondo-vy anháy” heꞌi rei onhemombeꞌu-vy. Ha upéi katu Hesu réry oiporu rei omosẽ hagwã moꞌã anháy rerekoha-gwi:—Esẽ katu Hesu réry-py. Upe Paulo remimombeꞌu vaꞌe réry-py esẽ katu, heꞌi moꞌã anháy rerekoha-pe. Upéixa voi hembiapo sete kwimbaꞌe, Ceva raꞌy kwéry. Ha Ceva judeu vaꞌe, paꞌi ruvixa vaꞌe ave. Taꞌy kwéry oiporu rei vaꞌe Hesu réry imosẽ-vy."
44,19,15,"Ha anháy katu heꞌi íxupe kwéry:—Hesu ko aikwaa xe. Paulo ave aikwaa. Ha peẽ katu ndapokwaáiry voi, heꞌi íxupe kwéry anháy."
44,19,16,Upe-ma ramo upe anháy rerekoha opo hese. Ipuꞌaka hese kwéry oinupã nupã-vy. Upéa-gwi osẽ oho-vy hóga-gwi. Opi-vy oripara oho-vy. Onhemaxukapa ave oho-vy hikwái.
44,19,17,"Ha upéi katu opa tetã-rupi oho herakwã. Gwĩ Éfeso pygwa gwive, judeu vaꞌe, judeu eꞌỹ vaꞌe ave ohendupa herakwã. Ohendu ramo ikyhyje eterei voi. Ipyꞌamirĩmba upe-py oĩ vaꞌe gwive. Ha Nhandejáry Hesu réry katu: “Iporãmba ete voi” heꞌi imboete-vy hikwái."
44,19,18,Upéixa ramo ogwahẽ ou-vy heta ogwerovia vaꞌe. Hembiapo vaikwe neꞌírã ogwerovia reheve ojapo vaꞌekwe omombeꞌu atýra-py.
44,19,19,"Yma oiko vaꞌekwe imoháy vaꞌe. Oiko ave vaꞌekwe onhemboꞌe vaꞌe ombohasy hagwã gwapixa-pe. Oiko ave vaꞌekwe omoheonde vai vaꞌe ojéupe. Upéa rehegwa kwatia nheꞌẽ haꞌe kwéry hembiporukwe ogweru gweru omboaty aty hagwã. Omboaty ramo ohapypa pono oiporu jevy ivai vaꞌe. Enterovéa rovagwy-py ohapy voi. Upéi mbovy repy po oĩ upéa kwatia oipapa oikwaa hagwã. Oipapa rire:—Heta eterei raꞌe. Cinqüenta mil moeda tuvixa vaꞌe repy raꞌe, heꞌi."
44,19,20,Upéixa ramo opa-rupi oho Nhandejáry nheꞌẽ imbaraeteve teve oho-vy.
44,19,21,Upe rire Paulo heꞌi ojéupe: “Ahasa hasa-ta Macedônia yvy-rupi. Hesu reroviaha vaꞌe rexa-vy aha-ta” heꞌi. “Acaia yvy-rupi ave ahasa-ta agwahẽ hagwã Jerusalém tetã-my. Upe-py naxe are moꞌãi. Upe rire aha-ta Roma tetã-my. Xe kyreꞌỹ eterei aha hagwã upe-py” heꞌi ojéupe.
44,19,22,"Upéi gwenonderã omondo mokõi oirũ. Timóteo Erasto ndive omondo. Macedônia yvy-py omondo íxupe. Haꞌe katu opyta joty Ásia yvy-py. Ojogweroaty Éfeso tetã mygwa onhombopoxy-vyUpe ramo Éfeso tetã mygwa ipoxy voi Nhandejáry Hesu nheꞌẽ rendusereꞌỹ-vy. Peteĩ henda-py ojogweroaty onhombopoxy-vy hikwái. Oĩ kwimbaꞌe héry vaꞌe Demétrio. Prata-gwi opaixagwa apoha. Haꞌe ranhe ipoxy. Upe tetã-my oĩ óga kakwaa. Upe óga gwy-py onhemboete tupã raꞌanga héry vaꞌe Diana. Haꞌe ramigwa teĩ óga raꞌanga ojapo Demétrio. Diana róga ramigwa teĩ óga raꞌanga mixĩ vaꞌe ojapo ovende vaꞌerã. Upéa-rehe ogana porã oiko-vy. Ipytygwõháry ogana porã ave. Upe vaꞌe ombojogweroaty oha-py. Haꞌe-rami ombaꞌapo vaꞌe ohenói ave ogwahẽ hagwã oha-py. Upéi heꞌi íxupe kwéry:—Xe irũ gwéry, heꞌi, —kóixa nhane rembiapo ramo, nhavende ramo, nhagana porã voi. Mbaꞌéixa nhagana peẽ peikwaa voi, heꞌi."
44,19,26,"—Ha upe Paulo noꞌã-rami heꞌi vaꞌe: “Gwĩ tupã raꞌanga erejapo vaꞌe ndahaꞌéi tupã” heꞌi. Upéa-gwi Paulo nheꞌẽ-rupi ndogweroviavéi tupã raꞌanga-pe. Inheꞌẽ-rupi heta-ma oĩ ogwerovia eꞌỹ vaꞌe. Oĩ a pygwa, mombyry rupigwa ave ndogweroviavéiry vaꞌe. Ásia yvy-rupi heta-ma ogwerovia eꞌỹ vaꞌe oĩ. Ha upe vaꞌe katu pehexa-ma, pehendu-ma ave, heꞌi."
44,19,27,"—Naiporãi upéa. Ivai voi. Oiméne nogwahẽvéi-ma ijogwaharã. Nogwahẽvéi ramo, nanhagana porã moꞌãvéi-ma arã, heꞌi. —Oiméne nogwahẽvéi-ma óga kakwaa-py imboete-vy. Upéa gwy-py oĩ Diana raꞌanga, nhane remimboete vaꞌe. Tuvixa mbaꞌe voi Diana, heꞌi. —Ha Ásia pygwa gwive, opa rupigwa gwive ave omboete ete íxupe vaꞌe. Ha nogwahẽvéi ramo katu iha-py, nomboete moꞌãvei-ma íxupe hikwái. Nomombaꞌegwasu moꞌãvéi-ma. Naimanduꞌavéi arã hese, heꞌi íxupe kwéry Demétrio."
44,19,28,"Inheꞌẽ ohendu ramo, ipoxypa hikwái Paulo-rehe. Nogana porã moꞌãvéi-gwi ipoxypa Diana-rehe hakateꞌỹ-vy.—Tuvixa mbaꞌe Diana, nhande kwéry Éfeso pygwa vaꞌe járy, heꞌi onheꞌẽ hatã hatã-vy."
44,19,29,"Ha upe tetã mygwa ndaipyꞌagwapyvéi-ma. Osẽmba ohendu-vy oripara oho-vy ojogweroaty heta heta haty-py. Omoatã heraha-vy mokõi Macedônia pygwa héry vaꞌe Gaio Aristarco ave. Paulo ogwata ramo, omoirũ vaꞌe íxupe. Upe mokõi oipyhy heraha-vy hikwái."
44,19,30,Ha upéi katu Paulo osẽ-ta moꞌã ijayvu vaꞌe kwéry paꞌũ-my onheꞌẽ hagwã. Ha Hesu nheꞌẽ renduha ndohejái osẽ.
44,19,31,Oĩ Ásia pygwa ruvixa vaꞌe Paulo-pe ohayhu vaꞌe. Ndohejái ave osẽ. Ombou íxupe onheꞌẽ ani hagwã osẽ teĩ: “Ani erenhembopyꞌagwasu teĩ eresẽ hagwã” heꞌi uka íxupe.
44,19,32,"Ha upe pygwa oikwaa eꞌỹ reheve mbaꞌeve ijayvu yvu rei voi okwa-vy ojogweroaty heta heta haty-py.—Maꞌerã po jaju rei a-py ndajaikwaái, heta oĩ heꞌi vaꞌe ojóupe."
44,19,33,Omombeꞌu joavy avypa rei hikwái. Ha judeu kwéry ogwenohẽ heraha-vy kwimbaꞌe-pe héry vaꞌe Alexandre. Kente kwéry paꞌũ-gwi ogwenohẽ íxupe. Omoanha anha gwenonde-rupi onheꞌẽ hagwã íxupe kwéry. Ombovava íxupe kwéry opo. Omongirirĩmbase moꞌã. Onheꞌẽse moꞌã ani hagwã omboja rei judeu kwéry-rehe hikwái: “Ore ko judeu kwéry vaꞌe ndahaꞌéi Paulo rehegwa” heꞌise moꞌã.
44,19,34,"Ha ohexa ramo íxupe hikwái:—Upe vaꞌe ndahaꞌéi nhande reꞌýi, heꞌi. —Judeu kwéry vaꞌe rehegwa voi upe vaꞌe, heꞌi hikwái.Nokirirĩséi voi. Are are eterei ijayvu okwa-vy. Ára pyte-py kaꞌarugwasu peve onheꞌẽ hatã hatã. Peteĩxa onheꞌẽ hatã okwa-vy:—Tuvixa mbaꞌe Diana, nhande kwéry Éfeso pygwa vaꞌe járy, heꞌi."
44,19,35,"Ha upéi katu mburuvixa Éfeso pygwa ruvixa vaꞌe opuꞌã-ma omongirirĩ hagwã ijayvu vaꞌe kwéry-pe. Omongirirĩmba rire, onhemonheꞌẽ íxupe kwéry:—Xe rapixa kwéry, Éfeso pygwa vaꞌe, heꞌi. —Nhande kwéry ko Diana róga kakwaa-rehe nhanhangareko vaꞌe. Tuvixa mbaꞌe Diana, nhande kwéry Éfeso pygwa járy voi, heꞌi. —Yvate-gwi hoꞌa arakaꞌe haꞌanga ita-gwi ijapopyre. Upe ita marangatu-rehe nhanhangareko vaꞌe ave. Ndaipóri avave oikwaa eꞌỹ vaꞌe nhande nhanhangarekoha."
44,19,36,"Upéixa jaꞌe ramo, enterove oikwaa anhetegwaha, heꞌi. —Ndaipóri “Nde apu” heꞌi vaꞌerã nhande-vy. Upéa-gwi pekirirĩ katu. Peikwaa porã eꞌỹ reheve, ani mbaꞌeve pejapo teĩ, heꞌi íxupe kwéry."
44,19,37,"—Ko vaꞌe kwimbaꞌe ndoikéiry vaꞌe jepe Diana róga-py imbaꞌe marangatu omonda-vy, nonheꞌẽ rei reíry vaꞌe jepe Diana-rehe nhande kwéry járy-rehe, peru joty koꞌa-py. Maꞌerã tipo peru rei joty íxupe? heꞌi."
44,19,38,"—Haꞌe-ta peẽ-my: Oime mburuvixa nhane monheꞌẽhaty vaꞌe. Nhane monheꞌẽ vaꞌe oikwaa hagwã nhane rembiapokwe. “Iporã paraꞌe, tapa naiporãi” heꞌi nhane monheꞌẽ-vy. Upéixa ramo oĩ ramo omombeꞌuse vaꞌe Paulo-rehe hembiapo vai vaꞌekwe, toho katu imombeꞌu-vy mburuvixa renda-py. Toho katu imombeꞌu-vy Demétrio, haꞌe-rami ombaꞌapo vaꞌe ave. Oime ave mburuvixagwasu imbaraeteve vaꞌe. Peteĩ teĩ tomombeꞌu íxupe hese hembiapo vai vaꞌekwe."
44,19,39,"Neremombeꞌuséi ramo mburuvixa-pe, emombeꞌu katu kente kwéry-pe. Mburuvixa nheꞌẽ-py ombojogweroatypa rire-ma, emombeꞌu katu íxupe kwéry kuri."
44,19,40,"Oiméne mburuvixa kwéry heꞌi vaꞌerã nhande-vy: “Maꞌerã po pende ayvu rei etería? Maꞌerã penhombopoxy rei ave?” Upéixa heꞌi ramo nhande-vy, ndaipóri nhane remimombeꞌurã. Nhanhomboaty rei-gwi, ndajarekói nhane remimombeꞌurã. Nhande poxy rei voi kuri, heꞌi íxupe kwéry mburuvixa."
44,20,1,"Paulo ojapura oho-vy ogwahẽ pyaꞌe hagwã Jerusalém-myUpe ramo gwĩ ijayvu vaꞌe kwéry osarambipa jevy ohopa gwóga gwóga-rupi hikwái. Upe rire Paulo ohenói uka íxupe ogwahẽmba jevy hagwã gwóga-py. Hesu nheꞌẽ renduha vaꞌe kwéry gwive ohenói. Ogwahẽ ramo:—Peiko meme katu Hesu rape-rupi, heꞌi íxupe kwéry.Upe rire:—Aha jevy-tama xe, heꞌi.Upéi oho jevy Macedônia yvy-py."
44,20,2,Ohasa hasa amo ete rupigwa-rupi. Hesu reroviaha vaꞌe oĩ ha-rupi onhemonheꞌẽ nheꞌẽ imombaraete-vy. Upe rire ogwahẽ oho-vy Grécia yvy-py.
44,20,3,"Upe-py mbohapy jasy opyta. Ha upéi katu onhemboyru-ta moꞌã kanoagwasu-py ogwejy hagwã y-rupi oho-vy Síria yvy-koty. Ha ohendu ramo ojukaseha íxupe judeu kwéry, nonhemboyru jepéiry.—Aha jevy-ta Macedônia yvy-rupi, heꞌi."
44,20,4,"Upéi oho. Omoirũ íxupe Beréia pygwa héry vaꞌe Sópatro, Pirro raꞌy oho hagwã Ásia yvy-py. Omoirũ íxupe ave Tessalônica pygwa héry vaꞌe Aristarco Secundo ndive. Omoirũ ave íxupe Derbe-py oiko vaꞌe héry vaꞌe Gaio. Omoirũ ave íxupe Timóteo. Ásia yvy pygwa héry vaꞌe Tíquico Trófimo ndive omoirũ ave íxupe. Upe vaꞌe kwéry omoirũ íxupe. Ogwahẽ oho-vy Filipos tetã-my. Upe-py opyta xe ndive Paulo xe rekwa-py opyta. Ha inhirũ kwéry katu ohasa meme oho-vy. Ore renonderã oho Trôade tetã-my."
44,20,6,"Upe-py opyta ore raꞌarõ-vy. Ha ore katu oropyta Filipos tetã-my. Oiko-ma aretegwasu. Upe aretegwasu-py jaꞌu meme vaꞌe mbojape ovu eꞌỹ vaꞌe. Aretegwasu opa rire mante oroho jevy. Upe-gwi ygwasu rembe-py orogwahẽ ramo, oronhemboyru kanoagwasu-py oroho hagwã y-rupi. Upéi cinco áry jave orogwahẽ oroho-vy Trôade tetã-my. Upe-py peteĩ semana oropyta."
44,20,7,"Domingo-py orojogweroaty onhondive orokaru hagwã. Orokaru jave ore manduꞌa Hesu-rehe omano vaꞌekwe-rehe. Ha Paulo omondo mondo gwesa koꞌẽ ramogwarã-rehe, gwaperã-rehe. Upéa-gwi onhemonheꞌẽ ijaty vaꞌe-pe. Pyhare mbyte peve onhemonheꞌẽ nheꞌẽ oiko-vy. Koty joapy apy-py orojogweroaty haty-py heta oĩ tataendy. Upe-py oĩ kariaꞌy héry vaꞌe Êutico. Ogwapy oĩ-vy okẽꞌi-my. Gwenda-py oke-ma oĩ-vy gwapehýi ramo. Paulo nheꞌẽ omonge íxupe, onheꞌẽ joty oĩ-vy ramo. Upéixa-gwi oke oke oĩ ha-gwi hoꞌa oho-vy. Yvate-gwi mbohapy koty oĩ ha-gwi hoꞌa. Ogwejy hese ohupi heꞌõgwe reraha-vy hikwái.—Omano ete-ma voi nipo raꞌe, heꞌi moꞌã hese hikwái."
44,20,10,"Ha upéi katu ogwejy ave Paulo henda-py ojeayvy upe kariaꞌy-rehe oikwavã heꞌõgwe-pe:—Ani penhemondýi teĩ. Nomano etéi ko raꞌe. Oikove joty ko raꞌe, heꞌi íxupe kwéry. Oikove jevy voi."
44,20,11,"Upe rire ojeupi jevy oho-vy. Ombojaꞌo jaꞌo ojóupe onhondive okaru. Okaru rire omongeta jevy íxupe kwéry. Koꞌẽmba peve omboꞌe mboꞌe. Koꞌẽmba-ma ramo oho jevy-ma. Ha upe pygwa ogweraha hóga-py upe kariaꞌy onhemoingove jevy vaꞌekwe-pe. Oikove jevy-gwi, ovyꞌa eterei voi hikwái."
44,20,13,"Paulo oho y-rupi. Ogwahẽ oho-vy Mileto tetã-myHa upéi katu:—Aha-ta yvy-rupi, Assôs tetã-my aha-ta, heꞌi. —Upe-py anhemboyru-ta xe kanoagwasu-py, heꞌi haꞌe ore-vy.Upéa-gwi xe Paulo irũ ave oroho henonderã. Oronhemboyru kanoagwasu-py oroho hagwã y-rupi. Henonderã oroho. Assôs tetã-my oroho y-rupi. Orogwahẽ ramo upe-py, Paulo oĩ-ma upe-py raꞌe. Orogweroike kanoagwasu-py oromboyru íxupe. Upe-gwi oroho Mitilene tetã-my."
44,20,15,"Upe-gwi orosẽ jevy y-rupi oroho-vy. Ikoꞌẽ-my orohasa Quios ykõi yke-rehe. Ikoꞌẽ-my jevy orogwahẽ Samos ykõi-my. Ikoꞌẽ-my jevy orogwahẽ oroho Mileto tetã-my. Ndorohói Éfeso tetã-my orohasa rei oroho-vy. Paulo are ndopytaséi Ásia yvy-py. Upéa-gwi orohasa meme oroho-vy. Ojapura oho-vy ogwahẽ pyaꞌe hagwã Jerusalém tetã-my, aretegwasu áry-py ogwahẽ hagwã oho-vy. Upéa aretegwasu héry vaꞌe Pentecostes."
44,20,17,"Paulo onhemonheꞌẽ Éfeso tetã mygwa, Hesu reroviaha rerekwa-peHa upéi katu orogwahẽ oroho-vy Mileto tetã-my. Orogwahẽ ramo upe-py, Paulo omomarandu uka Éfeso pygwa-pe ou hagwã ore ha-py. Upe Hesu nheꞌẽ renduha rerekwa-pe ohenói uka ou hagwã."
44,20,18,"Ogwahẽ ou-vy ramo, gwemienoigwe-pe heꞌi onhemonheꞌẽ-vy:—Peẽ katu xe reko rexapa-ma vaꞌe. Xe agwahẽ gwive xe asẽha peve Ásia yvy-gwi ndajapo nhemĩry mbaꞌeve. Mbaꞌéixa po aiko vaꞌekwe pene paꞌũ-rupi peikwaa voi peẽ. Ha Nhandejáry Hesu remimbota ajapo meme vaꞌekwe aiko-vy. Onheꞌẽ rei rei ramo jepe xe-rehe aiko kirirĩ joty vaꞌekwe. Nanhembotuvixa mbaꞌéiry voi joty. Hiꞌarandu eꞌỹ vaꞌe ahekomboasy eterei ahapirõ-vy. Ha gwĩ judeu kwéry xe jukase moꞌã ramo jepe, xe mbohasa asy ramo jepe vaꞌekwe, xe ajapo meme joty vaꞌekwe Nhandejáry Hesu remimbota anhemonheꞌẽ-vy."
44,20,20,"Ha xe mbohasa asy jepe vaꞌekwe naxe pyꞌamirĩry joty vaꞌekwe Nhandejáry nheꞌẽ amombeꞌu-vy. Mbaꞌe porã gwive amombeꞌu peẽ-my. Anhemonheꞌẽ peẽ-my enterove vaꞌe ohendu hagwã. Peteĩ teĩ pende róga-rupi anhemonheꞌẽ ave. Judeu kwéry-pe, judeu eꞌỹ vaꞌe-pe ave anhemonheꞌẽ aiko-vy: “Perova katu pende rekoha. Peiko katu Nhandejáry reko-rupi. Pejerovia katu Nhandejáry Hesu-rehe. Anhetegwa voi ko nheꞌẽ” haꞌe vaꞌekwe peẽ-my. Mbaꞌéixa po vaꞌekwe pene paꞌũ-my xe rekoha peikwaa voi peẽ, heꞌi."
44,20,22,"—Ha koꞌánga katu aha-ta Jerusalém tetã-my. Ndahaitaha-gwi ae aha-ta. Nheꞌẽ Marangatu tee vaꞌe ae xe reraha-ta, heꞌi. —Mbavaꞌe po ojehu-ta xe-vy upe-py xe ndaikwaáiry. Ahasa asy vaꞌerã ae aikwaa. Ha Nheꞌẽ Marangatu tee vaꞌe katu oikwaa uka vaꞌe xe-vy xe moĩ ukataha preso, xe rereko asytaha ave. Peteĩ teĩ tetã-my oikwaa uka xe-vy."
44,20,24,"Ha naxe rakateꞌỹiry voi xéjehe. Xéjehe anho rei ndaiko pukuséi. Xe rembiaporã Nhandejáry remimeꞌẽ ae ajapopase aiko-vy. Amombeꞌuse joty Nhandejáry Hesu rehegwa nheꞌẽ. Mbaꞌéixa nhande rexakwaa rei nhande-vy Nhandejáry, amombeꞌu joty vaꞌerã aiko-vy, heꞌi. —Xe rembiaporã xe ajapopa peve, xe aikose. Ajapopa rire, tamano jepe xe, heꞌi."
44,20,25,"—Are-ma xe aiko vaꞌekwe pene paꞌũ-rupi Nhandejáry nheꞌẽ amombeꞌu-vy. Nhandejáry nhande ruvixarã rehegwa nheꞌẽ amombeꞌu mbeꞌu peẽ-my. Ha koꞌánga katu ndaxe rexa moꞌãvéiry ko yvy-rupi. Upéa xe aikwaa voi. Ha Nhandejáry remimbota rehegwa nheꞌẽ gwive amombeꞌupa vaꞌekwe. Peẽ-my gwarã vaꞌe amombeꞌupa. Mbaꞌeve nanhomĩry imombeꞌu-vy pendéhegwi. Amombeꞌupa voi. Napehenduséi ramo jepe, amombeꞌu joty vaꞌekwe peẽ-my. Upéa-gwi pemano ramo pende pyꞌa kyꞌa reheve, pendejéhegwi rei pemano vaꞌerã. Ndaxe reroviái-gwi, eremano-ta. “Nomombeꞌúiry raꞌe xe-vy Paulo” ndaipóri heꞌi vaꞌerã xe-rehe. Series, "
44,20,28,"Upéa-gwi penhangareko porã katu pendéjehe ani hagwã pejere teĩ peẽ Nhandejáry rape-gwi. Penhangareko porã katu ave Hesu reroviaha vaꞌe-rehe gwive. Pemombaraeteve teve peho-vy íxupe. Nheꞌẽ Marangatu tee vaꞌe ko omonhangareko uka vaꞌe peẽ-my hese kwéry. Haꞌe kwéry Nhandejáry Hesu reꞌýi tee-ma voi. Hekovía omano ramo gwugwy reheve, opyta heꞌyirã Hesu-pe hikwái, heꞌi."
44,20,29,"—Ãy aha-tama xe. Aha rire, ogwahẽ vaꞌerã ijapu vaꞌe ou-vy pende ha-py. Ogwahẽtaha aikwaa voi xe. Ogwahẽ vaꞌerã pende rerova hagwã. Ou jagwarete ogweraha hagwã ovexa. Upéixa ete voi ijapu vaꞌe ou vaꞌerã pene paꞌũ-my, pende rerova hagwã Hesu rape-gwi ou vaꞌerã."
44,20,30,"Ha pene paꞌũ-gwi katu ojekwaa vaꞌerã inheꞌẽ rei rei vaꞌe omoingo hagwã gweko-rupi Hesu nheꞌẽ renduha. Upéa-rehe pesareko reko katu peiko-vy ani hagwã pene mbotavy rei. Pene manduꞌa meme katu xe rekokwe-rehe. Mbohapy roꞌy-ma anhemonheꞌẽ nheꞌẽ aiko-vy vaꞌekwe peẽ-my. Pytũ ramo, áry ramo ave anhemonheꞌẽ. Peteĩ teĩ vaꞌe-pe anhemonheꞌẽ. Oroiporiahuvereko-gwi xe rasẽ anhemonheꞌẽ-vy vaꞌekwe, heꞌi."
44,20,32,"—Ha koꞌánga katu tonhangareko porã katu Nhandejáry pende-rehe. Inheꞌẽ rendu-vy peiko meme katu. Iporã ete inheꞌẽ, pende rexakwaa rei vaꞌerã heꞌi vaꞌe. Inheꞌẽ rendu-vy peiko ramo, pene mombaraeteve teve vaꞌerã voi Nhandejáry. Pende reraha vaꞌerã ave oha-py. Ojepyꞌa mopotĩ vaꞌe gwive oĩ ha-py pende reraha vaꞌerã peẽ-my ave, heꞌi."
44,20,33,"—Ha xe katu namondo reíry xe rapixa mbaꞌe-rehe rei xe resa. Ipirapire-rehe, ijao-rehe ave namondo reíry xe resa."
44,20,34,Ko xe po-rehe ambaꞌapo. Aipota vaꞌe-rehe xe ambaꞌapo. Xe irũ oipota vaꞌe-rehe ambaꞌapo ave. Pene rembiereko-rehe katu ndajeruréiry. Xe ambaꞌapoha peikwaa voi.
44,20,35,"Iporã katu nhambaꞌapo nhaipytygwõ hagwã gwĩ ogwereko eꞌỹ vaꞌe-pe. Upéixa ete voi xe ambaꞌapo vaꞌekwe xe ambaꞌapo hagwe-rami peẽ pembaꞌapo hagwã ave. Iporã katu nhane manduꞌa Nhandejáry Hesu nheꞌẽ-rehe: “Nhande-vy omeꞌẽ ramo, javyꞌa vaꞌe. Ha nhameꞌẽ ramo katu nhande rapixa-pe, javyꞌa eteve voi” heꞌi vaꞌekwe Hesu, heꞌi omombeꞌu-vy Paulo.Upéixa voi heꞌi Éfeso pygwa-pe onhemonheꞌẽ-vy."
44,20,36,"Onheꞌẽ rire, onhesũ gwetypyꞌã-rehe. Hendive kwéry ombojeupi Nhandejáry-pe onheꞌẽ."
44,20,37,"Upéi ohapirõ íxupe hikwái, oho-ta ramo. Oikwavã kwavã íxupe hereko-vy. Ohovapyte ave íxupe: “Ndaxe rexa moꞌãvéi-ma” heꞌi-gwi, ohapirõ eterei íxupe hikwái. Omboasy eterei ohoha. Upe ramo omboyru íxupe heraha-vy kanoagwasu-py."
44,21,1,"Paulo ogwahẽ oho-vy Tiro tetã-myHa upéi katu:—Oroho jevy-tama, oroꞌe íxupe kwéry, Éfeso pygwa-pe.Upéi oronhemboyru kanoagwasu-py y-rupi oroho hagwã. Pyaꞌe oroho ykõi-my orogwahẽ hagwã, ykõi héry vaꞌe Cós-py. Ikoꞌẽ-my oroho ramo orogwahẽ jevy oroho-vy ykõi ambue héry vaꞌe Rodes-py. Upe-gwi oroho jevy yvy ete-py, Pátara tetã-my."
44,21,2,"Upe-py orogwahẽ ramo, orotopa outro kanoagwasu. Oho vaꞌerã voi Fenícia yvy-py orotopa. Orohekoviarõ ore ryru oroho jevy-ma."
44,21,3,"Oroho jave ojekwaa ykõi renda héry vaꞌe Chipre. Ore asu-koty opyta ha orohasa meme joty oroho-vy, orogwahẽ hagwã oroho-vy Síria yvy-py. Tiro tetã-my orogwahẽ. Yvy ete-rehema oroho. Upe-py ogwenohẽmba gwembierahakwe."
44,21,4,"Ogwenohẽmba jave, oroheka upe tetã-rupi Hesu nheꞌẽ renduha vaꞌe-pe. Orotopa ramo, oropyta sapyꞌa hendive kwéry. Peteĩ semana oropyta: “Ani ereho teĩ Jerusalém-my” heꞌi Paulo-pe. Oiko asytamaha ohendu uka íxupe kwéry Nheꞌẽ Marangatu tee vaꞌe. Upéa-gwi omombeꞌu íxupe ani hagwã oho."
44,21,5,"Peteĩ semana rire, oroho jevy joty-ma. Ha Hesu nheꞌẽ renduha gwive ore reraha hagwã osẽmba upe tetã-gwi. Hembireko kwéry reheve, mitãgwe reheve osẽmba ore reraha hagwã. Orogwahẽ ramo ygwasu rembe-py, ore kwéry oronhesũ ore retypyꞌã-rehe. Orombojeupi Nhandejáry-pe ore nheꞌẽ."
44,21,6,"Upe rire:—Oroho jevy-ma, oroꞌe íxupe kwéry.—Tapeho katu Nhandejáry ndive, heꞌi ore-vy.Ha upe rire haꞌe kwéry ojeꞌói jevy-ma gwóga-py hikwái.Upéi ore oronhemboyru jevy-ma kanoagwasu-py."
44,21,7,Paulo ogwahẽ oho-vy Cesaréia tetã-myOroho jevy-ma orogwahẽ jevy oroho-vy Ptolemaida tetã-my. Upe-py oroho orohexa Hesu reroviaha. Peteĩ áry-py oropyta hendive.
44,21,8,"Ikoꞌẽ-my oroho jevy-ma. Orogwahẽ jevy-ma oroho-vy Cesaréia tetã-my. Upe-py orogwahẽ oroho-vy héry Filipe vaꞌe róga-py. Oropyta hendive. Filipe ko Hesu rehegwa nheꞌẽ porã mombeꞌuhaty. Haꞌe seis kwimbaꞌe Jerusalém pygwa ndive oiko vaꞌekwe Hesu remimondo nheꞌẽ-py tembiꞌu meꞌẽha ramo. Omeꞌẽ meꞌẽ vaꞌekwe Hesu reroviaha-pe hemiꞌurã. Ãy irundy tajýry vaꞌe, omenda eꞌỹ vaꞌe. Nhandejáry nheꞌẽ-py omombeꞌu vaꞌety voi."
44,21,10,"Upe-py oropyta jave, ogwahẽ ou-vy Nhandejáry nheꞌẽ-py omombeꞌu vaꞌety, Judéia yvy gwigwa, héry vaꞌe Ágabo."
44,21,11,"Ogwahẽ ramo ore ha-py, Paulo xumbe oipyhy. Upe rire Paulo xumbe-py ojepokwa, ojepykwa ave. Upe rire omombeꞌu ore-vy Nheꞌẽ Marangatu tee vaꞌe nheꞌẽ:—A-rami oipokwa-ta hereko-vy ko xumbe járy-pe. Judeu kwéry, Jerusalém pygwa vaꞌe oipokwa-ta hereko-vy íxupe, heꞌi. —Oipokwa rire, judeu eꞌỹ vaꞌe po-py omeꞌẽ-ta, heꞌi ore-vy omombeꞌu-vy."
44,21,12,"Inheꞌẽ orohendu ramo, oroꞌeri eri íxupe:—Ani ani ereho teĩ Jerusalém tetã-my, oroꞌe Paulo-pe. Ha upe-py oĩ vaꞌe ave heꞌiri iri íxupe ani hagwã oho."
44,21,13,"Haꞌe katu heꞌi ore-vy:—Maꞌerã peje upéixa xe-vy? Aha-ta joty xe. Maꞌerã tipo xe rapirõ? Pene rasẽ ramo, naxe pyꞌa ratãvéi-ma vaꞌerã. Xe rasẽse-ma ave xe ave. Ndaxe puꞌakavéi-ma vaꞌerã xéjehe. Xe pyꞌa-py pekwa vaꞌe voi. Upe Jerusalém pygwa kwéry xe pokwase ramo, xe pykwase ramo ave, taxe jokwa katu, heꞌi. —Upe-py Nhandejáry Hesu ahayhu-gwi xe jukase ramo, taxe juka katu ave, heꞌi. —Ojapose vaꞌe, tojapo katu xe-rehe, heꞌi ore-vy."
44,21,14,"Upéixa ramo, ndikatúi orojoko íxupe. Noronheꞌẽngivéi-ma íxupe:—Tereho katu. Ejapo katu Nhandejáry remimbota eiko-vy, oroꞌe rei-ma íxupe."
44,21,15,"Paulo ogwahẽ oho-vy Jerusalém tetã-myUpe rire oromboaty aty ore maꞌetirõ oronhembosakoꞌi oroho hagwã. Upéi oroho-ma Jerusalém tetã-my. Oroho-ma jave, ore moirũ-ma ave ore-vy Cesaréia pygwa, Hesu nheꞌẽ renduha kwéry. Orogwahẽ oroho-vy Jerusalém-my. Ore moirũ ave peteĩ Hesu reroviaha héry vaꞌe Menasom. Haꞌe are etereive-ma ojerovia vaꞌe. Chipre pygwa vaꞌe. Haꞌe gwóga-py ore renogwahẽ ore reraha-vy oropyta hagwã upe-py hendive."
44,21,17,"Upe-py orogwahẽ oroho-vy ramo, ore rerovyꞌa Hesu reroviaha kwéry ore rexa ramo. Ha ikoꞌẽ-my Paulo ndive oroho herekwa héry vaꞌe vaꞌe renda-py. Upe-py orogwahẽ jave raꞌe ojogweroaty raꞌe Hesu reroviaha rerekwa kwéry."
44,21,19,Ha Paulo katu oporandu íxupe kwéry oiko porãha-rehe. Upéi omombeꞌu íxupe kwéry. Peteĩ teĩ omombeꞌu gwembiapokwe judeu eꞌỹ vaꞌe paꞌũ-my ojapo vaꞌekwe. Nhandejáry nheꞌẽ-py ojapo japo vaꞌekwe gwive omombeꞌupa.
44,21,20,"Inheꞌẽ ohendu ramo, omombaꞌegwasu Nhandejáry-pe hikwái. Upéi heꞌi íxupe Hesu reroviaha rerekwa vaꞌe:—Ore ko orojohu porã voi mombyry-gwi ne rembiapokwe. Ha a pygwa katu judeu kwéry vaꞌe, ojerovia vaꞌe, nde rapykwe pygwa ndojohu porãi. Ojohu porã eꞌỹha ereikwaa voi, ore ryvy. Heta eterei judeu ojerovia vaꞌe oĩ. Moisés heꞌi vaꞌekwe nhane rekorã ojapose joty voi hikwái. Ikyreꞌỹha ereikwaa voi. Ha oĩ heꞌi vaꞌe nde-rehe: “Upe Paulo heꞌi judeu kwéry-pe, judeu eꞌỹ vaꞌe paꞌũ-my oiko vaꞌe-pe: Anive pejapo Moisés heꞌi vaꞌekwe. Anive peipirekytĩ pene mitã kwimbaꞌe-pe. Anive pehendu pene ramói heꞌi vaꞌekwe, heꞌi voi ko Paulo” heꞌi íxupe moꞌã nde-rehe, heꞌi íxupe omombeꞌu-vy. —Ha koꞌánga katu ojogweroaty-ta judeu ojerovia vaꞌe gwive. Ohendu ramo eregwahẽha, ojogweroaty-ta voi. Upéixa-gwi iporã katu erejapo a-rami, heꞌi íxupe. Irundy kwimbaꞌe oĩ ore jave. Judeu reko-rupi oiko vaꞌe. Oho-tama Nhandejáry róga kakwaa-py onhemopotĩ uka hagwã Moisés heꞌi vaꞌekwe-rami. Upéi onheapiperõ uka-ta hemimombeꞌukwe-rupi omboete hagwã Nhandejáry-pe. Ha koꞌánga katu emoirũ íxupe. Haꞌe-rami enhemopotĩ ave ijave ereiko-vy. Emeꞌẽ katu íxupe pirapire onheapiperõ hagwã. Upéixa erejapo ramo, gwĩ judeu kwéry nde rexa-ta. Nde rexa ramo heꞌi-ta: “Ijapu nipo raꞌe Paulo-rehe onheꞌẽ vaꞌe” heꞌi-ta nde-rehe. “Haꞌe katu judeu kwéry reko-rupi oiko ave. Ojapo voi nhande-vy Moisés heꞌi vaꞌekwe” heꞌi-ta nde-rehe hikwái, heꞌi íxupe omombeꞌu-vy. —Ha judeu eꞌỹ vaꞌe ojerovia vaꞌe katu, are-ma voi oromondo vaꞌekwe íxupe kwéry ore kwatia nheꞌẽ: “Ani penhemongyꞌa teĩ peꞌu-vy tembiꞌu tupã raꞌanga rovagwy-py onhemoĩ vaꞌekwe. Ani peiko rei teĩ kunha kwimbaꞌe ndive. Ani peꞌu teĩ ijuka-vy ohumbiri vaꞌekwe. Ani peꞌu teĩ soꞌo hugwy reheve.” Kóa nheꞌẽ oromondo vaꞌekwe íxupe kwéry, heꞌi íxupe Hesu reroviaha rerekwa vaꞌe omombeꞌu-vy."
44,21,26,"Ha upéi katu Paulo oho. Upe irundy kwimbaꞌe jave oho. Ikoꞌẽ-my ojapo myamyrĩ Moisés heꞌi vaꞌekwe. Onhemopotĩ oiko-vy óga kakwaa-py hikwái. Upéi Nhandejáry róga kakwaa-py oike jevy omombeꞌu hagwã mbovy áry po ohasa-ta onhemopotĩ porãmba peve. Upéi heꞌi paꞌi-pe: —Oronhemopotĩmba rire, peteĩ teĩ oromeꞌẽ-ta nde-vy ne rembijukapyrã, heꞌi íxupe omombeꞌu-vy."
44,21,27,"Coronel oipyhy Paulo-pePaulo onhemopotĩ hagwe peteĩ semana ojapo. Ndopái vyteri ramo, gwĩ judeu kwéry, Ásia gwigwa vaꞌe ohexa íxupe Nhandejáry róga kakwaa-py. Ohexa ramo ombopoxypa kente kwéry oipyhy hagwã íxupe: —Nhande reꞌýi kwéry, Israel remiarirõre kwéry, ore pytygwõ katu, heꞌi onheꞌẽ hatã-vy judeu kwéry. —Ko vaꞌe kwimbaꞌe ko nhane moakãrasy vaꞌe. Opa vaꞌe rupigwa-pe heꞌi vaꞌe nhane rendu eꞌỹ hagwã. Inheꞌẽ rei rei vaꞌe nhande kwéry-rehe. Moisés heꞌi vaꞌekwe nhane rekorã-rehe onheꞌẽ rei rei. Inheꞌẽ rei rei ave Nhandejáry róga kakwaa-rehe. Ha koꞌánga katu judeu eꞌỹ vaꞌe-pe ogwenogwahẽ-ma Nhandejáry róga-py. Ogwenogwahẽ-vy omongyꞌa koty marangatu kuri, heꞌi moꞌã hese onheꞌẽ hatã-vy."
44,21,29,"Ohexa raꞌe hikwái Éfeso gwigwa héry vaꞌe Trófimo, judeu eꞌỹ vaꞌe. Paulo ndive ohexa ogwata ramo upe tetã-rupi. Ohexa ramo: “Ogwenogwahẽ nipo raꞌe Nhandejáry róga-py” heꞌi moꞌã hese. Upéa-gwi: “Omongyꞌa koty marangatu” heꞌi moꞌã hese hikwái."
44,21,30,"Inheꞌẽ ohendu ramo, ipoxypa hikwái. Upe tetã mygwa gwive ojogweroaty aty hikwái oipyhy hagwã Paulo-pe ombotyryry-vy. Koty-gwi ogwenohẽ heraha-vy. Upe-ma ramo omboty-ma Nhandejáry róga rokẽ. Hapykwere okẽ omboty-ma."
44,21,31,"Ojukase moꞌã íxupe hikwái. Ojukase jave, coronel-pe ogwahẽ ipoxyha rerakwã:—Ipoxy okwa-vy Jerusalém pygwa gwive, heꞌi omombeꞌu-vy. Upe-ma ramo oripara ogwejy ou-vy. Ojave ogweru soldado kwéry, capitão ave. Ohexa ramo coronel-pe soldado-pe ave hikwái, noinupãvéiry-ma íxupe."
44,21,33,Upe rire coronel ogwahẽ ou-vy oipyhy Paulo-pe. Heꞌi oipokwa hagwã íxupe mokõi ipo-rehe. Upéi oporandu upe-py oĩ vaꞌe kwéry-pe:—Kivaꞌe tipo kóa? Mbaꞌéixa tipo héry? Mbavaꞌe tipo ojapo ko vaꞌe? heꞌi upe pygwa-pe.
44,21,34,"Ha omombeꞌu joavy avypa hikwái. Upéa-gwi ndoikwaáiry voi soldado ruvixa. Ijayvu eterei voi hikwái. Upéa-gwi nohendúi mbaꞌeve. Upéixa ramo heꞌi ogweraha hagwã koty-py, soldado kwéry renda-py."
44,21,35,"Ogwahẽ ramo ijeupi haty-py, ogwerojeupi íxupe heraha-vy ani hagwã ojuka íxupe, Paulo-pe ipoxy vaꞌe: —Peraha katu pejuka. Peraha katu pejuka, heꞌi onheꞌẽ hatã hatã-vy Paulo-rehe gwĩ hupive kwéry ogwaꞌẽ vaꞌe."
44,21,37,"Ha upéi katu nogwenogwahẽi vyteri íxupe koty-py. Oĩ joty ijeupi haty-py:—Amombeꞌuse voi nde-vy peteĩ mbaꞌe, heꞌi Paulo coronel-pe.Onheꞌẽ ramo, ohexa katu íxupe. Heꞌi íxupe:—Erenheꞌẽ kwaa nipo raꞌe grego nheꞌẽ-py, heꞌi."
44,21,38,"—Aipo ramo ndahaꞌéi nipo nde raꞌe upe Egito gwigwa erembopoxy vaꞌekwe kente kwéry-pe. Ndererahái nipo tekwaty eꞌỹ-my irundy mil kwimbaꞌe oporojuka vaꞌekwe, heꞌi Paulo-pe coronel."
44,21,39,"Upéi heꞌi coronel-pe:—Ndahaꞌéiry xe upe vaꞌe, heꞌi. —Xe ae judeu kwéry vaꞌe, Tarso tetã mygwa xe, heꞌi. —Tarso tetãgwasu voi. Cilícia yvy-py oĩ vaꞌe. Ãy anheꞌẽse voi hendive kwéry, eheja katu tanheꞌẽ hendive kwéry, heꞌi coronel-pe."
44,21,40,"—Aipo ramo, enheꞌẽ katu, heꞌi íxupe coronel.Upéixa ramo onhemboꞌy oĩ-vy ijeupi haty-rehe. Ombovava opo íxupe kwéry omokirirĩ hagwã. Okirirĩmba rire-ma onheꞌẽ íxupe kwéry. Hebreu nheꞌẽ-py onheꞌẽ íxupe kwéry."
44,22,1,"“Anheꞌẽ-ta xéjehe” heꞌi Paulo Judeu kwéry-peHa Paulo heꞌi judeu kwéry-pe:—Xe ryvy kwéry, xe ru kwéry ave, pehendu katu xe rehegwa nheꞌẽ. Anheꞌẽ-ta xéjehe, heꞌi. Ohendu ramo inheꞌẽ hikwái:—Nhane nheꞌẽ-py onheꞌẽ raꞌe, heꞌi ojóupe hikwái.Upéa-rehe ni peteĩ jepe nonheꞌẽiry. Okirirĩmbaete voi ojeapysaka-vy hese."
44,22,3,"Ha haꞌe katu heꞌi íxupe kwéry:—Xe voi judeu kwéry vaꞌe, Tarso tetã mygwa. Upe tetã Cilícia yvy pygwa. Ha koꞌa-py xe mboꞌe mboꞌe oiko-vy vaꞌekwe. Xe mboꞌeháry héry Gamaliel. Nhande ru kwéry heꞌi vaꞌekwe gwive, upéa ahendu porãmba vaꞌekwe voi, heꞌi. —Aikwaapa porã peve xe aiko vaꞌekwe. Koꞌẽmba ẽmba ajapose voi Nhandejáry remimbota gwive. Ãy pejaposeha-rami voi Nhandejáry remimbota, ajapose moꞌã voi vaꞌekwe xe ave. Peteĩ teĩ áry-py ajapo aiko-vy, heꞌi íxupe kwéry."
44,22,4,"—Yma vaꞌekwe areko asy aiko-vy Hesu rape pyhyha ajuka uka hagwã. Aha vaꞌekwe aipokwa-vy amoĩ uka hagwã preso. Kunha kwimbaꞌe ave amoĩ uka vaꞌekwe preso, heꞌi."
44,22,5,"—Anhetegwa voi xe amombeꞌu xe rembiapokwe. Ndaxe apúi ramo, oikwaa voi paꞌi ruvixagwasu. Judeu ruvixa kwéry gwive oikwaa ave. Gwĩ mburuvixa kwéry omeꞌẽ xe-vy vaꞌekwe kwatia nheꞌẽ xe araha hagwã nhande ryvy kwéry, Damasco tetã-my oiko vaꞌe-pe. Upéixa ramo ndaxe ae reíry aha. Paꞌi ruvixagwasu nheꞌẽ-rupi ae aha amoingo asy hagwã Hesu reroviaha-pe. Ha upéi katu aha Damasco tetã-my. Upe-py aipyhy-ta moꞌã aipokwa hagwã heru-vy. Koꞌa-py aru jevy-ta moꞌã ambohasa asy uka hagwã."
44,22,6,"—Upéi laróse-rupima agwata jave aha-vy, namombyry etevéi-ma xe agwahẽ hagwã upe-py. Upe-ma ramo hoꞌa-ma xe-rehe hendy mbaraete vaꞌe. Yvate-gwi hendy vaꞌe. Haꞌa-ma aha-vy yvy-py. Ahendu-ma heꞌi vaꞌe xe-vy: “Saulo, Saulo” heꞌi xe-vy xe renói ramo. “Maꞌerã tipo xe mbohasa asy?” heꞌi xe-vy."
44,22,8,"“Kivaꞌe tipo nde, xe Járy” haꞌe íxupe. “Xe ko Hesu Nazaré pygwa. Xe-vy voi xe mbohasa asy” heꞌi xe-vy, heꞌi omombeꞌu-vy."
44,22,9,—Ha xe ndivegwa hendy mbaraete ramo ohexa ha xe-vy onheꞌẽ vaꞌe nheꞌẽ katu nohendúiry.
44,22,10,"“Mbavaꞌe tipo xe ajapo-ta ãy, xe Járy” aporandu íxupe. “Epuꞌã katu tereho Damasco tetã-my. Upe-py omombeꞌu-ta nde-vy opaixagwa ne rembiaporã, Nhandejáry remimbota” heꞌi xe-vy Hesu."
44,22,11,Ha xe namaꞌẽvéi-ma. Xe resaka eterei-gwi namaꞌẽvéi-ma. Upéa-gwi xe popyhy rei-ma xe reraha-vy xe ndivegwa. Upe rire orogwahẽ ore oroho ha-py.
44,22,12,"—Ha upéi katu ogwahẽ ou-vy xe ha-py kwimbaꞌe héry vaꞌe Ananias. Moisés heꞌi vaꞌekwe apoha vaꞌe: “Upe vaꞌe hekoha porã vaꞌe” heꞌi hese upe-py oiko vaꞌe judeu vaꞌe gwive. Imanduꞌa porã hese. Ha upéi katu ogwahẽ ramo ou-vy, onhemboꞌy xe ypy-py oĩ-vy: “Emaꞌẽ jevy mani katu, xe ryvy Saulo” heꞌi xe-vy. Upe-ma ramo xe resa jevy-ma ahexa-ma íxupe."
44,22,14,"—Ha heꞌi xe-vy: “Nhandejáry ko, nhande ramoigwasu kwéry Járy vaꞌe, nde poravo arakaꞌe ereikwaa hagwã hemimbota. Erehexa hagwã upe hekoha porã vaꞌe Hesu-pe nde poravo arakaꞌe” heꞌi xe-vy. “Ha koꞌánga katu erehexa-ma íxupe kuri. Ãy kuri erenhomongeta hagwã hendive nde poravo arakaꞌe. Ãy katu erenhomongeta-ma kuri hendive” heꞌi xe-vy."
44,22,15,"“Upéixa ramo eremombeꞌu mbeꞌu-ta kente kwéry vaꞌe-pe gwive Hesu rehegwa nheꞌẽ. Ne rembiexakwe, ne remiendukwe ave eremombeꞌu-ta imosarambi-vy."
44,22,16,"Ãy voi epuꞌã mani katu enhemongarai uka Nhandejáry Hesu réry renói-vy”, heꞌi xe-vy. “Ere katu: Xe ajerovia-ma Nhandejáry Hesu-rehe, ere katu. Upéixa ramo omopotĩ-ta nde pyꞌa ikyꞌa vaꞌe Nhandejáry” heꞌi xe-vy Ananias. "
44,22,17,"—Upe rire aha jevy Jerusalém teta-my aike Nhandejáry róga kakwaa-py. Upe-py ambojeupi Nhandejáry-pe xe nheꞌẽ aĩ-vy. Upe jave, ojehexa uka xe-vy Nhandejáry Hesu. Xe-vy anhóte ojehexa uka. Ahexa íxupe xe-vy onheꞌẽ ramo: “Tereho katu ejapura pura ekwa-vy, ko tetã-gwi ereho-vy. Xe rehegwa eremombeꞌu ramo jepe nohendu moꞌãiry voi” heꞌi xe-vy Hesu."
44,22,19,"Upe ramo haꞌe íxupe: “Ojeporahéi haty haty-rupi aike ike vaꞌekwe, Xe Járy. Xe amoĩ uka vaꞌekwe preso nde-rehe ojerovia vaꞌe."
44,22,20,"Ainupã uka vaꞌekwe ave. Ojuka jave hikwái nde rehegwa mombeꞌuhare héry vaꞌe Estêvão, ijave ave xe aime vaꞌekwe. Hembiapokwe ajohu porã vaꞌekwe. Ijukaharã ao-rehe xe anhangareko hese vaꞌekwe. Upe vaꞌe xe rembiapokwe gwive oikwaapa judeu kwéry. Xe kwaapa voi, xe Járy” haꞌe íxupe."
44,22,21,"—Ha heꞌi joty xe-vy Nhandejáry Hesu: “Tereho katu. Oromondo-ta mombyry judeu eꞌỹ vaꞌe oiko ha-py oromondo-ta nde-vy” heꞌi xe-vy Hesu, heꞌi íxupe kwéry omombeꞌu-vy Paulo."
44,22,22,"Coronel heꞌi ombopi hagwã Paulo-peHa haꞌe kwéry ohendu porã meme inheꞌẽ. Ha, “Aha-ta judeu eꞌỹ vaꞌe oiko ha-py” heꞌi-ma ramo katu, ojohu vai. Upe vaꞌe nheꞌẽ ombopoxypa íxupe kwéry. Hatã hatã voi onheꞌẽ:—Upéa kwimbaꞌe pejuka katu. Iporãve ndoikovéiry nhane paꞌũ rupi, heꞌi Paulo-rehe. Onheꞌẽ hatã jave, oipeꞌa ojéhegwi ao ombovava hagwã. Ojara yvy kuꞌi opo-py omombo hagwã yvate-koty. Omotimbo yvy kuꞌi opoxy-gwi."
44,22,24,"Upéixa ramo coronel heꞌi ogweroike hagwã Paulo-pe koty-py:—Embopi mbopi íxupe eremonheꞌẽ hagwã, heꞌi. —Omombeꞌu ramo jaikwaa hagwã, Mbavaꞌe po ojapo raꞌe, mbavaꞌe-gwi ijayvupa hese raꞌe ipoxy-vy hikwái. Embopi íxupe omombeꞌu hagwã gwembiapokwe, heꞌi soldado-pe."
44,22,25,"Upéi ou oipokwa-vy íxupe okyta-rehe imoĩ-vy. Upéa-gwi Paulo heꞌi capitão-pe ijyke-rehe onhemboꞌy oĩ-vy ramo:—Xe mbopi rei-ta. Xe ko romano kwéry vaꞌe. Neꞌírã xe monheꞌẽ, neꞌírã ereikwaa vyteri xe rembiapokwe. Nanhambopíry vaꞌe romano kwéry-pe nhamonheꞌẽ eꞌỹ reheve, heꞌi. —Upéixa ramo ivai vaꞌerã xe mbopi rei ramo, heꞌi capitão-pe."
44,22,26,"Ohendu ramo inheꞌẽ oho omombeꞌu coronel-pe:—Maꞌerã tipo erembopi uka-ta ko kwimbaꞌe? Haꞌe katu romano kwéry vaꞌe voi. Xáke, erembopi ramo, ne rembiapo vai-ta, heꞌi coronel-pe."
44,22,27,"Upe ramo ou coronel. Paulo renda-py ou oporandu-vy íxupe:—Nde tipo romano kwéry vaꞌe. Emombeꞌu katu xe-vy, heꞌi oporandu-vy íxupe.—Xe voi, heꞌi coronel-pe."
44,22,28,"Upéi heꞌi íxupe:—Heta vaꞌekwe xe ameꞌẽ pirapire apyta hagwã romano ramo, heꞌi Paulo-pe.Upe ramo heꞌi coronel-pe:—Romano kwéry vaꞌe teĩ xe. Ndapagáiry. Nameꞌẽi mbaꞌeve. Xe ru katu romano kwéry vaꞌe. Haꞌe hesegwa teĩ ave xe. Nameꞌẽi mbaꞌeve, heꞌi coronel-pe."
44,22,29,"Upe-ma ramo opa osẽmba ojeꞌói-vy imbopiharãgwe moꞌã ikyhyje-gwi. Ikyhyje ave coronel. “Paulo romano kwéry vaꞌe ae nipo raꞌe” heꞌi ojéupe hikwái. Onheꞌẽ-py rei oipokwa-gwi, ikyhyje."
44,22,30,"Ikoꞌẽ-my heꞌi coronel: “Mbavaꞌe-gwi tipo ipoxy Paulo-rehe judeu kwéry?” heꞌi ojéupe. Upéa-gwi heꞌi ojogweroaty hagwã iha-py paꞌi ruvixa kwéry, judeu ruvixa kwéry gwive ave. Heꞌi ave opoi hagwã Paulo-gwi. Upéi ogwerogwejy heraha-vy. Hovagwy-py kwéry omonhemboꞌy íxupe imoĩ-vy."
44,23,1,"Paulo onheꞌẽ judeu ruvixa kwéry-peUpe ramo Paulo ohexa katu katu ojogweroaty vaꞌe-pe, judeu ruvixa gwive. Heꞌi íxupe kwéry:—Yma gwive koꞌánga ete peve, xe reꞌýi kwéry, aiko meme Nhandejáry ndive. Ajapose meme vaꞌe Nhandejáry remimbota. Upéa oikwaa Nhandejáry. Xe apu ramo, haꞌe oikwaa, heꞌi. —Hesa-gwi nokanhýi mbaꞌeve. Oikwaapa voi, heꞌi íxupe kwéry Paulo."
44,23,2,Ha upéa nheꞌẽ ohendu-ma ramo ogweropoxy paꞌi ruvixagwasu héry vaꞌe Ananias. Heꞌi Paulo yke rehegwa-pe ojurupete hagwã íxupe.
44,23,3,"Ha haꞌe heꞌi paꞌi ruvixagwasu-pe:—Nde rova-py ipotĩ. Nde pyꞌapy-py katu ikyꞌa. Nde rereko asy-ta ave Nhandejáry, heꞌi íxupe. —Eregwapy ereĩ-vy xe monheꞌẽ hagwã. Moisés heꞌi vaꞌekwe-rami xe monheꞌẽ hagwã ereiko. Maꞌerã xe nupã uka xe monheꞌẽ eꞌỹ reheve? heꞌi. —Upéixa ndeꞌíry vaꞌekwe Moisés nhande-vy vaꞌekwe, heꞌi paꞌi ruvixagwasu-pe."
44,23,4,"Upe ramo ijyke-rehe onhemboꞌy oĩ vaꞌe:—Ani erenheꞌẽ vai teĩ paꞌi ruvixagwasu, Nhandejáry rembigwái vaꞌe-rehe, heꞌi íxupe hikwái."
44,23,5,Haꞌe katu heꞌi:
44,23,6,"Upe rire omaꞌẽ katu katu judeu ruvixa kwéry-rehe. Omaꞌẽ ramo, ohexa jopara katu. Oĩ saduceu vaꞌe, oĩ fariseu vaꞌe ave. Ohexa ramo ambue mbue, onheꞌẽ hatã:—Xe reꞌýi kwéry, xe ko fariseu kwéry vaꞌe, fariseu raꞌy ave. “Omano vaꞌekwe gwive oikove jevy vaꞌerã” xe haꞌe vaꞌe amombeꞌu-vy. Upéa nheꞌẽ-gwi xe reru a-py xe monheꞌẽ, heꞌi huvixa kwéry-pe. Upéa heꞌi-ma ramo, onhonheꞌẽ mbojevy jevypa hikwái, ndogwerojojáiry onhonheꞌẽ. Ha saduceu kwéry heꞌi vaꞌe noꞌã-rami: “Ndoikove jevýi vaꞌerã omano vaꞌekwe. Nhamano rire, nhane nheꞌẽ ndoikovéi-ma vaꞌerã” heꞌi moꞌã. “Ndoikói vaꞌe Nhandejáry rembigwái yváy pygwa” heꞌi moꞌã ave.Ha fariseu kwéry katu ndogweroviáiry inheꞌẽ: “Oĩ voi Nhandejáry rembigwái yváy pygwa. Oikove jevy-ma vaꞌerã ave omano vaꞌekwe. Oikove jevy-ma vaꞌerã voi ko nhane nheꞌẽgwe” heꞌi vaꞌe."
44,23,9,"Upéixa ramo ijayvu eterei. Upe rire onhemboꞌy-ma gwĩ judeu rekomboꞌehaty vaꞌe, fariseu vaꞌe. Onheꞌẽ hese:—Nahembiapo vaíry nipo raꞌe. “Orojohu porã hembiapokwe. Nheꞌẽte ohendu paraꞌe. Nhandejáry rembigwái nheꞌẽ ohendu paraꞌe. Koixagwa nheꞌẽ Paulo ohendu ramo, ndikatúi nhapyrũ Nhandejáry nheꞌẽ-rehe” heꞌi judeu ruvixa kwéry-pe."
44,23,10,"Upéixa ramo onhonheꞌẽ mbojevy jevy hikwái. Hatãve tãve onheꞌẽ. Ipoxyve xyve voi hikwái. Ha coronel katu omaꞌẽ maꞌẽ rei hese kwéry: “Ojuka-tama Paulo-pe hereko-vy hikwái” heꞌi ojéupe coronel ikyhyje-vy. Upéa-gwi heꞌi soldado-pe ogwejy hagwã oipeꞌa heru-vy ojóhugwi kwéry:—Eru ne renda-py, heꞌi.Upéi oho ogweru íxupe."
44,23,11,"Nhandejáry Hesu ojehexa uka Paulo-peHa upéi katu pyhare Nhandejáry Hesu onhemboꞌy ijyke-rehe. Ikéra-py onhemboꞌy oĩ-vy ijyke-rehe:—Ani erekyhyje teĩ, heꞌi. —Enhembopyꞌagwasu katu. A-py xe mombeꞌu mbeꞌuha-rami, xe mombeꞌu vaꞌerã ave Roma tetã-my, heꞌi íxupe Nhandejáry Hesu."
44,23,12,"Judeu kwéry onhomboꞌe mboꞌe Paulo-rehe ojuka hagwãKoꞌẽmba-ma ramo ojogweroaty judeu kwéry:—Jajuka Paulo, heꞌi onhomboꞌe mboꞌe okwa-vy hese. Omoporã porã onhonheꞌẽ hikwái: —Ndajakaru moꞌãvéi, ndajayꞌu moꞌãvéi ave. Jajuka rire ae Paulo-pe, jakaru jevy vaꞌerã, jayꞌu jevy vaꞌerã, heꞌi hikwái ojóupe. —Tanhane mbohasa asy Nhandejáry jajuka eꞌỹ mboyve jakaru ramo, heꞌi omoporã porã-vy ojóupe onhonheꞌẽ.  Upéa heꞌi vaꞌe quarenta-gwi oĩve vyteri. Upéi oho paꞌi ruvixa kwéry renda-py, judeu ruvixa renda-py ave. Oho omombeꞌu-vy:—“Ndikatu moꞌãvéi orokaru Paulo orojuka eꞌỹ mboyve” oroꞌe kuri ajeꞌi Nhandejáry-pe. Ore apu ramo oikwaa arã Nhandejáry, heꞌi."
44,23,15,"—Ãy katu pemondo mani coronel-pe pene nheꞌẽ mombeꞌu uka-vy. Tomondo ave onheꞌẽ judeu ruvixa kwéry gwive: “Togwejy katu Paulo tou-vy ore renda-py. Oromonheꞌẽse íxupe orohendu hagwã inheꞌẽ, oroikwaa porãve hagwã hembiapokwe” peje moꞌã íxupe imbotavy-vy, heꞌi. —Ogwahẽ eꞌỹ mbove Paulo, orohaꞌarõ-ta íxupe orojuka hagwã, heꞌi mburuvixa kwéry-pe."
44,23,16,Ha Paulo reindy memby kwimbaꞌe katu ohendupa hesegwa nheꞌẽ. Ohaꞌarõ oĩ-vy vaꞌe nheꞌẽ ohendu. Upéa-gwi oho omombeꞌu. Paulo renda-py oike omombeꞌu hagwã íxupe.
44,23,17,"Ha Paulo katu heꞌi capitão-pe:—Ko vaꞌe eraha katu coronel-pe. Oĩ hemimombeꞌurã, heꞌi capitão-pe."
44,23,18,"Upéixa ramo ogweraha íxupe coronel renda-py. Ogwahẽ ramo henda-py, heꞌi coronel-pe:—Upe onhemoĩ vaꞌe preso héry vaꞌe Paulo xe renói-ma kuri: “Eraha katu ko kariaꞌy coronel renda-py. Oĩ hemimombeꞌurã” heꞌi xe-vy imombeꞌu-vy, heꞌi coronel-pe."
44,23,19,"Ohendu ramo inheꞌẽ, oipopyhy-ma heraha-vy upe kariaꞌy-pe. Ogwenohẽ haꞌe anho heraha-vy. Oporandu íxupe haꞌe anho ha-py:—Mbavaꞌe tipo eremombeꞌuse? heꞌi íxupe."
44,23,20,"Ha Paulo reindy memby omombeꞌu coronel-pe judeu nheꞌẽgwe:—Heꞌi kuri judeu kwéry: “Jaꞌe-ta coronel-pe: Togwejy katu koꞌẽ ramo Paulo tou-vy. Togwejy orojogweroaty haty-py. Oromonheꞌẽse íxupe orohendu hagwã inheꞌẽ oroikwaa porãve hagwã hembiapokwe, jaꞌe-ta coronel-pe” heꞌi judeu kwéry. Ha nde ani erejapo teĩ kuri inheꞌẽ. Ijapu voi hikwái. Ãy ohaperaꞌarõ arõ-ta íxupe okwa-vy ojuka hagwã. Heta oĩ ohaꞌarõháry quarenta-gwi oĩve vyteri. “Ndorokaru moꞌãvéi, ndoroyꞌu moꞌãvéi ave Paulo orojuka eꞌỹ mboyve” heꞌi kuri Nhandejáry-pe. Ánga ete-ma voi ohaꞌarõ íxupe ne nheꞌẽ-rupi ogwejy ramo, ojuka hagwã íxupe. Ogwejy-ma ramo, ohaꞌarõmba-ma ijukaharã, heꞌi coronel-pe imombeꞌu-vy."
44,23,22,"Ohendu ramo inheꞌẽ:—Ani avave-pe eremombeꞌu mbeꞌu teĩ xe aikwaaha, heꞌi. —Xe aikwaa ramo hembiaporã, ani xe mombeꞌu mbeꞌu. Tereho katu, heꞌi íxupe coronel."
44,23,23,"Upe-ma ramo mokõi capitão-me ohenói ou hagwã. Ou ramo, heꞌi íxupe upe coronel omanda-vy:—Pyhare pytũmba-ma ramo, emonhembosakoꞌi uka katu duzentos soldado, setenta kavaju arigwa reheve, heꞌi. —Emoangekói uka mani katu ojeꞌói hagwã mombyry Cesaréia tetã-my, heꞌi. —Outro soldado mbaꞌe jukaha huꞌy puku joa ogwereko vaꞌe duzentos oĩ vaꞌe, emonhembosakoꞌi uka ave. Eiporu uka katu ave Paulo renagwã, heꞌi. —Eraha íxupe ojehu eꞌỹ reheve mbaꞌeve íxupe. Mburuvixagwasu héry vaꞌe Félix renda-py eraha íxupe, heꞌi capitão-pe coronel."
44,23,25,Coronel omoĩ kwatia-rehe onheꞌẽUpéi coronel ogweraha uka ave kwatia-rehe onheꞌẽ mburuvixagwasu-pe.
44,23,26,Noꞌã-rami omoĩ kwatia-rehe: “Xe Cláudio Lísias amondo-ta xe nheꞌẽ nde-vy xe ruvixa Félix. Enterovete vaꞌe ne mboete vaꞌe. Mbaꞌéixa tipo ereiko? Ne resãi ave pa ereiko-vy?
44,23,27,"Koꞌánga oromondo-ta ko kwimbaꞌe héry vaꞌe Paulo. Kwehe aresende íxupe ijukaharãgwe-gwi. Judeu kwéry oipyhy rire íxupe, ojuka-tama raꞌe ogwereko íxupe. Upe jave xe agwahẽ soldado kwéry ndive aresende íxupe. Haꞌe romano kwéry. Ha aikwaa-ramo íxupe romano gwigwa voi aresende íxupe heraha-vy."
44,23,28,Upéi araha jevy íxupe judeu ruvixa kwéry ojogweroaty haty-py. Upe-py aporandu hembiapo vaikwe-rehe: Mbavaꞌe tipo ojapo raꞌe ko kwimbaꞌe Paulo? haꞌe aporandu-vy.
44,23,29,"Ha mbaꞌeve nomombeꞌúi xe-vy. Mbaꞌeve ndojapóiry raꞌe. Ipoxy rei raꞌe judeu kwéry hese. Paulo nohendúi ramo judeu heꞌi vaꞌe, ipoxy hese hikwái. Judeu reko-rupi mate ndogwatái raꞌe Paulo. Upéa-rehe rei ndaikatúi amoĩ preso, ndaikatúi ave ajuka uka íxupe."
44,23,30,"Preso oĩ vyteri jave ogwahẽ xe-vy imombeꞌuháry: Oĩ judeu Paulo raꞌarõha, heꞌi xe-vy. Ãy voi ohaꞌarõ ojuka hagwã íxupe, heꞌi kuri xe-vy omombeꞌu-vy. Aipo ramo haꞌe xejéupe: Amondo-ta mburuvixagwasu ha-py Paulo, haꞌe. Upéi haꞌe judeu kwéry-pe: Tapeho katu mburuvixagwasu renda-py. Pemombeꞌu íxupe Paulo rembiapokwe. Paulo ko hembiapo vai, peje hese. Upéa-gwi tapeho katu pemombeꞌu, haꞌe íxupe kwéry.” Upéixa voi coronel omoĩ kwatia-rehe onheꞌẽ."
44,23,31,Paulo ogwahẽ oho-vy Cesaréia tetã-myUpéixa ramo soldado kwéry ojapo inheꞌẽ. Coronel heꞌi vaꞌekwe ojapo. Ogweraha oho-vy Paulo-pe. Pyhare ogweraha íxupe Antipátride tetã-my.
44,23,32,"Koꞌẽmba-ma ramo, oheja íxupe soldado yvy rupigwa. Oheja-ma ramo, ou jevy íxugwi henda-py. Ha kavaju arigwa katu oho mombyryve joty hendive hikwái."
44,23,33,"Ogwenogwahẽ heraha-vy Cesaréia tetã-my. Upe-py ogwahẽ ramo oho-vy, omeꞌẽ kwatia nheꞌẽ mburuvixagwasu-pe:—Ko vaꞌe Paulo, heꞌi mburuvixa-pe hexa uka-vy."
44,23,34,"Omonheꞌẽ rire kwatia nheꞌẽ:—Kivaꞌe yvy pygwa tipo nde? heꞌi Paulo-pe oporandu-vy.—Cilícia yvy pygwa xe, heꞌi Paulo."
44,23,35,"Ohendu ramo inheꞌẽ:—Néi, heꞌi. —Ne rembiapokwe mombeꞌuharã ogwahẽ ramo, oromonheꞌẽ-ta ave ahendu hagwã ndejehegwigwa nheꞌẽ, heꞌi íxupe.Upe rire heꞌi soldado-pe:—Enhangareko katu hese Herodes róga kakwaa-py, heꞌi."
44,24,1,"Judeu kwéry omombeꞌu Paulo rembiapokweCinco áry rire ogwahẽ ou-vy Cesaréia tetã-my paꞌi ruvixagwasu héry vaꞌe Ananias. Indive ou ave ndahetái judeu ruvixa. Ogwahẽ ave ou-vy onheꞌẽ kwaa vaꞌe héry vaꞌe Tértulo. Ogwahẽ ramo omombeꞌu mburuvixagwasu-pe héry vaꞌe Félix, Paulo rembiapokwe."
44,24,2," Upéi mburuvixagwasu heꞌi ogweru hagwã Paulo. Ou ramo, onhemboꞌy Tértulo omombeꞌu hagwã Paulo rembiapokwe:—Ore ko oromombaꞌegwasu ete voi nde-vy, Félix. Orotima porã nde-vy erejapo japo vaꞌekwe-rehe ore-vy. Nde ereĩ-gwi ore jojapa enterove vaꞌe oroiko-vy. Ore kwéry-rehe erenhangareko porã porã. Upéa-gwi ore kwéry oroiko porãve rãve. Upéa-rehe orotima porã nde-vy. Series, "
44,24,4,"—Noromoakãrasyséi-gwi nanheꞌẽ hetaséiry. Ndahetái ramo jepe xe nheꞌẽ, xe mboete joty katu. Ejeapysaka katu xe nheꞌẽ-rehe."
44,24,5,"Upéa kwimbaꞌe héry vaꞌe Paulo ndorojohu porãi íxupe. Upe vaꞌe ko nhane moakãrasy vaꞌe. Judeu kwéry-pe opa-rupi oiko vaꞌe-pe gwive ombopoxy poxy vaꞌevy voi upéa, heꞌi. —Hesu Nazaré pygwa nheꞌẽ renduha ruvixa upe vaꞌe, heꞌi."
44,24,6,"—Kweheve omongyꞌa-ta moꞌã Nhandejáry róga kakwaa koty marangatu omongyꞌa-ta moꞌã. Ha orojoko íxupe oroipyhy-vy. Orogwereko-ta moꞌã íxupe judeu kwéry heꞌi hagwe-rami. Upe-ma ramo ogwahẽ ou-vy coronel héry vaꞌe Lísias. Ore moanha anha ramo, hatã eterei oipeꞌa íxupe oréhegwi heraha-vy."
44,24,8,"Upéi heꞌi ore-vy: “Paulo rembiapokwe omombeꞌuse vaꞌe toho katu mburuvixagwasu renda-py” heꞌi ore-vy. Ore remimombeꞌu vaꞌe hese anhetegwa voi. Nde eremonheꞌẽ ramo ave íxupe, ereikwaa ave vaꞌerã anhete vaꞌe, heꞌi mburuvixagwasu-pe Tértulo."
44,24,9,"—Upéixa voi, heꞌi joa judeu kwéry, omoporã-vy onhonheꞌẽ. —Anhetegwa voi Paulo-rehe hemimombeꞌukwe, heꞌi joa hese."
44,24,10,"Paulo omombeꞌu mburuvixagwasu-pe ojehegwigwa nheꞌẽHa upéi katu mburuvixagwasu opo-py omombeꞌu íxupe onheꞌẽ hagwã. Upe-ma ramo, Paulo heꞌi mburuvixagwasu-pe:—Judeu kwéry onhonheꞌẽ mbojevy jevy okwa-vy ramo, are-ma erembohory íxupe kwéry. Upéa-gwi iporã amombeꞌu-ta nde-vy xe rembiapokwe. Xejehegwigwa nheꞌẽ amombeꞌu-ta nde-vy. —Ojapo doze áry mante xe aha hagwe Jerusalém tetã-my, heꞌi. —Upe-py aha amboete-vy Nhandejáry-pe. Oĩ xe rexahare. Ereikwaa porãse ramo, omombeꞌu vaꞌerã nde-vy xe rexa ramo."
44,24,12,"Avave-pe nanheꞌẽ mbojevy jevýiry. Xe rexa eꞌỹ reheve xe mombeꞌu rei. Nambopoxýiry xe rapixa kwéry-pe. Xe rexa eꞌỹ reheve xe mombeꞌu rei judeu kwéry. Naxe rembiapo vaíry aiko-vy Nhandejáry róga kakwaa-py. Ojeporahéi haty haty-rupi, upe tetã-rupi ave naxe rembiapo vaíry aiko-vy."
44,24,13,Ãy katu ndaipóri a-py xe rexahare eremonheꞌẽ hagwã ereikwaa porãve hagwã hemimombeꞌu kwéry.
44,24,14,"Ha peteĩ vaꞌe hemimombeꞌu ndaijapúi vaꞌe. “Hesu rape Paulo oipyhy voi” heꞌi xe-rehe, heꞌi omombeꞌu-vy. —Xe ko amboete aiko-vy vaꞌe voíte Nhandejáry-pe, ore ramói Járy vaꞌe. Ha judeu kwéry heꞌi moꞌã xe-rehe: “Hesu rape oipyhy ramo Paulo, ndoikovéi Nhandejáry reko-rupi. Ojere-ma íxugwi” heꞌi moꞌã xe-rehe hikwái, heꞌi omombeꞌu-vy. —Ha ndahaꞌéi upéixa. Amboete aiko-vy vaꞌe Nhandejáry-pe. Hesu nheꞌẽ ahendu ramo, amboete aiko-vy Nhandejáry-pe. Haꞌe kwéry-rami ave xe arovia Moisés ohai vaꞌekwe kwatia-rehe gwive. Nhandejáry nheꞌẽ-py omombeꞌu vaꞌety ohai vaꞌekwe kwatia-rehe ave arovía voi. Haꞌe kwéry-rami ajerovia Nhandejáry-rehe. Upe omoingove jevy vaꞌerã-rehe ajerovia. Entéro omano vaꞌekwe gwive omoingove jevy vaꞌerã. Hekoha porã vaꞌe gwive, hekoha vai vaꞌe gwive ave opuꞌã jevy vaꞌerã. Upéa nheꞌẽ xe arovia. Upéa nheꞌẽ haꞌe kwéry ogwerovia ave. Xe rekoha oikwaa porã Nhandejáry. Hesa-gwi nokanhýi mbaꞌeve. Teko rei-rupi aiko ramo xe rexa ave. Upéa-gwi ndajejavyséiry. Xe pyꞌa potĩ porãse meme voi aiko-vy, heꞌi."
44,24,17,—Are-ma aha vaꞌekwe mombyry. Ãy ae aju jevy ramo. Xe reꞌýi kwéry-pe agwahẽ aju-vy. Aru aju-vy iporiahu vaꞌe kwéry-pe ambojaꞌo jaꞌo vaꞌerã imeꞌẽ-vy pirapire. Nhandejáry-pe xe remimeꞌẽrã aru aju-vy ave.
44,24,18,"Upéa ameꞌẽ jave, Nhandejáry róga kakwaa-py xe topa hikwái. Anhemopotĩ Moisés remimombeꞌukwe-rupi aĩ-vy ramo xe topa. Xe topa ramo, ndaipóri ijaty vaꞌe. Onhombopoxy vaꞌe ndoikói ave. Ásia pygwa judeu vaꞌe mante xe topa vaꞌekwe. Maꞌerã ndoúi ne renda-py xe mombeꞌu hagwã? “Paulo hembiapo vai voi oiko-vy” heꞌi hagwã xe-rehe, ndoúiry nde ha-py. Maꞌerã ndoúi xe mombeꞌu porã hagwã nde-vy?"
44,24,21,"Anhemboꞌy jave hovagwy-py kwéry, mbaꞌeve ndajapóiry. A-rami ae voi anheꞌẽ hatã kuri: “Etería peẽ xe monheꞌẽ voi. Xe arovía voi jaikove jevymaha rehegwa nheꞌẽ. Omano vaꞌekwe oikove jevy vaꞌerã vaꞌe rehegwa nheꞌẽ xe arovia voi. Upéa-gwi xe monheꞌẽ etería” haꞌe xe monheꞌẽháry-pe, heꞌi mburuvixagwasu-pe Paulo onhemombeꞌu-vy."
44,24,22,"Mburuvixagwasu oheja preso Paulo-peHa mburuvixagwasu katu ohendu ramo inheꞌẽ, hembiapokwe-rehe mbaꞌeve ndeꞌíry íxupe. Hesu rape pyhyháry rekoha oikwaa porã vaꞌe. Upéi heꞌi:—Ãy ndaꞌe moꞌãiry ne rembiapokwe-rehe. Kóa ndahaꞌéi etería gwarã, heꞌi. —Koꞌẽ ramogwarã jaheja-ta nhane nheꞌẽrã. Ogwahẽ ou-vy ramo ae coronel Lísias haꞌe-ta ne rembiapokwe-rehe, heꞌi íxupe mburuvixagwasu."
44,24,23,"Upéi heꞌi capitão-me:—Emoĩ katu íxupe preso. Ani erereko asy teĩ íxupe, heꞌi. —Ogwahẽ ramo hemikotevẽ reruha, ani erejoko teĩ. “Egwahẽ katu” ere íxupe, heꞌi omanda-vy."
44,24,24,"Ndahetái áry rire, ogwahẽ jevy ou-vy mburuvixagwasu héry vaꞌe Félix hembireko ndive. Hembireko judeu kwéry vaꞌe héry Drusila. Ogwahẽ rire:—Eru xe ha-py tamonheꞌẽ Paulo aikwaa porã hagwã inheꞌẽ, heꞌi.Upéi ou ogwahẽ haꞌe-py. Omombeꞌu Hesu rehegwa nheꞌẽ. Hesu Cristo-rehe jajeroviaha vaꞌe rehegwa omombeꞌu: —Nhandejáry ko hekoha porã vaꞌe, heꞌi. —Nhane mbotavy eꞌỹ vaꞌe. Hekoha-rupi oipota jaiko. Oipota nhande puꞌaka nhandéjehe. Ivai vaꞌerã erejapo-ta ramo, ani ne manduꞌa ne rembiapo vairã-rehe. Ne rembiapo porãha-rehe ae katu ne manduꞌa. Ombopapa ramo, Nhandejáry ombojogweroaty vaꞌerã oha-py kente kwéry gwive omombeꞌu hagwã peteĩ teĩ-pe hembiapokwe. Hembiapo porã paraꞌe, hembiapo vai paraꞌe. Gwĩ hembiapo vai vaꞌe ombohasa asy vaꞌerã íxupe Nhandejáry, heꞌi onhemonheꞌẽ-vy mburuvixagwasu-pe.Ohendu ramo inheꞌẽ, onhemondýi tee-ma:—Ãy tereho katu, heꞌi. —Koꞌẽ ramo, koꞌẽ mbue ramo ija ramo, orombovia uka-ta ereju jevy hagwã nhanhomongeta hagwã, heꞌi íxupe mburuvixagwasu."
44,24,26,Ha ipyꞌa-py katu oipota Paulo omeꞌẽ gwepy opoi hagwã íxugwi. Upéa-gwi ogweruruka ruka onhomongeta jevy hagwã.
44,24,27,"Ha upéi katu mokõi roꞌy rire onhehekoviarõ mburuvixagwasu. Ogwahẽ mburuvixagwasu pyahu héry vaꞌe Pórcio Festo. Ha Félix osẽ oho. Oho ramo, oheja preso Paulo-pe. Judeu kwéry-pe ombovyꞌase voi. Oipota-gwi imanduꞌa porã hese, ohejave joty íxupe preso."
44,25,1,"“Aipota xe monheꞌẽ mburuvixagwasu César” heꞌi PauloHa upéi katu Festo mburuvixagwasu pyahu vaꞌe, ogwahẽ ou-vy Cesaréia tetã-my. Upe-py oiko mburuvixagwasu ramo. Mbohapy áry rire upe-gwi oho. Ogwahẽ oho-vy Jerusalém tetã-my."
44,25,2,Upe-py ogwahẽ ramo ou henda-py paꞌi ruvixa kwéry judeu ruvixa kwéry ave. Omombeꞌu íxupe Paulo rehegwa nheꞌẽ. Upéi heꞌi íxupe hikwái:
44,25,3,"—Oroipota eterei ou Paulo koꞌa-py. Ne nheꞌẽ-rupi tou katu Paulo ore mbovyꞌa hagwã, heꞌi mburuvixagwasu-pe.Ha ojukase moꞌã Paulo-pe judeu kwéry: “Ou ramo koꞌa-py, nhahaꞌarõ nhemi katu Paulo tape-rehe jajuka hagwã” heꞌi ojóupe raꞌe hese hikwái."
44,25,4,"Ha mburuvixagwasu ndojohu porãi inheꞌẽ:—Paulo onhemoĩ preso oĩ-vy Cesaréia-py. Aha-ta upe-py, heꞌi. —Koꞌẽ mbue ramo xe aha-ta upe-py, heꞌi. —Upéixa ramo toho ave xe ndive pende ruvixa kwéry. Oĩ ramo Paulo rembiapo vaikwe, tomombeꞌu katu xe-vy upe-py, heꞌi judeu kwéry-pe."
44,25,6,"Upéi opyta indive kwéry peteĩ semana, mokõi semanarãgwe-rupi. Upe rire oho jevy Cesaréia tetã-my. Ikoꞌẽ-my oho ojogweroaty haty-py. Mburuvixa gwapy haty-py ogwapy. Heꞌi ogweru hagwã Paulo-pe."
44,25,7,"Ou ramo, onhemboꞌy ijere-rehe judeu kwéry Jerusalém-gwi ou vaꞌekwe. Omombeꞌu hagwã hembiapokwe onhemboꞌy. Heta oĩ hembiapo vaikwe mombeꞌuha ha hexahare katu ndogwerúi."
44,25,8,"Omombeꞌupa rire hesegwa, Paulo omombeꞌu ave ojehegwigwa:—Judeu kwéry reko-rupi aiko joty. Nhandejáry róga kakwaa namongyꞌái joty. Mburuvixagwasu César nheꞌẽ-rupi aiko joty ave, heꞌi ojehegwa omombeꞌu-vy."
44,25,9,"Ha upéi katu oporandu íxupe mburuvixagwasu Festo:—Nderehoséi tipo Jerusalém-my xe oromonheꞌẽ hagwã. Upe-py oromonheꞌẽ-ta nde-rehe heꞌi vaꞌekwe-rehe, heꞌi íxupe.Upe vaꞌe heꞌi ombovyꞌa hagwã moꞌã judeu kwéry-pe."
44,25,10,"Ha Paulo katu heꞌi:—Ndaha moꞌãi, heꞌi. —Iporã katu xe monheꞌẽ a-py. A-py César rembigwái omonheꞌẽ haty-py. Iporã katu xe monheꞌẽ a-py voi ave, heꞌi. —Ha judeu kwéry-pe naxe rembiapo vaíry. Upéa ereikwaa voi. Hembiapo vai vaꞌe jajuka vaꞌe. Upéixa ramo xe rembiapo vai ramo, iporã ave hembiapo vai vaꞌe-rami xe juka, heꞌi. —Ha xe rembiapo vai eꞌỹ ramo katu, avave ndikatúi xe meꞌẽ judeu kwéry-pe, heꞌi. —Aipota xe monheꞌẽ mburuvixagwasu César, heꞌi mburuvixa Festo-pe."
44,25,12,"Upe ramo mburuvixa onhomongeta oirũ ndive oikwaa hagwã hembiaporã. Oikwaa ramo, heꞌi:—“Aipota xe monheꞌẽ mburuvixagwasu César” ere kuri xe-vy. Néi, oromondo-ta César renda-py, heꞌi íxupe mburuvixa."
44,25,13,"Mburuvixagwasu Agripa ohenduse Paulo nheꞌẽUpe rire ndahetái áry rire outro mburuvixagwasu héry vaꞌe Agripa ogwahẽ ou-vy Cesaréia tetã-my. Indive ou ave heindýry héry vaꞌe Berenice. Ou ohexa mburuvixa Festo-pe. Ogwahẽ ramo vaꞌe-pe ohexa. Upe-py opyta are. Upéa-gwi omombeꞌu íxupe Paulo rehegwa nheꞌẽ:—A-py oĩ kwimbaꞌe ojeheja vaꞌekwe preso, heꞌi. —Osẽ ramo Félix oheja íxupe vaꞌekwe preso."
44,25,15,"Xe aime ramo Jerusalém-my ou xe renda-py paꞌi ruvixa kwéry, judeu ruvixa kwéry ave. Ou omombeꞌu hesegwa: “Ejuka katu íxupe” heꞌi xe-vy."
44,25,16,"—Upe ramo haꞌe judeu kwéry-pe: “Ore katu romano kwéry vaꞌe a-rami ndorojapóiry vaꞌe voi. Onhombováke eꞌỹ reheve hembiapokwe mombeꞌuha ndive, avave-pe ndorogwerekói vaꞌe katu ore orojuka hagwã-rami voi. Oromonheꞌẽ eꞌỹ reheve, omombeꞌu eꞌỹ reheve ojehegwa nheꞌẽ, ndorojukáiry. Oroikwaa porã hembiapokwe rire ae, hembiapo vai tee rei ramo ae, orojuka vaꞌerã” haꞌe judeu kwéry-pe, heꞌi omombeꞌu-vy."
44,25,17,—Ha upéi katu koꞌa-py onhomboaty hikwái. Upéa-gwi koꞌẽmba-ma ramo pyaꞌe agwapy mburuvixa gwapy haty-py. Preso onhemoingo vaꞌe haꞌe-ma ogweru hagwã. Xe nheꞌẽ-py ou. Upéi onhemboꞌy hikwái hembiapokwe mombeꞌuharã: “Paulo ko hembiapo vai eterei raꞌe” heꞌi moꞌã hese. Ha haꞌe katu nahembiapo vaíry raꞌe.
44,25,19,"Ha gwĩ judeu kwéry ndojohu porãi raꞌe inheꞌẽ: “Paulo ko omombeꞌu ramo nhane ramói nheꞌẽgwe, nomombeꞌu porãi myamyrĩ Moisés omombeꞌu hagwe-rami” heꞌi hese. Ha Paulo ohendu ramo inheꞌẽ: “Ndahaꞌéiry upéixa” heꞌi hese hikwái. Ha haꞌe kwéry ndojohu porãi raꞌe ave Hesu rehegwa nheꞌẽ hikwái. “Hesu ko omano vaꞌekwe” heꞌi judeu kwéry. Ha Paulo katu heꞌi: “Hesu oikove jevy-ma” heꞌi. Upéixa onhonheꞌẽ mbojevy jevy ramo, ndikatuvéi ombohory onhonheꞌẽ."
44,25,20,"—Upéixa onheꞌẽ ramo hikwái, ndaikwaavéi-ma xe nheꞌẽrã haꞌe vaꞌerã íxupe kwéry. Upéa-gwi: “Nderehoséi Jerusalém-my?” haꞌe aporandu-vy íxupe. “Upe-py hemimombeꞌukwe-rehe aporandu-ta nde-vy” haꞌe íxupe."
44,25,21,"“Ndahaséi” heꞌi xe-vy. “Ndaha moꞌãi upe-py” heꞌi. “A-py apyta-ta vyteri preso. Enhangareko katu xe-rehe a-py. Mburuvixagwasu héry vaꞌe César ndive anheꞌẽse. Aipota xe monheꞌẽ César. Ahaꞌarõ-ta íxupe xe monheꞌẽ hagwã” heꞌi xe-vy. Upéixa ramo ahaꞌarõ herahaharã araha uka hagwã César renda-py: “Epyta vyteri preso” haꞌe íxupe. “Ogwahẽ ramo nde rerahaharã, oromondo-ta” haꞌe íxupe, heꞌi Agripa-pe mburuvixa Festo."
44,25,22,"Ha upéi katu Agripa ohenduse Paulo nheꞌẽ:—Ahenduse inheꞌẽ, heꞌi Festo-pe.—Néi, koꞌẽ ramo erehendu-ta, heꞌi íxupe."
44,25,23,"Mburuvixagwasu Festo heꞌi ogwenogwahẽ hagwã heru-vy PauloHa upéi katu koꞌẽmba-ma ramo ogwahẽ jevy ou-vy Agripa heindýry ndive. Hemimonde porã reheve, gwembigwái kwéry paꞌũ-my ogwahẽ ou-vy. Oike ojogweroaty haty vaꞌe koty-py coronel kwéry ndive. Upe tetã mygwa ruvixa ndive ave oike. Upe ramo Festo heꞌi ogwenogwahẽ hagwã heru-vy Paulo. Inheꞌẽ-py ogwahẽ ou-vy."
44,25,24,"Upe-ma ramo heꞌi Festo mburuvixa Agripa-pe:—Erepara katu ko ou vaꞌe-rehe, heꞌi. —Peẽ pegwahẽ ramo vaꞌe pehexa katu ave. Ko kwimbaꞌe-rehe judeu kwéry ou meme vaꞌe xe-vy inheꞌẽgwe apo-vy. Ojerure rure vaꞌe xe-vy ajuka hagwã íxupe. “Naiporãi oikove joty” heꞌi xe-vy hatã hatã onheꞌẽ-vy enterovéa judeu kwéry vaꞌe gwive, Jerusalém pygwa, a pygwa ave."
44,25,25,"—Ha ndikatúiry xe ajuka rei íxupe. Ndajohúi hembiapo vaikwe. Ndajohúiry-gwi hembiapo vaikwe, ndikatúi ajuka rei íxupe, heꞌi. —Upéixa ramo: “Xe aipota xe monheꞌẽ mburuvixagwasu César” heꞌi ramo xe-vy, “Néi, oromondo-ta” haꞌe íxupe, heꞌi omombeꞌu-vy."
44,25,26," —Ha ndaipóri xe amoĩ vaꞌerã kwatia-rehe hembiapokwe. Ndajohúiry voi hembiapo vaikwe. “Naiporãi nhamondo César renda-py preso oĩ vaꞌe nhamoĩ eꞌỹ reheve kwatia-rehe hembiapo vaikwe” haꞌe xejéupe. Upéa-gwi aruruka kuri nde rovagwy-py, Agripa. Pene renonde-py ave aruruka nhamonheꞌẽ ranhe hagwã íxupe, heꞌi. —Upe rire, nhaporandu rire ae, jareko-ma vaꞌerã kwatia-rehe nhamoĩ vaꞌerã, heꞌi íxupe kwéry Festo. Series, "
44,26,1,"“Amombeꞌu-ta xejehegwigwa nheꞌẽ” heꞌi Paulo Agripa-peHa upéi katu heꞌi Paulo-pe mburuvixagwasu héry vaꞌe Agripa:—Ãy eremombeꞌuse ramo, emombeꞌu katu ore-vy ndejehegwigwa nheꞌẽ, heꞌi íxupe.Aipo heꞌi-ma ramo, omopuꞌã Paulo opo íxupe omboete-vy omombeꞌu hagwã. Noꞌã-rami heꞌi haꞌe omombeꞌu-vy:"
44,26,2,"—Xe avyꞌa aiko-vy, xe ruvixa Agripa. Heta omombeꞌu mbeꞌu moꞌã xe rehegwa nheꞌẽ judeu kwéry. Xe renohẽ vaise moꞌã xe-rehe ijapu-gwi. Ha etería nde xe monheꞌẽ-ta. Amombeꞌu-ta xejehegwigwa nheꞌẽ, heꞌi. —Xe monheꞌẽ ramo, ereikwaa porã-ta xe-rehe ijapu reiha. Upéa-gwi xe avyꞌa. Ha nde ereikwaa porã katu judeu kwéry rekoha gwive. Ndorogweroviái oronhonheꞌẽha ereikwaa porã ave. Upe vaꞌe nheꞌẽ ereikwaa porã-gwi xe avyꞌa. Ajerure nde-vy erejeapysaka porã hagwã xe nheꞌẽ-rehe, heꞌi mburuvixagwasu-pe."
44,26,4,"—Xe mitã ramogware ãy peve xe rekokwe oikwaa porãmba judeu kwéry gwive. Ni peteĩ ndoikwaa eꞌỹiry. Xe mitã ramo aiko vaꞌekwe xe reꞌýi kwéry paꞌũ-rupi. Upe-py Jerusalém-my aiko ave vaꞌekwe. Nhandejáry heꞌi vaꞌekwe gwive ahendu porãmba vaꞌekwe voi. Ndaipóri mbaꞌe okanhy vaꞌe xéhegwi. Fariseu kwéry ohendu porãve vaꞌe outro judeu kwéry-gwi. Fariseu-rami aiko vaꞌekwe. Ahendupa porã ete. Are gware-ma voi oikwaa judeu kwéry xe rekokwe. “Upéixa voi Paulo rekoha” heꞌise ramo, heꞌi arã xe-rehe."
44,26,6,"—Yma ete-ma ore ramói kwéry-pe heꞌi vaꞌekwe Nhandejáry: “Oikove jevy vaꞌerã omano vaꞌekwe gwive” heꞌi. Upéa heꞌi vaꞌekwe arovia voi aiko-vy. Ogwerovia ave ore reꞌýi kwéry gwive peteĩ teĩ tetã-rupi oiko vaꞌe, doze tetã-rupi oiko vaꞌe. Áry ramo, pyhare ave omboete Nhandejáry-pe hikwái. Ohaꞌarõ arõ imboete-vy omoingove jevy hagwã Nhandejáry heꞌýi kwéry omano vaꞌekwe. Xe ahaꞌarõ ave oikove jevy hagwã. Upéixa ramo jepe: “Hembiapo vai voi Paulo” heꞌi joty moꞌã xe-rehe gwĩ judeu kwéry. Maꞌerã heꞌi joty upéixa xe-rehe hikwái? heꞌi mburuvixagwasu-pe."
44,26,8,—“Nhandejáry nomoingove kwaái omano vaꞌekwe” maꞌerã peje Nhandejáry-rehe upéixa? heꞌi upe pygwa-pe.
44,26,9,"Upéi heꞌi jevy mburuvixagwasu-pe:—Yma vaꞌekwe heta xe ambohasa asy Hesu Nazaré pygwa réry-py oiko vaꞌe-pe. Heta nipo areko asy raꞌe íxupe kwéry. Iporã moꞌã xejéupe, heꞌi. —Jerusalém tetã mygwa ambohasa asy voi vaꞌekwe. Paꞌi ruvixa kwéry nheꞌẽ-py heta amoĩ preso vaꞌekwe gwĩ Hesu reꞌýi kwéry-pe. Upe rire ojuka-ta ramo, arovyꞌa vaꞌekwe. Ajohu porã-gwi: “Tojuka katu” haꞌe vaꞌekwe."
44,26,11,"Areko asy asy vaꞌekwe íxupe kwéry. Ojeporahéi haty haty-rupi amoingo asy vaꞌekwe íxupe kwéry. Xe puꞌaka hese areko asy-vy ojererova hagwã moꞌã Hesu-gwi. Xe poxy eterei voi. Xe poxy-gwi aha vaꞌekwe ipiári. Mombyry outro tetã-my aha vaꞌekwe, heꞌi."
44,26,12,—Upéixa ramo agwata aha-vy Damasco tetã-my. Aha paꞌi ruvixa réry-py. Inheꞌẽ-rupi aha.
44,26,13,"Áry mbyte-py oĩ jave kwarahy, xe ruvixa, agwata aha-vy. Agwata ramo tape-rupi, ahexa-ma áry-gwi hendy vaꞌe, kwarahy rendy ramigwa. Hendy mbaraeteve vaꞌe kwarahy-gwi. Hendy xe-rehe, xendive ogwata vaꞌe-rehe ave hendy."
44,26,14,"Oroꞌapa-ma oroho-vy yvy-py. Upe-ma ramo ahendu onheꞌẽ vaꞌe. Hebreu nheꞌẽ-py onheꞌẽ: “Saulo, Saulo” heꞌi, “Maꞌerã xe mbohasa asy?” heꞌi onheꞌẽ-py. “Gwéi opy voi ramo, ogwerokwa ojekutu ave. Gwéi-rami erereko asy nde rekove. Maꞌerã po nde erereko asy nde rekove? Nde poxy ramo xe-rehe, nde rekove ae erereko asy” heꞌi xe-vy onheꞌẽ vaꞌe, heꞌi omombeꞌu-vy."
44,26,15,"—“Kivaꞌe nde, xe Járy” aporandu íxupe. “Xe ko Hesu” heꞌi xe-vy. “Xe ko nde aꞌeꞌỹha ave xe. Xe rereko asy vaꞌe ave nde."
44,26,16,"Ha epuꞌã katu, enhemboꞌy jevy. Ánga ete ajehexa uka-ma nde-vy oromoĩ hagwã xe pytygwõharã. Aipota eremombeꞌu mbeꞌu xe-rehe erehexa vaꞌe. Ajehexa uka jevy ramo nde-vy, erehexa vaꞌerã aipota eremombeꞌu mbeꞌu."
44,26,17,"Ororesende-ta heru-vy judeu kwéry-gwi. Ipo-gwi kwéry oroipeꞌa-ta heru-vy. Judeu eꞌỹ vaꞌe ave ororesende-ta ave íxugwi kwéry. Oromondo-ta judeu eꞌỹ vaꞌe kwéry-pe. Oromondo-ta xe rehegwa nheꞌẽ eremombeꞌu mbeꞌu hagwã hiꞌarandu porã hagwã. Pytũ-my rei oiko vaꞌe-pe oromondo-ta arakatu-py eremoingo hagwã. Oromondo-ta ereipeꞌa hagwã heru-vy anháy ruvixa Satanás-gwi, Nhandejáry ndive oiko porã-ma hagwã. Oromondo-ta ave xe-rehe ojerovia hagwã, omboyke hagwã Nhandejáry íxugwi kwéry hembiapo vaikwe, ipyꞌa omopotĩ hagwã, xe irũ gwéry-pe omoirũ-ma hagwã oromondo-ta” heꞌi xe-vy Hesu ojehexa uka-vy, heꞌi omombeꞌu-vy. "
44,26,19,"—Upéa nheꞌẽ xe ahendu voi, xe ruvixa Agripa, heꞌi Paulo íxupe. —Xe moĩ inheꞌẽ mombeꞌuha ramo, ahendu voi inheꞌẽ. Amombeꞌu ranhe Damasco tetã mygwa-pe Nhandejáry nheꞌẽ. Upe rire ae amombeꞌu mbeꞌu Jerusalém tetã mygwa-pe. Judéia yvy rupigwa-pe gwive ave amombeꞌu mbeꞌu imosarambi-vy Nhandejáry nheꞌẽ. Amombeꞌu ave judeu eꞌỹ vaꞌe-pe: “Perova katu pende rekoha. Pejere katu Nhandejáry ha-koty ojehexa porã hagwã pene rembiapo porãha” haꞌe imombeꞌu-vy judeu eꞌỹ vaꞌe-pe. "
44,26,21,"—Ha judeu kwéry katu xe juka-ta moꞌã ramo, xe pyhy. Xe aime ramo Nhandejáry róga kakwaa-py, xe pyhy. Judeu eꞌỹ vaꞌe-pe amombeꞌu-gwi, xe pyhy hikwái."
44,26,22,"Are-ma ãy ete peve xe pytygwõ tygwõ Nhandejáry. Upéa-gwi koꞌa-py anhemboꞌy imombeꞌu-vy. Mburuvixa-pe, mburuvixa eꞌỹ vaꞌe-pe gwive amombeꞌu mbeꞌu. Moisés heꞌi vaꞌekwe oiko hagwã xe amombeꞌu vaꞌe. Nhandejáry nheꞌẽ-py omombeꞌu vaꞌety heꞌi vaꞌekwe oiko hagwã xe amombeꞌu vaꞌe ave. Nanheꞌẽ pyahúiry amombeꞌu. Yma gware nheꞌẽ mante amombeꞌu. Yma gware nheꞌẽ noꞌã-rami: “Ohasa asy vaꞌerã Cristo, Nhandejáry rembiporavo vaꞌe. Upe rire haꞌe katu ranhe oikove jevy vaꞌerã. Upéa-gwi haꞌe ranhe omombeꞌu vaꞌerã arandu judeu kwéry-pe, judeu eꞌỹ vaꞌe-pe ave oikwaa hagwã omano vaꞌekwe oikove jevymaha” heꞌi. Upéixa voi heꞌi vaꞌekwe yma gware nheꞌẽ, heꞌi mburuvixagwasu-pe Paulo imombeꞌu-vy. "
44,26,24,"Upéixa voi omombeꞌu ojehegwa nheꞌẽ. Omombeꞌu jave upéixa, Festo onheꞌẽ hatã íxupe:—Nde tavy raꞌe, Paulo, heꞌi. —Heta eterei eremonheꞌẽ-gwi kwatia, nde tavy-ma raꞌe, heꞌi moꞌã íxupe."
44,26,25,"Haꞌe katu heꞌi:—Naháni, naxe tavýi voi katu, xe ruvixa Festo, heꞌi joty Paulo. —Anhetegwa meme amombeꞌu."
44,26,26,"Upéi heꞌi jevy mburuvixagwasu Agripa-pe:—Ko vaꞌe rehegwa Hesu rehegwa ereikwaa porã voi, xe ruvixa Agripa. Oiko ramo, nokanhỹiry ndéhegwi ni peteĩ raꞌe. Erehendupa voi raꞌe, heꞌi. —Nanhemíry-py oiko vaꞌekwe. Ereikwaapa voi nipo raꞌe. Upéa-gwi natĩry voi, heꞌi. —Anhembopyꞌagwasu anheꞌẽ hagwã nde-vy, xe ruvixa."
44,26,27,"Maꞌerã ndereroviái Nhandejáry nheꞌẽ kwatia-rehe oĩ vaꞌe? Ererovia nipo raꞌe. Aikwaa voi ereroviaha, heꞌi mburuvixagwasu-pe."
44,26,28,"Upe-ma ramo heꞌi íxupe:—Ereipota pyaꞌe xe aiko Hesu reroviaha ramo. Ha ndaiko pyaꞌe moꞌãi, heꞌi."
44,26,29,"Upe ramo heꞌi mburuvixagwasu-pe:—Ãy erepytase ramo Hesu reroviaha vaꞌe ramo, iporã. Are rire erepytase ramo, iporã ave vaꞌerã. Tane mbojerovia katu ójehe Nhandejáry xe-rami ave, heꞌi. —Etería xe rendu vaꞌe gwive tombojeroviapa katu ójehe Nhandejáry. Aipota erejerovia xe-rami ha ndaipotái erepyta ipokwaha reheve opyta vaꞌe-rami, heꞌi Paulo mburuvixagwasu-pe."
44,26,30,"“Naiporãi nhamoĩ preso” heꞌi Paulo-reheUpe ramo mburuvixagwasu opuꞌã onhemboꞌy. Opuꞌã ave heindýry. Opuꞌã ave Festo. Indive ogwapy vaꞌe opuꞌã ave. Oho haꞌe anho oĩ ha-py onhomongeta-vy:—Ko kwimbaꞌe nahembiapo vaíry vaꞌe nipo raꞌe. Naiporãi nhamoĩ preso, naiporãi jajuka ave íxupe, heꞌi ojóupe."
44,26,32,"Upéi mburuvixagwasu heꞌi Festo-pe:—“Aipota xe monheꞌẽ César” heꞌi kuri nde-vy Paulo. Upe vaꞌe ndeꞌíry ramo raꞌe, jaheja arã íxupe toho raꞌe. Japoi jevy arã raꞌe íxugwi, heꞌi Festo-pe mburuvixagwasu."
44,27,1,"Paulo oho y-rupi ogwahẽ hagwã Roma tetã-my hikwáiUpe rire heꞌi mburuvixa kwéry:—Jaha nhamondo íxupe Itália yvy-py, heꞌi Paulo-rehe.Upe-ma ramo omeꞌẽ capitão-pe héry vaꞌe Júlio mburuvixagwasu rembigwái vaꞌe, onhangareko hagwã hese. Oĩ vaꞌe preso vaꞌe ave oho hendive. Xe aha ave hendive. Upéixa ramo oronhemboyru oroho-vy kanoagwasu-py. Adramítio tetã mygwa-py oronhemboyru oroho-vy. Upe kanóa oho-tama Ásia yvy retã retã-rupi. Ore moirũ ave Tessalônica tetã mygwa, héry vaꞌe Aristarco, Macedônia yvy pygwa vaꞌe. Ha upéi katu oroho-ma y-rupi. Ndorohói y mbyte-rupi. Hembeꞌy-rupi ae orohasa oroho-vy."
44,27,3,"Ikoꞌẽ-my orogwahẽ oroho-vy Sidon tetã-my. Orogwahẽ rire, heꞌi Paulo-pe ore capitão:—Tereho katu erehexa hagwã ne irũgwe-pe. Tomeꞌẽ nde-vy ne remiꞌurã, heꞌi íxupe ore capitão ogwereko porã hagwã.Upéa-gwi oho ohexa oirũgwe-pe."
44,27,4,"Upe rire orohasa jevy oroho-vy y-rupi. Henonde-gwi ou ramo yvytu, ojejapi japi kanoagwasu-rehe y. Upéa-gwi orogweroajere ykõi yvytu ete eꞌỹ ha-rupi oroho. Upe vaꞌe ykõi héry Chipre. Upe rire orohasa meme oroho-vy Cilícia yvy, Panfília yvy ave orohasa. Upe rire orogwahẽ oroho-vy Mirra tetã-my, Lícia yvy pygwa."
44,27,6,"Upe-py ore capitão otopa kanoagwasu mombyry oho vaꞌety, Alexandria tetã mygwa, Itália yvy-py oho vaꞌerã. Upéixa ramo ore rerova upéa kanóa-py. Orosẽmba ore ryru-gwi orova hagwã upéa kanóa-py."
44,27,7,Upe rire oroho jevy y-rupi. Ndaheta áry jepéi mbegwe oroho. Hasy-py orogwahẽ Cnido rovái. Norogwahẽ jepéi. Ndohejái orohove yvytu. Upéa-gwi ykõi orogweroajere oroho-vy. Yvytu ete eꞌỹ ha-rupi oroho. Upe vaꞌe ykõi héry Creta. Salmona ypy-rupi orohasa.
44,27,8,Hasy-py hembeꞌy reheve oroho. Mbegwe mbegwe oroho orogwahẽ tetã-my héry Kanóa Opyta Porã Haty-py. Upe-gwi hiꞌagwĩ-ma oĩ tetã héry vaꞌe Laséia.
44,27,9,Upéixa ramo ore are-ma orogwahẽ hagwã upe-py. Nomeꞌẽi orohove hagwã. Judeu kwéry aretegwasu ohasa-ma. Upéa jasy-rehe ama yvytu reheve. Upéa-gwi ore mytuꞌeꞌỹ orohove hagwã. Heꞌi Paulo:
44,27,10,"—Anive ereho teĩ, xe irũ. Erehove joty ramo, ojehu vaꞌerã nhande-vy mbaꞌe. Onhehundi vaꞌerã voi randai kanóa. Hye py pygwa ave onhehundipa-ta randai ave. Nhanheapymi-ta randai ko nhande ave, heꞌi Paulo capitão-pe hendivegwa-pe ave."
44,27,11,"Ha ore capitão katu nohendúi inheꞌẽ. “Jahave katu” heꞌi ramo kanóa ombogwataha kanóa járy ave, ohendu upe mokõi vaꞌe nheꞌẽ. Ha Paulo nheꞌẽ katu nohendúi. Ha heꞌi hetave ohoseve vaꞌe:—A-py nomeꞌẽi japyta are, heꞌi. —Ama yvytu reheve eterei, heꞌi. —Jaha vyteve y-rupi ikatu hagwãixa jatopa yvytu eꞌỹ ha-py, japyta are hagwã upe-py, roꞌy jave japyta hagwã. Oiméne nhagwahẽ-tama Fenice tetã-my, kanóa opyta porã haty-py, Creta yvy pygwa. Upe-py ojapyraha yvytu. Ndoꞌái hese. Kwarahy resẽ gwigwa ndoꞌái yvytu, heꞌi hetave ohoseve vaꞌe."
44,27,13,"Ha upéi katu yryete-gwi ou vaꞌe yvytu. Yvytu porã ha-rupi rei nahatã etéi yvytu. Mbegwe nunga yvytu oĩ:—Omeꞌẽ-ma jaha vyteri, heꞌi ojóupe hikwái.Upéixa ramo omboyru jevy heraha-vy inhapytĩha kanóa-py oroho jevy hagwã y-rupi. Hembeꞌy-rehe ete orohasa oroho-vy. Ykõi rembeꞌy-rehe ete oroho. Ndoroho mombyrýi vyteri. Upe-ma ramo ou yvytugwasu. Kanóa-rehe ojejapi. Yvy ete-gwi ou vaꞌe yvytu. Upe yvytugwasu héry Nordeste."
44,27,15,Ha kanóa ndogwatavéi-ma henonde-gwi ou-gwi yvytu. Upéa-gwi orogwerova yvytu rupive oho hagwã kanóa.
44,27,16,"Oripara ore ryru ykõiꞌi yke-rehe. Upe-py ojapyraha yvytu ore ári-rupi. Ykõi héry Clauda. Orohasa jave kanoagwasu ári orohupi kanoaꞌi. Hasy-py orohupi. Upéi gwĩ imbogwataha kwéry omoĩ igwy-rupi ojokwa hagwã. Pono ojepeꞌa yvyra, kanóa rehegwa, omoĩ. Ikyhyje ave itaypa-gwi. Ikyhyje ojeka ramogwarã ikanóa itaypa-rupi. Itaypa héry Sirte. Upéa-gwi ombogwejypa lóna. Lóna kanóa rerahaha oipeꞌa kanóa ári-gwi."
44,27,18,Yvytugwasu ramo omoapỹ apỹ kanóa-pe. Upéa-gwi ikoꞌẽ-my omombo y-py omboyru vaꞌekwe ivevuive hagwã kanóa. Koꞌẽ koꞌẽmba omombo. Omombo ranhe y-py omboyru vaꞌekwe. Ikoꞌẽ-my oipyhy opo-py omombo jevy hagwã y-py kanoagwasu rehegwa.
44,27,20,"Ou ramo marány yvytugwasu reheve, ndopái yvytugwasu. Are ndojekwaa voíry kwarahy jasytata ave. Upéixa ramo:—Ndaiporivéi-ma nhane resendeharã, heꞌi joa ojóupe."
44,27,21,"Are-ma ndokaruvéi ave. Upe-ma ramo oho Paulo kanóa pygwa oĩ ha-py. Heꞌi íxupe kwéry:—Maꞌerã nerehendúi raꞌe xe nheꞌẽ, xe irũ kwéry? heꞌi. —Maꞌerã peju joty kwehe raꞌe Creta ykõi-gwi? Ndapejúi ramo ndojehúiry arã nhande-vy mbaꞌe, heꞌi. —Nanhamombo reíry arã raꞌe nhamboyru vaꞌekwe, heꞌi íxupe kwéry."
44,27,22,"Aỹ penhembopyꞌagwapy joa katu. Ojere-ta kanoagwasu. Ha nhande kwéry katu ni peteĩ nanhanheapymi moꞌãiry, heꞌi."
44,27,23,Ko pyhare xe yke-rehe onhemboꞌy-ma kuri Tupã Nhandejáry rembigwái. Tupã Nhandejáry xe Járy voi.
44,27,24,"Amboete íxupe vaꞌety. “Ani ne mytuꞌeꞌỹ, Paulo” heꞌi xe-vy. “Nerenheapymi moꞌãi. Eregwahẽ-ta yvy ete-py erenhemboꞌy hagwã César rovagwy-py. Ha ne ndive oho vaꞌe gwive katu aresendepa-ta ave” heꞌi kuri xe-vy, heꞌi omombeꞌu-vy."
44,27,25,"—Upéixa ramo penhembopyꞌagwapy katu peẽ, xe irũ kwéry, heꞌi Paulo. —Haꞌe heꞌi ha-rami oiko-ta. Xe arovía oikotaha heꞌi ha-rami. Ha omoanha-ta kanoagwasu nhande reheve yvytugwasu. Peteĩ ykõi-koty omoanha-ta imondo-vy, heꞌi kanóa pygwa-pe gwive Paulo."
44,27,27,"Ha upéi katu oho rei kanóa. Ojererosyry uka oiko-vy y-pe. Ygwasu héry Ádria. Mokõi semana rire, pyhare mbyte-py, ojererosyry uka ramo:—Nhagwahẽ-tama paraꞌe yvy ete-py, heꞌi ojóupe imbogwataha kwéry."
44,27,28,"Upéa-gwi oikutu y rye py imbogwejy-vy oikwaa hagwã hypyha: Trinta e sete metro nipo raꞌe, heꞌi oikwaa ramo. Oho vyteve. Otantea jevy hypyha: Vinte e oito metro nipo raꞌe, heꞌi oikwaa jevy ramo."
44,27,29,"—Jaha vyteve ramo, oiméne ojejapi-ta ita-rehe kanóa, heꞌi ojóupe hikwái.Upéa-gwi kanóa revi-gwi omombo y-py imbogwejy-vy irundy kanóa mombytaha. Ohaꞌarõ oiko-vy koꞌẽ. Ojapura koꞌẽmba voi hagwã."
44,27,30,"Ha upéi katu imbogwataha kwéry okanhyse moꞌã kanoagwasu-gwi. Ombogwejy kanoaꞌi y-py:—Oromombo-ta itĩ-gwi kanóa mombytaha, heꞌi moꞌã."
44,27,31,"Okanhyse-vy ae raꞌe. Upe-ma ramo Paulo heꞌi ore capitão-pe, soldado kwéry-pe ave:—Ko vaꞌe ndopytái ramo kanoagwasu-py, nanhane resende moꞌãiry, heꞌi. —Nhamanomba-ta paraꞌe, heꞌi capitão-pe."
44,27,32,"Ohendu ramo inheꞌẽ, soldado kwéry omondohóy ikytĩ-vy opoi hagwã oho-vy y-rehe, ogwerosyry hagwã heraha-vy kanoaꞌi-pe y."
44,27,33,"Hembipe jave koꞌẽ, heꞌi íxupe kwéry Paulo:—Pekaru mani katu. Mokõi semana ne mytuꞌeꞌỹ reheve ereiko raꞌe, mbaꞌeve ereꞌu eꞌỹ reheve."
44,27,34,"Pekaru mani katu, pekaru mani katu, heꞌi. —Pekaru ramo, pene mbaraete jevy-ta. Ani erejapura teĩ, heꞌi. —Ni peteĩ vaꞌe-pe ndojehu moꞌãi mbaꞌeve nhande-vy, heꞌi íxupe kwéry Paulo."
44,27,35,Heꞌi rire oipyhy mbojape omboete Nhandejáry-pe. Enterove paꞌũ-my otima porã. Ombopóy-ma hiꞌu-vy.
44,27,36,"Ohexa okaru ramo ipyꞌagwapy-ma hikwái. Ipyꞌagwapypa rire, okaru ave. Ha ore kwéry, kanóa pygwa gwive ko duzentos e setenta e seis."
44,27,38,"Okaru porã rire, omombo y-py gwembyre kwéry trigo ombovevúi porãve hagwã kanoagwasu."
44,27,39,"Koꞌẽmba-ma ramo ndoikwaái yvy. Ohexa hembeꞌy-py yugwa porã. Upe-py ndaipoxýi y. Hembeꞌy-rehe oĩ yvykuꞌi morotĩ:—Jaha katu upe-py. Nhatantea. Jaha-ta paraꞌe upe-py, heꞌi ojóupe hikwái."
44,27,40,Upéa-rehe nomboyruvéi inhapytĩha. Oheja y-py oho-vy. Upéi ojora isã kanóa mbogwata porãha ojokwa vaꞌekwe. Upéi itĩ arigwa lóna omoĩ jevy yvyra-rehe kanóa tĩ ári yvytu omoanha hagwã heraha-vy yvy ete-py. Ha ogweraha itaypa-rupi kanóa-pe yvytugwasu. Ndaysyry jojái-gwi itakuruvi ári oho opyta kanóa tĩ. Ndogwatavéi. Ha kanóa revi-rehe katu ojejapi japi y. Upéixa ramo ojoka voi kanóa-pe y.Heꞌi soldado kwéry:
44,27,42,"—Preso oĩ vaꞌe gwive ranhe jajukapa, heꞌi. —Pono oꞌyta okanhy ojeꞌói-vy, heꞌi. —Okanhy eꞌỹ reheve jajuka mani, heꞌi ojóupe soldado kwéry."
44,27,43,"Ha ore capitão ndohejái ojuka. Oresendese íxupe, Paulo-pe. Upéa-gwi ndohejái ojuka. Heꞌi ore capitão:—Pepo ranhe katu y-py. Heꞌyta ranhe katu eresẽ hagwã yvy ete-py, heꞌi oꞌyta kwaa vaꞌe-pe."
44,27,44,"Ha oꞌyta kwaa eꞌỹ vaꞌe-pe katu heꞌi:—Tapeho katu, heꞌi. —Ejepyhy katu yvyra ojeka vaꞌekwe-rehe ereho-vy eresẽ hagwã. Kanóa ojeka vaꞌekwe pehẽgwe-rehe ejepyhy ereho-vy, heꞌi íxupe kwéry.Ha upéixa ramo osẽ vaꞌekwe gwive yvy ete-py onheresendepa-ma voi hikwái."
44,28,1,"Paulo ogwahẽ oho-vy Malta ykõi-myOronheresendepa rire, omombeꞌu ore-vy ykõi réry. Malta héry."
44,28,2,"Upéi oky-ma. Ama ramo hoꞌysã eterei. Ha upe pygwa ore rereko porã-vy ou ohatapy ore-vy:—Pegwahẽ katu. Orohatapy-ta peẽ-my, heꞌi ore-vy."
44,28,3,Íxupe kwéry gwarã oho japeꞌa-rehe Paulo. Omboaty heru-vy omoĩ hagwã tata-py. Ijapeꞌa paꞌũ-my ou mbói. Omoĩ tata-py. “Syryry” heꞌi osẽ-vy mbói. Opo-ma ipo apy-rehe mbói. Osagwygwyu oĩ-vy ipo-rehe mbói.
44,28,4,"Ha upe pygwa ohexa ramo, heꞌi ojóupe:—Upe vaꞌe kwimbaꞌe oporojuka nipo arakaꞌe, heꞌi hese. —Ygwasu-gwi onheresende kuri. Ha mbói-gwi katu nonheresendevéi-ma. Tupã ojuka uka-tama mbói-py, heꞌi hese. —Hembiapo vai-gwi ndohejáiry oikove puku íxupe, heꞌi moꞌã hese hikwái. Haꞌe ae katu ojéhegwi ombovava rei heity-vy mbói tata-py. Mbaꞌeve ndojehúiry íxupe."
44,28,6,"Ha haꞌe kwéry katu ohexa katu katu íxupe: “Irurupa-ta ipo” heꞌi moꞌã ojéupe. “Hoꞌa-tama hetekwe” heꞌi moꞌã ojéupe. Ohexa katu katu are rire íxupe:—Mbaꞌeve teĩ ndojehúi raꞌe íxupe. Ndaipuꞌakái hese raꞌe mbói rãi. Tupã voi raꞌe upéa, heꞌi jevy moꞌã hese."
44,28,7,Pepete oĩ ykõi mygwa ruvixa yvy. Huvixa héry Públio. Upe vaꞌe ore rereko porã ore mogwahẽ-vy. Mbohapy áry ore mongaru porã ojave. Ha mburuvixa ru oime hasy. Nopuꞌãvéi voi. Gwupa-py voi oĩ. Gwye rasy-gwi heteraku. Ha Paulo oho ohexa hasy vaꞌe ha-py. Omondo mondo Nhandejáry-pe onheꞌẽ okwera hagwã. Upéi omoĩ hete ári opo ombogwera hasy vaꞌe-pe.
44,28,9,"Upéi ojekwaa-ma herakwã. Upéa-gwi ykõi mygwa, hasy vaꞌe gwive ou iha-py. Ha haꞌe ombogwerapa-ma."
44,28,10," Heta ore mboete ore rexakwaa kwaa rei-vy hikwái. Oroikotevẽ-ma ramo omeꞌẽ meꞌẽ ore-vy.Mbohapy jasy rire orohopa jevy-ta y-rupi. Oroho jevy-tama ramo, omboyru kanoagwasu ohekoviarõ vaꞌekwe-py ore rembiporurã vaꞌe gwive. Upe kanoagwasu opyta vaꞌekwe upe-py hoꞌa ramo roꞌy. Roꞌypa rire, ykõi-my orogwahẽ vaꞌekwe gwive orohopa jevy. Upe kanóa Alexandria tetã mygwa. Hiꞌári oĩ mokõi taꞌanga, tyvýry mokõi vaꞌe. Oroike jevy oroho-vy kanoagwasu-py. Series, "
44,28,12,Paulo ogwahẽ oho-vy Roma tetã-myOrogwahẽ oroho-vy outro tetã-my héry vaꞌe Siracusa. Upe-py oropyta mbohapy áry. Upe rire oroho jevy y-rupi.
44,28,13,Yry akwã akwã-rupi oroho. Orogwahẽ oroho-vy Régio tetã-my. Peteĩ áry-py ndaijerekwái yvytu. Ikoꞌẽ-my ore rapykwe-gwi ae ou yvytu. Ou-ma ramo yvytu katu oroho jevy-ma y-rupi. Ikoꞌẽ-my orogwahẽ oroho-vy outro tetã-my héry Potéoli. Upe-py orosẽmba kanóa-gwi orogwata oroho-vy yvy ete-rupi.
44,28,14,"Upe-py orojotopa Hesu nheꞌẽ renduha ndive.—Pepyta ranhe a-py, heꞌi ore-vy.Upéixa ramo peteĩ semana oroiko upe-py. Upe rire oroho jevy. Orogwata oroho-vy Roma tetã-koty. Ha Hesu nheꞌẽ renduha Roma pygwa vaꞌe ohendu-ma ramo ore rerakwã, ou ore rogwaitĩ. Ou voi ore rape raꞌarõha ore rogwaitĩ-vy. Oĩ ou vaꞌe ore rape raꞌarõha Praça de Ápio-py. Oĩ ave ou vaꞌe Três Vendas peve. Orohogwaitĩ-ma ore rape raꞌarõha-pe. Ha Paulo ohexa ramo:—Atima porã nde-vy, xe Járy, heꞌi imboete-vy. Ipyꞌagwapy jevy-ma."
44,28,16,Upe rire oroike oroho-vy Roma tetãgwasu-py. Upe-py preso rerekoha eꞌỹ-rami ogwereko Paulo-pe ore capitão. Oiko hóga pygwa-rami. Peteĩ soldado mante oiko hendive.
44,28,17,"Mbohapy áry rire, ombovia uka upe pygwa judeu ruvixa vaꞌe onhomboaty hagwã hese. Onhomboaty rire heꞌi íxupe kwéry:—Naxe rembiapo vaíry vaꞌekwe, xe reꞌýi kwéry, heꞌi Paulo. —Ndajapo vaíry vaꞌekwe nhande reꞌýi kwéry-rehe. Judeu amyrĩ reko-rupi aiko meme vaꞌekwe. Ndajapo vaíry jepe xe moĩ rei preso joty. Jerusalém tetã-my xe moĩ preso. Upe rire xe meꞌẽ vaꞌekwe romano kwéry-pe."
44,28,18,Ha romano kwéry xe monheꞌẽ rire hikwái: “Ndaipóri hembiapo vaikwe” heꞌi xe-rehe. “Upéixa ramo naiporãi jajuka íxupe. Japoi íxugwi toho” heꞌi xe-rehe hikwái.
44,28,19,"Ha judeu kwéry katu ndojohu porãi upe vaꞌe nheꞌẽ: “Ani erepoi íxugwi. Ejuka ranhe katu” heꞌi vaꞌekwe xe-rehe. Upéixa heꞌi-ma ramo, haꞌe-ma xe mburuvixa-pe: “Aipota xe monheꞌẽ mburuvixagwasu César” haꞌe mburuvixa-pe, heꞌi omombeꞌu-vy. —Ha namombeꞌu moꞌãi mburuvixagwasu-pe judeu kwéry hembiapo vaikwe. Xejehegwa mante amombeꞌu-ta, heꞌi. —Ha koꞌánga katu amombeꞌu-ta peẽ-my Nhandejáry nheꞌẽ. Yma vaꞌekwe nhane ramói kwéry-pe heꞌi vaꞌekwe Nhandejáry. “Oikove jevy vaꞌerã omano vaꞌekwe gwive” heꞌi vaꞌekwe, heꞌi. —Upéa heꞌi vaꞌekwe ogwerovia vaꞌekwe hikwái. Ha xe arovia ave. Upéa nheꞌẽ arovia-gwi, xe pokwaha-rehe xe rereko. Upéa-gwi xe apombovia uka kuri anhomongeta hagwã pene ndive, heꞌi ou vaꞌekwe-pe."
44,28,21,Upe rire heꞌi íxupe ou vaꞌe:—Nogwahẽi vyteri ore-vy nde rehegwa kwatia nheꞌẽ. Judéia yvy-gwi ndoúi vyteri. Nhande reꞌýi kwéry koꞌa-py ou vaꞌe nane mombeꞌúiry. Nomombeꞌu vaíry nde rehegwa.
44,28,22,"Ha gwĩ opa-rupi oiko vaꞌe onheꞌẽ vai vai Hesu nheꞌẽ-rehe. Upéa oroikwaa. Upéa-gwi orohenduse voi ndehegwigwa, heꞌi. —Mbaꞌeixagwa ne nheꞌẽ pa orohenduse ndéhegwi, heꞌi íxupe judeu kwéry."
44,28,23,"Ha upéi katu omopeteĩ áry ou jevy hagwã hikwái.Upe áry-py ou jevy henda-py. Hóga-py ou heta eterei. Pyharevete kaꞌaru ete peve oikwaa uka íxupe kwéry Hesu rehegwa nheꞌẽ. Heꞌi íxupe kwéry:—Anhetegwa voi Nhandejáry nhande ruvixarã rehegwa nheꞌẽ. Anhetegwa voi Hesu rehegwa nheꞌẽ, heꞌi ogwerovia uka etese-vy. —Hesu renonde rupigwa ndaijapúi voi. Upéixa heꞌi vaꞌekwe myamyrĩ Moisés, Nhandejáry nheꞌẽ-py omombeꞌu vaꞌety kwéry ave, heꞌi omombeꞌu-vy ou vaꞌekwe-pe."
44,28,24,"Ohendu ramo inheꞌẽ, oĩ ogwerovia vaꞌe, oĩ ndogweroviái vaꞌe ave."
44,28,25,"Upéixa ramo ojeꞌoipa jevy-ma hikwái. Onhonheꞌẽ mbojevy jevy ojeꞌói-vy. Ojeꞌói eꞌỹ mboyve omombeꞌu íxupe kwéry Nhandejáry nheꞌẽ-py omombeꞌu vaꞌety heꞌi vaꞌekwe. Héry vaꞌe Isaías.heꞌi vaꞌekwe judeu kwéry-rehe, heꞌi Paulo imombeꞌu-vy. —Pejeapysaka porã katu ko vaꞌe nheꞌẽ-rehe. Are-ma neꞌírã joty omosarambi ranhe. Kwehe nomosarambíry judeu eꞌỹ vaꞌe-pe. Judeu kwéry-pe mante omosarambi. Ãy ae omosarambi-ta Nhandejáry íxupe kwéry judeu eꞌỹ vaꞌe-pe nhane resendeharã rehegwa nheꞌẽ. Ohendu vaꞌerã voíte hikwái, heꞌi ou vaꞌekwe-pe Paulo. Ohendu ramo inheꞌẽ, ojeꞌoipa judeu kwéry. Onhonheꞌẽ mbojevy jevy ojeꞌói-vy."
44,28,30,Ha haꞌe katu opyta upe-py. Oiko mokõi roꞌy opaga-vy ójehe. Oiporu hagwe-py joty oiko. Ou vaꞌe-pe gwive omogwahẽ meme: “Nhagwahẽ katu jagwapy” heꞌi meme.
44,28,31,Omombeꞌu mbeꞌu Nhandejáry nhande ruvixarã rehegwa nheꞌẽ. Hesu Cristo rehegwa nheꞌẽ-py oporomboꞌe mboꞌe. Ndaipóri ojoko vaꞌerã íxupe. Notĩry imombeꞌu-vy.
45,1,1,"Roma tetã mygwa pegwarãv1,7 Nhandejáry rembiayhu peiko vaꞌe, hemienói heꞌyirã, Roma tetã-my peiko vaꞌe. Xe Paulo amondo-ta peẽ-my xe nheꞌẽ. Tapende rovasa katu Nhandejáry, Nhande Ru vaꞌe pende rexakwaa rei-vy. Tapende rexakwaa katu Nhandejáry Hesu Cristo ave. Tapene mbopyꞌagwapy katu ave. Xe Paulo Hesu Cristo rembigwái voi. Ha Nhandejáry xe renói vaꞌekwe gwemimondorã. Inheꞌẽ porã mombeꞌuharã xe poravo vaꞌekwe."
45,1,2," Yma vaꞌekwe Nhandejáry omombeꞌu nheꞌẽ porã. Hesu neꞌírã ojekwaa ramo vaꞌekwe, hesegwa nheꞌẽ porã omombeꞌu-ma. Inheꞌẽ-py omombeꞌu vaꞌety-pe omombeꞌu. Ohai uka íxupe kwéry kwatia marangatu-rehe omoĩ hagwã inheꞌẽ porã. Kwatia nheꞌẽ-py omombeꞌu Nhandejáry raꞌy rekorã. Haꞌe Nhandejáry Hesu Cristo voi. Upéi ogwejy ou-vy ko yvy-rehe oiko-ma hagwã kwimbaꞌe ramo. Myamyrĩ Davi remiarirõ voi upéa. Ha upéa ojejuka rire oikove jevy vaꞌerã voi, ojekwaa hagwã hese Nhandejáry raꞌy teeha hese, inheꞌẽ marangatu-gwi enterove vaꞌe-rehe ipuꞌakaha ojehexa uka hagwã hese. Series,  Series, "
45,1,5,Haꞌe katu xe rexakwaa rei vaꞌekwe. Xe moĩ vaꞌekwe gwemimondorã xe arovia uka hagwã inheꞌẽ entéro tetã tetã mygwa kente kwéry-pe. Haꞌe oipota gwéry-py enterove vaꞌe omboete íxupe.
45,1,6,"Ha peẽ ave Roma-py peiko vaꞌe, Nhandejáry pende peꞌa Hesu Cristo reꞌyirã. -"
45,1,8,"Paulo otima porã Nhandejáry-pe Roma tetã mygwa-reheKoꞌánga atima porã ranhe-ta Nhandejáry-pe pende-rehe kwéry. Hesu Cristo réry-py atima porã-ta. Nhandejáry perovia tee-magwi peiko-vy, pene rerakwã porã opa-rupi oho. Upéa-gwi atima porã Nhandejáry-pe."
45,1,9," Oração ajapo jave, xe manduꞌa meme pende-rehe. Oikwaa Nhandejáry xe manduꞌa nduꞌaha pende-rehe. Oikwaa xe apu eꞌỹha voi xe. Xe pyꞌa ete gwive ambaꞌapo vaꞌe íxupe, taꞌýry Hesu Cristo rehegwa nheꞌẽ porã amombeꞌu-vy. Are-ma ahase moꞌã pende ha-py. Ajerure rure Nhandejáry-pe ãy aha hagwã apopohu. Xe aha vaꞌerã haꞌe oipotaha áry-py aha vaꞌerã. Series, "
45,1,11,"Apohexase eterei amombeꞌu hagwã peẽ-my Nheꞌẽ Marangatu tee vaꞌe remimeꞌẽgwe rehegwa nheꞌẽ pejehesa rerova eꞌỹ hagwã Hesu-gwi, perovia porãve rãve hagwã íxupe."
45,1,12,"Upéixa ramo nhanhopytygwõ vaꞌerã. Xe arovia teeha xe-rehe pehexa kwaa ramo, perovyꞌa vaꞌerã. Ha perovia teeha pende-rehe ahexa kwaa ramo katu, arovyꞌa ave vaꞌerã."
45,1,13,"Ahase rei aiko-vy, xe reꞌýi kwéry, apopohu-vy. Ha xe jokoha katu ndohejáiry aha. Nhande kwéry eꞌỹ vaꞌe, judeu eꞌỹ vaꞌe outro tetã tetã-rupi oiko vaꞌe-pe namombeꞌu reíry hagwe-rami, peẽ aipota katu pehendu ave nheꞌẽ porã."
45,1,14,"Xe areko amombeꞌu vaꞌerã voi. Tekotevẽ amombeꞌu voi Hesu Cristo rehegwa nheꞌẽ porã enterovéa-pe. Aha-ta katu amombeꞌu karai-pe, karai eꞌỹ-pe ave. Aha-ta katu amombeꞌu imboꞌepyre vaꞌe-pe, imboꞌepyre eꞌỹ vaꞌe-pe ave. Upéixa ramo amombeꞌuséte voi peẽ-my hesegwa nheꞌẽ porã Roma-py peiko vaꞌe-pe."
45,1,16,2 
45,1,17,"Upéa nhahendu ramo, oikwaa uka nhande-vy Nhandejáry mbaꞌéixa pa nhane mopotĩ. Jarovia-ma ramo íxupe, omopotĩ nhande pyꞌa. Nhane rembiapo porã-rehe rei nanhane mopotĩry. Jarovia-gwi íxupe ae nhane mopotĩ.Upéixa voi heꞌi Nhandejáry kwatia nheꞌẽ."
45,1,18,"Ndoikóiry ko yvy-rupi ipyꞌa kyꞌa eꞌỹ vaꞌeHa upéi katu Nhandejáry oikwaa uka-ma oiko-vy gwembiaporã. Ogwereko asy vaꞌerã gwĩ ojéupe omboete eꞌỹ vaꞌe-pe gwive. Hembiapo vai vaꞌe-pe gwive ogwereko asy vaꞌerã. Hembiapo vai meme-gwi, Nhandejáry ndohejái ojekwaa hese anhetegwa vaꞌe rekoha."
45,1,19,"Ha Nhandejáry rekoha opa-rupi ojekwaa porã yvypóry-pe. Oikwaa uka íxupe kwéry gwekoha porã. Ha ndoikwaaséi-gwi íxupe ogwereko asy joty vaꞌerã íxupe kwéry. Yma vaꞌekwe omoingo ko yvy Nhandejáry. Ha upe rire katu Nhandejáry rexa eꞌỹ ramo jepe, gwĩ yma gware ohexa kwaa joty hese hekoha: “Opa eꞌỹ reheve ipuꞌakaha vaꞌe nipo raꞌe” heꞌi hese. “Heko marangatu vaꞌe voi nipo raꞌe” heꞌi Nhandejáry-rehe hikwái. Nhandejáry rembiapokwe rexa-vy ohexa kwaa porã tee voi hese. Oikwaa teĩ jepe, ndojapóiry heko-rupi. Upéa-gwi ndikatúiry heꞌi “Xe ndaikwaáiry íxupe. Xe ndaheko kwaáiry vyteri íxupe. Ndaheko kwaái-gwi, ajapose vaꞌe rei-ma xe ajapo” ndikatúiry heꞌi. Ohexa kwaa voi hekoha. Oikwaa teĩ jepe ndojapóiry heko-rupi. Series, "
45,1,21,"Nhandejáry-pe oikwaa ramo jepe: “Nde ko Nhandejáry voi raꞌe” ndeꞌíry joty íxupe. Nomboeteséi íxupe, notima porãi íxupe. Nomboeteséi-gwi íxupe, onhembotavy-ma oiko-vy hikwái. Opyꞌapy-py onheꞌẽ rei rei oiko-vy. Nahiꞌarandúi-gwi pytũ-my rei oiko vaꞌe-rami oiko hikwái."
45,1,22,“Ore ore arandu voi” heꞌi moꞌã ójehe kwéry. Ha nahiꞌarandúiry voi hikwái.
45,1,23,"Nomboeteséi-ma Nhandejáry omano eꞌỹ vaꞌe-pe. Hekovia omboete taꞌanga anga Nhandejáry eꞌỹ vaꞌe-pe rei. Omboete eꞌỹ vaꞌerãgwe-pe katu omboete hikwái. Teko rei-pe ae omonhandejáry imboete-vy. Omboete gwyra raꞌanga-pe, víxu raꞌanga-pe ave. Gwye-rehe oiko vaꞌe raꞌanga-pe ave omboete hikwái."
45,1,24,"Nahiꞌaranduvéi-magwi, ta-pe porã eꞌỹ-rupi Nhandejáry oheja íxupe kwéry oho: “Tojapo katu oiko-vy haꞌe ae gwembiapo” heꞌi hese kwéry. “Gweko kyꞌa-rupi ae toiko katu” heꞌi hese. Oheja íxupe kwéry oho onhomongyꞌa hagwã-rupi, otĩ kwaa eꞌỹ reheve ae oiko hagwã."
45,1,25,Ombohekovia anhetegwa vaꞌe Nhandejáry rehegwa. Ijapu vaꞌe-pe katu ogwerovia. Nomboeteséi-ma nhane moingohare-pe. Hekovia ombotuvixa mbaꞌe Nhandejáry rembiapokwe imboete-vy. Íxupe ae katu nomboete teéiry. Haꞌe ae katu tonhemboete opa eꞌỹ reheve. Amém.
45,1,26,"Nomboetéi-gwi íxupe, oheja íxupe kwéry Nhandejáry tape vai-rupi oho hagwã. “Toiko otĩ kwaa eꞌỹ reheve” heꞌi hese kwéry. Upéixa kunha notĩvéi-ma. Ohasa verei-ma oiko-vy tekoha. Teko kyꞌa-rupi oiko."
45,1,27,Ha kwimbaꞌe ave ohasa verei-ma ave oiko-vy tekoha. Nonhenotĩ kwaavéi-ma oiko-vy. Upéa-gwi omoingo íxupe kwéry tape vai-rupi Nhandejáry hembiapo apokwe-rehe hereko-vy.
45,1,28,"Upéixa ramo anhetegwa vaꞌe Nhandejáry rehegwa ndoikwaasevéi. Upéa-gwi omoakã vai íxupe kwéry Nhandejáry. Upéixa ramo ivai ramo jepe, ojohu porã joty hikwái: “Tohasa katu tekoha” heꞌi hese. Omohembiapo vai joty íxupe kwéry."
45,1,29,"Upéa-gwi opaixagwa ojapo. Hembiapo vai, opambaꞌe rei oipota ojéupe gwarã, ipyꞌa vai. Gwapixa oiko porãha ave ndojohu porãi. Ha haꞌe kwéry oporojuka, onhorairõ, oporombotavy ave. Gwapixa-pe ndohayhúi. Onheꞌẽ rei rei oiko-vy ojóehe. Onhogwenohẽ vai vai rei ave. Ndaijaꞌéiry Nhandejáry-rehe. Nonhomboetéiry-gwi onheꞌẽgwasu gwasu rei ojóehe. Onhembotuvixaseve moꞌã hikwái. “Xe tuvixa mbaꞌe, xe tuvixa mbaꞌe” heꞌi moꞌã oiko-vy ójehe. Ha imanduꞌa nduꞌa gwembiapo vairã-rehe ojapo vaive ive hagwã. Gwu nheꞌẽ-rehe opyrũ. Osy nheꞌẽ-rehe ave opyrũ. Hiꞌarandu eꞌỹ vaꞌe, hese ndojeroviái vaꞌe. Gweꞌýi-pe ndohayhúi, ndojohayhúi vaꞌe. Heꞌi hagwe-rami ndojapói vaꞌe. Ndoporoporiahuverekóiry ave."
45,1,32,"Upeixagwa apoha “Mombyry amondo vaꞌerã íxupe xejéhegwi” heꞌi Nhandejáry kwatia nheꞌẽ. Ogwereko vaꞌerã hembiapo vaikwe-rami. Omano hagwã-py oho vaꞌerã. Upéa oikwaa ramo jepe, ojaposéte katu oiko-vy. Ha outro kwéry katu upeixagwa ojapo vaꞌe ogwerohory joty hembiapo. “Iporã” heꞌi moꞌã joty hembiapo vai rexa-vy."
45,2,1,  
45,2,2,Upeixagwa apoha-pe ogwereko vaꞌerã Nhandejáry hembiapo apokwe-rehe imoingo asy-vy. Oheko kwaapa voi Nhandejáry.
45,2,3,"Nde rapixa rembiapo nderejohu porãi vaꞌe, ne rembiapo hembiapo ramigwa voi ave. Maꞌerã po, xe reꞌýi, “Nhandejáry ndaxe mbohasa asy moꞌãi xe rembiapo apokwe-rehe” ere rei ndéjehe?"
45,2,4,"Nerepenái paraꞌe Nhandejáry rekoha-rehe. Haꞌe nhande poriahuvereko reko vaꞌe. Nanhane mbohasa asy pyaꞌéi vaꞌe nhane rembiapo vaikwe-rehe. Ipoxy rei rei eꞌỹ vaꞌe haꞌe. Hekoha porã-gwi, nerepenái paraꞌe hese. Ha Nhandejáry oipota ererova nde rekoha. Upéa-gwi nde poriahuvereko reko oiko-vy ererova hagwã hese nde rekoha. Upe vaꞌe peikwaa teĩ voi peiko-vy. "
45,2,5,  
45,2,7,Oĩ hembiapo porã meme vaꞌe. Oipota ojéupe omombaꞌegwasu Nhandejáry. Oipota ojéupe omboete. Onhemoingove ukase Nhandejáry-pe. Upe vaꞌe-pe omoingove vaꞌerã ondive Nhandejáry opa eꞌỹ reheve.
45,2,8,"Ha hembiapo porã eꞌỹ vaꞌe katu ójehe anhóte oiko. Tekoha-rupi ndoikoséi-gwi, ojeheko rerova ivai vaꞌe-rehe. Upe vaꞌe-pe ogwereko asy vaꞌerã voi Nhandejáry."
45,2,9,Hembiapo vai vaꞌe-pe gwive omoingo asy vaꞌerã Nhandejáry. Ombohasa asy ranhe vaꞌerã nhande kwéry judeu vaꞌe-pe. Upéi nhande kwéry eꞌỹ vaꞌe judeu eꞌỹ vaꞌe-pe ave omoingo asy vaꞌerã.
45,2,10,"Ha hembiapo porã vaꞌe-pe gwive omombaꞌegwasu vaꞌerã Nhandejáry. Omboete vaꞌerã íxupe kwéry. Ombopyꞌagwapy vaꞌerã ave. Ohovasa ranhe vaꞌerã nhande kwéry vaꞌe-pe. Upéi nhande kwéry eꞌỹ vaꞌe-pe ave ohovasa vaꞌerã. Enterove vaꞌe-pe peteĩxa ogwereko Nhandejáry. Judeu kwéry, judeu eꞌỹ kwéry ave hembiapo apokwe-rehe peteĩxa ogwereko. "
45,2,12,"Ha nhande kwéry eꞌỹ vaꞌe katu ndoikói myamyrĩ Moisés remimombeꞌukwe-rupi. Hemimombeꞌukwe tekoha porã-rupi ndoikóiry. Haꞌe ae gweko-rupi joty oiko. Moisés remimombeꞌukwe-rupi ndoikói-gwi ojejavy. Ojejavy-gwi, oheja íxupe Nhandejáry. Ha nhande kwéry katu jaikose moꞌã Moisés remimombeꞌukwe-rupi. Upe tekoha porã omombeꞌu vaꞌekwe nhande-vy teko porã-rupi jaiko hagwã. Ha jajejavy joty jaiko-vy ramo, Moisés nheꞌẽgwe-rupi ndajaikói ramo, ndojohu porãi nhane rembiapokwe Nhandejáry. Upe tekoha porã ohendu rei vaꞌe-pe, “Nde pyꞌa potĩ-ma nde” ndeꞌíry vaꞌerã íxupe Nhandejáry. Ohendu tee vaꞌe-pe ae katu, “Nde pyꞌa potĩ-ma nde” heꞌi vaꞌerã íxupe Nhandejáry. Upe tekoha porã-rupi ndoikói nhande kwéry eꞌỹ vaꞌe. Moisés nheꞌẽgwe ndoikwaái voi. Ha oikwaa eꞌỹ ramo jepe, Nhandejáry remimbota-rupi joty oiko. Ojéhegwi rei vérami oikwaa hemimbota. Nhandejáry remimbota ojapo-gwi, oĩ vérami joty heꞌi vaꞌe íxupe ipyꞌapy-py, oikwaa uka vaꞌe íxupe. Hembiapo porã ramo, oĩ vérami joty heꞌi vaꞌe íxupe, “Iporã erejapo upe vaꞌe” heꞌi vaꞌe. Ha hembiapo vai ramo katu, oĩ vérami joty íxupe, “Ne rembiapo vai-ma” heꞌi vérami joty voi ave íxupe. Ojéhegwi rei vérami oikwaa raꞌe Nhandejáry remimbota. Upéixa ete oiko vaꞌerã. Nhandejáry ojehexa uka jevyha áry-py oiko vaꞌerã. Xe remimombeꞌukwe-rami oiko vaꞌerã. Upe áry-py enterovéa-pe omonheꞌẽ vaꞌerã Nhandejáry hembiapo apokwe-rehe. Inheꞌẽ-py Cristo omombeꞌu vaꞌerã íxupe kwéry ipyꞌa-py onhemi oĩ vaꞌe. “Iporã” heꞌi vaꞌerã paraꞌe, “Ivai” heꞌi vaꞌerã paraꞌe petẽi teĩ-pe."
45,2,17,"Moisés remimombeꞌukwe tekoha porã-rupi ndajaiko porã teéiry nhande kwéryHa koꞌánga katu amondo-ta xe nheꞌẽ peẽ-my, xe reꞌýi kwéry. Nhande kwéry vaꞌe-pema amonda-ta xe nheꞌẽ. “Xe ko judeu kwéry vaꞌe” peje pendéjehe. Tekoha porã Moisés remimombeꞌukwe perovia vaꞌe. “Nhandejáry ko ore Jaryve voi” peje pendéjehe gwĩ nhande kwéry eꞌỹ vaꞌe-pe penhemboete uka reise-vy. “Ndahaꞌéiry pende Járy tee” peje íxupe onhombaꞌejáry-rehe pepondera-vy. Nhandejáry remimbota peikwaa vaꞌe voi. Upe tekoha porã-py pene mboꞌe vaꞌekwe peikwaa porã hagwã jajapo vaꞌerã, jajapo eꞌỹ vaꞌerã ave."
45,2,19,"“Xe ko gwaperã oikwaa eꞌỹ vaꞌe-pe ahexa uka vaꞌe voi” peje rei pendéjehe. “Xe ko pytũ-my rei oiko vaꞌe-pe ahesape vaꞌe voi” peje pendéjehe. “Xe ko hiꞌarandu eꞌỹ vaꞌe-pe amoꞌarandu vaꞌe. Oikwaa eꞌỹ vaꞌe-pe ahekomboꞌe vaꞌe” peje pendéjehe. “Upe tekoha porã-rupi aiko-gwi, xe arandupa voi xe. Anhetegwa vaꞌe gwive aikwaapa xe” peje rei moꞌã pendéjehe."
45,2,21,"Kente mboꞌeháry voi nde. Maꞌerã po ndapejéi ojóupe “Aníke eremonda teĩ” peje hagwã pende rapixa-pe penhemonheꞌẽ-vy. Aipo ramo, maꞌerã nde voi gwĩ-rami ne monda?"
45,2,22,"“Aníke peiko teĩ nde rapixa rembireko ndive penhomongyꞌa-vy” peje penhemonheꞌẽ-vy. Aipo ramo, maꞌerã nde voi ereiko nde rapixa rembireko ndive. Tupã kwéry raꞌanga pejohu vai voi. “Aníke peike teĩ haꞌe kwéry oĩ ha-py” peje ojóupe. Aipo ramo, maꞌerã nde voi ereho upe-py pemonda hagwã."
45,2,23,“Nhandejáry remimombeꞌu ukakwe nhande rekoharã voi ore rekoha” peje moꞌã pendéjehe peponderase-vy ojóehe. Penhemboeteseve moꞌã. Aipo ramo maꞌerã pemotĩ Nhandejáry-pe hemimombeꞌukwe pejapo eꞌỹ-vy?
45,2,24,heꞌi Nhandejáry kwatia nheꞌẽ.
45,2,25,"Gwĩ Moisés remimombeꞌukwe tekoha porã vaꞌe gwive rendu-vy, peẽ kwéry penhepirekytĩ uka vaꞌekwe. Ha upe tekoha-rupi peiko eꞌỹ ramo katu penhepirekytĩ uka rei arakaꞌe. Penhepirekytĩ uka hagwe ndovaléi peẽ-my."
45,2,26,"Ha nhande kwéry eꞌỹ vaꞌe, judeu eꞌỹ vaꞌe katu onhepirekytĩ uka eꞌỹ vaꞌe voi. Ha upe tekoha-rupi oiko-ma ramo, “Xe reꞌýi eꞌỹ ramo jepe, onhepirekytĩ uka eꞌỹ ramo jepe, xe reꞌýi tee-rami joty oiko” heꞌi vaꞌerã Nhandejáry nhande kwéry eꞌỹ vaꞌe-rehe. Aipo ramo, “Gwĩ nhande kwéry eꞌỹ vaꞌe hekoha porãve pendéhegwi” heꞌi vaꞌerã Nhandejáry peẽ-my. Ha peẽ katu upe tekoha porã-rupi ndapeikói voi. Upe tekoha pende rehegwa nheꞌẽ kwatia-rehe onhemoĩ vaꞌekwe. Penhepirekytĩ uka vaꞌekwe. Ha upe tekoha-rupi katu ndapeiko teéiry voi. Ha nhande kwéry eꞌỹ vaꞌe katu onhepirekytĩ uka eꞌỹ ramo jepe, upe tekoha-rupi joty voi oiko. Upéa-gwi “Judeu kwéry eꞌỹ vaꞌe hekoha porãve pendéhegwi” heꞌi vaꞌerã peẽ-my Nhandejáry."
45,2,28,"Aipo ramo, entéro judeu kwéry heꞌi vaꞌe, oipirekytĩ vaꞌe gwive, ndahaꞌéiry haꞌe tee meme. Judeu kwéry oipirekytĩ-gwi mante ndoikóiry judeu tee ramo. Ndahaꞌéiry upéixa. Ha judeu tee vaꞌe katu ipyꞌa potĩ vaꞌe, Nhandejáry remimopotĩ ipyꞌa. “Xe reꞌýi tee voi nde” heꞌi íxupe vaꞌe Nhandejáry. “Upe tekoha porã kwatia-rehe nheꞌẽ nhamonheꞌẽ-gwi, jaiko judeu tee ramo” jaꞌe moꞌã nhandéjehe. Nheꞌẽ Marangatu tee vaꞌe oĩ-ma ramo ae nhande pyꞌa-py, jaiko judeu tee ramo. “Xe pirekytĩ-gwi, aiko judeu tee vaꞌe-rami” jaꞌe moꞌã nhandéjehe. Ndahaꞌéi upéa-gwi. Nhande pyꞌa potĩ-gwi ae jaiko Nhandejáry reꞌýi ramo judeu tee vaꞌe-rami. Judeu tee vaꞌe katu nomboetéi íxupe teko rei. Nhandejáry ae omboete íxupe."
45,3,1,"Upéixa ramo, “Nhande peꞌa rei arakaꞌe nhande kwéry eꞌỹ vaꞌe paꞌũ-gwi” oĩ heꞌi vaꞌe moꞌã upéixa. “Nhanhepirekytĩ rei arakaꞌe” oĩ upéixa heꞌi vaꞌe moꞌã. “Judeu kwéry vaꞌe teĩ nhande kwéry” oĩ upéixa heꞌi vaꞌe moꞌã."
45,3,2,Nahániry. Nanhande peꞌa reíry vaꞌekwe Nhandejáry. Nanhanhepirekytĩ uka reíry vaꞌekwe. Ãy amombeꞌu ranhe-ta peẽ-my mbaꞌéixa Nhandejáry nhande rovasa vaꞌekwe. Nhande kwéry-pete omonhangareko uka nheꞌẽ porã-rehe omombeꞌu hagwã.
45,3,3,"Ha oĩ vaꞌekwe nhande kwéry judeu vaꞌe ndojapói inheꞌẽgwe-rupi: Aipo ramo heꞌi vaꞌekwe ndojapóiry voi paraꞌe Nhandejáry, heꞌi vaꞌe oĩ."
45,3,4,"Ndahaꞌéiry upéixa. Ndaijapu moꞌãi Nhandejáry. Onheꞌẽ-gwi ova eꞌỹ vaꞌe voi ko haꞌe. Enterovéa vaꞌe teko rei vaꞌe ijapu ramo jepe, ojapo vaꞌerã katu onheꞌẽgwe-rupi Nhandejáry. Ndikatúiry haꞌe ijapu ójehe. Upéa-rehe heꞌi Nhandejáry kwatia nheꞌẽ:Upéixa heꞌi voi Nhandejáry-rehe Nhandejáry kwatia nheꞌẽ."
45,3,5,"Oĩ heꞌi vaꞌe moꞌã: “Nhane rembiapo vai ramo, ojekwaa porãve Nhandejáry-rehe ijapu eꞌỹha” heꞌi moꞌã. “Upéixa ramo, nhane rembiapo vaikwe repy-rehe nhane moingo asy ramo, ndahaꞌéi hembiapo porã vaꞌe Nhandejáry” oĩ onheꞌẽ vaꞌe moꞌã Nhandejáry rekoha-rehe. Upéixa heꞌi moꞌã teko rei, ijapu rei-vy hese."
45,3,6,"Ha ndahaꞌéiry voi upéixa. Ha Nhandejáry katu ndaheko porãi ramo raꞌe, ndikatúi ogwereko arã raꞌe enterovéa-pe hembiapo apokwe-rehe. Ha hekoha porã meme vaꞌe voi haꞌe. Ijapu eꞌỹ vaꞌe voi haꞌe."
45,3,7,"Oĩ heꞌi vaꞌe moꞌã: “Xe nheꞌẽgwe-rupi ndajapói ramo, ojekwaa porãve rãve Nhandejáry-rehe hekoha apu eꞌỹha. Haꞌe anho mante tuvixa mbaꞌe, heꞌi vaꞌerã Nhandejáry-rehe omboeteve-vy. Onhemboete ukave Nhandejáry. Onhemboete ukave-gwi, Mbavaꞌe-rehe po xe moingo asy rei vaꞌerã. Mbavaꞌe-rehe po xe rereko rei vaꞌerã xe rembiapokwe repy-rehe?” oĩ heꞌi vaꞌe moꞌã."
45,3,9," Upe ramo, “Nhande kwéry rekoha ojohu porãve paraꞌe Nhandejáry nhande kwéry eꞌỹ rekoha-gwi” oĩ heꞌi vaꞌe. Nahániry. Enterovéa-rehe peteĩxa ojohu hese. Xe haꞌe hagwe-rami, nhande judeu kwéry vaꞌe, judeu kwéry eꞌỹ vaꞌe ave nanhande puꞌakavéi-ma nhandéjehe jajejavy-vy. Ipuꞌakave nhande kwéry-rehe mbaꞌevai nhane mohembiapo vai uka hagwã."
45,3,10,Upéixa heꞌi Nhandejáry kwatia nheꞌẽ:“Ndaipóri ni peteĩ vaꞌe ojejavy eꞌỹ vaꞌe. Hiꞌarandu vaꞌe ndoikóiry. Nhandejáry-pe omoirũse vaꞌe ndoikói ave.
45,3,12,"Enterovéa tekoha vai-rupi rei-ma oiko ramo, omboyke-ma Nhandejáry-pe oho-vy. Ndoikovéi-ma ni peteĩ vaꞌe hembiapo porã vaꞌe. "
45,3,13,"Hetekwe ojejaty eꞌỹ vaꞌe ivai ine ramo. Nanhagwahẽséiry haꞌe-py. Upéixa ete ijuru vai vai-gwi, nanhamoirũséi íxupe. Oporombotavy tavy onheꞌẽ vai-vy. Onheꞌẽ-py oporomomytuꞌeꞌỹ rei nhande jukase-vy. Mbói nhande suꞌu-ta vaꞌe-rami, ivai nhande-vy. "
45,3,14,"Naiporãi voi inheꞌẽ. Tomano mani, heꞌi nhande-rehe. Onheꞌẽgwasu gwasu vai rei ojóehe."
45,3,15,Pyaꞌe aꞌe voi oiko ojapo vai hagwã gwapixa-rehe. Ndojejokóiry voi íxupe ojuka hagwã-rehe.
45,3,16,"Oho ha-rupi ojohu vaꞌe-pe ogwereko asy asy, hese ndaijaꞌéi-gwi."
45,3,17,Tape porã-rupi ndohóiry. Gwapixa kwéry-pe nombopyꞌagwapy kwaáiry. Ogwereko asyséte.
45,3,18,"Nomboetéi voi Nhandejáry-pe oiko-vygwi, upeixa hembiapo.”Upéixa heꞌi Nhandejáry kwatia nheꞌẽ."
45,3,19,Entéro Nhandejáry kwatia nheꞌẽ gwive gwĩ Moisés nheꞌẽgwe-rupi oikose vaꞌe pegwarã. Upéa jaikwaa voi. Nhandejáry remimombeꞌukwe-gwi hembiaporã enterove oikwaa. Upéa-gwi Nhandejáry ojohu vaꞌerã enterovéa-rehe hembiapokwe. Hovagwy-py oĩ vaꞌe ndojohúi vaꞌerã onheꞌẽrã.
45,3,20,"Gwĩ Moisés nheꞌẽgwe renduha-pe, “Nde pyꞌa potĩ-ma nde” ndeꞌíry joty Nhandejáry. Ndojapopái-gwi inheꞌẽgwe nomopotĩry joty íxupe Nhandejáry. Upéa nheꞌẽ jajapose ramo moꞌã, oikwaa uka nhande-vy nhane rembiapo vaikwe. "
45,3,21," Yma vaꞌekwe Nhandejáry kwatia nheꞌẽ omombeꞌu nhande-vy vaꞌekwe Nhandejáry rembiaporã. Ha koꞌánga katu oikwaa uka-ma nhande-vy mbavaꞌe-rehe “Nde pyꞌa potĩ-ma nde” heꞌi nhande-vy. Nhande nhanhemopotĩ uka reise ramo upe tekoha porã-rupi rei jaiko-vy, nanhane mopotĩry voi Nhandejáry."
45,3,23,"Ndoikói ojejavy eꞌỹ vaꞌe. Enterove ojejavy. Nhandejáry-rami ndoikóiry. Haꞌe-rami oikose jepe, haꞌe-rami ndikatúi oiko hikwái."
45,3,24,"Ha jajejavy ramo jepe, nhande rexakwaa rei-ma oiko-vy Nhandejáry. “Ne resende-ma nde Hesu Cristo. Héry-py nde pyꞌa potĩ-ma nde” heꞌi nhande-vy Nhandejáry."
45,3,25,"Omoingo vaꞌekwe íxupe nhane resendeharã. Nhande-rehe ojejuka-gwi, omboykese vaꞌekwe nhandéhegwi nhane rembiapo vaikwe. Hesu Cristo-rehe jajerovia-ma ramo ae, omboyke vaꞌerã nhandéhegwi nhane rembiapo vaikwe nhande rereko poxy eꞌỹ reheve. Upéa ojapo Nhandejáry ojekwaa hagwã hese hekoha apu eꞌỹha. Yma arakaꞌe kente kwéry hembiapo vai ramo jepe, ohaꞌarõ joty íxupe. Ndogwereko asy pyaꞌéiry. Ha koꞌánga katu ojohupa oiko-vy enterovéa-rehe hembiapo vai vaꞌekwe, ojekwaa hagwã hese hekoha apu eꞌỹha, hekoha porã teeha ojekwaa hagwã hese. Upéixa voi ojekwaa voi hese hekoha potĩha. Mbavaꞌe-rehe Hesu reroviaha vaꞌe-pe gwive omopotĩ ojekwaa-ma ave hese."
45,3,27,"Ha koꞌánga katu ndikatuvéi-ma nhapondera ojóehe: “Tekoha-rupi aiko-gwi aiko porãve ndéhegwi” ndajaꞌevéi-ma ojóupe, tekoha-rupi rei jaiko ramo. “Ne potĩ-ma nde” ndeꞌíry nhande-vy Nhandejáry tekoha-rupi jaiko-gwi. Jarovia-ma ramo Hesu Cristo-pe ae, aipo heꞌi nhande-rehe. “Jarovia-ma íxupe. Upéa-gwi nhane mopotĩ nipo raꞌe” jaꞌe nhandéjehe. “Nhande nhanhemopotĩ uka reise ramo upe tekoha porã-rupi rei jaiko-vy, nanhane mopotĩry voi Nhandejáry” jaꞌe nhandéjehe."
45,3,29,"Nhandejáry ndahaꞌéi judeu kwéry Járy mate. Haꞌe ae enterove vaꞌe Járy. Haꞌe judeu kwéry Járy, judeu eꞌỹ Járy ave."
45,3,30,"Enterove vaꞌe-pe nhande rereko peteĩxa Nhandejáry. Nhane mopotĩ nhande kwéry vaꞌe-pe jajerovia-gwi hese. Ogwerovia-gwi íxupe, omopotĩ ave nhande kwéry eꞌỹ vaꞌe-pe."
45,3,31,"Upe ramo oĩ heꞌi vaꞌe moꞌã: “Hesu Cristo-pe jarovia-gwi, ndajaikovéi-ma Moisés remimombeꞌukwe tekoha porã-rupi” heꞌi moꞌã ójehe kwéry. Upéixa ave heꞌi moꞌã nhande-rehe kwéry. Ha upe tekoha porã-rupi ae katu jaiko joty."
45,4,1," Upéixa heꞌi Nhandejáry kwatia nheꞌẽ. Upéa-gwi, “Xejéhegwi rei anhemopotĩ-ma” ndikatúiry heꞌi. Ogwerovia-gwi íxupe ae omopotĩ-ma arakaꞌe íxupe ipyꞌa."
45,4,4,Ombaꞌapo vaꞌe-pe hembiapokwe repy nhameꞌẽ íxupe. Nanhameꞌẽ reíry íxupe. Hemigana ae nhameꞌẽ íxupe. Ha hembiapo porã-rehe rei nomopotĩry Abraão-pe Nhandejáry. Ha teko rei katu gwembiapo porã-rehe rei onhemopotĩ ukase moꞌã Nhandejáry-pe.
45,4,5,"Ha Nhandejáry reroviaha katu nonhemopotĩ ukaséiry gwembiapo porã-rehe rei. Ndoipotái Nhandejáry nhambaꞌapo nhanhemopotĩ hagwã-rehe. Ha ipyꞌa kyꞌa vaꞌe-pe, onheꞌẽ reroviaha-pe katu, “Ne potĩ-ma nde” heꞌi íxupe Nhandejáry. Onheꞌẽ reroviaha-pe ojohu porã-gwi, omopotĩ-ma íxupe Nhandejáry gweko irũrã."
45,4,6,Upéixa voi heꞌi arakaꞌe myamyrĩ Davi gwĩ Nhandejáry remimbovyꞌa-rehe:Upéixa heꞌi Nhandejáry kwatia nheꞌẽ Davi amyrĩ remimombeꞌukwe.
45,4,9,"Gwĩ yma gware reko-rupi ojepirekytĩ vaꞌekwe, judeu kwéry ovyꞌaha anho paraꞌe omombeꞌu Davi upéixa. Nahániry. Gwĩ ojepirekytĩ eꞌỹ vaꞌekwe, judeu eꞌỹ kwéry ovyꞌaha ave omombeꞌu upéixa. Amombeꞌu kuri peẽ-my Nhandejáry kwatia nheꞌẽ:Upéixa heꞌi Nhandejáry kwatia nheꞌẽ."
45,4,10,"Arakaꞌe po Nhandejáry heꞌi upéixa? Abraão ojepirekytĩ rire-ma paraꞌe heꞌi arakaꞌe íxupe Nhandejáry. Nahániry. Upéa heꞌi ramo íxupe, ndojepirekytĩry vyteri vaꞌekwe."
45,4,11,"Onhemopotĩ rire-ma ojepirekytĩ vaꞌekwe. Ha ojepirekytĩ eꞌỹ ramo ogwerovia rei-gwi Nhandejáry-pe, omopotĩ-ma vaꞌekwe íxupe. Ha upe rire katu Nhandejáry oipirekytĩ uka íxupe ojekwaa hagwã hese ogwerovia-gwi Nhandejáry-pe. Omopotĩ-ma arakaꞌe íxupe. “Ogwerovia-gwi Nhandejáry-pe omboheko potĩ-ma íxupe” heꞌi arã Abraão-rehe. Upéixa-gwi Nhandejáry reroviaha vaꞌe gwive, “Myamyrĩ Abraão nhane ramoigwasu voi raꞌe” heꞌi hese hikwái. Ojepirekytĩ eꞌỹ ramo jepe, Nhandejáry omopotĩ joty íxupe vaꞌekwe."
45,4,12,"Ha gwĩ ojepirekytĩ vaꞌe judeu kwéry vaꞌe gwive katu túvy kwéry-rami ave voi raꞌe Abraão. Ojepirekytĩ ramo jepe, oiko ave Abraão reko-rupi hikwái. Haꞌe ojepirekytĩ eꞌỹ ramo vyteri Nhandejáry-pe ogwerovia-ma voi arakaꞌe oiko-vy. Haꞌe ogwerovia hagwe-rami ãy ogwerovia-ma ave Nhandejáry-pe oiko-vy hikwái. Abraão reko-rupima oiko ave hikwái. Upéixa-gwi túvy kwéry-rami voi ave Abraão."
45,4,13,"  Upéixa heꞌi tee ramo íxupe Nhandejáry, Moisés amyrĩ remimombeꞌukwe tekoha porã-rupi anho ndoikói arakaꞌe Abraão onhemopotĩ hagwã moꞌã. Upe tekoha-rupi rei-vyte oiko ramo, ndeꞌíry íxupe. Ogwerovia-gwi íxupe ae arakaꞌe, Nhandejáry omopotĩ-gwi íxupe ae arakaꞌe, heꞌi tee arakaꞌe íxupe upéixa."
45,4,14,"Nhandejáry reroviaha eꞌỹ reheve Moisés remimombeꞌukwe tekoha-rupi rei-vyte oiko vaꞌe-pe, “Penhemombaꞌe vaꞌerã ko yvy-rehe” heꞌi ramo Nhandejáry raꞌe, jarovia rei arã raꞌe íxupe. Onheꞌẽ rei arã arakaꞌe Abraão amyrĩ-pe."
45,4,16," Upéixa heꞌi Nhandejáry kwatia nheꞌẽ. Upéa-gwi nhande ramói-rami ave voi raꞌe Abraão. Nhandejáry rekoha apu eꞌỹ vaꞌe-gwi, hese ojerovia-gwi, omoangeri ngeri inheꞌẽgwe Abraão. Ha Nhandejáry, Abraão ojerovia hese vaꞌe katu, omano vaꞌekwe-pe omoingove jevy vaꞌe voi. Gwĩ oiko eꞌỹ vaꞌe-pe mbaꞌeve-gwi omoingo joty onheꞌẽ-rupi."
45,4,20,"“Mbaꞌéixa po oiko-ta xe raꞌy?” ndeꞌíry joty. Ojéupe heꞌi vaꞌekwe Nhandejáry ndogwerovia kuꞌa kuꞌái joty. Ogwerovia tee-gwi, ojerovia teeve eve joty hese. “Nde ko nde tuvixa mbaꞌe vaꞌe voi” heꞌi Nhandejáry-pe omboete-vy."
45,4,22,"Upéixa-gwi ogwerovia tee-gwi, “Haꞌe ipyꞌa potĩ-ma” heꞌi hese Nhandejáry."
45,4,23,Upéa Nhandejáry kwatia nheꞌẽ heꞌi ranhe Abraão-rehe. Ha upe rire katu heꞌi-ma nhande-rehe ave. Nhandejáry Hesu moingove jevyha-rehe jajerovia-ma ramo “Nde pyꞌa potĩ-ma nde” heꞌi ave vaꞌerã nhande-vy Nhandejáry. Upéixa voi upéa Nhandejáry kwatia nheꞌẽ heꞌi-ma nhande-rehe ave. 
45,4,25,"Nhandejáry nheꞌẽ-py ojejuka vaꞌekwe Hesu. Jajejavy-gwi omano. Upéi omoingove jevy vaꞌekwe íxupe, nhande pyꞌa potĩ reheve onhemoirũ uka hagwã nhande-vy."
45,5,1,"Nhande pyꞌa omopotĩ-ma NhandejáryUpe ramo Nhandejáry-pe jarovia-magwi, nhande pyꞌa potĩ reheve jaiko. Nanhande rereko asyvéi-ma vaꞌerã Nhandejáry. Nhane mbojoja vaꞌe ojéupe Nhandejáry Hesu Cristo. Heko-rupi mante jaiko."
45,5,2,"Hese jajerovia-gwi, Cristo nhande reru vaꞌe, nhande rovasa nhande rexakwaa rei-vy hagwã-py nhande reru. Ha koꞌánga Nhandejáry reko irũ ramo-ma jaiko. Ojehexa uka ramo Nhandejáry reko porã teeha, onhembotuvixa mbaꞌe ramo ave, jaiko vaꞌerã katu heko-rupi. Upéa jaikwaa voi. Upéa-rehe javyꞌa ete voi jaiko-vy."
45,5,3,"Gwĩ nhande rereko asyha-pe ae nanhanhemeꞌẽi. Nhande rereko asy jave, javyꞌa joty nhande, nhane mbaraeteve teve joty jaiko-vy, jajehesa rerova eꞌỹ hagwã Nhandejáry-gwi. Upéa jaikwaa-gwi, javyꞌa joty jaiko-vy. Jajehesa rerova eꞌỹ ramo íxugwi, “Xe rerovia tee nipo raꞌe” heꞌi arã nhande-rehe Nhandejáry nhande johu porã-vy."
45,5,5,"Nhande johu porã-gwi, jaikwaa voi jaiko porã hagwã Nhandejáry ndive. “Nhandejáry ndive jaiko porã vaꞌerã” ndajaꞌe reíry voi nhandéjehe. Ha Nheꞌẽ Marangatu tee vaꞌe, nhande-vy Nhandejáry remimeꞌẽgwe, oikwaa uka nhande-vy Nhandejáry nhande rayhu tee reiha nhande pyꞌa ete gwive jajohayhu hagwã. Upéixa-gwi, “Nhandejáry ndive jaiko porã vaꞌerã” ndajaꞌe reíry voi nhandéjehe. "
45,5,6,"Nhandéjehe nanhande puꞌakái vyteri ramo, nhande rekoha vai ramo, upe jave Cristo ojejuka-ma vaꞌekwe nhande-rehe. Nhandejáry omboypy hagwe-py omano.1 "
45,5,7,"Ojejavy eꞌỹ vaꞌe-rehe hasy peve voi nhamano vaꞌe, nhande rekove-rehe nhane rakateꞌỹ-gwi. Ha nhande poriahuvereko reko vaꞌe-rehe katu, “Naxe rakateꞌỹiry xe rekove-rehe. Hese amano hagwã-rami aĩ” oĩ paraꞌe upéixa heꞌi hese. “Hese amano hagwã-rami joty” heꞌi paraꞌe hese. Ha Nhandejáry katu oikwaa uka-ma vaꞌekwe oiko-vy nhande rayhu tee reiharã oikwaa uka-ma vaꞌekwe nhande-vy. Jajejavy vyteri jaiko-vy ramo, Cristo nahakateꞌỹiry gwekove-rehe. Nhande rekovia omano vaꞌekwe nhande-rehe."
45,5,9,"Nhande rekovia gwugwy avyte-py ojejuka-gwi vaꞌekwe, ãy ipotĩ-ma Nhandejáry-pe nhande pyꞌa. Upéa-gwi Cristo nhane resende vaꞌerã voi. Ogwahẽ vaꞌerã Nhandejáry áry enterove-pe ohekojohupa hagwã, hembiapo vaikwe-rehe ogwereko asy hagwã íxupe kwéry. Upeha áry-py nhane resende vaꞌerã katu Cristo. Nanhane mondói vaꞌerã nhane mbohasa asy hagwã-py."
45,5,10,"Yma vaꞌekwe nanhande aꞌéiry vaꞌekwe Nhandejáry-rehe. Ha Taꞌýry nhande-rehe omano-gwi gweko irũrã nhane moingo vaꞌekwe Nhandejáry. Ãy Nhandejáry nhamoirũ-ma jaiko-vy. Ha Cristo nomanovéi hagwã-ma oikove jevy-gwi, nhane resende sende meme vaꞌerã katu oiko-vy."
45,5,11,Areko joty amombeꞌuve vaꞌerã peẽ-my. Ãy Nhandejáry Hesu Cristo nhane moingo-ma Nhandejáry irũ ramo nhande rereko asy eꞌỹ reheve. Upéa-gwi nhane mbovyꞌa vyꞌa oiko-vy Nhandejáry.
45,5,12,  
45,5,14,"Ha hembiapokwe-rehe neꞌírã imanduꞌa ramo jepe Nhandejáry, ojejavy joty oiko-vy vaꞌekwe hikwái. Adão amyrĩ rire Moisés amyrĩ oiko peve, Nhandejáry nomombeꞌúi íxupe haꞌe kwéry hekorã. Tekoha porã ndoikwaái-gwi, “Nohendúi voi xe remimombeꞌukwe” ndeꞌíry hese Nhandejáry. Ha ndoikói-gwi Nhandejáry reko-rupi, ojejavy joty oiko-vy vaꞌekwe. Ójehe ndaipuꞌakavéi-ma. Mombyrypa oiko Nhandejáry-gwi omano vaꞌerã-rami rei hikwái. Ha Adão katu nohendúi-ma vaꞌekwe ojéupe heꞌi vaꞌekwe Nhandejáry. Ha heꞌýi kwéry-pe katu nomombeꞌúi Nhandejáry hekorã kwéry. Upéa-gwi Adão ojejavy hagwe-ramima haꞌe kwéry ndojejavýiry. Haꞌe-rami ojejavy eꞌỹ ramo jepe, mombyrypa oiko arakaꞌe Nhandejáry-gwi. Omano vaꞌerã-rami rei oiko hikwái.Adão rehegwa nheꞌẽ heꞌi Cristo ou vaꞌerã-rehe. Ha Cristo rembiapo ndahaꞌéi Adão rembiapokwe-rami. Nhande ypy Adão gwĩ ojejavy vaꞌe gwive ypy voi. Ha Cristo katu enterovéa-pe omopotĩ hagwã oikwaa. Ojejavy-ma vaꞌekwe Adão. Ha Nhandejáry katu nhande rovasa vaꞌekwe nhande rexakwaa rei-vy. Adão ojejavy-magwi, mombyrypa oiko arakaꞌe Nhandejáry-gwi hikwái. Omano vaꞌerã-rami rei oiko yma gware yvypóry kwéry. Ha Nhandejáry katu nhande rexakwaa porã rei voi vaꞌekwe. Nhande kwéry gwive nhande rovasa vasa vaꞌekwe peteĩ héry vaꞌe Cristo, haꞌe ramigwa ndoikóiry vaꞌe. Upéa-gwi opambaꞌe-py nhande rexakwaa porãve rãve katu Nhandejáry. Ha ndahaꞌéi Adão rembiapokwe-rami Nhandejáry rembiapo. Nhande ypy Adão ojejavy rire-ma, “Haꞌe onhembopyꞌa kyꞌa-ma” heꞌi hese Nhandejáry. Upéixa heꞌi ave nhande-rehe Nhandejáry. Ha nhande kwéry katu heta jajejavy javy rire-ma jepe “Nde pyꞌa potĩ-ma nde” heꞌi joty nhande-vy nhande rexakwaa rei-vy. Oĩ peteĩ vaꞌe nhande ypy ojejavy vaꞌekwe. Peteĩ jepe ojejavy ramo, ndaipuꞌakavéi-ma ójehe enterovéa. Omano vaꞌerã-rami rei hikwái. Ha outro peteĩ vaꞌe, Hesu Cristo jaroviaha ypy vaꞌe rembiapo iporã eteve voi. Nhandejáry rembiexakwaa rei vaꞌe gwive, “Nde pyꞌa potĩ-ma nde” heꞌi íxupe vaꞌe gwive, upeixagwa Nhandejáry rekoha-rupita ae oiko, peteĩ oiko vaꞌe Cristo omoingove íxupe-gwi. Upéixa ramo peteĩ vaꞌe ojejavy-gwi ikyꞌa-ma nhande pyꞌa. Ha upe rire katu peteĩ vaꞌe ojejavy eꞌỹ-gwi, “Nde pyꞌa potĩ-ma nde” heꞌi nhande kwéry-pe Nhandejáry nhane moingove-vy. Nhandejáry nheꞌẽ peteĩ vaꞌe nhande ypy nohendúi vaꞌekwe. Upéa-gwi nhande kwéry gwive jajejavy vaꞌekwe. Ha upe rire katu peteĩ vaꞌe ohendu vaꞌekwe ojéupe heꞌi vaꞌekwe Nhandejáry. Upéa-gwi, “Nde pyꞌa potĩ-ma nde” heꞌi vaꞌerã heta heta vaꞌe-pe Nhandejáry."
45,5,20,"Upe ramo omombeꞌu vaꞌekwe Nhandejáry nhande rekoha porãrã rehegwa nheꞌẽ. Upéixa teko rei ndoikói ramo upe tekoha porã-rupi, Nhandejáry oipota ojekwaapave hese upe tekoha-rupi oikose eꞌỹ etereiha. Ha teko rei ivaive ive vaꞌe ojapo-ma ramo, upe jave nhande rexakwaa porãve rãve joty Nhandejáry nhande rovasa-vy. Yma vaꞌekwe jajejavy-gwi, ipuꞌaka nhande-rehe tekoha vai. Nanhande puꞌakavéi-ma nhandéjehe. Nhamano vaꞌerã vaꞌe-rami jaiko rei vaꞌekwe jajejavy-gwi. Ha upe rire katu nhande rovasa-ma vaꞌekwe nhande rexakwaa rei-vy ndaipuꞌakavéi-ma hagwã nhande-rehe tekoha vai. Nhandejáry Hesu Cristo omano-gwi nhande-rehe, nhane mopotĩ-ma vaꞌekwe Nhandejáry. Nhande pyꞌa potĩ-gwi, nhane moingove opa eꞌỹ reheve jaiko hagwã heꞌýi tee ramo."
45,6,1," Oĩ heꞌi vaꞌe moꞌã oiko-vy: “Jajejavy ramo jepe, nhande poriahuvereko reko joty arã Nhandejáry” heꞌi moꞌã. “Aipo ramo, iporã jajejavyve, nhande poriahuverekove hagwã” heꞌi moꞌã."
45,6,2,Ndahaꞌéi upéa-rehe. Nhande-rehe ndaipuꞌakavéi-ma ae tekoha vai. Mbaꞌe vai-rupi ndajaikovéi-ma nhande. Nhamano vaꞌe-ramima jaiko íxupe. Omano vaꞌekwe-rami jaiko mbaꞌevai-pe. Upéixa-gwi ndikatuvéi-ma jajejavy jaiko-vy.
45,6,3,"Nhanhemongarai ramo vaꞌekwe, jajehexa uka vaꞌekwe Cristo Hesu-pe peteĩxa nhamoirũmaha íxupe. Haꞌe omano vaꞌekwe. Peteĩxa nhamoirũ-ma ramo íxupe, omano vaꞌekwe-rami ave jaiko-ma indive. Upéa peikwaa voi. Nhane mongarai ramo vaꞌekwe, peteĩxa nhamoirũmaha íxupe jahexa uka vaꞌekwe. Haꞌe omano vaꞌekwe. Peteĩxa nhamoirũ-ma ramo íxupe, omano vaꞌekwe-rami ave jaiko hendive. Ndajajejavyvéi-ma voi. Upéi Cristo-pe omoingove jevy ramo Nhande Ru, ojekwaa voi hese heko mbaraeteha. Cristo oikove jevy hagwe-rami oipota nhande ave nhande rekoha pyahu jaiko-vy. Oipota nhambopyahu nhande reko jaiko-vy. Cristo omano vaꞌekwe. Peteĩxa nhamoirũ-ma ramo íxupe vaꞌekwe, omano vaꞌekwe vérami jaiko indive. Upéixa ete haꞌe vérami nhane moingove jevy ramo, peteĩxa nhamoirũ vaꞌerã íxupe."
45,6,6,"Nhandejáry rembiaporã jaikwaa voi. Kurusugwasu-rehe omano ramo vaꞌekwe Cristo, hendive nhande reko tujakwe ave omano vaꞌekwe. Oipeꞌase nhandéhegwi nhande rekoha vaikwe nhande jajapose vaꞌe rei ndajajapovéi-ma hagwã, ndaipuꞌakavéi-ma hagwã nhande-rehe tekoha vai."
45,6,7,Nhamano ramo ndaipuꞌakavéi-ma nhande-rehe tekoha vai. Upéa jaikwaa voi.
45,6,8,"“Cristo ndive omano vaꞌekwe-rami jaiko-ma ramo, indive gwarã nipo raꞌe nhande” jaꞌe nhandéjehe jarovia-vy íxupe."
45,6,9,"Cristo omano rire oikove jevymaha jaikwaa voi. Nomanovéi-ma vaꞌerã. Ójehe ipuꞌaka-magwi, nomano hagwãvéi-ma voi haꞌe oiko-vy."
45,6,10,"Ojejuka-ma ramo, omano vaꞌekwe nhande-rehe ndaipuꞌakavéi-ma hagwã tekoha vai nhande-rehe. Peteĩgwe mante omano vaꞌekwe. Ha upe rire katu nomano manovéi-ma vaꞌekwe oiko-vy. Koꞌánga katu oikove jevy-gwi Nhandejáry pegwarã-ma voi haꞌe oiko. Upéixa ete iporã katu: “Ndaipuꞌakavéi-ma xe-rehe tekoha vai. Amano vaꞌekwe-rami aĩ joty. Cristo Hesu-pe peteĩxa amoirũ-gwi, ãy Nhandejáry pegwarã-ma voi aiko” jaꞌe nhandéjehe. Nanhanhemeꞌẽvéi-ma tekoha vai-pe."
45,6,12,"Anive penhemeꞌẽ tekoha vai-pe ipuꞌaka hagwã pende pyꞌa-rehe, pejapose vaꞌe rei pejapo hagwã."
45,6,13,"Naiporãi katu penhemeꞌẽ íxupe. Pende rete poru-ma ramo, ojapo vai uka vaꞌerã peẽ-my. Hekovia Nhandejáry-pe ae katu penhemeꞌẽ. Pemano vaꞌekwe-rami pene moingove jevy vaꞌekwe. Upéa-gwi peheja katu Nhandejáry po-py pende pyꞌa gwive pende rete gwive pende rete poru hagwã pene moembiapo porã uka hagwã. "
45,6,14,Naiporãi katu pende-rehe ipuꞌaka tekoha vai. Yma vaꞌekwe Moisés remimombeꞌukwe tekoha porã-rupi peikose moꞌã. Pendejéhegwi peiko vaꞌekwe. Ha koꞌánga katu Nhandejáry pende rovasa vasa vaꞌe-rupi peiko. Pende rexakwaa kwaa rei-gwi peiko porã voi. Upéa-gwi naiporãi katu pende-rehe ipuꞌaka tekoha vai.
45,6,15,"Peiko-ma Nhandejáry rembigwái ramo pejejavy eꞌỹ hagwãOĩ heꞌi vaꞌe moꞌã oiko-vy: “Iporã paraꞌe jajejavy” heꞌi. “Yma Moisés remimombeꞌukwe tekoha-rupi moꞌã jaikose vaꞌekwe nhanhemopotĩ hagwã moꞌã. Ha koꞌánga katu Nhandejáry rembiporiahuvereko ramo jaiko-gwi, nhane potĩ-ma jaiko-vy. Upéa-gwi jajejavy ramo jepe, nanhane moingo asy moꞌãi paraꞌe Nhandejáry” heꞌi moꞌã oiko-vy hikwái. Ndahaꞌéi voi upéixa."
45,6,16,"Erenhemeꞌẽ ramo ijokwaiha-pe inheꞌẽ rendu ramo, nde ruvixa ramo oiko arã nde-vy. Hembigwái ramo ereiko vaꞌerã íxupe. Mbaꞌe vai-pe erenhemeꞌẽ ramo, eremano vaꞌerã. Aipo ramo mombyry erepyta arã Nhandejáry-gwi. Ha Nhandejáry po-py katu erenhemeꞌẽ ramo, inheꞌẽ erehendu ramo, “Nde pyꞌa potĩ-ta nde” heꞌi vaꞌerã nde-vy. Upéa peikwaa voi."
45,6,17,Ha atima porã katu Nhandejáry-pe pende-rehe. Yma mbaꞌe vai ipuꞌaka arakaꞌe pende-rehe. Ha upe rire katu pehendu-ma vaꞌekwe peẽ-my hemimombeꞌukwe heko-rupi peiko hagwã. Pende pyꞌa gwive pehendu-ma vaꞌekwe inheꞌẽ. Pende-rehe ndaipuꞌakavéi-ma mbaꞌe vai. Peiko-ma Nhandejáry rembigwái ramo pejejavyve eꞌỹ hagwã.
45,6,19,"Napene arandupáiry vyteri. Upéixa-gwi apomoꞌarandu-ta tembigwái rehegwa nheꞌẽ-rami. Yma penhemeꞌẽmba vaꞌekwe pende pyꞌa gwive mbaꞌe vai-pe hembigwairã penhemongyꞌa hagwã pejapo vaive ive hagwã. Ha koꞌánga iporã katu penhemeꞌẽmba Nhandejáry-pe hembigwairã pejejavyve eꞌỹ hagwã, peiko marangatu hagwã peiko-vy."
45,6,20,Yma arakaꞌe peiko mbaꞌevai rembigwái ramo peiko. “Pejapo katu Nhandejáry remimbota” ndeꞌíry arakaꞌe peẽ-my nde rerekwa.
45,6,21,"Ãy katu petĩ pene rembiapokwe-gwi. Yma pene rembiapo vai jave, pene rembiapokwe ndovaléi arakaꞌe. Napende rovasái voi arakaꞌe Nhandejáry. Upéixa pejapo ramo, mombyry rei pemano arã Nhandejáry-gwi."
45,6,22,"Ha koꞌánga katu pende-rehe ndaipuꞌakavéi-ma mbaꞌe vai, Nhandejáry rembigwái ramo peiko-magwi. Penhemeꞌẽ-ma íxupe peiko marangatu hagwã hendive peikove opa eꞌỹ reheve hagwã. Upéixa íxupe penhemeꞌẽ ramo, entéro ne rembiapo ovale voi."
45,6,23,"Ha jajejavy ramo nhande rembiapo apokwe-rami nhande rereko arã. Mombyry rei nhamano arã Nhandejáry-gwi. Ha Nhandejáry Cristo Hesu-pe peteĩxa nhamoirũ ramo, ondive nhane moingove meme vaꞌerã voi Nhandejáry nhande rexakwaa rei-vy."
45,7,1,"Omenda vaꞌe rehegwa nheꞌẽPeẽ xe reꞌýi kwéry, tekoha rehegwa nheꞌẽ kwaaha voi. Upéixa-gwi peẽ-my amombeꞌu-tama vaꞌe peikwaa voi. Tekoha rehegwa nheꞌẽ jaikove vaꞌe pegwarã. Ndahaꞌéi nhamano vaꞌekwe pegwarã tekoha."
45,7,2,"Upéixa voi kunha ime vaꞌe tekoha-rupi oiko jave, oikove vyteri ramo iména, ndikatúi oheja oho-vy. Ha omano ramo katu ndaipuꞌakavéi hese imenakwe."
45,7,3,"Upéixa ramo iména oikove vyteri ramo, outro kwimbaꞌe ndive oiko ramo, “Teko kyꞌa-rupi oiko” jaꞌe arã hese. Ha iména omano ramo katu ndaipuꞌakavéi hese. Omenda pyahu jevy ramo outro kwimbaꞌe-rehe, tekoha-rupi joty oiko vaꞌerã. Omano vaꞌekwe rereko asyhaty eꞌỹ upéa. Ndoikovéi omano vaꞌekwe pogwy-py, ojei-ma íxugwi. Ndaixupe gwarãi inheꞌẽ."
45,7,4,"Upéixa ete pende rekoha, xe reꞌýi kwéry. Cristo omano vaꞌekwe. Cristo-pe peteĩxa pemoirũ-gwi, omano vaꞌekwe-rami ave peiko vaꞌekwe. Yma vaꞌekwe heꞌi vaꞌekwe Moisés: “Nderejapopái ramo upe tekoha porã nheꞌẽ gwive, eremano arã mombyry Nhandejáry-gwi ereiko hagwã” heꞌi vaꞌekwe Moisés Nhandejáry nheꞌẽ ohai-vy. Ãy jajerovia-magwi Cristo-rehe, upéa nheꞌẽ ndahaꞌevéi nhande-vy gwarã. Haꞌe kuri peẽ-my: Imenakwe nomandavéi-ma gwembirekokwe-rehe. Ndoikovéi-ma omano vaꞌekwe pogwy-py, ojei-ma íxugwi. Upéixa ete Hesu Cristo-pe nhamoirũ-gwi, omano vaꞌekwe-rami jaiko-gwi, ndahaꞌéi nhande-vy gwarã Moisés rembihaikwe. Ha Cristo omano rire, omoingove jevy íxupe Nhandejáry. Upéa-gwi ãy peiko-ma heꞌýi ramo yvaꞌa porã vaꞌe-rami, pene rembiapo porã porã hagwã íxupe."
45,7,5,"Yma jajapose vaꞌe rei jajapo vaꞌekwe. Upe-ma ramo, “Ani erejapo teĩ upéa” heꞌi ramo Moisés remimombeꞌukwe nhande rekoharã, ivaive ive vaꞌe joty jajapose vaꞌekwe. Yvyra hiꞌupy eꞌỹ vaive vaꞌe-rami nhane rembiapo vai vai jaiko-vy vaꞌekwe. Nhane rembiapo vai vyteri ramo raꞌe, mombyry Nhandejáry-gwi jaiko arã raꞌe. Nhamano hagwãixa jaiko vaꞌekwe."
45,7,6,"Upéa yma gware tekoha porã nheꞌẽ ipokatu joty. Ha peteĩxa nhamoirũ-ma ramo Cristo-pe, ãy upéa kwatia nheꞌẽ ndahaꞌevéi nhande-vy gwarã. Ãy omano vaꞌekwe-rami jaiko íxupe. Ndaipokatuvéi-ma nhande-rehe upéa yma gware nheꞌẽ. Nheꞌẽ Marangatu tee vaꞌe reko-rupi ae nhambaꞌapo Nhandejáry-pe jaiko-vy."
45,7,7, 
45,7,8,"“Ani ne mbaꞌe jerure rure teĩ” heꞌi Moisés amyrĩ rembihaikwe tekoha porã mombeꞌu-vy. Upéa nheꞌẽ amonheꞌẽ ramo jepe, ajejavy joty. Aipota eterei xe rapixa mbaꞌe. Upéa-gwi ajejavyve vyve aiko-vy. Upe tekoha ndaikwaái ramo raꞌe, ndaikwaái arã raꞌe xe rekoha vai. Naxe mbojejavýi arã raꞌe."
45,7,9,"Yma upe tekoha rehegwa nheꞌẽ kwaa eꞌỹ-vy aiko vaꞌekwe. Ha upe rire katu: “Ani erejapo teĩ upeixagwa” heꞌi pykatu upe tekoha rehegwa nheꞌẽ, ajaposeve seve joty. Upéi mombyry aiko vaꞌekwe Nhandejáry-gwi amano vaꞌekwe-rami. Upe tekoha porã-rupi meme moꞌã oipota vaꞌekwe xe aiko hendive Nhandejáry. Ha xe katu mombyry-ma aha vaꞌekwe aiko-vy Nhandejáry-gwi. Aiko teĩ. Omano vaꞌekwe-rami aiko vaꞌekwe íxugwi."
45,7,11,"Upe tekoha nheꞌẽ amonheꞌẽ ramo jepe “Aníke erejapo teĩ upeixagwa” heꞌi pykatu, xe ajaposeve seve joty. Upe tekoha-rupi aikose moꞌã ramo jepe, anhembotavy-ma joty. Upe tekoha nheꞌẽ xe mbojejavyve joty. Ajejavyseve joty. Upéixa ramo ajejavy javy-gwi, omano vaꞌekwe-rami aiko vaꞌekwe."
45,7,12,"Upéixa ramo Nhandejáry rekoha marangatu voi upe tekoha. Nhande rekorã rehegwa nheꞌẽ, Nhandejáry rekoha marangatu voi ave. Nhandejáry remimbota omombeꞌu upéa nheꞌẽ. Nhane moꞌarandu porã, nhane moingo tape porã-rupi ave."
45,7,13,"Oĩ heꞌi vaꞌerã paraꞌe: “Upe tekoha Nhandejáry rembijohu porã vaꞌe xe mbojejavy raꞌe. Xe jukaharã vérami” heꞌi moꞌã. Ndahaꞌéiry upéixa. “Ani erejapo teĩ upeixagwa” heꞌi vaꞌe-rehe xe manduꞌa ramo, ajejavyseve joty aiko-vy. Omano vaꞌekwe-rami aiko. Upéixa ramo ojekwaa xe-rehe xe rekoha vaiha. Jajejavy eꞌỹ hagwã pe tekoha heꞌi-gwi, ojekwaa porãve nhande-rehe nhande rekoha vaiha. “Ivai eterei voi” jaꞌe nhandéjehe."
45,7,14,“Aikose eꞌỹha-rupi aiko joty” heꞌi PauloNhane nheꞌẽ marangatu pegwarã voi Moisés remimombeꞌukwe tekoha porã. Ha ndaxe reko marangatu meméiry. Xe-rehe ipuꞌaka joty tekoha vai vaꞌe.
45,7,15,Xe aikose ha-rupi ndaikói. Ndajaposéi vaꞌe ajapo joty. Upéixa-gwi xe ndaikwaavéi-ma voi xe rekoha.
45,7,16,"Xe remimbota eꞌỹ-rupi aiko ramo, upe tekoha-rupi aikose ramo moꞌã, “Anhetegwa voi raꞌe” haꞌe joty upe tekoha-rehe."
45,7,17,"Upéixa-gwi xejéhegwi ndajapo vaíry. Xe pyꞌa-py oĩ vaꞌe, mbaꞌe vai xe mbojejavy ukaha ae ojapo uka xe-vy."
45,7,18,"Xejéhegwi ndajapo porã kwaái. Ajapose vaꞌe rei ajapo. Ajapose ramo moꞌã iporã vaꞌe, ndajapóiry joty."
45,7,19,"Xe remimbota-rupi ndaikói joty. Iporã vaꞌe ndajapói. Hekovia ajapo ae ivai vaꞌe joty. Ndajapo moꞌãi ramo jepe, ajapo joty."
45,7,20,"Xe remimbota eꞌỹ-rupi joty aiko. Ajapo vai ramo vyteri, xejéhegwi katu ndajapo vaíry joty. Xe aiko porãse moꞌã. Oĩ ave xe mbojejavy ukaseha, pe tekoha vai vaꞌe, xe pyꞌa-py oĩ vaꞌe. Xe-rehe ipuꞌaka joty."
45,7,21,"Upéixa-gwi xe-vy ojehu vaꞌekwe ãy aikwaa-ma. Ajapo porãse ramo moꞌã, nomeꞌẽi xe-vy ajapo porã hagwã. Ivai vaꞌe mante ajapo joty aiko-vy."
45,7,22,"Xe ae xejehegwíte arovyꞌa Nhandejáry remimombeꞌu ukakwe nhande rekoharã. Ha xe pyꞌa-py oĩ ave pe tekoha vai vaꞌe vyteri. Ha xe remimbota, xe ajohu porã vaꞌe, ndaijojái pe tekoha vai vaꞌe ndive. Ndaijojái ramo, ndaxe puꞌakavéi-ma xéjehe xe mbojejavy uka-gwi pe tekoha vai vaꞌe."
45,7,24,"Upéixa ramo, xe pyꞌa-py ijoja eꞌỹ-gwi, xe poriahu ete voi, ndavyꞌavéi-ma. Kivaꞌe-pa xe resendeharã. Omano-tama vaꞌe-rami aiko pe tekoha vai vaꞌe-gwi. Xe resende-ta katu Nhandejáry. Upéa-rehe atima porã íxupe. Xe resende-ta ave Nhandejáry Hesu Cristo."
45,8,1,"Upe ramo Cristo Hesu-pe peteĩxa nhamoirũ vaꞌe gwive, “Ojejavy-ma” ãy ndeꞌi moꞌãi nhande-rehe Nhandejáry. Nheꞌẽ Marangatu tee vaꞌe reko-rupi jaiko ramo, nhane moingove. Jaikove meme voi Cristo Hesu-pe peteĩxa nhamoirũ vaꞌe. Upéixa ete xe jukaharã jepe, ndaipuꞌakavéi-ma xe-rehe tekoha vai. Ndaikovéi igwy-py, asẽ-ma íxugwi. Hiꞌarive-ma xe aiko. Cristo nhane moingove-gwi, “Ojejavy-ma” ndeꞌi moꞌãvéi nhande-rehe Nhandejáry."
45,8,3,"Yma jajapose vaꞌe rei jajapo vaꞌekwe. Upéa-gwi Moisés remimombeꞌukwe tekoha-rupi ndajaikóiry vaꞌekwe. Nhande rekoha vai imbaraeteve vaꞌekwe nhande-rehe. Ha Nhandejáry katu ipuꞌakave-ma nhande-rehe. Oikwaa uka ranhe nhande-vy nhande rekoha tujakwe. “Pejejavy-ma” heꞌi nhande-vy. Upe ramo nhande-rehe ombou vaꞌekwe gwaꞌýry. Nhande reko-rami ave haꞌe hekoha. Nhande rekoha-rami ave ou vaꞌekwe oipeꞌa hagwã nhandéhegwi nhane rembiapo vaikwe. Upéixa upe tekoha porã-rupi gwive Nhandejáry oipota jaiko. Ãy ndajajapovéi-ma jajapose rei vaꞌe. Nheꞌẽ Marangatu tee vaꞌe reko-rupi ae jaiko. Upéixa ramo upe tekoha, Iporã katu pejapo upéa, heꞌi vaꞌe gwive oipota voi nhahendu."
45,8,5,Ha nhande jajapose rei vaꞌe jajapo vaꞌe mate nanhande puꞌakái nhandéjehe. Jajapose vaꞌe rei-rehe mate nhane manduꞌa jaiko-vy jajapo hagwã-rehe. Ha nhande Nheꞌẽ Marangatu tee vaꞌe reko-rupi jaiko vaꞌe katu nhande puꞌaka nhandéjehe. Nheꞌẽ Marangatu tee vaꞌe remimbota-rehe nhane manduꞌa jaiko-vy vaꞌe nhande puꞌaka voi nhandéjehe.
45,8,6,"Erejapose vaꞌe anho-rehe rei ne manduꞌa meme ramo, mombyry ereiko arã Nhandejáry-gwi. Omano vaꞌekwe-rami rei ereiko vaꞌerã. Ha Nheꞌẽ Marangatu tee vaꞌe remimbota anho-rehe ne manduꞌa meme ramo katu, ereikove arã nde pyꞌagwapy reheve ereikove vaꞌerã."
45,8,7,"Upéixa erejapose vaꞌe anho-rehe rei ne manduꞌa ereiko-vy ramo, Nhandejáry nheꞌẽ-rehe erepyrũ meme ereiko-vy. Nhandejáry remimombeꞌu ukakwe nhande rekoharã-rupi ndereikói voi. Ereikose teĩ. Nande puꞌakáiry ereiko hagwã."
45,8,8,"Erejapose vaꞌe anho rei erejapo ramo, Nhandejáry remimbota apo eꞌỹha voi nde. Nerembovyꞌái voi íxupe."
45,8,9,"Ha koꞌánga pejapose vaꞌe anho rei ndapejapovéi-ma. Oiko ramo pende pyꞌa-py Nheꞌẽ Marangatu tee vaꞌe, heko-rupima peiko. Ha ndoikóiry ramo raꞌe katu pende pyꞌa-py Cristo nheꞌẽ marangatu, Cristo reꞌýi ramo ndapeikói ave arã raꞌe. Cristo pene moirũ ramo, pene moingove vaꞌerã Nheꞌẽ Marangatu tee vaꞌe. Pejejavy-gwi pemano vaꞌerã. Omano vaꞌerã voi pende rete. Ha omano ramo jepe, peikove jevy joty vaꞌerã. Pende pyꞌa potĩ-gwi, Cristo nhane moingove jevy vaꞌerã Nhandejáry ndive opa eꞌỹ reheve jaiko hagwã. Ha Nhandejáry katu omoingove jevy vaꞌekwe Hesu-pe. Omano rire omoingove jevy vaꞌekwe íxupe. Hemimoingove jevy voi Cristo. Upéa-gwi pende pyꞌa-py oiko ramo Nhandejáry Nheꞌẽ Marangatu, pene moingove jevy vaꞌerã ave. Omano vaꞌerã pende rete. Ha omano ramo jepe pende retekwe, omoingove jevy vaꞌerã peẽ-my pende rete. Pene ndive oiko-gwi inheꞌẽ Marangatu pene moingove jevy vaꞌerã voi Nhandejáry ndive peiko meme hagwã. Series, "
45,8,12,"Upéixa-gwi, xe reꞌýi kwéry, iporã katu jaiko Nheꞌẽ Marangatu tee vaꞌe reko-rupi. Ha nhande reko tujakwe-rupi rei katu ndikatúiry jaiko."
45,8,13,"Pende reko tujakwe remimbota-rupi peiko ramo, mombyry peiko arã Nhandejáry-gwi. Omano vaꞌekwe-rami rei peiko arã. Ha Nheꞌẽ Marangatu tee vaꞌe remimbota-rupi peiko ramo katu, anive peiko teĩ pende reko tujakwe-rupi. Ereheja-ma vaꞌerã nde rekoha tujakwe. Ani penhemeꞌẽve teĩ pende reko tujakwe-pe. Yma gware pende reko-rupi ani peikove teĩ. Upéixa ramo peikove vaꞌerã Nhandejáry ndive."
45,8,14,"Nhandejáry Nheꞌẽ Marangatu tee vaꞌe-rupi jaiko-ma ramo, Nhandejáry raꞌy ramo-ma jaiko voi."
45,8,15,"Peẽ-my Nhandejáry remimeꞌẽgwe Nheꞌẽ Marangatu tee vaꞌe voi. Haꞌe ndoúi voi pene mopyꞌamirĩ hagwã, ndoúi ave pende jokwái hagwã. Napene mytuꞌeꞌỹvéi-ma hagwã pendéjehe ae ou. Ãy katu Nheꞌẽ Marangatu tee vaꞌe oiko-gwi pende pyꞌa-py, Nhandejáry raꞌy ramo-ma peiko. Nhanhemopeteĩ teĩ, “Xe Ru” jaꞌe-vy. Jarovyꞌa jaꞌe-vy Nhandejáry-pe."
45,8,16,"Nhande pyꞌa-py, “Nhandejáry raꞌy voi xe” peteĩ teĩ jaꞌe nhandéjehe nhanhemombeꞌu-vy. Upéixa ave heꞌi nhande pyꞌa-py Nheꞌẽ Marangatu tee vaꞌe."
45,8,17,"Nhande taꞌýry-gwi, gweꞌýi pegwarã iporã vaꞌe omeꞌẽ ave vaꞌerã nhande-vy. Cristo reꞌýi pegwarã iporã vaꞌe omeꞌẽ ave vaꞌerã nhande-vy. Cristo rereko asy hagwe-rami, nhande rereko asy ave vaꞌerã. Ha upe rire katu Cristo-rehe heko porã teeha ojekwaa ramo, hekoha-ramima nhanheheko viarõ vaꞌerã.  "
45,8,18,"Nhandejáry nhane mopotĩ rire, nhane moingo vaꞌekwe gweko porã tee-rupi, haꞌe-rami nhane mombaꞌegwasu hagwãÃy jahasa asy voi jaiko-vy. Ha ojehexa uka ramo hese Nhandejáry reko porã teeha, nhande rereko asy hagwe-rehe nanhane manduꞌavéi-ma vaꞌerã. Nhane mombaꞌegwasu porãve rãve vaꞌerã."
45,8,19,Ãy entéro Nhandejáry rembiapokwe gwive ojapura ohaꞌarõ-vy Nhandejáry raꞌy kwéry ojekwaa hagwã. “Arakaꞌe po ou-ta ojehexa uka-vy” heꞌi ojapura-vy hese.
45,8,20,"Yma entéro Nhandejáry rembiapokwe gwive oiko teĩ arakaꞌe. Omano hagwãixa oiko arakaꞌe hikwái. Ojéhegwi rei ndoikóiry arakaꞌe. Nhandejáry nheꞌẽ-py teĩ oiko arakaꞌe. Nhandejáry remimbota-rupi oiko upéixa. “Ha ndojehu meméi vaꞌerã íxupe kwéry upéixa” heꞌi ojéupe Nhandejáry. “Ãy entéro vaꞌe ndaipuꞌakái ójehe. Upéa-gwi enterovéa-pe amoatyrõmba vaꞌerã itujave jave eꞌỹ hagwã, omano mano eꞌỹ hagwã, xe raꞌy kwéry ndive ipuꞌaka jevy hagwã ójehe, Cristo Hesu ndive onhemombaꞌegwasu hagwã hikwái” heꞌi ojéupe Nhandejáry."
45,8,22,Koꞌánga ete peve entéro Nhandejáry rembiapokwe vaꞌe gwive hasy vaꞌe-rami hasẽ. Neꞌírã onhemoatyrõ enterove vaꞌe. Upéa-gwi hasẽ. Kunha imemby-tama vaꞌe-rami ave hasẽ. Upéa jaikwaa voi.
45,8,23,"Na Nhandejáry rembiapokwe anhóiry hasẽ. Nhande ave, nhane rasẽ. Nhande pyꞌa-py oiko Nheꞌẽ Marangatu tee vaꞌe. Nhandejáry remimeꞌẽgwe ranhe peẽ-my haꞌe. Upéa-gwi nhande pyꞌa-py nhane rasẽ nhande Nhandejáry raꞌarõ-vy. Ha upe rire katu gwaꞌýry tee-rami nhande rereko vaꞌerã, nhane resendepa vaꞌerã. Nhande rete gwive nhane resende vaꞌerã."
45,8,24,"“Jajerovia ypyha áry gwive nhane resende-ma vaꞌekwe. Ha upe rire katu ou jevy ramo, nhande rete gwive-ma nhane resendepa ete-ma vaꞌerã” jaꞌe nhandéjehe jarovia-vy. Nhahaꞌarõ vaꞌe jahexa ramo, ogwahẽ-ma ramo, nanhahaꞌarõvéi-ma. Jahexa vaꞌe nanhahaꞌarõi joty jaiko-vy. Ha jahexa eꞌỹ vyteri vaꞌe katu nhahaꞌarõ ramo, “Ndoiko moꞌãi paraꞌe” ndajaꞌéi joty hese. Nanhahaꞌarõ kuꞌa kuꞌái jaiko-vy vaꞌe. Nhahaꞌarõ tee ae jaiko-vy vaꞌe. Upéixa Cristo ou jevytaha áry-rehe nhahaꞌarõ tee voi nhanhemoatyrõmba hagwã."
45,8,26,Ha Nheꞌẽ Marangatu tee vaꞌe nhane pytygwõharã voi ave. Nanhane mbaraetéi ramo nhane pytygwõ-vy ou. Nhandejéhegwi rei ndajajapo porã kwaáiry oração. Ha Nheꞌẽ Marangatu tee vaꞌe ae katu nhande réry-py ojerure Nhandejáry-pe nhande-rehe. Nhane nheꞌẽ eꞌỹ-my hasẽ vaꞌe-rami onheꞌẽ ojerure asy-vy.
45,8,27,Ha Nhandejáry-gwi ndaipóri okanhy vaꞌe. Nhande pyꞌapygwa jepe oikwaapa voi haꞌe. Upéa-gwi Nheꞌẽ Marangatu tee vaꞌe heꞌise vaꞌe oikwaapa voi. Ha Nheꞌẽ Marangatu tee vaꞌe ojerure asy Nhandejáry-pe heꞌýi kwéry-rehe. Héry-py ojerure rure hese. Nhandejáry remimbota-rupi ojerure hese. Upéa-gwi heꞌise vaꞌe oikwaapa voi.
45,8,28,"Nhande, Nhandejáry oipota pota ojéupe nhamoirũ vaꞌe, hemienói voi. Nhandejáry-pe jahayhu ramo, opambaꞌe oiko vaꞌerã nhande-vy nhande rereko porã hagwã. Mbaꞌe ojehu ramo nhande-vy, ombaꞌapo porã joty nhande-rehe Nhandejáry. Upe vaꞌe jaikwaa voi."
45,8,29,"Yma vaꞌekwe nhande-rehe heꞌi vaꞌekwe Nhandejáry: “Xe rembiporavorã voi aipeꞌa vaꞌerã íxupe xe raꞌy Hesu reko-rupi oiko hagwã” heꞌi. “Xe raꞌy Hesu aipota oiko tykeꞌyrusu ramo, tyvýry reta vaꞌe-rami oiko hagwã Hesu” heꞌi vaꞌekwe nhande-rehe Nhandejáry."
45,8,30,"Ha upe rire katu, nhande peꞌa rire, nhane renói vaꞌekwe ave. Upéi nhane renói rire, “Haꞌe ipyꞌa potĩ-ma” heꞌi vaꞌekwe nhande-rehe. Upéi nhane mopotĩ rire, nhane moingo vaꞌekwe gweko porã tee-rupi, haꞌe gweko-rami nhane mombaꞌegwasu hagwã."
45,8,31,"Cristo po pyte pygwa voi nhande. Ndaipóri ipo pyte-gwi nhande peꞌa vaꞌerãNhande rovasa vasa-gwi Nhandejáry, amombeꞌu-ta peẽ-my hekoha porã. Haꞌe nhane pytygwõ tygwõ-gwi, ndaipóri nhande-rehe ipuꞌaka vaꞌerã."
45,8,32,"Peteĩ oiko vaꞌe gwaꞌýry-rehe jepe nahakateꞌỹiry vaꞌekwe. Nhande kwéry rekovia ijukaharã-pe omeꞌẽ vaꞌekwe nhande-rehe. Gwaꞌýry-rehe nahakateꞌỹiry-gwi omeꞌẽ vaꞌekwe nhande-rehe ijukaharã-pe, opambaꞌe-py nhande rexakwaa rei vaꞌerã voi katu."
45,8,33,"Nhandejáry rembiporavo vaꞌe-rehe, “Ojejavy-ma raꞌe” heꞌi vaꞌerã ndoikói vaꞌerã. “Haꞌe ipyꞌa potĩ-ma” heꞌi hese Nhandejáry. Upéa-gwi, “Haꞌe ipyꞌa kyꞌa-ma” heꞌi vaꞌerã hese ndaipóri. Nhande-rehe ha-py omano vaꞌekwe Hesu Cristo. Omano rire katu haꞌe onhemoingove jevy-ma vaꞌekwe. Ha koꞌánga nhande réry-py ojerure Nhandejáry-pe nhande-rehe ijyke-rehe oiko-vy."
45,8,35,"Cristo po pyte-gwi ndaipóri nhande peꞌa vaꞌerã. Jahasa asy ramo jepe, jajepyꞌapy jaiko-vy ramo jepe, nhande rereko asy ramo jepe, nhande vareꞌa ramo jepe, nhande ao eꞌỹ ramo jepe, nhane mongyhyje ramo jepe, nhande juka ramo jepe, Cristo po pyte-gwi nanhande peꞌái vaꞌerã voi."
45,8,36,Upéixa heꞌi Nhandejáry kwatia nheꞌẽ:heꞌi Nhandejáry kwatia nheꞌẽ.
45,8,37,"Mbaꞌe ojehu ramo jepe, nanhane mytuꞌeꞌỹiry joty nhandéjehe. Cristo nhande rayhu-magwi, nanhanhemeꞌẽ moꞌãi nhande jukase vaꞌe-pe. Cristo rembiayhu voi nhande. Ndaipuꞌakavéi-ma voíte nhande-rehe nhande rereko asyharã. Nhande pyꞌagwasu joty jaiko-vy. Hembiayhu voi nhande. Upéa-gwi ipo pyte-gwi ndaipóri nhande peꞌa vaꞌerã. Nhamano vaꞌerã paraꞌe, jaikove vaꞌerã paraꞌe. Ipo pyte pygwa meme joty nhande. Oĩ yváy pygwa, Nhandejáry rembigwái vaꞌe paraꞌe, mburuvixa vaꞌe paraꞌe, imbaraeteve vaꞌe paraꞌe. Upeixagwa jepe ndikatúiry nhande peꞌa ipo pyte-gwi. Ndaipóri Nhandejáry jokoharã nhande rayhu eꞌỹ hagwã. Ãy ojehu vaꞌe gwive, koꞌẽ mbue ramo ojehu vaꞌerã gwive ndaipóri ipo pyte-gwi nhande peꞌa vaꞌerã. Ipo pyte-gwi nanhande peꞌái vaꞌerã yvate rupigwa, yvygwy rupigwa ave. Áry-rupi oiko vaꞌe, okwa rei vaꞌe ave, aragwy-rupi oiko vaꞌe gwive nanhande peꞌái vaꞌerã voíte íxugwi. Ndaipóri Nhandejáry ojokoharã nhande rayhu eꞌỹ hagwã. Nanhande rayhu kuꞌa kuꞌa reíry vaꞌe. Ndopoi reíry nhandéhegwi. Nhandejáry po pyte pygwa-ramoma jaiko vaꞌerã voi Nhandejáry Hesu Cristo nhande rayhu-gwi. Ndaipóri voíte íxugwi nhande peꞌaharã."
45,9,1,"Nhandejáry rembiporavokwe gweꞌyirã rehegwa nheꞌẽAmombeꞌu-ta peẽ-my anhetegwa vaꞌe. Cristo irũ voi xe. Upéa-gwi naxe apu moꞌãi voi xe. Ha Nheꞌẽ Marangatu tee vaꞌe xe mboꞌe-gwi, xe pyꞌa-py oĩ heꞌi vaꞌe xe-vy “Anhetegwa vaꞌe” heꞌi vaꞌe xe-vy. Upéa-gwi aikwaa voi xe apu eꞌỹha.  Amombeꞌu-ta peẽ-my xe vyꞌareꞌỹ. Xe ndavyꞌaveiha amombeꞌu-ta peẽ-my. Xe mbopyꞌa rasy meme xe reꞌýi kwéry Israel reꞌýi vaꞌe. Haꞌe kwéry xe rugwy reꞌýi voi. Aipota eterei moꞌã haꞌe kwéry ogwerovia ave. Hekovia jepe tamano xe, haꞌe-ta paraꞌe Nhandejáry-pe. Tove taiko Nhandejáry ojuka vaꞌerã-rami xe ave. Xe kente kwéry-rehe ha-py tove jepe taxe mondo Cristo ojéhegwi mombyry, haꞌe-ta paraꞌe Nhandejáry-pe."
45,9,5,"Yma myamyrĩ Jacó raꞌy kwéry-rehe imanduꞌa porã meme. Haꞌe kwéry judeu kwéry rembypy. Ha Cristo katu nhande-rami oiko ramo kuri, haꞌe kwéry rugwy reꞌýi ave. Isy judeu kwéry vaꞌe voi. Haꞌe ko Nhandejáry voi. Enterove vaꞌe ruvixa voi. Ndaipóri haꞌe ramigwa. Haꞌe ko tuvixa mbaꞌe opa eꞌỹ reheve oiko vaꞌe voi. Amém."
45,9,6,Oĩ heꞌi vaꞌe moꞌã: “Nhandejáry heꞌi hagwe-rami ndojapóiry” heꞌi moꞌã. Ndahaꞌéiry upéa-gwi. Israel reꞌýi judeu kwéry Nhandejáry rembiporavokwe vaꞌe voi. Ha hese ojerovia vaꞌe ndahetáiry oĩ. Upéa-gwi entéro judeu kwéry vaꞌe-pe ndoiporavói vaꞌekwe Nhandejáry gweꞌyirã.
45,9,7,"Ha Abraão remiarirõ kwéry katu, oĩ Nhandejáry raꞌy, oĩ Nhandejáry raꞌy eꞌỹ ave. “Nde raꞌy Isaque raꞌy kwéry ne remiarirõ kwéry tee voi” heꞌi vaꞌekwe Abraão amyrĩ-pe Nhandejáry. "
45,9,10,Ãy amombeꞌu-ta peẽ-my outro nheꞌẽ peikwaa hagwã mbaꞌéixa Nhandejáry oiporavo gweꞌyirã. Mokõi mitã rehegwa nheꞌẽ amombeꞌu-ta. Isy héry Rebeca. Mokõi omembyrã-gwi hyegwasu. Ha nhane rembypy Isaque mokõi mitã vaꞌe ru voi.
45,9,13,Upéixa voi heꞌi Nhandejáry kwatia nheꞌẽ:heꞌi Nhandejáry kwatia nheꞌẽ.
45,9,14,Upéixa ramo oĩ heꞌi vaꞌe moꞌã: “Ndaheko porãi Nhandejáry. Peteĩ vaꞌe-rami ndogwerekóiry. Peteĩ ohayhu outro ndohayhúi” heꞌi moꞌã. Ha ndaupéixairy.
45,9,15,Moisés-pe Nhandejáry remimombeꞌukwe amombeꞌu-ta:heꞌi vaꞌekwe Moisés-pe Nhandejáry.
45,9,16,"Upéixa ramo, ndaipóri nhane rembiaporã-rehe nhande poriahuvereko arã. Nhande ae jajehovasa ukase moꞌã ramo jepe, nanhande rovasái joty upéa-gwi. Haꞌe ae nhande poriahuverekose vaꞌe-pe gwive nhande poriahuvereko."
45,9,17,Upe vaꞌe peikwaa hagwã heꞌi Nhandejáry kwatia nheꞌẽ mburuvixa Faraó-pe:heꞌi Nhandejáry kwatia nheꞌẽ.
45,9,18,"Upéixa ramo, gwembiporiahuverekose vaꞌe-pe gwive oiporiahuvereko Nhandejáry. Ha gwĩ gwerovia eꞌỹha onhembopyꞌa ratãse vaꞌe gwive, omoingo íxupe Nhandejáry ijapysa eꞌỹ vaꞌe-rami."
45,9,19,"Oĩ Nhandejáry rembiereko asyrã, oĩ ave hembiporiahuverekorãUpéixa-gwi oĩ pene paꞌũ-my heꞌi vaꞌe moꞌã: “Xe mbopyꞌa ratã ramo Nhandejáry, maꞌerã po xe monheꞌẽ vaꞌerã? Maꞌerã po, Erejejavy-ma, heꞌi vaꞌerã xe-vy?” heꞌi moꞌã. “Kivaꞌe po ojoko-ta oipota vaꞌe. Avave ndikatúi ojoko Nhandejáry ojapose vaꞌe” heꞌi moꞌã Nhandejáry-rehe."
45,9,20,"Naiporãi upéa. Nde ndahaꞌéi Nhandejáry. Nde, teko rei voi. “Nde ae erenhemonheꞌẽse joty xe-vy” maꞌerã ere Nhandejáry-pe? Amombeꞌu-ta peẽ-my peteĩ nheꞌẽ. Oĩ tuju gwigwa nhaꞌẽ. “Maꞌerã tipo a-rami xe apo nde?” naiporãi heꞌi oapohare-pe."
45,9,22,Upéixa voi nhande rereko Nhandejáry. Oikwaa ukase vaꞌekwe nhande rereko asyha. Opuꞌakaha oikwaa ukase ave. Gwĩ gwembiereko asyrã ohaꞌarõ joty. Ndaipoxy pyaꞌéi. Ãy ndogwereko poxýiry vyteri hekoha vai vaꞌe-pe. Ohaꞌarõ joty oiko-vy. Ha gwekoha porã ete voi katu ohexa ukase vaꞌekwe ave. Nhande kwéry hembiporiahuvereko vaꞌe nhande rexakwaa rei-ma voi. Gweko-rami ete-ma jaiko hagwã nhande poravo-ma. Nhandejáry remimbovia voi nhande kwéry. Ndahaꞌéi judeu kwéry anho. Judeu kwéry eꞌỹ ave Nhandejáry remimbovia.
45,9,25,Ha Nhandejáry kwatia nheꞌẽ ohai vaꞌekwe héry vaꞌe heꞌi a-rami:
45,9,26,"Upéixa voi heꞌi Nhandejáry kwatia nheꞌẽ oikwaa uka-vy nhande-vy mbaꞌéixa Nhandejáry oiporavo gweꞌyirã, judeu kwéry vaꞌe, judeu kwéry eꞌỹ vaꞌe ave."
45,9,27,Ha upéi heꞌi jevy Nhandejáry kwatia nheꞌẽ ohai vaꞌekwe héry vaꞌe Isaías. Nhane mbotee tee heꞌi-vy a-rami:heꞌi Israel kwéry-rehe omombeꞌu-vy.
45,9,29,Upéixa ete omombeꞌu jevy vaꞌekwe judeu kwéry oikotaha. Heꞌi vaꞌekwe a-rami:Upéixa voi omombeꞌu vaꞌekwe kwatia-rehe nhande-vy oikwaa uka-vy ndahetái judeu kwéry onheresende vaꞌe.
45,9,30,"“Aipota ngaꞌu Nhandejáry oresende xe rugwy reꞌýi kwéry-pe” heꞌi Paulo“Ha mbaꞌéixa po ojapo Nhandejáry?” oĩ heꞌi vaꞌe onhomongeta opyꞌa ndive. Amombeꞌu-ta nde-vy ereikwaa hagwã. Ha nhande kwéry eꞌỹ vaꞌe katu ndoikói arakaꞌe Nhandejáry reko-rupi, “Ipyꞌa potĩ-ma” heꞌi hese hagwã-rami ndoikóiry arakaꞌe. Ha upéi katu Nhandejáry-rehe ojerovia-ma ramo, ombopyꞌa potĩ-ma vaꞌekwe íxupe."
45,9,33,Upéixa ete voi heꞌi Nhandejáry kwatia nheꞌẽ:Upéixa heꞌi Nhandejáry kwatia nheꞌẽ heroviaha-rehe herovia eꞌỹha-rehe ave.
45,10,1,"Haꞌe-ta peẽ-my, xe reꞌýi kwéry, Hesu-rehe pejerovia vaꞌe. Aipota ngaꞌu Nhandejáry oresende xe rugwy reꞌýi kwéry-pe, Israel remiarirõre kwéry-pe. Xe pyꞌa gwive aipota ngaꞌu oresende. Amboete ete Nhandejáry-pe hese kwéry oração apo-vy."
45,10,2,"Nhandejáry-pe omboetese eterei ave moꞌã hikwái. Xe hexahare-gwi xe aikwaa omboeteha. Ha ndoikwaa teéi-gwi Nhandejáry rekoha, omboete vaꞌe-rami moꞌã oiko."
45,10,3,"Ha Nhandejáry katu ojerovia hese vaꞌe-pe, “Nde pyꞌa potĩ-ma” heꞌi íxupe. Ha Nhandejáry reko kwaa eꞌỹha onhemopotĩse moꞌã haꞌe ae gweko-rupi oiko vaꞌe. Upéixa ndoikói voi Nhandejáry reko-rupi onhemopotĩ hagwã. Heko-pe nonhemeꞌẽi voi vaꞌekwe heko-rupi oiko hagwã."
45,10,4,Ha koꞌánga katu ojekwaa ou-vy Cristo. Upéa-gwi ijapy-ma voi Moisés amyrĩ remimombeꞌukwe judeu kwéry haꞌe kwéry hekoha. Ãy ogweroviaha gwive: “Haꞌe kwéry ipyꞌa potĩ-ma” heꞌi hese Nhandejáry.
45,10,5,heꞌi omombeꞌu-vy Moisés amyrĩ kwatia-rehe.
45,10,6,"Ha gwĩ onhemopotĩ uka hagwã ojerovia-ma voi oiko-vy vaꞌe hese, Nhandejáry kwatia nheꞌẽ a-rami heꞌi hese:Upéixa ere ramo, nde ko erembogwejyse vaꞌe moꞌã yváy-gwi Cristo. Ani ere teĩ upéa."
45,10,9,"“Hesu Nhandejáry voi” ere eremombeꞌu-vy ramo, “Nhandejáry omoingove jevy íxupe nipo raꞌe” erenhomongeta ramo nde pyꞌa ndive, ne resende-ta voi Nhandejáry."
45,10,10,"Nhande pyꞌa gwive jajerovia-ma ramo hese, nhane mopotĩ-ma vaꞌerã. “Hesu Nhandejáry voi” jaꞌe ramo nhamombeꞌu-vy, nhane resende-ma vaꞌerã Nhandejáry."
45,10,11,Heꞌi ave Nhandejáry kwatia nheꞌẽ:heꞌi Nhandejáry kwatia nheꞌẽ.
45,10,14,"Mbaꞌéixa po ojerure-ta Nhandejáry-pe neꞌírã vyteri ojerovia ramo hese reheve. Mbaꞌéixa po ojerovia-ta hese neꞌírã ohendu reheve Nhandejáry remimombeꞌu. Mbaꞌéixa po ohendu-ta ndaipóri ramo imombeꞌuharã. Mbaꞌéixa po omombeꞌu-ta íxupe, omondo eꞌỹ reheve imombeꞌuharã:heꞌi Nhandejáry kwatia nheꞌẽ."
45,10,16,Ha nohendu jojái inheꞌẽ porã. Upéixa voi omombeꞌu kwatia-rehe:heꞌi vaꞌekwe Nhandejáry kwatia-rehe.
45,10,17,"Upéixa-gwi Cristo rehegwa nheꞌẽ nhamombeꞌu ramo, nhahendu Nhandejáry remimombeꞌu. Hemimombeꞌu nhahendu ramo, jarovia-ma voi íxupe."
45,10,18,Oĩ heꞌi vaꞌe moꞌã: “Nanhahendúi vaꞌekwe Nhandejáry remimombeꞌu” heꞌi moꞌã. Ha ijapu voi. Oĩ nhahendu vaꞌe:heꞌi Nhandejáry remimombeꞌu-rehe Nhandejáry kwatia nheꞌẽ.
45,10,19,Oĩ heꞌi jevy vaꞌe moꞌã: “Ndoikwaái voi Israel remiarirõre judeu kwéry Nhandejáry remimombeꞌu” heꞌi moꞌã hese. “Oikwaa” heꞌi ranhe hese Moisés. Upéi heꞌi judeu kwéry-rehe:Upéixa heꞌi vaꞌekwe Moisés kwatia-rehe oĩ vaꞌe.
45,10,20,Upéi omoĩ jevy vaꞌekwe kwatia-rehe onheꞌẽ. Ipyꞌagwasuve imombeꞌu-vy judeu kwéry-pe:“Xe reka eꞌỹ vaꞌe xe johu voi. Xe-rehe oporandu eꞌỹ vaꞌe-pe ajehexa uka íxupe”heꞌi vaꞌekwe nhande kwéry eꞌỹ vaꞌe-rehe.
45,10,21,Ha Israel remiarirõre judeu kwéry rehegwa nheꞌẽ omombeꞌu vaꞌekwe a-rami:heꞌi Nhandejáry kwatia nheꞌẽ ohai vaꞌekwe.
45,11,1,
45,11,2,"Yma ete vaꞌekwe oiporavo vaꞌekwe Israel rugwy reꞌýi kwéry vaꞌe gweꞌyirã. Ãy katu nhande kwéry, Israel reꞌýi kwéry vaꞌe, Nhandejáry remimboyke eꞌỹ vaꞌe voi. Nhande rereko joty gweꞌýi ramo. Yma vaꞌekwe myamyrĩ Elias ombotee vaꞌekwe oiko-vy Nhandejáry-pe ohendu hagwã íxupe. Heꞌi Nhandejáry-pe:1 heꞌi ójehe Nhandejáry-pe."
45,11,4,"Upéi heꞌi íxupe Nhandejáry:Nane anho reíry erepyta, heꞌi íxupe. Oĩ joty sete mil kwimbaꞌe. Nomboetéi vyteri tupã raꞌanga-pe héry vaꞌe Baal. Upéa kwéry xe ndahejái ojehesa rerova outro-rehe. Xe rakateꞌỹha voi upéa, heꞌi Elias-pe Nhandejáry.”1 Upéixa voi heꞌi vaꞌekwe Nhandejáry kwatia nheꞌẽ. Peikwaa-ma voi upéa nheꞌẽ. Peikwaa ramo jepe, amombeꞌu jevy-ta joty nde-vy."
45,11,5,"Yma Nhandejáry ojapo hagwe-ramima, ãy ojapo-ma ave. Enterove vaꞌe-pe ndoiporavói vaꞌe. Nhande poriahuvereko-gwi oĩ hembiporavo vaꞌe. Ndahetáiry joty. Hembiapo-rehe rei ndoiporavói íxupe. Oiporiahuvereko-gwi ae oiporavo íxupe arakaꞌe. Hembiapo-rehe rei oiporavo ramo raꞌe, ndoiporiahuvereko teevéi arã raꞌe íxupe Nhandejáry. Hembiapo porã vaꞌe-pe oiporavo arã raꞌe."
45,11,7,"Mbaꞌeixagwa nheꞌẽ-pa xe amombeꞌu-ta. Israel reꞌýi kwéry katu ndohupitýi vaꞌekwe gwembieka onhemopotĩ uka hagwã. Ha Nhandejáry rembiporavo katu ndahetáiry oheka ojohu-ma. Nhandejáry ogwerovyꞌa-ma íxupe. Ha outro kwéry katu heta oĩ vaꞌe Nhandejáry gwenói ramo, nohenduséi-ma. Ijapysa eꞌỹ vaꞌe-rami oiko-ma hikwái. Upéixa heꞌi vaꞌekwe Nhandejáry kwatia nheꞌẽ:heꞌi Nhandejáry kwatia nheꞌẽ."
45,11,9,Oĩ ave Nhandejáry kwatia nheꞌẽ Davi amyrĩ ohai vaꞌekwe:heꞌi Nhandejáry kwatia nheꞌẽ.
45,11,11,"Haꞌe-ta peẽ-my: Heꞌýi tee judeu kwéry vaꞌe onhepysanga sanga vaꞌe-rami rei oiko vaꞌekwe ojejavy-gwi. Hoꞌa tee vaꞌerã-rami teĩ oiko. Ha heꞌýi kwéry ndoꞌa teéiry. Ojejavy-gwi Nhandejáry nheꞌẽ nohenduséi-gwi, ãy hekovia gwĩ heꞌýi eꞌỹ vaꞌe oikwaa-ma voi Nhandejáry-pe. Hesendeharã oikwaa-ma. Upéa-gwi ójehe omohakateꞌỹ uka hagwã-pyma oheja gweꞌýi tee Nhandejáry."
45,11,12,"Ojejavy javy rire heꞌýi tee, ohovasa vasa vaꞌekwe outro gweꞌýi eꞌỹ vaꞌe Nhandejáry ohexakwaa rei-vy. Gweꞌýi tee-pe nomogwahẽi íxupe gwarã. Upéa-gwi outro-pe ohovasa vasa vaꞌekwe Nhandejáry. Gweꞌýi eꞌỹ vaꞌe-pe ohexakwaa kwaa rei. Ha gweꞌýi tee omogwahẽmba jevy joty vaꞌerã ojéupe. Omogwahẽmba rire nhande kwéry-pe nhande rovasa porãve rãve vaꞌerã voi Nhandejáry."
45,11,13,"Gweꞌýi eꞌỹ-pe oresende NhandejáryÃy haꞌe-ta peẽ-my, judeu eꞌỹ vaꞌe, heꞌýi eꞌỹ vaꞌe kwéry-pe. Hesu remimondo voi xe ojehegwa amombeꞌu hagwã peẽ-my. Upéa-gwi tuvixa mbaꞌe xe-vy xe rembiapo."
45,11,14,Heta xe rembiapo pene paꞌũ-my amohakateꞌỹ uka hagwã moꞌã xejéhegwi xe rugwy reꞌýi tee vaꞌe kwéry-pe. Ohexa ramo outro kwéry ojeroviaha: “Hesu nipo raꞌe Nhandejáry ave” upéixa xe aipota xe rugwy reꞌýi heꞌi. Upéa-gwi ikatu arã oĩ vaꞌerã xe jave oresende hagwã íxupe.
45,11,15,"Ha heꞌýi tee onhemboyke íxugwi vaꞌekwe. Upe-ma ramo outro kwéry-pe oirũ tee-ramima ogwereko Nhandejáry. Heꞌýi tee-rami Nhandejáry-pe hikwái. Ogwerojoja íxupe gwekoha hikwái. Ha gweꞌýi tee katu omogwahẽ jevy-ma ramo íxupe kwéry ojéupe, iporã tee rei vaꞌerã voi nhande-vy. Onhemoingove uka jevy vaꞌe-rami oiko porã jevy vaꞌerã hikwái."
45,11,16,"Ha Nhandejáry reꞌýi tee, judeu kwéry vaꞌe hembiporavo meme jotyNhambopóy ramo mbojape Nhandejáry pegwarã, hembiꞌu reꞌýi Nhandejáry mbaꞌe joty. Yvyra máta rapo Nhandejáry mbaꞌe ramo, hakãgwe gwive imbaꞌe meme. Upéixa heꞌi Nhandejáry kwatia nheꞌẽ gweꞌýi tee ojéupe omogwahẽ jevytaha omombeꞌu-vy."
45,11,17,"Amombeꞌu-ta ave peẽ-my oliveira máta rehegwa nheꞌẽ. Oĩ vaꞌekwe oliveira máta imboꞌa porã ukapyre. Upéi ojepeꞌa vaꞌekwe hakã. Upéi hakãgwe rendagwe-py omoĩ outro rakãgwe. Oliveira máta opuꞌã rei vaꞌe rakãgwe omoĩ hese. Yvyra máta opuꞌã rei vaꞌekwe-rami voi pende rekoha, peẽ judeu kwéry eꞌỹ vaꞌe. Opuꞌã rei vaꞌe rakãgwe onhemoĩ imboꞌa porã ukapyre rakã rendagwe-py. Upéixa peiko porã ãy. Ohovasa porã hagwe-rami Nhandejáry gweꞌýi tee judeu kwéry-pe, ohexakwaa kwaa rei-vy, ãy pende rovasa porã-ma ave. Hapo eꞌỹ reheve ndaheteꞌyvéi-ma hakã. Hapo-gwi ae ou hokyrã. Upéixa voi nhande kwéry judeu kwéry vaꞌe-gwima peiko porã-ma ãy."
45,11,18,"Upéixa ani penhembohory teĩ hese, Nhandejáry reꞌýi tee-rehe. Yvyra rakãgwe-rami ojepeꞌa vaꞌekwe haꞌe kwéry. Ani penhemombaꞌegwasu teĩ peẽ peiko-vy. Mbaꞌeixagwa tipo peẽ. Yvyra máta rakãgwe-rami rei peẽ. Hakã-gwi ndoúi haporã. Hapo-gwi ae ou hokyrã. Upéa-gwi ani penhembohory teĩ hese kwéry."
45,11,19,Pene paꞌũ-my oĩ paraꞌe heꞌi vaꞌerã: “Ore moĩ hagwã-ma hendagwe-py ojepeꞌa vaꞌekwe haꞌe hakã” heꞌi vaꞌerã.
45,11,20,"Haꞌe voi. Ojepeꞌa vaꞌekwe upéa-gwi. Haꞌe kwéry ndogweroviái-gwi ojepeꞌa vaꞌekwe. Ha peẽ katu pepyta peiko-vy hendagwe-py perovia-gwi. Upéa-gwi ani penhemombaꞌegwasu teĩ peẽ. Ani pejeapo teĩ hakã teeve ramo. Peiko arandu ae katu. Ha heꞌýi tee judeu kwéry vaꞌe haꞌe hakã-rami voi ha omopẽ vaꞌekwe ojéhegwi. Maꞌerã, “Nanhande peꞌa moꞌãi Nhandejáry” peje pendéjehe. Upeixagwa ani peje teĩ. Peiko arandu ae katu."
45,11,22,"Pejeapysaka porã katu xe nheꞌẽ-rehe. Nhande rovasa porã ramo jepe, nhane mbohasa asy joty ave Nhandejáry. Gwĩ ojejavy vaꞌekwe-pe ogwereko asy voi. Ha peẽ katu pende rereko porã voi. Pemoirũ irũ íxupe ramo, pende rereko porã vaꞌerã. Ha pemoirũ eꞌỹ ramo katu íxupe, gwakã ojéhegwi oipeꞌa vaꞌekwe-rami pende peꞌa jevy vaꞌerã."
45,11,23,"Haꞌe kwéry katu ogwerova ramo gwekoha ogwerovia jevy hagwã íxupe, haꞌe hendagwe-py omoĩ jevy vaꞌerã íxupe Nhandejáry. Hakã roky-rami jevy oĩ hagwã. Omoĩ jevy kwaa vaꞌe voi Nhandejáry íxupe kwéry."
45,11,24,Ha peẽ heꞌýi eꞌỹ vaꞌe katu yvyra máta opuꞌã rei vaꞌe rakã-rami. Ojepeꞌa vaꞌekwe hakã. Upéi heko eꞌỹ-rupi onhemoĩ outro rakã rendagwe-py. Ha heꞌýi tee judeu kwéry vaꞌe katu imboꞌa porã ukapyre-rami voi. Ndaheko rasýiry Nhandejáry-pe omoĩ jevy íxupe haꞌekwe-py. Ha haꞌe hagwe-py onhemoĩ jevy vaꞌekwe katu haꞌe heko-rupima oiko jevy voi. Upéixa ramo ndaheko rasýi Nhandejáry-pe omogwahẽ jevy hagwã íxupe kwéry ójehe.
45,11,25,"Enterove vaꞌe-pe ohayhu NhandejáryAipota peikwaa porã xe haꞌe-ta vaꞌe, xe reꞌýi kwéry. Oĩ Nhandejáry anhetegwa nheꞌẽ. Ore-vyte Nhandejáry remimbojekwaa uka ojekwaa kuri. Upéa nheꞌẽ aipota peikwaa porã. Peikwaa porã ramo, “Nhandejéhegwi nhane aranduve voi nhande” ndapejéi vaꞌerã pendéjehe. Ore-vy ohexa uka kuri Nhandejáry onheꞌẽ a-rami: “Ndoiko meméi vaꞌerã heta xe reꞌýi kwéry xe nheꞌẽ rendu eꞌỹ-vy. Ijapysa eꞌỹ vaꞌe-rami ndoiko meméiry vaꞌerã. Ha xe reꞌýi eꞌỹ vaꞌe, judeu eꞌỹ vaꞌe katu xe aipota ou vaꞌe gwive amogwahẽmba ranhe vaꞌerã xejéupe. Ha upe rire katu ndoikovéi vaꞌerã xe reꞌýi, judeu kwéry vaꞌe ijapysa eꞌỹ vaꞌe-rami."
45,11,26,"Ha Israel reꞌýi kwéry, xe reꞌýi tee vaꞌe, peteĩ teĩ xe aipota ogwahẽ ou-vy vaꞌe gwive aresendepa vaꞌerã” heꞌi Nhandejáry gwembiaporã rexa uka-vy. Upéixa voi heꞌi Nhandejáry kwatia nheꞌẽ:"
45,11,27,Upéixa voi heꞌi Nhandejáry kwatia nheꞌẽ.
45,11,28,"Ha heꞌýi tee, judeu kwéry vaꞌe katu Hesu rehegwa nheꞌẽ porã nohenduséi-gwi, ogwereko íxupe kwéry Nhandejáry gwembiayhu eꞌỹ ramo. Ha upéixa ojapo ramo gweꞌýi kwéry-rehe, iporã joty peẽ, heꞌýi eꞌỹ vaꞌe-pe. Ãy gwembiayhu eꞌỹ-rami jepe ogwereko ramo, ohayhu joty íxupe kwéry. Haꞌe kwéry hembiporavo joty. “Ahovasa vaꞌerã íxupe” heꞌi ete vaꞌekwe ore rembypy-pe gweꞌyirã-rehe. Upéa-gwi ohayhu joty íxupe oiko-vy."
45,11,29,Nhandejáry rembiporavo hembihovasa vasa meme voi judeu kwéry. “Aiporavo vaꞌekwe xe reꞌýi-pe. Ahovasa porã vaꞌerã íxupe” ndeꞌi reíry Nhandejáry gwemienói-rehe. Ogwerova rova eꞌỹ vaꞌe onheꞌẽ Nhandejáry.
45,11,30,"Ha peẽ heꞌýi eꞌỹ vaꞌe katu napehendúi arakaꞌe Nhandejáry nheꞌẽ. Ha koꞌánga katu heꞌýi tee nohenduséi-gwi inheꞌẽ, pende rayhu-ma Nhandejáry pende poriahuvereko-vy. Upéixa ãy pende rayhu jave Nhandejáry, haꞌe kwéry nohendusevéi-ma inheꞌẽ. Upéa-gwi nohenduséi-gwi inheꞌẽ, iporiahu Nhandejáry-pe. “Aiporiahuvereko-ta joty íxupe kwéry” heꞌi joty hese kwéry."
45,11,32,Nhandejáry nheꞌẽ ojapo meme vaꞌe ndaipóri. Upéa-gwi ko yvy apy-rehe oiko vaꞌe-pe gwive ogwereko inheꞌẽ renduse eꞌỹ vaꞌe-rami. Preso onhemoĩ vaꞌe-rami ogwereko enterovéa-pe. Upéixa ojapo hese kwéry peteĩ teĩ oiporiahuvereko hagwã joty íxupe kwéry.
45,11,33,"Paulo omombaꞌegwasu Nhandejáry-peHa Nhandejáry katu hekoha porãve tee rei vaꞌe voi katu. Haꞌe heko-rami oiko vaꞌe ndoikóiry. Haꞌe hiꞌarandu tee vaꞌe. Opambaꞌe oheko kwaave vaꞌe. Heta ipyꞌapóry jaikwaa eꞌỹ ete vaꞌe. Mbavaꞌe-gwi nipo heꞌi ko vaꞌe, Maꞌerã nipo heꞌi upéa, avave ndoikwaái. Mbaꞌe-gwi nipo ojapo ko vaꞌe, maꞌerã nipo ojapo upéa, teko rei vaꞌe ndoikwaái voi ipyꞌa. Imbaraeteve vaꞌe voi haꞌe."
45,11,34,Ha Nhandejáry kwatia nheꞌẽ heꞌi a-rami:
45,11,36,Ha entéro mbaꞌe moingohaty voi haꞌe. Haꞌe entéro nhangarekoha voi. Haꞌe ojéupe gwarã ave omoingo vaꞌekwe entéro mbaꞌe. Tonhemombaꞌe tuvixa meme ete katu. Opa eꞌỹ reheve tonhemboete ete. Upéa aipota voi. Amém.
45,12,1,"Nhande poriahuvereko-ma oiko-vy Nhandejáry, xe reꞌýi kwéry. Upéa-gwi aipota eterei penhemeꞌẽ pende pyꞌa gwive íxupe imbaꞌerã. Peiko jave imbaꞌe voi peẽ. Penhemeꞌẽ katu íxupe hembigwairã pende rerohory porã hagwã. Penhemeꞌẽ tee ramo íxupe, napemboete raꞌanga anga rei moꞌãi íxupe. Pemboete tee vaꞌerã íxupe."
45,12,2,"Teko rei rekoha-rami ani peiko teĩ peẽ. Peheja katu Nhandejáry tapene moatyrõmba pene akã porã hagwã ogwerova hagwã pende rekoha pende pyꞌa gwive. Upe-ma ramo Nhandejáry remimbota peikwaa vaꞌerã. Mbavaꞌe tipo oipota Nhandejáry? Oipota iporã vaꞌe. Ojéupe ombovyꞌaharã oipota. Imarã eꞌỹ vaꞌe, ndaipóri haꞌeixagwa iporãve vaꞌe oipota."
45,12,3,"Nhandejáry rembihovasa voi xe. Xe rexakwaa rei voi. Upéa-gwi inheꞌẽ-py aporandu-ta peẽ kwéry-pe: Ani erenhemombaꞌegwasu teĩ nde. Ani erejeapo tuvixave vaꞌe ramo moꞌã. Ani nde rapixa reko-rupi ereiko teĩ. Nde ae nde reko-rupi voi eiko. Peẽ-my ogwerovia uka hagwe-rami Nhandejáry, peiko. Ani penhemombaꞌegwasu teĩ peẽ peiko-vy."
45,12,4,Heta nhande rete-rehe oĩ vaꞌe. Hekoha ambue ambue jepe ijoja joty oiko-vy.
45,12,5,"Upéixa ete nhande reta. Nhande reta jepe, Cristo nhamoirũ-gwi peteĩxa joty jaiko. Nhande rekoha ambue mbue ramo jepe, nhande joja joty. Nhande rete ijojaha-rami joty jaiko."
45,12,6,"Peteĩ teĩ vaꞌe-pe nhande rovasa-gwi Nhandejáry nhande rexakwaa rei-vy, nhanhopytygwõ rei katu. Omeꞌẽ meꞌẽ nhande-vy nhande rekoha ambue mbuerã. Peteĩ teĩ vaꞌe-pe hemimeꞌẽgwe ẽgwe-py nhanhopytygwõ tygwõ rei ojóupe. Nhande reko meꞌẽ ramo onheꞌẽ-py ombaꞌe kwaa uka ramo nhande-vy nhamombeꞌu hagwã, nhane kyreꞌỹreꞌỹ katu imombeꞌu-vy. Jarovia porãháixa jarosapuka pukái katu inheꞌẽ jaiko-vy."
45,12,7,"Nhande reko meꞌẽ ramo nhaipytygwõ hagwã nhande rapixa-pe, iporã katu nhaipytygwõ voi íxupe. Nhande reko meꞌẽ ramo nhamboꞌe hagwã nhande rapixa-pe, iporã katu nhamboꞌe ave íxupe."
45,12,8,"Nhande reko meꞌẽ ramo nhamokyreꞌỹ hagwã nhande rapixa-pe, iporã katu nhamokyreꞌỹ voi íxupe. Nhameꞌẽ-taramo nhane mbaꞌe, iporã katu nhane rakateꞌỹ eꞌỹ reheve nhameꞌẽ. Nhande, Hesu reroviaha rerekwa vaꞌe, nhanhangareko porã katu nhande reꞌýi kwéry-rehe. Nhande rapixa-pe jaiporiahuvereko-ta ramo, nhane kyreꞌỹ ramo nhaipytygwõ íxupe. ; "
45,12,9,Ani pejohayhu raꞌanga anga rei teĩ. Pejohayhu tee katu. Ivai vaꞌe pemboyke katu pendéhegwi. Ha iporã vaꞌe-gwi katu ani pepoi teĩ. Eraha ne renonde-rupi joty. Pesegi porã joty katu.
45,12,10,Pejohayhu katu pejogwerovyꞌa rei-vy pende ryvy-rami pejogwereko hagwã. Ani pene ateꞌỹ penhomboete-vy. 
45,12,11,Ipituva vaꞌe-rami ani peiko teĩ. Pembaꞌapo mbaraete ae katu peiko-vy. Pene kyreꞌỹ pende pyꞌa ete gwive pejapo Nhandejáry nheꞌẽ.
45,12,12,Pehaꞌarõ tee Nhandejáry pende reraha hagwã. Upéa-gwi pevyꞌa meme joty peiko-vy. Peiko asy ramo jepe ani pejapura. Ani pejapo kuꞌa kuꞌa rei oração. Pembojeupi meme katu Nhandejáry-pe pene nheꞌẽ.
45,12,13,Ha Hesu reroviaha katu pende ryvy-rami. Iporiahu vaꞌe-pe ehexakwaa katu eremeꞌẽ-vy. Ani pene rakateꞌỹ pene mbaꞌe-rehe pemeꞌẽ hagwã íxupe. Ehexakwaa joty íxupe. Ne mbaꞌe eiporu uka meme joty íxupe. Ogwahẽ ou-vy ramo pende ha-py peikwaa eꞌỹ vaꞌe pemogwahẽ katu íxupe pene ndive opyta hagwã.
45,12,14,Peporandu Nhandejáry-pe ohovasa hagwã pende rereko asyha-pe. “Ehovasa katu íxupe” peje. “Ehundi mani íxupe” ani peje teĩ Nhandejáry-pe hese.
45,12,15,Ovyꞌa ramo nde rapixa evyꞌa joty indive. Ha hasẽ ramo katu ne rasẽ joty ave hendive.
45,12,16,"Peteĩxa pejogwereko. Pende joja katu peiko-vy onhondive. Ani penhemombaꞌegwasu rei teĩ. Nomombaꞌe gwasúi vaꞌe-pe pemoirũ joty. Ani, “Xe aranduve ko” peje rei pendéjehe."
45,12,17,"Aníke pejapo vai peẽ-my ojapo vai vaꞌe-pe. Pejapo porã meme. Ani, “Hembiapo vai-ma” heꞌi pende-rehe hagwã-rami peiko.1 "
45,12,18,"Ani katu pene aꞌeꞌỹ ojóehe. Ikatu ramo, pejoporiahuvereko rei enterovéa ndive. Ani erejepy teĩ nde rapixa-rehe. Nhandejáry ae nde repy arã! Ombohasa asy vaꞌerã íxupe."
45,12,20,Pende rereko asyha-pe pereko porã joty:  Upéixa heꞌi Nhandejáry kwatia nheꞌẽ.
45,12,21,"Ani peheja ivai vaꞌe ipuꞌakave pende-rehe. Pejapo katu iporã vaꞌe penhemeꞌẽ eꞌỹ hagwã ivai vaꞌe-pe, pende puꞌakave hagwã ivai vaꞌe-rehe."
45,13,1,"    Enterove tojapo nhande ruvixa nheꞌẽ. Ojéhegwi rei ndoikói nhande ruvixarã. Nhandejáry nheꞌẽ-py ae nhande ruvixa ramo oiko. Oiko ramo nhande ruvixa ramo, Nhandejáry remimoingo upe vaꞌe."
45,13,2,"Nhande ruvixa nheꞌẽ ojapo eꞌỹ vaꞌe gwive, Nhandejáry nheꞌẽ ndojapói ave vaꞌerã. Upéa ojapo eꞌỹ vaꞌe-pe gwive ombohasa asy uka vaꞌerã Nhandejáry."
45,13,3,Hembiapo porã vaꞌe gwive ndaikyhyjéiry voi katu nhane ruvixa-gwi. Ha hembiapo vai vaꞌe katu ikyhyje. Nhande ruvixa-gwi pende kyhyje eꞌỹ reheve peiko porãse tipo? Pejapo porã. Upéa-rehe pende rerohory vaꞌerã.
45,13,4,"Nhandejáry rembigwái voi nhande ruvixa. Pende-rehe ombaꞌapo vaꞌe voi. Ha ne rembiapo vai ramo katu, pene mytuꞌeꞌỹ pendéjehe. Ndogwereko asy uka reíry nhande ruvixa-pe Nhandejáry. Nhandejáry rembigwái voi nhande ruvixa. Inheꞌẽ-py hembiapo vai vaꞌe-pe gwive ogwereko poxy vaꞌerã."
45,13,5,Upéa-gwi aníke erehasa tekoha nhande ruvixa nheꞌẽ rendu eꞌỹ-vy. Pehasa ramo tekoha pende rereko poxy arã. “Pehendu katu” heꞌi ave nde pyꞌa-py onheꞌẽ vaꞌe. Upéa-gwi pejapo katu nhande ruvixa nheꞌẽ.
45,13,6,"Nhande ruvixa kwéry Nhandejáry remimombaꞌapo voi. Nainhateꞌỹi ombaꞌapo-vy. Upéa-gwi imposto okovra ramo, emeꞌẽ íxupe ojerure vaꞌe."
45,13,7,"Pemeꞌẽmba porã katu pereve vaꞌe-pe. Oime raẽ vaꞌe imposto okovra vaꞌe, taxa okovra vaꞌe pemeꞌẽ katu ave íxupe. Nhamboete vaꞌerã gwive pemboete katu. Peteĩ teĩ vaꞌe-pe pemombaꞌegwasúke pemboete-vy.    "
45,13,8,"  Pereve vaꞌe gwive pepaga mani katu íxupe. Iporã “Jajohayhu voi” peje katu pendéjehe. Ha haꞌe-ta ave peẽ-my, Pejohayhu porãve rãve katu peiko-vy. Neꞌírã pejohayhu porã tee rei. Gwapixa rayhuha oiko Moisés amyrĩ remimombeꞌukwe tekoha-rupi."
45,13,9,Upe tekoha a-rami heꞌi:“Ani peiko onhoembireko ndive onhome ndive ave. Ani peporojuka. Ani pemonda. Ani pene mbaꞌe pota pota rei teĩ peiko-vy”.“Ehayhu katu nde rapixa-pe nde rekove erehayhuha-rami”heꞌi. Upe vaꞌe nheꞌẽ-py omombeꞌupa Moisés amyrĩ heꞌise vaꞌekwe.
45,13,10,"Gwapixa rayhuha ndojapo vaíry hese. Upéa-gwi jajohayhu ramo, upe tekoha tee vaꞌe gwive-rupi jaiko.     "
45,13,11,"Ãy peikwaa voi ogwahẽmaha ou-vy pende óra, oke vaꞌekwe opáy jevy-ma vaꞌe-rami peiko hagwã. Upéa-gwi peiko katu tekoha-rupi. Hesu-rehe jajerovia ypy hagwe are-ma voi. Ãy hiꞌagwĩve-ma oĩ nhandéhegwi nhane resendeharã áry. Upéa-gwi ogwahẽ-ma ou-vy pende óra anive peiko hagwã oke vaꞌe-rami. Oke vaꞌe-rami peikove teĩ. Ãy tapeiko porã katu. Opáy porã vaꞌe-rami jevy katu tapeiko. Pytũ-rupi oiko vaꞌe-rami peẽ. Ha koꞌánga katu pyhare-rupi rei ereiko vaꞌekwe nde-vy opa-tama. Koꞌẽ ou vaꞌe-rami nde-vy ereiko porã-tama. Upéa-rehe anive peiko pytũ-my oiko vaꞌe reko-rupi. Arakatu-py oiko vaꞌe reko-rupi ae peiko. Pono pende reity gweko-rupi anháy, nhande rete jokoha jaiporu vérami peiporu porã katu pene arandu arakatu pygwa peiko porã hagwã."
45,13,13,Arakatu pygwa-rami jaiko. Ani nhanhemotĩ hagwã-rami jaiko teĩ. Anive pekaꞌu teĩ. Ani ave pemoirũ okaꞌu vaꞌe-pe. Peiko ae katu arakatu pygwa-rami. Pejohu vaꞌe rei-pe ani ave pemoirũ teĩ. Ani otĩ kwaa eꞌỹ vaꞌe-rami peiko teĩ. Arakatu pygwa-rami ae katu peiko. Ani ave pejoteta teĩ. Ani ave pejohu vai teĩ pende rapixa oiko porãha.
45,13,14,Ha pemoirũ katu peteĩxa Nhandejáry Hesu Cristo. Penhembojáry katu hese peiko hagwã hekoha-rupi. Anive peiko pendejéhegwi anho rei pejapose vaꞌe rei-ma pejapo hagwã.
45,14,1,"   Oĩ pene paꞌũ-my neꞌírã ogwerovia tee vaꞌe. Perohory joty íxupe pemogwahẽ-vy. Ha pemogwahẽ rire íxupe katu, ani pembovyte teĩ íxupe penhomboꞌe vai-vy. Ani “Ndatekoháiry nde rekoha. A-rami ae tekoha” peje rei teĩ íxupe."
45,14,2,"Ogwerovia porã vaꞌe, ojohu vaꞌe hoꞌu. Ha ogwerovia miximi vaꞌe katu ndoꞌu katúi soꞌo."
45,14,3,"Ha ojohu vaꞌe hoꞌu vaꞌe, tonheꞌẽ rei eꞌỹ katu ndoꞌu katúi vaꞌe-rehe. Ha soꞌo hoꞌu katu eꞌỹ vaꞌe katu, Ani “Ndikatúi ereꞌu soꞌo” heꞌi teĩ gwapixa-pe, ojohu vaꞌe hoꞌu vaꞌe-pe. Hembiapo ojohu porã ave Nhandejáry. Upéa-gwi, Ani “Tekoha eꞌỹ-rupi ereiko” heꞌi hese."
45,14,4,"Ndikatúiry ere rei nde rapixa rembigwái-rehe, “Upéa ndoikói tekoha-rupi”. Ani eremombeꞌu teĩ hembiapo. Ijáry ae omombeꞌu vaꞌerã íxupe hembiapo-rehe. Ojohu porã paraꞌe, ojohu vai paraꞌe. Ijáry ae omombeꞌu vaꞌerã íxupe. Ha Nhandejáry katu ojohu porã voi hembiapo. Upéa-gwi ojohu porã vaꞌerã hese Nhandejáry. Cristo rape-gwi ndovái vaꞌerã."
45,14,5,"Ha arete rehegwa katu pemombeꞌu joavy avy. “Oĩ nhamboeteve vaꞌe áry” oĩ heꞌi vaꞌe. “Áry meme peteĩxa” oĩ heꞌi vaꞌe. Ani, “Mbaꞌeixagwa po tekoha” ere teĩ ndejéupe. “A-rami voi xe rekoha” peteĩ teĩ heꞌi ae ojéupe. Peteĩ teĩ toikwaa porã haꞌe ae gwekoha hapixa rembiapo ojohu vai eꞌỹ reheve. Ojoekoha ojohu vai eꞌỹ reheve, peteĩ teĩ tojapo ipyꞌa oipotaha-rupi."
45,14,6,"Pejeapysaka porã katu xe nheꞌẽ-rehe. “Etería arete tuvixave vaꞌe” oĩ heꞌi vaꞌe, Nhandejáry-pe omboeteha-rami omboete ave arete-pe. Ha soꞌo hoꞌu vaꞌe katu Nhandejáry-pe omboeteha-rami hoꞌu ave soꞌo. Soꞌo hoꞌuha-rehe otima porã ave Nhandejáry-pe. Ha soꞌo hoꞌu eꞌỹ vaꞌe katu Nhandejáry omboeteha-rami, ndoꞌúi ave soꞌo. Ndoꞌúi ramo jepe, otima porã joty Nhandejáry-pe."
45,14,7,"Nhandéjehe anho rei ndajaikóiry. Nhandéjehe anho rei nanhamanói ave. Jaiko jave Nhandejáry mbaꞌe voi nhande. Ha nhamano rire Nhandejáry mbaꞌe teerã voi jaha arã. Upéixa ramo jaikove ramo jepe, nhamano ramo jepe imbaꞌe tee voi nhande."
45,14,9,Upéa-rehe omano-ma vaꞌekwe Cristo. Upéi oikove jevy-ma vaꞌekwe nhande jaiko vaꞌe jaryrã nhamano vaꞌekwe jaryrã ave.
45,14,10,"Upéixa ramo, nde ko maꞌerã tipo nde erejohu vai Hesu reroviaha vaꞌe rembiapo? Maꞌerã tipo erenheꞌẽ mbojevy nde rapixa-pe, nde reko-rupi ndoikói-gwi. Nde katu maꞌerã erenheꞌẽ rei ereiko-vy nde rapixa-rehe? Ha nhande kwéry katu nhanhemboꞌy-ma vaꞌerã nhaĩ-vy Nhandejáry rovagwy-py omombeꞌu hagwã nhande-vy nhane rembiapokwe. Iporã paraꞌe, naiporãi paraꞌe heꞌi vaꞌerã nhande-vy.2 "
45,14,11,A-rami heꞌi Nhandejáry kwatia nheꞌẽ:Upéixa heꞌi Nhandejáry kwatia nheꞌẽ.
45,14,13,"Jaꞌu ramo soꞌo, ndajaꞌu katúi ramo soꞌo ave, peteĩxa. Upéixa ramo, Anive “Tekoha eꞌỹ-rupi ereiko” jaꞌe nhande rapixa-pe. Anive nhanhomboꞌe vai hese. Jaꞌe ae katu nhande reꞌýi-rehe “Xe reꞌýi-pe ambojejavy uka ramo, hesa-py ndaiko moꞌãi xe rekoha-rupi. Ndajapo moꞌãi xe ajaposeha-rami. Nambojejavy ukaséi íxupe” jaꞌe nhandejéupe."
45,14,14,"Tekoha xe aikwaa porã voi Cristo xe moꞌarandu-gwi. Oĩ heꞌi vaꞌe moꞌã “Kóa jaꞌu vaꞌerã, upéa jaꞌu eꞌỹ vaꞌerã” heꞌi moꞌã. Ha upe vaꞌe-rehe “Jaꞌu eꞌỹ vaꞌerã” ndeꞌíry Nhandejáry. Ha “Jaꞌu eꞌỹ vaꞌerã nipo raꞌe upéa” heꞌi vaꞌe katu ndoikwaáiry tekoha. Haꞌe ae gwekoha-rupi oiko. Upéixa hoꞌu ramo gwembiꞌu eꞌỹ, “Ajejavy-ma” heꞌi vaꞌerã ójehe."
45,14,15,"Ha, “Ne rembiꞌu eꞌỹ katu iporã jaꞌu” ere ramo nde rapixa-pe, nerembovyꞌavéi-ma vaꞌerã íxupe. Nderehayhuvéi-ma vaꞌerã hereko-vy. Nde rapixa-rehe omano-ma vaꞌekwe Cristo. Tuvixa mbaꞌe nde rapixa Cristo-pe upéa-gwi. Upéa-gwi ani peꞌu teĩ hembiꞌu eꞌỹ nde rapixa resa-py. Erembojejavy uka arã íxupe. Ojehesa rerova arã Cristo-gwi."
45,14,16,Peiko arandu katu. Ani ojohu vai teĩ pene remimoporã.
45,14,17,"Nhande ruvixa ramo oiko ramo Nhandejáry, “Kóa nhane rembiꞌu, upéa nhane rembiꞌu eꞌỹ” ndeꞌíry nhande-vy. Heꞌi ae nhande-vy: “Pene potĩ-ma” heꞌi. “Tekoha-rupi peiko. Pejejavy eꞌỹ reheve peiko” heꞌi. “Pende joja porã katu onhondive” heꞌi. “Tapene mbovyꞌa katu Nheꞌẽ Marangatu tee vaꞌe” heꞌi ae nhande-vy."
45,14,18,Upéixa Cristo rembigwái vaꞌe ombovyꞌa ave Nhandejáry-pe. Imanduꞌa porã ave hese teko rei.
45,14,19,Upéixa-gwi nhane renonde-rupi meme jaraha katu nhande joja hagwã. Nhanhomombaraete katu jaiko porã hagwã.
45,14,20,"Aníke erembyai teĩ Nhandejáry remimoingo hembiꞌu eꞌỹ ereꞌu-gwi nhande rapixa resa-py. Hiꞌupy gwive iporã jaꞌu ramo jepe, naiporãi joty nhambojejavy uka nhande rapixa-pe. Hembiꞌu eꞌỹ jaꞌu-vy nhambojejavy uka ramo ave íxupe, naiporãi katu ojehesa rerova vaꞌerã Cristo-gwi. Hembiꞌu eꞌỹ ereꞌu-vy erembojejavy uka ramo ave nde rapixa-pe, anive ereꞌu soꞌo, anive ereꞌu uva rykwere ave. Oime raẽ vaꞌe-py erembojejavy uka vaꞌerã íxupe, anive erejapo teĩ."
45,14,22,"Upéixa-gwi ne rembijohu porã ani eremombeꞌu teĩ avave-pe. Nhandejáry anhóte toikwaa. Ha gwembijohu porã ojapo vaꞌe katu, “Iporã paraꞌe xe rembiapo, naiporãi paraꞌe xe rembiapo” heꞌi rei ramo ójehe, ndovyꞌáiry. Ndogwerovyꞌapái gwembiapo. Ha ojerovia tee ramo ójehe, ogwerovyꞌa gwembiapo."
45,14,23,"Ha ndojeroviapáiry vaꞌe hoꞌu vaꞌerã-rehe katu gwembiꞌu eꞌỹ hoꞌu ramo, gwembijohu vai hoꞌu joty ramo, ndojohu porãi íxupe Nhandejáry. Jajerovia kuꞌa kuꞌa nhandejeheha ndojohu porãi voi Nhandejáry. Haꞌe-ta peẽ-my. Nhane rembiaporã-rehe ndajajeroviapáiry ramo, jajejavy joty voi jajapo-vy."
45,15,1, Ha nhande nhandéjehe jajeroviapa vaꞌe katu ani jajere teĩ gwĩ ogwerovia mixĩ mixĩ vaꞌe kwéry-gwi. Túvy-rami ae jareko íxupe. Ani nhambovyꞌareꞌỹ íxupe nhandéjehe anho rei jaiko-vy. Nhande kwéry nhambovyꞌa ae katu nhande rapixa-pe oiko porãve hagwã ogwerovia porãve hagwã.
45,15,3,Ha Cristo katu haꞌe jepe ójehe anho rei ndoikói vaꞌekwe. Hekovia ohasa asy vaꞌekwe. Upéixa heꞌi hese Nhandejáry kwatia nheꞌẽ:Upéixa heꞌi Nhandejáry kwatia nheꞌẽ Cristo-rehe.
45,15,4,"Yma vaꞌekwe entéro Nhandejáry kwatia nheꞌẽ gwive ohai vaꞌekwe nhane renonderã nhane mboꞌe hagwã. Upe vaꞌe nheꞌẽ-py gwive nhane mboꞌe jajapura eꞌỹ hagwã, nhane kyreꞌỹ hagwã pono jajehesa rerova íxugwi, nhahaꞌarõ tee hagwã Nhandejáry-pe, jaiko meme hagwã hendive nhande reraha hagwã."
45,15,5," Ojéhegwi nanhande rerova ukái vaꞌe Nhandejáry. Nhane mbopyꞌagwasu ae ojéupe, nhane mokyreꞌỹ ave ojéupe. Tapene moingo Cristo reko-rupi penheꞌẽ joavy avy eꞌỹ hagwã ojóupe, pende joja hagwã, peteĩxa pemombaꞌegwasu joa hagwã íxupe ojojurupypa penheꞌẽ-vy. Haꞌe ko Nhandejáry Hesu Cristo Ru voi. Series, "
45,15,7,"Hesu Cristo rehegwa nheꞌẽ porã nhande kwéry eꞌỹ pegwarã nheꞌẽ aveUpéixa-gwi pende rerohory hagwe-rami Cristo, peẽ ave pejogwerohory porã katu ojóupe, Nhandejáry-pe pemombaꞌegwasu hagwã."
45,15,8,"Are-ma oiko vaꞌekwe Cristo judeu kwéry pytygwõharã, “Heꞌi hagwe-rupima ojapo” jaꞌe hagwã Nhandejáry-rehe. “Jahexa-ma katu ãy nhane rembypy-pe hemimombeꞌukwe” jaꞌe hagwã hese. Cristo oiko-ma vaꞌekwe nhande kwéry eꞌỹ vaꞌe ave, judeu eꞌỹ vaꞌe, omombaꞌegwasu hagwã Nhandejáry-pe, “Nhande reko poriahuvereko-ma” heꞌi hagwã hese. Upéixa heꞌi Nhandejáry kwatia nheꞌẽ:Upéixa heꞌi Nhandejáry kwatia nheꞌẽ Nhandejáry-pe omboeteha-rehe Cristo."
45,15,10,heꞌi jevy Nhandejáry kwatia nheꞌẽ judeu kwéry eꞌỹ vaꞌe-rehe.
45,15,11,heꞌi jevy Nhandejáry kwatia nheꞌẽ judeu kwéry eꞌỹ-rehe.
45,15,12,Upéixa heꞌi Cristo-rehe Nhandejáry kwatia nheꞌẽ rembihaikwe.
45,15,13,"Ha Nhandejáry onhehaꞌarõ tee uka vaꞌe nhande-vy voi. Perovia-gwi íxupe, tapene mbovyꞌa vyꞌapa katu. Tapene mbopyꞌagwapy gwapypa katu ave. Upéixa-gwi pene mombaraete ete-gwi Nheꞌẽ Marangatu tee vaꞌe pehaꞌarõ teeve eve vaꞌerã Nhandejáry-pe."
45,15,14,"Amondo-vy peẽ-my xe kwatia nheꞌẽ, haꞌese vaꞌe gwive atĩ eꞌỹ reheve haꞌepa ete-ma voi peẽ-myHa xe katu, xe reꞌýi kwéry, pende rekoha porãha aikwaa porã voi xe. Pene arandu porãha xe aikwaa voi. Penhomoꞌarandu porã kwaa voi. Pende rekoha kwaaha voi xe."
45,15,15," Ha oĩ Nhandejáry nheꞌẽ aipota pende resarái eꞌỹ vaꞌe íxugwi. Upéa rehegwa amombeꞌupa-ma peẽ-my. Natĩry amombeꞌu-vy. Are-ma xe rexakwaa rei-ma vaꞌekwe Nhandejáry. Xe moĩ-ma vaꞌekwe Hesu Cristo rembigwairã ambaꞌapo hagwã judeu kwéry eꞌỹ vaꞌe-rehe. Upéa-gwi natĩry Nhandejáry rehegwa nheꞌẽ amombeꞌupa-vy peẽ-my. Ha paꞌi kwéry katu omeꞌẽ meꞌẽ Nhandejáry-pe oipota vaꞌe ombovyꞌa hagwã íxupe. Upéixa paꞌi-rami xe ave ambovyꞌase Nhandejáry-pe. Upéa-gwi amombeꞌu mbeꞌu Nhandejáry gwigwa nheꞌẽ porã. Aipota Nheꞌẽ Marangatu tee vaꞌe omomarangatu judeu kwéry eꞌỹ vaꞌe-pe. Aipota Nhandejáry ogwerovyꞌa íxupe kwéry, aipota omogwahẽ íxupe kwéry oha-py. Series, "
45,15,17,"Cristo Hesu xe rereko ha-py ambaꞌapo-gwi Nhandejáry-pe, xe rembiapo ambotuvixa mbaꞌe."
45,15,18,"Outro-pe Cristo rembiapo uka namombeꞌu moꞌãi. Xe-vy hembiapo uka mante amombeꞌu-ta, natĩry amombeꞌu-vy. Cristo rekovia ahendu uka-ma vaꞌekwe judeu kwéry eꞌỹ vaꞌe-pe Nhandejáry nheꞌẽ. Amombeꞌu ramo, xe rembiapo porã ramo ave, ahendu uka íxupe kwéry inheꞌẽ. Xe mombaraete-ma vaꞌekwe Nheꞌẽ Marangatu tee vaꞌe hexapyrã-rupi xe rembiapo porã hagwã xe ajapo hagwã jahexa eꞌỹ vaꞌe. Upéixa-gwi Cristo rehegwa nheꞌẽ porã arosapukaipa. Jerusalém tetã-my amombeꞌupa vaꞌekwe. Upe-gwi aroajere jere aha-vy vaꞌekwe. Ilíria yvy peve aha vaꞌekwe amombeꞌu-vy. Opa-rupi amombeꞌupa vaꞌekwe nheꞌẽ porã."
45,15,20,Peteĩxa xe ajapose. Cristo réry rendu eꞌỹha-rupi arosapukaise nheꞌẽ porã imombeꞌu-vy. Cristo réry rendu ha-rupi ndarosapukaiséi. Outro kwéry hembiapo ranhe ha-rupi ndahaséiry xe ave xe rembiapo hagwã upe-rupi. Ndahaséiry outro nheꞌẽ rapykwéri anheꞌẽ-vy. Nambojoꞌaséi outro rembiapokwe ári xe rembiapo. Upéixa voi heꞌi Nhandejáry kwatia nheꞌẽ:heꞌi Nhandejáry-rehe.
45,15,22,
45,15,25,"Ãy ete katu aha ranhe-ta Jerusalém tetã-my Nhandejáry reꞌýi pegwarã araha vaꞌerã.  Ha Hesu reroviaha gwive Macedônia yvy-rupi, Grécia yvy-rupi ave onhomboaty aty vaꞌe heꞌi kuri Nhandejáry reꞌýi-rehe Jerusalém pygwa-rehe. Haꞌe ae onheꞌẽ-py heꞌi: “Nhamonoꞌõ jaraha uka vaꞌerã nhameꞌẽ vaꞌerã upe-py iporiahu vaꞌe pegwarã” heꞌi Nhandejáry reꞌýi-rehe.1  “Nhamboaty jaraha uka vaꞌerã” heꞌi ojéhegwi rei. Ha haꞌe-ta peẽ-my: Oreveha omeꞌẽ gwĩ iporiahu vaꞌe-pe. Nhande-vy imeꞌẽpyre nhameꞌẽ jevy ave vaꞌekwe judeu kwéry eꞌỹ vaꞌe-pe hiꞌarandurã. Upéixa-gwi nhameꞌẽ vaꞌekwe rekovia iporã omeꞌẽ jevy nhande-vy nhane remikotevẽ.1 "
45,15,28,"Ha upe rire katu ajapopa rire ameꞌẽmba rire íxupe omonoꞌõ vaꞌekwe, Espanha yvy-koty aha-ta. Tape kuꞌa-gwi agwahẽ arã nde ha-py. Pende ha-py agwahẽ aha-vy ramo, apohovasa uka porã vaꞌerã Cristo-pe. Cristo remimeꞌẽrã gwive ameꞌẽmba vaꞌerã peẽ-my. Anhetegwa voi amombeꞌu peẽ-my."
45,15,30,"Ãy xe reꞌýi kwéry, Nhandejáry Hesu Cristo-rehe jajerovia-gwi, nhane mbojohayhu uka-gwi Nheꞌẽ Marangatu, aporandu-ta peẽ-my: Ani pene ateꞌỹ teĩ oração apo-vy xe-rehe. Xe ndive katu pembojeupi upi pene nheꞌẽ Nhandejáry-pe. Peje Nhandejáry-pe: “Eresende katu Paulo-pe Judéia pygwa po-gwi heroviaha eꞌỹ vaꞌe-gwi eresende íxupe” peje. “Ani omotĩ teĩ Paulo-pe omeꞌẽ-ta vaꞌe-rehe Nhandejáry reꞌýi Jerusalém pygwa-pe” peje Nhandejáry-pe xe-rehe oração apo-vy. Upéixa ramo Nhandejáry xe mogwahẽ-ta ramo, xe pyꞌa rory-gwi rei agwahẽ-ma vaꞌerã pende ha-py. Xa avyꞌa-ma vaꞌerã atongea-ma vaꞌerã apytuꞌu-vy pende ha-py."
45,15,33,Nhane mbopyꞌagwapy vaꞌe voi Nhandejáry. Tapene moirũ oiko-vy. Amém.
45,16,1,"Paulo omombeꞌu Hesu reroviaha Roma pygwa-rehe omanduꞌa porãhaAmombeꞌu-ta peẽ-my nhande reꞌýi Febe héry vaꞌe rehegwa nheꞌẽ. Hekoha porã pe kunha. Hesu reroviaha Cencréia tetã-my onhomboaty vaꞌe pytygwõha voi pe kunha. Haꞌe Cristo irũ voi. Upéa-gwi pemogwahẽ katu íxupe. Nhande kwéry jarovia vaꞌe nhanhomogwahẽ porã katu. Upéa-gwi pemogwahẽ porã katu íxupe ave. Heta oĩ hemipytygwõ. Ha xe-vy xe pytygwõ ave. Upéa-gwi, pendéhegwi haꞌe oikotevẽ ramo, pemeꞌẽ katu íxupe."
45,16,3,Amombeꞌu-ta xe manduꞌa porãha ave Priscila-pe Áqüila ndive. Xe ndive ombaꞌapo Hesu Cristo-pe.
45,16,4,"Xe-rehe ha-py nahakateꞌỹiry vaꞌekwe gwekove-rehe. Xe-rehe ha-py ojejuka hagwã-rami joty oiko vaꞌekwe. Xe rayhu tee hagwe-rehe, xe atima porã íxupe. Naxe anhóiry atima porã íxupe. Entéro Hesu reroviaha gwive judeu kwéry eꞌỹ vaꞌe, onhomboaty aty ha-rupi, otima porã ave íxupe."
45,16,5,Haꞌe uka-ta ave xe manduꞌa porãha Hesu reroviaha-pe gwive upe mokõi vaꞌe róga-py onhomboaty vaꞌe. Haꞌe uka-ta ave xe manduꞌa porãha Epêneto-pe. Haꞌe xe rembiayhu voi. Ásia yvy-py haꞌe anho ranhe ojerovia ypy-ma vaꞌekwe Cristo-rehe.
45,16,6,Haꞌe uka-ta ave Maria-pe xe manduꞌa porãha. Heta ombaꞌapo pende-rehe.
45,16,7,Amombeꞌu uka-ta ave Andrônico-pe Júnias ndive. Haꞌe xe rugwy reꞌýi tee voi. Preso aĩ ramo xe moirũ-ma vaꞌekwe upe-py. Hesu remimondo upéa. Enterove manduꞌa porãha. Voive ogwerovia-ma vaꞌekwe Cristo-pe xe renonde-py. Hapykwéri-ma xe ajerovia vaꞌekwe Hesu-rehe.
45,16,8,Haꞌe uka-ta ave Amplíato-pe. Xe rembiayhu voi. Cristo irũ vaꞌe.
45,16,9,Haꞌe uka-ta ave Urbano-pe. Cristo-pe orombaꞌapo ramo ore irũ voi. Xe rembiayhu Estáquis-pe ave haꞌe uka-ta xe manduꞌa porãha.
45,16,10,Haꞌe uka-ta ave Apeles-pe. “Cristo-rehe ojerovia tee-ma nipo raꞌe” heꞌi hese imanduꞌa porã-vy. Aristóbulo róga pygwa-pe ave haꞌe uka-ta.
45,16,11,Haꞌe uka-ta ave Herodião-pe. Haꞌe xe rugwy reꞌýi tee voi. Hesu reroviaha Narciso róga pygwa-pe haꞌe uka-ta ave.
45,16,12,Amondo-ta ave xe manduꞌa porãha Trifena-pe Trifosa ndive. Pe kunha ombaꞌapo Cristo-pe. Pérside-pe amondo-ta ave. Pe kunha ave heta ombaꞌapo Cristo-pe.
45,16,13,Amondo-ta Rufo-pe xe manduꞌa porãha. Cristo-pe ombaꞌapo ramo imanduꞌa porã hese. Isy-pe ave amondo-ta. Omemby-rami hembiereko ave xe.
45,16,14,"Amondo-ta Asíncrito-pe, Flegonte-pe ave xe manduꞌaha. Amondo-ta ave Hermes-pe, Pátrobas ndive Hermas-pe ave. Indive kwéry Hesu reroviaha-pe gwive haꞌe uka-ta."
45,16,15,"Haꞌe uka-ta Filólogo-pe Júlia ndive. Heindýry ndive Nereu-pe, Olimpas-pe ave, indive kwéry Nhandejáry reꞌýi oĩ vaꞌe-pe gwive haꞌe uka-ta xe manduꞌa porãha."
45,16,16,"Pejohayhu-gwi, penhokwavã kwavã katu peiko-vy onhondive. Entéro Cristo reroviaha gwive onhomboaty aty ha-rupi omondo-ta peẽ-my omanduꞌa porãha."
45,16,17,"   Oĩ onheꞌẽ rei rei vaꞌerã nhande joja eꞌỹ hagwã. Nhande rerovase Cristo-gwi. Aporandu randu-ta peẽ-my, xe reꞌýi kwéry: Perepara kena hese hekoha rexa-vy. Peiko arandu kena. Ani pemoirũ teĩ íxupe. Oromboꞌe hagwe-rami, napene mboꞌéi vaꞌerã. Pende rerovase-vy omombeꞌu aꞌã aꞌã vaꞌerã peẽ-my Cristo nheꞌẽ."
45,16,18,"Upéa rehegwa apoha Nhandejáry Hesu Cristo-pe noipytygwõiry. Ójehe anho rei ombaꞌapo oiko vaꞌe. Cristo pytygwõha eꞌỹ voi gwĩa. Ojapose vaꞌe rei-ma ojapo. Onheꞌẽ porã vaꞌe vérami rei-ma oiko-vy. Onheꞌẽ-py oporombotavy. Inheꞌẽ reroviaha-pe, mitã arandu-rami itavy rei rei vaꞌe-pe ave ombotavy. Ndohexa kwaái ha nohendu kwaáiry. Upéa-gwi ogwerovia moꞌã."
45,16,19,"Pende-rehe ae enterove imanduꞌa porã: “Ogwerovia tee voi íxupe, Cristo-gwi ojehesa rerova eꞌỹ vaꞌe” heꞌi pende-rehe. Upéa-gwi avyꞌa pende-rehe. Aipota pene arandu. Pejapo porã kwaa katu. Ani erejapo vai kwaa teĩ."
45,16,20,"Ha Nhandejáry nhane mbopyꞌagwapy voi ani hagwã nhande joja eꞌỹ teĩ onhondive. Ndahiꞌare moꞌãi, pene pytygwõ-ta kuri. Mbói ijukapyre-rehe nhapyrũha-ramima, pene mbopuꞌaka uka-ta kuri anháy ruvixa Satanás-rehe."
45,16,21,"Tapende rovasa katu Nhandejáry Hesu pende rexakwaa rei-vyHa Timóteo katu xe rembiapoha irũ vaꞌe omondo-ta peẽ-my omanduꞌaha. Omondo-ta ave xe rugwy reꞌýi Lúcio, Jasão, Sosípatro ave."
45,16,22,"Ha xe Tércio, Paulo nheꞌẽ raiha, Hesu reroviaha vaꞌe ave, amondo-ta ave peẽ-my xe manduꞌaha. Omondo-ta ave omanduꞌaha Gaio. Hóga-py aime. A-py ave ojogweroaty haty Hesu reroviaha. Omondo-ta ave omanduꞌaha Erasto, ko tetã mygwa omeꞌẽ vaꞌekwe pirapire nhongatuha. Quarto, nhande reꞌýi omondo-ta ave omanduꞌaha. Tapende rovasa vasa Nhandejáry Hesu Cristo pende rexakwaa rei-vy. Amém."
45,16,25,"Ipaha-ma omboete Nhandejáry-pe PauloNhamombaꞌegwasúke Nhandejáry-pe. Hesu rehegwa nheꞌẽ porã xe remimombeꞌu pehendu ramo, pene moingo kwaa Nhandejáry tape porã-rupi pejehesa rerova eꞌỹ reheve. Yma gwembiaporã nhongatu arakaꞌe avave-pe nomombeꞌúi arakaꞌe gwembiaporã. Ha upe rire katu nhande-vy omombeꞌu oikwaa uka-vy gweminhongatugwe. Anhetegwa vaꞌe omombeꞌu vaꞌe. Upéa rehegwa nheꞌẽ pehendu ramo, pene moingo kwaa Nhandejáry tape porã-rupi pejehesa rerova eꞌỹ reheve. Ha koꞌánga katu heminhongatu omombeꞌu atýra-py Nhandejáry nheꞌẽ omombeꞌuhaty kwatia-rehe oikwaa uka-vy nhande-vy. Ha Nhandejáry opa eꞌỹ vaꞌe haꞌe ae ave oikwaa uka. Nhandejáry nheꞌẽ-py ojekwaa-ma entéro tetã tetã mygwa-pe gwive, hembiaporã enterove vaꞌe ogwerovia ramo ojapo hagwã inheꞌẽ."
45,16,27,Nhande rexakwaa porã rei vaꞌekwe Hesu Cristo. Upéa-gwi tomombaꞌegwasu meme katu Nhandejáry-pe. Haꞌeixagwa hiꞌaranduve vaꞌe ndoikóiry. Upéa-gwi tomboete katu íxupe opa eꞌỹ reheve. Amém.
46,1,1,"Corinto tetã mygwa pegwarã 1Paulo ohai kwatia nheꞌẽ Corinto tetã mygwa kwéry-pe Hesu Cristo reroviaha, Nhandejáry remienói gweꞌýi kweryrã, gwemimomarangaturã, Corinto tetã-my peiko vaꞌe, opa-rupi Hesu Cristo réry renoiha gwive vaꞌe ave. Xe, Paulo amondo uka-ta peẽ-my xe nheꞌẽ. Xe, nhande reꞌýi Sóstenes ndive, oromondo uka-ta ore nheꞌẽ peẽ-my gwarã. Kwatia-rehe oromoimba-ta ore nheꞌẽ peẽ-my. Tapende rovasa katu Nhandejáry Nhande Ru vaꞌe pende rexakwaa rei hagwã, pene mbopyꞌagwapy hagwã. Tapende rexakwaa katu Nhandejáry Hesu Cristo ave. Xe, Paulo, Hesu Cristo remimondo voi xe. Nhandejáry xe renói vaꞌekwe aiko hagwã hemimondorã. Hemimbota-rupi aiko Hesu Cristo remimondorã. Series,  Series, "
46,1,4,"Ha xe manduꞌa meme pende-rehe anhomongeta jave Nhandejáry ndive. “Atima porã nde-vy” haꞌe Nhandejáry-pe. “Erehovasa porã-ma Corinto pygwa kwéry-pe. Upéa-rehe atima porã nde-vy” haꞌe Nhandejáry-pe pende-rehe. Hesu reroviaha vaꞌe-rehe Nhandejáry onhangareko porãPeẽ peteĩ teĩ pejerovia-ma Hesu Cristo-rehe. Upéa-gwi onhangareko porã porã pende-rehe Nhandejáry. Peiko-ma peteĩxa Hesu Cristo ndive. Indive meme-ma peiko. Upéa-gwi omeꞌẽ meme-ma peẽ-my opa pene remikotevẽ. Pene mbopyꞌa kyreꞌỹ. Peteĩ teĩ-pe pene arandurã omeꞌẽ-ma peẽ-my, pene nheꞌẽ ngatu porãrã ave omeꞌẽ peẽ-my pemombeꞌu porã hagwã anhetegwa nheꞌẽ, Nhandejáry Hesu Cristo rehegwa nheꞌẽ pemombeꞌu porãve rãve hagwã. Peikwaa porã-ma Cristo rehegwa nheꞌẽ. Pejerovia-ma hese-gwi inheꞌẽ-rupi peiko-ma raꞌe."
46,1,7,Upéa-gwi Nhandejáry Nheꞌẽ Marangatu tee vaꞌe omeꞌẽ-ma peẽ-my entéro mbaꞌe haꞌe ogwereko omeꞌẽ hagwã nhande-vy. Perekopa-ma raꞌe hemimeꞌẽgwe kwéry. Ha upe jave pehaꞌarõ Nhandejáry Hesu Cristo ou jevy hagwã óra.
46,1,8,Upe vaꞌe áry-py pehaꞌarõ jave pene mombaraete meme vaꞌerã Nhandejáry. Upéa-gwi Hesu Cristo ogwahẽ-ma ramo ojehexa uka-vy “Nde pyꞌa potĩ-ma” heꞌi vaꞌerã peteĩ teĩ-pe peẽ-my.
46,1,9,Heꞌi hagwe meme Nhandejáry ojapo. Onheꞌẽ-gwi ova eꞌỹ vaꞌe voi Nhandejáry. Haꞌe pene renói vaꞌekwe peiko hagwã peteĩ heko porã-rupi taꞌýry Hesu Cristo ndive. Nhandejáry tee voi Hesu Cristo.
46,1,10,"  Tapehendu porã mani xe nheꞌẽ, xe reꞌýi kwéry Hesu reroviaha vaꞌe kwéry. Pene rerakwã vai nipo raꞌe. Ogwahẽ-ma xe-vy pene mombeꞌuha. Pejoavy avy-ma nipo raꞌe onhondive. Cloe reꞌýi kwéry omombeꞌu kuri xe-vy: “Corinto tetã-my oiko vaꞌe kwéry Hesu reroviaha vaꞌe ndoiko porãiry onhondive”. Aipo heꞌi kuri pene rerakwã mombeꞌu-vy. Pene rerakwã ahendu-gwi ajerure-ta peẽ-my pejohayhu rei hagwã peiko porã meme hagwã onhondive. Nhandejáry Hesu Cristo réry-py ajerure peẽ-my anive hagwã penhonheꞌẽ mbojevy jevy. Taperojoja kena onhondive pene nheꞌẽ. Peteĩxa pereko porã kena pende reko porã onhondive. Penhomongeta ramo ojojurupypa kena peĩ. Peteĩ-rupi meme pereko kena pene nheꞌẽ porã. Series, "
46,1,12,Amombeꞌu jevy-ta peẽ-my pene rerakwã ahendu kuri. Penheꞌẽ rei raꞌe pene mboꞌeha kwéry-rehe. Gwĩ onheꞌẽ rei vaꞌe xe-rehe heꞌi “Ore orohenduse Paulo remimombeꞌu mante” heꞌi. Gwĩ outro “Ore orohenduse Apolo remimombeꞌu mante” heꞌi Apolo-rehe. Gwĩ outro “Ore orohenduse Pedro remimombeꞌu mante” heꞌi Pedro-rehe. Gwĩ outro “Ore orohenduse Cristo remimombeꞌu mante” heꞌi Cristo-rehe. Upéixa penhonheꞌẽ mbojevy jevy rei raꞌe ore-rehe.
46,1,13,Naiporãi voi upe pene nheꞌẽ pene mboꞌeha kwéry-rehe. Pemopeteĩ katu pene nheꞌẽ peiko porã hagwã.Okurusu-rehe omano vaꞌe ndahaꞌéi xe. Hesu Cristo mate omano okurusu-rehe nhande resende hagwã. Ndahaꞌéi xe réry-py arakaꞌe penhemongarai uka. Hesu Cristo réry-py ae arakaꞌe penhemongarai uka. Anive inheꞌẽ mombeꞌuha-rehe aipo-rami peje. Niporãi penheꞌẽ ore-rehe.
46,1,14," “Paulo xe mongarai vaꞌekwe ajerovia hagwã hese.” Ani upéixa peje xe-rehe. Ndahetái xe remimongarai vaꞌe oĩ pene paꞌũ-my. Upéa-rehe avyꞌa ndaikatúi avave heꞌi “Xe Paulo rehegwa”. Crispo-pe amongarai vaꞌekwe, Gaio-pe ave amongarai vaꞌekwe. Series, "
46,1,17,"Ndahaꞌéi aporomongarai hagwã xe mondo vaꞌekwe Hesu Cristo. “Inharandu eterei vaꞌe nheꞌẽ xe rehegwa nheꞌẽ ani ereiporu rei teĩ xe mombeꞌu-vy” heꞌi xe-vy. “Iporãve kóixa ere arã xe-rehe: Hesu Cristo omano okurusugwasu-rehe nhane resende hagwã. Upéixa ere-ta xe mombeꞌu-vy enterove-pe” heꞌi xe-vy. “Ha inharandu eterei vaꞌe nheꞌẽ ereiporu ramo ne rendu vaꞌe kwéry naimanduꞌavéi arã ne nheꞌẽgwe-rehe. Heꞌi joty arã nde-rehe, haꞌe inharanduve voi, heꞌi arã nde-rehe, ha xe rehegwa nheꞌẽ-rehe naimanduꞌavéi arã.” Upéixa heꞌi xe mondo-vy Hesu Cristo."
46,1,18,"Paulo omombeꞌu maꞌerã-gwi Hesu omano vaꞌekweNhahendu-ma ramo Hesu Cristo rehegwa nheꞌẽ, jaꞌe nhande pyꞌapy-py: “Hesu Cristo omano xe resende hagwã. Nhandejáry omboyke-ma xéhegwi xe rembiapo vaikwe. Taꞌýry Hesu Cristo ombou-ma omano hagwã xe resende hagwã.” Aipo niko hese jajerovia vaꞌe jaꞌe. Ipuꞌaka voi nhande-vy Hesu rehegwa nheꞌẽ.Oĩ ae heta Hesu rehegwa nheꞌẽ nohendu kwaái vaꞌe. Umi ohasa asy vaꞌe renda-py oho vaꞌerã. Ohendu-ma ramo Hesu Cristo rehegwa nheꞌẽ, ndopo heꞌi: “Maꞌerã-gwi omano? Omano rei nipo raꞌe. Ndoikovéi voi” heꞌi moꞌã vaꞌerã Hesu Cristo-rehe."
46,1,19,Nhandejáry ohai uka vaꞌekwe:Upéixa heꞌi Nhandejáry.
46,1,20,Nhane arandu mbyky nhande kwéry. Ndahaꞌéi Nhandejáry-rami. Nhandejáry arandu ipukuve nhane arandu-gwi. Ha nhane arandu mbyky-rehe ndajeheko arupitýi Nhandejáry-pe. Koꞌa pygwa hekomombeꞌuhaty ndikatúi omombeꞌu Nhandejáry-pe haꞌe oikwaave hagwã moꞌã. Ndaipóri Nhandejáry yke-rehe hiꞌaranduve vaꞌe. Inharandu mbyky vaꞌe meme mate oĩ. Ndaipóri ave Nhandejáry renonde-py nheꞌẽ oiporu porã vaꞌe.
46,1,21,"Haꞌe anho mate voi inharandu tee vaꞌe. Hiꞌarandu tee-gwi ndohejái ko yvy arigwa arandu anho ogwereko vaꞌe ohekoarupity hagwã íxupe. Haꞌe ojekwaa ukase mate onheꞌẽ mombeꞌuha renduhaty kwéry-pe. Omombeꞌu uka ramo, itavy vaꞌe nheꞌẽ-rami ramo jepe, heroviaha kwéry-pe mate oresende vaꞌerã Nhandejáry."
46,1,22," Ha ore ae katu oromombeꞌu meme inheꞌẽ. Oĩ umi ohendu vaꞌe ogwerovia vaꞌe ave íxupe. Oĩ ave umi ndogweroviái vaꞌe inheꞌẽ. “Itavy voi” heꞌi moꞌã ore-rehe.Upéixa voi judeu kwéry ndogweroviaséi voi íxupe. “Yváy-gwi hexapyrã-rupi erembaꞌapo ramo arovia-ma voi” heꞌi rei. Ha umi judeu eꞌỹ kwéry ave ndogweroviaséi ave. Hoꞌarandurã oikwaa seve seve hikwái.Ha ore katu, Hesu rehegwa nheꞌẽ mate oromombeꞌu. “Hesu Cristo omano vaꞌekwe kurusugwasu-rehe nhane rembiapo vaikwe omboyke hagwã nhandéhegwi” ore oroꞌe meme oromombeꞌu-vy.Ohendu-ma ramo judeu kwéry umi ndogweroviái vaꞌe heꞌi ore-vy: “Penhemonhandejáry rei Hesu Cristo-rehe. Ndovaléi ne nheꞌẽ” heꞌi moꞌã ore-vy.Ha ohendu-ma ramo judeu eꞌỹ vaꞌe umi ndogweroviái vaꞌe heꞌi rei ave ore-vy: “Peẽ ko ndapeikwaáiry voi mbaꞌeve” heꞌi rei ave ore-vy. Series,  Nhandejáry rembiporavo vaꞌe ae ohendu kwaa inheꞌẽ. Judeu kwéry gwigwa oĩ gwĩ oiporavo vaꞌe. Judeu eꞌỹ vaꞌe kwéry gwigwa ave oĩ gwĩ oiporavo vaꞌe. Hembiporavo vaꞌe ohendu ramo ogwerovia. “Anhetegwa voi nipo raꞌe” heꞌi ogwerovia-vy. Ha upéixa, Cristo reko-rupi Nhandejáry ohexa uka gwembiporavo vaꞌe kwéry-pe haꞌe huvixaha voi. Haꞌe oaranduha ave ohexa uka Hesu Cristo reko-rupi. Haꞌe opuꞌakaha ave ohexa uka Hesu Cristo reko-rupi hese ojerovia vaꞌe-pe."
46,1,25,Ha ogwerovia eꞌỹ vaꞌe aipo heꞌi rei hese: “Koꞌánga ikangy Nhandejáry” onheꞌẽ rei hese. Haꞌe ae imbaraeteve yvypóry kwéry-gwi. Ipuꞌaka tee vaꞌe voi ko Nhandejáry. Ha ogwerovia eꞌỹ vaꞌe ae onheꞌẽ rei hese. “Nhandejáry ndoikwaái” aipo heꞌi onheꞌẽ rei-vy hese. Oikwaave haꞌe yvypóry kwéry-gwi. Oikwaa paete vaꞌe voi Nhandejáry.
46,1,26,"Tapene manduꞌa porã kena xe reꞌýi kwéry, Hesu reroviaha vaꞌe kwéry, pende rekohakwe-rehe, Nhandejáry pene renói hagwe-rehe. Ndahetái pene paꞌũ mygwa-pe omombaꞌegwasu arakaꞌe yvypóry kwéry. Ndahetái-rehe heꞌi arakaꞌe “Inharandu porã upe vaꞌe.” Ndahetái-rehe ave heꞌi arakaꞌe “Oiporu kwaa porã ombaꞌe reta reta upe vaꞌe.” Ndahetái ave oĩ yvypóry ruvixa reꞌýi pene paꞌũ-my. “Iporã voi” nonheꞌẽiry pende-rehe hikwái Nhandejáry pene renói eꞌỹ mboyve."
46,1,27,Ha upéixa meme Nhandejáry rembiporavo kwéry. Haꞌe oiporavo arakaꞌe inharandu eꞌỹ vaꞌe-pe gweꞌýi kwéryrã arakaꞌe. Ha upéa-rehe ombohekogwypyve vaꞌerã inharanduve vaꞌe-pe. Oiporavo ave arakaꞌe ikangy vaꞌe-pe gweꞌýi kwéryrã. Ha upéa-rehe otĩ vaꞌerã opyta-vy imbaraete vaꞌe. Oiporavo ave yvypóry nopenái-rehe vaꞌe-pe gweꞌýi kwéryrã. Oiporavo ave onheꞌẽ rei rei-rehe vaꞌe-pe gweꞌýi kweryrã ave. Oiporavo ave iporiahu vaꞌe-pe gweꞌýi kweryrã. “Ndovaléi voi upe vaꞌe” heꞌi meme kente kwéry Nhandejáry rembiporavo vaꞌekwe-rehe. Ha upéixa-gwi oiporavo íxupe kwéry gweꞌýi kweryrã omotĩ hagwã onhemoaranduve vaꞌe kwéry-pe. Upéixa oikwaa uka enterovéa-pe avave ojéhegwi rei ndovaléi voi.
46,1,29,Ndaikatúi avave onhemombaꞌegwasu Nhandejáry renonde-py.
46,1,30,"Ha peẽ katu, Nhandejáry pene mopeteĩ arakaꞌe Hesu Cristo ndive. Haꞌe oiko jepe-ma nhane arandu meꞌẽha. Hesu Cristo-rehe nhane mopotĩmba Nhandejáry. Hesu-rehe nhane resende voi ko Nhandejáry. Ijavegwa voi nhande. Upéa-gwi nhane momarangatu."
46,1,31,Nanhande pyꞌagwasuvéiry nhandejéhegwi Nhandejáry yke-rehe nhaĩ-vy. Upéa-rehe heꞌi:heꞌi Nhandejáry nheꞌẽ kwatia-rehe oĩ vaꞌe.
46,2,1,"Hesu omano ramogware rehegwa nheꞌẽ “Hesu Cristo rehegwa nheꞌẽ anho mante amombeꞌu-ta íxupe kwéry” haꞌe vaꞌekwe xejéupe pende-rehe. “Mbaꞌeve-rehe namombeꞌu moꞌãiry upe-py” haꞌe ave. “Nhande-rehe ha-py Hesu Cristo omano vaꞌekwe okurusugwasu-rehe. Hesegwa nheꞌẽ meme mante xe amombeꞌuse íxupe kwéry.” Aipo haꞌe-vy xejéupe agwahẽ vaꞌekwe pene renda-py.Ha pene ndive aime jave anhemomirĩve vaꞌekwe pejeroviave hagwã Hesu Cristo-rehe. Aime ramo upe-py anhemokangy ajepyꞌapy-vy pende-rehe. Napombojerovia ukaséi xe arandu-rupi rei. Hesu Cristo anho-rehe mate apombojerovia ukase. Upéixa-gwi ndaiporúi koꞌãygwa arandu nheꞌẽ amombeꞌu hagwã Hesu rehegwa nheꞌẽ peẽ-my.Ha hesegwa nheꞌẽ amombeꞌu jave Nhandejáry Nheꞌẽ Marangatu tee vaꞌe oiko ave xe ndive. Ohexa uka peẽ-my opuꞌakaha. Ha upéixa ipuꞌakaha-rupi peteĩ teĩ pejerovia-ma Hesu Cristo-rehe. Ndahaꞌéi koꞌãy rupigwa arandu-rupi erejerovia hese. Nhandejáry Nheꞌẽ Marangatu tee vaꞌe puꞌakaha-rupi erejerovia-ma hese. Series, "
46,2,6, 
46,2,10,Upe Nhandejáry oarandu onhongatu vaꞌekwe koꞌãy nhande jaikwaa-ma. Nhandejáry Nheꞌẽ Marangatu tee vaꞌe oikwaa uka-ma nhande-vy. Haꞌe oikwaapa-ma Nhandejáry pyꞌapy ete-py oĩ vaꞌe jepe ave Nheꞌẽ Marangatu tee vaꞌe oikwaapa-ma joty.
46,2,11,"Nhande yvypóry, nhande pyꞌapy pygwa avave ndoikwaáiry. Nhande ae peteĩ teĩ jaikwaa mbaꞌe-rehe nhande pyꞌapy-py nhanhemongeta. Avave ndoikwaáiry. Upéixa ave Nhandejáry. Avave ndoikwaái mbaꞌe oĩ ipyꞌapy ete-py. Nheꞌẽ Marangatu tee vaꞌe mante oikwaa."
46,2,12,Ha Nhandejáry omeꞌẽ-ma nhande-vy Nheꞌẽ Marangatu tee vaꞌe opyta hagwã nhande pyꞌapy-py. Haꞌe katu oikwaa uka nhande-vy mbaꞌeixagwa pa gwemimeꞌẽgwe. Ndahaꞌéi teko rei nheꞌẽ koꞌãygwa omeꞌẽ nhande-vy. Nheꞌẽ Marangatu tee vaꞌe katu Nhandejáry omeꞌẽ-ma nhande-vy nhane mboꞌe hagwã.
46,2,13," Ore ae rei orejéhegwi ore arandu noromombeꞌúiry. Nheꞌẽ Marangatu tee vaꞌe ore mboꞌe vaꞌekwe mante oromombeꞌu jevy. Oromombeꞌu ramo oĩ ohendu kwaa vaꞌe. Oĩ ave ohendu kwaa eꞌỹ vaꞌe. Ohendu kwaa vaꞌe ogwereko-ma Nheꞌẽ Marangatu tee vaꞌe opyꞌapy-py. Haꞌe oikwaa uka íxupe hiꞌarandurã ohendu porã hagwã, oikwaa hagwã ave anhetegwa nheꞌẽ. “Iporã voi kóa” heꞌi hagwã. “Mixĩ mate ovale upéa” heꞌi ave hagwã. “Niporãi voi upéa” heꞌi ave hagwã ipyꞌapy-py Nheꞌẽ Marangatu tee vaꞌe omoarandu vaꞌerã íxupe.Nhandejáry rehegwa nheꞌẽ nohendu kwaái vaꞌe katu ndogwerekói joty Nheꞌẽ Marangatu tee vaꞌe opyꞌapy-py. Ndogwerekói ave hemimeꞌẽgwe kwéry. Ndaixupe gwarãi, ndoikwaái ave mbaꞌeixagwa pa upe vaꞌe. Upéixa-gwi Nheꞌẽ Marangatu tee vaꞌe ogwereko eꞌỹ vaꞌe ndohekojohu kwaáiry Hesu reroviaha rembiapo-rehe. Nheꞌẽ Marangatu tee vaꞌe ogwereko vaꞌe ae ohekojohu kwaa opaixagwa. Series,  Series, "
46,2,16,"A-rami heꞌi Nhandejáry kwatia nheꞌẽ:Upéixa heꞌi kwatia-rehe. Ha nhande katu, Nheꞌẽ Marangatu tee vaꞌe oime-ma nhande pyꞌapy-py. Oiko-ma Cristo pyꞌa nhande pyꞌapy-py."
46,3,1,"Nhandejáry arandu nheꞌẽ aiporuse moꞌã vaꞌekwe pene ndive, xe reꞌýi kwéry. Ha ndaikatúi. Napehendu kwaái vyteri inharandu ete vaꞌe. Nheꞌẽ Marangatu tee vaꞌe ndogwerekói vaꞌe-rami peiko. Erejapose vaꞌe rei erejapo. Nerehendu kwaái vyteri inharandu tee vaꞌe nheꞌẽ."
46,3,2,Are-ma erejerovia Cristo-rehe ereiko-vy ha mitã okambu ramo vaꞌe vérami ereiko vyteri. Ndereikwaáiry vyteri Nheꞌẽ Marangatu tee vaꞌe nheꞌẽ. Upéixa-gwi ndikatúi amombeꞌu porã vaꞌekwe peẽ-my Nhandejáry nheꞌẽ. Nhandejáry remimbota erejapo kuꞌa kuꞌa-gwi nerehendu kwaáiry inheꞌẽ. Ndaikatúi amombeꞌu vyteri peẽ-my heta hesegwa nheꞌẽ.
46,3,3,"Pejapose vaꞌe rei pejapo meme vyteri. Pene rakateꞌỹ eterei peẽ-my gwarã-rehe, ha pende rapixa oiko porãha-rehe pevyꞌareꞌỹ. Pende aꞌe eꞌỹ ojóehe. Pejojaꞌo jaꞌo rei peiko-vy. Upéixa peiko-gwi oroikwaa nde rekoha vai. Erejapose vaꞌe rei erejapo-gwi."
46,3,4,"Ha pene mboꞌeha kwéry-rehe ndaperojojáiry pene nheꞌẽ. Oĩ xe-rehe onheꞌẽ rei vaꞌe “Paulo nheꞌẽ mante ahenduse” heꞌi rei. Oĩ ave Apolo-rehe onheꞌẽ rei vaꞌe. “Xe Apolo nheꞌẽ mante ahenduse” heꞌi rei jevy. Upéixa penheꞌẽ rei-gwi pejapose vaꞌe rei pejapo peiko-vy. Ore remimombeꞌu-rupi ae pejerovia-ma Nhandejáry-rehe. Inheꞌẽ oromombeꞌu vaꞌekwe peẽ-my. Xe, Paulo, Apolo ave, oroiko Nhandejáry rembigwái ramo. Ãy aiporu-ta kokwe rehegwa nheꞌẽ ne moarandu hagwã mbaꞌéixa pa oroiko.Nhandejáry kokwe járy-rami onhangareko okokwe-rehe. Omoheꞌõ gwemitỹ onhotỹ vaꞌekwe. Peẽ peiko ikokwe-rami. Ore oroiko hembigwái ramo. Ikokwe-py vérami ore orombaꞌapo oromombeꞌu peẽ-my Hesu Cristo rehegwa nheꞌẽ. Temitỹ onhenhotỹ vaꞌekwe-rami ave amombeꞌu vaꞌekwe Hesu Cristo rehegwa nheꞌẽ peẽ-my. Temitỹgwe omoheꞌõ vaꞌekwe-rami ave Apolo omombeꞌu arakaꞌe Hesu Cristo rehegwa nheꞌẽ peẽ-my. Ha Tupã Nhandejáry katu omongakwaa temitỹgwe. Upeixagwa ave peẽ. Nhandejáry ae katu pene moarandu arakaꞌe pejerovia hagwã Hesu Cristo-rehe. Series, "
46,3,10," Óga omopuꞌã vaꞌerã rehegwa nheꞌẽ aiporu-ta apohekomboꞌe hagwã peẽ-my, peikwaa hagwã mbaꞌeixagwa pa nhande.Óga omopuꞌã kwaa vaꞌe onhepyrũ hembiapo. Upéixa ijekoha hagwã okyta. Haꞌe-rami anhepyrũ vaꞌekwe Nhandejáry rogarã amombeꞌu ramo peẽ-my Hesu Cristo rehegwa nheꞌẽ. Amombeꞌu ramo vaꞌekwe pejerovia-ma hese. Nhandejáry xe moarandu-gwi apombojerovia uka vaꞌekwe Hesu Cristo-rehe. Óga jepytahoha-rami Hesu Cristo opyta. Haꞌe mate Nhandejáry omoĩ uka vaꞌekwe nhande resendeharã. Outro-rehe jajerovia ramo nanhane resende moꞌãi. Hesu Cristo mate nhane resende tee vaꞌerã.Okyta omoĩ rire outro kwéry omopuꞌãmba. Series, "
46,3,12,Mbavaꞌe oiporu-ta omoĩ hagwã óga omopuꞌã vaꞌe oiporavo. Oĩ opa eꞌỹ vaꞌerã oiporu meme óga omopuꞌã-vy. Oĩ ouro ramigwa oiporu vaꞌe. Oĩ prata ramigwa oiporu vaꞌe. Oĩ ita hepy vaꞌe oiporu vaꞌe. Opa eꞌỹ vaꞌe meme oiporu óga porãrã omopuꞌã hagwã.Oĩ ave pyaꞌe ogweru vaꞌe oiporu vaꞌe. Pyaꞌe opa jevy vaꞌe oiporu meme óga omopuꞌã-vy. Oĩ yvyra oiporu vaꞌe. Oĩ ave hogwe piru vaꞌe oiporu vaꞌe. Oĩ ave kapiꞌi oiporu vaꞌe. Pyaꞌe opa jevy vaꞌe meme oiporu óga hiꞌare eꞌỹ vaꞌe omopuꞌã-vy. Tatagwasu ou ramo ojekwaa arã óga omopuꞌã vaꞌe rembiapokwe. Ohapy vaꞌerã paraꞌe tapa ndohapýi vaꞌerã paraꞌe gwoga ojapo vaꞌekwe arakaꞌe. Upéixa ave Hesu ou jevyha áry-py ojekwaa arã peteĩ teĩ-pe mbaꞌeixagwa voi pa ojapo arakaꞌe gwembiapokwe.
46,3,14,Tata ombogwe rire upe óga ohapy eꞌỹ vaꞌe ndokái-gwi opyta vaꞌerã ijáry-pe. Upéixa ave entéro Hesu Cristo remimbota ojapo porã porã vaꞌe. Nhandejáry omeꞌẽ-ta íxupe hembiapokwe repy.
46,3,15,"Ha ombogwe rire tata, ndaiporivéi-ma ramo ógakwe, okaipa-ma ramo hembiapokwe, ijáry mbaꞌeve ndogwerekovéi-ma vaꞌerã. Upéixa ave Hesu Cristo remimbota ojapo kuꞌa kuꞌa vaꞌe. Tata-rupi ohasa vaꞌe-rami okanhymba vaꞌerã íxugwi hembiapo repyrãgwe. Íxupe mate oresende vaꞌerã."
46,3,16,"Pene manduꞌa kena pende reko-rehe. Peẽ, Hesu reroviaha kwéry reko-rehe pene manduꞌa kena. Oiko-ma pende pyꞌapy-py Nheꞌẽ Marangatu tee vaꞌe. Upéixa-gwi heꞌi pende-rehe “Nhandejáry róga upe vaꞌe” heꞌi. Imarangatu voi Nhandejáry róga. Upéixa-gwi Nhandejáry róga pende rekoha-rehe tapenhangareko porã katu pendéjehe. Nhandejáry ombohasa asy arã gwóga omongyꞌa vaꞌe-pe, gwóga ohundi vaꞌe-pe. Ha peẽ peiko-ma Nhandejáry róga-rami. Ha Nhandejáry róga ipotĩ marangatu vaꞌe voi.1 "
46,3,18,18“Teko rei arandu ogwereko-gwima onhemombaꞌegwasu eterei moꞌã onhembotavy rei. Oarandu-rehe ojerovia eterei-gwi hiꞌarandu omokanhy arã íxugwi Nhandejáry.”
46,3,20,Heꞌi ave arakaꞌe kwatia-rehe:
46,3,21," Upéixa-gwi ani penhemombaꞌegwasu teĩ avave-rehe. Oiko-ma opambaꞌe nhane pytygwõ hagwã. Ani teĩ penhemombaꞌegwasu mbaꞌeve kente kwéry rembiapokwe-rehe. Nhandejáry onhangareko porã hagwã nhande-rehe ojapo arakaꞌe opambaꞌe nhane pytygwõharã. Héry-py aiko-ma xe ave pene pytygwõharã voi ave niko xe. Apolo ave, Pedro ave oiko-ma ave pene pytygwõharã. Onhangareko porã meme pende-rehe Nhandejáry. Peikove vaꞌerã paraꞌe pemano vaꞌerã paraꞌe haꞌe onhangareko porã ave pende-rehe. Pende reko renonderã-py ave onhangareko porã ave pende-rehe. Haꞌe omoingo opaixagwa pende reko porãrã-rehe. Ha Cristo pende rereko opogwy-py. Ha Nhandejáry ogwereko jevy Cristo-pe opogwy-py. Series, "
46,4,1,"Nhandejáry rembigwái porã nosẽ moꞌãi inheꞌẽ-gwiPene manduꞌa ramo ore-rehe, peje ae katu kuri: “Haꞌe Cristo rembigwái. Omombeꞌu vaꞌekwe nhande-vy Nhandejáry nheꞌẽ. Cristo rehegwa nheꞌẽ Nhandejáry reminhongatukwe ojekwaa-ma nhande-vy. Upéa omombeꞌu-vy oiko tembigwái ramo” peje ae katu kuri ore-rehe. Cristo rembigwái voi ore."
46,4,2,Ha tembigwái katu tekotevẽ oiko ojáry nheꞌẽ-py. Tembigwái porã ramo nosẽ moꞌãi inheꞌẽ-gwi. Oiko meme gwerekoha ojohu porã hagwã hembiapokwe-rehe. Ijáry anho mante ojohu kwaa hese.
46,4,3,"3 Upéixa-gwi oĩ ramo kente “Maꞌerã ojapo upéixa? Niporãi paraꞌe” heꞌi vaꞌe xe rembiapokwe-rehe, ndajepyꞌapy moꞌãi upe vaꞌe-rehe. Peẽ, “Maꞌerã Paulo ojapo upéixa? Hembiapo porã eꞌỹ paraꞌe” peje ramo, mburuvixa kente rembiapokwe-rehe omonheꞌẽ vaꞌety jepe aipo-rami oikwaase ramo xe-rehe, ndajepyꞌapy moꞌãiry. Kente kwéry ndaxe johu kwaái arã. Xe-ma, xe pyꞌapy-py ahendu kwaa jepe, ndaikwaái joty arã xe pyꞌa ete pygwa. Ndaikwaa teéiry xe rembiapo-rehe “Iporã tee” “Naiporãi paraꞌe” haꞌe hagwã hese. Nhandejáry anho mante ojohu kwaa xe pyꞌapy ete pygwa-rehe xe reko rehegwarã. Hese anho mante xe manduꞌa vaꞌerã."
46,4,5,"Upéixa ramo ani peporandu rei avave rembiapokwe-rehe pejohu hagwã hembiapo vaikwe. Nhandejáry ogwejy jevy eꞌỹ peve ani peporandu rei upe vaꞌe-rehe. Haꞌe mante ou-vy ombojekwaa vaꞌerã nhande pyꞌa ete-py oĩ vaꞌe gwive, nhande pyꞌa pota vaꞌe gwive, nanhane manduꞌavéi vaꞌe gwive, pytũ gwy-py nhande rembiapo nhanhomi vaꞌekwe gwive, nhande pyꞌa-py onhemi oĩ vaꞌe gwive ombojekwaa-ma vaꞌerã Nhandejáry. Upe áry-py enterovéa-pe omombeꞌu arã hekokwe-rehe hembiapokwe-rehe. Cristo reko-rupi oiko porã vaꞌekwe-pe heꞌi arã Nhandejáry: “Ereiko porã xe renonde-py” heꞌi arã upe vaꞌe-pe."
46,4,6,"Eiko katu Nhandejáry nheꞌẽ-rupiAhai kuri xéjehe, Apolo-rehe ave. Upéa ajapo, xe reꞌýi kwéry, pene pytygwõ hagwã. Tapene manduꞌa katu ko xe nheꞌẽ-rehe anive hagwã pene mboꞌeháry-rehe penheꞌẽ rei. Haꞌese nde-vy, Ani erehasa Nhandejáry nheꞌẽ. Eiko meme katu inheꞌẽ-rupi. Upe ohai uka vaꞌekwe nheꞌẽ-rupi eiko katu. Inheꞌẽ-rupi peiko ramo napenhembotuvixavéiry avave-pe. Ani peje avave-rehe “Iporãve ko vaꞌe xe-vy”. Ani ave peje outro-rehe “Ndovaléi upe vaꞌe”. Ani pembojoavy teĩ pene nheꞌẽ íxupe. Naiporãi voi upéa pende rekoha. Pembojoja katu peteĩxa pene nheꞌẽ."
46,4,7,"Nhande kwéry jaiko Nhandejáry renonde-py. Hemimoingokwe meme nhande. Ha peẽ, penhembotuvixa rei meme pene mbaꞌe-rehe, pende rekoha-rehe. Maꞌerã-gwi tipo? Niporãi voi upéixa. Nhandejáry remimeꞌẽgwe meme pereko. Maꞌerã-gwi penhembotuvixa rei hemimeꞌẽgwe-rehe? Anive teĩ upéixa peiko."
46,4,8,"“Nhandejáry nheꞌẽ mombeꞌuha-rehe nanhaikotevẽi-ma nhande” peje rei ojóupe. “Jaikwaapa-ma hesegwa jaiko porã hagwã” peje rei. “Nhandejáry remimeꞌẽ heta heta voi jareko-ma” peje rei ave. “Nanhaikotevẽvéi-ma Paulo-rehe” peje rei-ma peẽ. “Nanhaikotevẽvéi-ma” peje rei-ma ave Apolo-rehe. “Nhandejáry nhande Ruvixagwasu ndive nhande jaiko-ma mburuvixagwasu ramo” peje rei ave. Maꞌerã-gwi tipo upéixa penhembotuvixa? Ore, pene mboꞌeha jepe, neꞌírã vyteri oroiko mburuvixa ramo indive. Peiko-ma ramo raꞌe mburuvixagwasu ramo, ore ave oroiko-ma arã raꞌe. Upéixa ramo raꞌe ore orovyꞌa voi arã raꞌe."
46,4,9,"Pende rekoha niporãi reheve penhembotuvixase moꞌã: “Cristo réry-py oroiko-gwi oroiko porãve enterovéa-gwi” peje rei jave pendéjehe, ore katu oroiko asy Cristo réry-py oroiko-gwi. Ore rereko asy meme Hesu reroviaha eꞌỹ vaꞌe kwéry. Nhandejáry remimbota-rupi paraꞌe ore mbohasa asy haꞌe kwéry. Nhandejáry ore moingo enterovéa rekogwypyve. Enterovéa omaꞌẽ maꞌẽ ore-rehe. “Mbavaꞌe nipo ojehu arã íxupe kwéry?” heꞌi-vy ohexase vaꞌe omaꞌẽ maꞌẽ ore-rehe. Kente kwéry omaꞌẽ ore-rehe ore rexa hagwã. Yváy gwigwa Nhandejáry rembigwái kwéry ave omaꞌẽ ore-rehe. Heko vai eterei vaꞌe ojuka hagwã hexaharã omboaty hikwái. Upéixa ave randai oroiko enterove ohexase mbavaꞌe nipo ojehu arã ore-vy."
46,4,10,“Cristo-rehe orojerovia-gwi ore arandu porã” peje rei jave “Itavy voi” heꞌi meme ore-rehe. “Nahiꞌaranduvéi-gwi ogwerova gwekoha Cristo-rehe. Itavy voi” heꞌi ore-rehe. “Naimbaraetéi” heꞌi ave ore-rehe ore rereko asy-vy. Ha peẽ katu “Ore mombaraete porã Nhandejáry opambaꞌe-rehe” peje rei pendéjehe.
46,4,11,Ore ae yma ete gwive orohasa asy voi. Ore vareꞌa meme. Ore yꞌuhéi ave. Ituja-ma ave ore ao. Ore nupã nupã oroiko-vy. Orova rova vaꞌe ore. Ore róga eꞌỹ vaꞌe voi ore.
46,4,12,Ore mokaneꞌõ neꞌõ ore rembiapo ore rembiꞌurã-rehe. Onheꞌẽ rei rei ore-rehe ore joko-vy. “Tapenderovasa katu Nhandejáry” oroꞌe jepe ore joko vaꞌe-pe. Ore mbohasa asy ramo jepe ore orokirirĩ oroiko-vy.
46,4,14,Túvy-rami Paulo onhemonheꞌẽKóa ahai-ma peẽ-my peẽ xe raꞌy kwéry ramigwa-gwi. Anhemonheꞌẽ-ta peẽ-my. Xe aꞌe voi pende-rehe. Upéixa-gwi napomotĩséiry. Anhemonheꞌẽse peẽ-my peiko porãve hagwã. Pehendu arã paraꞌe heta eta Cristo rape rexa ukaha vaꞌe pene mboꞌeha kwéry. Oime joty peẽ-my peteĩ anho pende ru ramigwa pene mboꞌeha. Xe apyta peẽ-my pende ru-rami pene mboꞌeha. Yma vaꞌekwe amombeꞌu-ma ramo peẽ-my Hesu Cristo rehegwa nheꞌẽ pejerovia nipo Hesu-rehe raꞌe. Upéixa-gwi apyta pende ru-rami peẽ-my. Ha pende ru-rami anhemonheꞌẽ-ta peẽ-my.
46,4,16,"Tekoha porã-rupi, xe-rami, tapeiko."
46,4,17,Pende rekoha porãrã hagwã amondo kuri Timóteo oiko hagwã pene paꞌũ-my. Haꞌe opyta xe-vy xe raꞌy vérami Nhandejáry Hesu Cristo reko-rupi oiko porã-gwi. Ahayhu voi íxupe. Ogwahẽ-ma ramo pene renda-py omombeꞌu vaꞌerã peẽ-my xe rekoha-rehe mbaꞌéixa pa aiko Hesu Cristo reko-rupi. Noꞌã heꞌi arã xe-rehe: “Anhetegwa voi omombeꞌu meme Paulo” heꞌi arã xe-rehe. “Opa-rupi oho-vy Paulo omombeꞌu meme Hesu Cristo rehegwa nheꞌẽ” heꞌi arã xe-rehe.
46,4,18,Anive penhembotuvixa teĩ. “A-py ete ndou moꞌãi Paulo” peje rei.
46,4,19,Ahaꞌarõ mixĩ aha hagwã pene renda-py. Hiꞌagwĩ-ma agwahẽ hagwã pende ha-py. Nhandejáry oipota haꞌáry agwahẽ-ta upe-py. Ndaxe aréi-ta.Ogwahẽ-ma a-py onhembotuvixa vaꞌe rerakwã. Agwahẽ-ma ramo pende ha-py ahexa vaꞌerã teko rei-rupi oiko paraꞌe terã Nhandejáry omombaraete íxupe paraꞌe. Oiko-ma ramo Nhandejáry nhande ruvixa ndahaꞌéiry vaꞌerã nhande juru-rupi rei nhanheꞌẽ jaiko-vy. Nhandejáry ae nhane mombaraete vaꞌerã gwekoha-rupi nhande ave jaiko hagwã.
46,4,21,Ndaxe rexaséi-ry paraꞌe. Maꞌerã tipo? Petĩ tipo xéhegwi? Peiporavo katu mbaꞌéixa katu anheꞌẽ-ta pene ndive. Ndaperova moꞌãi ramo pende rekoha anhemonheꞌẽ pohýi vaꞌerã peẽ-my. Ha perova ramo pende rekoha agwahẽ vaꞌerã pende ha-py xe reko kirirĩ reheve apohayhu-vy. Peiporavo katu mbaꞌéixa katu anheꞌẽ-ta. Perova katu pende rekoha.
46,5,1,
46,5,2,"Ha peẽ katu, maꞌerã-gwi penhembotuvixa raꞌanga rei? Iporãve penhemboasy pende rapixa rekoha vai-rehe. Tapemboyke pene paꞌũ-gwi upe hembiapo vai eterei vaꞌe anive ojogweroaty hagwã Hesu reroviaha kwéry ndive, anive hagwã pemoirũ íxupe."
46,5,3,"Hesu Cristo réry-py haꞌe peẽ-my “Pemosẽ katu upe vaꞌe pene paꞌũ-gwi. Hembiapo vai eterei. Ndikatuvéi opyta Hesu rerovia vaꞌe kwéry paꞌũ-my” haꞌe-ma hese koꞌa-gwi. Hesu réry-rupi pejogweroaty ramo upe-py, Hesu oiko pene ndive, ipuꞌakaha reheve oiko pene ndive. Xe ave amondo xe resa pejogweroaty ha-py peime ramo upe-py. Pemosẽ katu imondo-vy upe hembiapo vai ete vaꞌe pene paꞌũ-gwi. “Satanás anhaygwasu nde rerekoseha-rami tande rereko” peje katu íxupe. “Haꞌe nde rete ogweroasy vaꞌerã paraꞌe terã nde juka vaꞌerã paraꞌe ne rembiapo vai eterei-rehe” peje pemondo-vy. Hekove onheresende hagwã upe Hesu Cristo ou jevyha áry-py."
46,5,6,
46,5,9,Kwatia-rehe ahai vaꞌekwe xe remimondo peẽ-my. Upe-py amombeꞌu peẽ-my ani hagwã pemoirũ teko vai-rupi oiko vaꞌe-pe.
46,5,10,"Ndahaꞌéi Hesu rerovia eꞌỹha vaꞌe kwéry-rehe ahai vaꞌekwe. Hesu reroviaha vaꞌekwe-rehe ae ahai vaꞌekwe anive pemoirũ íxupe. Hesu-rehe ndojeroviái vaꞌe kwéry paꞌũ-rupi oĩ opáixa rei oiko vaꞌe. Oĩ teko vai-rupi oiko vaꞌe. Oĩ ave imbaꞌe reta reta ojéupe gwarã oipotave tave eterei vaꞌe kwéry, oĩ ave oporomonda rei vaꞌe, tupã raꞌanga anga-rehe ojerovia vaꞌe kwéry ave. Ndahaꞌéi upe vaꞌe kwéry-rehe haꞌe vaꞌekwe ani hagwã peiko indive. Hesu rerovia eꞌỹha vaꞌe paꞌũ-gwi pesẽse ramo tekotevẽ pesẽ ko yvy-gwi. Hesu reroviaha-rehe Hesu reꞌýi-rehe ae ahai vaꞌekwe teko vai-rupi oiko ramo ani eremoirũ íxupe. Oĩ ramo pene paꞌũ-my hembiapo vai vaꞌe, ani teĩ pemoirũ íxupe. Oĩ paraꞌe teko vai-rupi oiko vaꞌe. Anive teĩ pemoirũ íxupe. Oĩ paraꞌe imbaꞌe reta reta oipota eterei vaꞌe. Oĩ paraꞌe tupã raꞌanga-pe omboete vyteri vaꞌe. Oĩ paraꞌe onheꞌẽ vai vaꞌe gwapixa-pe ojoko vaꞌe ave. Oĩ paraꞌe okaꞌu vaꞌe ave. Oĩ paraꞌe omonda vaꞌe ave. Anive teĩ pemoirũ íxupe kwéry. Anive ave pekaru teĩ indive.2 "
46,5,12," Namonheꞌẽ moꞌãi Hesu reroviaha eꞌỹ vaꞌe-pe hembiapo vaikwe-rehe. Niporãi voi upéa jajapo ramo. Nhandejáry ae ojohu arã hese. Haꞌe ae oikwaa “Ne rembiapo vai eterei” heꞌi hagwã nhande-vy. Iporã voi katu nhande yke-rehe oĩ vaꞌe-pe nhamonheꞌẽ ramo. Hesu reroviaha vaꞌe, nhane ndive ojogweroaty ramo omboete hagwã Nhandejáry-pe vaꞌe-pe, iporã jaꞌe ramo “Niporãi voi upe ne rembiapo vaikwe. Anive teĩ erejapo” jaꞌe nhamonheꞌẽ-vy. Kwatia-rehe Nhandejáry omoĩ uka vaꞌekwe heꞌi-vy: “Emosẽ katu pene paꞌũ-gwi hembiapo vai vaꞌekwe”. Iporã jajapo upéa Nhandejáry nheꞌẽ. Series, "
46,6,1,"Pene vyꞌareꞌỹha-rehe ani pejohu uka Hesu reroviaha eꞌỹ vaꞌe-pe Nhande kwéry Hesu reroviaha vaꞌe. Upéa-rehe Hesu reꞌýi kwéry jaiko-ma. Ojoeꞌýi meme nhande. Tekotevẽ jajohayhupa rei jaiko-vy. Ha peẽ katu ndapejohayhúiry peiko-vy. Oĩ ramo pene paꞌũ mygwa ojoavy gwapixa ndive vaꞌe peraha íxupe mburuvixa kente rembiapokwe-rehe oporandu vaꞌety-pe pemombeꞌu hagwã hembiapo vaikwe. Mburuvixa renda-py peraha íxupe. Niporãi voi upéa pejapo. Hesu reroviaha eꞌỹ vaꞌe-pe anive pemombeꞌu teĩ pene rembiapo vaikwe. Hesu reroviaha vaꞌe-pe ae peporandu ojohu hagwã pende-rehe “Iporã paraꞌe, ivai paraꞌe” heꞌi hagwã pende johu-vy. Nhandejáry pegwa voi ko nhande. Jaikwaa uka vaꞌerã Hesu rerovia eꞌỹha vaꞌe-pe hembiapo porã vaꞌekwe paraꞌe tapa hembiapo vai vaꞌekwe paraꞌe. Upéixa ramo ndahasýiry vaꞌerã nhande reꞌýi Hesu reroviaha vaꞌe-pe jaikwaa uka hagwã ojejavyha. Series, "
46,6,3,Ko yvy opa-ma ramo jaikwaa uka vaꞌerã Nhandejáry rembigwái yváy pygwa-pe hembiapo porã paraꞌe tapa hembiapo vai paraꞌe. Tapene manduꞌa porã kena upéa-rehe. Nhandejáry rembigwái-pe jepe jaikwaa uka vaꞌerã. Upéixa ramo ndahasyive arã nhande reꞌýi Hesu reroviaha vaꞌe-pe jaikwaa uka hagwã.
46,6,4,"Oĩ ramo ojoavy gwapixa ndive vaꞌe, ani peho pemombeꞌu pene paꞌũ-my oĩ eꞌỹ vaꞌe-pe nde rapixa-pe erehepy hagwã. Ani peho Hesu rerovia eꞌỹha-pe."
46,6,5,Petĩ katu pemombeꞌu hagwã. Anive teĩ pejapo upéa. Oĩ raꞌe pene paꞌũ mygwa inharandu porã vaꞌe. Oikwaa porã hembiapokwe-rehe ohepy hagwã. Iporãve upéa-pe pemombeꞌu pene vyꞌareꞌỹha. Ne vyꞌareꞌỹ ramo nde rapixa-rehe emombeꞌu Hesu reroviaha vaꞌe-pe.
46,6,6,"Peẽ ae, peho Hesu rerovia eꞌỹ ha-py oikwaa hagwã Hesu reroviaha vaꞌe rembiapo vaikwe. Niporãi voi upéa."
46,6,7,"Ndapeiko porãi, xe reꞌýi kwéry Hesu reroviaha kwéry. Peho jave pemombeꞌu hagwã mburuvixa kente rembiapokwe-rehe oporandu vaꞌety-pe nde rapixa Hesu reroviaha vaꞌe rembiapokwe-rehe, peiko teko rei-rupi. Niporãi voi. Iporãve pekirirĩ peiko-vy. Ani ne manduꞌave teĩ hembiapo hagwe-rehe nde-rehe. Ani ave ne manduꞌave ne mbaꞌe monda hagwe-rehe."
46,6,8,Haꞌe-rami ave peẽ. Peẽ penhomonda peiko-vy. Ha Hesu reꞌýi-rehe pene rembiapo vai. Naiporãi voi pende rekoha.
46,6,9,"Pehendu porã-ma paraꞌe nhande rekorã-rehe. Oiko-ma ramo Nhandejáry nhande ruvixa ramo, hembiapo vai vaꞌekwe kwéry ndoikói arã hendive. Aníke penhembotavy teĩ upéa-rehe. Teko vai-rupi oiko vaꞌe ndoikói arã Nhandejáry ndive. Tupã raꞌanga-pe omboete vaꞌe ave, omenda menda rei rei vaꞌe ave, onhemotĩ eꞌỹ gwapixa-pe vaꞌe ave, omonda vaꞌe ave, imbaꞌe reta reta ojéupe gwarã oipota eterei vaꞌe ave, okaꞌu vaꞌe ave, onheꞌẽ vai vai gwapixa-rehe oiko-vy vaꞌe ave, oporosakea vaꞌe ave ndoikói arã Nhandejáry nhande ruvixa ndive. Series, "
46,6,11,Ha peẽ katu oĩ pene paꞌũ-my upeixagware. Nhandejáry omboyke-ma ae pendéhegwi pene rembiapo vaikwe Nhandejáry Hesu Cristo-rehe pejerovia-magwi. Pene mbopyꞌa potĩ-ma pene momarangatu-ma ave. Heꞌi ave pende-rehe “Ipyꞌa potĩ-ma.” Upéa ojapo Nhandejáry Hesu Cristo réry-rupi peiko-gwi. Pejerovia-ma Hesu Cristo-rehe. Upéixa-gwi omeꞌẽ-ma peẽ-my Nheꞌẽ Marangatu tee vaꞌe.
46,6,12," Nhande Hesu Cristo reꞌýi tee vaꞌe. Upéixa-gwi ndaipóri ikatu eꞌỹ vaꞌe nhande-vy. Oĩ ae heta mbaꞌe nhane pytygwõ eꞌỹ vaꞌe. Ha upe nhane pytygwõ eꞌỹ vaꞌe pogwy-py xe, Paulo, ndaiko moꞌãi.1 "
46,6,13,"Oĩ ave gwĩ oiko rei vaꞌe heꞌi vaꞌe: “Tembiꞌu nhande rye pegwarã voi” heꞌi moꞌã. “Nhande rye oiko voi tembiꞌu pegwarã” heꞌi moꞌã ave. Tapene manduꞌa joty opa-ma ramo ko yvy, tye, tembiꞌu ave opa vaꞌerã. Ndahaꞌéi teko vai-rupi jaiko hagwã Nhandejáry nhane moingo arakaꞌe. Nheꞌẽ Marangatu tee vaꞌe oiko hagwã nhande pyꞌapy ete-py nhane moingo arakaꞌe."
46,6,14,Ha Hesu Cristo omano ete rire Nhandejáry omoingove jevy vaꞌekwe íxupe. Upéixa ave nhamano ete rire nhane moingove jevy vaꞌerã Nhandejáry. Ipuꞌakaha-rupi nhane moingove jevy vaꞌerã.
46,6,15,Ndapeikwaáiry tipo mbaꞌeixagwa nhande rete? Hesu-rehe jajerovia-gwi nhande rete kwéry oiko-ma Hesu rete mbojojaha ramo. Niporãi voi jaipeꞌa ramo Hesu rete rehegwa oiko hagwã teko vai-rupi kunha ndive. Ani upéixa pejapo teĩ.
46,6,16,"Pereko jave kunha ikwimbaꞌese vaꞌe-pe, nde rete, hete ndive oiko ave peteĩ. Oĩ kwatia-rehe Nhandejáry nheꞌẽ:Ani upéixa-gwi pereko teĩ kunha ikwimbaꞌese vaꞌe-pe."
46,6,17,"Jaiko ramo Hesu Cristo reko-rupi, peteĩxa jaiko-ma indive. Nhande pyꞌapy peteĩxa ipyꞌapy ndive. Nheꞌẽ Marangatu tee vaꞌe oĩ nhande pyꞌapy-py."
46,6,18,Ani teĩ peikove teko vai-rupi. Upéixa pejapo ramo pembyai pende rete. Heta nhane rembiapo vai ndahaꞌéi nhande rete-rehe. Teko vai-rupi jaiko ramo ae nhambyai nhande rete. Ivai eterei upéa.
46,6,19,1 
46,7,1,Iporã arã tipo nhamenda ramo?Pene nheꞌẽ pemondo vaꞌekwe kwatia-rehe xe-vy. Upe kwatia nheꞌẽ-rehe peporandu vaꞌekwe xe-vy “Iporã arã tipo nhamenda ramo?” peporandu xe-vy. Ãy katu amombeꞌu-ta upéa-rehe peẽ-my.Kwimbaꞌe omenda eꞌỹ ramo oiko porã.
46,7,2,"Oĩ jepe omenda eꞌỹ vaꞌe teko vai-rupi rei oiko joty. Ani upéixa rei rei ereiko teĩ. Emenda katu. Peẽ, kwimbaꞌe pene rembireko tee ae pereko katu. Ha peẽ kunha kwéry pene ména tee ae pereko."
46,7,3," Kwimbaꞌe, ne rembireko pejogwerekose ramo pejogwereko-ta hendive. Kunha, ne ména pejogwerekose ramo pejogwereko-ta hendive. Nde rete ndahaꞌéi ne mbaꞌe ete. Tembireko ndahaꞌéi gwete járy, iména mbaꞌe. Upéixa ave iména ndahaꞌéi ave gwete járy, hembireko mbaꞌe tee. Series, "
46,7,5,"Nderejogwerekoséi ramo ani erejejoko teĩ íxugwi. Ani erejoko joko ojóupe teĩ. Ere ramo ojóupe “Iporãve ndajajogwerekóiry nhahaꞌarõ nhambojeupi upi hagwã nhane nheꞌẽ Nhandejáry-pe.” Aipo ere ramo ndapejogwerekói hagwã, ani nde are teĩ penhohaꞌarõ-vy. Are eterei ramo anhaygwasu Satanás ne mombaꞌe avy vaꞌerã nde reity-vy. Iporãve pejogwereko tee jevy ne ména tee ndive jevy, ne rembireko tee ndive jevy."
46,7,6,Ko nheꞌẽ xe remimombeꞌu ndahaꞌéi amanda hagwã pende-rehe. Iporãve peiko koꞌã-rami haꞌe-ta ae peẽ-my.
46,7,7,"Amenda eꞌỹ vaꞌe voi ko xe. Avave nomendái ramo, “Iporã” haꞌe arã raꞌe hese. Nhandejáry oipytygwõ gwĩ omenda eꞌỹ vaꞌe-pe ani hagwã ojejavy. Gwĩ ambue kwéry ndikatúi oiko omenda eꞌỹ reheve. Ojejavyse. Ani hagwã ojejavy haꞌe kwéry tomenda. Nhandejáry remimbota-rupi omenda. Nhandejáry nheꞌẽ-py oĩ omenda vaꞌe, oĩ ave omenda eꞌỹ vaꞌe. Omeꞌẽ peteĩ teĩ-pe hekoharã. Ombopuꞌaka ave íxupe pono ojejavy."
46,7,8,Iporãve neremendái haꞌese omenda eꞌỹ vaꞌe-pe. Xe-rami erepyta. Ha tembirekokwe-pe katu haꞌese Iporãve neremenda jevýi.
46,7,9,"Eremendase eterei ramo, emenda katu. Iporãve eremenda. Naiporãi voi nde reko vai-rupi rei ereiko."
46,7,10,  
46,7,12,"Ãy katu haꞌe-ta xe ae xe arandu-gwi. Nahániry. Ndahaꞌéi xe haꞌe rei vaꞌe. Nhandejáry manda-rupi ae amombeꞌu kóa peẽ-my, peẽ Hesu reroviaha vaꞌe kwéry-pe. Iporã voi pejapo ko vaꞌe. Ne rembireko Hesu reroviaha eꞌỹ jepe, ani ereheja teĩ íxupe. Oikose vyteri ramo ne ndive, ani erepoi íxugwi."
46,7,13,"Nde, ne ména Hesu reroviaha eꞌỹ jepe, ani ereheja rei teĩ íxupe. Oikose ramo ne ndive, ani joty erepoi íxugwi."
46,7,14,"Ereiko jave ne ména ndive, Nhandejáry ohovasa vaꞌerã íxupe. Hesu-rehe ojerovia eꞌỹ vaꞌe jepe Nhandejáry ohovasa joty arã íxupe. Hese ojerovia vaꞌe ndive oiko-gwi gwembireko tee ndive oiko-gwi ohovasa arã ave íxupe.Upéixa ave kwimbaꞌe kwéry. Nderepoíry ramo ne rembireko-gwi Nhandejáry ohovasa arã íxupe. Hese ojerovia eꞌỹ vaꞌe-pe jepe Nhandejáry ohovasa joty arã íxupe. Hesu reroviaha ndive oiko-gwi, oména tee ndive oiko-gwi, ohovasa ave íxupe. Ani hagwã nde raꞌy kwéry, nde rajy kwéry, ne memby kwéry oiko Hesu reroviaha eꞌỹ raꞌy-rami ohovasa arã íxupe. Hesu reroviaha ndive oiko vaꞌe-pe Nhandejáry ohovasa ave arã íxupe."
46,7,15,"Hesu reroviaha eꞌỹ vaꞌe opoise ramo jepe ndéhegwi eheja katu toho. Ndéhegwi opoi-ta ramo jepe ne ména, ne rembireko tekoha porã-py jepe ereiko. Ani erenhembyasy eterei. Nhandejáry katu nhande poravo nhande pyꞌagwapy hagwã ojóehe. Ndereikwaái, kunha, mbaꞌexa-rami ne ména erembojerovia hagwã Hesu-rehe onheresende hagwã. Nderekwaái ave, kwimbaꞌe, mbaꞌexa-rami ne rembireko erembojerovia hagwã ave Hesu-rehe onheresende hagwã."
46,7,17,Nhandejáry-pe omboete vaꞌerã-pe meme anhemonheꞌẽ peẽ-my. Nhandejáry remimbota-rupi ejapo katu ne rembiapo. Haꞌe nhane mombaraete nhambaꞌapo hagwã. Hembiapo ambue mbue peteĩ teĩ pejapose vaꞌe pejapo katu. Nhandejáry-rehe erejerovia-ma ramo erembaꞌapo joty vaꞌekwe. Ani erepoi ne rembiapo porãkwe-gwi. Upe erembaꞌapo hagwe-rami erembaꞌapo joty. Upéixa haꞌe xe Hesu reroviaha kwéry-pe peteĩ teĩ tetã-rupi oĩ vaꞌe-pe.
46,7,18,"Nde judeu raꞌy-gwi ne pirekytĩ rire ne renói ramo Nhandejáry, ani ereipeꞌase ne kytĩ hagwe. Nde rete ereheja judeu rete-rami. Ha judeu eꞌỹ-rami nane pirekytĩry vyteri ramo ne renói ramo Nhandejáry, ani ereheja ne pirekytĩ uka teĩ."
46,7,19,"Ipirekytĩ uka vaꞌe, ipirekytĩ uka eꞌỹ vaꞌe peteĩxa oiko Nhandejáry renonde-py. Ndahaꞌéi nhane pirekytĩ-rehe Nhandejáry opena. Hemimbota-rupi jaiko mate oipota."
46,7,20,"Ne renói hagwe-rami epyta katu. Erembaꞌapo joty ereiko-vy vaꞌekwe erejerovia-ma ramo Hesu-rehe. Upe erembaꞌapo hagwe-rami embaꞌapo katu. Nde, ne rembiapo repy eꞌỹ-rehe nde jokwaiha pogwy-py ereiko vaꞌe, erejerovia ramo Hesu Cristo-rehe ereiko joty nde jokwaiha pogwy-py. Ani erejapura eterei erepoi hagwã íxugwi. Omeꞌẽ ramo erejei nde rerekoha-gwi eheja porã íxupe nde rerekohare-pe."
46,7,22,"Nde jokwaiha pogwy-py ereiko vyteri vaꞌe ojejokwái eꞌỹ vaꞌe-rami ereiko-ma nde pyꞌapy ete-py. Nde jokwái teeha Nhandejáry voi. Ha nde ndejehénte erembaꞌapo vaꞌe, ereiko jave ne renói ramo Nhandejáry, erepyta vaꞌerã Cristo rembigwái ramo. Nhande repy-vy Cristo omano vaꞌekwe. Upéixa-gwi anive erejerovia teĩ teko rei-rehe. Anive erembopuꞌaka teĩ ndéjehe."
46,7,24,"Ne renói ramo erembaꞌapo hagwe-rami ereiko joty Cristo rekoha-rupi, xe reꞌýi kwéry, Hesu reroviaha vaꞌe kwéry. Nhandejáry ne pytygwõ vaꞌerã ereiko hagwã upéixa."
46,7,25,"Omenda eꞌỹ vaꞌe-pe, tembirekokwe vaꞌe-pe ave hekoharã omombeꞌu PauloHa kwatia-rehe peporandu vaꞌekwe xe-vy “Mbavaꞌe tipo oroꞌe-ta kunhataĩ omenda eꞌỹ vaꞌe kwéry-pe oromanda-vy?” peporandu-ma xe-vy. Nhandejáry naxe mombeꞌúi vyteri upéa-rehe. Haꞌe xe poriahuvereko meme xe arandurã omeꞌẽ-vy. Upéixa-gwi iporã peiko ramo ko xe nheꞌẽ-rupi."
46,7,26,"Ãy katu nhande, Hesu reroviaha vaꞌe, jahasa asy asy jaiko-vy. Upéa-gwi haꞌe-ta xe, iporãve neremendái ramo. Erepyta nde rekoha ãygwa-rupi. Oĩ ramo ne rembireko ani erepoi teĩ íxugwi. Neremendái vyteri ramo ani ereheka ne rembirekorã. Series, "
46,7,28,"Eremenda ramo jepe, iporã. Upéixa ramo nderejejavýiry. Kunhataĩ omenda ramo jepe iporã ave. Upéixa ramo ndojejavýiry.Omenda vaꞌe ojapura eterei gwemikotevẽ-rehe. Koꞌa pygwa-rehe imanduꞌa nduꞌa. Ha xe-vy iporãve erejapura eꞌỹ reheve ereiko ramo."
46,7,29," Xe reꞌýi kwéry, niporãi nhane manduꞌa eterei ramo ko yvy arigwa-rehe. Hiꞌagwĩ paraꞌe Hesu ou jevy hagwã áry. Ko ãygwa ohasa-tama oho-vy. Upéixa-gwi iporãve peẽ pemenda vaꞌe kwéry tapeiko omenda eꞌỹ vaꞌe reko-rami. Peẽ pejaheꞌo vaꞌe kwéry tapeiko ovyꞌa vaꞌe reko-rami. Peẽ pevyꞌa vaꞌe kwéry, tapeiko imytuꞌeꞌỹ vaꞌe reko-rami. Peẽ pene mbaꞌerã pejogwa vaꞌe ojogwa eꞌỹ vaꞌe reko-rami peẽ tapeiko. Peẽ pene mbaꞌe reta reta vaꞌe mbaꞌeve ndogwerekói vaꞌe-rami joty tapeiko. Series,  Series, "
46,7,32,"Xe-vy iporãve ndojapurái vaꞌe-rami jaiko hagwã nanhane manduꞌái eterei ko yvy arigwa-rehe rei, jajapuraveꞌỹ hagwã.Omenda eꞌỹ vaꞌe imanduꞌa nduꞌa Nhandejáry-rehe hemimbota-rupi oiko hagwã."
46,7,33,"Kwimbaꞌe omenda vaꞌe ae imanduꞌa nduꞌa koꞌãygwa-rehe, ombovyꞌase gwembireko-pe. Upéa-gwi mokõi vaꞌe remimbota-rehe imanduꞌa meme. Nhandejáry nheꞌẽ ohenduse jave gwembireko nheꞌẽ ohenduse ave.Kunha ave, kunhataĩ, tembirekokwe ave, naiménairy-gwi imanduꞌa nduꞌa Nhandejáry anho-rehe íxupe gwarã mate oiko hagwã. Kunha omenda vaꞌe ae imanduꞌa nduꞌa mokõi vaꞌe-rehe. Nhandejáry-rehe imanduꞌa jave, imanduꞌa ave oména-pe ombovyꞌa hagwã-rehe."
46,7,35,"Upéa haꞌe-ta peẽ-my pene pytygwõ hagwã Nhandejáry reko tee-rupi peiko hagwã. Ndaꞌese moꞌãiry nde-vy, Ani eremenda teĩ. Ndaꞌe moꞌãi upéixa peẽ-my. Eiko katu Nhandejáry remimbota-rupi. Inheꞌẽ rendu-vy eregwata. Tapene manduꞌa nduꞌa meme katu hese, upéa haꞌese peẽ-my."
46,7,36,"Oĩ ramo pene paꞌũ-my túvy tajýry omenda eꞌỹ vaꞌe, haꞌe-ta ko nheꞌẽ peẽ-my: Ere paraꞌe nde rajy-rehe “Namomenda moꞌãi xe rajy. Omenda eꞌỹ-rehe opyta arã imanduꞌa meme hagwã Nhandejáry-rehe”. Ha ãy katu nderevyꞌavéi paraꞌe ne nheꞌẽgwe-rehe. “Kunhataĩ rei-tama. Tekotevẽ amomenda xe rajy-pe.” “Mbaꞌe tipo ajapo-ta?” ere tipo raꞌe. “Amomenda-ta paraꞌe, namomenda moꞌãi paraꞌe” ere tipo raꞌe. Upéixa erenhemongeta ramo nde pyꞌapy-py, ani erejapurave upéa-rehe. Erejapo nde-vy iporãve vaꞌe. Emomenda katu nde rajy. Upéa ndahaꞌéi hembiapo vai."
46,7,37,"Erejapo nde-vy iporãve vaꞌe. Ereikwaa nde pyꞌapy ete nheꞌẽ. Nde-vy iporãve nomendái ramo nde rajy, natekotevẽi omenda ramo, ejapo katu upéixa. Neremomenda moꞌãi íxupe. Erejapo porã. Opyta-ta kunhataĩ omenda eꞌỹ vaꞌe."
46,7,38,Upe gwajýry omomenda vaꞌe hembiapo porã. Ha upe gwajýry nomomendái vaꞌe hembiapo porãve.
46,7,39,Ãy katu anhemonheꞌẽ-ta kunha omenda vaꞌe-pe. Oikove vyteri ramo ne ména epyta indive. Ani erepoi teĩ íxugwi. Eiko porã rei katu. Ereheja ramo íxupe niporãi voi. Omano rire jepe ne menakwe ipogwy-py ndereikovéi vaꞌerã. Eremenda jevy arã. Hesu reroviaha vaꞌe-rehe mate iporã eremenda.
46,7,40,Ha neremendavéi ramo iporã ave. Xe-vy iporãve nomendavéiry. Ovyꞌave arã paraꞌe nomenda jevýi vaꞌe omenda jevy vaꞌe-gwi.Pejeapysaka porã ko xe nheꞌẽ-rehe. Nheꞌẽ Marangatu tee vaꞌe xe pyꞌa mohynyhẽ-ma xe moarandu hagwã. Upéa-gwi pehendu porã katu kóa xe nheꞌẽ.
46,8,1,Tupã raꞌanga rovagwy-py gware soꞌo rehegwa nheꞌẽ“Iporã paraꞌe naiporãi paraꞌe jaꞌu ramo tupã raꞌanga rovagwy-py gware soꞌo?” Upéixa peporandu vaꞌekwe xe-vy. Ãy upéa-rehe amombeꞌu-ta peẽ-my.Pejohayhu porã rei katu. Pene manduꞌa katu pejohayhu hagwã-rehe penhopytygwõ hagwã rei-rehe ave. Ani erejapo teĩ penhopytygwõ eꞌỹ vaꞌe. “Nhane arandu-ma. Anhetegwa jaikwaa-ma tupã-rehe” peje pendejéupe. Niporãi upéixa penhemombaꞌegwasu ani hagwã penhopytygwõ peiko-vy. “Nhane arandu-ma” jaꞌe ramo nhandéjehe nhanhemombaꞌegwasu uka rei. Nanhaipytygwõ moꞌãi avave-pe. Upéixa naiporãiry. Ha jajohayhu rei ramo ae nhanhopytygwõ porã vaꞌerã.
46,8,2,Oĩ nipo raꞌe pene paꞌũ-my onhembotuvixase rei vaꞌe moꞌã. “Xe aranduve ko xe” heꞌi moꞌã ójehe. “Napopytygwõ moꞌãiry xe” heꞌi rei ójehe. Hiꞌaranduse moꞌã vaꞌe. Neꞌírã oikwaa porã. Jaꞌe ramo nhandéjehe “Xe aikwaapa” nhane aranduseve moꞌã nhandejéupe. Ndajaikwaa porãi vyteri.
46,8,3,"Tupã Nhandejáry-pe jahayhu tee ramo, haꞌe nhande kwaa porã voi. Heꞌýi tee ramo jaiko."
46,8,4,Ãy katu amombeꞌu-ta peẽ-my tupã raꞌanga rovagwy-py gware-rehe. Jaikwaa-ma tupã raꞌanga ndahaꞌéi Tupã tee. Anhetegwa eꞌỹ nipo raꞌe. Oiko eꞌỹ vaꞌe voi. Tupã tee peteĩ anho Nhandejáry mate. Upéa jaikwaa-ma.
46,8,5,Oĩ tupã kwéry áry-rehe oiko vaꞌe heꞌi moꞌã ave. Ijapu rei voi upéa-rehe. Ndoikwaái mbaꞌeve tupã tee-rehe. Upéixa-gwi omombeꞌu rei rei tupã-rehe. Nhandejáry ae peteĩ anho mate Tupã. Nhande Ru tee vaꞌe upe vaꞌe. Haꞌe ohekokwaa vaꞌe-rupi ae oiko entéro mbaꞌe. Íxupe gwarã nhande ave jaiko. Haꞌe ojéupe gwarã voi opambaꞌe omoingo vaꞌekwe. Peteĩ anho mate Nhandejáry Hesu Cristo. Haꞌe omoingo vaꞌekwe opambaꞌe. Nhane moingo ave haꞌe.
46,8,7,"Oĩ ave Hesu-rehe gwĩ ojerovia mixĩ mixĩ vaꞌe ave. Tupã kwéry oiko eꞌỹ vaꞌe-rehe ojerovia arakaꞌe. Ha neꞌírã oikwaa porã Tupã Nhandejáry peteĩ anho mate oikoha. Tupã raꞌanga rovagwy-py gware soꞌo hoꞌu meme arakaꞌe íxupe omboete-vy. Ha ãy katu, hoꞌu-ma ramo, imanduꞌa vaꞌerã vyteri tupã raꞌanga ogwerovia hagwe-rehe. Imboete ha-py vérami hoꞌu joty arã. Upéa-rehe ojejavy rei arã nahiꞌarandúi-gwi. Nhandejáry rehegwa ndoikwaa porãiry. Ipyꞌa porãse moꞌã omongyꞌaharã rei hoꞌu. “Peteĩ anho mate Tupã Nhandejáry” ndeꞌikwaái vyteri hese."
46,8,8,Peteĩ anho katu Tupã Nhandejáry. Ndahaꞌéi nhane rembiꞌu jaꞌu vaꞌe-rehe jaꞌu eꞌỹ vaꞌe-rehe jaiko porã hendive.
46,8,9,"Upéa jaikwaa-ma. Oĩ ave nipo raꞌe upéa oikwaa eꞌỹ vaꞌe pene paꞌũ-my. Ani pende rapixa-pe pembojejavy teĩ. Haꞌe neꞌírã ogwerovia porã. Haꞌe heꞌi ramo “Ndikatúi haꞌu tupã raꞌanga rovagwy-py oĩ vaꞌekwe” heꞌi ramo, pemoirũ katu íxupe.  “Xe, aikwaa-ma, ndaipóri tupã ambue. Tupã raꞌanga oiko eꞌỹ vaꞌe voi aikwaa-ma xe” peje. Ha upéa peje jave peho tupã raꞌanga omboete vaꞌe renda-py, pekaru rei upe-py. “Ndahaꞌéi tupã” peje jave pekaru henonde-py. Ha Hesu-rehe neꞌírã oikwaa porã vaꞌe pende rexa-ma ramo noꞌã-rami heꞌi arã opyꞌapy-py: “Iporã nipo raꞌe nhamboete tupã raꞌanga-pe ave” heꞌi arã avei. “Upe Hesu-rehe ojerovia tee vaꞌe okaru koꞌa-py tupã raꞌanga nipo omboete raꞌe. Xe ave amboete-ta íxupe” heꞌi rei arã raꞌe. Ha upéa-rehe pembojejavy arã pende rapixa-pe. Upe vaꞌe ndoikwaa porãi vyteri tupã rehegwa nheꞌẽ. Upéa-gwi ndikatúi hoꞌu tupã raꞌanga rovagwy-py omoĩ vaꞌekwe. Ha pende rexa-gwi hoꞌu ave vaꞌerã ojejavy-vy. Upéixa-gwi pembojejavy arã íxupe. Hesu omano vaꞌekwe ipyꞌa omopotĩ hagwã. Ha ãy katu pembojejavy jevy íxupe ojepyꞌa mongyꞌa jevy-vy. Naiporãi voi upéa."
46,8,12,"Upéixa pende rekoha-rupi pembojejavy ramo pende rapixa kwéry, Cristo-rehe ndojeroviapa gwasúiry vaꞌe, peẽ ave pejejavy. Upéa-rehe pene rembiapo vai voi Hesu-pe."
46,8,13,"Xe katu upéixa naxe rembiapo vaiséiry xe rapixa-rehe. Noꞌã-rami heꞌi ramo tupã raꞌanga rovagwy-py omoĩ ramogware-rehe “Jaꞌu eꞌỹ vaꞌe kóa. Nhanhemongyꞌa arã jaꞌu ramo.” Aipo heꞌi ramo xe-vy xe rapixa, xe ave ndaꞌu moꞌãi ani hagwã ambojejavy rei íxupe. Aipytygwõse íxupe. Ahayhu rei íxupe. Upéixa-gwi ndaꞌu moꞌãi hoꞌu eꞌỹ vaꞌe."
46,9,1,"Hesu remimondo rekoha rehegwa nheꞌẽXe ko Nhandejáry Hesu remimondo vaꞌe voi. Upéa-gwi avave yvypóry nomombeꞌúiry xe rekorã xe-vy. Hesu remimondo voi ko xe. Ahexa-ma vaꞌekwe íxupe. Ahexa rire amombeꞌu-ma peẽ-my hesegwa nheꞌẽ. Upéixa-gwi voi pejerovia-ma Hesu Cristo-rehe. Upéa-gwi peikwaa-ma voi xe-rehe xe ko Hesu remimondo vaꞌe voi. Oĩ paraꞌe xe-rehe heꞌi rei vaꞌe “Ndahaꞌéi Hesu remimondo vaꞌe Paulo”. Oĩ ramo upéixa heꞌi rei vaꞌe, ndahaꞌéi nipo pende Corinto pygwa kwéry raꞌe. Peẽ niko ndaikatúi peje upéixa. Peikwaa porã-ma xe rekoha. Hesu remimondo vaꞌe voi ko xe. Oĩ-ma heta heꞌi pende-rehe “Corinto pygwa kwéry ojerovia-ma nipo Hesu Cristo-rehe raꞌe. Paulo nheꞌẽ ohendu-gwi nipo raꞌe oiko-ma Hesu rape-rupi. Hesu remimondo vaꞌe nipo raꞌe Paulo” pende rexa vaꞌekwe heꞌi xe-rehe."
46,9,3,Ha xe-rehe onheꞌẽ rei vaꞌe-pe haꞌese voi xe “Hesu Cristo remimondo vaꞌe voi ko xe” haꞌese íxupe kwéry.
46,9,4,"Upéa-gwi “Iporã voi xe remimboꞌe kwéry omeꞌẽ xe-vy xe remikotevẽ akaru hagwã hayꞌu ave hagwã. Iporã voi omeꞌẽ xe-vy xe remiꞌurã xe remimboꞌe repy rekovia” haꞌese íxupe kwéry. Haꞌese ave “Kwimbaꞌe ambue, Hesu remimondo vaꞌe, ogweraha meme gwembireko ondive, Hesu reroviaha vaꞌe hembireko. Hesu ryvy kwéry ogweraha meme ave gwembireko. Pedro ave ogweraha gwembireko hendive. Ovale ave xe ajapo haꞌe ramigwa” haꞌese ave."
46,9,6,"Hesu remimondo ambue kwéry opoi-ma gwembiapokwe-gwi omboꞌe mboꞌe hagwã Hesu rehegwa nheꞌẽ. Aipo ramo, maꞌerã-gwi peje ore-rehe “Iporãve ombaꞌapo Barnabé, Paulo ave opo-rupi.” Naiporãi voi upéa pene nheꞌẽ. Ore ave Hesu remimondo vaꞌe."
46,9,7,"Pene manduꞌa katu soldado kwéry-rehe. Ndojogwái gwemiꞌurã, ndojogwái ave oaorã. Hepyrã-rehe oiko soldado ramo. Pene manduꞌa ave onhotỹ vaꞌe-rehe. Ndojogwái gwemiꞌurã. Okokwe-gwi hoꞌu hiꞌakwe. Gwembiapokwe-rehe ae haꞌe okaru. Pene manduꞌa ave hymba vaꞌe omongakwaa vaꞌekwe-rehe. Gwemimbokakwaa repy okambyꞌu porã upe vaꞌe. Haꞌe ramigwa ave ore. Iporã ave orohekomboꞌe ramo ore remikotevẽ-rehe. Ore rembiapo repy-vy oroiko vaꞌerã upéixa."
46,9,8,Ko xe nheꞌẽ ndahaꞌéi xejéhegwi reíte. Ymagware myamyrĩ Moisés ave omombeꞌu ave arakaꞌe gwembiapo repy-rehe okaru vaꞌe rekoha rehegwa nheꞌẽ ave. Yma arakaꞌe Moisés ohai Nhandejáry nheꞌẽ kwatia-rehe. Heꞌi ohai-vy:Nhande rehegwa nheꞌẽ voi upe vaꞌe. Ndahaꞌéi hymba anho-rehe opena arakaꞌe Nhandejáry ohai uka hagwã onheꞌẽ.
46,9,10,Nhande-rehe ave haꞌe opena arakaꞌe ohai uka-vy. Nhane rembiapo-rehe jakaru hagwã omombeꞌu upéa arakaꞌe Nhandejáry. Onhemitỹ vaꞌe ombaꞌapo kokwe-py gwemitỹgwe haꞌarõ-vy. “Anhemitỹ-ta haꞌu hagwã xe remitỹgwe” heꞌi ojéupe onhemitỹ-vy. Onhembiso vaꞌe heꞌi ave ombaꞌapo-vy “Ajoso-ta xe remiꞌurã” heꞌi ojéupe onhembiso jave. Enterove ombaꞌapo hepyrã raꞌaro-vy.
46,9,11,"Ore ave, oromboꞌe mboꞌe oroiko-vy peikwaa hagwã Nhandejáry nheꞌẽ. Inheꞌẽ pehendu-gwi peiko porã-ma hendive. Pende rovasa-ma Nhandejáry ore remimboꞌe-gwi. Iporã voi upéa. Ore remimboꞌe rekoviarã iporã ave pemeꞌẽ ore-vy ore remikotevẽ. Iporã voi peje ramo pendejéupe “Paulo Barnabé ave omombeꞌu vaꞌekwe Nhandejáry nheꞌẽ xe-vy. Upéixa-gwi ameꞌẽ-ta íxupe hemikotevẽ”."
46,9,12,Ambue kwéry-pe pehexakwaa pemeꞌẽ hagwã íxupe imbaꞌerã hemikotevẽ. Iporã upéa. Ha ore tipo? Íxugwi oromombeꞌuve peẽ-my Nhandejáry nheꞌẽ. Hetave ore remimombeꞌu pehendu-ma. Iporãve ore-vy ore rexakwaa ave pemeꞌẽ hagwã ore remikotevẽ. Upe jave jepe ore orojerure eꞌỹ-vy oroiko pende ha-py orohekomboꞌe-vy. Upéixa oroiko ani hagwã avave onheꞌẽ rei ore-rehe. Orohasa asy voi upe-py oromboꞌe oroiko-vy ramo. Ore rembiapo repy-rehe orojogwa vaꞌekwe ore remikotevẽ. “Xe mbaꞌerã aipota eremeꞌẽ xe-vy gwarã” ndaꞌe moꞌãi avave-pe. Upéa-gwi ndaikatúi avave heꞌi xe-rehe “Nahenduséi Paulo nheꞌẽ. Ombaꞌerã-rehe mate omboꞌe Nhandejáry nheꞌẽ Paulo” ndikatúi ave xe-rehe.
46,9,13,Pene manduꞌa katu Nhandejáry róga kakwaa-py ombaꞌapo vaꞌe-rehe. Omeꞌẽ meme íxupe kwéry hemiꞌurã hembiapo repy-rehe. Nhandejáry-pe hymba ohapy vaꞌe ndohapypáiry. Oheja gwemiꞌurã.
46,9,14,Upéixa ave Nhandejáry heꞌi vaꞌekwe  
46,9,15,Upéixa ramo xe remimombeꞌukwe-rehe jepe pereve heta-ma xe-vy. Xe ae katu ndaipotái xe remimombeꞌu repykwe. Ndahaꞌéi hepy-rehe amombeꞌu Nhandejáry nheꞌẽ. Ndahaíry ave ko kwatia pemeꞌẽ hagwã xe-vy xe mbaꞌerã. Xe remimombeꞌu repyrã-rehe napena moꞌãi pono avave heꞌi xe-rehe “Ombaꞌerã oipota eterei-gwi nipo Paulo omombeꞌu raꞌe Nhandejáry nheꞌẽ ore-vy”. Xe-vy iporãve joty amano upéa-gwi.
46,9,16,"Nhandejáry katu xe mondo vaꞌekwe. Heꞌi xe-vy “Tereho Hesu Cristo rehegwa nheꞌẽ porã eremombeꞌu hagwã. Emoherakwã hesegwa nheꞌẽ” heꞌi vaꞌekwe xe-vy. Hemimondo-rupi aiko ramo, Hesu Cristo rehegwa amombeꞌu. Ndikatúiry anhemombaꞌegwasu amombeꞌu vaꞌe-rehe. Amombeꞌu mbeꞌu inheꞌẽ imondo-vy. Ha namombeꞌúiry ramo raꞌe amosarambi-vy inheꞌẽ xe vyꞌareꞌỹ eterei arã raꞌe."
46,9,17,Xe remimombeꞌuse amombeꞌu-gwi avyꞌa. Xe remimombeꞌu repy rekoviarõha oiko xe mbovyꞌaha. Ha xe mbovyꞌa rei hagwã-rehe namombeꞌúi ramo jepe hesegwa nheꞌẽ amombeꞌu joty vaꞌerã. Ndahaꞌéi xejéhegwi rei amombeꞌu. Nhandejáry ae katu heꞌi vaꞌekwe xe-vy “Emombeꞌu katu Hesu Cristo rehegwa nheꞌẽ”. Upéa-gwi apomboꞌe. Apomboꞌe vaꞌe-rehe xe avyꞌa. Xe remimombeꞌu repy ndaipotáiry. “Emeꞌẽ xe-vy xe remimombeꞌu repy” ndaꞌe moꞌãi avave-pe. Amombeꞌu jave Nhandejáry nheꞌẽ avyꞌa eterei. Upéa-rehe haꞌe xejéupe “Nhandejáry xe mbovyꞌa-ma. Inheꞌẽ amombeꞌu-gwi xe mbovyꞌa-ma. Xe remimombeꞌu repykwe ombohekovia-ma xe-vy Nhandejáry.”
46,9,19,Xe ko ajejokwái eꞌỹ vaꞌe voi. Xe-vy ae katu nomombeꞌúiry voi avave ko yvy pygwa mbaꞌéixa po amombeꞌu vaꞌerã Nhandejáry nheꞌẽ. Inharandu-rupi amombeꞌu inheꞌẽ. Ndaipóri jepe xe jokwaiha anhemeꞌẽ-ma joty xe enterovéa rembigwairã ramo hetave ojerovia hagwã Hesu Cristo-rehe.
46,9,20,"Upéixa ramo aiko ymagware myamyrĩ Moisés remimombeꞌukwe-rupi ha Hesu Cristo remimombeꞌukwe-rupi ave.Aime jave judeu kwéry apyte-py anhemoingo haꞌe kwéry-rami ave. Ndaikói jepe myamyrĩ Moisés remimombeꞌukwe-rupi, hemimombeꞌukwe-rupi oiko vaꞌe apyte-py aime jave heko-ramima aiko, haꞌe kwéry ohenduse hagwã Hesu Cristo rehegwa nheꞌẽ ojerovia hagwã hese."
46,9,21,"Aime jave judeu eꞌỹ apyte-py anhemoĩ haꞌe kwéry-rami ave xe. Ndaikói myamyrĩ Moisés remimombeꞌukwe-rupi ani hagwã ajoko íxupe kwéry Hesu Cristo-gwi. Ijapyte-py aiko voi Nhandejáry remimombeꞌukwe-rupi, Hesu Cristo remimbota ajapo-vy haꞌe kwéry ohenduse hagwã Hesu Cristo rehegwa nheꞌẽ ojerovia hagwã hese."
46,9,22,Aime ramo Hesu Cristo-rehe ojerovia kangy vyteri vaꞌe apyte-py anhemoĩ hemimbota-rehe. Aipytygwõse íxupe kwéry ojerovia ete hagwã Hesu-rehe. Upéixa anhemoĩ meme xe ndive oiko vaꞌe yke-rehe amombeꞌu mbeꞌu hagwã Hesu Cristo rehegwa nheꞌẽ enterove vaꞌe-pe. Upéixa ikatu oĩ vaꞌerã hetave onheresende vaꞌerã.
46,9,23,"Upeixagwa amboꞌe ramo inheꞌẽ, aiko porã arã hendive xe rovasa meme hagwã Nhandejáry.1 "
46,9,24, 
46,10,1, 
46,10,2,"Ha oĩ jave íxupe kwéry upe araigwegwasu, haꞌe kwéry ohasa jave ygwasu mbyte-rupi onhemopeteĩ Moisés ndive. “Oroiko-ta ne nheꞌẽ-rupi” heꞌi raꞌe Moisés-pe hikwái."
46,10,3,Ha tekwaty eꞌỹ-rupi oiko jave arakaꞌe enterove hoꞌu meme tembiꞌu yváy-gwi ombou vaꞌe.
46,10,4,Hoyꞌu ave yváy gwigwa y hikwái. Nhandejáry réry-py Moisés oinupã peteĩ ita íxugwi osẽ hagwã y íxupe kwéry. Upe ita omombeꞌuse Cristo-rehe. Upéa-rehe jaꞌe “Cristo omoirũ íxupe kwéry arakaꞌe”. Nhandejáry ohovasa meme íxupe kwéry. 
46,10,7,"Oĩ arakaꞌe umi ipaꞌũ mygwa omboete arakaꞌe Nhandejáry eꞌỹ vaꞌe-pe, tupã raꞌanga anga ojapo vaꞌekwe-pe. Upéa-rehe Nhandejáry ndovyꞌái. Ohai uka arakaꞌe kwatia-rehe:Ha nhande ave niporãi jajerovia ramo Nhandejáry eꞌỹ vaꞌe-rehe. Ndovyꞌái arã Nhandejáry upéa jajapo ramo."
46,10,8,Oĩ ave arakaꞌe gwĩ ipaꞌũ mygwa teko kyꞌa-rupi okwa vaꞌe. Ani haꞌe-rami ereiko teĩ. Hembiapo vai eterei-rehe omano vinte e três mil kente peteĩ áry-py. Upéixa oiko-gwi Nhandejáry ombohasa asy íxupe kwéry omano hagwã hikwái. Ani haꞌe-rami ereiko teĩ.
46,10,9,Oĩ ave arakaꞌe gwĩ ipaꞌũ mygwa heꞌi rei vaꞌe “Nhandejáry oheja rei arã xe rembiapo vaikwe” heꞌi rei vaꞌe ójehe. Ani teĩ erejapo haꞌe-rami. Upéixa ojapo vaꞌe-pe arakaꞌe mbói oisuꞌu. Nhandejáry-pe ombovyte vyte-gwi omano vaꞌekwe hikwái. Mbói oisuꞌu-gwi omano.
46,10,10,Oĩ ave arakaꞌe gwĩ ipaꞌũ mygwa Nhandejáry-pe onheꞌẽ vai gwekoha-rehe. “Ndavyꞌái kóa ndive” heꞌi. “Kóa niporãi xe-vy” heꞌi. “Mbaꞌe ambue aipota” heꞌi ave. “Maꞌerã-gwi nomeꞌẽi xe-vy xe mbaꞌerã iporãve vaꞌe?” heꞌi ave. Upéixa ndovyꞌái Nhandejáry remimeꞌẽgwe-rehe. Nhandejáry indive ndovyꞌái-gwi omondo ijukaharã íxupe kwéry ohundipa hagwã. Ani erejapo teĩ haꞌe kwéry-rami. Ani erenheꞌẽ vai teĩ Nhandejáry-pe nde rekoha-rehe. 
46,10,11,"Nhandejáry ombohasa asy vaꞌekwe myamyrĩ nhane ramoigwasu kwéry-pe hendive oiko vaꞌe omoarandu hagwã. “Hembiapo vai-rehe nipo ogwereko asy raꞌe Nhandejáry” heꞌi hagwã ójehe ombohasa asy íxupe kwéry. Ha upéa-rehe nhane moarandu ave Nhandejáry. Kwatia-rehe ohai uka vaꞌekwe nhande-vy gwarã nhane renonde nhane mboꞌe hagwã. Jaikwaa-ma ramo mbaꞌéixa pa ojohu vai nhane ramói amyrĩ kwéry, gwĩ hembiapo vai vaꞌe jaikwaa-ma arã ave “Ani erejapo teĩ upéixa” omombeꞌuse nhande-vy. Hiꞌagwĩ-ma yvy opa hagwã óra. Upéa-rehe niporãi voi jaiko upe myamyrĩ hembiapo vai vaꞌe kwéry-rami."
46,10,12,Ani ere teĩ nde rekorã-rehe “Xe naxe rembiapo vaíry vaꞌe xe. Xe mbaraete-gwi ndajejavýi” aníke ere teĩ. Tekotevẽ jajerure Nhandejáry-pe nhane pytygwõ hagwã anive hagwã jajapo vai.
46,10,13,"Nhane mbojejavyse vaꞌe oiko nhande yke-rehe nhane mbotavy hagwã. Enterovéa-pe oity ukase. Nhandejáry ae katu onheꞌẽ-gwi ova eꞌỹ vaꞌe, onheꞌẽ-gwi ova eꞌỹ vaꞌe voi Nhandejáry. Heꞌi hagwe-rami ojapo vaꞌe voi. “Oropytygwõ-ta” heꞌi nhande-vy. “Ou ramo ne mbojejavyseha oromombaraete-ta, oromoꞌarandu-ta ave ereikwaa hagwã mbaꞌéixa pa ereiko hagwã ani hagwã ipuꞌaka nde-rehe” heꞌi nhande-vy.2 "
46,10,14,Xe reꞌýi kwéry Hesu reroviaha vaꞌe ani eremotupã raꞌanga Nhandejáry eꞌỹ vaꞌe-pe.
46,10,15,"Peẽ pekakwaa-ma nipo raꞌe, pene arandu-ma nipo raꞌe. Tapejeapysaka porã katu xe nheꞌẽ-rehe. Tapenhemongeta pende pyꞌa-py xe nheꞌẽgwe-rehe “Anhetegwa nheꞌẽ paraꞌe, teko rei nheꞌẽ paraꞌe” peje katu peporandu-vy pende pyꞌa-py. Anhetegwa voi xe nheꞌẽ. Tapejeapysaka porã katu ko xe nheꞌẽrã-rehe."
46,10,16,Hesu mano hagwe-rehe nhane manduꞌa ramo Nhandejáry renonde-py haꞌe nhande rovasa-ma ave. Jayꞌu jave nhane momanduꞌa uka Hesu rugwykwe-rehe. Nhaime-ma Hesu ndive peteĩxa. Mbojape nhambopóy jaꞌu vaꞌerã. Jaꞌu jave nhane momanduꞌa uka Hesu retekwe-rehe. Nhaime-ma Hesu ndive peteĩxa.  
46,10,17,Peteĩ mbojape-gwi enterove hoꞌu. Nhande reta reta vaꞌe jaiko peteĩxa peteĩ vaꞌe-rehe nhane manduꞌa-gwi.
46,10,18,Tapene manduꞌa ave Israel reꞌýi judeu kwéry reko-rehe. Paꞌi kwéry ohapy meme hemimeꞌẽrã Nhandejáry-pe. Nhandejáry omboete haty-py ohapy. Ha ohapy eꞌỹ vaꞌe hoꞌu paꞌi kwéry. Hoꞌu jave imanduꞌa “Xe katu Nhandejáry reꞌýi voi ko xe” heꞌi ojéupe.
46,10,19,"Kóa-rehe amombeꞌu peikwaa porãve hagwã. Tembiꞌu-rehe, Nhandejáry eꞌỹ vaꞌe-rehe ave amombeꞌu-ta peẽ-my. Tupã raꞌanga oiko eꞌỹ vaꞌe voi. Jaikwaa-ma voi haꞌe kwéry ndoikoiryha. Anhetegwa ave ko xe nheꞌẽ. Gwĩ tupã raꞌanga-rehe ojerovia vaꞌe omoĩ rei soꞌo hovagwy-py. “Xe járy rovagwy-py amoĩ hemiꞌurã” heꞌi rei hese. Oiko eꞌỹ vaꞌe-rehe heꞌi upéa. Ha haꞌe ko xe, omoĩ ramo soꞌo tupã raꞌanga rovagwy-py, omeꞌẽ upe soꞌo anháy kwéry-pe. Anháy réry-py omoĩ upe-py. Ani eremoirũ teĩ anháy-pe."
46,10,21,Nhane manduꞌa hagwã Hesu omano hagwe-rehe jaꞌu uva rykwere Nhandejáry renonde-py. “Nhande katu Nhandejáry reꞌýi tee voi” jaꞌe nhane manduꞌa-vy hese. Upéa-gwi naiporãi jayꞌu anháy pegwarãgwe. Nhandejáry renonde-py jaꞌu mbojape nhane manduꞌa hagwã Hesu retekwe-rehe. “Nhande katu Nhandejáry reꞌýi tee” jaꞌe nhane manduꞌa-vy hese. Upéa-gwi naiporãi jaꞌu ave soꞌo anháy pegwarãgwe. Anháy réry-py omeꞌẽ vaꞌekwe naiporãi jaꞌu nhande.
46,10,22,Hakateꞌỹ voi nhande-rehe Nhandejáry. Ani erembovyꞌareꞌỹ teĩ íxupe. Na pene mbaraeteve íxugwi. Ani erembovyꞌareꞌỹ teĩ íxupe.
46,10,23, Nhande Hesu Cristo reꞌýi tee vaꞌe nhande. Upéa-gwi ndaipóri ikatu eꞌỹ vaꞌe nhande-vy. Heta mbaꞌe oĩ jepe nanhane pytygwõi vaꞌe. Ndahaꞌéi nhane moporã hagwã-rehe jajapo upe vaꞌe.1 
46,10,24,Ani peteĩ teĩ pendejéupe gwarã mate pepena teĩ. “Mbaꞌe tipo iporãve ambue kwéry-pe” tere ndejéupe erejapose vaꞌe-rehe. Pejohayhu-rupi erepena ambue kwéry-rehe.
46,10,25,
46,10,27,"Nhandejáry-rehe ojerovia eꞌỹ vaꞌe ne renói ramo indive erekaru hagwã, iporã. Erehose ramo, tereho katu. Ne remiꞌurã omeꞌẽ ramo heꞌu rei joty. Ani ereporandu ne rembiꞌu meꞌẽ ha-pe “Ko vaꞌe tipo tupã raꞌanga rovagwy-py gware?” Ani upéixa ere."
46,10,28,"28 Oĩ ramo imombeꞌuha “Ko vaꞌe soꞌo tupã raꞌanga rovagwy-py gware” heꞌi ramo, ani ereꞌu pono erembovyꞌareꞌỹ íxupe peteĩxa pevyꞌa hagwã. Jaikwaa upe soꞌo ikatu porã ereꞌu vaꞌerã jepe ndereꞌu moꞌãi joty. Upe Nhandejáry-rehe ojerovia mirĩ vaꞌe heꞌi raꞌe “Niporãi nhande Nhandejáry-rehe jajerovia vaꞌe jaꞌu ramo soꞌo tupã raꞌanga-pe gware.” Upe soꞌo ndereꞌúi ramo “Iporã” heꞌi arã nde-rehe. Ha erejejohu porã ave arã. Pevyꞌa arã onhondive. Gwĩ ndovyꞌái vaꞌe heꞌi arã “Xe-vy iporã haꞌu. Maꞌerã-gwi heꞌi apena hagwã xe rapixa-rehe? Akaru eꞌỹ mboyve amboete Nhandejáry-pe. Atima íxupe xe remiꞌurã-rehe. Xe ndaikwaái maꞌerã heꞌi xe-vy pono haꞌu upe soꞌo” heꞌi arã ndoryꞌáiry."
46,10,31,"Haꞌe-ta voi peẽ-my teko porã-rupi katu peiko. Penhopytygwõ katu. Pekaru ramo, peyꞌu ramo, tapeiko porã. Tembiapo porã mate pejapo penhopytygwõ-vy. Upéixa iporã ramo pende rekoha pemombaꞌegwasu arã Nhandejáry-pe. “Iporã voi Tupã Nhandejáry” heꞌi arã nde rekoha rexa vaꞌe. Judeu kwéry renonde-py judeu eꞌỹ renonde-py ave, Tupã Nhandejáry-rehe ojerovia vaꞌe renonde-py ave tapeiko porã katu ani hagwã avave heꞌi nde causa-gwi “Xe ndajeroviaséi Hesu Cristo-rehe.”"
46,10,33,Xe rekoha-rami katu peẽ peiko katu. Xe aiko meme teko porã-rupi ambojerovia hagwã enterove vaꞌe-pe Hesu-rehe. Xéjehe anho rei ndajekóiry. “Mbaꞌe tipo iporãve ambue kwéry-pe?” haꞌe xejéupe ajapose vaꞌe-rehe. Upéa ajapo haꞌe kwéry ojerovia hagwã Hesu-rehe onheresende-vy.
46,11,1,Cristo reko-rupi aiko. Upéa-gwi iporã peiko ramo xe reko-rupi.
46,11,2,Mbaꞌeixagwa pa kunhagwe rekoha Nhandejáry-pe ojeporahéi haty-pyPene manduꞌa meme nipo xe-rehe raꞌe. Xe remimombeꞌu-rupi nipo peiko meme vaꞌe raꞌe. Xe mbovyꞌa voi upe vaꞌe.
46,11,3,Oĩve xe nheꞌẽ amombeꞌuve vaꞌerã peẽ-my. Pejeapysaka porã katu peikwaa porãve hagwã Hesu rehegwa nheꞌẽ. Cristo pogwy-py oiko kwimbaꞌe. Ha kunha oiko jevy kwimbaꞌe pogwy-py. Ha Cristo katu oiko joty Nhandejáry pogwy-py.
46,11,4," Pene manduꞌa katu upéa-rehe peiko porã hagwã Nhandejáry-pe omboete ojogweroaty haty-py. Peẽ, Nhandejáry nheꞌẽ-py omombeꞌu vaꞌety, peẽ Nhandejáry-pe ombojeupi onheꞌẽ vaꞌe ave pejogweroaty ramo Nhandejáry-pe pemboete hagwã tapeiko porã katu.Niporãi voi kwimbaꞌe inhakã rehegwa reheve oime upe-py. Upéixa oime ramo nomboete teéiry Cristo-pe. Niporãi ave kunha inhakã rehegwa eꞌỹ reheve oime upe-py. Upéixa inhakã rehegwa nomondéi ramo nomboete teéiry oména-pe. Onhemoakãperõ uka vaꞌe ramigwa omotĩ arã oména-pe. Series, "
46,11,7,Kwimbaꞌe katu Tupã Nhandejáry omoingo vaꞌekwe haꞌe ramigwarã. Inheꞌẽ-rupi oiko hagwã omoingo vaꞌekwe. Ohexa uka mbaꞌeixagwa Nhandejáry remimoingo porã ipuꞌaka marangatu tee-gwi kwimbaꞌe-pe ojapo vaꞌekwe. Upéixa-gwi niporãi voi oime ramo oakã rehegwa reheve Nhandejáry-pe omboete haty-py. Ha kunha katu ohexa uka mbaꞌéixa pa Nhandejáry rembiapo porãgwe ojapo-ma ramo kwimbaꞌe kãgwe-gwi kunha ypyrã.
46,11,10,"Upéa-rehe onhomboaty ramo Hesu reroviaha vaꞌe kwéry, kunha kwéry omonde oakã rehegwa vaꞌe. Upéa omonde jave ohexa uka arã omboete teeha oména-pe. Nhandejáry rembigwái yváy pygwa vaꞌe kwéry ave oikwaa hagwã omboete oména-pe oiko-vy."
46,11,11,Hesu reko-rupi jaiko-ma ramo nhane akã-gwi rei ndikatúi jajapo. Kunha kwéry oikotevẽ kwimbaꞌe kwéry-rehe ha kwimbaꞌe kwéry oikotevẽ kunha kwéry-rehe ave. Yma vaꞌekwe Nhandejáry ojapo kunha kwimbaꞌe kãgwe-gwi. Ãy katu kwimbaꞌe oiko kunha-gwi. Ha Nhandejáry katu omoingo enterovéte.
46,11,13,Pene manduꞌa katu Nhandejáry-pe ombojeupi ramo onheꞌẽ vaꞌe-rehe. Kunha oakã nandi reheve ombojeupi ramo onheꞌẽ pene paꞌũ-my ndapejohu porãiry.
46,11,14,"Nhane akã gwigwa rei arandu oikwaa uka kwimbaꞌe rekoha nhande-vy. Inhakã ragwe puku rei ramo naiporãi voi nhande-vy. Otĩ arã oiko hagwã nhane paꞌũ-my. Kunha ae katu, inhakã ragwe puku vaꞌe iporã voi nhande-vy. Nhandejáry omeꞌẽ íxupe omoĩ porã rei hagwã."
46,11,16,"Upéa-rehe haꞌese jevy peẽ-my niporãi voi kunha oakã nandi reheve ombojeupi onheꞌẽ Nhandejáry-pe nhane paꞌũ-my.Ha oĩ-ma ramo pene paꞌũ mygwa onhonheꞌẽ mbojevy jevyse vaꞌe, kóa mate haꞌe-ta íxupe. Opa-rupi Nhandejáry-pe omboete hagwã ojogweroaty vaꞌe hekoha upéixa."
46,11,17,"Mbaꞌeixagwa pa nhane manduꞌa Hesu omano hagwe-rehe?Avyꞌareꞌỹ katu pende rekoha-rehe. Pejogweroaty ramo ojeporahéi haty-py napende rekoha porãiry raꞌe upe-py. Upéixa-gwi ndavyꞌáiry.Jajogweroaty ramo Nhandejáry réry-py tekotevẽ nhanhopytygwõ enterove oiko porãve hagwã Nhandejáry rape-rupi. Ha peẽ katu, napenhopytygwõiry raꞌe. Ndapeikói nipo raꞌe tape porã-rupi."
46,11,18,Pejogweroaty ramo Hesu réry-py ndapeiko porãi nipo raꞌe onhondive. “Ojogweroaty ramo Corinto pygwa kwéry Hesu reroviaha vaꞌe ndogwerojojái onheꞌẽ. Ndoikói peteĩxa upe vaꞌe kwéry.” Aipo pene rerakwã ahendu kuri. Haimete kuri arovia. Upéixa peiko vai nipo raꞌe.
46,11,19,Oĩ vaꞌerã pene paꞌũ-my ambue mbue ndive ndogwerojojaséi vaꞌe. Upéixa peteĩxa ndapejogwerekói ramo ae ojekwaa arã voi raꞌe kivaꞌe pa oiko tekoha porã-my.
46,11,20,Pejogweroaty Nhandejáry réry-py pekaru hagwã ramo ndahaꞌevéi-ma Hesu Cristo omano hagwe-rehe pene manduꞌa hagwã nipo raꞌe. Pekaru rei hagwã nipo raꞌe.
46,11,21,"Peteĩ teĩ nipo raꞌe pekaru upe-py. Onhemotenonde vaꞌe kwéry heta voi hoꞌu. Nonhohaꞌarõiry. Hapykwéri ou vaꞌe tembyre mate hoꞌu. Upéixa pekaru-gwi oĩ vyteri ivareꞌa vaꞌe, oĩ jave hygwỹatã vaꞌe, oĩ ave okaꞌu vaꞌe."
46,11,22,Niporãi voi upe pende rekoha. Pekaruse ramo pende róga tee-py pekaru. Anive peraha heta pene remiꞌurã Hesu reroviaha vaꞌe ojogweroaty haty-py peꞌu vaꞌerã. Anive upéixa pemotĩ iporiahu vaꞌe-pe. Ndavyꞌái upe pende rekoha vaikwe-rehe. Anive teĩ upéixa pende rekoha vai pejogweroaty porahéi haty-py.
46,11,23,"Apomboꞌe vaꞌekwe mbaꞌéixa pa jajapo-ta Hesu omano hagwe-rehe nhane manduꞌa hagwã. Nhandejáry oikwaa uka vaꞌekwe xe-vy onheꞌẽ porã. Ha upe inheꞌẽgwe porã-rehe apomboꞌe jevy vaꞌekwe. Ãy apomboꞌe jevy-ta upe inheꞌe porã-rehe jevy. Nhandejáry oikwaa uka vaꞌekwe xe-vy nhane manduꞌa hagwã Hesu omano hagwe-rehe. Upe apomboꞌe jevy-ta. Hesu omano eꞌỹ mboyve, inhirũgwerã omombeꞌu nhemi-tama jave ipyhy ukaharã-pe, a-rami ojapo Hesu. Pyhare ramo Hesu oipyhy mbojape,"
46,11,24,"otima Nhandejáry-pe, ha upe rire ombopo mbopóy omeꞌẽ-vy gwemimboꞌe kwéry-pe. “Ko mbojape-rehe haꞌe-ta xe rete tee vaꞌe” heꞌi. “Pende-rehe ha-py anhemeꞌẽ vaꞌerã ajejuka uka vaꞌerã pene resende hagwã” heꞌi. “Kóa ereꞌu ramo ne manduꞌa kena xe-rehe” heꞌi."
46,11,25,"Upéixa ave okaru rire oipyhy uva rykwere ryru. “Ko uva rykwere-rupi Tupã Nhandejáry oikwaa uka arã yvypóry-pe xe manoha rehegwa nheꞌẽ” heꞌi. “Kente kwéry-rehe ha-py onheresende hagwã osyry vaꞌerã xe rugwy. Peꞌu jave pene manduꞌa kena xe-rehe” heꞌi. “Omano xe resende hagwã, peje pene manduꞌa-vy xe-rehe” heꞌi vaꞌekwe Hesu gwemimboꞌe kwéry-pe. "
46,11,26,"Ha upéixa-gwi jaꞌu ramo upe mbojape, upe uva rykwere ave, jahexa uka enterove-pe Hesu omanoha. Upéa tekotevẽ jajapo Hesu ou jevytaha raꞌarõ-vy.  "
46,11,27,"Upéa-gwi nhande reko porã eꞌỹ reheve jaꞌu ramo pe mbojape pe uva rykwere ave, Nhandejáry-pe niporãi voi. Nhande reko porã eꞌỹ reheve jaꞌu ramo upe uva rykwere mbojape ave jajuka uka rei vérami Cristo-pe. Naiporãi voi upéa."
46,11,28,Upéa-rehe tanhanhemongeta nhandejéupe nhande reko ete-rehe. “Iporã tipo xe reko Nhandejáry rovagwy-py?” tanhaporandu nhandéjehe. “Aiko porã paraꞌe terã aiko kuꞌa kuꞌa paraꞌe Nhandejáry reko-rupi?” Upéixa ramo iporã nhaporandu randu nhandejéupe jaꞌu hagwã.
46,11,31,"Jaꞌu-tama ramo mbojape nhane manduꞌa hagwã Hesu mano hagwe-rehe tanhaporandu katu nhandéjehe nhande rekoha-rehe, nhane rembiapokwe-rehe. “Iporã paraꞌe niporãi paraꞌe Nhandejáry rovagwy-py xe rekoha?” nhaporandu katu nhande pyꞌapy-py nhandejéupe nhamboyke uka hagwã nhane rembiapo porã eꞌỹkwe nhandejéhegwi “Ipyꞌa potĩ-ma” heꞌi hagwã Nhandejáry nhande-rehe. Nanhane mbohasa asyvéi-ma hagwã."
46,11,32,"Ha nanhaporandúi ramo upéixa nhande pyꞌapy pygwa-rehe nhane moingo porã jevy hagwã Nhandejáry rape-rupi, haꞌe ae “Ipyꞌa kyꞌa reheve hoꞌu Hesu-rehe oporomomanduꞌaha” heꞌi arã nhande-rehe. Ha upéa-rehe katu nhane mbohasa asy arã nhanhemboasy kwaa hagwã nhane rembiapo vaikwe-rehe ani hagwã nhande ave koꞌãgwa hekoha vai vaꞌe hese ojerovia eꞌỹ vaꞌe ndive nhande ave jaha ombohasa asy ha-py."
46,11,33,"Upéa-rehe, xe reꞌýi kwéry, Hesu reroviaha vaꞌe kwéry, penhohaꞌarõ katu peꞌu ramo Hesu manduꞌaha rembiꞌu."
46,11,34,Ani peju pene rygwỹatã hagwã-rami. Ivareꞌa vaꞌe tokaru katu gwóga-py pono Nhandejáry pene mbohasa asy hagwã.Oĩve pene remiporandukwe kwatia-rehe pemoĩ vaꞌekwe. Ãy katu namombeꞌu moꞌãi upe vaꞌe-rehe. Agwahẽ ramo pende ha-py amombeꞌu arã peẽ-my upéa-rehe.
46,12,1," “Mbaꞌe tipo Nheꞌẽ Marangatu tee vaꞌe omeꞌẽ nhande-vy, nhande Hesu reroviaha vaꞌe-pe?” peporandu vaꞌekwe kwatia-rehe. Upéa-rehe apomboꞌe-ta, xe reꞌýi kwéry.Peteĩ teĩ-pe omeꞌẽ gwemimeꞌẽgwe."
46,12,2,"Tapene manduꞌa porã peiko hagwe-rehe. Yma pejerovia eꞌỹ reheve Hesu-rehe, heta tupã raꞌanga-rehe pejerovia raꞌe. Taꞌanga rei upe vaꞌe. Nonheꞌẽi, ojehexa uka eꞌỹ vaꞌe, hekove eꞌỹ vaꞌe. Pene mbotavy tavy voi arakaꞌe."
46,12,3,Upéixa-gwi amombeꞌu-ta peẽ-my mbaꞌeixagwa pa peikwaa-ta anhetegwa nheꞌẽ. “Hesu Tupã tee” heꞌi vaꞌe anhetegwa heꞌi. Nheꞌẽ Marangatu tee vaꞌe oĩ ipyꞌapy-py. Upéixa-gwi onheꞌẽ porã Hesu-rehe. Ha Hesu-rehe “Tomano katu” heꞌi vaꞌe ndogwerekói Nheꞌẽ Marangatu tee vaꞌe opyꞌapy-py. Upéixa-gwi onheꞌẽ rei rei Hesu-rehe.
46,12,4,Nheꞌẽ Marangatu tee vaꞌe peteĩ anho mate. Hemimeꞌẽgwe nhande-vy gwarã jepe heta. Nhande rerekwa tee vaꞌe Tupã Nhandejáry. Haꞌe omombeꞌu peteĩ teĩ-pe hembiapo ambue mbuerã nhande-vy gwarã. Heta nhane rembiaporã jajapo kwaa vaꞌe. Peteĩ teĩ vaꞌe-pe ae katu Nhandejáry nhane moarandu nhambaꞌapo hagwã hembigwairã.
46,12,7,"Nheꞌẽ Marangatu tee vaꞌe nhande rexakwaa rei, peteĩ teĩ vaꞌe-pe omeꞌẽ meꞌẽ gwemimeꞌẽ. Hemimeꞌẽrã omeꞌẽ nhande-vy nhanhopytygwõ rei hagwã."
46,12,8,Upéixa oĩ Nhandejáry omoarandu vaꞌe kwéry. Arandu nheꞌẽ oiporu vaꞌerã. Nheꞌẽ Marangatu tee vaꞌe remimeꞌẽgwe-rupi arandu nheꞌẽ oiporu vaꞌerã. Ha ambue vaꞌe kwéry-pe oikwaa uka onheꞌẽ rei moꞌã hagwã nhande-vy oikwaa vérami voi nhande pyꞌapóry. Nheꞌẽ Marangatu tee vaꞌe oikwaa ukaha-rupi voi haꞌe onheꞌẽ rei moꞌã anhetegwa voi upe-vaꞌe. Ha ambue kwéry-pe Nheꞌẽ Marangatu tee vaꞌe oikwaa uka ogwerovia tee hagwã Hesu-rehe. Ha ambue kwéry-pe omeꞌẽ ombogwera hagwã hasy vaꞌe-pe. Nheꞌẽ Marangatu tee vaꞌe remimeꞌẽgwe-rupi ombogwera íxupe kwéry.
46,12,10,"Ha ambue kwéry-pe omeꞌẽ hexapyrã-rupi ombaꞌapo hagwã. Nheꞌẽ Marangatu tee vaꞌe remimeꞌẽgwe-rupi nhande-vy ikatu eꞌỹ vaꞌe hexapyrã-rupi ojapo. Ha ambue kwéry-pe Nheꞌẽ Marangatu tee vaꞌe oikwaa uka oiko hagwã Nhandejáry nheꞌẽ mombeꞌuhaty ramo. Hembigwaa eꞌỹgwe oikwaa uka íxupe onheꞌẽ hagwã. Ha ambue kwéry-pe omoꞌarandu Nheꞌẽ Marangatu tee vaꞌe ojohu hagwã kivaꞌe nheꞌẽ-py po omombeꞌu ambue kwéry, Nheꞌẽ Marangatu tee vaꞌe remimoꞌarandu tipo ambue vaꞌe remimoꞌarandu tipo ojohu kwaa hagwã. Ha ambue kwéry-pe omonheꞌẽ Nheꞌẽ Marangatu tee vaꞌe. Upéa-gwi nheꞌẽ ambue mbue-py oiporu kwaa eꞌỹ reheve onheꞌẽ. Ha ambue kwéry-pe omoꞌarandu Nheꞌẽ Marangatu tee vaꞌe omombeꞌu jevy hagwã upe nheꞌẽ ambue. Nheꞌẽ Marangatu tee vaꞌe remimeꞌẽgwe-rupi ohendu upe nheꞌẽ ambue omombeꞌu jevy hagwã onheꞌẽ-py. Oiporu kwaa eꞌỹ reheve jepe omombeꞌu jevy onheꞌẽ-py."
46,12,11,Nheꞌẽ Marangatu tee vaꞌe peteĩ anho tee. Hemimeꞌẽgwe nhande-vy gwarã ae katu heta. Omeꞌẽse-gwi omeꞌẽ peteĩ teĩ-pe gwemimeꞌẽrã.
46,12,12,"  Nhande rete katu peteĩ mate, heta ae hesegwa oĩ vaꞌe. Ha nhande rete rehegwa, heta oĩ ramo jepe ave, peteĩ anho joty oĩ hete. Upéixa ave Cristo gweroviaha kwéry ndive oiko peteĩ mante. Oĩ-ma heta Hesu reroviaha vaꞌe. Opaixagwa vaꞌe ojerovia-ma hese. Oĩ judeu vaꞌe, oĩ ave judeu eꞌỹ vaꞌe. Oĩ onhemombaꞌapo vaꞌe. Oĩ ave ojejokwái eꞌỹ vaꞌe. Heta-ma voi ojerovia-ma Cristo-rehe. Ha peteĩxa nhane mongarai vaꞌekwe. Peteĩxa onhemoingo nhande pyꞌapy-py Nheꞌẽ Marangatu tee vaꞌe. Nhande reta reta-gwi haꞌe nhane moingo peteĩxa mate ondive."
46,12,14,"Upéixa ave nhande rete rehegwa heta oĩ. Ndahaꞌéi peteĩ anho mate hesegwa oĩ. Oĩ nhande po, oĩ nhande py, oĩ nhande jyva, oĩ ave nhane kwã. Upe vaꞌe nhande rete rehegwa voi. Peteĩ teĩ nhane rembiporu nhande rete-rehe oĩ vaꞌe.Upéixa ave nhande, Hesu reroviaha vaꞌe kwéry. Peteĩ teĩ nhane rembiapo jajapo. Heta voi nhambaꞌapo vaꞌe. Peteĩ réry-rupi ae nhambaꞌapo. Hesu réry-py mate voi jaiko peteĩxa."
46,12,15,Ha nhande rete rehegwa katu onheꞌẽ kwaa ramo raꞌe onheꞌẽ rei arã moꞌã raꞌe nhande rete-pe. Onheꞌẽ rei arã nhande py “Xe ndahaꞌéi po-gwi ndaikói tete-rehe” heꞌi arã moꞌã. Oiko joty nhande rete rehegwa ramo.
46,12,16,"Ha nhande apysa katu onheꞌẽ rei ramo raꞌe nhande rete-pe: “Xe, ndahaꞌéi tesa, upéa-gwi ndaikói tete rehegwa ramo” onheꞌẽ rei arã raꞌe. Ha onheꞌẽ ramo jepe oiko joty nhande rete rehegwa ramo."
46,12,17,Nhande resa anho noĩry. Upéixa ramo raꞌe nanhahendúi arã raꞌe. Ha nhande apysa anho noĩry ave. Upéixa ramo raꞌe nanhahetũi arã raꞌe mbaꞌeve. Peteĩ anho noĩry nhande rete rehegwa.
46,12,18,Yma arakaꞌe Nhandejáry omoĩ nhande rete rehegwarã voi arakaꞌe. Peteĩ teĩ omoĩ meme nhande rete-rehe. Gwemimbota-rupi omoĩ nhande rete rehegwarã arakaꞌe. Peteĩ ramigwa meme nomoĩ ukái Nhandejáry. Upéixa ramo raꞌe nanhande retéiry arã raꞌe. Nhande rete rehegwa heta oĩ. Heta oĩ ramo jepe peteĩ joty nhande rete.Upéixa ave nhande. Jaiko peteĩxa Hesu-rehe jajerovia-gwi. Peteĩ reko-rupi jaikopa.
46,12,21,Ndaipóri nhande rete-py oĩ rei vaꞌe. Nhaikotevẽ entéro nhande rete rehegwa-rehe. Jaiporu íxupe kwéry. Nhande resa-rupi jahexa. Nhande po-rupi nhambaꞌapo. Nhande py-rehe jagwata. Onhopytygwõ nhande rete rehegwa. Upéixa ave Hesu Cristo reroviaha vaꞌe gwive nhanhopytygwõ vaꞌerã jaiko-vy.
46,12,22,Nhandejáry katu nhane moingo vaꞌekwe. Nhande rete omoingo vaꞌekwe. Nhande rete-rehe oĩ jaiporuve vaꞌe nhaikotevẽ tee vaꞌe. Upéa ndoikói ramo raꞌe nhamano rei arã raꞌe.
46,12,23,Nhande rete-rehe oĩ ave nhane rembihexa uka rei rei eꞌỹ vaꞌe. Upéa-rehe nhanhangareko porã. Oĩ ave nhanotĩ vaꞌe nhanhangareko porãve vaꞌe-rehe. Oĩ ave nanhanotĩry vaꞌe iporãve nhande-vy. Nanhapenáiry hese. Upéixa oiko nhande-vy nhande rete. Nhandejáry katu omoingopa vaꞌekwe. Haꞌe omombaꞌegwasuve upe nhanotĩ vaꞌe-pe.
46,12,25,Upéixa-gwi ndaipóri iporãve vaꞌe ojóhugwi. Onhopytygwõ vaꞌerã meme omoingo Nhandejáry nhande rete-rehe.
46,12,26,"Hasy ramo peteĩ nhande rete-rehe oĩ vaꞌe nhahendu kwaa nhande rete-rehe. Okwera jevy ramo iporãmba nhande rete-py. Nhamboete ramo nhande rete rehegwa, nhande rete tee nhamboete ave."
46,12,27,"Upéixa jaiko-ma nhande, Hesu reroviaha vaꞌe kwéry. Cristo rete ramigwa nhande. Upéixa-gwi jaiko peteĩ teĩ hete rehegwa-rami."
46,12,28,Nhandejáry remimbota-rupi katu nhanhopytygwõ jaiko-vy. Oĩ vaꞌe nhane paꞌũ-gwi oiporavo arakaꞌe gwembigwairã. Haꞌe kwéry oiko nhande-vy nhande pytygwõharã. Tenonde vaꞌe oiporavo gwemimondorã. Upe rire oiporavo onheꞌẽ-py omombeꞌu vaꞌerã. Upe rire oiporavo oporomboꞌe vaꞌerã onheꞌẽ omombeꞌu mbeꞌuharã. Oiporavo ave hexapyrã-rupi ombaꞌapo vaꞌerã. Oiporavo ave hasy vaꞌe-pe ombogwera vaꞌerã. Oiporavo ave oporopytygwõ vaꞌerã. Oiporavo ave Hesu reroviaha nhangarekoharã. Oiporavo ave nheꞌẽ ambue mbue-py oiporu kwaa eꞌỹ reheve onheꞌẽ vaꞌerã.
46,12,29,Ndoiporavói oime raẽ vaꞌe-pe oiko hagwã gwemimondo ramo. Ndoiporavói ave opavave oiko hagwã onheꞌẽ mombeꞌuhaty ramo kente hembigwaa eꞌỹgwe omombeꞌu hagwã. Ndoiporavói ave opavave oiko hagwã oporomboꞌe vaꞌerã. Ndahaꞌéi enterove vaꞌe ombaꞌapo hexapyrã-rupi.
46,12,30,Ndahaꞌéi enterove vaꞌe ombogwera hasy vaꞌe-pe hemimeꞌẽgwe-rupi. Ndahaꞌéi enterove vaꞌe nheꞌẽ ambue oiporu kwaa eꞌỹ reheve onheꞌẽ vaꞌerã. Ndahaꞌéi enterove vaꞌe gwemihendukwe nheꞌẽ ambue ohendu kwaa eꞌỹ reheve vaꞌe omombeꞌu jevy onheꞌẽ-py.
46,12,31,Peẽ katu pejerure katu Nhandejáry-pe omeꞌẽ hagwã peẽ-my gwemimeꞌẽrã iporãve rãve vaꞌe. Xe ae ahexa uka-ta peẽ-my pene rekorã iporãve vaꞌe.
46,13,1,"Jajohayhu-rupi nhambovyꞌa Nhandejáry-peTajajohayhu rei katu jaiko-vy. Ndahaꞌéi nhane nheꞌẽ-rehe nhambovyꞌa Nhandejáry-pe. Jajohayhu rei-rehe ae nhambovyꞌa íxupe. Nhanheꞌẽ ramo opa nheꞌẽ, ko yvy pygwa ambue mbue vaꞌe nheꞌẽ, Nhandejáry rembigwái yváy pygwa vaꞌe nheꞌẽ ave nhanheꞌẽ ramo jajohayhu eꞌỹ reheve, nanhambovyꞌái arã Nhandejáry-pe. Noꞌã raꞌe heꞌi arã nhane nheꞌẽ-rehe: “Mbaꞌe ombopu rei vaꞌe-rami voi” heꞌi arã ndajajohayhúi-gwi."
46,13,2,"Ndahaꞌéi ave nhane arandu-rehe nhambovyꞌa Nhandejáry-pe. Jajohayhu rei ramo ae nhambovyꞌa íxupe. Inheꞌẽ-py nhamombeꞌu jevy ramo haꞌe ombaꞌe kwaa ukaha nhande-vy, Nhandejáry reminhongatukwe jaikwaa-ma ramo, opaixagwa-rehe jaikwaa porã ramo ndajajohayhúi reheve, ndovaléi arã nhande-vy nhane arandu. Nanhambovyꞌái arã Nhandejáry-pe. Hesu-rehe jajerovia tee-gwi héry-py nhambova uka yvyatygwasu-pe jajohayhu eꞌỹ reheve, ndovaléi arã nhande-vy. Nanhambovyꞌái arã Nhandejáry-pe."
46,13,3,"Ndahaꞌéi ave nhane rakateꞌỹ eꞌỹ mbaꞌe-rehe jaiko-vy nhambovyꞌa Nhandejáry-pe. Jajohayhu ramo ae nhambovyꞌa íxupe. Nhameꞌẽmba ramo nhane mbaꞌe iporiahu vaꞌe pegwarã jajohayhu eꞌỹ reheve, ndovaléi arã nhande-vy nhane rakateꞌỹ eꞌỹha. Nanhambovyꞌái arã Nhandejáry-pe. Hesu Cristo-rehe jajerovia-gwi kente kwéry nhane mbohasa asy ete ramo jepe, nhande rete rapy ramo jepe jajohayhu eꞌỹ reheve, ndovaléi joty arã nhande-vy upéixa jahasa asy ramo. Nanhambovyꞌái arã Nhandejáry-pe upéa-rupi. Jajohayhu ramo ae nhambovyꞌa vaꞌerã íxupe."
46,13,4,"Jajohayhu ramo jaiporiahuvereko rei nhande rapixa-pe, nhande pyꞌa porã íxupe. Jajohayhu ramo nhanhohaꞌarõ kwaa. Nhande pyꞌa porã nhande rapixa ndive. Nanhane aꞌe eꞌỹiry nhande rapixa rembiapo porã-rehe. Nanhanhemombaꞌegwasúiry. Nanhanhemboete reíry."
46,13,5,"Jajohayhu ramo ndajaiko hatã hatãiry. Nanhane rakateꞌỹ eꞌỹ rei mbaꞌeve-rehe nhane mbaꞌerã nhande-vy gwarã mate ndajahekáiry. Nhande rapixa reko porãrã-rehe ave nhane manduꞌa. Nanhande rova asy kwaáiry nhande rapixa ndive. Nanhane manduꞌái tembiapo porã eꞌỹgwe-rehe nharoyrõ-vy. Nhande pyꞌa rory ae ojóehe. Anhetegwa-rehe mate nhambovyꞌa. Nhande rapixa rekoha porã eꞌỹ-rehe nhane mbovyꞌareꞌỹ, nhane mboasy."
46,13,7,Jajohayhu ramo nhahaꞌarõ joty. Nhane mbovyꞌa eꞌỹ vaꞌe ndive jajogwereko kirirĩ joty. Nhande pyꞌagwapy reheve nhahaꞌarõ Nhandejáry rembiapo porãrã nhande-vy gwarã-rehe. “Nhandejáry ipokatu vaꞌe voi nhande rexakwaa nhane poriahuvereko ave” jaꞌe meme nhande pyꞌapy-py nhahaꞌarõ-vy.
46,13,8,"Mborayhu opa eꞌỹ vaꞌe. Oiko-ma ramo Nhandejáry nhande ruvixa, yváy-py nhaime-ma ramo avave nomombeꞌuvéi vaꞌerã inheꞌẽ-py haꞌe ombaꞌe kwaa ukaha nhande-vy, avave nonheꞌẽvéi vaꞌerã nheꞌẽ oiporu kwaa eꞌỹ reheve. Koꞌa-py arandu ndoiporuvéi vaꞌerã ave."
46,13,9,Jaikwaapa vaꞌerã. Ãy ndajaikwaapái voi mbaꞌeve-rehe. Nhandejáry nheꞌẽ-py nhamombeꞌu hagwã mbaꞌe haꞌe oikwaa uka nhande-vy ndajaikwaapáiry.
46,13,10,"Oiko ramo Nhandejáry nhande ruvixa, nhagwahẽ ramo ae henda-py jaikwaapa vaꞌerã opambaꞌe, enterove vaꞌe-rehe ave. Ndaiporivéi-ma vaꞌerã oikwaa kuꞌa kuꞌa vaꞌe. Ndaipóri vaꞌerã oikwaa eꞌỹ vaꞌe mbaꞌeve-rehe. Jaikwaapa vaꞌerã."
46,13,11,"Yma xe mitã ramo, mitãixa aiko vaꞌekwe, mitãixa anheꞌẽ vaꞌekwe. Xe pyꞌapy-py anhemongeta ramo, mitãixa ave aiko. Opáixa aiko vaꞌekwe xe mitã ramo. Ãy ae katu akakwaapa-ma. Ndaiko moꞌãvéi-ma mitã reko-rami."
46,13,12,"Ha upéixa ave ko yvy-py jaiko ramo jaikwaa mirĩ mirĩ Nhandejáry rekoha. Espéko tuja-py jahexaha-rami nhande rova koꞌãy nhane arandu Nhandejáry-rehe. Ndajaikwaa porãi. Haꞌe ae oikwaapa nhande rehegwa. Jaiko ramo indive, yváy-py nhaime ramo jajohexa vaꞌerã, jaikwaapa vaꞌerã ave hesegwa ave. Haꞌe nhande kwaaháixa jaikwaa arã íxupe."
46,13,13,"Ha koꞌánga mbohapy jajapo vaꞌe opa eꞌỹ reheve ovale vaꞌerã nhande-vy. Hesu-rehe jajerovia, nhahaꞌarõ Nhandejáry-pe heꞌi hagwe-rami ojapopa hagwã, jajohayhu rei ave jaiko-vy. Upe mbohapy jajapo vaꞌe-rehe Nhandejáry ovyꞌa-ma voi oiko-vy. Ha jajohayhu rei ramo nhambovyꞌave arã Nhandejáry-pe."
46,14,1,Mbaꞌéixa pa jaiporu vaꞌerã Nheꞌẽ Marangatu tee vaꞌe remimeꞌẽgweTapejohayhu katu peiko-vy. Pejerure katu Nhandejáry-pe omeꞌẽ hagwã peẽ-my Nheꞌẽ Marangatu tee vaꞌe hemimeꞌẽrã iporãve rãve vaꞌe. Noꞌã-rami pejerure íxupe: “Emeꞌẽ xe-vy ne remimeꞌẽrã nde reꞌýi pegwarã. Aipota eterei ne nheꞌẽ-py amombeꞌu jevy nde erembaꞌe kwaa uka xe-vy.”
46,14,2,"Oiporu kwaa eꞌỹ vaꞌe onheꞌẽ vaꞌe onhomongeta Nhandejáry ndive mante. Nonheꞌẽi ko yvy rehegwa ndive. Nohendu kwaái inheꞌẽ. Nheꞌẽ Marangatu tee vaꞌe reko-rupi onheꞌẽ oiporu kwaa eꞌỹ vaꞌe. Anhetegwa heꞌi. Hapixa kwéry ae nohendu kwaáiry inheꞌẽ. Nhandejáry nheꞌẽ-py omombeꞌu vaꞌe ae katu onheꞌẽ enterovéa ohendu hagwã. Nhane pytygwõ jaroviave hagwã Hesu-pe, nhande reko porãrã omombeꞌu nhande-vy, nhane mbopyꞌagwapy Hesu rape-rupi jaiko porã hagwã. Ha upe oiporu kwaa eꞌỹ vaꞌe onheꞌẽ vaꞌe ae onhepytygwõ ojéupe. Nhandejáry nheꞌẽ-py omombeꞌu vaꞌe ae oipytygwõ Hesu reroviaha kwéry-pe."
46,14,5,Nhandejáry tane mbopuꞌaka erenheꞌẽ hagwã ereiporu kwaa eꞌỹ vaꞌe. Upéixa erenheꞌẽ ramo xe mbovyꞌa arã. Nhandejáry tane mbopuꞌaka ave eremombeꞌu mbeꞌu hagwã inheꞌẽ. Upéa eremombeꞌu ramo avyꞌave arã. Oiporu kwaa eꞌỹ vaꞌe onheꞌẽ nheꞌẽ vaꞌe ojapo porã. Nhandejáry rembiapo-rupi onheꞌẽ. Nhandejáry nheꞌẽ-py omombeꞌu vaꞌe haꞌe oikwaa uka vaꞌe ojapo porãve íxugwi henduha-pe oipytygwõ-gwi. Ha ndaipóri ramo imombeꞌu jevyha hendu háry nheꞌẽ-py noipytygwõi arã Hesu reroviaha kwéry-pe upe oiporu kwaa eꞌỹ nheꞌẽ-py onheꞌẽ vaꞌe.
46,14,6,"Agwahẽ-tama upe-py, xe reꞌýi kwéry. Agwahẽ rire anhemonheꞌẽ ramo ereiporu kwaa eꞌỹ nheꞌẽ-py napopytygwõi arã. Napehendu kwaái-gwi napopytygwõi arã. Jaiporu kwaa nheꞌẽ-py ae amombeꞌu ramo Nhandejáry rehegwa nheꞌẽ peẽ-my apopytygwõ arã. Nhandejáry nheꞌẽ jaikwaa eꞌỹ vaꞌekwe haꞌe oikwaa uka xe-vy amombeꞌu jevy ramo peẽ-my apopytygwõ ave arã. Arandu nheꞌẽ amombeꞌu ramo peẽ-my apopytygwõ ave arã. Nhandejáry nheꞌẽ-py amombeꞌu ramo peẽ-my apopytygywõ ave arã. Anheꞌẽ ramo ae jaiporu kwaa eꞌỹ vaꞌe xejéupe mate anhepytygwõ arã."
46,14,7,"Nhande rekove vaꞌe nhanheꞌẽ voi. Nhambopu vaꞌe kwéry hekove eꞌỹ vaꞌe ipu ave. Upéixa mimby onheꞌẽ, harpa ipu ave. Nombopu kwaái vaꞌe ae ombopu rei ramo niporãi arã nhande-vy. Nanhahendu kwaái arã."
46,14,8,"Ha upéixa ave capitão rembigwái nomonheꞌẽ porãi ramo gwemimbygwasu, soldado kwéry nohendu kwaái vaꞌerã. Nohendu kwaái-gwi ndoikwaái arã ave onhorairõ hagwã óra."
46,14,9,Upéixa ave pende kwéry. Erenheꞌẽ ramo ereiporu kwaa eꞌỹ vaꞌe avave nohendu kwaái arã. Nhandejáry mate ohendu kwaa vaꞌerã. A pygwa erenheꞌẽ eꞌỹ vaꞌe-rami oiko vaꞌerã ne renduha kwéry.
46,14,10,Oĩ heta eta nheꞌẽ ko yvy pygwa onheꞌẽ vaꞌe. Nheꞌẽ ambue mbue kente kwéry oiporu. Upe nheꞌẽ oiporu vaꞌe ohendu kwaa ave onheꞌẽ.
46,14,11,"Ha oiporu eꞌỹ vaꞌe nohendu kwaái. Nhahendu ramo nheꞌẽ ambue, nanhahendu kwaái voi. “Nhande reꞌýi eꞌỹ nipo raꞌe” jaꞌe ojóehe. “Nanhahendu kwaái ete inheꞌẽ” jaꞌe ojóehe."
46,14,12,"Ha peẽ katu, aikwaa-ma raꞌe pende rekoha. Pejerure rure raꞌe peiko-vy Nhandejáry-pe Nheꞌẽ Marangatu tee vaꞌe remimeꞌẽrã peipota eterei-gwi raꞌe. Upéa-rehe haꞌe-ta peẽ-my, tapejerure katu hemimeꞌẽrã iporãve vaꞌe omeꞌẽ hagwã peẽ-my peipytygwõ porã hagwã Hesu reroviaha vaꞌe kwéry-pe."
46,14,13,"Upéixa ave nde, nheꞌẽ ereiporu kwaa eꞌỹ erenheꞌẽ vaꞌe, ejerure katu Nhandejáry-pe eremombeꞌu jevy hagwã upe ne nheꞌẽgwe ne renduha nheꞌẽ-py ave eremombeꞌu hagwã. Xe ambojeupi upi xe nheꞌẽ Nhandejáry-pe. Aiporu kwaa eꞌỹ nheꞌẽ-py ambojeupi jave xe nheꞌẽ xe pyꞌapy-py mate aikwaa Nhandejáry ndive anhomongetaha, xe arandu reheve nanheꞌẽiry. Ndaikwaái xe upe anheꞌẽ vaꞌe."
46,14,15,"“Mbavaꞌe tipo ajapo-ta upéixa ramo?” aporandu xejéupe. Tanhomongeta Nhandejáry ndive xe pyꞌapy ete anho reheve, tanhomongeta ave xe arandu reheve ave. Taporahéi Nhandejáry-pe. Xe pyꞌapy ete anho reheve taporahéi íxupe nheꞌẽ aiporu kwaa eꞌỹ reheve. Taporahéi ave íxupe xe arandu reheve ave nheꞌẽ aiporu kwaa reheve."
46,14,16,Eremombaꞌegwasu ramo Nhandejáry-pe nde pyꞌapy ete reheve nheꞌẽ ereiporu kwaa eꞌỹ reheve erenheꞌẽ ramo nohendu kwaái vaꞌe nomoĩ porã peteĩ kwaái vaꞌerã onheꞌẽ ne nheꞌẽ ndive. Noꞌã-rami ndikatúi arã heꞌi: “Upéixa voi xe ave atimase ave nde-vy oromombaꞌegwasu hagwã” ndeꞌíry vaꞌerã Nhandejáry-pe. Nohendu kwaái-gwi nomopeteĩry onheꞌẽ ne ndive.
46,14,17,"Nheꞌẽ ereiporu kwaa eꞌỹ-py erenheꞌẽ ramo eremombaꞌegwasu porã Nhandejáry-pe. Nde rapixa-pe ae nderepytygwõiry, ne ndive ojogweroaty vaꞌe kwéry-pe nderepytygwõi arã. Nohendu kwaáiry upe vaꞌe nheꞌẽ-gwi ne ndive nomombaꞌegwasu joái arã Nhandejáry-pe."
46,14,18,Xe katu aiporu kwaa eꞌỹ vaꞌe-py anheꞌẽ nheꞌẽ voi. Hetave tave pendéhegwi anheꞌẽ upéixa. Upéa-rehe atima porã Nhandejáry-pe.
46,14,19,Upéixa anheꞌẽ ramo jepe Hesu reroviaha vaꞌe kwéry ojeporahéi haty-py ohendu kwaa nheꞌẽ aiporuse joty amombeꞌu hagwã íxupe Nhandejáry nheꞌẽ. Anheꞌẽ mbuku ramo aiporu kwaa eꞌỹ vaꞌe nheꞌẽ-py nohendu kwaái arã xe nheꞌẽ. Iporãve anheꞌẽ mixĩve ohendu kwaa nheꞌẽ-py oikwaa porã hagwã xe remimombeꞌukwe.
46,14,20,"Xe reꞌýi kwéry, ani peiko mitã reko-rami penhemongeta ramo pende pyꞌapy-py. Pekakwaapa-ma. Pene arandupa-ma. Arandu porã-rupi peiko katu. Hembiapo vai ndojapo kwaái mitã-rami, peẽ ave, ani erejapo vai kwaa teĩ. Pejapo porã kwaa ae katu."
46,14,21,Yma omoĩ arakaꞌe Nhandejáry nheꞌẽ kwatia-rehe judeu kwéry rehegwa.
46,14,22,"Upéixa-gwi nhanheꞌẽ ramo jaiporu kwaa eꞌỹ nheꞌẽ-py heroviaha eꞌỹ vaꞌe oikwaa hagwã Nhandejáry puꞌaka-rupi nhanheꞌẽ. Ndahaꞌéi ohendu hagwã nhane nheꞌẽ Hesu reroviaha vaꞌe. Nhamombeꞌu ramo ae Nhandejáry nheꞌẽ-py haꞌe ombaꞌe kwaa ukaha nhande-vy, heroviaha kwéry oikwaa porãve hagwã joty nhamombeꞌu upéa. Ndahaꞌéi heroviaha eꞌỹ vaꞌe pegwarã."
46,14,23,"Tapene manduꞌa porã kena Hesu reroviaha kwéry ojogweroaty ramo-rehe. Penheꞌẽmba joa ramo peiporu kwaa eꞌỹ vaꞌe ambue mbue-py, mbavaꞌe tipo heꞌi arã pende-rehe umi upeixagwa nohendukwáai vaꞌe? Umi Hesu-rehe ojerovia vaꞌe, umi Hesu-rehe ndojeroviái vaꞌe? Mbavaꞌe tipo heꞌi vaꞌerã pende-rehe? “Itavy nipo raꞌe” heꞌi vaꞌerã paraꞌe pende-rehe."
46,14,24," Ha Nhandejáry nheꞌẽ-py peteĩ teĩ omombeꞌu ramo mbaꞌe haꞌe oikwaa uka íxupe, ou ramo nheꞌẽ ambue-rehe ndoikwaái vaꞌe, umi Hesu-rehe ojerovia vaꞌe, umi Hesu-rehe ndojeroviái vaꞌe, ohendu kwaa arã pene remimombeꞌu. Ipyꞌa ete-py onhemi oĩ vaꞌe gwive Nhandejáry ombojekwaa arã paraꞌe íxupe. “Xe pyꞌapy pygwa oikwaapa nipo Nhandejáry raꞌe. Neꞌírã aikwaa porã hesegwa nheꞌẽ” heꞌi vaꞌerã paraꞌe pene rendu-vy. Upe heꞌi-vy onhesũ arã paraꞌe omombaꞌegwasu hagwã Nhandejáry-pe “Nhandejáry oiko nipo ko pene paꞌũ-my raꞌe” heꞌi arã paraꞌe ojogweroaty vaꞌe kwéry-pe. Series, "
46,14,26,"Mbaꞌéixa pa jaiko jajogweroaty ramo Nhandejáry réry-pyAmombeꞌu-ta peẽ-my, xe reꞌýi kwéry, mbaꞌéixa peiko hagwã pejogweroaty ramo Nhandejáry réry-py. Tapenhopytygwõ kena peiko porãve hagwã Nhandejáry reko-rupi. Oĩ vaꞌerã porahéi ogwereko vaꞌe oporahéi vaꞌerã omboete hagwã Nhandejáry-pe. Oĩ vaꞌerã omboꞌe vaꞌe, oĩ vaꞌerã mbaꞌe Nhandejáry oikwaa uka íxupe, gwembigwaa eꞌỹgwe omombeꞌu vaꞌe. Oĩ vaꞌerã oiporu kwaa eꞌỹ reheve onheꞌẽ vaꞌe. Oĩ vaꞌerã omombeꞌu kwaa vaꞌe upe oiporu kwaa eꞌỹ vaꞌe nheꞌẽ-py pehendu hagwe omombeꞌu jevy vaꞌerã. Upéixa pejogweroaty ramo penhopytygwõ kena peiko-vy."
46,14,27," Oĩ ramo oiporu kwaa eꞌỹ vaꞌe nheꞌẽ-py onheꞌẽse vaꞌe, tonheꞌẽ mokõi mate, terã mbohapy. Peteĩ teĩ tonheꞌẽ. Ha peteĩ onheꞌẽ rire pehaꞌarõ omombeꞌu kwaa vaꞌe omombeꞌu jevy hagwã upéa nheꞌẽ. Omombeꞌu rire ae tonheꞌẽ ambue vaꞌe oiporu kwaa eꞌỹ vaꞌe nheꞌẽ-py. Ha ndaipóri ramo omombeꞌu kwaa vaꞌe, nde, erenheꞌẽse vaꞌe ekirirĩ eiko-vy pejogweroaty haty-py. Nde pyꞌapy-py mate erenheꞌẽ, Nhandejáry ndive mate erenheꞌẽ upe nheꞌẽ ambue-py. Series, "
46,14,29,"Oĩ ramo mbaꞌe Nhandejáry oikwaa uka íxupe omombeꞌuse vaꞌe, tomombeꞌu mokõi vaꞌe mate, terã mbohapy. Peteĩ teĩ tonheꞌẽ. Omombeꞌu jave tapejeapysaka porã tapeporandu randu pende pyꞌapy-py hemimombeꞌukwe-rehe: “Anhetegwa paraꞌe terã nainhetegwái paraꞌe” peporandu pehendu jave. Tapejeapysaka porã anhetegwa nheꞌẽ-rehe mate perovia hagwã."
46,14,30,Nhandejáry oikwaa uka ramo onheꞌẽ ambue vaꞌe-pe tokirirĩ henonde vaꞌe gwapixa omombeꞌu hagwã.
46,14,31,Heta vaꞌe-pe Nhandejáry oikwaa uka vaꞌerã onheꞌẽ-py omombeꞌu hagwã. Upéixa ramo peteĩ teĩ tomombeꞌu enterove ohendu hagwã. Upéixa penhopytygwõ vaꞌerã penhomokyreꞌỹ vaꞌerã peikwaa porãve hagwã Nhandejáry rehegwa nheꞌẽ.
46,14,32,"Nhandejáry nheꞌẽ-py omombeꞌu vaꞌety ohaꞌarõ kwaa vaꞌe. Onheꞌẽse ramo onheꞌẽ, nonheꞌẽséi ramo, nonheꞌẽi ave. Ohaꞌarõ kwaa. Nhandejáry nhane renói jaiko porã hagwã. Héry-py jajogweroaty ramo upéixa oipota ave. Ndahaꞌéi jajogweroaty nhanheꞌẽmba rei hagwã héry-py. Jaiko porã hagwã nhane renói vaꞌekwe. Hesu reroviaha vaꞌe ojogweroaty ramo tokirirĩ katu kunha kwéry. Ani penheꞌẽmba rei teĩ. Opa tetã-rupi oiko upéixa. Upéixa voi ave Moisés amyrĩ remimombeꞌukwe judeu kwéry rekoharã. Niporãi kunha onhemonheꞌẽ ojogweroaty haty-py."
46,14,35,Oikwaase vaꞌe toporandu oména-pe. Gwóga-py ae oporandu íxupe. Niporãi oporandu ojogweroaty ha-py ijayvu hagwã.
46,14,36,Ndapevyꞌái paraꞌe ko xe remimombeꞌukwe-rehe. Ndahaꞌéi pendehegwigwa oiko Nhandejáry nheꞌẽ. Ixugwigwa voi oiko. Ndahaꞌéi ave peẽ-my gwarã mate omombeꞌu uka onheꞌẽ. Opa-rupi oiko vaꞌe kwéry pegwarã ave Nhandejáry nheꞌẽ.
46,14,37,"Oĩ ramo hiꞌarandu porã vaꞌe, Nheꞌẽ Marangatu tee vaꞌe nheꞌẽ-rupi oiko meme vaꞌe pene paꞌũ-my noꞌã-rami heꞌi arã xe-rehe: “Nhandejáry nheꞌẽ tee voi omombeꞌu Paulo. Nhandejáry réry-py voi ohai arakaꞌe ko kwatia jaiko hagwã Nhandejáry remimbota-rupi” heꞌi arã xe-rehe. Oĩ ave Nhandejáry nheꞌẽ-py omombeꞌu vaꞌety upe-py upéixa ave heꞌi arã xe-rehe, ko kwatia-rehe ave."
46,14,38,Oĩ ramo gwĩ a-rami heꞌi vaꞌe “Xe-vy niporãi upe Paulo nheꞌẽ. Ndahaꞌéi paraꞌe Nhandejáry nheꞌẽ tee” upéixa heꞌi ramo xe nheꞌẽ-rehe ani teĩ pejerovia hese. Ani ave pepena teĩ hese.
46,14,39,"Xe reꞌýi kwéry, Hesu reroviaha vaꞌe kwéry, tapejerure katu Nhandejáry-pe hemimeꞌẽrã peẽ-my gwarã-rehe pemombeꞌu hagwã inheꞌẽ-py mbaꞌe haꞌe oikwaa uka peẽ-my. Ha ani teĩ peje avave-pe pejoko-vy “Ani erenheꞌẽ ereiporu kwaa eꞌỹ vaꞌe nheꞌẽ-py”. Upéixa ani teĩ peje ojóupe."
46,14,40,"Pejogweroaty ramo Nhandejáry réry-py, peiko porã heko-rupi. Ani teĩ pende ayvu rei rei upe-py."
46,15,1,"Cristo oikove jevy vaꞌekwe Tapene manduꞌa katu, xe reꞌýi kwéry, Hesu reroviaha vaꞌe, Hesu Cristo rehegwa nheꞌẽ porã amombeꞌu vaꞌekwe-rehe. Pehendu-ma vaꞌekwe, pejerovia-ma Hesu-rehe. Pene mbopyꞌa potĩ-ma arakaꞌe. Hesu Cristo rehegwa nheꞌẽ perovia-magwi omboyke-ma pendéhegwi pene rembiapo vaikwe Nhandejáry. Pejerovia rei ramo napene resendéi arã arakaꞌe. Ãy peve ndapeikói arã raꞌe inheꞌẽ-py. Series, "
46,15,3,"Ko nheꞌẽ Nhandejáry omombeꞌu vaꞌekwe xe-vy, amombeꞌu jevy vaꞌekwe peẽ-my ha ãy katu amombeꞌu jevy-ta peẽ-my. Amombeꞌu ranhe-ma vaꞌekwe Cristo rehegwa nheꞌẽ porã. Haꞌe omano vaꞌekwe omboyke hagwã nhandéhegwi nhane rembiapo vaikwe. Yma arakaꞌe Nhandejáry omotenonde Hesu rehegwa nheꞌẽ kwatia-rehe oĩ vaꞌe. Omombeꞌu hagwéixa Hesu omano."
46,15,5,Ha oikove jevy-ma ramo ojehexa uka jevy Pedro-pe. Upe rire ojehexa uka jevy doze gwemimondo kwéry-pe.
46,15,6,Upe rire katu ojehexa uka jevy gweroviaha vaꞌe kwéry-pe. Quinhentos onhomboaty jave ojehexa uka jevy íxupe kwéry. Ãy peve heta vyteri oĩ hexahare. Ha heta ave hexahare omano-ma vaꞌe ave.
46,15,7,"Ha upe quinhentos-pe ojehexa uka jevy rire, ojehexa uka jevy Tiago-pe. Upéi gwemimondo kwéry onhomboaty-ma jave ojehexa uka jevy íxupe kwéry."
46,15,8,Ha ipaha ete-py ojehexa uka jevy xe-vy ave. Are oikove jevy rire ojehexa uka jevy xe-vy. Upéa-gwi mitã ohasa hiꞌáry oiko hagwã vaꞌe-rami xe anhembopyahu.
46,15,9,"Upéixa-gwi ave Hesu remimondo ambue kwéry imbaꞌegwasuve voi xéhegwi. Yma vaꞌekwe xe areko asy asy Hesu Nhandejáry reroviaha vaꞌe kwéry-pe. Upéa-rehe ãy peve apyta atĩ. “Xe ave Hesu remimondo vaꞌe” haꞌe ramo xe manduꞌa jevy xe rekokwe-rehe ha xe motĩ jevy. Nhandejáry ae xe poriahuvereko ha xe rexakwaa rei-ma. Héry-py xe aiko Hesu remimondo ramo. Ha ndareíry xe poriahuvereko Nhandejáry. Hemimondo tee voi ko xe. Ambaꞌapo hetave tave enterovéa-gwi. Hemimondo vaꞌe ambue kwéry-gwi ambaꞌapove xe. Ndahaꞌéiry xe ae rei xejéhegwi xe mbaraete ambaꞌapo-vy. Cristo xe mombaraete xe mombaꞌapo hagwã. Upéixa-gwi xe rapixa kwéry-gwi xe ambaꞌapove. Hesu Cristo rehegwa nheꞌẽ porã mate amombeꞌu mbeꞌu peẽ-my vaꞌekwe. Hesu remimondo vaꞌe kwéry ave hesegwa nheꞌẽ mate omombeꞌu arakaꞌe ave peẽ-my. Upéixa voi ore, Hesu remimondo vaꞌe kwéry hesegwa nheꞌẽ tee mate oromombeꞌu. Ha peẽ katu Hesu-rehe pejerovia arakaꞌe. Ore remimombeꞌu-rupi pejerovia hese."
46,15,12,Cristo oikove jevy-gwi kente kwéry oikove jevy ave vaꞌerã“Cristo omano ete rire Nhandejáry omoingove jevy íxupe” oroꞌe meme oromombeꞌu-vy. Upe oroꞌe jave oĩ umi pene paꞌũ mygwa outro nheꞌẽ omombeꞌu rei. Heꞌi “Ndoikove jevýi omano hagwe rire” heꞌi rei. Anhetegwa eꞌỹ omombeꞌu peẽ-my.
46,15,13," Tapene manduꞌa porã katu. “Omano vaꞌekwe ndoikove jevýi” peje rei ramo “Ndoikove jevýi nipo raꞌe Hesu” peje vaꞌerã moꞌã Hesu-rehe. Ha pemombeꞌu joavy avypa hesegwa nheꞌẽ. Hesu Cristo ko oikove jevy-ma voi katu. Pende tavy-ma voi. Peje ramo raꞌe “Ndoikove jevýi nipo raꞌe Hesu” pende tavy voi. “Nhandejáry omoingove jevy-ma Cristo-pe” oromombeꞌu meme katu peẽ-my. Omano vaꞌekwe oikove jevy eꞌỹ ramo raꞌe, Cristo ndoikove jevýi-ma vaꞌekwe raꞌe. Upéixa ramo raꞌe Nhandejáry nomoingove jevýi-ma vaꞌekwe íxupe raꞌe. Ha ore remimombeꞌu Cristo rehegwa nheꞌẽ anhetegwa eꞌỹ raꞌe. Nhandejáry-rehe oroꞌe rei rei raꞌe ore apu raꞌe hese. Ore ko ndore apúi vaꞌe voi. Anhetegwa nheꞌẽ voi oromombeꞌu peẽ-my Hesu rehegwa nheꞌẽ. Nhandejáry ko omoingove jevy joty-ma íxupe. Anhetegwa voi upéa. Series,  Series, "
46,15,16," Omano vaꞌekwe ndoikove jevýi ramo raꞌe Cristo ave ndoikove jevýi vaꞌekwe ave raꞌe. Ha haꞌe-ta peẽ-my Cristo ndoikove jevýi ramo raꞌe pejerovia rei arakaꞌe Hesu-rehe raꞌe. Peiko vyteri raꞌe pene rembiapo vai reheve, pende pyꞌa kyꞌa vyteri raꞌe peiko-vy. Ha upe Hesu reroviaha kwéry omano arakaꞌe vaꞌe onhehundipa-ma ave raꞌe. Series,  Series, "
46,15,19,"Ko yvy-py mate ovale ramo raꞌe nhande-vy Hesu-rehe jajeroviaha, javyꞌareꞌỹve vaꞌerã raꞌe enterovéa-gwi. Ndoikove jevýi ramo raꞌe Cristo, nhamano ramo oikove jevy eꞌỹ-gwi raꞌe, nanhande poriahuverekói arã voi raꞌe Cristo. Upéixa ramo raꞌe ko yvy-py mate javyꞌa arã jaiko-vy raꞌe. Nhande tavy tee-ma arã raꞌe jaiko-vy. Nhande vyꞌareꞌỹ eterei-gwi raꞌe avave nanhande poriahuvereko kwaái arã raꞌe."
46,15,20,Oikove jevy-ma joty Hesu. Anhetegwa voi hesegwa nheꞌẽ. Nhandejáry omoingove jevy vaꞌekwe íxupe. Nhane renonde vaꞌe voi oiko-ma Hesu Cristo. Nhandejáry omoingove jevy vaꞌekwe íxupe. Ha upéa-rehe oikwaa uka nhande rekorã nhande-vy. Hesu reroviaha vaꞌe omano vaꞌekwe omoingove jevy-ta ave Nhandejáry.2 
46,15,21,Enterove ko yvy pygwa omano-ta peteĩ kwimbaꞌe rembiapo vaikwe-rupi. Upéixa ave enterove oikove jevy-ta peteĩ kwimbaꞌe rembiapo porãkwe-rupi. Nhande ko yvy arigwa myamyrĩ Adão remiarirõre kwéry voi nhande. Upéa-gwi haꞌéixa nhamano jevy vaꞌerã. Upéixa ave Cristo-rami jaikove jevy vaꞌerã. Hese jajerovia-gwi nhane moingove jevy-ta Nhandejáry. Peteĩ teĩ omoingove jevy-ta Nhandejáry ipyꞌa potĩ vaꞌe kwéry-pe. Tenonde-rupi omoingove vaꞌekwe Hesu Cristo-pe. Hesu ogwejy jevy ou-vy ramo omoingove jevy-ta gweroviaha kwéry-pe.
46,15,24,
46,15,29,Gwĩ pene paꞌũ mygwa onhemongarai uka gweꞌýi omano vaꞌekwe rekovia. Upe jave oĩ ave pene paꞌũ-my “Omano vaꞌekwe nomoingove moꞌãi Nhandejáry” heꞌi rei vaꞌe. Maꞌerã napembojojáiry pende reko pene nheꞌẽ-rehe? Ndoikove jevýi ramo raꞌe omano vaꞌekwe onhemongarai uka rei arã arakaꞌe omano vaꞌekwe rekovia.
46,15,30," Ha ore katu, orohasa asy meme katu. “Hesu oikove jevy-ma” oromombeꞌu-gwi ore mbohasa asy hikwái. Ndoikove jevýi ramo raꞌe omano vaꞌekwe, ahasa asy rei arã raꞌe aiko-vy. Omano vaꞌekwe omoingove jevy joty Nhandejáry. Upéixa-gwi ndahasa asy reíry aiko-vy. Cada koꞌẽ koꞌẽ xe mbohasa asy. “Xe juka-tama” haꞌe jave xe pyꞌagwapy-ma, avyꞌa vyteri. Xe reꞌýi kwéry, Hesu reroviaha vaꞌe, pejerovia-gwi xe remimombeꞌukwe-rehe xe manduꞌa ramo pende-rehe xe avyꞌa voi. Peteĩxa jajerovia Nhandejáry Hesu Cristo-rehe upéa xe mbovyꞌa joty ahasa asy jave. Series, "
46,15,32,"Ha koꞌa-py ave Éfeso tetã-my haimete-ma xe juka vaꞌekwe hikwái. Mymba poxy nhande jukaharã-gwi nhane renohẽ vaꞌe-rami aiko koꞌa-py. Xe ndive onheꞌẽ poxy poxy vaꞌe paꞌũ-my aiko ramo “Xe juka-tama” haꞌe moꞌã jevy xéjehe. Tekoha rei-rupi aiko ramo raꞌe upéixa, xe tavy rei arã raꞌe. Hesu oikoveha-rupi ae aiko katu. Omano vaꞌekwe ndoikove jevýi ramo raꞌe iporãve arã raꞌe jaiko ramo raꞌe teko rei nheꞌẽ-rupi. “Koꞌẽ ramo nhamano-ta paraꞌe. Jakaru katu, jakaꞌu katu” heꞌi rei Hesu reroviaha eꞌỹha. Ha omano vaꞌekwe ndoikove jevýi ramo raꞌe anhetegwa raꞌe inheꞌẽ."
46,15,33,Ani pejejavy teĩ. Ani ereheja avave pene mbotavy rei teĩ. “Hapixa tavy ndive oiko vaꞌe oipeꞌa gwapixa rekoha haꞌe ave” jaikwaa meme. Ani penhembotavy rei teĩ.
46,15,34,Taperova katu pende rekoha. Anive pene rembiapo vai reheve peiko teĩ. Oĩ pene paꞌũ mygwa Nhandejáry reko kwaa eꞌỹ vaꞌe. Pemombeꞌu eꞌỹ vaꞌe íxupe. Maꞌerã-gwi napetĩry upéa-rehe? Pende rekoha porã ramo pembojerovia vaꞌerã Hesu-rehe pene paꞌũ mygwa kwéry-pe. Taperova katu pende rekoha.
46,15,35, Gwĩ pene paꞌu mygwa a-rami oporandu vaꞌerã “Mbaꞌéixa oikove jevy-ta? Mbaꞌeixagwa oiko vaꞌerã heterã omoingove jevy ramo?” oporandu vaꞌerã.
46,15,36,"Upéixa peporandu ramo, napene arandu porãi, xe reꞌýi kwéry. Mbaꞌe raꞌỹi nhanhoty. Ndahaꞌéi mbaꞌe raꞌỹi jevy jahexa vaꞌerã. Ojeka ranhe arã henhói hagwã."
46,15,37,Tuvixa vaꞌe nanhanhotỹ moꞌãiry. Mbaꞌe raꞌỹi meme nhanhotỹ. Ha ndahaꞌéi peteĩxa mbaꞌe raꞌỹi. Oĩ trigo raꞌỹi. Oĩ kumanda raꞌỹi. Haꞌỹi ambue mbue vaꞌe nhanhoty.
46,15,38,Nhandejáry ae katu omohenhói kwaa mbaꞌe raꞌỹi-gwi temitỹrã henhói hagwã. Hemimbota-rupi peteĩ teĩ-pe omeꞌẽ imáta teerã.
46,15,39,"Ndapeteĩxai ave toꞌo. Oĩ nhande roꞌo. Oĩ ave mymba roꞌo, gwyra roꞌo, pira roꞌo. Opambaꞌe roꞌo oĩ."
46,15,40,Upéixa ave ndahaꞌéi peteĩxa oiko vaꞌe oikove vaꞌe ndive. Oĩ yváy pygwa vaꞌe. Oĩ ave ko yvy arigwa vaꞌe ave. Ndapeteĩxairy ave hembipe vaꞌe kwéry. Oĩ kwarahy resakã. Oĩ jasy rembipe. Oĩ ave jasytata rembipe. Peteĩ teĩ jasytata rendy oiko ambue mbue onhoendy-gwi.
46,15,42," Upéixa ave Nhandejáry omoingove vaꞌerã omano vaꞌekwe-pe. Nhamano ramo nhane retekwe inemba vaꞌerã voi. Nhane moingove jevy-ma ramo nhande reterã ine eꞌỹ vaꞌerã. Jahexase eꞌỹ vaꞌe voi nhande retekwe, nhanhotỹ vaꞌe íxupe. Ndovalevéi vaꞌe. Huꞌũmba-ma nhande retekwe. “Ivai eterei” jaꞌe-ma hese. Jaikove jevy-ma ramo iporã vaꞌerã nhande reterã. Nhandejáry opuꞌakaha reheve nhane moingove-gwi iporã porã vaꞌerã nhande reterã. Series, "
46,15,44,"Yvy pygwa voi nhande retekwe. Nhanhotỹ íxupe. Oikove jevy-ma ramo yváy pygwa oiko jepe nhande reterã. Nhaime jave ko yvy-py, nhande rete yvy arigwa voi. Nhane moingove jevy-ma ramo Nhandejáry, Nheꞌẽ Marangatu tee vaꞌe omoingo-ta nhande-vy nhande reterã yváy pygwarã."
46,15,45,Nhandejáry kwatia nheꞌẽ koꞌa-rami heꞌi:Koꞌãygwa kwimbaꞌe héry vaꞌe Hesu ndahaꞌéi Adão-rami. Imarangatu ete vaꞌe. Omoĩ uka kwaa vaꞌe opambaꞌe. Ou vaꞌekwe kwimbaꞌe reko oiporu-vy. Yváy pygwa voi Hesu.
46,15,47,"Ha kwimbaꞌe ypy ko yvy ári gware voi. Yvy kuꞌi-gwi Nhandejáry ojapo íxupe arakaꞌe. Koꞌãygwa kwimbaꞌe ae, Hesu yváy pygwa voi."
46,15,48,Haꞌe-ta ave peẽ-my entéro ko yvy arigwa vaꞌe kwimbaꞌe ypy oiko hagwe-rami. Hete yvy kuꞌi rei. Hesu reroviaha Hesu-rami voi oiko vaꞌerã. Yváy pygwarã meme. Hesu rete-rami yváy pygwa meme heterã.
46,15,49,Koꞌãy nhande rete kwimbaꞌe ypy rete-rami. Yvy kuꞌi gwigwa ave nhande rete. Upéixa ave nhane moingove jevy ramo Hesu rete-rami nhande reterã oiko vaꞌerã. Yváy pygwa voi jaiko vaꞌerã.
46,15,50,"Pene manduꞌa porã kena ko xe remimombeꞌu-rehe, xe reꞌýi kwéry, Hesu reroviaha vaꞌe kwéry. Tupã Nhandejáry renda-py nhande ruvixa vaꞌe oĩ ha-py nogwahẽ moꞌãi ine vaꞌerã. Upéixa-gwi nhande rete ko yvy arigwa, nhande roꞌo, nhande rugwy gwive nogwahẽ moꞌãi henda-py. Ine eꞌỹ vaꞌe mate ogwahẽ vaꞌerã upe-py. Onhembopyahu jevy-ta nhande-vy nhande rete."
46,15,51,"Pejeapysaka porã katu xe nheꞌẽ-rehe. Nhandejáry reminhongatukwe-rehe apomboꞌe-ta kuri. Nhande, Hesu reroviaha kwéry Nhandejáry ohekoviarõ jevy vaꞌerã nhande rete kwéry. Oĩ arã Hesu reroviaha vaꞌe ndohupitýi vaꞌerã jepe omanoha. Hete ohekoviarõ vaꞌerã ave íxupe kwéry. Sapyꞌa ete, nhande rekoviarõ-ta. Tesa pirĩ-rami ndahiꞌare moꞌãiry. Hemimbygwasu paha omonheꞌẽ jave nhande rekoviarõ-ta Nhandejáry. Omonheꞌẽ-ta hemimbygwasu. Ha upéi katu entéro Hesu reroviaha omano vaꞌekwe gwive oikove jevy vaꞌerã. Omoingove jevy-ta Nhandejáry íxupe kwéry. Omoingove jevy-gwi Hesu reroviaha rete gwive ine eꞌỹ vaꞌerã. Ha upe jave jaikove vyteri ramo, nhande rete rekoviarõ-ta. Nanhamanovéi-ma vaꞌerã. Ine eꞌỹ-ma vaꞌerã nhande reterã."
46,15,53,Upéixa voi tekotevẽ ohekoviarõ ko nhande rete ine vaꞌerã. Nhande reterã yváy pygwa ine eꞌỹ vaꞌerã omeꞌẽ-ta nhande-vy Nhandejáry. Ko nhande reko yvy arigwa ohekoviarõ-ta ave nhande-vy. Yváy pygwa reko nhande rekorã opa eꞌỹ vaꞌe omeꞌẽ-ta nhande-vy Nhandejáry.1 
46,15,54,
46,15,56,Ãy ae katu nhane rembiapo vaikwe-rehe nhemano oiko nhande-vy. Nhandejáry nheꞌẽ Moisés remimombeꞌukwe nhahendu-gwi jaikwaa upe vaꞌe.
46,15,57,Nhandejáry ae omboyke-ma nhandéhegwi nhane rembiapo vaikwe. Nhane mombaraete pono jakyhyje nhemano-gwi. Tanhatima porã porã katu íxupe. Hesu Cristo oiko-ma nhane resendeha-gwi nhane mbopuꞌaka nhane mombaraete-gwi heko porã-rupi jaiko porã hagwã.
46,15,58,"Haꞌe-ta jevy peẽ-my xe reꞌýi kwéry, Hesu reroviaha vaꞌe kwéry, xe rembiayhu vaꞌe kwéry, tapeiko porã katu. Pepyta katu Hesu rape-rupi. Ani pejere tape porã-gwi. Tapende kyreꞌỹ Nhandejáry rembiapo apo-vy. Ani pene ateꞌỹ Nhandejáry rembiapo pejapo hagwã. Opa hembiapo pejapo vaꞌe gwive ndahaꞌéi pejapo rei vaꞌe. Íxupe gwarã ae pejapo. Upéa nipo peikwaa porã raꞌe."
46,16,1,"Ha kwatia-rehe pehai vaꞌekwe xe-vy noꞌã peje xe-vy: “Ore ave oroipytygwõse Hesu reroviaha vaꞌe kwéry, Judéia yvy rupigwa kwéry. Upéa-rehe oromonoꞌõse ore plata hesegwarã” peje xe-vy kwatia-rehe. Iporã, pemonoꞌõ katu. Galácia yvy pygwa, Hesu reroviaha vaꞌe-pe amombeꞌu vaꞌekwe omonoꞌõ kwaa hagwã oplata. Upéixa ave pejapo."
46,16,2,"Domingo meme, pemonoꞌõ plata. Heta ogwereko vaꞌe tomonoꞌõ heta. Ha mixĩ ogwereko vaꞌe mixĩ mate tomonoꞌõ. Upéixa pejapo pono aju-ma ramo peheka heka pene remimeꞌẽrã."
46,16,3,Agwahẽ rire amondo-ta pene remimeꞌẽgwe kwéry Jerusalém tetã-my. Peiporavo pene paꞌũ mygwa ogweraha hagwã. Ahai-ta ave ikwatiarã ondive ogweraha hagwã.
46,16,4,"Ha pejohu porã ramo, xe ave aha arã pene remimeꞌẽrã heraha-vy. Xe ndive oho arã pene rembiporavokwe."
46,16,5,Mbavaꞌe tipo ojapo-ta PauloAhasa-ta aha-vy Macedônia yvy-rupi. Upe rire ae apyta-ta pene ndive.
46,16,6,Xe arese pene ndive. Ikatu ramo apyta vaꞌerã arapyahu ahasa hagwã pene ndive. Upe rire xe pytygwõ vaꞌerã ahasave hagwã mamo ahase ha-py mombyryve aha hagwã.
46,16,7,Nagwahẽ moꞌãi vyteri pende ha-py pyaꞌe aha hagwã. Ajukwe-vy katu xe are-ta pende ha-py. Upéa-gwi ahaꞌarõ aha hagwã upe-py. Nhandejáry oipota ramo xe are-ta pene ndive.
46,16,8,"Ãy ae katu ahaꞌarõ-ta koꞌa-py, Éfeso tetã-my. Aretegwasu pentecostes ahasase koꞌa-py. Oĩ heta koꞌa pygwa Nhandejáry nheꞌẽ ohenduse vaꞌe. Amombeꞌu mbeꞌu íxupe kwéry aiko-vy. Aikwaa uka porãve rãve íxupe Nhandejáry Hesu rehegwa nheꞌẽ. Oĩ ave heta xe-rehe ijaꞌeꞌỹ vaꞌe, “Hesu nheꞌẽ pene mbotavy vaꞌerã” heꞌi ipoxy-vy xe remimombeꞌu-rehe hikwái."
46,16,10,"“Pemogwahẽ porã kena Timóteo, Apolo ave” heꞌi PauloXe ramigwa Timóteo ave omombeꞌu mbeꞌu Hesu rehegwa nheꞌẽ. Upéixa-gwi ogwahẽ-ma ramo pende ha-py Timóteo, pepytygwõ katu íxupe. Pembovyꞌa íxupe opyta porã hagwã pene ndive."
46,16,11,“Ipyahu eterei-gwi nahendu moꞌãi inheꞌẽ” ani peje teĩ hese. Ani pepyrũ teĩ inheꞌẽ-rehe. Pepytygwõ íxupe ave pembopyꞌagwapy íxupe ogwahẽ jevy porã hagwã ko xe ha-py. Ahexa ngaꞌu íxupe. Nhande reꞌýi kwéry ndive ou vaꞌerã. Ahaꞌarõ aiko-vy íxupe kwéry koꞌa-py.
46,16,12,"Ha nhande rykeꞌy ramigwa Apolo ave. Ajerure meme íxupe oho hagwã pende ha-py. “Tereho katu Corinto tetã-my, Hesu reroviaha vaꞌe kwéry erehexa hagwã. Tereho nhande ryvy kwéry ndive” haꞌe meme íxupe. Ha “Koꞌãy ndikatúi aha upe-py” heꞌi xe-vy. Omeꞌẽha óra-py oho-ta pende ha-py."
46,16,13,Kwatia nheꞌẽpaharã ohai PauloPenhangareko katu pendéjehe pono pene mbojere Cristo rape-gwi. Pejepyhy katu Nhandejáry-rehe. Tapenhembopyꞌagwasu katu. Tapenhemombaraeteve katu peiko porã hagwã Hesu reko-rupi.
46,16,14,Tapejohayhu porã rei katu peiko-vy.
46,16,15,"Ha Estéfanas, Grécia pygwa peikwaa ave paraꞌe. Hesu-rehe haꞌe ojerovia rire ae, hetã mygwa kwéry ave ojerovia ave. Hóga pygwa ave peikwaa paraꞌe. Hesu reroviaha vaꞌe kwéry-pe oipytygwõ tygwõ oiko-vy hikwái. Pehendu kena Estéfanas nheꞌẽ, xe reꞌýi kwéry, Hesu reroviaha vaꞌe kwéry. Indive oĩ vaꞌe nheꞌẽ ave pehendu katu. Haꞌe kwéry omombeꞌu porã Hesu rehegwa nheꞌẽ. Tapeiko ave inheꞌẽ-py."
46,16,17,"Ogwahẽ-ma xe renda-py Estéfanas. Ogwahẽ-ma ave Fortunato, Acaico ave ogwahẽ-ma. Upe mbohapy vaꞌe rexa-vy avyꞌa eterei. Haꞌe kwéry xe pytygwõ porã koꞌa-py. Peẽ peime mombyry eterei xéhegwi xe pytygwõ hagwã. Haꞌe kwéry pende rekovia oĩ koꞌa-py xe pytygwõ vaꞌe. Xe mbovyꞌa xe mokyreꞌỹ eterei aiko porãve hagwã Nhandejáry rape-rupi. Peẽ ave pene mokyreꞌỹ ave arakaꞌe haꞌe kwéry peiko porãve hagwã Hesu rape-rupi. Pehexakwaa rei katu íxupe kwéry hemikotevẽ-rehe. Tapejeapysaka katu ave inheꞌẽ-rehe."
46,16,19,"Hesu reroviaha vaꞌe kwéry Ásia pygwa imanduꞌa vaꞌety omondo uka pende ha-py. Áqüila, hembireko Priscila ave imanduꞌa vaꞌety omondo uka-ta ave pende ha-py. Áqüila róga-py ojogweroaty vaꞌe Hesu reroviaha imanduꞌa vaꞌety omondo uka-ta ave pende ha-py. Hesu réry-py omondo uka peẽ-my. Hesu reroviaha koꞌa-py oĩ vaꞌe ave omondo uka-ta peẽ-my imanduꞌa vaꞌety. Penhoanhukwavã kwavã rei katu pehexa uka hagwã pene manduꞌaha Hesu reroviaha vaꞌe-rehe."
46,16,21,Ãy xe ave xe manduꞌa vaꞌety amondo-ta ave pende ha-py. Xe voi ajapo xe réry xe po-rupi.
46,16,22,"Oĩ ramo Nhandejáry Hesu Cristo-pe ndohayhúi vaꞌe tombohasa asy katu íxupe mombyry ojéhegwi omondo-vy Nhandejáry. Ha Hesu-pe ae xe haꞌe “Eju kena, xe Járy.”"
46,16,23,Nhandejáry Hesu Cristo tapende rovasa porã katu pende rexakwaa rei-vy.
46,16,24,Apohayhu voi Hesu Cristo réry-py. Amém. Opa xe nheꞌẽ.
47,1,1,Corínto tetã mygwa pegwarã 2Xe Paulo Hesu Cristo remimondo vaꞌe. Nhandejáry remimbota-rupi aiko-ma hemimondo ramo. Xe nhande reꞌýi Timóteo ndive oromondo-ta kwatia-rehe ore nheꞌẽ peẽ-my gwarã. Peẽ Corinto tetã mygwa Nhandejáry nheꞌẽ-rupi penhomboaty aty vaꞌe pegwarã orohai peẽ-my. Hesu-rehe ojerovia vaꞌe gwive opa Grécia yvy rupigwa pegwarã orohai ave peẽ-my.
47,1,2,Tapende rovasa porã katu Nhandejáry Nhande Ru tee vaꞌe. Tapene mbopyꞌagwapy porã ave pende rexakwaa rei-vy. Hesegwa voi nhande. Nhandejáry Hesu Cristo rehegwa voi ave nhande.
47,1,3,Paulo ombotuvixa mbaꞌe imboete-vy Tupã Nhandejáry-peTupã Nhandejáry Hesu Cristo Ru-pe tanhambotuvixa mbaꞌe voi katu. Nhande Rugwasu voi haꞌe. Nhande poriahuvereko voi vaꞌe haꞌe. Nhande rexakwaa rei vaꞌe voi haꞌe. Nhane mbopyꞌagwapy vaꞌe voi haꞌe. Jahasa asy asy ramo jepe nhane mbopyꞌagwapy ave vaꞌe voi haꞌe. Ha nhane mbopyꞌagwapy meme-gwi nhande ave jaikwaa nhande rapixa-pe ohasa asy vaꞌe-pe nhambopyꞌagwapy jevy hagwã. “Xe upéixa voi ave ahasa asy vaꞌekwe” jaꞌe arã nhande rapixa-pe ohasa asy ramo imbopyꞌagwapy jevy hagwã íxupe. “Upe jave voi vaꞌekwe Nhandejáry xe mbopyꞌagwapy-ma vaꞌekwe. Xe mbopyꞌagwapy hagwe-rami ne mbopyꞌagwapy ave vaꞌerã Nhandejáry” jaꞌe arã íxupe imbopyꞌagwapy-vy.
47,1,5,Cristo oiko hagwe-ramima ore ave oroiko-ma. Ohasa asy asy hagwe-rami ave orohasa asy koꞌánga ore oroiko-vy. Upe jave ore mbopyꞌagwapy joty Cristo. Ore mbopyꞌagwapy hagwe-rami ave oronhombopyꞌagwapy ave oroiko-vy.
47,1,6,"Ore mbohasa asy ore momytuꞌeꞌỹ hagwã moꞌã. Nhandejáry ae ore pytygwõ meme ore pyꞌa mombaraete jevy hagwã. Upéixa oroiko ramo peikwaa vaꞌerã penhembopyꞌagwapy hagwã. Ore-rami pehasa asy ramo penhembopyꞌagwasu kwaa arã. “Paulo-rami ahasa asy raꞌe” peje arã pendejéupe pendéjehe. “Upe jave Nhandejáry oipytygwõ íxupe raꞌe, ombopyꞌagwapy-ma ave íxupe raꞌe. Nhandejáry aipo ramo xe pytygwõ arã xe mbopyꞌagwasu hagwã ave” peje arã. “Ahaꞌarõ-ta xe resende hagwã Nhandejáry” peje kwaa vaꞌerã penhembopyꞌagwapy-vy. Aikwaa-ma voi raꞌe pejeroviaha Hesu-rehe. Oroiko hagwe-rami upéixa ave peẽ peiko arã. Hesu-pe ogwerovia eꞌỹ vaꞌe pene mbohasa asy ave vaꞌerã. Upe jave pejeroviave arã Hesu-rehe ha pene mbopyꞌagwapy vaꞌerã Nhandejáry. Upe pende reko porãrã-rehe orojerovia-ma."
47,1,8,"Xe reꞌýi kwéry, Hesu reroviaha vaꞌe kwéry, amombeꞌu porãse peẽ-my, mbaꞌe ojehu vaꞌekwe ore-vy. Ásia yvy-py oroiko ramo ojehu vaꞌekwe ore-vy. Oroiko asyha ipohýi eterei vaꞌekwe ore-vy. Haimete vaꞌekwe ndore puꞌakavéi oréjehe. “Nasẽvéi-ma vaꞌerã koꞌa-gwi” haꞌe moꞌã vaꞌekwe. “Amano-tama xe” haꞌe moꞌã vaꞌekwe xéjehe."
47,1,9,Orojejuka uka hagwã-ramima oroiko vaꞌekwe Nhandejáry-rehe anho mante orojerovia hagwã. Omano vaꞌekwe gwive omoingove jevy vaꞌe voi Nhandejáry Hesu Cristo. Ore orejéhegwi rei nore mbaraetéiry. Haꞌe anho mate ore mombaraeteha.
47,1,10,"Haꞌe ore resende ore pytygwõ-vy vaꞌekwe. Ndohejái vaꞌekwe oromano. Ahasa asy jevy ramo jepe, Hesu ndohejái voi vaꞌerã amano hagwã haꞌe vaꞌerã xejéupe. Xe resendehaty voi Hesu. Xe ajerovia tee-ma hese. Peẽ ave pembojeupi kuri pene nheꞌẽ ore-rehe Nhandejáry-pe ore pytygwõ hagwã. Upéixa ramo heta vaꞌe ombojeupi ramo onheꞌẽ Nhandejáry-pe ohendu vaꞌerã ore rovasa hagwã. Upe vaꞌe-rehe onhangareko porã vaꞌerã ore-rehe. Ore rovasa rire petima porã kuri Nhandejáry-pe. Upéixa ramo heꞌi vaꞌerã “Heta voi nipo raꞌe xe mboeteha” heꞌi vaꞌerã Nhandejáry."
47,1,12,"Paulo omombeꞌu mbavaꞌe-gwi po hiꞌare oho hagwã Corinto tetã-myKo vaꞌe xe mbovyꞌa voi. Xe pyꞌapy gwive aikwaa xe reko porãha. Hesu reroviaha eꞌỹ mbyte-py, pende apyte-py, mombyrykwe-py, hiꞌãgwikwe-py ave peteĩxa voi xe aiko Nhandejáry nheꞌẽ marangatu-rupi. Ndahaꞌéi yvypóry arandukwe-rupi aiko upéixa. Nhandejáry ae xe rexakwaa rei-magwi xe moꞌarandu-vy, upéixa aiko. Íxupe amboete-vy apogwereko porãse."
47,1,13,"Ndahaꞌéi apombotavy hagwã xe nheꞌẽ amoĩ kwatia-rehe. Amombeꞌu porã hagwã ae peẽ-my amoĩ kwatia-rehe pemonheꞌẽ hagwã. Xe ko peteĩxa voi xe nheꞌẽ. Aipota peikwaa porã voi xe rehegwa nheꞌẽ. Ore rekoha rehegwa peikwaa kuꞌa kuꞌa rei joty. Apombojerovia ukaseve-gwi aipota peikwaa xe rehegwa nheꞌẽ. Nhandejáry Hesu ou jevy hagwã áry-py, avyꞌa arã pende-rehe. Upe áry-py peẽ ave aipota pevyꞌa ave arã ore-rehe."
47,1,15," “Ovyꞌa arã xe rexa-vy” haꞌe moꞌã-ma xe pende-rehe. Macedônia rape-rehe aha ramo agwahẽse ranhe moꞌã pende ha-py. “Upéi agwahẽ jevy-ta ajukwe-vy iha-py” haꞌe xejéupe. “Upéixa ramo imokõiha agwahẽ jevy vaꞌerã ambovyꞌave hagwã íxupe kwéry” haꞌe moꞌã vaꞌekwe pende-rehe. “Xe pytygwõ hagwã ahave hagwã mombyryve Judéia yvy-py aha hagwã” haꞌe moꞌã ave vaꞌekwe pende-rehe. Series, "
47,1,17,"Ajapose vaꞌekwe ndajapói vyteri-gwi pene nheꞌẽ rei rei raꞌe xe-rehe. “Nonhemongeta porãiry nipo raꞌe opyꞌa ndive” peje moꞌã arakaꞌe xe-rehe. “Ojéhegwi rei nipo ojapo arakaꞌe” peje moꞌã arakaꞌe xe-rehe. “Teko rei reko-rupi voi nipo raꞌe oiko Paulo” peje moꞌã xe-rehe. “Ajapo-ta heꞌi moꞌã ójehe Paulo, upéi ndojapói heꞌi hagwe-rami” peje moꞌã arakaꞌe xe-rehe. Heroviapyrã voi xe remimombeꞌu. Nhandejáry onheꞌẽ-gwi ova eꞌỹ teeháixa peteĩ-rupi voi xe remimombeꞌu."
47,1,19,"Ore katu, Silvano, Timóteo, xe ave, ore oromombeꞌu mbeꞌu peẽ-my vaꞌekwe Hesu Cristo rehegwa nheꞌẽ. Haꞌe Tupã Nhandejáry raꞌy tee voi. Petẽixa voi inheꞌẽ. Anhetegwa meme voi hemimombeꞌu. Heꞌi hagwe-rami oiko meme-ta voi."
47,1,20,"Tupã Nhandejáry omombeꞌu mbeꞌu vaꞌekwe gwemimeꞌẽrã kwéry-rehe. “Apohovasa vaꞌerã. Nde reꞌýi kwéry gwive ave ahovasa vaꞌerã” heꞌi voi meme vaꞌekwe Nhandejáry nhane ramoigwasu kwéry-pe. Hesu Cristo-rehe jajerovia tee ramo, Nhandejáry heꞌi hagwe-rami nhande rovasa voi vaꞌerã. Haꞌe heꞌi vaꞌekwe gwive ojapopa-ma vaꞌerã Cristo. Upéa-rehe jaꞌe “Amém. Upéixa ete toiko” jaꞌe nhamombaꞌegwasu-vy Nhandejáry-pe."
47,1,21,"Nhandejáry voi ore mombaraete, peẽ-my ave pene mombaraete pono jajere eterei Cristo-gwi. Nhande poravo vaꞌekwe gweꞌyirã. Omoĩ-ma nhande-vy Nheꞌẽ Marangatu tee vaꞌe nhande pyꞌapy pygwarã kwéry. Oime-magwi nhande pyꞌapy-py jaikwaa-ma, nhande rereko-ma gweꞌyirã Nhandejáry. Hemimeꞌẽrã-rehe nhahaꞌarõ kwaa-ma ave. "
47,1,23,Mbavaꞌe-gwi po ndahái vaꞌekwe pende ha-py. Nhandejáry oikwaa porã voi. Pono apombovyꞌareꞌỹ rei ndaháiry. Nhandejáry oikwaa xe apu eꞌỹ vaꞌe voi xe.
47,1,24,"Ndahaꞌéiry voi pende-rehe amanda hagwã ahase pende ha-py. Perovia hagwã ae agwahẽse upe-py. Aikwaa porã-ma Hesu-rehe pejerovia porãmaha. Upéixa apopytygwõse ae pevyꞌa hagwã. Kwehe ae aha ramo raꞌe pende ha-py, orombovyꞌareꞌỹ arã raꞌe. Upéa-gwi ndahái vaꞌekwe pende ha-py."
47,2,1,Upéa-rehe haꞌe xejéupe: “Ndaha moꞌãvéi-ma xe vyꞌareꞌỹ reheve pono ambovyꞌareꞌỹ rei íxupe kwéry” haꞌe xejéupe pende-rehe.
47,2,2,Apombovyꞌareꞌỹ ramo kivaꞌe po xe mbovyꞌa jevy arã. Peẽ mate xe mbovyꞌa jevy vaꞌerã apombovyꞌareꞌỹ rire.
47,2,3,Upéixa-gwi ahai vaꞌekwe peẽ-my kwatia ani hagwã agwahẽ ramo pende ha-py xe mbovyꞌareꞌỹ jevy. Aipota xe rerohory voi xe agwahẽ ramo pende ha-py. Ajerovia-ma voi xe pende-rehe kwéry. Xe avyꞌa ramo peẽ ave pevyꞌa arã.
47,2,4,Ahai ramo vaꞌekwe upéa kwatia peẽ-my gwarã xe anhemboasy eterei ajaheꞌo ahai-vy avyꞌareꞌỹ-gwi. Ndahaꞌéi pene mbovyꞌareꞌỹ hagwã ahai vaꞌekwe peẽ-my kwatia-rehe. Xe apohayhu etereiha aikwaa ukase peẽ-my.
47,2,5," Gwĩ nhane mbovyꞌareꞌỹ vaꞌe oĩ raꞌe pene paꞌũ-my. Pono xe nheꞌẽ asy eterei peẽ-my haꞌe-ta: Xe naxe anhóiry avyꞌareꞌỹ vaꞌekwe hese. Peẽ ave nipo pereko ave nhembyasy raꞌe xe-rami ave. Koꞌánga haꞌe-ta peẽ-my: Haꞌeve-ma. Anive pereko asy íxupe hembiapo vaikwe-rehe. Peiporiahuvereko rei ae katu kuri íxupe. Pemohembiapo porã uka ae katu íxupe. Pembohory hory joty íxupe. Ani pemomytuꞌeꞌỹ teĩ íxupe pono ojeahéi rei ójehe. Upéa pejapo hagwã ajerure peẽ-my pene rembihayhu-rami joty pereko hagwã íxupe. Anive pemomanduꞌa teĩ íxupe hembiapo vaikwe-rehe. Ndahaꞌéi ae upéa-rehe mante ahai vaꞌekwe peẽ-my upéa kwatia. Aikwaase vaꞌekwe ave pende rekorã-rehe. Pejapopa-ta paraꞌe ndapejapo moꞌãi paraꞌe xe nheꞌẽ, xe remimombeꞌu gwive peẽ-my, xe ndaikwaáiry joty vaꞌekwe. Upéa-rehe ahai vaꞌekwe peẽ-my aikwaase-gwi."
47,2,10,"Peiporiahuvereko ramo íxupe aiporiahuvereko ave arã xe anive hagwã nhane manduꞌa hembiapo vaikwe-rehe. Oĩ-ma ramo vaꞌekwe xe aiporiahuvereko hagwã, Hesu Cristo réry-py aiporiahuvereko-ma voi íxupe. Nhandejáry Hesu Cristo oikwaa voi xe apohayhuha enterovéa-pe. Aiporiahuvereko-ma íxupe nhande joja jevy hagwã ani hagwã anhaygwasu Satanás ipuꞌaka nhande-rehe. Jaikwaa-ma voi nhane mbotavy vaꞌe anhaygwasu."
47,2,12,Otopase moꞌã oĩru Tito-pe PauloAgwahẽ-ma ramo vaꞌekwe Trôade tetã-my amombeꞌu mbeꞌuse moꞌã vaꞌekwe Hesu rehegwa nheꞌẽ upe pygwa kwéry-pe. Xe renduharã Nhandejáry omoĩ porã-ma jepe ndaxe pyꞌagwapýi joty xe are hagwã upe-py.
47,2,13,Ndaxe pyꞌagwapýiry ndatopái-gwi xe irũ Tito-pe. “Maꞌerã po nogwahẽi a-py” haꞌe xejéupe hese. “Aha-ta Macedônia yvy-py. Upe-py paraꞌe atopa vaꞌerã Tito-pe” haꞌe xe renduharãgwe-pe. Upéi aha jevy mombyryve piari.
47,2,14,"Cristo nhane mombaraete meme Atima porã-ta Nhandejáry-pe. Haꞌe nhane moingo-ma peteĩxa Cristo ndive. Opa-rupi nhane moirũ nhande reraha-vy. Nhane mombaraete jaiko porã meme hagwã. “Ipuꞌaka voi raꞌe Nhandejáry raꞌe” heꞌi hagwã nhande rexaháry. Opa-rupi omohyakwã porã vaꞌe-rami omoherakwã uka porã nhande-vy nhande rexaháry oikwaa porã hagwã Cristo rehegwa. Upéixa ramo nhane rerakwã oiko vaꞌerã hyakwã porã vaꞌe-rami Nhandejáry Hesu Ru-pe. Cristo nhane mbohekoha porã. Upéi nhande rekoha pyahu rerakwã mombyry-rupi oho vaꞌerã enterove oikwaa hagwã hesegwa nheꞌẽ. Nhandejáry ndive oiko vaꞌerã, Nhandejáry ndive oiko eꞌỹ vaꞌerã ave oikwaa arã Hesu Cristo rehegwa nheꞌẽ. Series,  Ohenduse eꞌỹ vaꞌe ojere arã Cristo-gwi. Nhande jegwaru vaꞌe nanhahetũseiha-rami, nohenduséi vaꞌerã Nhandejáry rerakwã. Oikwaa Nhandejáry omondo hagwã mombyry ojéhegwi. Upéa-rehe ndogwerovyꞌáiry inheꞌẽ. Ha gwĩ Hesu-rehe ojerovia vaꞌe, hyakwã porã jarovyꞌaha-rami, ohenduse vaꞌerã Nhandejáry rerakwã. Ogwerovyꞌa vaꞌerã inheꞌẽ. Onhemboheko pyahuve huve vaꞌerã oho-vy. Kivaꞌe po omoherakwã porã kwaa Cristo rehegwa nheꞌẽ? Ojéhegwi rei ndoikóiry voi omoherakwã porã kwaa vaꞌe Cristo nheꞌẽ."
47,2,17,Nhandejáry réry-py omombeꞌu vaꞌe mate omoherakwã porã kwaa vaꞌerã. Ore niko Nhandejáry remimondo vaꞌe voi ore. Anhete teegwa voi ore remimombeꞌu. Oĩ ojéupe gwarã-rehe ombojopara rei gwemimombeꞌu Nhandejáry nheꞌẽ moꞌã. Ore ae katu ndahaꞌéi upeixagwa inheꞌẽ vaꞌe. Ore ore pyꞌa porã reheve ae Cristo réry-py ore oroiko vaꞌe. Hesegwa nheꞌẽ tee voi ore oromombeꞌu vaꞌekwe oroiko-vy.
47,3,1,Iporãve rãve Hesu rehegwa nheꞌẽ Moisés amyrĩ remimombeꞌukwe-gwiOĩ nipo raꞌe gwĩ vaꞌe ogwahẽ ramo pende ha-py perovia hagwã íxupe ogweraha kwatia opo-py ojekwaa hagwã hese. Ore ae katu natekotevẽiry voi orogweru kwatia. Peikwaa voi peẽ ore rehegwa. Ha ore rehegwa peikwaa porã ramo jepe oĩ joty nipo raꞌe ore-rehe onheꞌẽ rei vaꞌe raꞌe. “Kwatia nheꞌẽ-rehe Paulo ogwerovia ukase moꞌã ójehe” heꞌi rei voi raꞌe xe-rehe. Anive upéixa erenheꞌẽ rei xe-rehe.
47,3,2,"Ore rembihayhu voi ko peẽ. Kwatia rekovía peẽ peiko. Ore nheꞌẽ renduhaty kwéry peẽ. Pende rekoha pyahu porã rexaha oikwaa vaꞌerã ore rekoha. “Aipo ramo Nhandejáry réry-py voi nipo raꞌe omombeꞌu inheꞌẽ Paulo kwéry” heꞌi vaꞌerã voi ore-rehe pende rexaha kwéry. Ojehai vaꞌekwe-rami voi omoĩ pende pyꞌa-py onheꞌẽ. Pende pyꞌa potĩ porã-ma enterovéa-pe peẽ. Kwatia-rehe jahai ramo tinta-py, pyaꞌe opa vaꞌerã. Hierro-py ojoꞌo ramo ita-rehe ohai-vy, upe ave pyaꞌe opa vaꞌerã. Nde pyꞌa-py oĩ-ma ramo katu Nhandejáry nheꞌẽ, nde rekoha pyahu ndopái vaꞌerã. Cristo rehegwa nheꞌẽ amombeꞌu peẽ-my vaꞌekwe-gwi Nheꞌẽ Marangatu tee vaꞌe pene moꞌarandu-ma vaꞌekwe. Upe Tupã Nhandejáry oikove vaꞌe pene moꞌarandu-gwi pejerovia-ma vaꞌekwe hese. Pende rekoha pyahu opa eꞌỹ vaꞌe omombeꞌu vaꞌerã nde rexaha-pe ore reko porãha."
47,3,4,Ndahaꞌéiry voi-ma xejehegwi rei aipo haꞌe peẽ-my. Cristo rembiapo apo oroikwaa porã-gwi ae aipo haꞌe peẽ-my.
47,3,5,Ndahaꞌéiry orejéhegwi rei ore ore mbaraete oromombeꞌu mbeꞌu hagwã Hesu rehegwa nheꞌẽ ore renduháry ogwerovia hagwã Hesu-rehe. Ndahaꞌéi ave ore ae rei orejéhegwi rei ore arandu-gwi oromombeꞌu mbeꞌu hesegwa nheꞌẽ. Nhandejáry ae voi ore mombaraeteha-rupi oromombeꞌu mbeꞌu hesegwa nheꞌẽ.
47,3,6,Haꞌe ae ore moꞌarandu-ma vaꞌekwe ore mombaraete-ma vaꞌekwe inheꞌẽ mombeꞌuharã ore oroiko hagwã íxupe. Hesu Cristo rehegwa nheꞌẽ mombeꞌuharã ore moingo-ma vaꞌekwe. Nhane rembypy Moisés amyrĩ remimombeꞌukwe rehegwa katu ore noromombeꞌúi vaꞌe ore. Nheꞌẽ Marangatu tee vaꞌe ae ore moꞌarandu Hesu Cristo rehegwa oromombeꞌu mbeꞌu hagwã. “Moisés amyrĩ remimombeꞌukwe ndojapói vaꞌe nogwahẽ moꞌãi Nhandejáry renda-py” noromombeꞌuvéi. Iporãve ore remimombeꞌu. “Nheꞌẽ Marangatu tee vaꞌe pende pyꞌapyhy ete-ma ramo pejerovia vaꞌerã Hesu Cristo-rehe. Peiko meme vaꞌerã Nhandejáry ndive” oroꞌe meme oromombeꞌu-vy.
47,3,9,Iporã teĩ voi-ma Moisés amyrĩ remimombeꞌukwe. Nhande reko porã vaꞌerãha ohexa uka teĩ vaꞌekwe nhande-vy. Ndajajapo porãi-gwi ae omopotĩ ukase moꞌã nhande pyꞌa. Iporãve íxugwi Hesu Cristo rehegwa nheꞌẽ. Nhande pyꞌa omopotĩ vaꞌe ohexa porã uka nhande-vy. Omboyke nhandéhegwi nhande pyꞌa vaikwe. Iporã ete voi hesegwa nheꞌẽ.
47,3,10,"Upéa-rehe nhande jaikwaa porãve Nhandejáry ipuꞌakaha. Upéixa ramo Hesu rehegwa nheꞌẽ yke-rehe oĩ ramo Moisés remimombeꞌukwe tekoha, iporãve rãve vérami teĩ íxugwi."
47,3,11,Upe nheꞌẽ tuja omombaꞌegwasu porã voi jepe “Ijapy rei vaꞌerã kóa nheꞌẽ peẽ-my” heꞌi vaꞌekwe Nhandejáry nhande-vy. Ha “Hesu Cristo rehegwa nheꞌẽ katu ndopái vaꞌerã peẽ-my” heꞌi ae hesegwa nheꞌẽ porã-rehe omombaꞌegwasuve-vy.
47,3,12,
47,3,14,Haꞌe kwéry ndoikwaái vaꞌekwe mbaꞌe po heꞌise upe vaꞌe. Nhandu kyha-py ojeavoaha-rami voi oĩ vaꞌekwe inhakã-rehe ojopia vaꞌe. Ohendu teĩ. Koꞌãy peve nhandu kyha-py ojeavoapa vaꞌe-rami voi joty okwa hikwái. Oarandu porãrã-rehe ndoikwaáiry vyteri hikwái. Oikwaa jokupepa rei. Yma gware Nhandejáry nheꞌẽ omonheꞌẽ ramo ohendu teĩ. Ha ohendu eꞌỹ vaꞌe-rami joty voi oiko hikwái. Ndoikwaái mbaꞌe pa heꞌise. Peteĩxa oiko-ma ramo Hesu Cristo ndive rire ae oikwaa-ma vaꞌerã. Ãy peve Moisés amyrĩ remimombeꞌukwe omonheꞌẽ jave oĩ ipyꞌa jeavoaha vaꞌe. Ndoikwaa porãi anhetegwa vaꞌe-gwi ipyꞌa jeavoaha vyteri hikwái.
47,3,16,Hesu Cristo-rehe ojerovia ramo ae katu ojepeꞌa paete arã íxugwi ipyꞌa jeavoaha vérami oĩ vaꞌe.
47,3,17,"Upe kwatia-py “Nhandejáry” heꞌi ramo, “Nheꞌẽ Marangatu tee vaꞌe” heꞌise. Ha Nheꞌẽ Marangatu tee vaꞌe oĩ ha-py mbaꞌeve ndaipuꞌakavéi-ma vaꞌerã nhande-rehe. Nhane moꞌarandu meme arã jaiko meme hagwã inheꞌẽ-py."
47,3,18,"Cristo-rehe jajerovia-magwi peteĩ teĩ nhande rova avoaha eꞌỹ vaꞌe-ramima jaiko. Ndaiporivéi-ma nhande-vy nhandu kyha ramigwa nhande pyꞌa jeavoaha. Espéko-py jajehexaha-rami Nhandejáry mbaꞌegwasuha ipuꞌakaha ave ohexa uka nhande-rehe. Ojehexa jave, nhande reko ojeheꞌave ave oho-vy Cristo-rehe. Hekoha-ramima jaiko porãve rãve jaha-vy. Nhandejáry Nheꞌẽ Marangatu tee vaꞌe rembiapo voi upe nhande reko pyahu-ma. "
47,4,1,Heteaꞌe reheve Paulo omombeꞌu Hesu Cristo rehegwa nheꞌẽNhandejáry ore poriahuvereko-magwi Hesu rehegwa nheꞌẽ mombeꞌuha ramo ore moingo-ma vaꞌekwe. Upéa-gwi ore reteaꞌe reheve oromombeꞌu Hesu Cristo rehegwa nheꞌẽ.
47,4,2,Nore rembiapo vaíry. Norogwenotĩry ore rembiapokwe. Nhandejáry nheꞌẽ raꞌanga noromombeꞌu moꞌãi. Norombojopara reíry vaꞌekwe imombeꞌu-vy inheꞌẽgwe. Oporombotavy eꞌỹ vaꞌe voi ore. Nhandejáry oikwaa voi ore rekoha. Nokanhýi mbaꞌeve íxugwi. Anhetegwa mante ore remimombeꞌu vaꞌe voi. Upéixa orojekwaa uka enterove vaꞌe-upe. Hesu Cristo rehegwa nheꞌẽ enterove ohendu hagwã oromombeꞌu mbeꞌu oroiko-vy. Ohenduse eꞌỹ vaꞌe-gwi mate onhemi rei oiko-vy ore remimombeꞌu. Ipyꞌa jeavoaha vaꞌe-rami voi oiko gwĩ Nhandejáry-gwi mombyry oikose vaꞌe kwéry. Ohasa asy hagwã-py oho vaꞌerã hikwái.
47,4,4,"Anhaygwasu-pe ae ogwereko gweko járy ramo hikwái. Haꞌe omopytũmba íxupe kwéry pono ojerovia Hesu-rehe. Omohesakãmba porã moꞌã íxupe kwéry Cristo rehegwa nheꞌẽ. Nhane remimombaꞌegwasu vaꞌe voi Cristo. Haꞌe hekoha peteĩxa Nhandejáry rekoha ndive. Ha ore katu hesegwa nheꞌẽ meme ore remimombeꞌu. Noromombeꞌúi ore orejéhegwi rei. Hesu Cristo Nhandejáry voiha mante ore remimombeꞌu. Ore niko oroiko pene rembigwái-rami rei Hesu Cristo nhande rayhuha-gwi. “Tahembipe” heꞌi vaꞌekwe Nhandejáry. Pytũ rei vaꞌekwe omohembipe hagwe-rami, ãy omohembipe ave Nhandejáry nhande pyꞌapy-py nhane moꞌarandu hagwã ójehe. Hesu Cristo-rehe hekoha porã tee jahexakwaa ramo jaikwaa-ma ave Nhandejáry imbaꞌegwasuha."
47,4,7,Nhandejáry mate oĩ Paulo mombaraetehaUpéixa voi hyru yvyjygwe gwigwa-py omoĩ iporãve vaꞌe. Upéixa ete ave mbaꞌe ryru-rami rei ore oroiko. Nhandejáry omoĩ vaꞌekwe ore pyꞌapy-py onheꞌẽ marangatu porã ete vaꞌe. Upéa-rehe oroikwaa-ma voi Hesu Cristo Nhandejáry tee voiha. Ipuꞌaka teeveha oroikwaa-ma voi. Ore moꞌarandu porã enterove oikwaa hagwã. Ndahaꞌéiry voi orejéhegwi rei ore mbaraeteha. Nhandejáry ore mombaraeteha vaꞌe ae ojekwaa hagwã ore reko-rehe.
47,4,8,"Ore-vy katu, gwĩ Hesu rehegwa nheꞌẽ nohenduséi vaꞌe ore jopyve pyve vaꞌekwe ore moingo asy-vy. Ore rereko asy vai ramo jepe oronherenohẽ jevy joty íxugwi. Ndorojepyꞌapýiry voi oroiko-vy oréjehe. Ore pyꞌa rerovase vaꞌe oĩ ramo jepe ore-vy ndorojepyꞌa rerova ukáiry joty íxupe. Akói joty voi ore orojerovia Hesu-rehe."
47,4,9,Oĩ heta voi ore-rehe ijaꞌeꞌỹ vaꞌe ore rereko asy vaꞌe. Nhandejáry ae ore pytygwõ voi. Ore-rehe ijaꞌeꞌỹ vaꞌe ore reity jepe teĩ oropuꞌã jevy joty oroho-vy orojerovia-gwi Nhandejáry-rehe.
47,4,10,Ore jukase meme ore-rehe ijaꞌeꞌỹ vaꞌe. Hesu rereko hagwe-rami ave ore rerekose moꞌã. Hesu ae ore mombaraete. Upéa-gwi ore rexaháry ohexa kwaa ore-rehe heꞌi hagwã “Hesu nipo oikove tee vaꞌe voi raꞌe” heꞌi hagwã. Oroikove peve gwive ore mbohasa asy meme ore jukase-vy oroiko-gwi Hesu rembigwái ramo. Upéixa oroiko jave ojehexa uka ore reko-rehe Hesu oikove jevymaha. “Hesu voi nipo raꞌe oipytygwõ Paulo kwéry-pe. Hesu voi nipo raꞌe oikove jevy-ma” heꞌi hagwã ore rexaháry.
47,4,12,Hesegwa nheꞌẽ oromombeꞌu-gwi oromano vaꞌerã-ramima ore oroiko. Ha peẽ ae katu inheꞌẽ oromombeꞌu-gwi pene moingove porã-ma Hesu.
47,4,13,"Yma vaꞌekwe hese ojerovia vaꞌe ohai Nhandejáry nheꞌẽ kwatia-rehe “Arovia-gwi amombeꞌu” heꞌi. Ore ave, orogwerovia-gwi oromombeꞌu mbeꞌu ave Nhandejáry rehegwa nheꞌẽ."
47,4,14,"Omano rire Hesu Cristo, Nhandejáry omoingove jevy íxupe. Oroikwaa-ma ave nhamano rire Nhandejáry nhane moingove jevy vaꞌerã Hesu ndive. Pene ndive ore reraha vaꞌerã gwenda-py."
47,4,15,Orohasa asy pende-rehe ha-py oroikwaa uka hagwã peẽ-my Hesu Cristo rehegwa nheꞌẽ pende retave tave hagwã pejerovia-vy Hesu-rehe. Upéixa ramo oĩ arã hetave tave ojerovia vaꞌe Hesu-rehe. “Atima xe Járy” heꞌi meme arã hikwái. Hetave tave oĩ vaꞌerã omombaꞌegwasu vaꞌe Nhandejáry-pe.
47,4,16,"Upéixa-gwi ndore pyꞌa rerahái oroiko asy ramo jepe. Ore rete-pe ore mokãgwe rasypa jepe, ore pyꞌa katu onhemoatyrõve rõve oho-vy."
47,4,17,Ore-rehe ijaꞌeꞌỹ vaꞌe ore rereko asy tee jepe ndorojohu vaíry joty ore. “Ndahiꞌare etéiry” oroꞌe joty orejéupe. Yváy-py ore mombaꞌegwasu porãve rãve vaꞌerã ore rereko porã-vy opa eꞌỹ reheve.
47,4,18,Upéixa-gwi ndahaꞌéi niko jahexa vaꞌe-rehe oromondo ore resa oroiko-vy. Jahexa eꞌỹ vaꞌe-rehe ae oromondo mondo ore resa. Jahexa vaꞌe ndahiꞌaréi vaꞌerã. Jahexa eꞌỹ vaꞌe katu opa eꞌỹ vaꞌerã.
47,5,1,"Nhandejáry ndive jaiko vaꞌerã-rehe javyꞌa haꞌarõ-vyKo nhande rete nhande tapýi rei voi. Hoꞌa rei arã nhamano ramo. Jaikwaa-ma niko hoꞌa-ma ramo, ombohekovia arã nhande-vy yváy-py Nhandejáry Hesu Cristo renda-py. Ndahaꞌéi nhane rembiaporã upe nhande róga teerã. Nhandejáry rembiapo ae ijapopyre opa eꞌỹ vaꞌe omeꞌẽ arã nhande-vy nhande rete pyahurã jevy. Ore ao pyahu-py oronhemondese etereiha-ramima oroiko-ma ore. Ore rete pyahurã oroiporuse eterei ore. Ndahaꞌéi ore pyꞌa kaneꞌõ-gwi, iporãve vaꞌe orohexaséi-gwi ae. Nhane nheꞌẽ reko katukwe ombohete jevy ave vaꞌerã yváy-py. Ndoiko reivéi-ma vaꞌerã nhane nheꞌẽgwe upe-py. Nhanhemonde vaꞌerã-rami nhande rete pyahupa-ma vaꞌerã upe-py."
47,5,4,Nhande tapýi rei vérami jaiporu vaꞌe nhande rete rasypa rei nhahendu. Ha ore katu haimete norohaꞌarõ kwaáiry ore rete resakã-rehe. Ndahaꞌéi teĩ jepe oromanose-gwi. Oronhemondese eterei-ma ae ore rete pyahurã-py. Iporã eterei ore-vy omano eꞌỹ vaꞌerã.
47,5,5,Nhandejáry voi ojapo vaꞌekwe nhande reterã. Omoingo-ma nhande pyꞌapy-py Nheꞌẽ Marangatu tee vaꞌe. Pe Nheꞌẽ Marangatu tee vaꞌe omeꞌẽ ranhe vaꞌekwe nhande-vy Nhandejáry yváy pygwarã-rehe nhahaꞌarõ kwaa hagwã. Upéa-rehe ore mbaraete reheve oroiko koꞌa-py. Nhande rete jaiporu ramo ae mombyry jaiko joty Nhandejáry renda-gwi. Indive jaiko vaꞌerã-rehe javyꞌa haꞌarõ-vy.
47,5,7,Ndahaꞌéiry jahexa vaꞌe-rehe orovyꞌa. Orogwerovia-gwi ae orovyꞌa haꞌarõ-vy orogwahẽ hagwã íxupe.
47,5,8,Ore pyꞌagwapy porã oroiko-vy. Ndorokyhyjéi oromano hagwã-rehe. Ore-vy iporãve ore retekwe oroheja Nhandejáry róga pygwa ramo oroiko hagwã.
47,5,9,"Upéa-rehe orombovyꞌase eterei Nhandejáry-pe hemimbota orojapo-vy. Ore rete-py oroime reheve, oroime eꞌỹ ramo ave, íxupe mate orombovyꞌase oroiko-vy."
47,5,10,Nhande kwéry enterove gwive jajehexa uka-ma vaꞌerã Hesu Cristo-pe. Imburuvixagwasu ramo nhaĩ-ma vaꞌerã hovagwy-py. Nhande rete jaiporu aja ramo iporã paraꞌe naiporãi paraꞌe nhane rembiapo oikwaa uka vaꞌerã peteĩ teĩ-pe. Omeꞌẽ vaꞌerã nhande-vy peteĩ teĩ-pe nhane rembiapokwe repy.
47,5,11,"Hesu remimbota mante ojapose Paulo rehegwa nheꞌẽUpe vaꞌe oroikwaa-gwi, Cristo rovagwy-py nhane monhemboꞌytaha oroikwaa-gwi, orojapo japo inheꞌẽ oroiko-vy. Oromombeꞌu anhetegwa nheꞌẽ enterovéa-pe, hetave tave vaꞌe orombojerovia tee uka hagwã hese. Ore rekoha ore pyꞌa gwive oikwaapa voi Nhandejáry. Ha peẽ ave aipota peikwaa pende pyꞌa gwive ore ore rekoha porãha. Anhetegwa mate voi ore remimombeꞌu."
47,5,12,"Upéa haꞌe ramo ndahaꞌéi anhemboete-gwi rei. “Xe reko porã” ndaꞌéiry xe anhembotuvixa mbaꞌe hagwã. Aipota peikwaa xe rekoha pejoko kwaa hagwã ore-rehe onheꞌẽ rei rei vaꞌe. Haꞌe kwéry onhembotuvixase rei nipo raꞌe peẽ-my. Hekoha porã vérami ojehexa uka porãse rei peẽ-my. Nopenáiry voi nipo raꞌe opyꞌapygwa-rehe raꞌe. Ore ae anhei tee-rupi mante oroiko. Ndopo haꞌe-gwi “Itavy rei-ma Paulo” peje arã paraꞌe xe-rehe. Aipo ramo itavy vaꞌe-rami jepe xe taiko, Nhandejáry-pe katu xe amombaꞌegwasu aiko-vy. “Hiꞌarandu voi Paulo” peje arã paraꞌe xe-rehe. Aipo ramo pejerovia porãve rãve hagwã Hesu-rehe, xe ae taiko xe arandu ramo. Hesu xe rayhu eterei-gwi ndajaposéi xe ae xe remimbota. Hemimbota ae mante ajapose. Xe reteaꞌe reheve ajapose Hesu remimbota. Aikwaa-ma peteĩ vaꞌe omano vaꞌekwe enterove rekovía. Upéixa-gwi enterove opyta-ma omano vaꞌekwe-rami."
47,5,15,Hesu omano vaꞌekwe nhande-rehe ha-py. Ndahaꞌéi nhandéjehe anho rei jaiko hagwã omano vaꞌekwe. Hese mante jaiko hagwã yma omano vaꞌekwe haꞌe nhande-rehe ha-py. Omano ete rire oikove jevy vaꞌekwe hese ha-py ae ãy jaiko porã hagwã ponove jajapose vaꞌe rei jajapo.
47,5,16,Upéa-gwi koꞌánga gwive xe akã gwigwa rei nanheꞌẽ reisevéi avave-rehe. Yma vaꞌekwe xe akã-gwi rei anheꞌẽ vaꞌekwe Hesu-rehe. Ãy katu xe nanheꞌẽ reivéi-ma arã upéixa hese. Ahexa kwaa-ma hese hekoha-rehe.
47,5,17,Upéixa-gwi jajerovia-ma ramo Hesu-rehe nhane mbohekoha pyahupa-ma peteĩxa ondive gwarã voi. Nhande rekoha tujakwe jahejapa-ma. Ãy katu nhanhypyrũ-ma nhande rekoha pyahu reheve jajapo meme hagwã inheꞌẽ.
47,5,18,"  Nhande rekovía Cristo omano vaꞌekwe. Upéa-rupi Nhandejáry ombopyahu-ma vaꞌekwe nhande pyꞌa nhande-vy. Yma vaꞌekwe nanhande aꞌéi Nhandejáry-rehe. Nhande aꞌe eꞌỹha ramo jepe jareko vaꞌekwe íxupe, haꞌe ae joty nhane mboheko pyahu vaꞌekwe jaiko hagwã heꞌýi ramo jaroja hagwã íxupe nhande rekoha. Nhane rembiaporã omeꞌẽ-ma ave nhande-vy enterove-pe nhambojerovia uka hagwã hese heꞌýi kwéry ramo oiko hagwã ogwerojoja hagwã íxupe gwekoha hikwái. “Nhande rekovía Cristo omano vaꞌekwe nhande repy-vy. Omboyke voi vaꞌekwe nhandéhegwi nhane rembiapo vaikwe. Upéixa-gwi Nhandejáry naimanduꞌavéi nhane rembiapo vaikwe-rehe. Hese ojerovia vaꞌe Nhandejáry ogwereko gweꞌýi tee ramo. Oaꞌe eꞌỹha ramo rei ndogwerekovéiry.” A-rami voi ore mboꞌe uka vaꞌekwe ore remimombeꞌurã omeꞌẽ-vy ore-vy. Oipota enterove vaꞌe oikwaa upe vaꞌe."
47,5,20,"Upéixa-gwi Cristo réry-py apomoꞌarandu peẽ-my. Nhandejáry ore mbou uka vaꞌekwe peẽ-my oromombeꞌu hagwã inheꞌẽ. Cristo réry-py, hekovía, orojerure meme peẽ-my apombojerovia tee ukase Cristo-rehe. Penhemoĩ uka katu Nhandejáry-pe heꞌýi ramo pejeheko mbojoja-vy."
47,5,21,"Ojejavy eꞌỹ vaꞌe tee jepe Cristo, nhane rembiapo vaikwe omoĩmba joty vaꞌekwe hese Nhandejáry. Nhande rekovía ojuka vaꞌekwe íxupe. Upéa-rupi nhane mopotĩse Nhandejáry hekoha porã-ramima jaiko hagwã, Cristo ndive peteĩxa jaiko hagwã."
47,6,1,Ore katu Nhandejáry rembigwái ramo oroiko hembiapo orojapo-vy. Upéixa-gwi ore orojerure peẽ-my ani hagwã pende resarái Nhandejáry-gwi. Haꞌe pende rexakwaa rei arakaꞌe pende rovasa-vy. Pende rovasa rire ani pejere teĩ íxugwi. Perova tee katu pende rekoha hekoha-rupi.
47,6,2,"Nhandejáry kwatia-rehe oĩ vaꞌe nheꞌẽ kóixa heꞌi:heꞌi Nhandejáry kwatia-rehe oĩ vaꞌe. Ãy nhande rexakwaa reiha óra voi, nhane resende hagwã óra voi koꞌánga."
47,6,3,"Gweko-rehe Paulo ojehexa uka Nhandejáry rembigwaihaEnterovéa-pe orombojerovia ukase oroiko-vy Hesu-rehe. Ore reko porã meme voi ore “Paulo-rehe ha-py rei ndajeroviaséi Hesu-rehe” pono heꞌi ore-rehe. Ore ae katu ore reko jejavy eꞌỹ-rupi orojehexa ukase ore Nhandejáry rembigwái teeha. Upéa-rehe ore rereko asy ramo jepe Hesu-rehe ijaꞌeꞌỹ vaꞌe kwéry, noronheꞌẽi joty voi ore. Oroikotevẽ eterei ramo jepe, ndorojerure ruréi joty oroiko-vy. Oronhemboasy ramo jepe, norogweronheꞌẽi joty ore ore nhemboasyha orokirirĩ rei oroiko-vy."
47,6,5,"Ore nupã nupã vaꞌekwe, ore moĩ moĩ vaꞌekwe preso. Ore-rehe ipoxypa-gwi ojogweroaty aty vaꞌekwe ore-rehe. Ore kaneꞌo teĩ-ma ore rembiapo eterei-gwi. Oroke eꞌỹ reheve, ore rembiꞌu eꞌỹ reheve ave oroiko orombaꞌapo apo oroiko-vy. Upéixa jepe ore reko orokirirĩ rei joty ore orojehexa uka porã hagwã Nhandejáry rembigwái voiha ramo ore."
47,6,6,Ore reko potĩ vaꞌe voi ore. Oroikwaa porã Hesu rehegwa nheꞌẽ oromombeꞌu mbeꞌu jevy hagwã. Ore reꞌýi eꞌỹ vaꞌe-pe gwive túvy-rami orogwereko enterove vaꞌe-pe. Oroporohayhu vaꞌe voi ave ore. Upéixa ore reko porã-rehe orojehexa uka ore Nhandejáry rembigwaiha. Nheꞌẽ Marangatu tee vaꞌe ore pyꞌapyhy paite-ma. Oromombeꞌu jave Nhandejáry rehegwa nheꞌẽ Inheꞌẽ Marangatu tee vaꞌe omoꞌarandu-ma henduháry-pe.
47,6,7,Anhete voi ore nheꞌẽ. Nhandejáry remimbopuꞌaka voi ore. Heko porã tee-rupi oroiko-gwi oromokirirĩ uka ore-rehe ijaꞌeꞌỹ vaꞌe-pe. Ore reko porãrã omeꞌẽ meꞌẽ ore-vy Nhandejáry. Hembigwái voi ko ore.
47,6,8,Oĩ ore mboete ore mombaꞌegwasu vaꞌe. Oĩ ave ore mombaꞌe rei rei vaꞌe. Oĩ ore moherakwã vaise moꞌã vaꞌe. Oĩ ave ore moherakwã porã porã vaꞌe. Oĩ ave “Ijapu eterei Paulo oirũ ndive” heꞌi rei vaꞌe ave ore-rehe. Ore ae katu anhei teegwa voi ore remimombeꞌu.
47,6,9,"Ndahexa pytýiry-rami po ore. Heta-ma jepe ore kwaa porãha ore. Oromano mano hagwã-rami jepe oroĩ ramo, ãy peve joty oroiko. Ore rereko asy meme vaꞌekwe, ndore jukáiry joty."
47,6,10,"Ore mbovyꞌareꞌỹ ramo jepe, orovyꞌa meme joty oroiko-vy. Ore poriahu ete jepe, orombohekoha porã joty heta vaꞌe-pe oromoꞌarandu-vy íxupe kwéry Hesu rehegwa nheꞌẽ-py. Ore renduha kwéry oiko porã katu Hesu rehegwa nheꞌẽ rendu-vy. Mbaꞌeve ndorogwerekói ramo jepe, ore niko opambaꞌe orogwereko vaꞌe voi Nhandejáry renonde-py."
47,6,11," Xe pyꞌapy gwive anhemombeꞌu kuri peẽ-my, peẽ Corinto tetã mygwa kwéry-pe. Mbaꞌeve nanhomĩ nhomĩry pendéhegwi. Ndapeikói jepe xe reko-rami. Xe apohayhu voi joty. Peẽ ae naxe rayhúiry. Gwaꞌy kwéry-pe túvy ojerureha-rami xe ave ajerure peẽ-my xe apogwerekoha-rami xe rereko hagwã ave peẽ. Series,  Series, "
47,6,14,"Ani eremoirũ eterei teĩ ereiko-vy Hesu rerovia eꞌỹha-pe pono pene mbojeheꞌa jevy ójehe. Peteĩxa ani pembojeheꞌa teĩ pende rekoha hekoha kwéry-rehe. Mbaꞌéixa po ojopohu pohu-ta hekoha porã vaꞌe hekoha vai vaꞌeha-rupi? Pytũ hesakã vaꞌe jaikwaa voi, ndojeheꞌáiry voi ojóehe. Upéixa ave ndikatúi Hesu reroviaha omoirũ meme herovia eꞌỹha-pe. Ani eremoirũ eterei teĩ Hesu-rehe ojerovia eꞌỹ vaꞌe-pe."
47,6,15,Mbaꞌéixa po oiko porã vaꞌerã anhaygwasu Cristo ndive? Ndikatúi voi. Ndahaꞌéiry hesegwa-gwi. Upéixa ave ndikatúi Hesu reroviaha omoirũ meme herovia eꞌỹha-pe. Ani eremoirũ irũ teĩ Hesu-rehe ojerovia eꞌỹ vaꞌe-pe.
47,6,16,"Mbaꞌéixa po opyta-ta Nhandejáry róga-py tupã raꞌanga rei? Naiporã vóiry oiko upe-py. Nhande, Hesu Cristo-rehe jajerovia vaꞌe kwéry, jaiko-ma Nhandejáry róga tee ramo. Haꞌe Tupã tee. Hekove porã tee vaꞌe voi Nhandejáry. Ha opyta nhande pyꞌapy-py, nhande koty-py oiko. Haꞌe heꞌi vaꞌekwe: "
47,6,17,
47,7,1,"Upe nheꞌẽ jaikwaa-gwi xe rembihayhu kwéry, tanhanhemopotĩ kena opa ivai vaꞌe-gwi. Nhande rete-py ivai vaꞌe-gwi, nhande pyꞌapy-py ivai vaꞌe-gwi tanhanhemopotĩ katu jaiko porã hagwã Nhandejáry-pe, haꞌe heꞌi hagwã peteĩ teĩ nhande-rehe: “Onhemomarangatu xe mboete-vy. Opyꞌapy gwive onhemopotĩ xe-rehe ojerovia ete-gwi” heꞌi hagwã nhande-rehe Nhandejáry. “Xe rembiayhu vaꞌe voi peẽ” heꞌi Paulo Corinto pygwa kwéry-peHa xe ko ajerure-ta peẽ-my ore rayhu hagwã-rehe. Pende pyꞌa gwive pehendu hagwã xe nheꞌẽ. Xe pyꞌa gwive xe rembiayhu vaꞌe voi peẽ. Naxe rembiapo vaíry avave-pe xe. Oĩ onhembohekoha vai vaꞌe. Xe ae avave-pe nambohekoha vaíry. Xe ko nambotavýiry voi avave-pe."
47,7,3,"Upéixa haꞌe ramo jepe, “Pene rembiapo vai ko” ndaꞌéi joty vaꞌerã peẽ-my. Haꞌe jevy-ta joty peẽ-my “Peẽ ko xe pyꞌa gwive xe rembiayhu vaꞌe voi peẽ. Jaiko gwive onhondive nhamano peve onhondive xe pyꞌa ete gwive apohayhu. Xe reꞌýi ramigwa voi peẽ.”"
47,7,4,Ajerovia porã pende-rehe. Apomoherakwã porã opa-rupi. Xe pyꞌagwapy jevy-ma pende-rehe. Opambaꞌe ahasa asy ramo jepe pende reko arovyꞌa joty.
47,7,5,omoirũ jevy-ma Paulo-peMacedônia yvy-py orogwahẽ ramo vaꞌekwe ndikatúi oropytuꞌu porã. Ndore pyꞌagwapýi voi vaꞌekwe oropytuꞌu eꞌỹ-vy. Ore jerekwe-rupi ore mbohasa asy vaꞌekwe-gwi ore pyꞌa kyhyje vaꞌekwe voi oroiko-vy.
47,7,6,Nhandejáry ae katu ore mbopyꞌagwapy jevy-ma. Ojepyꞌapy vaꞌe-pe ombopyꞌagwapy kwaa voi Nhandejáry. Ha ore mbopyꞌagwapy-ma. ogwahẽ ore-vygwi ore mbopyꞌagwapy jevy-ma Nhandejáry. Ndahaꞌéiry igwahẽha-rehe rei ore pyꞌagwapy. Omombeꞌu kuri xe-vy pende rekoha: “Corinto pygwa kwéry nde rexa ngaꞌu voi kuri. Ojepyꞌapy nipo raꞌe nde-rehe” heꞌi pende-rehe. “Haꞌe kwéry omboasy gwembiapokwe raꞌe” heꞌi. “Nde ereipota vaꞌe ojapose voi” heꞌi xe-vy pende reko mombeꞌu-vy. Upéa ahendu ramo xe mbovyꞌa jevy-ma.
47,7,8,"Perovyꞌareꞌỹ voi raꞌe xe nheꞌẽ araha uka vaꞌekwe peẽ-my kwatia-rehe. Upéa-rehe “Maꞌerã po raꞌe araha uka íxupe kwéry upe kwatia?” ndaꞌéi ramo jepe, haimete aipo-rami haꞌe vaꞌekwe pende vyꞌareꞌỹha rerakwã rendu-vy. “Corinto pygwa ndovyꞌavéi ne rembihaikwe-rehe” omombeꞌu jevy-ma ramo xe-vy, ndahiꞌaréi upéixa peiko ramo jepe, haimete-ma anhemboasy peẽ-my ahai hagwe-rehe."
47,7,10,"Nhandejáry nhane mbovyꞌareꞌỹ uka jarova hagwã nhande rekoha nhane rembiapo vaikwe omboyke hagwã nhandéhegwi. Teko rei reko rupi oiko vaꞌe ae ndahaꞌéi upéixa. Ivyꞌareꞌỹ ramo jepe nonhemohiꞌagwĩry Nhandejáry-gwi. Onhemomombyryve ryve joty íxugwi. Pemondo porã katu pende resa pende rekokwe-rehe pene manduꞌa porã hagwã mbaꞌéixa pa Nhandejáry pende rovasa pene mbovyꞌareꞌỹ-gwi. Pene vyꞌareꞌỹha-gwi pene mboeteaꞌe nipo raꞌe pejapo hagwã hemimbota. Pene mokyreꞌỹ raꞌe pende reko porãha pehexa uka hagwã xe-vy raꞌe. Hembiapo vai vaꞌekwe-pe pereko asy nipo raꞌe. Peẽ pekyhyje nipo raꞌe. Xe rexa ngaꞌu voi nipo raꞌe. Pene rakateꞌỹ ave nipo raꞌe xe-rehe. Pyaꞌe pereko asy nipo upe mbaꞌe vai apohare-pe raꞌe. Upéixa peiko-gwi, ojekwaa pende-rehe xe nheꞌẽ pehenduha. Ndapeikói voi raꞌe upe vaꞌe reko-rupi."
47,7,12,Araha uka-ma ramo vaꞌekwe peẽ-my upe kwatia nheꞌẽ ndahaꞌéiry hembiapo vai vaꞌekwe-rehe mate ahai vaꞌekwe peẽ-my. Ndahaꞌéiry ave hese hembiapo vai vaꞌekwe-rehe ave. Pende rehegwa voi upe vaꞌe kwatia. Aipota eterei voi pene momanduꞌa xe-rehe Nhandejáry “Nhane rembihayhu voi Paulo” peje hagwã xe-rehe. Upéa-rehe voi ahai vaꞌekwe peẽ-my upéa kwatia. Upéixa ramo aikwaa-ma xe rayhu teeha voi raꞌe. Upéa-rehe xe pyꞌagwapy jevy-ma ãy arovyꞌa jevy-ma. ave xe mbovyꞌa-ma ave. Haꞌe ovyꞌa eterei-gwi xe avyꞌa ave. “Corinto pygwa xe mogwahẽ porã kuri” heꞌi pende rekoha omombeꞌu-vy xe-vy. “Omoroꞌysã jevy-ma xe pyꞌapy-py” heꞌi ave pende-rehe. Upéixa-gwi avyꞌa jevy xe ave.
47,7,14,Yma vaꞌekwe apomoherakwã porã vaꞌekwe Tito-pe. “Ne mogwahẽ porã arã Corinto pygwa kwéry” haꞌe vaꞌekwe íxupe pende-rehe. “Oromondo-gwi ohendu arã ne nheꞌẽ” haꞌe ave pende-rehe. Ha nanhemotĩry xe haꞌe hagwe-rehe. Anhetegwa meme mate haꞌe peẽ-my. Upéixa ave apomoherakwã porã ramo vaꞌekwe Tito-pe anhete tee voi upe xe nheꞌẽ.
47,7,15,Haꞌe pende rayhuve huve raꞌe imanduꞌa ramo pende-rehe. “Xe mogwahẽ porã kuri. Xe nheꞌẽ ohendu porã” heꞌi pende-rehe. Pene kyreꞌỹ nipo raꞌe hemimombeꞌu pejapo-vy. Xe remimondo vaꞌe-gwi paraꞌe penhemoĩ nipo raꞌe ipogwy-py xe mboete-vy nipo raꞌe. Upéixa arakaꞌe perohory íxupe imogwahẽ-vy.
47,7,16,Xe katu avyꞌa pende-rehe. Ajerovia pende reko-rehe xe.
47,8,1,"  Xe reꞌýi kwéry, Hesu reroviaha kwéry, amombeꞌuse peẽ-my mbaꞌéixa pa Nhandejáry oheko mboꞌe Macedônia pygwa-pe, ójehe ojerovia vaꞌe-pe. Oheko mboꞌe íxupe kwéry ohexakwaa porã rei hagwã gwapixa kwéry-pe."
47,8,2,Haꞌe kwéry ohasa asy eterei ramo jepe ovyꞌa joty. Iporiahu ramo jepe haꞌe kwéry omeꞌẽ heta voi iporiahuve vaꞌe-pe. Ndahetái jepe ogwereko nahakateꞌỹiry gwemimeꞌẽrã-rehe.
47,8,3," “Ore ave oromeꞌẽse Judéia pygwa kwéry Hesu reroviaha vaꞌe kwéry-pe. Oromeꞌẽ-ta nde-vy ore pirapire ereraha hagwã íxupe kwéry ipirapirerã” heꞌi vaꞌekwe ore-vy. Oikotevẽ jepe ohexakwaa rei joty gwapixa-pe. “Hetave tave orogweraha ukase nde-vy íxupe kwéry, iporiahu vaꞌe kwéry pegwarã” heꞌi ore-vy. “Ndahaꞌéiry eremanda-gwi ore-vy oromeꞌẽ. Ore ae voi oromeꞌẽse-gwi oromeꞌẽ” heꞌi vaꞌekwe omeꞌẽ-vy. Ore ae oroꞌe: “Iporiahu-gwi raꞌe ndahetái opirapire ogweraha uka vaꞌerã” oroꞌe rei vaꞌekwe hese kwéry. Heta voi ore-vy ogweraha uka opirapire. Onhemeꞌẽ ete ranhe raꞌe Nhandejáry-pe. Upéi ojapose eterei voi raꞌe inheꞌẽ. Xe nheꞌẽ ave ojapose voi ave raꞌe. Series, "
47,8,6,Upéixa haꞌe kwéry ojapo ramo xe manduꞌa jevy pende-rehe peẽ Corinto tetã mygwa kwéry-rehe. Upe jave anhomongeta ndive. “Ereime ramo arakaꞌe Corinto tetã-my eremombeꞌu íxupe paraꞌe pirapire omboaty hagwã iporiahu vaꞌe-pe omeꞌẽ hagwã. Upéixa-gwi iporã ereho jevy Corinto tetã-my” haꞌe kuri Tito-pe. “Ereime jave arakaꞌe onhypyrũ-ma raꞌe omboaty hagwã gwemimeꞌẽ meꞌẽrã. Aipo ramo tereho jevy teremokyreꞌỹ jevy íxupe kwéry heta heta omonoꞌõ hagwã gwemimeꞌẽrã. Upéixa ramo haꞌe kwéry ohexa uka vaꞌerã Hesu reꞌýi ojohayhuha gwembiapo porã ojapo-vy” haꞌe ave íxupe oho hagwã pende ha-py.
47,8,7,"Peẽ pende rekoha porãve rãve raꞌe ambue kwéry reko-gwi. Pejerovia teeve raꞌe Nhandejáry Hesu-rehe. Hesegwa nheꞌẽ pemombeꞌu porãve raꞌe, peikwaa porãve ave raꞌe. Ambue kwéry-gwi pene kyreꞌỹve raꞌe ambue kwéry-pe peipytygwõ-vy. Ore rayhuve ave voi raꞌe. Aipo ramo haꞌe-ta peẽ-my “Enterove vaꞌe reko pehasave-gwi tapemeꞌẽve katu pende pirapire iporiahu vaꞌe kwéry pegwarã. Oporohayhu vaꞌe rembiapo voi upe vaꞌe”."
47,8,8,Namandáiry peẽ-my pemeꞌẽ hagwã pende pirapire íxupe kwéry. Amombeꞌu ramo peẽ-my Macedônia pygwa kyreꞌỹha aipota ojekwaa ave pende-rehe pejohayhuha. Heta voi pende pirapire pemeꞌẽ ramo “Corinto pygwa ore rayhu voi raꞌe” heꞌi vaꞌerã pende-rehe.
47,8,9,Pene manduꞌa katu Nhandejáry Hesu Cristo nhande rayhuha-rehe. Yma vaꞌekwe opambaꞌe ogwereko yváy-py. Ha upéi ogwejy ou-vy ko yvy-rehe jave katu iporiahu-ma opyta-vy. Upéixa onhemboheko poriahu vaꞌekwe pende-rehe ha-py pende rovasa porã porã hagwã.
47,8,10,Amombeꞌu-tama peẽ-my pene remimeꞌẽrã-rehe. “Nhamboaty-ta iporiahu vaꞌe pegwarã” peje arakaꞌe. Ojapo-ma peteĩ roꞌy aipo peje hagwe. Yma tenonderã penhypyrũ-ma pemeꞌẽ. Pevyꞌa reheve pehayhu eterei-gwi pemeꞌẽse íxupe kwéry arakaꞌe. “Nhameꞌẽ-ta jaiporiahuvereko-gwi íxupe kwéry” peje arakaꞌe penhypyrũ-vy arakaꞌe hese kwéry. Koꞌánga katu iporã pejapopa upe pene rembiapo porã. Ani pehaꞌarõve pemeꞌẽ meꞌẽ vaꞌerã-rehe. Peteĩ teĩ pereko vaꞌe-gwi pemonoꞌõ pemeꞌẽ vaꞌerã íxupe kwéry. Pevyꞌa reheve pene kyreꞌỹ reheve pende aja-rupi pemeꞌẽ iporiahu vaꞌe kwéry-pe.
47,8,12,Anhete voi omeꞌẽse vaꞌe ogwereko háixa omeꞌẽ ramo ombovyꞌa arã Nhandejáry-pe. Ndahetái ramo jepe Nhandejáry-pe ombovyꞌa joty omeꞌẽ-vy. Haꞌe ndojeruréiry jareko eꞌỹ vaꞌe-rehe.
47,8,13," Ndaꞌéiry peẽ-my pemeꞌẽ meꞌẽ hagwã íxupe kwéry peikotevẽ jevy hagwã. Ãy heta pene mbaꞌe. Iporiahu joty haꞌe kwéry. Aipo ramo iporã pembojaꞌo imeꞌẽ-vy íxupe kwéry. Ogwahẽ ramo ndaperekoiha óra pende rexakwaa jevy vaꞌerã ave haꞌe kwéry peẽ-my. Upéixa ramo haꞌe-rami ave meme penhopytygwõ arã onhondive avave ndoikói hagwã iporiahu vaꞌe-rami. Ndoikói ave arã imbaꞌe retave vaꞌe-rami ojóhugwi. Pejogwereko rei arã peteĩxa penhopytygwõ-vy. Series, "
47,8,15,Nhandejáry nheꞌẽ kwatia-rehe oĩ vaꞌe heꞌi:heꞌi Nhandejáry kwatia nheꞌẽ peteĩxa ogwereko íxupe kwéry-gwi.
47,8,16,"Tito, oirũ kwéry ndive oho oipytygwõ hagwã Corinto tetã mygwa Hesu reroviaha kwéry-pe Ore-rami ave pene pytygwõse ave Tito. Ikyreꞌỹ xe nheꞌẽ rendu-vy oho hagwã. Pende rereko opyꞌapy-py. Nhandejáry voi omoĩ ipyꞌa-py ohose hagwã pene pytygwõ-vy. Upéa-rehe atima porã Nhandejáry-pe hese. Series, "
47,8,18,Indive oromondo ave peteĩ nhande reꞌýi vaꞌe. Opa rupigwa Hesu réry-py onhomboaty vaꞌe kwéry remimboete upe xe remimondo. Omombeꞌu porã kwaa Hesu rehegwa nheꞌẽ. Upéixa-gwi omboete íxupe henduha kwéry.
47,8,19,"Haꞌe Hesu reroviaha vaꞌe, ha Hesu reroviaha kwéry oiporavo vaꞌekwe íxupe ore irũrã ore ndive ogweraha hagwã pirapire Judéia tetã-my gwarã. Jahexakwaa rei ramo upe pygwa kwéry oikwaa arã jahayhuha íxupe kwéry. “Hesu-rehe ojerovia vaꞌe onhopytygwõ voi raꞌe okwa-vy” heꞌi arã nhande-rehe hikwái nhande rexaháry. “Nhandejáry nipo omboheko pyahu raꞌe íxupe kwéry” heꞌi ave arã omombaꞌegwasu-vy Nhandejáry-pe nhande rexaháry kwéry."
47,8,20,"Heta voi pirapire orogweraha vaꞌerã. Pono onheꞌẽ rei xe-rehe, heta oho vaꞌe ndive orogweraha vaꞌerã pirapire. Upéixa ramo “Oiporu rei nipo raꞌe ojéupe gwarã oipeꞌa” ndikatúi heꞌi vaꞌerã ore-rehe."
47,8,22,Upéixa-gwi peteĩ jevy oho-ta ndive inhirurã ave imbohapyha ramo oromondo-ta. Aheko rexa meme vaꞌekwe íxupe. Hesu reroviaha vaꞌe haꞌe. Ikyreꞌỹ voi haꞌe onhopytygwõ hagwã. Ha koꞌánga ojerovia-ma ave pende-rehe pene pytygwõse ave pemeꞌẽ porã hagwã pende pirapire iporiahu vaꞌe kwéry-pe. Upéixa-gwi oromondo-ta imbohapyha ramo pende ha-py.
47,8,23,xe irũ voi. Xe ndive ombaꞌapo vaꞌe voi pene pytygwõ-vy. Oho-ta xe rekovía. Oho ave arã gwĩ Cristo-pe omombaꞌegwasu gwasu vaꞌe. Hesu réry-py onhomboaty aty vaꞌe rembigwái ramo haꞌe kwéry hekovia oho vaꞌerã upe inhirũrã kwéry.
47,8,24,Upéixa-gwi pemogwahẽ porã katu íxupe kwéry igwahẽ ihovy-ramo. Hesu réry-py onhomboaty aty vaꞌe-kwéry opa rupigwa oikwaa hagwã pende reko porãha. “Omogwahẽ ohayhu porã reheve Hesu reroviaha vaꞌe Corinto pygwa” heꞌi vaꞌerã pende-rehe. Upéa-rupi ojekwaa porã vaꞌerã pende rekoha. “Ndahaꞌe ae reíry omoherakwã porã-ma vaꞌekwe Corinto pygwa rekoha-rehe” heꞌi vaꞌerã xe-rehe.
47,9,1,"Paulo omombeꞌu mbaꞌeixagwa omboaty gwemimeꞌẽrã Hesu reroviaha kwéry pegwarãJudéia yvy pygwa Hesu reroviaha vaꞌe kwéry iporiahu vaꞌe kwéry pegwarã-rehe natekotevẽvéi ahaive peẽ-my kwatia-rehe nhane remimeꞌẽrã-rehe. Aikwaa-ma voi xe peipytygwõse voi íxupe kwéry. “Ojapo-ma peteĩ roꞌy Grécia yvy pygwa onhypyrũ vaꞌekwe omboaty-vy gwemimeꞌẽrã. Oipytygwõ-ta nhande reꞌýi Judéia yvy pygwa kwéry-pe. Upéixa-gwi omonoꞌõ gwemimeꞌẽrã íxupe kwéry” haꞌe vaꞌekwe pende reko-rehe amombeꞌu-vy vaꞌekwe Macedônia yvy pygwa kwéry-pe. Upéa-rehe heta upe pygwa onhemokyreꞌỹ ave pejapoha-rami haꞌe kwéry ave ojapo hagwã. Series, "
47,9,3,"“Omboaty aty voi opirapire Corinto pygwa kwéry ogweraha uka hagwã ore-vy Judéia yvy pygwa kwéry pegwarã” haꞌe meme pende-rehe. Aipo ramo pemboaty eꞌỹ ramo, xe mboapu rei arã. Pono upéixa xe mboapu, amondo-tama xe renonde-rupi nhane irũ pene mongyreꞌỹharã. Xe ndive ogwahẽ ramo Macedônia pygwa pende ha-py nhatĩ vaꞌerã napemboatýi joty ramo iporiahu vaꞌe pegwarã. Apomoherakwã porã rire katu anhemotĩ arã xe. Peẽ ave penhemotĩve arã pejapo eꞌỹ vaꞌekwe-gwi orojerovia rei-gwi pende-rehe."
47,9,5,Upéixa-gwi amondo xe renonderã-rupi nhane irũ kwéry pene pytygwõ hagwã pemboaty-vy pene remimeꞌẽrã. Peje hagwe-rami pejapo hagwã amotenonde-ta íxupe agwahẽ eꞌỹ ngatu pemboaty hagwã pende pirapire iporiahu vaꞌe kwéry pegwarã. Upéixa ramo pende rexaháry “Omeꞌẽse voi raꞌe” heꞌi arã pende-rehe. “Ndahaꞌéi Paulo ojerure-gwi omeꞌẽ. Omeꞌẽse eterei-gwi omeꞌẽ raꞌe” heꞌi arã pende-rehe kwéry.
47,9,6,"Pene manduꞌa katu kokwe járy-rehe. Ojaty mixĩ vaꞌe mixĩ ave omonoꞌõ. Ojaty heta vaꞌe, heta voi ave omonoꞌõ. Upéixa ave nhane rembiapo porã."
47,9,7,"Kokwe járy-rehe pene manduꞌa jave, pemeꞌẽse ẽse vaꞌe peteĩ teĩ tapemeꞌẽ íxupe kwéry. Ani eremeꞌẽ nde pyꞌa vyꞌa eꞌỹ reheve. Neremeꞌẽséi ramo ani eremeꞌẽ. Nde pyꞌa ovyꞌa ete reheve ae eremeꞌẽ vaꞌerã eremeꞌẽse vaꞌe. Nhandejáry ohayhu voi ipyꞌa kyreꞌỹ reheve ombaꞌe meꞌẽ meꞌẽ vaꞌe-pe."
47,9,8,Haꞌe meme-ma omeꞌẽ opa iporã vaꞌe nde-vy. Ne remikotevẽ-gwi hetave tave omeꞌẽ meꞌẽ vaꞌerã nde-vy. Ne remimbota-gwi ave hetave tave omeꞌẽ meme vaꞌerã nde-vy. Ne ryvyatã eterei vaꞌeha-rami heta voi erereko vaꞌerã ne rembiapo porãrã erejapo hagwã.heꞌi Nhandejáry nheꞌẽ.
47,9,10,"Temitỹ raꞌỹi ambue mbue vaꞌe omeꞌẽ vaꞌekwe nhande-vy Nhandejáry, omohenhói hetave tave ave hagwã nhande-vy nhane remiꞌurã. Upéixa hetave tave ombaꞌe meꞌẽ meme vaꞌerã peẽ-my Nhandejáry. Upéixa ave heta pende rexakwaa reiha-rami ave, oipota peẽ pemeꞌẽve ẽve peiko-vy iporiahu vaꞌe kwéry-pe. Upéixa ave peẽ, pemeꞌẽ meꞌẽ ramo pehexakwaa rei-vy iporiahu vaꞌe kwéry-pe, hetave tave Nhandejáry omeꞌẽ vaꞌerã peẽ-my pene remimeꞌẽgwe rekovía."
47,9,11,Pende-rehe onhangareko porã voi Nhandejáry. Haꞌe pende rexakwaa rei-gwi heta voi pereko vaꞌerã pene remimeꞌẽrã jevy. “Atima porã nde-vy” heꞌi arã iporiahu vaꞌekwe pene remimeꞌẽgwe-rehe ovyꞌa-gwi. “Heta voi ore remikotevẽ repyrã ogweruruka Paulo-pe” heꞌi arã ave. “Corinto pygwa kwéry ogweruruka ore-vy” heꞌi vaꞌerã Nhandejáry-pe omboete-vy.
47,9,12," Iporiahu vaꞌe Hesu reroviaha vaꞌe-pe pemeꞌẽ ramo hemikotevẽ haꞌe kwéry otima porã vaꞌerã omboete-vy Nhandejáry-pe. Peipytygwõ jave íxupe kwéry pemboete uka ave vaꞌerã íxupe kwéry Nhandejáry. “Atima porã xe Járy” heꞌi vaꞌerã Nhandejáry-pe hikwái. “Erembopyꞌa porã nipo raꞌe Corinto pygwa kwéry-pe” heꞌi vaꞌerã. “Upéixa-gwi omeꞌẽ kuri ore-vy ore pirapirerã” heꞌi vaꞌerã pende reko porã-rehe. “Ambue kwéry-pe ave raꞌe ohexakwaa rei ave nipo raꞌe Hesu-rehe ojerovia-gwi raꞌe. Erembopyꞌa porã íxupe kwéry nipo raꞌe” heꞌi vaꞌerã Nhandejáry-pe omboete-vy. Series, "
47,9,14,Upéa-rehe ombojeupi meme ave arã onheꞌẽ Nhandejáry-pe hikwái. Pende rayhu-gwi ojerure rure arã íxupe pende rovasa hagwã. “Ehovasa katu íxupe kwéry ne rembihayhu ave” heꞌi vaꞌerã pende-rehe. “Erehexakwaa rei arakaꞌe íxupe kwéry. Upéa-rehe raꞌe haꞌe kwéry ave ore rexakwaa rei ave” omombeꞌu vaꞌerã gwexakwaa hagwe Nhandejáry nhande rayhuha-pe.
47,9,15,Nhamboete tee anhetegwa-rupi voi Nhandejáry. Nhatima porã voi íxupe. Avave ohayhu eꞌỹha-rami nhande rayhu eterei Nhandejáry. Nhande rayhu tee-gwi nhande rexakwaa rei vaꞌekwe omeꞌẽ-vy vaꞌekwe gwaꞌýry nhane resendeharã.
47,10,1,"“Xe katu Nhandejáry remimondo vaꞌe voi” heꞌi PauloHa xe katu, xe Paulo Hesu remimondo vaꞌe xe. Cristo nhande rayhu-gwi nhande ru-rami nhande rereko opyꞌa porã reheve. Xe ave, Cristo-rami ave apogwerekose xe raꞌy-rami, xe rajy-rami ave. Aime ramo vaꞌekwe pene ndive apogwereko kirirĩ meme. Mombyry aime ramo, upéixa joty apogwerekose moꞌã. Xe pyꞌagwasu reheve ae aiporu ko kwatia nheꞌẽ ipohýi vaꞌe peẽ-my gwarã. Nanhemonheꞌẽséi jepe peẽ-my, tekotevẽ ramo ae anhembopyꞌagwasu tee vaꞌerã anhemonheꞌẽ pohýi hagwã ahovaitĩ-vy xe-rehe onheꞌẽ rei rei vaꞌe kwéry-pe. “Teko rei-rupi oiko vaꞌe-rami Paulo kwéry. Oakã-gwi rei ojapo vaꞌe Paulo” heꞌi rei rei raꞌe ore-rehe ore moherakwã vai rei-vy peẽ-my."
47,10,3," Ko yvy-rupi oroiko jepe, ndoroikóiry voi yvy rupigwa reko-rupi. Mbaꞌe vai-gwi orojejoko hagwã teko rei rembiporu ndoroiporúiry. Soldado kwéry rembiporu ave ndoroiporúiry. Nhandejáry puꞌakaha reheve ae ore oroiko. Haꞌe omeꞌẽ ore-vy ore arandurã opuꞌakaha ave orojejoko joko kwaa hagwã, orejéhegwi opa ivai vai vaꞌe-gwi orojejoko hagwã. Gwĩ Nhandejáry-rehe ijapu vaꞌe-pe gwive, gwĩ onhembotuvixaseve vaꞌe-pe, gwĩ Nhandejáry nheꞌẽ nohenduséi vaꞌe-pe gwive oromokirirĩ katu íxupe inheꞌẽ mbojevy-vy Nhandejáry-pe oroikwaa-gwi. Opa ore pyꞌa ndive oronhemongeta vaꞌe oromoĩ ave Cristo pogwy-py. Ipogwy-py opyta ramo, iporãmba vaꞌerã voi. Series,  Series, "
47,10,6,"Upéixa oroiko-gwi oroiporu Nhandejáry puꞌaka apombohekoha porã hagwã penhemoĩ tee hagwã Hesu Cristo pogwy-py. Ipogwy-py penhemoĩ tee rire, inheꞌẽ napehenduséi ramo vyteri, apogwereko asy joty arã."
47,10,7,"Hova pygwa rei jahexa ipyꞌapygwa jaikwaa eꞌỹ reheve. Ani pejerovia tee teĩ ojehexa vaꞌe anho-rehe. Ndajaikwaái voi ojopyꞌapóry. Oĩ ae raꞌe pene paꞌũ-my: “Cristo réry-py ae xe aikove Paulo-gwi” heꞌi moꞌã vaꞌe ójehe. “Paulo kwéry-gwi amombeꞌu porãve Hesu nheꞌẽ-py” heꞌi moꞌã vaꞌe ójehe peẽ-my. Xe katu, xe Paulo, haꞌe-ta upe vaꞌe-pe: Terejepyꞌamongeta jevy katu. Nde-rami ore ave oroiko Cristo réry-py, haꞌe-ta íxupe."
47,10,8,"Ojehexa vaꞌe peikwaase raꞌe. Aipo ramo nanhembotuvixaséi jepe xejehegwa amombeꞌuve-ta joty peẽ-my. Haꞌe vaꞌekwe peẽ-my: “Nhandejáry ore poravo vaꞌekwe oromombeꞌu hagwã peẽ-my Hesu Cristo rehegwa nheꞌẽ”. Ãy katu aipo haꞌe jevy-ta peẽ-my xe reko amombeꞌu-vy. Xe katu Nhandejáry remimondo vaꞌe voi. Héry-py aiko peẽ-my inheꞌẽ mombeꞌu-vy. Ndahaꞌéi pende reity uka rei hagwã xe poravo vaꞌekwe. Pene pytygwõ hagwã peikwaa porãve hagwã inheꞌẽ xe poravo vaꞌekwe xe mondo-vy. Ndaipotái peje xe-rehe, “Paulo ombou nhande-vy kwatia nheꞌẽ nhane mongyhyje hagwã”. Niporãi upéixa peje xe-rehe."
47,10,10,Xe-rehe ijaꞌeꞌỹ vaꞌe heꞌi rei arakaꞌe xe rekoha-rehe. “Ani pepena Paulo nheꞌẽ-rehe” heꞌi rei arakaꞌe. “Onhemonheꞌẽ hatã hatã nhande-vy okwatia ohai-vy. Nhane ndive oime ramo ae ipyꞌamirĩ vaꞌerã. Nonheꞌẽ kwaái arã” heꞌi rei xe rekoha oikwaa eꞌỹ vaꞌe. Upe heꞌi vaꞌekwe toikwaa katu: Mombyry aime ramo pendéhegwi araha uka arã xe kwatia nheꞌẽ. Upe xe kwatia nheꞌẽ-rami joty agwahẽ ramo pende ha-py apogwereko arã.
47,10,12,Gwekoha porã ete moꞌã-rehe onhembotuvixa uka rei vaꞌe kwéry ojéhegwi rei onhemombeꞌu porãse moꞌã vaꞌe. Ndaxe pyꞌagwasu moꞌãiry ijyke-rehe anhemoĩ hagwã anhemboete-vy. Haꞌe kwéry onhembotavy voi. Onhemboheko porã raꞌanga anga rei okwa-vy. Gwapixa reko-rupi rei oiko “Heko-rami ave xe reko porã” heꞌi moꞌã. Hekoha porã tee vaꞌe reko-rehe haꞌe kwéry nopenáiry hikwái. Haꞌe kwéry ae hoꞌarandu-rupi hikwái. Nhandejáry rekoha-rupi eꞌỹ okwa hikwái. Onhembotavy rei okwa-vy.
47,10,13,Hesu rehegwa nheꞌẽ nohendúiry vyteri vaꞌe-pe oho-ta omombeꞌu Paulo“Nhandejáry ore mbou oromombeꞌu hagwã inheꞌẽ” oroꞌe ramo ndahaꞌéi oronhembotuvixase rei-vy. Anhetegwa voi ore nheꞌẽ. Haꞌe ore mondo eꞌỹ ha-py ndorohói ave. Nhandejáry réry-py voi orogwahẽ vaꞌekwe pende ha-py. Héry-py voi oromombeꞌu mbeꞌu vaꞌekwe peẽ-my inheꞌẽ.
47,10,14,Ore mondo eꞌỹ ha-py ndorohói voi ore. Haꞌe ore mondo vaꞌekwe peiko ha-py. Upéixa-gwi hemimbota-rupi Hesu Cristo rehegwa nheꞌẽ mombeꞌu-vy orogwahẽ vaꞌekwe upe-py. Ore ranhe voi vaꞌekwe oromombeꞌu hesegwa peẽ-my. Oĩ ave ambue kwéry hesegwa nheꞌẽ omombeꞌu mbeꞌu vaꞌe. Hembiapokwe-rehe ore noronhembotuvixa moꞌãi. “Xe remimombeꞌukwe ohendu-gwi ojerovia-ma Hesu-rehe” ndoroꞌe moꞌãi hemiendukwe kwéry-rehe. Ore ae Hesu rehegwa nheꞌẽ neꞌírã vyteri ohendu vaꞌe ha-py meme oroho. Upéa orojapo-gwi peẽ ave pehendu oréhegwi hesegwa nheꞌẽ. Ha upéa-rehe orohaꞌarõ pejerovia porãve rãve hagwã-rehe. Upéa-rehe oroho jevy vaꞌerã pende ha-py hetave tave hagwã Nhandejáry nheꞌẽ oromombeꞌu hagwã peẽ-my. Nhandejáry ore mondo ha-py ae mate ore oroho vaꞌerã.
47,10,16,Peẽ-my oromombeꞌu heta rire oroho jevy-ta mombyryve. Mombyryve ryve tetã ambue mbue-py ore orohose jevy. Hesu rehegwa nheꞌẽ porã nohendúi vyteri vaꞌe ha-py oroho jevy-ta oromombeꞌu hagwã hesegwa nheꞌẽ. Upéixa ramo ndikatúi avave heꞌi ore-rehe “Hesu rehegwa nheꞌẽ oikwaa vaꞌe-pe omombeꞌu jevy Paulo heta gwenduhare-rehe rei onhemombaꞌegwasu hagwã” ndikatúi heꞌi ore-rehe hikwái.
47,10,17,Nhandejáry nheꞌẽ kwatia-rehe oĩ vaꞌe heꞌi:heꞌi Nhandejáry nheꞌẽ kwatia-rehe oĩ vaꞌe.
47,10,18,"Nhanhemboete ramo, nhane rembiapo-rehe nhanhemombaꞌegwasu ramo, nhane akã-gwi rei ae nhanhemboete rei jaiko-vy. Ha “Hekoha porã-ma voi” heꞌi ramo katu nhande-rehe Nhandejáry, nhande rekoha porã-ma voi."
47,11,1,Paulo ndahaꞌéi gwĩ Nhandejáry nheꞌẽ omombeꞌu raꞌanga vaꞌe kwéry-ramiItavy vaꞌe-rami voi paraꞌe aiko peẽ-my anhemonheꞌẽ eterei-gwi. Ndapotoryvaséi jepe aipota peikwaa porãve xe reko-rehe.
47,11,2,"Ajepyꞌapy voi pende-rehe kwéry. Nhandejáry hakateꞌỹ nhande-rehe ha-rami ave xe rakateꞌỹ voi pende-rehe kwéry. Pende ru-rami ave ajepyꞌapy pende-rehe. Túvy gwajýry kunhataĩ ime eꞌỹ vaꞌe-rehe hakateꞌỹ-vy, oipeꞌa íxupe gwarã imerã. Upéixa ramo haꞌe ae omerã gwembiahyhu-pe anho ohayhu hagwã. Upéixa ave xe apogwereko xe rajy-rami. Pene rembiayhurã aipeꞌa-ma peẽ-my héry vaꞌe Cristo. Aipota eterei pehaꞌarõ íxupe pende kyꞌa eꞌỹ reheve. Upéa-gwi xe rakateꞌỹ pende-rehe."
47,11,3,"Pejerovia porã vaꞌekwe Cristo-rehe. Pende pyꞌapyhy-ma Cristo. Pende pyꞌapy gwive pegwata-ma vaꞌekwe indive. Ãy ae ajepyꞌapy pende-rehe Cristo-gwi pene mbojere jevyse vaꞌe-rehe. Oĩ-ma pene mbotavyse vaꞌe, pene monhomongeta rei vaꞌe pende pyꞌapy-py ogwerova uka-vy pende resa Nhandejáry-gwi. Upéixa-gwi ajepyꞌapy-ma pende-rehe. Ouse vaꞌerã pende resa rerova ukase jevy vaꞌe pene mbotavyse vaꞌerã. Ani penhembotavy uka íxupe. Ani Eva amyrĩ-rami penhembotavy uka teĩ íxupe. Eva oikwaa teĩ jepe vaꞌekwe. Onhembotavy uka joty vaꞌekwe onhemombói ou-vy vaꞌe-pe. Gweko-rupima oity vaꞌekwe Eva-pe anhaygwasu. Ani penhembotavy uka avave-pe. Ani pejehesa rerova Hesu-gwi hese."
47,11,4,"Amombeꞌu porã-ma vaꞌekwe peẽ-my Hesu rehegwa nheꞌẽ tee. Haꞌe anho voi nhane resende teeharã. Nheꞌẽ Marangatu tee vaꞌe-rehe amombeꞌu porã-ma ave vaꞌekwe peẽ-my. Upe anhete nheꞌẽ pehendu vaꞌekwe jepe, perohory joty gwĩ arandu rehegwa nheꞌẽ raꞌanga omombeꞌu vaꞌe kwéry-pe. Ogwahẽ ramo pende ha-py, pehenduse voi hemimombeꞌu. Haꞌe kwéry katu pene mbotavy jevy vaꞌerã voi. Hesu aikwaa eꞌỹ vaꞌe rehegwa nheꞌẽ omombeꞌu ramo peẽ-my pejeapysaka teese voi hese. Nheꞌẽ Marangatu tee eꞌỹ vaꞌe aikwaa eꞌỹ vaꞌe rehegwa nheꞌẽ omombeꞌu ramo peẽ-my pejeapysaka teese ave hese. Pende rerovase jevy Cristo tee-gwi. Ha peẽ katu pembovyꞌase íxupe kwéry. Niporãi voi upe pende rekoha.     "
47,11,5,“Ore katu Hesu remimboꞌe hemimondo tee vaꞌe” heꞌi moꞌã ójehe peẽ-my. “Ore ramigwa ndaipóri oikwaa vaꞌe” heꞌi moꞌã ave peẽ-my onhembotuvixase-vy. Xe ae katu ndaꞌéiry upeixagwa. Nanhembotuvixaséi ramo jepe ndahaꞌéi hekoha porãve vaꞌe xéhegwi haꞌe kwéry. Ha peẽ katu Hesu rembigwái eꞌỹ-rehe pejeroviaseve.
47,11,6,“Inheꞌẽ ngatu porãve vaꞌe-rami nomombeꞌúi nhande-vy Paulo” peje paraꞌe xe-rehe. Naxe nheꞌẽ ngatu kwaái ramo jepe ndaijapýi voi xe remimombeꞌurã. Aikwaa porãve rãve xe nheꞌẽrã. Anhetegwa mate voi xe remimombeꞌu. Hesu Cristo rehegwa aikwaa porã tee voi xe. Upéa ahexa uka meme vaꞌekwe peẽ-my. Hesu rehegwa nheꞌẽ amosarambi vaꞌekwe amombeꞌu-vy peẽ-my.
47,11,7,Ndaxe reko johu porãi voi nipo arakaꞌe. Hepy eꞌỹ reheve voi amombeꞌu vaꞌekwe peẽ-my Nhandejáry nheꞌẽ. “Hembigwaa tee ramo raꞌe hepy-rehe mante raꞌe oporomoꞌarandu arã raꞌe” peje rei nipo raꞌe xe-rehe ndaxe reko johu porãi-vy. Apohexakwaa rei-gwi ae aiko vaꞌekwe pene paꞌũ-rupi amombeꞌu mbeꞌu peẽ-my Hesu Cristo rehegwa nheꞌẽ. Upéa-rehe anhemomirĩve vaꞌekwe peẽ-my pejeroviave hagwã Hesu Cristo-rehe peiko porã hagwã indive. Upe xe rembiapo porãkwe-rehe “Hembiapo vai” peje rei joty xe-rehe raꞌe. Ndapejohu porãiry nipo raꞌe xe reko.
47,11,8,"Amombeꞌu jave vaꞌekwe peẽ-my Hesu rehegwa nheꞌẽ, tetã ambue-gwi Hesu reroviaha ombou vaꞌekwe xe-vy xe mbaꞌe repyrã. Mombyry jepe aiko ramo íxugwi kwéry íxupe ambaꞌapo vaꞌe-rami xe rereko haꞌe kwéry. Upéixa oroiko vaꞌekwe pehendu porã hagwã Hesu rehegwa nheꞌẽ. Pene paꞌũ-rupi aime ramo vaꞌekwe xe mbaꞌe repyrã ndarekói jepe pendéhegwigwa-rehe ndajeruréi joty vaꞌekwe peẽ-my. Upéixa aikotevẽ jepe aĩ-vy vaꞌekwe jave ou-ma Macedônia yvy-gwi Hesu reroviaha vaꞌekwe. Omeꞌẽmba xe-vy xe remikotevẽ repyrã. Peẽ-my ndajeruréiry voi vaꞌekwe xe remikotevẽ. Mbaꞌeve-rehe voi katu ndajerure moꞌãi ave peẽ-my pono peẽ-my ipohýi xe remikotevẽ repyrã-rehe."
47,11,10,Acaia yvy jerekwe-rupi aiko ramo hepyrã ndaꞌéiry joty aiko-vy Hesu rehegwa nheꞌẽ mombeꞌu-vy. Anhete voi upe xe nheꞌẽ. Hesu-rehe ajerovia-gwi naxe nheꞌẽ apúi vaꞌe voi xe.
47,11,11,“Maꞌerã-gwi gwemimombeꞌu repyrã-rehe noporandúiry” peje arakaꞌe peporandu-vy arakaꞌe xe-rehe. “Nanhande rayhúi-gwi paraꞌe nopenái nhande-rehe oporandu hagwã nhande-vy opirapirerã-rehe” peje nipo arakaꞌe xe-rehe. Maꞌerã-gwi upéixa peje arakaꞌe xe-rehe? Xe katu apohayhu voi. Tupã Nhandejáry oikwaa voi xe apohayhuha.
47,11,12,Oĩ gwĩ “Paulo reko-rami ave xe reko porã” heꞌi raꞌanga rei vaꞌe ójehe. Xe katu hepyrã eꞌỹ-rehe amombeꞌu Hesu rehegwa nheꞌẽ. Haꞌe kwéry ae katu hepyrã-rehe mante omombeꞌu raꞌanga anga rei oiko-vy. Upéixa-gwi “Paulo reko-rami ave xe reko” heꞌi moꞌã ójehe. Haꞌe gwekoha ombojojase moꞌã oiko-vy xe rekoha-rehe ha xe katu xe remimombeꞌukwe repy-rehe ndajeruréi peẽ-my.
47,11,13,Nhandejáry remimondo tee-rami ojehexa ukase moꞌã hikwái. Onhemboheko porã raꞌanga moꞌã oiko-vy. “Cristo réry-py oromombeꞌu inheꞌẽ” heꞌi rei rei ójehe ijapu-vy. Oporombotavy vaꞌe voi haꞌe kwéry oiko-vy.
47,11,14,Upéixa voi anhaygwasu Satanás ave oiko. Oporoheko aꞌã kwaa ou-vy. Nhandejáry rembigwái yváy pygwa tee ramo moꞌã ojehexa uka ou-vy. Onhembohesakã aꞌã anhaygwasu. “Nhandejáry rembigwái tee voi nipo xe moꞌarandu raꞌe” nhane mboꞌe ukase voi ójehe.
47,11,15,Haꞌe-rami ave inharandu-rupi oiko vaꞌe oporoheko aꞌã kwaa voi. Heko porã vaꞌe-rami ojehexa uka nhande-vy. Nhane mbotavyse-gwi omombeꞌu raꞌanga anga rei Nhandejáry nheꞌẽ nhande-vy. Opa-ma ramo ko yvy hembiapo apokwe-rehe ombohasa asy vaꞌerã íxupe kwéry Nhandejáry.
47,11,16,"Xe Paulo haꞌe jevy-ta peẽ-my. Ani xe rereko teĩ itavy rei vaꞌe-rami. Oĩ ramo jepe “Itavy rei ko Paulo” heꞌi vaꞌe xe-rehe, tojeapysaka katu xe nheꞌẽ-rehe. Gwĩ Nhandejáry nheꞌẽ omombeꞌu raꞌanga vaꞌe kwéry onhembotuvixa hagwe-rami, xe ave anhembotuvixa-ta peẽ-my. Itavy vaꞌe-rami jevy anhemombeꞌu-ta peẽ-my."
47,11,17,Nhandejáry ndeꞌíry jepe xe-vy aipo haꞌe hagwã peẽ-my anhemombeꞌu-ta itavy vaꞌe-rami. Upéixa anhemombeꞌu jepe xe reko porã-rehe mate joty aikwaa uka vaꞌerã kuri peẽ-my.
47,11,18,Oĩ heta vaꞌe ojéhegwi rei onhembotuvixa ukase peẽ-my. Xe ave anhemboetese vaꞌe-rami aiko-ta kuri ave peẽ-my.
47,11,19,“Nhane arandu porã raꞌe” peje rei pendéjehe. Pene arandu porã ramo maꞌerã po pemogwahẽ porã upe oakã-gwi rei inharandu vaꞌe pene mbotavyha kwéry?
47,11,20,"Pende-rehe omanda rei vaꞌe-rehe pejerovia tee raꞌe. Gwembigwái ramo pende rereko rei ramo jepe pemboete joty raꞌe íxupe. Pene rembiporu oipeꞌa rei pendéhegwi ramo jepe, pene mboporiahu ramo jepe pemboete joty raꞌe íxupe. Pene mbotavy ramo jepe, pene momirĩ ramo jepe onhembotuvixa ete-vy peẽ-my, pende rova pete ramo jepe pemboete joty raꞌe íxupe. “Xe arandu voi” peje rei joty pendéjehe."
47,11,21,"“Ndaipyꞌagwasúi Paulo” peje raꞌe xe-rehe. Peje porã voi. Néi. Ndaxe pyꞌagwasúi apogwereko asy hagwã. Gwĩ onhembotuvixa rei vaꞌe ipyꞌagwasu heꞌi hagwã “Kóxa aiko-gwi xe reko porã”. Upe vaꞌe reko porã-gwi xe ae xe reko porãve katu. Xe ave, xe Paulo, itavy vaꞌe reko vérami aiporu-ta peẽ-my. Anhembopyꞌagwasu xe reko porãha amombeꞌu hagwã peẽ-my."
47,11,22,"“Xe rugwy reꞌýi voi hebreu kwéry. Hebreu tee vaꞌe voi ko xe” heꞌi ójehe upe Hesu remimondo raꞌanga vaꞌe kwéry pene mboaꞌeꞌỹ uka hagwã rei xe-rehe. Xe katu hebreu tee ave xe. “Myamyrĩ Israel remiarirõ Nhandejáry rembiporavokwe voi ko xe” upéixa ave haꞌe kwéry heꞌi ave ójehe. Upéixa ave xe. “Abraão amyrĩ xe ramoigwasu tee voi” heꞌi ave ójehe onhemombaꞌegwasu rei-vy. Xe ave, xe ramoigwasu tee Abraão amyrĩ ave xe."
47,11,23,“Ore Hesu rembigwái” heꞌi onhemombeꞌu moꞌã penhemboaꞌeꞌỹ uka hagwã xe-rehe. Xe hembigwái porãve voi íxugwi kwéry. Ambaꞌapo porãve íxugwi kwéry xe. Itavy vaꞌe vérami tanhemombeꞌu jevy peẽ-my xejehegwigwa. Hesu-rehe ijaꞌeꞌỹ vaꞌe ogwereko asy meme Hesu nheꞌẽ mombeꞌuhaty kwéry-pe. Upéixa-gwi xe-vy ave xe rereko asy. Xe rereko asyve syve upe pene mboꞌe aꞌã aꞌã rei vaꞌe kwéry-gwi. Xe moĩ moĩ vaꞌekwe preso. Hetave xe moĩ preso íxugwi kwéry. Ha hetave vaꞌekwe xe nupã ave. Xe nupã nupã meme voi vaꞌekwe. Haimete mete xe juka ave vaꞌekwe. Ahasa asyve voi íxugwi kwéry.
47,11,24,"Hesu rehegwa nheꞌẽ amombeꞌu mbeꞌu-gwi vaꞌekwe xe nupã uka vakapi ojepogwã vaꞌekwe-py. Cinco vése xe nupã uka upéixa judeu kwéry mburuvixa vaꞌe. Xe nupã jave, xe nupã jevy jevy. Trinta e nove vése peve xe nupã jevy jevy voi vaꞌekwe."
47,11,25,Mbohapykwe jevy xe nupã vaꞌekwe yvyra-py Roma yvy pygwa kwéry. Oĩ ave ojogweroaty voi vaꞌekwe xe-rehe xe api api-vy ita-py. Mbohapykwe onheapymĩ pymĩ vaꞌekwe xe ryru kanoagwasu ygwasu mbyte-rupi ahasa moꞌã ramo. Ygwasu mbyte-py rei ajepyhy rei vaꞌekwe aĩ-vy. Xe ryru kanoagwasu hoꞌypy-ma ramo ygwasu mbyte-py rei apyta vaꞌekwe aĩ-vy. Peteĩ áry pyhare peve aĩ vaꞌekwe upe-py amano hagwã moꞌã. 
47,11,26,"Hesu rehegwa nheꞌẽ amombeꞌu hagwã agwata puku puku meme voi aiko-vy. Upéixa-gwi heta-ma xe jukaharãgwe-gwi aha jepe jepe aiko-vy. Ysyry-rupi agwata jave haimete xe juka vaꞌekwe. Mondaha oiko vaꞌe haimete ave xe juka vaꞌekwe. Xe raꞌarõ porã vaꞌekwe xe reꞌýi kwéry judeu kwéry xe juka hagwã moꞌã. Judeu kwéry eꞌỹ vaꞌe gwive xe jukase moꞌã. Tetã-rupi agwata ramo, tekwaty eꞌỹ-rupi ahasa ramo, yugwarusu rovái-rehe ahasa ramo heta jevy ahasa asy haimete amano hagwã moꞌã. Hesu rerovia raꞌangaha xe rereko asy meme. Ãy peve xe rereko asy. Hesu rehegwa nheꞌẽ amombeꞌu-gwi xe rereko asy meme joty voi. "
47,11,27,Tetã tetã-rupi amombeꞌu hagwã Hesu rehegwa nheꞌẽ aha meme. Aha jave ambaꞌapo aha-vy. Xe rembiapo eterei-gwi xe mokaneꞌõ neꞌõ. Heta ndakéiry. Heta ave xe vareꞌa vaꞌekwe aha-vy. Xe yꞌuhéi jepe vaꞌekwe aha joty. Akaru eꞌỹ eꞌỹ reheve aha ave vaꞌekwe. Peteĩmi ao reheve aha vaꞌekwe.
47,11,28,"Hesu reroviaha kwéry opa rupigwa-rehe ajepyꞌapy aiko-vy vaꞌekwe, ãy peve. “Oiko porã paraꞌe tapa ndoiko porãi Hesu ndive” haꞌe voi aiko-vy."
47,11,29,"Oĩ ramo oiko porã hagwã-rehe ikangy vaꞌe ijyke-rehe aĩse aipytygwõ hagwã íxupe. Oĩ ramo íxupe oity ramo gweko-rupi hekoha vai vaꞌe, avyꞌareꞌỹ-ma voi hese ajepyꞌapy-vy."
47,11,30,"Nanhembotuvixaséi teĩ jepe, tekotevẽ ramo, anhembotuvixa vaꞌerã peẽ-my. Xe mbaraete tee eꞌỹ rehegwa mate ae tanhemombeꞌu peẽ-my anhembotuvixa-vy. Ndaxe apúi peẽ-my. Nhandejáry Hesu Cristo Ru, upe onhemboete opa eꞌỹ reheve vaꞌe, oikwaa nda xe apúi vaꞌe voi ko xe."
47,11,32,
47,12,1,"Nhandejáry ojehexa uka vaꞌekwe Paulo-pe ikéry-py eꞌỹ vaꞌekweNaiporãi nhanhembotuvixase rei ramo jepe, tanhemombeꞌu xe reko porã-rehe peẽ-my. Jahexa eꞌỹ vaꞌe xe kéry-py eꞌỹ ahexa vaꞌekwe. Upéa-rehe amombeꞌu-ta peẽ-my. Xe-vy voi vaꞌekwe ojehexa uka porã Nhandejáry ohendu uka porã ave xe-vy onheꞌẽ vaꞌekwe. Upe xe voi aikwaa vaꞌe-rehe amombeꞌu-ta peẽ-my peikwaa porãve hagwã peẽ."
47,12,2,Yma vaꞌekwe Cristo-rehe ajerovia rire xe reko nandi jepe Nhandejáry xe rerojeupi rei xe reraha-vy gwenda-py. Yváy mbohapyha peve gwenda iporã ete vaꞌe-py xe renogwahẽ vaꞌekwe xe reraha-vy. Ojapo-ma quatorze roꞌy xe reraha hagwe. Ndaikwaái xe rete reheve paraꞌe xe rete eꞌỹ reheve paraꞌe xe reraha-ma vaꞌekwe oha-py. Nhandejáry ae katu oikwaa. Aikwaa joty xe reraha hagwe. Xe rerojeupi vaꞌekwe xe reraha-vy. Xe reko nandi reheve tapa xe rete eꞌỹ reheve ndaikwaa porãi. Nhandejáry ae oikwaa.
47,12,5,Upe xe reko iporã eterei hagwe-rehe anhemombaꞌegwasuse ramo raꞌe iporã arã raꞌe. Xe reko porã-rehe ajehexa ukase porã ramo raꞌe anhemombaꞌegwasu vaꞌerã raꞌe peẽ-my. Xéjehe katu nanhemombaꞌegwasuséiry. Xe mbaraete eꞌỹ rehegwa nheꞌẽ mante aikwaa uka vaꞌerã peẽ-my.
47,12,6,"“Cristo reko-rupi aiko porã” haꞌe ramo raꞌe hupigwa-rupi voi amombeꞌu arã raꞌe jepe xéjehe, naxe arandu porãi arã raꞌe joty upéixa anhemombaꞌegwasu ramo raꞌe. Iporãve namombeꞌúiry peẽ-my. Xe reko peikwaa-ma voi. Xe remimombeꞌu peikwaa-ma ave. Koꞌánga xe rereko porãve hagwã ndajekwaa ukaséi peẽ-my. Iporãve akirirĩ tee aiko-vy."
47,12,7,"“Iporã eterei vaꞌe avave ndohexái vaꞌe xe ae ahexa-ma” niporãi amombeꞌu anhemombaꞌegwasu-vy. Upéa-gwi Nhandejáry omoĩ vaꞌekwe xe-rehe ju ramigwa xe mbohasa asy hagwã. Nhande rete kutu kutuha vérami, anhaygwasu rembigwái ramigwa Nhandejáry ombou xe-vy. Pono anhemombaꞌegwasu upéa omoĩ xe-rehe."
47,12,8,“Ko xe mbohasa asyha eipeꞌa emboyke xéhegwi” haꞌe vaꞌekwe Nhandejáry-pe ajerure-vy. Mbohapy jevy ajerure vaꞌekwe oipeꞌapa hagwã moꞌã xéhegwi.
47,12,9,"Ha ndoipeꞌa moꞌãi voi vaꞌekwe xéhegwi. “Oroporiahuvereko reko-ta, oromombaraete meme vaꞌerã ereikotevẽ jave” heꞌi vaꞌekwe xe-vy. “Naimbaraetéi vaꞌe-pe amombaraete porã tee joty” heꞌi vaꞌekwe xe-vy. Xe mombaraete hagwã heꞌi ramo xe-vy xe mbovyꞌa. Ãy peve naxe mbaraetéi ramo jave avyꞌa. Aipota Cristo puꞌaka ojehexa uka xe-rehe xe mombaraete jevy hagwã."
47,12,10,"Naxe mbaraetéi ramo jepe avyꞌa joty aiko-vy. Xe-rehe ijaꞌeꞌỹ vaꞌe onheꞌẽ rei rei ramo jepe xe-rehe, aikotevẽ eterei ramo jepe, Hesu-rehe ojerovia eꞌỹ vaꞌe xe rereko asy ramo jepe, Cristo rape-rupi aiko-gwi anhemboasy ramo jepe, avyꞌa joty aiko xe. Naxe mbaraetéi jave Nhandejáry ae xe mombaraete jevy."
47,12,11,"Corinto tetã mygwa Hesu-rehe ojerovia vaꞌe-rehe Paulo ojepyꞌapyItavy vaꞌe vérami voi anhemombaꞌegwasu kuri ahai-vy. Pende-rehe ha-py voi itavy vaꞌe vérami anheꞌẽ porã porã xéjehe. Peẽ napepenáiry xe-rehe. Nhandejáry remimondo aꞌã aꞌã-rehe mate pepena peiko-vy. Mbavaꞌe-py tipo haꞌe kwéry hembiapo porãve xéhegwi? Mbaꞌeve-py. Xe xe rembiapo porãve meme íxugwi kwéry. Xe reko mirĩ jave jepe, xe xe rekoha porã teeve íxugwi kwéry."
47,12,12,Aime jave vaꞌekwe pene paꞌũ-my ohexa uka peẽ-my opuꞌaka teeha Nhandejáry. Hemimboꞌe hemimondo tee aiko-gwi amombeꞌu jave vaꞌekwe inheꞌẽ haꞌe ojehexa uka vaꞌekwe hexapyrã-rupi peẽ-my. Gwembiapo porã ojapo Nhandejáry. Nhane rembiexa eꞌỹ vaꞌe ojapo meme ave hesegwa nheꞌẽ amombeꞌu jave vaꞌekwe peẽ-my. Xe hemimbou tee ajekwaa meme-ma vaꞌekwe pene paꞌũ-my.
47,12,13,"Tetã tetã-rupi Hesu réry-py onhomboaty aty vaꞌe-pe areko vaꞌekwe-rami apogwereko ave vaꞌekwe. Peteĩ mbaꞌemi mate ndajapói ndapogwerekói peteĩxa tetã ambue pygwa ndive. Upe pygwa kwéry omeꞌẽ meme vaꞌekwe xe-vy ãy peve xe remikotevẽ. Ha peẽ katu mbaꞌeve napemeꞌẽiry xe-vy. Ndajeruréi vaꞌekwe peẽ-my xe remikotevẽ-rehe. Upéa-rehe “Hembiapo vai nhande-vy Paulo” peje rei nipo raꞌe xe-rehe. Aipo ramo ajerure kuri peẽ-my xe poriahuvereko rei hagwã. Peẽ-my pende rereko asy vaꞌe-rami apogwereko-ma ramo raꞌe, xe poriahuvereko rei vaꞌe-rami joty taxe moingo mani, haꞌe-ta peẽ-my."
47,12,14,"Mokõi jevy aha vaꞌekwe pende ha-py apopohu-vy. Koꞌãy ahase jevy pende ha-py. Aiko hagwe-rami aiko hagwã pende ha-rupi jevy. Naporandu moꞌãi peẽ-my xe rekotevẽ-rehe. Ndahaꞌéi pene mbaꞌe-rehe apena-gwi ahase pende ha-rupi. Aipota ae peẽ xe rerovia nhande joja porã hagwã onhondive. Mitãygwe nomeꞌẽi omongakwaahare-pe mbaꞌeve hemikotevẽ. Túvy ae omeꞌẽ meꞌẽ hemikotevẽ gwaꞌy kwéry-pe gwajy kwéry-pe ave. Ha xe katu pende ru-rami aiko peẽ-my. Apombojerovia vaꞌekwe Hesu-rehe. Xe raꞌy kwéry, xe rajy kwéry-rami peiko xe-vy."
47,12,15,Upéa-rehe xe pyꞌa gwive apopytygwõse aiko-vy. Opa xe mbaꞌe kwéry ameꞌẽ vaꞌerã pende-rehe ha-py. Amano hagwã-rami aĩ arã ave peiko porã tee hagwã Cristo reko-rupi. Ha peẽ nipo naxe rayhu porãi voi raꞌe apohayhu eterei-gwi.
47,12,16,“Upéixa voi Paulo” peje paraꞌe. “Gwemikotevẽ-rehe ndojeruréi jepe nhane mbotavy rei nipo raꞌe” peje moꞌã nipo raꞌe xe-rehe.
47,12,17,Mbaꞌeixagwa pa xe apombotavy vaꞌe? Xe irũ amondo ramo pende ha-py apombotavy tipo? Nahániry. Xe aporombotavy eꞌỹ vaꞌe voi xe.
47,12,18,Ajerure rure vaꞌekwe Tito-pe oho hagwã vaꞌekwe pende ha-py. Peteĩ nhande reꞌýi Cristo-rehe ojerovia vaꞌe ave amondo ave ndive oho hagwã vaꞌekwe pende ha-py. Pene mbotavy paraꞌe Tito? Napene mbotavýi mbaꞌeve-rehe upe xe remimondo kwéry. Peteĩxa oroiko indive. Peteĩxa ore pyꞌa. Ore reko porã tee vaꞌe voi ore. Oporombotavy eꞌỹ vaꞌe voi ore.
47,12,19,“Ojehexa uka porãse jevy nhande-vy Paulo” are-ma peje rei arakaꞌe xe-rehe. Ndahaꞌéi upéa-rehe anhemonheꞌẽ peẽ-my. Nhandejáry oikwaa Cristo réry-py ae anhemonheꞌẽ peẽ-my. Peẽ xe rembihayhu kwéry voi. Apopytygwõha ramo xe aiko peẽ-my.
47,12,20,"Ajepyꞌapy voi pende-rehe. Agwahẽ ramo pende ha-py ndajohu porãi arã voi paraꞌe pende rekoha, Nhandejáry rape-rehe ndapeiko porãi-gwi. Ha peẽ ave ndapejohu porãi arã paraꞌe ave xe rekoha, apogwereko asy vaꞌe-rami, apogwereko ramo. Upe vaꞌe-rehe ajepyꞌapy pende-rehe. Oĩ paraꞌe pene paꞌũ-my onhonheꞌẽ mbojevy jevy oiko vaꞌe. Oĩ ave paraꞌe gwapixa oiko porãha ndojohu porãi vaꞌe ave. Oĩ ave paraꞌe onhemoyrõ rei rei vaꞌe ojóupe. Oĩ ave paraꞌe ojéupe gwarã anho rei oipota vaꞌe. Oĩ ave paraꞌe ndoiko porãi vaꞌe gwapixa ndive. Oĩ ave paraꞌe onheꞌẽ rei vaꞌe gwapixa-rehe. Oĩ ave paraꞌe onhembotuvixase rei vaꞌe. Peteĩxa voi nipo raꞌe ndapeikovéi raꞌe pende rapixa kwéry ndive. Pende reko porã eꞌỹ ajohu ramo pende-rehe amboasy vaꞌerã pende rekoha. Anhemonheꞌẽ pohýi arã peẽ-my. Pende rekoha vai-rehe anhemonheꞌẽ ramo pemboasy ave arã."
47,12,21,"Ajepyꞌapy pende rekoha-rehe, xe reꞌýi kwéry. Agwahẽ ramo pende ha-py anhemboasy vaꞌerã paraꞌe pende reko vaikwe-rehe. Nhandejáry xe motĩ arã voi pene paꞌũ-my aime jave napehendu porãi-gwi xe remimombeꞌukwe perova hagwã pende rekoha vaikwe peiko porã hagwã indive. Gwĩ onhemboasy eꞌỹ vaꞌe gwembiapo vaikwe-rehe xe monhemboasy arã ave. Oĩ nipo heta pene paꞌũ mygwa gwembiapo vaikwe-rehe onhemboasy eꞌỹ vaꞌe raꞌe. Teko vai-rupi oiko jepe, mendaꞌỹ-rehe ojogwereko jepe, inhakã vai jepe, nonhemboasýiry joty okwa-vy. Nogwenotĩry joty gwekoha-gwi ndogwerovái gwekoha vaikwe. Upéa-rehe atĩ vaꞌerã Nhandejáry-gwi pendehegwi ave atĩ vaꞌerã, pehendu rei-gwi xe remimombeꞌukwe."
47,13,1,"Agwahẽ ramo pende ha-py apomonheꞌẽ vaꞌerã pene rembiapo vaikwe-reheAgwahẽ-tama pende ha-py. Mokõi jevy agwahẽ vaꞌekwe upe-py. Aha jevy ramo amombohapy-ma vaꞌerã xe ho hagwe pende ha-py. Agwahẽ ramo upe-py apomonheꞌẽ vaꞌerã pene rembiapo vaikwe-rehe. “Hembiapo vai-ma upe vaꞌe” omombeꞌu ramo xe-vy mokõi, mbohapy-ma imombeꞌuháry arovia-ma vaꞌerã areko asy-ma hagwã upe hembiapo vai vaꞌe-pe."
47,13,2,"Aime jave upe-py mokõiha hatã-ma voi vaꞌekwe xe anhemonheꞌẽ vaꞌekwe hembiapo vai vaꞌety-pe, ambue kwéry-pe ave anhemonheꞌẽ vaꞌekwe. Koꞌánga katu mombyry aime ramo jepe haꞌe jevy-ta xe: Ndaiporiahuvereko moꞌãiry avave-pe ajohu ramo hembiapo vaikwe hese kwéry, areko asy-ta voi íxupe kwéry. Oĩ raꞌe gwĩ “Tojehexa uka porã katu nhande-vy Cristo Paulo omombeꞌu ramo” heꞌi rei raꞌe xe-rehe. Pehexase paraꞌe Cristo puꞌakaha anhemonheꞌẽ ramo peẽ-my. Agwahẽ jevy ramo peikwaa voi arã “Paulo Cristo remimondo vaꞌe voi” peje hagwã xe-rehe. Ohexa uka marangatu ete voi Cristo pene paꞌũ-my imbaraeteha."
47,13,4,"Haꞌe ae yma vaꞌekwe okurusugwasu-rehe omano ramo ndaipuꞌakái vérami ójehe. Ãy ae katu Nhandejáry puꞌakaha-rupi oikove jevy-ma. Ore ave Cristo ndive peteĩxa oroiko-gwi heko-rami oroiko. Ore rete kangy hete-rami ave. Nhandejáry puꞌakaha-rupi ae ore mombaraete jevy, Cristo reko-rami ave oroikove hagwã."
47,13,5,"Peẽ katu, peteĩ teĩ penhemongeta katu pende pyꞌapy-py peikwaa porã hagwã pende jeroviaha-rehe. “Ajerovia rei paraꞌe ajerovia porã-ma paraꞌe Hesu Cristo-rehe” peje ae katu pendéjehe penhemongeta-vy pende pyꞌa ndive. Peẽ ae peikwaa pende pyꞌapóry. Pejerovia tee ramo Hesu-rehe, inheꞌẽ marangatu onhemoĩ pende pyꞌapy-py pende pyꞌapóry kwaaha pejerovia teemaha hese peikwaa hagwã. Ha ndapejerovia teéi ramo hese nomoĩry. Penhemongeta katu pende pyꞌapy-py peikwaa porã hagwã pende jeroviaha-rehe."
47,13,6,Aipota voi peikwaa porã ore rekoha ore-rehe peje hagwã “Õi ave nipo raꞌe Paulo pyꞌapy-py ipyꞌapóry kwaaha ave” peje hagwã xe-rehe. Aipota voi peikwaa porã upe vaꞌe.
47,13,7,"Orombojeupi ore nheꞌẽ Nhandejáry-pe pende reko porãrã-rehe: “Enhangareko porã Corinto pygwa kwéry-rehe ponove ojejavy” oroꞌe pende reko porãrã-rehe orojerure-vy Nhandejáry-pe. Upéixa ajerure ramo íxupe ndahaꞌéiry xe rereko porã hagwã-rehe. Pende reko porãrã-rehe ae xe ajerure. Ndahaꞌéi ave heꞌi hagwã pende rexaháry: “Paulo renduhare oikwaa porã nipo Cristo rape rehegwa nheꞌẽ. Omombeꞌu porã nipo raꞌe Paulo” ndeꞌi ukaséi avave-pe. Pende reko porãrã Cristo reko-rami hagwã-rehe mate ajerure Nhandejáry-pe pende-rehe. Oĩ ramo jepe ore mombaꞌe rei rei vaꞌe, xe ae katu aipota pende reko porã meme ae joty peiko-vy."
47,13,8,"Anhetegwa vaꞌe meme amombeꞌu-ta. Ajehexa uka porãse-vy rei, ndikatúi xe apu. Anhetegwa vaꞌe ndikatúi xe amboyke."
47,13,9,Upéa-gwi pene mbaraete ramo Hesu-rehe pejerovia tee-gwi orovyꞌa-ma vaꞌerã pende-rehe kwéry. Nore mbaraetéi ramo jepe orovyꞌa arã joty pende-rehe. Orojerure rure Nhandejáry-pe pene mombaraeteve teve hagwã peiko hagwã heko tee-rupi.
47,13,10,Upe vaꞌe-rehe ahai peẽ-my kwatia. Agwahẽ eꞌỹ mboyve anhemonheꞌẽ teese peẽ-my arova uka hagwã pende reko peẽ-my. Upéixa ramo ndapogwereko asýi vaꞌerã pende ha-py aime jave. Nhandejáry réry-py inheꞌẽ mombeꞌuha ramo aiko peẽ-my. Ndahaꞌéi anhemonheꞌẽ asyse-gwi rei aiko upéixa peẽ-my. Pene pytygwõ hagwã peikwaa porãve hagwã inheꞌẽ aiko peẽ-my inheꞌẽ mombeꞌu-vy.
47,13,11,"Paulo omondo omanduꞌahaOpa-tama xe nheꞌẽ ahaise vaꞌe. Mixĩve mate ahai-ta peẽ-my xe reꞌýi kwéry. Tapeiko katu Cristo reko tee-rupi. Tapehendu porã katu xe remimombeꞌukwe. Tapeiko peteĩxa onhondive. Pende pyꞌagwapy reheve tapeiko onhondive. Upéixa peiko ramo Nhandejáry oĩ arã pene ndive. Haꞌe nhande rayhuha, nhane mbopyꞌagwapy vaꞌe voi ave."
47,13,12,"Pejotopa ramo, penhoanhuvã nhuvã pejohayhupa rei-vy.Hesu reroviaha koꞌa pygwa omanduꞌaha omondo uka-ta kwatia peẽ-my.  Nhandejáry Hesu Cristo tapende rovasa porã katu pende rexakwaa rei-vy. Tapene manduꞌa meme katu Tupã Nhandejáry pende rayhuha-rehe. Tapene moirũ irũ katu Nheꞌẽ Marangatu tee vaꞌe. Series, "
48,1,1,"Galácia yvy pygwa pegwarãPaulo omondo Galácia yvy pygwa-pe onheꞌẽ. Kwatia-rehe omondo Hesu reroviaha Galácia yvy-py oiko vaꞌe onhomboaty aty ha-rupi. Xe Paulo amondo-ta peẽ-my xe nheꞌẽ. Xe katu Hesu Cristo remimondo vaꞌe. Ndaikói vaꞌekwe Hesu Cristo remimondo ramo teko rei nheꞌẽ-py. Ndoikói xe moingo vaꞌekwe Hesu Cristo remimondo ramo. Hesu Cristo ae xe moingo vaꞌekwe gwemimondorã. Xe moingo vaꞌekwe Nhandejáry ave Nhande ru gwemimondorã. Gwaꞌýry Hesu Cristo omano rire, túvy omoingove jevy vaꞌekwe íxupe. Ha koꞌánga xe reꞌýi kwéry, Hesu reroviaha vaꞌe, entéro xe ndive oiko vaꞌe gwive omondo-ta peẽ-my omanduꞌaha. Series, "
48,1,3,Tapende rovasa katu Nhandejáry Nhande Ru vaꞌe pende rexakwaa rei-vy. Tapende rexakwaa rei katu Nhandejáry Hesu Cristo ave. Tapene mbopyꞌagwapy ave.
48,1,4,"Ha Hesu Cristo onhemeꞌẽ vaꞌekwe ijukaharã-pe. Ojejuka uka rei vaꞌekwe omboyke hagwã nhandéhegwi nhane rembiapo vaikwe, nhane resende hagwã, ndajaikovéi-ma hagwã ãygwa hekoha vai vaꞌe reko-rupi. Nhandejáry Nhande Ru vaꞌe remimbota-rupi ojapo upéa."
48,1,5,"Upéa-gwi hembiapo porã-gwi, tonhemombaꞌegwasu meme ete katu Nhandejáry opa eꞌỹ reheve. Aipota upéa. Amém."
48,1,6,"    Pene renói vaꞌekwe Nhandejáry pemoirũ hagwã íxupe, Cristo pende rexakwaa rei hagwã. Ha koꞌánga katu oĩ heꞌi vaꞌe pende-rehe: “Sapyꞌa ojerovia-ma Nhandejáry-rehe. Ha koꞌánga katu pyaꞌe oheja jevy-tama Nhandejáry-pe. Ojehesa rerova-tama outro kwéry-rehe, Cristo rehegwa nheꞌẽ porã omombeꞌu ambue vaꞌe-rehe” heꞌi pende-rehe.Upéa ahendu ramo, xe mondýi voi. Upe vaꞌe peẽ-my omombeꞌu ambue vaꞌe: “Cristo rehegwa nheꞌẽ porã voi ore remimombeꞌu” heꞌi moꞌã omombeꞌu-vy. Ha ndahaꞌéi inheꞌẽ tee omombeꞌu vaꞌe peẽ-my. Omombeꞌu joavy avy peẽ-my pene akã ombotarova rei-vy. Inheꞌẽ porã tee vaꞌe ohekoviarõse moꞌã peẽ-my."
48,1,8,"Ha pejeapysaka katu xe nheꞌẽ-rehe. Cristo rehegwa nheꞌẽ porã peteĩxa. Oromombeꞌu vaꞌekwe peẽ-my Cristo rehegwa nheꞌẽ porã. Ha koꞌánga katu: “Ijapu raꞌe ore remimombeꞌukwe” oroꞌe jevy ramo peẽ-my, ivai arã. Oromombeꞌu ambue ramo peẽ-my, tore mondo katu ojéhegwi Nhandejáry ore mbohasa asy hagwã-py. Nhandejáry rembigwái yváy pygwa ave omombeꞌu ambue ramo peẽ-my, ivai arã. Omombeꞌu ambue ramo peẽ-my, tomondo katu íxupe ojéhegwi Nhandejáry ombohasa asy hagwã-py. Oroꞌe hagwe-rami, koꞌánga haꞌe jevy-ta peẽ-my. Oime ramo Cristo rehegwa nheꞌẽ porã pehendu eꞌỹ hagwe-rami omombeꞌu vaꞌe, tomondo katu íxupe ojéhegwi Nhandejáry ombohasa asy hagwã-py."
48,1,10,"Upéixa anheꞌẽ pohýi ramo, maꞌerã heꞌi xe-rehe: “Paulo heꞌi upéa oipota hapixa kwéry omboete íxupe-gwi” heꞌi moꞌã xe-rehe. Ha anhetegwa vaꞌe katu nomombeꞌúi. Anhemboete ukase ae Nhandejáry-pe. “Teko rei remimbota-rupi oiko Paulo” heꞌi moꞌã xe-rehe. Nomombeꞌu porãi xe rehegwa. Teko rei remimbota-rupi aiko vyteri ramo raꞌe, ndaikói arã Cristo remimbota-rupi raꞌe. Ndaikói arã raꞌe a-rami Cristo rembigwái ramo."
48,1,11,"Xe reꞌýi kwéry haꞌe-ta peẽ-my. Cristo rehegwa nheꞌẽ porã, xe remimombeꞌu vaꞌe, ndahaꞌéi voi teko rei akã gwigwa rei. Aipota peikwaa upéa. Cristo rehegwa nheꞌẽ porã ndoikóiry xe-vy omombeꞌu vaꞌekwe. Inheꞌẽ-py xe mboꞌe vaꞌekwe ndoikóiry. Hesu Cristo ae oikwaa uka xe-vy vaꞌekwe onheꞌẽ porã omombeꞌu vaꞌekwe xe-vy. Upéa-gwi xe nheꞌẽ ndahaꞌéi teko rei akã gwigwa rei amombeꞌu."
48,1,13,"Ha peẽ peikwaa voi xe rekokwe. Judeu kwéry xe rugwy reꞌýi voi. Xe rekokwe judeu reko-rupi aiko ramo vaꞌekwe peikwaa voi. Xe ko areko asy vaꞌekwe aiko-vy Hesu reroviaha kwéry-pe, Nhandejáry rembiporavo vaꞌe-pe. Xe poxy-vy voi areko asy vaꞌekwe íxupe kwéry. Ajukase moꞌã vaꞌekwe aiko-vy íxupe kwéry. "
48,1,16,Hemimbota-rupi ohexa uka vaꞌekwe xe-vy gwaꞌýry amombeꞌu hagwã taꞌýry rehegwa nheꞌẽ judeu eꞌỹ paꞌũ-rupi. Upe-ma ramo nanhomboꞌe mboꞌéi xe rapixa kwéry ndive.
48,1,18,Upe rire mbohapy roꞌy rire aha Jerusalém-my. Pedro pohu-vy aha. Upe-py apyta. Quinze áry apyta hendive.
48,1,19,"Ha outro kwéry Hesu remimondo vaꞌe, avave-pe ndahexái. Nhandejáry Hesu ryvy mante ahexa."
48,1,20,Ko vaꞌe kwatia-rehe amoĩ vaꞌe anhetegwa voi. Nhandejáry resa-py amoĩ anhetegwa voi. Ndaxe apúi voi.
48,1,21,Ha upéi katu asẽ Jerusalém-gwi. Aha Síria yvy-rupi. Cilícia yvy-rupi aha ave.
48,1,22,"Ha Judéia yvy-rupi katu Hesu reroviaha onhomboaty aty vaꞌe ndaxe rexái voi. Ndaxe rexái ramo jepe, ohendu xe rerakwã: “Nhande kwéry Hesu reroviaha vaꞌe gwive, Paulo nhane moingo asy vaꞌekwe jajehesa rerova eꞌỹ hagwã moꞌã Hesu-gwi, jarovia eꞌỹ hagwã moꞌã Hesu rehegwa nheꞌẽ porã. Ha koꞌánga katu haꞌe ae Hesu rehegwa nheꞌẽ porã tee omombeꞌu oiko-vy” heꞌi xe mombeꞌu-vy hikwái."
48,1,24,Upéixa ramo xe rerakwã rendu-vy omombaꞌegwasu Nhandejáry-pe hikwái.
48,2,1,At 15
48,2,3,Oime ave xe ndive xe ndive ou vaꞌekwe. Upéa ndahaꞌéi judeu kwéry vaꞌe ore kwéry-rami. Grego vaꞌe ae haꞌe. Ha: “Iporã ereiko ore reko-rupi judeu kwéry reko-rupi. Iporã erenhepirekytĩ uka ore kwéry-rami” ndeꞌíry joty íxupe.
48,2,7," Ha upe vaꞌe huvixa nonhemonheꞌẽi voi xe-vy. Okirirĩ rei ae oiko-vy. Mbaꞌeve ndeꞌíry xe-vy. Heꞌi xe rembiapo-rehe: “Yma omeꞌẽ vaꞌekwe Pedro-pe Nhandejáry hembiaporã. Judeu kwéry-pe mante oipota omombeꞌu Hesu Cristo rehegwa nheꞌẽ porã” heꞌi. “Ha koꞌánga katu Pedro-pe omeꞌẽ hagwe-rami hembiaporã, omeꞌẽ-ma ave kuri Paulo-pe nipo raꞌe. Judeu eꞌỹ kwéry-pe mante ae oipota omombeꞌu upe nheꞌẽ porã tee” heꞌi xe-rehe ojóupe. “Yma omombaraete vaꞌekwe Pedro-pe Nhandejáry imondo-vy judeu kwéry-pe Hesu remimondo ramo” heꞌi. “Ha koꞌánga katu Pedro-pe omombaraete hagwe-rami, omombaraete-ma nipo raꞌe Paulo-pe ave imondo-vy judeu eꞌỹ kwéry-pe Hesu remimondo ramo” heꞌi xe-rehe ojóupe. Series, "
48,2,9,"Upe ramo Hesu reroviaha ruvixa vaꞌe heꞌi xe-vy xe mongeta-vy. Upe vaꞌe nhande ru-rami, nhande jekoha voi. Héry vaꞌe Tiago, héry vaꞌe Pedro ave, héry vaꞌe ave. Upe vaꞌe heꞌi xe-vy: “Ne mondo hagwã nde poravo nipo raꞌe Nhandejáry. Nde poravo ne mondo hagwã nhande kwéry eꞌỹ vaꞌe ha-py” heꞌi xe-vy. “Ore moirũ katu” heꞌi xe-vy Barnabé-pe ave. Upéi xe popyhy. Barnabé-pe oipopyhy ave. Oronhomoirũ-ma. Heꞌi ore-vy: “Jarojoja katu nhane nheꞌẽ jaha hagwã” heꞌi. “Ore oroho vaꞌerã nhande kwéry-pe nheꞌẽ mombeꞌu-vy. Ha peẽ katu peho vaꞌerã nhande kwéry eꞌỹ-pe Hesu Cristo rehegwa nheꞌẽ porã pemombeꞌu-vy” heꞌi ore-vy Hesu reroviaha ruvixa vaꞌe. Upéixa ramo nonhemonheꞌẽi voi ore-vy. Peteĩ mbaꞌe mante omombeꞌu ore-vy: “A-py oĩ iporiahu vaꞌe ore paꞌũ-my. Ani nde resarái hese kwéry-gwi” heꞌi ore-vy. “Upe iporiahu vaꞌe-pe ameꞌẽse meme vaꞌe hemikotevẽ” haꞌe íxupe kwéry."
48,2,11,"Paulo ndojohu porãi Pedro rembiapoHa upéi katu Pedro ou Antioquia tetã-my. Ogwahẽ ramo upe-py, nahembiapo porãi. Upéa-gwi haꞌe íxupe: “Naiporãi ne rembiapo” haꞌe íxupe. Pedro ogwahẽ ramo upe-py, okaru oĩ-vy Hesu reroviaha judeu eꞌỹ vaꞌe ndive. Ha upéi katu ogwahẽ ou-vy gwĩ Hesu reroviaha remimbou judeu kwéry vaꞌe. Upe-ma ramo ndokarusevéi-ma Pedro judeu eꞌỹ vaꞌe ndive. Judeu kwéry vaꞌe ndive mante okaruse. Ndoipotái remimbou judeu vaꞌe heꞌi íxupe: “Neꞌírã oiko ramo judeu eꞌỹ vaꞌe judeu reko-rupi, naiporãi jakaru onhondive” heꞌi upéa ndoipotái. Pono heꞌi upéa, ndokaruvéi-ma onhondive Pedro. Onhombojaꞌo jaꞌo-ma okaru hagwã. Ikyhyje-gwi inheꞌẽrã-gwi onhondive ndokarusevéi-ma. Ha nahembiapo porãi voi Pedro. “Iporã jakaru onhondive” heꞌi ramo jepe, haꞌe ae katu ndokaruséiry onhondive. Okaru vaꞌe-pe ombotavy. Upéa-gwi upe-py oĩ vaꞌe judeu kwéry vaꞌe, Pedro reko-ramima ave oiko. Ndokaruvéi-ma judeu eꞌỹ vaꞌe ndive. Upe ramo Barnabé jepe oipeꞌa-ma hekoha. Ojoeko rupipa-ma hoꞌa hikwái. Upe-ma ramo ahexa hekoha: “Ndohovéi-ma nipo raꞌe tape porã-rupi. Cristo rehegwa nheꞌẽ porã tee vaꞌe nohendu porãvéi-ma nipo raꞌe” haꞌe xe jéupe. Upéa-gwi haꞌe Pedro-upe. Atýra-py haꞌe íxupe: “Nde ko judeu kwéry vaꞌe. Nde judeu jepe, judeu eꞌỹ reko-rupi ereiko ave. Ndereikovéi-ma voi judeu reko-rupi anho. Upéixa ramo, maꞌerã po eremoingose judeu reko-rupi judeu eꞌỹ vaꞌe-pe” haꞌe íxupe. “Nde ko ndereikovéi-ma voi judeu reko-rupi” xe haꞌe Pedro-pe. Series,  Series,  Series, "
48,2,15,"   Ore ramói kwéry ko judeu kwéry voi. Moisés amyrĩ remimombeꞌukwe tekoha kwaaha voi ore. Ndoroikói voi judeu eꞌỹ rekoha-rupi. Ha ore arandu ramo jepe, Moisés amyrĩ heꞌi vaꞌekwe orojapo ramo jepe, “Nde pyꞌa potĩ-ma” ndeꞌíry joty vaꞌerã ore-vy Nhandejáry. Hesu Cristo-rehe orojerovia-ma ramo ae, “Nde pyꞌa potĩ-ma” heꞌi vaꞌerã ore-vy. Upéixa ramo ore orojerovia-ma vaꞌekwe Hesu Cristo-rehe, “Pende pyꞌa potĩ-ma” heꞌi hagwã ore-vy Nhandejáry.Jajerovia-ma ramo hese, nhande pyꞌa omopotĩ-ma vaꞌerã. Ha nhande nhanhemopotĩ uka reise ramo Moisés amyrĩ remimombeꞌukwe gwive rei nhahendu-vy, nanhane mopotĩry vaꞌerã joty. Upéa heꞌi voi Nhandejáry nheꞌẽ:“Gwĩ Moisés amyrĩ remimombeꞌukwe gwive jajapo ramo jepe, Ipyꞌa potĩ-ma, ndeꞌíry vaꞌerã joty nhande-rehe Nhandejáry”heꞌi.Upéixa heꞌi Nhandejáry nheꞌẽ kwatia-rehe omoĩ vaꞌekwe. Series, "
48,2,17,"Pejeapysaka katu xe nheꞌẽ-rehe. Orojerovia-ma ramo Hesu Cristo-rehe, “Ipyꞌa potĩ-ma” oroipota vaꞌekwe Nhandejáry heꞌi ore-rehe. Upe ramo oronhemopotĩ hagwã moꞌã, ndorojapovéi-ma vaꞌekwe Moisés remimombeꞌukwe gwive. Judeu rekoha-rupi ndoroikovéi-ma vaꞌekwe. Judeu eꞌỹ vaꞌe-ramima oroiko. Upe tekoha kwaa eꞌỹ vaꞌe-ramima oroiko vaꞌekwe. Upéixa ramo oĩ ore-rehe heꞌi vaꞌerã moꞌã: “Hesu Cristo-rehe ojerovia-gwi, ndojapovéi yma gware reko. Ojejavy nipo raꞌe. Hesu Cristo paraꞌe ombojejavy vaꞌe íxupe” heꞌi vaꞌerã moꞌã ore-rehe. Ha nomombeꞌu porãi ojóupe. Hesu Cristo ko ndahaꞌéi voi ore mbojejavyharã."
48,2,18,"Xe ko anhemopotĩ ukase-vy moꞌã ndajapovéi-ma vaꞌekwe Moisés remimombeꞌukwe. Aikose joty Hesu reko-rupi. Ha koꞌánga katu xe haꞌe ramo: “Ajapo jevy-ta Moisés heꞌi vaꞌekwe gwive Nhandejáry heꞌi hagwã xe-vy, nde pyꞌa potĩ-ma”. Upe vaꞌe haꞌe ramo, ndaikovéi-ma vaꞌerã Hesu reko-rupi. Ajejavy tee-ma vaꞌerã."
48,2,19,"Yma ajapose ramo jepe Moisés remimombeꞌukwe tekoha, ndajapopái joty. Xe pyꞌa kyꞌa joty. Heꞌi vaꞌekwe upe tekoha nheꞌẽ:“Peteĩ teĩ upe tekoha nheꞌẽ gwive nderejapopái ramo, nde pyꞌa kyꞌa reheve joty eremano vaꞌerã”heꞌi. Ha koꞌánga katu amano vaꞌekwe-rami amoirũ-ma Cristo-pe. Upéa-gwi ndaipokatuvéi-ma xe-rehe upéa yma gware nheꞌẽ. Xe-vy yma gware nheꞌẽ ijapy-ma. Ndahaꞌevéi-ma xe-vy gwarã. Ndaikovéi-ma upe tekoha anho-rupi. Nhandejáry nheꞌẽ ahendu porã hagwã upe vaꞌe tekoha nheꞌẽ anho nahenduvéi-ma. Ha Cristo katu omano vaꞌekwe kurusugwasu-rehe. Upéi peteĩxa amoirũ-gwi íxupe, amano vaꞌekwe-rami aiko hendive ãy. Upéixa xe aiko. Xe ae xe arandu-rupi rei katu ndaikovéi-ma. Cristo xe moingove vaꞌekwe-rupi ae aiko. Xe pyꞌa-py oĩ inheꞌẽ. Haꞌe xe rayhu-gwi xe-rehe ijukaharã-pe onhemeꞌẽ vaꞌekwe. Ajerovia-gwi hese, Nhandejáry raꞌy-rehe, aiko porã koꞌánga ko yvy-rupi."
48,2,21,"Upéixa ramo xe mopotĩse ramo Nhandejáry, “Xe ndaipotái voi xe-vy hemimeꞌẽse” ndaꞌe moꞌãiry íxupe. “Upe tekoha-rupi anho jaiko rei ramo, nhanhemopotĩ porã-ma vaꞌerã” ndajaꞌéiry arã nhandéjehe. Jaꞌe ae ramo nhandéjehe, “Upe tekoha-rupi anho jaiko rei ramo, nhanhemopotĩ porã-ma vaꞌerã” jaꞌe ramo, omano rei arã raꞌe Cristo."
48,3,1,"  Pejeapysaka katu xe nheꞌẽ-rehe, xe reꞌýi kwéry, Galácia pygwa vaꞌe. Peẽ pene arandu eꞌỹ vaꞌe. Kivaꞌe po pene mbotavy raꞌe? Oromombeꞌu porã vaꞌekwe peẽ-my Hesu Cristo kurusugwasu-rehe omano hagwe. Upéa-gwi peẽ-my oromombeꞌu vaꞌe pehexa vérami. Pehexa vérami Hesu ojejuka ramo nhande rovasa hagwã. Ha koꞌánga kivaꞌe po pene mbotavy raꞌe pehendu eꞌỹ hagwã anhetegwa vaꞌe."
48,3,2,"Pemombeꞌu katu xe-vy Nheꞌẽ Marangatu tee vaꞌe omboumaha peẽ-my. Moisés remimombeꞌukwe-rupi peikose moꞌã jave, Nhandejáry ombou tipo peẽ-my arakaꞌe Nheꞌẽ Marangatu tee vaꞌe-pe? Nomboúi voi arakaꞌe peẽ-my. Perovia-magwi ae Hesu Cristo rehegwa nheꞌẽ porã ombou-ma vaꞌekwe peẽ-my."
48,3,3,"Pende tavy voi nipo raꞌe. Ha Nheꞌẽ Marangatu tee vaꞌe katu pende pyꞌapy-py oiko rire, tape porã-rupima peho peiko-vy. Ha koꞌánga katu peẽ ae pene arandu-rupi napende reko agwyje moꞌãvéi-ma. Moisés amyrĩ remimombeꞌukwe tekoha-rupi peikose ramo moꞌã, napegwahẽ moꞌãi Nhandejáry oiko ha-py. Nheꞌẽ Marangatu tee vaꞌe eꞌỹ reheve napegwahẽ moꞌãi upe-py. Napende reko agwyje moꞌãvéi-ma. Upéa-gwi pende tavy voi peiko-vy."
48,3,4,"Upe tekoha-rupi peikose ramo moꞌã penhemopotĩ hagwã moꞌã, oiko rei arã pende pyꞌa-py Nheꞌẽ Marangatu tee vaꞌe raꞌe, pejerovia rei arã Hesu-rehe raꞌe. Ha Nhandejáry katu pene rexakwaa rei vaꞌekwe imeꞌẽ-vy Nheꞌẽ Marangatu tee vaꞌe. Ojapo porã uka peẽ-my vaꞌekwe jahexa eꞌỹ vaꞌe. Hexapyrã-rupi nahembiapo porãi pene paꞌũ-my upe tekoha-rupi anho peikose ramo moꞌã. Perovia-magwi ae Hesu Cristo rehegwa nheꞌẽ porã, hembiapo porã peẽ-my vaꞌekwe. Upéixa voi heꞌi Nhandejáry nheꞌẽ kwatia-rehe hemimoĩgwe:Upéixa heꞌi Nhandejáry nheꞌẽ."
48,3,7,"Upéixa ete Abraão amyrĩ reko-rupi jaiko ãy nhande jarovia vaꞌe. Ikente eꞌỹ ramo jepe, Abraão rekoha-rupi joty peiko ramo, taꞌýry-rami joty pepyta. “Taꞌýry tee voi peẽ. Judeu eꞌỹ ramo jepe, taꞌýry tee voi peẽ” heꞌi Nhandejáry nhande-rehe. Aipota peikwaa upéa."
48,3,8,"Yma ete vaꞌekwe opyꞌa-py heꞌi Nhandejáry judeu kwéry eꞌỹ-rehe: “Ojerovia-ma ramo xe raꞌy-rehe, xe remimondorã-rehe, Pende pyꞌa potĩ-ma, haꞌe vaꞌerã íxupe” heꞌi Nhandejáry. Upéixa voi heꞌi Nhandejáry kwatia nheꞌẽ. Ha upéi katu heꞌi vaꞌekwe Abraão-pe Nhandejáry:heꞌi Abraão-pe Nhandejáry. Upéixa ohexa uka vaꞌekwe Abraão-pe gwembiaporã. Hesu Cristo renonderã ave omombeꞌu íxupe vaꞌekwe. Upéixa voi heꞌi Nhandejáry nheꞌẽ. Ha upéi katu Abraão ogwerovia-ma vaꞌekwe Nhandejáry-pe. Upéa-gwi ohovasa íxupe Nhandejáry."
48,3,9,"Upéixa ramo ãygwa entéro heroviaha gwive, Abraão rovasa hagwe-rami, ohovasa vaꞌerã íxupe kwéry ave."
48,3,10,"Ha Moisés remimombeꞌukwe tekoha-rupi rei oikose moꞌã vaꞌe-pe gwive ndohovasa moꞌãi Nhandejáry. A-rami heꞌi Nhandejáry nheꞌẽ:heꞌi. Upéa-gwi entéro heꞌi vaꞌe gwive: “Pende pyꞌa potĩ-ma, heꞌi vaꞌerã nhande-rehe Nhandejáry upe tekoha-rupi anho rei jaiko ramo” heꞌi moꞌã. Upe vaꞌe-pe katu mombyry omondo vaꞌerã Nhandejáry ojéhegwi."
48,3,11,Heꞌi ave Nhandejáry nheꞌẽ:heꞌi. Upéa-gwi gwĩ upe tekoha-rupi anho rei oikose vaꞌe: “Nde pyꞌa potĩ-ma” ndeꞌíry nipo hese raꞌe Nhandejáry.
48,3,12,"Gwĩ upe tekoha-rupi anho rei oikose vaꞌe ndeꞌíry: “Jarovia katu Nhandejáry-pe nhane resende hagwã” ndeꞌíry voi. Oipota moꞌã Nhandejáry oresende íxupe, Moisés heꞌi vaꞌekwe gwive ohendupase-gwi moꞌã. Ha upéa ndeꞌíry Nhandejáry nheꞌẽ. Heꞌi ae:heꞌi. Ha ojejavy eꞌỹ vaꞌe ndoikói voi gwembiapo-rehe anho onhemopotĩ hagwã."
48,3,13,"heꞌi Nhandejáry nheꞌẽ hekoha vai vaꞌe-rehe, yvyra-rehe ojejuka vaꞌe. Yma nhande ave jaiko vai vaꞌekwe. Entéro Moisés heꞌi vaꞌekwe gwive jajapose ramo moꞌã, Nhandejáry remimbojevy vaꞌekwe-rami jaiko vaꞌekwe. Upéa-gwi Cristo nhane resende vaꞌekwe ani hagwã: “Moisés amyrĩ heꞌi vaꞌekwe gwive rendupa eꞌỹ vaꞌe voi upe vaꞌe” heꞌi nhande-rehe. “Upe vaꞌe Nhandejáry remimbojevy vaꞌe voi upe vaꞌe” ndeꞌíry hagwã nhande-rehe, nhane resende vaꞌekwe Cristo. Haꞌe katu Nhandejáry remimbojevykwe-rami omano vaꞌekwe kurusu-rehe. Nhande rekovia omano. Nhande kwéry eꞌỹ-pe jepe ohovasa hagwã omano vaꞌekwe. Abraão rovasa hagwe-rami ohovasase ave judeu eꞌỹ vaꞌe-pe, Cristo reroviaha-pe gwive. Nhande-rehe omano vaꞌekwe ou hagwã nhande-vy Nheꞌẽ Marangatu tee vaꞌe. “Ou vaꞌerã” ndeꞌi reíry vaꞌekwe hese Nhandejáry."
48,3,15,"Heꞌi tee vaꞌekwe nokambia moꞌãi voi NhandejáryKoꞌánga xe reꞌýi kwéry, Hesu reroviaha vaꞌe, aikwaa uka-ta peẽ-my arandu rehegwa nheꞌẽ, yvypóry rehegwa nheꞌẽ-rami. Nhamoporã ramo nhane nheꞌẽ ojóupe, nhamoĩ vaꞌe kwatia-rehe nhane nheꞌẽ nhande apu eꞌỹ hagwã ojóupe. Upe rire nhamoporã vaꞌekwe ndikatúi nhakambia jevy. Nhamoporãmba rire ndikatúi nhamoĩve vaꞌe kwatia-rehe nhakambia hagwã moꞌã nhamoporã vaꞌekwe."
48,3,16,"Upéixa ete okambia eꞌỹ vaꞌerã omoĩ vaꞌekwe Nhandejáry. Ndeꞌi reíry vaꞌekwe Abraão amyrĩ-pe. Heꞌi tee vaꞌekwe, nokambia moꞌãiry. Ha Nhandejáry katu heꞌi tee vaꞌekwe Abraão amyrĩ-pe: “Xe orohovasa vaꞌerã” heꞌi. “Ne remiarirõ joapyri pyri-pe” heꞌi. “Ahovasa vaꞌerã” ndeꞌi reíry Abraão-pe, omoĩ porã-vy íxupe onheꞌẽ. Hemiarirõ kwéry-pe ndeꞌíry. Peteĩ hemiarirõ-pe mante “Orohovasa vaꞌerã” heꞌi ae. Cristo-pe heꞌi voi."
48,3,17,"Ha ãy katu pejeapysaka katu xe nheꞌẽ-rehe. Omoporã vaꞌekwe katu okambia eꞌỹ vaꞌe Nhandejáry. Yma ete vaꞌekwe Nhandejáry omoporã-ma ramo onheꞌẽ Abraão amyrĩ-pe: “Naxe apu moꞌãi” heꞌi, “Ahovasa vaꞌerã íxupe” heꞌi Abraão amyrĩ-pe. Yma ete voi heꞌi vaꞌekwe upéa. Ha upe rire katu, heta eterei roꞌy rire, quatrocentos e trinta roꞌy rire, ore ramói kwéry Moisés remimombeꞌukwe-rupi oiko vaꞌekwe. Upéa-gwi: “Okambia nipo raꞌe Nhandejáry gwembiaporã. Ijapu nipo Abraão-pe raꞌe. Ojapo vaꞌerã heꞌi vaꞌekwe, ndojapo moꞌãiry” oĩ heꞌi vaꞌe moꞌã. Ha omombeꞌu moꞌã upéa. Hemikambia eꞌỹ vaꞌerã voi Nhandejáry rembiaporã. Ndaijapúi vaꞌe voi ko Nhandejáry."
48,3,18,"Haꞌe katu: “Ha Moisés amyrĩ remimombeꞌukwe-rupi ereiko-gwi, ameꞌẽ vaꞌerã nde-vy nde-vy gwarã” ndeꞌíry voi nhande-vy. Upéa-rehe yma heꞌi vaꞌekwe Abraão amyrĩ-pe: “Ameꞌẽ rei vaꞌerã nde-vy nde-vy gwarã. Xe orohexa kwaa rei vaꞌerã” ndeꞌi reíry vaꞌekwe íxupe Nhandejáry. Ha “Moisés amyrĩ nheꞌẽ gwive katu erejapopa-gwi, ameꞌẽ vaꞌerã nde-vy nde-vy gwarã” ndeꞌíry voi íxupe. “Ameꞌẽ rei vaꞌerã” heꞌi ae íxupe Nhandejáry."
48,3,19,"  Oĩ heꞌi vaꞌe moꞌã: “Nomeꞌẽi ramo nhande-vy Nhandejáry nhande-vy gwarã Moisés amyrĩ nheꞌẽ nhahendu ramo raꞌe, nhane ramói kwéry oiko rei arã voi raꞌe Moisés remimombeꞌukwe tekoha-rupi oiko rire” oĩ heꞌi vaꞌe moꞌã. Ha ndahaꞌéi upéixa.Yma arakaꞌe Nhandejáry oipota nhane ramói kwéry upe tekoha-rupi oiko. Oipota heꞌi ójehe tekoha eꞌỹ-rupi oiko ramo: “Ndajaikovéi-ma voi upe tekoha porã-rupi. Jajejavy eterei-ma nipo raꞌe jaiko-vy” heꞌi ójehe. Oipota Nhandejáry nhane ramói kwéry upe tekoha-rupi oiko Cristo peve. Upéi Cristo oiko vaꞌekwe ko yvy-py. Haꞌe-ma Abraão remiarirõ voi. Hesegwa nheꞌẽ Nhandejáry ndeꞌi reíry vaꞌekwe Abraão amyrĩ-pe. Cristo oiko rire, Nhandejáry ndoipotavéiry oiko upe tekoha-rupi onhemopotĩ hagwã moꞌã hikwái. Cristo oiko rire, ijapy-ma voi upe tekoha. Ha Nhandejáry katu nomboꞌe ranhéi voi vaꞌekwe upe tekoha-py ore ramói kwéry-pe. Omboꞌe ypy arakaꞌe yváy pygwa-pe ranhe. Upéi upe yváy pygwa omboꞌe Moisés amyrĩ-pe. Upéi Moisés omboꞌe vaꞌekwe ore ramói kwéry-pe. Ha Abraão amyrĩ-pe katu nomombeꞌúi upéixa. Ndaipóri vaꞌekwe ohendu uka vaꞌe. Haꞌe ae ohendu vaꞌekwe Nhandejáry nheꞌẽ. Ha Nhandejáry katu ndeꞌíry yváy pygwa-pe. Outro yvypóry-pe ndeꞌíry. Íxupe anhóte ae heꞌi: “Xe orohovasa vaꞌerã” heꞌi Abraão-pe arakaꞌe. Series, "
48,3,21," Ha oĩ heꞌi vaꞌe moꞌã katu: “Nhandejáry omoingo vaꞌekwe nhane ramói kwéry-pe Moisés heꞌi hagwe-rami. Aipo ramo naimbaraetevéi-ma Abraão-rehe heꞌi tee íxupe vaꞌekwe. Ndaipokatuvéi-ma hese heꞌi íxupe vaꞌekwe. Ogwerova rova paraꞌe gwemimombeꞌu Nhandejáry” heꞌi moꞌã hese. Ndahaꞌéiry upeixagwa. Ogwerova rova eꞌỹ vaꞌe gwemimombeꞌu. Pejeapysaka katu xe nheꞌẽ-rehe. Nhandejáry ndeꞌíry nhande-vy: “Moisés remimombeꞌukwe-rupi peiko-gwi, pende pyꞌa potĩ-ma” ndeꞌíry voi. Upéa-gwi hendive nhane moingove meme hagwã, nanhane moingóiry upe tekoha-rupi. Upéa-rehe oipota nhande jarovia heꞌi vaꞌekwe nhanhemopotĩ uka tee hagwã. “Cristo reroviaha gwive aresende vaꞌerã tekoha vai-gwi” heꞌi Nhandejáry. Heꞌi ave Nhandejáry kwatia nheꞌẽ:“Upe tekoha vai, heꞌi, entéro ko yvy-rupi jaiko vaꞌe-rehe gwive ipuꞌaka nhane moembiapo vai hagwã”heꞌi Nhandejáry kwatia nheꞌẽ. Upéa-rehe oipota jarovia heꞌi vaꞌekwe jajejavy vaꞌe gwive. Series, "
48,3,23,"nhande-rehe onhangareko vaꞌe-rami jaiko vaꞌekwe,Cristo ojekwaa peveYma vaꞌekwe jaiko Moisés remimombeꞌukwe tekoha-rupi. Jajapose vaꞌe rei ndajajapóiry vaꞌekwe. Upe yma gware rekoha-rupi jaiko vyteri ramo, nhande-rehe onhangareko vaꞌe-rami jaiko vaꞌekwe. Ha upe rire katu Nhandejáry oikwaa uka nhande-vy jarovia-gwi jaikoveha."
48,3,24,"Upéixa ramo, yma Moisés remimombeꞌukwe-rupi jaiko rei ramo, tekoha porã-py nhane mboꞌe vaꞌe-rami jaiko vaꞌekwe. Nhande reko-rehe onhangareko vaꞌe-rami jaiko vaꞌekwe. Upéixa jaiko vaꞌekwe Cristo ojekwaa peve heꞌi hagwã nhande-vy: “Pende pyꞌa potĩ-ma Cristo-rehe pejerovia-gwi” heꞌi hagwã Nhandejáry nhande-vy."
48,3,25,"Ha koꞌánga katu jajerovia jaiko-vy Cristo-rehe. Moisés nheꞌẽgwe-rupi anho nhanhemopotĩ hagwã moꞌã ndajaikovéiry vaꞌe. Upe tekoha-rupi, nhande-rehe onhangareko rei vaꞌe-rami, ndajaikovéiry. Ha koꞌánga katu Cristo Hesu-rehe pejerovia-gwi, peiko-ma Nhandejáry reꞌýi ramo. Pemoirũ-ma peteĩxa íxupe."
48,3,27,"Peteĩxa pemoirũ hagwã íxupe, pene mongarai vaꞌekwe. Pemoirũ-gwi íxupe peiko ãy haꞌe-rami."
48,3,28,"Upéixa ramo enterove vaꞌe-pe Nhandejáry ogwereko peteĩxa. Oĩ judeu kwéry vaꞌe. Oĩ judeu kwéry eꞌỹ vaꞌe ave. Oĩ onhemombaꞌapo vaꞌe ogwerekoseha-rami ogwereko íxupe vaꞌe-rami oiko. Oĩ ombaꞌapo vaꞌe ojehente ave. Oĩ kwimbaꞌe, oĩ kunha ave. Ha Nhandejáry katu nhande kwéry-pe nhande rereko peteĩxa. Peteĩxa pemoirũ-magwi Cristo Hesu, peiko ãy peteĩxa onhondive. Cristo-pe pemoirũ-gwi, peiko ãy Abraão remiarirõ-rami. Upéa-gwi, perovia-gwi, peẽ-my ave omeꞌẽ vaꞌerã Nhandejáry Abraão remiarirõ pegwarã."
48,4,1,"Koꞌánga amombeꞌu jevy-ta peẽ-my arandu rehegwa nheꞌẽ mitã rehegwa nheꞌẽ-rami. Nhande raꞌy nhane mbaꞌe jaryrã voi. Íxupe gwarã nhameꞌẽ vaꞌerã íxupe. Ha imitã vyteri ramo katu nanhameꞌẽi vaꞌe íxupe íxupe gwarã. Mixĩ vyteri jave nhane rembigwái rei ramo oiko. Imitã ramo oĩ hese onhangareko vaꞌe. Oĩ ave imaꞌerã-rehe onhangareko vaꞌe. Ha ogwahẽ-ma ramo imaꞌerã omeꞌẽ ixupeha áry, túvy omboypy íxupe áry hagwe-py ogwahẽ-ma ramo, nhameꞌẽ vaꞌe íxupe íxupe gwarã."
48,4,3,"Upéixa ete nhande ave nhane mitã-rami jaiko vaꞌekwe. Nhandejáry kwaa eꞌỹha voi nhande. Ipuꞌaka vaꞌekwe nhande-rehe ko yvy járy kwéry, Nhandejáry eꞌỹ vaꞌe, gwĩ onhembojáry rei vaꞌe ko yvy-rehe."
48,4,4," Ha upéi katu ogwahẽ ramo Hesu áry ojekwaa hagwã, ombou vaꞌekwe Nhandejáry nhande-vy. Gwaꞌýry ombou vaꞌekwe. Isyrã-pe ombou vaꞌekwe íxupe. Judeu rekoha-rupi oiko hagwã nhane paꞌũ-rupi ombou. Upéixa omoingo íxupe judeu rekoha-rupi. Gwĩ onhemopotĩ ukase-vy moꞌã judeu rekoha-rupi rei oiko vaꞌe katu, hesendeharã voi katu haꞌe. Ou eꞌỹ mboyve upe tekoha nheꞌẽ ipokatu joty nhande-rehe. Ha koꞌánga katu ipogwy-py ndajaikovéi hagwã haꞌe nhane resende vaꞌekwe Nhandejáry raꞌy ramo jaiko hagwã. Series, "
48,4,6,"Upéixa ramo Nhandejáry raꞌy ramo jaiko. Ha Nhandejáry katu ombou vaꞌekwe Hesu Nheꞌẽ Marangatu oiko hagwã nhande pyꞌapy-py. Upéa-gwi Nhandejáry reꞌýi ramo jaiko: “Jaiko-ma voi Nhandejáry raꞌy ramo” jaꞌe nhandejéupe. “Xe Ru” jaꞌe nhahenói-vy íxupe, nhane monheꞌẽ-gwi Nheꞌẽ Marangatu tee vaꞌe."
48,4,7,"Upéa-gwi ndereikovéi-ma ójehe ipuꞌaka eꞌỹ vaꞌe-rami. Ne mboꞌe-gwi Nheꞌẽ Marangatu tee vaꞌe, nde puꞌaka ndéjehe. Nhandejáry raꞌy ramo ae ereiko-ma. Nhandejáry raꞌy kwéry ramo ereiko-gwi, gwaꞌýry pegwarã nde-vy omeꞌẽ vaꞌerã ave."
48,4,8,Yma arakaꞌe ndapeikwaái voi Nhandejáry-pe. Upéa-gwi Nhandejáry eꞌỹ vaꞌe ae pereko arakaꞌe pende reko járy ramo.
48,4,9,Ha koꞌánga katu: “Peikwaa-ma Nhandejáry-pe” jaꞌe. “Pende kwaa-ma Nhandejáry” jaꞌe katu ave. Ãy pende kwaa-ma voi Nhandejáry. Maꞌerã pejehesa rerovase jevy ko yvy járy kwéry héry vaꞌe-rehe? Gwĩ vaꞌe nomandái vaꞌe pende-rehe. Omanda rei vaꞌe pende-rehe. Upéa-gwi maꞌerã pejehesa rerovase jevy rei hese? Maꞌerã po peipota omanda jevy moꞌã pende-rehe hikwái?
48,4,10,"Ha peẽ ae pene remimboetese ae pemboete. Koꞌánga peje a-rami: “Oĩ áry nhane remimboete vaꞌe, oĩ jasy nhamboete vaꞌe, oĩ arete nhamboete vaꞌe, oĩ roꞌy nhamboete vaꞌe” peje rei. Upéa rehegwa-rehe pepena eterei. Maꞌerã po pepena hese? Penhemopotĩ ukase moꞌã paraꞌe. Pepena ramo, pejehesa rerova ukase paraꞌe Nhandejáry-gwi. Upéa pejapo ramo, ndapeikovéi-ma Nhandejáry remimbota-rupi. Peipota paraꞌe omanda jevy pende-rehe ko yvy járy kwéry."
48,4,11,Upéa-gwi xe ajapura pende-rehe. Amombeꞌu rei voi nipo raꞌe peẽ-my Hesu Cristo rehegwa nheꞌẽ porã.
48,4,12,"Xe reꞌýi kwéry, xe ndaikovéi judeu reko-rupi vaꞌekwe nde reko-rupi aiko hagwã. Koꞌánga xe ndaipotái peiko jevy xe rekokwe-rupi. Ndapejapo vaíry xe-vy vaꞌekwe. Xe rereko porã katu ae vaꞌekwe."
48,4,13," Xe rasy vaꞌekwe. Xe rasy-gwi apyta pene paꞌũ-my. Upéa-gwi xe ranhe amombeꞌu peẽ-my vaꞌekwe Hesu rehegwa nheꞌẽ porã. Upéa peikwaa voi. Xe rasy voi. Xe rete rasy ndapejohu porãi. Xe rasy ramo jepe: “Omombeꞌu raꞌanga anga rei Paulo” ndapejéi xe-rehe. Naxe mbojevýi vaꞌekwe. Xe rerohory katu vaꞌekwe agwahẽ ramo. Nhandejáry rembigwái, yváy pygwa vaꞌe-rami xe rerohory katu. Cristo Hesu pemboeteha-rami ave xe mboete. Napenhembohorýiry xe-rehe. Series, "
48,4,15,"Pene paꞌũ-my xe aime ramo: “Iporã porã nhande-vy” peje vaꞌekwe. Pevyꞌa eterei voi vaꞌekwe xe-rehe. Pene paꞌũ-my xe aime ramo, pende resa jepe pemeꞌẽse vaꞌekwe xe-vy xe resarã. Pende puꞌaka hagwãixa moꞌã xe-vy pemeꞌẽse vaꞌekwe. Xe remikotevẽ gwive pemeꞌẽse xe-vy. Upéixa ahendu voi vaꞌekwe xe rayhu teeha. Upéa-gwi amombeꞌu peẽ-my pende rekoharã. Ha ãy katu maꞌerã ndapevyꞌavéi-ma? Anhetegwa vaꞌe mante amombeꞌu peẽ-my vaꞌekwe. Upe ramo, maꞌerã peje xe-rehe: “Paulo ndaijaꞌevéi-ma nhande-rehe”."
48,4,17,Ha gwĩ Hesu rehegwa nheꞌẽ porã omombeꞌu ambue vaꞌe katu pene mboete raꞌanga anga rei vaꞌe. Ndoipotavéi peẽ xe moirũ. Oipota pene manduꞌa porã hese. Onhemboete ukase peẽ-my.
48,4,18,"Ha naiporãi pende rekomboꞌe rei xe moirũ eꞌỹ hagwã. Iporã ae nhanhomboete meme onhondive jaiko porã meme hagwã. Pene paꞌũ-my xe aime ramo, iporã nhanhomboete. Xe aime eꞌỹ ramo jepe, iporã nhanhomboete meme joty."
48,4,19,
48,4,21,"Mokõi kunha rehegwa nheꞌẽ héry vaꞌe Agar, Sara aveHa peẽ katu penhemopotĩ hagwã moꞌã Moisés heꞌi vaꞌekwe-rupi peikose jevy-ma. Pemombeꞌu katu xe-vy. Maꞌerã po ndapeikwaái voi heꞌise vaꞌekwe."
48,4,22,Yma omoĩ vaꞌekwe kwatia-rehe a-rami: heꞌi.
48,4,23,Tykeꞌýry hembigwái memby vaꞌe oiko túvy oipota ha-rupi oiko. Ha tyvýry katu Nhandejáry heꞌi hagwe-rami voi oiko. Hemimbota-rupi oiko.
48,4,24," Upe mokõi kunha, Abraão raꞌy sy vaꞌe, héry vaꞌe Agar, Sara ave. Upe mokõi kunha rehegwa nheꞌẽ-rami oikwaa uka nhande-vy Nhandejáry jaikoha. Nhande rekoha oikwaa uka taꞌýry-rami jaiko ramo. Tembigwái-rami jaiko ramo ave oikwaa uka nhande rekoha. Nhande tembigwái-rami jaiko vaꞌe jaiko Agar nhande sy voi vaꞌe-rami. Ha imemby kwéry katu ndaipuꞌakái ójehe. Tembigwái-rami voi oiko. Upe kunha héry vaꞌe Agar heꞌise Sinai yvyaty-pe. Upe yvyaty oĩ Arábia yvy-py. Upe-py ore ramói ohendu ypy vaꞌekwe Moisés remimombeꞌukwe. Upéi ndaipuꞌakái ójehe. Tembigwái-rami oiko hikwái. Upe kunha Agar héry heꞌise ave ãygwa-pe, Jerusalém tetã mygwa-pe. Haꞌe isy kwéry ramigwa. Upe tetã mygwa imemby ramigwa. Ndaipuꞌakái ójehe. Onhemopotĩ ukase moꞌã Moisés remimombeꞌukwe-rupi oiko-gwi. Upéa-gwi ikyꞌa joty ipyꞌa. Series, "
48,4,27,Upe mokõi kunha rehegwa nheꞌẽ jaikwaa porã hagwã omoĩ vaꞌekwe kwatia-rehe Nhandejáry. A-rami omoĩ vaꞌekwe:Upéixa voi heꞌi Nhandejáry nheꞌẽ.
48,4,28,"Ha Sara memby, héry vaꞌe Isaque, oiko-ma vaꞌekwe Nhandejáry heꞌi hagwe-rupi. Ha koꞌánga, xe reꞌýi kwéry, nhande ave jaiko haꞌe-rami. Nhandejáry heꞌi hagwe-rupi jaiko."
48,4,29,"Yma vaꞌekwe tykeꞌýry, túvy oipota ha-rupi oiko vaꞌekwe, omoingo asy vaꞌekwe gwyvýry-pe Nhandejáry nheꞌẽ marangatu-rupi oiko vaꞌekwe. Yma koꞌánga ete peve ojehu koꞌã vaꞌe. Omoingo asy joty Nhandejáry nheꞌẽ marangatu-rupi oiko vaꞌe-pe."
48,4,30,Pejeapysaka katu Nhandejáry nheꞌẽ-rehe kwatia-rehe omoĩ vaꞌe-rehe:Upéixa heꞌi Nhandejáry nheꞌẽ.
48,4,31,"Upéixa ramo xe haꞌe-ta peẽ-my, xe reꞌýi kwéry. Nhande kwéry Hesu reroviaha vaꞌe katu ndahaꞌéi tembigwái memby-rami. Nhane rembypy nhande sy-rami oiko vaꞌe ndahaꞌéi tembigwái-rami. Tembigwái eꞌỹ vaꞌe voi."
48,5,1,Ani pejehesa rerova katu Hesu reko-gwiJaiko porã hagwã nhane resende vaꞌekwe Cristo. Nhasẽ hagwã judeu reko-gwi nhane resende vaꞌekwe. Peiko meme katu Hesu reko-rupi. Ani pejehesa rerova jevy katu judeu reko-rupi pene moingose ramo jepe.
48,5,2," Pejeapysaka katu xe nheꞌẽ-rehe. Xe Paulo haꞌe-ta peẽ-my. Judeu kwéry-rami ani penhepirekytĩ uka teĩ, “Nde pyꞌa potĩ-ma” heꞌi hagwã moꞌã Nhandejáry pende-rehe. Pende-rehe Cristo nopenavéi-ma arã raꞌe. Haꞌe jevy-ta peẽ-my. Aníke penhepirekytĩ uka teĩ judeu kwéry-rami: “Koꞌánga pehendu katu entéro Moisés heꞌi hagwe gwive jajapo hagwã. Inheꞌẽ imbaraete voi joty peẽ-my” heꞌi arã peẽ-my. Upéixa ramo Cristo ndoikovéi arã peẽ-my pene resendeharã. Series, "
48,5,4,Ani peiko teĩ judeu rekoha-rupi “Nde pyꞌa potĩ-ma” heꞌi hagwã moꞌã Nhandejáry. Napemoirũvéi-ma arã Cristo-pe. Peheja-ma arã Nhandejáry-pe nhande rexakwaa reihaty-pe.
48,5,5,"Upe vaꞌe jajapo eꞌỹ vaꞌe. Jajerovia tee ae Nhandejáry-rehe. Nhahaꞌarõ íxupe “Nde pyꞌa potĩ-ma” heꞌi hagwã nhande-vy. Nheꞌẽ Marangatu tee vaꞌe oiko-gwi nhande pyꞌapy-py, Cristo-rehe jajerovia tee-gwi, nhahaꞌarõ arõ katu íxupe."
48,5,6,"Oĩ judeu kwéry vaꞌe, oĩ judeu kwéry eꞌỹ vaꞌe ave. Ha Cristo-pe nhamoirũ ramo peteĩxa katu, enterove vaꞌe-pe peteĩxa jareko: “Jarovia-gwi jajohayhu porãve rãve katu” jaꞌe meme katu ojóupe."
48,5,7," Ha peẽ katu peho kuri tape porã-rupi. Kivaꞌe po pene moingo tape porã eꞌỹ-rupi ijapu vaꞌe peẽ-my pehendu hagwã. Upe vaꞌe tape-rupi napene moingói kuri Nhandejáry. Nhandejáry ae pene renói vaꞌekwe pemoirũ hagwã íxupe: “Peho katu upe vaꞌe tape-rupi” ndeꞌíry kuri peẽ-my. Series, "
48,5,9,"Pejeapysaka katu xe nheꞌẽ-rehe. Nhande kwéry jaꞌe: “Mixĩmi hagwĩno jepe ramo, pyaꞌe onhomoagwĩnomba-ma” jaꞌe. Upe ramo xáke. Peho-ma ramo tape vai-rupi, pende reko vaipa-ma vaꞌerã."
48,5,10,"Ha pende-rehe xe ajerovia vyteri. Nhandejáry Hesu-rehe jajerovia-gwi “Iporã jajere Hesu rape-gwi” ndapejéi vaꞌerã. Upéa haꞌe ramo, ndaxe apúi voi. Ha oĩ peẽ-my omombeꞌu joavy avy vaꞌe pene moakã tarova hagwã rei. Upe vaꞌe, oime raẽ vaꞌe oĩ vaꞌe, ogwereko asy vaꞌerã íxupe Nhandejáry."
48,5,11," Haꞌe-ta peẽ-my xe reꞌýi kwéry. Xe ko namombeꞌuvéi judeu reko-rupi jaikoha. Judeu kwéry-rami iporã nhanhepirekytĩ uka, ndaꞌevéi voi xe. Ha gwĩ pene moakã tarova rei vaꞌe xe-rehe ijapu voi: “Paulo omombeꞌu joty judeu reko-rupi jaikoha nhanhemopotĩ hagwã” heꞌi moꞌã xe-rehe. Ha ijapu voi. Oipota vaꞌe amombeꞌu vyteri ramo xe raꞌe, naxe rereko asýi arã raꞌe. Ha xe rereko asy joty. Hemimbota amombeꞌu vyteri ramo xe: “Naiporãi jajerovia Hesu Cristo-rehe anho, kurusugwasu-rehe ojejuka vaꞌekwe-rehe. Jajerovia-ma ramo hese, iporã judeu reko-rupi joty jaiko nhanhemopotĩ hagwã” xe haꞌe joty ramo raꞌe, naxe rereko asýi arã raꞌe hikwái. Ha xe rereko asy joty katu. Gwĩ pene moakã tarova vaꞌe aipota nopenavéi pende-rehe. Aipota ójehe ae tojapo vai onhekytĩ-vy. Series, "
48,5,13,"Xe reꞌýi kwéry, peiko porã hagwã pene renói vaꞌekwe Nhandejáry. Pendéjehe pende puꞌaka hagwã pene renói vaꞌekwe. Oipota pejepeꞌa gwĩ judeu reko-rupi pene moingose vaꞌe po-gwi. Haꞌe kwéry oipota moꞌã pehendu entéro Moisés heꞌi hagwe gwive. Ha koꞌánga katu ani peje teĩ pendejéupe: “Ãy ndajaikovéi-ma upe tekoha-rupi. Upéa-gwi iporã jajapo jajapose vaꞌe rei” ani peje upéa. Peje ae “Iporã jajohayhu katu jaiko-vy” peje ae ojóupe. “Nhanhopytygwõ porã katu” peje katu ojóupe.    "
48,5,15,"Ha vixu kwéry katu onhorairõmba ramo, ojosuꞌupa ramo, ojojuka-ma hikwái. Upéixa ete ani penheꞌẽ vai teĩ ojóehe. Ani penheꞌẽ rei rei ojóehe. Ndapeiko porãvéi arã onhondive. Vixu-rami rei peiko ramo, ndapejohayhuvéi-ma vaꞌerã."
48,5,16,"  Ha jajapose vaꞌe rei katu ndahaꞌéi Nheꞌẽ Marangatu tee vaꞌe remimbota. Haꞌe ndojohu porãi voi jajapose vaꞌe rei. Haꞌe katu oiko eꞌỹ reheve pende pyꞌapy-py, pejapose vaꞌe rei mante pejapo vaꞌerã. Upéa-gwi haꞌe-ta peẽ-my: Tapene pyꞌapyhy pyhy katu Nheꞌẽ Marangatu tee vaꞌe. Toiko porãve rãve katu pende pyꞌapy-py, peho meme hagwã tape porã-rupi. Ndapejapovéi arã pejapose vaꞌe rei. Series, "
48,5,18,"Ha Nheꞌẽ Marangatu tee vaꞌe katu pene moingo ramo tape porã-rupi, ndikatuvéi-ma pene moingo judeu reko-rupi penhemopotĩ hagwã moꞌã."
48,5,19,"Ha jajapose vaꞌe rei mante jajapo ramo, ojekwaa voi nhande-rehe. Teko kyꞌa-py rei jaiko vaꞌe. Jajohu vaꞌe rei ndive jaiko. Nhande rekoha kyꞌa. Nhatĩ kwaa eꞌỹ vaꞌe."
48,5,20,"Nhamboete vaꞌe Nhandejáry eꞌỹ vaꞌe-pe. Mohãy-py nhanhopohano vaꞌe. Nanhande aꞌéi vaꞌe ojóehe. Jajoteta. Nhane rakateꞌỹ vaꞌe. Opaixagwa jaipota rei nhandejéupe gwarã. Nhande poxy poxy rei vaꞌe. Nhanhemombaꞌegwasuse moꞌã vaꞌe. Ndajarojojái nhane nheꞌẽ. Ndajajogwerekovéi-ma peteĩxa. Nhande pyꞌa vai vaꞌe voi ojóehe. Jakaꞌu vaꞌe. Jakaꞌu hagwã nhanhomoirũ-ma. Upéixa ete jaiko. Jajapose vaꞌe rei-ma jajapo. Upéixa ramo haꞌe jevy-ta peẽ-my xe haꞌe hagwe-rami. Upeixagwa jajapo jaiko-vy ramo, nanhamoirũ moꞌãi Nhandejáry-pe ojekwaa ramo nhande ruvixarã."
48,5,22,"Ha Nheꞌẽ Marangatu tee vaꞌe katu oiko jave nhande pyꞌapy-py, jaiko porã voi. Hiꞌa porã porã vaꞌe-rami nhande rekoha porã vaꞌe. Jajohayhu vaꞌe. Javyꞌa porã vaꞌe voi jaiko-vy. Nhande pyꞌagwapy vaꞌe jaiko-vy. Jajogwereko kirirĩ vaꞌe. Jajogwereko porã vaꞌe. Nanhane maꞌe rakateꞌỹi vaꞌe ojóupe. Nhande ko nhande-rehe ojerovia vaꞌe voi. Ndajajotetái vaꞌe. Jajapose vaꞌe mante katu ndajajapói voi. Upéixa jaiko ramo “Ani peiko teĩ upéixa” ndeꞌíry vaꞌerã nhande-vy onhemonheꞌẽ vaꞌe. Tekoha-rupi ae jaiko."
48,5,24,"Yma vaꞌekwe jajapose vaꞌe rei mante jajapo vaꞌekwe. Opaixagwa jaipota vaꞌekwe moꞌã. Ha koꞌánga katu nhande Cristo Hesu reꞌýi vaꞌe, ndajajapovéi-ma jajapose vaꞌe rei mante. Ha “Cristo katu omano jave kurusu-rehe, hendive omano ave xe reko tujakwe” jaꞌe nhandéjehe. “Hendive omano ave xe reko vaikwe omboyke hagwã xéhegwi xe rekoha vai xe ajapose vaꞌe rei” jaꞌe nhandéjehe."
48,5,25," Koꞌánga Nheꞌẽ Marangatu tee vaꞌe ndive jaiko. Upéa-gwi tanhane moingo meme katu tape porã-rupi. Ndikatuvéi-ma jaiko nhanhembotuvixase mbaꞌe vaꞌe-rami. Ndikatuvéi-ma jajoteta. Ndikatuvéi-ma nhande pyꞌa vai vaꞌe ojóehe. Series, "
48,6,1,"  Xe reꞌýi kwéry, oime ramo pene paꞌũ-my ojejavy vaꞌe, ojekwaa ramo hembiapo vaikwe, penhemonheꞌẽ katu íxupe: “Anive ereho tape porã eꞌỹ-rupi. Tereho ae katu tape porã-rupi” peje íxupe. Pene paꞌũ-my hiꞌarandu porã vaꞌe, Nheꞌẽ Marangatu tee vaꞌe nheꞌẽ-rupi oiko meme vaꞌe, tonhemonheꞌẽ porã rei katu ojejavy vaꞌekwe-pe. Túvy-rami tonheꞌẽ porã katu íxupe. Ha tonhangareko porã katu ójehe pono haꞌe-rami ave ojejavy. Penhopytygwõ katu peiko-vy. Upéixa peiko vaꞌerã Cristo rekoha-rupi. Pene paꞌũ-my oĩ ramo onhemombaꞌegwasu ukase moꞌã vaꞌe: “Xe ko xe tuvixave vaꞌe xe. Naipytygwõ moꞌãi xe rapixa kwéry-pe” heꞌi rei voi ójehe. Ijapu rei ójehe. Upéa-gwi penhopytygwõ katu peiko-vy."
48,6,4," Iporã voi jajapo peteĩ teĩ nhane rembiapo. Upéa-gwi nhane rembiapo-rehete nhapena vaꞌerã. Jajapo katu peteĩ teĩ nhane rembiapo nhapondera eꞌỹ reheve ojóehe, nhanhembohory eꞌỹ reheve nhande rapixa-rehe. Upéixa iporã ramo nhane rembiapo, ovyꞌa-ma vaꞌerã nhane rembiapokwe-rehe Nhandejáry. Series, "
48,6,6,"Ha Cristo nheꞌẽ-py omboꞌe íxupe vaꞌe katu, ani hakateꞌỹ teĩ ogwereko vaꞌe-rehe omboꞌeháry-pe. Tomeꞌẽ meꞌẽ omboꞌeháry-pe hemikotevẽ."
48,6,7," Pejeapysaka katu xe nheꞌẽ-rehe: “Jajaty jaꞌu vaꞌerã” jaꞌe. Upéixa ete ereho-ma ramo tape vai-rupi, erehasa asy arã ereiko-vy. Upéa-gwi: “Ambotavy-ta Nhandejáry-pe” ani ere teĩ ndejéupe. Imbotavypyreꞌỹ voi ko haꞌe. Ereho ramo tape vai-rupi, erehasa asy vaꞌerã ereiko-vy. Nerenhotỹ porãi ramo, okakwaa arã nde kokwe-py hiꞌupy eꞌỹ vaꞌe. Upéixa ete jajapose vaꞌe rei jajapo ramo, jaha vai arã, nhanhehundi rei vaꞌerã. Ha erenhotỹ porã ramo katu, ereꞌu vaꞌerã erejaty vaꞌekwe. Upéixa ete Nheꞌẽ Marangatu tee vaꞌe oiko tee ramo nde pyꞌa-py, ereiko porã porã vaꞌerã. Nhandejáry ndive ereiko vaꞌerã opa eꞌỹ reheve. Series, "
48,6,9,"Upéixa ramo aníke ere: “Xe kwerái-ma xe rembiapo porã porã ramo” ani ere upéa. Nhane rembiapo porã meme ramo nhande kaigwe eꞌỹ reheve, nhande-vy gwarã omeꞌẽtaha áry-py omeꞌẽ vaꞌerã nhande-vy Nhandejáry."
48,6,10,Upéa-gwi nhande puꞌaka hagwã-rami jareko porã rei enterovéa-pe. Ha Nhandejáry reroviaha gwive katu jareko porãve rãve katu íxupe kwéry.
48,6,11,Cristo mbaꞌe kurusu-rehe apena xe aiko-vyPehexa katu. Koꞌánga xe amoĩ-ta kwatia-rehe xe nheꞌẽ. Xe po-rupi amoĩ-ta. Tuvixa vixa amoĩ kwatia-rehe imonheꞌẽ hagwã.
48,6,12,"Ha gwĩ omombeꞌu ambue vaꞌe Hesu Cristo rehegwa nheꞌẽ porã katu oipota judeu kwéry imanduꞌa porã hese. Upéa-gwi heꞌi peẽ-my: “Judeu reko-rupi peiko joty katu, penhepirekytĩ uka-vy” heꞌi peẽ-my omanda-vy. Oipota peiko judeu reko-rupi. Heꞌi ramo raꞌe: “Cristo-rehe, kurusu-rehe ojejuka vaꞌekwe-rehe, hese anho mante jajerovia-ma ramo, omopotĩ vaꞌerã nhande pyꞌa Nhandejáry judeu reko-rupi jaiko eꞌỹ reheve” heꞌi ramo raꞌe, omoingo asy arã raꞌe íxupe judeu kwéry. Upéa-gwi heꞌi peẽ-my: “Penhepirekytĩ uka katu” heꞌi peẽ-my omanda-vy."
48,6,13,Ha nonheꞌẽ porãi hikwái. Gwĩ judeu reko-rupi oikose vaꞌe moꞌã nohendúi entéro Moisés heꞌi hagwe gwive. Maꞌerã oipota penhepirekytĩ uka? Maꞌerã oipota peiko judeu reko-rupi? Oipota voi imanduꞌa porã hese judeu kwéry. Onhemboete ukase moꞌã judeu reko-rupi peiko-gwi.
48,6,14,"Ha xe katu napenái voi judeu remimbota-rehe. Hemimbota ndajapói vaꞌe imanduꞌa porã hagwã moꞌã xe-rehe. Cristo rehegwa nheꞌẽ, ikurusugwasu rehegwa nheꞌẽ ave, upéa nheꞌẽ amombaꞌegwasu voi amombeꞌu meme-vy. Cristo upe kurusugwasu-rehe omano-gwi, napenavéi-ma ãygwa nheꞌẽ-rehe. Omano vaꞌekwe-rami ndarohoryvéi-ma íxupe, ãygwa-pe. Ha ãygwa katu ndaxe rerohoryvéi-ma ave. Omano vaꞌekwe-rami ndaxe rerohoryvéi-ma ave. Ikurusugwasu-rehe apena aiko-vy vaꞌe mante xe mopotĩ vaꞌerã."
48,6,15,"Ha judeu kwéry vaꞌe, judeu eꞌỹ vaꞌe ave, ogwereko peteĩ vaꞌe-rami íxupe Nhandejáry. Tape pyahu porã-rupi jaiko hagwã, nhane moatyrõmba vaꞌe, nhane mohekoviarõ pyahu vaꞌe Nhandejáry voi. Upéa-gwi judeu rekoha-rehe napenavéi-ma. Cristo mbaꞌe kurusugwasu-rehe ae apena xe aiko-vy."
48,6,16,"Upe vaꞌe tape pyahu porã-rupi peho vaꞌe-pe gwive, tapene mbopyꞌagwapy katu Nhandejáry. Tapene poriahuvereko katu ave. Entéro gweꞌýi gwive tohovasa porã katu Nhandejáry."
48,6,17,"Xe ko Hesu remimondo tee vaꞌe. Hemimondo tee ramo aiko-gwi, xe mbohasa asy vaꞌekwe. Ha koꞌánga katu xe rete-rupi ojekwaapa voi xe pire joka joka hagwe. Pehexapa-ma voi xe-rehe. Xe mbopere pere vaꞌe-rami ojekwaa voi xe-rehe oho-vy enterove oikwaa hagwã Hesu rembigwái ramo xe aikoha. Upéa-gwi xe-rehe ijapu ramo avave ndaipotái xe moakã tarova."
48,6,18,"Tapende rovasa porã porã katu Nhandejáry Hesu Cristo pende rexakwaa rei-vy, xe reꞌýi kwéry. Pende pyꞌa gwive tapende rovasa. Amém."
49,1,1,"Éfeso tetã mygwa pegwarãPaulo omondo Éfeso tetã mygwa-pe onheꞌẽ kwatia-reheXe Paulo Nhandejáry oipotaha-rami aiko Hesu Cristo remimondo ramo. Ãy amondo-ta peẽ-my xe nheꞌẽ kwatia-rehe. Peẽ Nhandejáry reꞌýi kwéry Éfeso tetã-my peiko vaꞌe. Hesu Cristo-pe pehendu-gwi, peteĩxa pemoirũ-ma íxupe peiko-vy."
49,1,2,Tapene rexakwaa rei katu Nhandejáry Nhande Ru vaꞌe. Tapene mbopyꞌagwapy katu ave. Tapende rovasa porã katu Nhandejáry Hesu Cristo ave.
49,1,3," Tonhemombaꞌegwasu katu Nhandejáry, Nhandejáry Hesu Cristo Ru vaꞌe. Cristo irũ-gwi nhande, Nhandejáry yváy pygwa vaꞌe reꞌýi nhande. Upéa-gwi nhande rovasa porã porã vaꞌekwe yváy pygwa-rami jaiko porã hagwã."
49,1,4," Nhande apo eꞌỹ ngatu, nhande kwaa-ma voi. Neꞌírã vyteri ko yvy oiko jave, nhande peꞌa-ma voi arakaꞌe gweꞌyirã nhande reko marangatu hagwã, nhande reko jejavy eꞌỹ reheve gwesa-py. Hesu Cristo irũ voi nhande. Nhande rayhu-gwi, “Oiko vaꞌerã xe raꞌy ramo, xe rajy ramo ave” heꞌi arakaꞌe nhande-rehe ojéupe ae nhane mogwahẽ ukase-vy. “Upéixa xe rembiapo vaꞌerã” heꞌi arakaꞌe nhane renonderã mombeꞌu-vy. Nhande kwéry gwaꞌýry Hesu Cristo gwembiayhu irũrã-gwi, nhande rexakwaa porã eterei arakaꞌe opambaꞌe omeꞌẽ rei-vy nhande-vy. Upéa-rehe tojehexa porã ete katu Nhandejáry. Tomboete ete katu íxupe. Series, "
49,1,7,
49,1,11,"Nhandejáry nheꞌẽ-py hemimbota-rupi opambaꞌe oiko. Neꞌírã vyteri ko yvy oiko jave, heꞌi arakaꞌe ojéupe ojapo vaꞌerã. Upéa-gwi nhande poravo arakaꞌe gweꞌyirã. Nhande poravo peteĩxa nhamoirũ hagwã taꞌýry. Ore kwéry katu orojerovia ypy vaꞌekwe Cristo-rehe. Upéa-gwi toromombaꞌe gwasu katu Nhandejáry-pe. “Iporãete vaꞌe hekoha” toroꞌe hese."
49,1,13,"Ore-vy oiko hagwe-rami, ojehu ave peẽ-my. Pehendu ramo pe anhetegwa nheꞌẽ, Hesu Cristo pene resendeharã rehegwa nheꞌẽ porã pehendu ramo, pejerovia-ma vaꞌekwe Cristo-rehe. Upéi Nhandejáry ombou vaꞌekwe peẽ-my Nheꞌẽ Marangatu tee vaꞌe upe heꞌi vaꞌekwe “Ameꞌẽ vaꞌerã”. “Xe mbaꞌe voi upe vaꞌe, xe reminhongatu voi upe vaꞌe” heꞌi pende-rehe, Nheꞌẽ Marangatu tee vaꞌe omeꞌẽ-vy."
49,1,14,"Nheꞌẽ Marangatu tee vaꞌe omeꞌẽ ranhe-gwi nhande-vy, jaikwaa porã nhande-vy gwarã. Entéro heꞌi vaꞌekwe gwive, “Ameꞌẽ vaꞌerã xe reꞌýi kwéry-pe” omeꞌẽ vaꞌerã nhande-vy Nhandejáry, nhane resendepa-vy ojéupe gwarã. “Tuvixa mbaꞌe Nhandejáry rekoha, iporã ete voi” jaꞌe hese nhamboete-vy."
49,1,15,"   Upéixa ramo, atima porã Nhandejáry-pe pende-rehe. Ahendu kuri pene rerakwã. “Ojerovia oiko-vy Nhandejáry Hesu-rehe. Nhandejáry reꞌýi gwive hembiayhu” heꞌi pene mombeꞌu-vy. Upéa-gwi atima tima Nhandejáry-pe aiko-vy pende-rehe. Oração ajapo jave, xe manduꞌa pende-rehe. Series, "
49,1,19,
49,1,21,"Ãy Cristo oiko upe-py enterove vaꞌe ruvixa ramo. Ipuꞌakave yváy pygwa-rehe gwive. Mburuvixa-rehe gwive ipuꞌaka. Oĩ ramo omanda vaꞌe, oĩ ramo ipuꞌaka vaꞌe, oĩ ramo yvy járy ave, ipuꞌakave hese kwéry. Ko yvy-rehe ndaipóri tuvixave vaꞌe réry. Opambaꞌe-rehe ipuꞌakave Cristo. Heko apy rei eꞌỹ reheve oiko vaꞌerã."
49,1,22,"Ipogwy-py entéro mbaꞌe omoĩ vaꞌekwe Nhandejáry. Hesu-rehe ojerovia vaꞌe-pe gwive onhomboaty aty ha-rupi, enterove jaryrã omoĩ vaꞌekwe."
49,2,1,"  Ha peẽ katu omano vaꞌekwe-rami, ijapysape vaꞌe-rami peiko arakaꞌe. Pejejavy-gwi, pene rembiapo vai-gwi ave, ójehe ipuꞌaka eꞌỹ vaꞌe-rami peiko arakaꞌe. Ãygwa reko rei-rupi peiko arakaꞌe. Yvy járy áry-rehe rei oiko vaꞌe ruvixa nheꞌẽ-py peiko arakaꞌe. Nhandejáry nheꞌẽ renduse eꞌỹha-rehe ipuꞌaka vaꞌe nheꞌẽ-py peiko arakaꞌe."
49,2,3,"Upéixa ave nhande kwéry jaiko vaꞌekwe. Teko rei reko-rupi jaiko vaꞌekwe. Jajapose vaꞌe rei jajapo vaꞌekwe. Yvypóry kwéry ojerereko asy vaꞌerã-rami ave, nhande kwéry jaiko vaꞌekwe Nhandejáry-pe."
49,2,4,"Ha Nhandejáry katu oporoporiahuvereko verei vaꞌe voi, nhande rayhu tee rei vaꞌe voi. Jajejavy meme-gwi, omano vaꞌekwe-rami jaiko vaꞌekwe. Upe-ma ramo nhane moingove jevy vaꞌekwe. Cristo nhamoirũ-magwi, nhane moingove jevy vaꞌekwe. Ne resende rei vaꞌekwe. Ne rembiapo porã-rehe rei nane resendéi vaꞌekwe."
49,2,6,"Cristo nhamoirũ-magwi ae, Cristo ndive nhane moingove jevy vérami vaꞌekwe. Cristo yke-rehe nhane mbogwapy-ma vérami yváy pygwa-rami jaiko hagwã. Jagwapy-ma vérami ave nhaime-vy ijyke-rehe. Upéa ojapo ohendu hagwã ave herakwã kente kwéry ndoikói vyteri vaꞌe, oiko eꞌỹ vaꞌe, “Gwaꞌýry Hesu-pe ohayhu eterei-gwi, nhande rayhu tee rei vaꞌekwe. Nhande rovasa porã porã vaꞌekwe nhande rexakwaa rei-vy” heꞌi hagwã hese."
49,2,8,"Pejerovia-magwi Cristo-rehe, pene resende vaꞌekwe pende rexakwaa rei-vy. Pendejéhegwi napenheresendéi vaꞌekwe. Pende rexakwaa rei-gwi pene resende rei vaꞌekwe. Pene rembiapo porã-rehe rei, napene resendéi voi. Pene rembiapo porã-rehe rei pene resende ramo raꞌe, “Xe rembiapo porã-gwi rei, xe resende vaꞌekwe Nhandejáry” peje rei arã raꞌe."
49,2,10,"Nhande apoha Nhandejáry. Hesu Cristo-pe nhamoirũ-ma ramo, nhane moingove porã vaꞌekwe nhane rembiapo porã porã hagwã, yma jaiko eꞌỹ ngatu heꞌi hagwe-ramima jajapo hagwã."
49,2,11,"Upéixa ramo pene manduꞌa katu pende rekokwe-rehe. Yma ore kwéry eꞌỹ vaꞌe peẽ, judeu eꞌỹ vaꞌe peẽ. Ore kwéry oronhepirekytĩ vaꞌe. Ha peẽ katu, “Onhepirekytĩ eꞌỹ vaꞌe” heꞌi pende-rehe judeu kwéry pene mboete eꞌỹ-vy. Upéixa Nhandejáry nheꞌẽ-py ogwereko gwete, upéixa ojapo ójehe judeu kwéry. Ãy pene manduꞌa katu pende rekokwe-rehe, pene mboete eꞌỹ jave. Upe jave Cristo eꞌỹ reheve peiko arakaꞌe. Yvy akéno-py oiko vaꞌe-rami peiko arakaꞌe. Nhandejáry rembiporavo eꞌỹ gweꞌyirã eꞌỹ arakaꞌe peẽ. Peẽ-my “Xe rendu ramo, apohovasa vaꞌerã” ndeꞌíry arakaꞌe Nhandejáry. Gweꞌýi-pe heꞌi tee vaꞌekwe, ndeꞌi reíry vaꞌekwe, upéa ndeꞌíry arakaꞌe peẽ-my. “Ndaipóri nhande-vy iporã vaꞌerã” heꞌi vaꞌe-rami ojóupe, peiko arakaꞌe. Nhandejáry oiko eꞌỹ vaꞌe-rami peiko arakaꞌe áry porukwe-rupi peiko-vy."
49,2,13,"Ãy katu Cristo Hesu-pe pemoirũ-gwi, ndapeikovéi-ma mombyry íxugwi. Gwugwy avyte-py omano-gwi pende-rehe, Cristo irũ ramo-ma peiko. Penhemoagwĩ-ma íxugwi peiko-vy."
49,2,14,"Judeu kwéry, judeu eꞌỹ vaꞌe-pe ave, onhondive imbojoja-vy ou Cristo vaꞌekwe, peteĩxa ogwereko hagwã onhondive. Upéixa nhande kwéry nhamoirũ ramo íxupe, peteĩxa jaiko arã onhondive. Ojejuka uka ramo, peteĩxa ombojoja vaꞌekwe judeu, judeu eꞌỹ vaꞌe ndive. Ijokoha oipeꞌa vaꞌe-ramima, ombojoja anive hagwã ijaꞌeꞌỹ ojóehe, oiko porã hagwã onhondive. Judeu rekoha-rehe, Moisés amyrĩ remimombeꞌukwe-rehe ave, “Ijapy-ma” heꞌi hese. “Ndaipokatuvéi-ma, naimbaraetevéi-ma” heꞌi. Omopeteĩse judeu judeu eꞌỹ vaꞌe ndive. Oipota omoirũ ojéupe peteĩxa ombojeheꞌa hagwã íxupe kwéry, onhemboheko pyahu vaꞌe-rami oiko hagwã. Upéixa ombojoja porã judeu judeu eꞌỹ vaꞌe ndive."
49,2,16,"Kurusugwasu-rehe omano vaꞌekwe Cristo, omoingo porã hagwã íxupe kwéry ani hagwã ojóehe ijaꞌeꞌỹ teĩ. Omano-gwi kurusugwasu-rehe, Nhandejáry reꞌýi ramo nhane moingo. Ombojoja ojóehe ijaꞌeꞌỹ vaꞌekwe-pe onhemboeko pyahu vaꞌe-rami oiko hagwã peteĩxa."
49,2,17,"Upéixa ramo ogwahẽ ou-vy vaꞌekwe Cristo nheꞌẽ porã omombeꞌu-vy. Peẽ-my mombyry íxugwi peiko vaꞌe-pe, “Pembojoja katu pende reko xe reko-rehe pende pyꞌagwapy hagwã” heꞌi. Ore-vy agwĩ íxugwi oroiko vaꞌe-pe, upéixa ave heꞌi."
49,2,18,"Nhande kwéry, judeu vaꞌe, judeu eꞌỹ vaꞌe ave, nhandejéhegwi rei ndahaꞌéi peteĩxa. Ha Cristo omano-gwi nhande-rehe katu, upéa-gwi ae peteĩxa nhande rereko Nheꞌẽ Marangatu tee vaꞌe. Nhane nheꞌẽ peteĩxa ogweraha Nhandejáry-pe."
49,2,19,Upéa-gwi peẽ kwéry judeu eꞌỹ vaꞌe ndahaꞌevéi-ma ore kwéry eꞌỹ vaꞌe. Ndapeikovéi-ma haꞌe oyvy eꞌỹ-py oiko vaꞌe-rami. Ãy Nhandejáry reꞌýi irũ ramo peiko-ma. Ãy peteĩ óga pygwa-rami peiko. Nhandejáry róga pygwa peẽ.
49,2,20,"Pejeapysaka katu xe nheꞌẽ-rehe. Amombeꞌu-ta Nhandejáry reꞌýi rekoha ogagwasu rehegwa nheꞌẽ-rami. Nhandejáry reꞌýi gwive Nhandejáry róga-rami oiko. Yma gware Nhandejáry nheꞌẽ-py omombeꞌu vaꞌety-pe Hesu remimondo vaꞌe kwéry-pe ave heꞌi Nhandejáry róga nhepyrũha. Óga renagwã heꞌi Hesu remimondo-pe. Peẽ-my heꞌi hembiporurã omopuꞌã hagwã óga. Ha Cristo-pe katu heꞌi okytagwasu. Opambaꞌe jekoka voi haꞌe. Íxugwi tuvixave xave oho-vy Nhandejáry renagwã, imarangatu vaꞌe voi haꞌe. Ha peẽ kwéry ave Cristo pemoirũ-gwi, peiko vaꞌerã Nhandejáry reꞌýi gwive ndive. Hesepa ombojoja omoĩ-vy vaꞌe-rami ogagwasu apo-vy, pene mbojoja ave vaꞌerã peteĩxa Nhandejáry reꞌýi ndive pene mbojeheꞌa-vy. Hendive kwéry oiko vaꞌerã Nhandejáry. Nheꞌẽ Marangatu tee vaꞌe-rupi oiko vaꞌerã."
49,3,1,"Upe vaꞌe-rehe ajapo-ta oração Nhandejáry-pe pende-rehe. Xe Paulo Cristo-rehe ha-py anhemoĩ ave vaꞌe preso. Peẽ ore kwéry eꞌỹ-rehe ha-py, anhemoĩ vaꞌe preso. Anhemoĩ ramo jepe, ajapo-ta joty oração Nhandejáry-pe pende-rehe."
49,3,2,Pehendu nipo raꞌe xe rerakwã. Nhandejáry omombeꞌu vaꞌekwe xe-vy xe rembiaporã pende-rehe xe rexakwaa rei-vy.
49,3,3,"Xe-vyte oikwaa uka Nhandejáry ojapo vaꞌerã. Xe-vyte ohexa uka vaꞌekwe. Hembiaporã-rehe ndahetái xe nheꞌẽ ahai kuri ko kwatia-rehe. Pemonheꞌẽ ramo xe ahai vaꞌekwe, peikwaa vaꞌerã xe Cristo rembiaporã oikwaa-ma vaꞌe. Yma arakaꞌe avave-pe nomombeꞌúi ojapo vaꞌerã Nhandejáry. Ha koꞌánga katu gweꞌýi ete-pete oikwaa uka. Gwemimondo vaꞌe-pe, onheꞌẽ-py omombeꞌu vaꞌety-pe ave oikwaa uka. Nheꞌẽ Marangatu tee vaꞌe-rupi oikwaa uka ore-vy. Series,  Mbavaꞌe tipo heꞌi ojapo vaꞌerã? A-rami heꞌi: “Nheꞌẽ porã renduha gwive ahovasa vaꞌerã” heꞌi Nhandejáry. “Yma judeu pegwarã mante ãy ambojoja-ta judeu eꞌỹ-pe ave imeꞌẽ-vy” heꞌi. Judeu kwéry-pe, “Aporesende vaꞌerã” heꞌi tee vaꞌekwe, ndeꞌi reíry voi. Upe heꞌi vaꞌekwe, heꞌi ave judeu eꞌỹ vaꞌe-pe judeu pegwarã gwive ãy ombojoja imeꞌẽ-vy judeu eꞌỹ-pe ave. Cristo-pe omoirũ-ma ramo nheꞌẽ porã rendu-vy, ombojoja imeꞌẽ-vy judeu eꞌỹ-pe ave. Cristo-pe omoirũ irũ-gwi, oikoe koe vaꞌe peteĩ vaꞌe rete-rami oiko-ma ãy. Judeu judeu eꞌỹ ndive oiko-ma onhondive."
49,3,8,"Xe nanhembotuvixái. Anhembohekomirĩve vaꞌe aiko-vy. Oime raẽ vaꞌe Nhandejáry reꞌýi gwive heko porãve xéhegwi. Ha xe-vy katu omombeꞌu xe rembiaporã vaꞌekwe Nhandejáry xe rexakwaa rei-vy, araha hagwã amombeꞌu-vy judeu eꞌỹ vaꞌe kwꞌery-pe Hesu rehegwa nheꞌẽ porã, “Tuvixa mbaꞌe Cristo. Haꞌeixagwa ndaipóri. Ndikatúi jahexa kwaa porã tee hekoha hese. Oĩ meme nhande-vy oikwaa uka porãve hagwã.” Upeixagwa oipota xe amombeꞌu."
49,3,9,Oipota xe amoꞌarandu entéro vaꞌe-pe amombeꞌu-vy mbaꞌéixa ojekwaa-ta Nhandejáry rembiaporã. Ha Nhandejáry katu opambaꞌe apoha voi. Opambaꞌe reko járy voi haꞌe. Upéixa arakaꞌe nomombeꞌúi arakaꞌe avave-pe. Yma gwive ãy peve nomombeꞌúi avave-pe gwembiaporã.
49,3,10,"Ãy katu Nhandejáry oikwaa uka-ma gwĩ yváy pygwa omanda vaꞌe kwéry-pe. Ipuꞌaka vaꞌe kwéry-pe oikwaa uka-ma ave gwembiapo. Entéro Hesu reroviaha gwive, yma oikoe koe vaꞌekwe ãy peteĩxa-ma onhomboaty aty okwa-vy ohexa ramo, oikwaa-ma Nhandejáry arandu, ombojojapa ramo. Mbaꞌeixagwa xagwa pa hembiapo porã vaꞌerã oikwaa-ma vaꞌerã. Neꞌírã oiko ramo vyteri arakaꞌe ko yvy, yma gwive heꞌi hagwe-ramima, ãy kóa ojapo-ma Nhandejáry. Nhandejáry Hesu Cristo rembiapo voi."
49,3,12,"Íxupe nhamoirũ-gwi, hese jajerovia-gwi, Nhandejáry ndive nhanhomongetase ramo, ndaiporivéi nhande jokoharã. Nhatĩ eꞌỹ reheve ae nhanhemoagwĩ íxugwi. Nhatĩ eꞌỹ reheve nhande rete nhanogwahẽ-ma íxupe oração apo-vy. "
49,3,13,"Upéa-rehe ani pevyꞌareꞌỹ xe-rehe. Pende-rehe ha-py ajerereko asy ramo jepe, pende rovasa porã joty vaꞌerã Nhandejáry."
49,3,14,
49,3,18,"Ajerure meme Nhandejáry-pe heꞌýi gwive ndive pene mombaraete hagwã. Aipota pene moꞌarandu porã peikwaa hagwã Cristo, heko porayhu tee rei vaꞌe-pe. Enterove vaꞌe voi hembiayhu. Oporohayhu kuꞌa kuꞌa eꞌỹ vaꞌe voi haꞌe. Oporohayhu meme vaꞌe. Ohayhu okanhy vaꞌe. Mombyrygwa hembiayhu. Yváy pygwa gwive ohayhu. Yvygwy pygwa jepe ave ohayhu. Ndaipóri voi hembiayhu eꞌỹ vaꞌe. Cristo reko porayhu kwaapa vaꞌe ndoikói ramo jepe, heko porayhu ndajaikwaa porã etéi vyteri ramo jepe, aipota peikwaa porãve rãve joty pende rayhu tee vereiha. Aipota pemboatyve tyve Nhandejáry remimeꞌẽ meꞌẽ pendejéupe. Haꞌe hekoha tee-rehe aipota pene mohynyhẽ nyhẽve katu hemimeꞌẽgwe rereko-vy."
49,3,20,"Haꞌe ko jajerureha-rami íxupe omeꞌẽ nhande-vy nhande rovasa porã kwaa-vy. Oĩ jajerure eꞌỹ hese vaꞌe, oĩ nhane manduꞌa eꞌỹ hese vaꞌe. Haꞌe katu hetave tave kwaa voi omeꞌẽ joty nhande-vy, nhane mombaraete oiko-vygwi."
49,3,21,Tonhemombaꞌegwasu meme katu Hesu reroviaha onhomboaty atyha-rupi. Cristo oikoha-rupi tonhemboete ete voi opa eꞌỹ-rehe. Amém.Jd 24
49,4,1,"  Nhandejáry Hesu Cristo rembigwái ramo xe aiko-gwi, xe moĩ kuri preso. Upéa-gwi anhemonheꞌẽ-ta peẽ-my. Pene mboheko marangatu hagwã pene renói vaꞌekwe Nhandejáry. Pende reko marangatu eꞌỹ ramo, pemotĩ arã íxupe."
49,4,2,“Xe katu xe tuvixave” ani peje rei ojóupe peiko-vy. Penhembohekomirĩve ae joty peiko-vy. Pejogwereko porã katu kirirĩ po-py. Ani peropoxy pyaꞌe aꞌe teĩ ojoekoha. Pejoporiahuvereko rei katu pejohayhu-vy. Ani pejoteta teĩ. Penhangareko porã pendéjehe peteĩxa peiko hagwã onhondive. Nheꞌẽ Marangatu tee vaꞌe pene mboꞌeha-rami peiko hagwã pende joja porãve rãve hagwã.
49,4,4,Cristo rete-rehe oĩ vaꞌe-rami peteĩxa peiko. Peteĩxa oiko nhande pyꞌa-py Nheꞌẽ Marangatu tee vaꞌe. Peteĩxa nhande peꞌa vaꞌekwe gweꞌyirã. Peteĩxa nhande kwéry nhahaꞌarõ Hesu ogwahẽ jevytaha áry.
49,4,5,Peteĩxa nhande kwéry Járy vaꞌe voi Nhandejáry. Peteĩxa jajerovia hese. Peteĩxa nhane mongarai vaꞌekwe.
49,4,6,"Nhande kwéry vaꞌe Járy, nhande kwéry vaꞌe Ru ave Nhandejáry voi. Haꞌe anho peteĩ oiko vaꞌe. Haꞌeixagwa ndaipóri. Nhande kwéry Ruvixa vaꞌe. Nhane moingoha. Nhane mombaraeteha imombaꞌapo uka-vy. Nhande pyꞌa-py oiko vaꞌe Nhandejáry voi."
49,4,7,"Nhande kwéry peteĩ teĩ vaꞌe-pe nhande reko meꞌẽ meꞌẽ. Ojohaꞌe haꞌe ramigwa eꞌỹ-py nhande reko meꞌẽ Cristo. Peteĩ teĩ nhande rexakwaa rei-gwi, nhande reko meꞌẽ meꞌẽ nhande-vy. Upéixa heꞌi Nhandejáry kwatia nheꞌẽ Cristo-rehe:heꞌi Nhandejáry kwatia nheꞌẽ Cristo-rehe."
49,4,9,"“Ojeupi” heꞌi ramo, mbavaꞌe-pe heꞌi, oĩ oporandu vaꞌe. A-rami heꞌi omombeꞌu-vy. Ogwejy ranhe vaꞌekwe Cristo ko yvy-py yváy-gwi. Ha upéi katu ojeupi jevy vaꞌekwe oho-vy. Upéixa upe ogwejy vaꞌekwe, upe ojeupi jevy vaꞌekwe oho-vy peteĩxa. Ojeupi vaꞌekwe Cristo yvate áry paha-py oho-vy opa-rupi omohynyhẽ hagwã ojéhegwi."
49,4,11,Haꞌe katu nhande rekorã omeꞌẽ meꞌẽ vaꞌe. Peteĩ teĩ nhande-vy omeꞌẽ meꞌẽ nhande rekorã. Peteĩ vaꞌe-pe oheko meꞌẽ gwemimondorã ramo. Outro-pe oheko meꞌẽ inheꞌẽ-py mbaꞌe kwaa ukaharã. Outro-pe oheko meꞌẽ Hesu rehegwa nheꞌẽ porã mombeꞌuharã. Outro-pe oheko meꞌẽ heroviaha nhangarekoharã.
49,4,12,"Oipota nhande kwéry heroviaha vaꞌe nhanhopytygwõ kwaa. Oipota nhanhomombaraete nhanhopytygwõ-vy, Cristo rete-rehe oĩ vaꞌe-rami jaiko hagwã. Oipota peteĩxa jarovia porãve rãve Nhandejáry raꞌy-pe. Jaikwaa porãve rãve íxupe oipota nhande agwyje porã hagwã. Kakwaa vaꞌe reko-rami oipota jaiko. Mitã reko-rami ndoipotáiry jaiko. Cristo reko jejavy eꞌỹ porã-rupi oipota jaiko jaheko arupitypa hagwã íxupe."
49,4,14,"Upe ramo ndajaikovéi-ma mitã reko-rami. Ojererova rova vaꞌe-rami ndajaikovéi-ma. Kanóa-rami y-pe ojererosyry uka oho-vy vaꞌe-rami, ndajaikovéi-ma nhande resa rerova uka hagwã moꞌã. Upe ramo nanhahenduvéi-ma vaꞌerã ijapu vaꞌe nheꞌẽ, nhahendu eꞌỹ vaꞌerã-py nhane mboꞌese vaꞌe nheꞌẽ nanhahenduvéi-ma. Nhane mbotavyse nhande resa rerova hagwã moꞌã. Tape ijapu rei vaꞌe-rupi oipota moꞌã jaha vaꞌe."
49,4,15,"Ani nhahendu teĩ aipo vaꞌe nheꞌẽ. Anhetegwa vaꞌe ae nhamombeꞌu mbeꞌu ojóupe jajohayhu-vy. Aipo ramo, okakwaa vaꞌe-rami peteĩxa nhamoirũ porãve rãve vaꞌerã Hesu Cristo-pe. Nhane akã-rami oiko Cristo."
49,4,16,"Nhane akã katu nhande rete moꞌaranduha voi, imbojojapa porãha voi. Nhane moꞌarandu-gwi ojepota potapa ojóehe onhomombaraete-vy nhande rete. Heko heko-rupi peteĩ teĩ oiko ramo, okakwaa porã nhande rete. Upéixa nhande kwéry Hesu-rehe jajerovia vaꞌe gwive nhande mbaraeteve teve jajohayhu-vy. Cristo nhane moꞌarandu-gwi, nhanhomombaraete ete jaiko-vy, nhande reko agwyjeve jeve vaꞌerã jaha-vy. Nhanhomombaraeteve teve vaꞌerã jaha-vy."
49,4,17,"Upéixa ramo anhemonheꞌẽ-ta peẽ-my Nhandejáry réry-py haꞌe-vy: Anive peiko rei teĩ judeu eꞌỹ vaꞌe-rami. Haꞌe kwéry tekoha eꞌỹ-rupi rei oiko. Ojéupe heꞌi vaꞌe rei haꞌe ojapo, oikwaa vaꞌe rei ojapo. Ani ereiko haꞌe-rami."
49,4,18,Inhakã hatã-gwi mbaꞌeve ndoikwaái. Tekoha-rupi ndoikói-gwi ndoikwaái gwekoha. Upéa-gwi pytũ-my rei oiko vaꞌe-rami ndoikwaáiry hikwái gwaperã. Upéa-gwi mombyry oiko Nhandejáry-gwi.
49,4,19,"Notĩ kwaavéiry-ma hikwái. Tekoha vai-rupima voi ivaive ive-ma oho-vy. Upeixagwa ojapo rire, ojaposeve seve-ma hikwái."
49,4,20,"Ha Cristo rekoha omombeꞌu jave peẽ-my, upeixagwa nheꞌẽ nomombeꞌúi vaꞌekwe peẽ-my. Anhetegwa vaꞌe ae oikwaa uka vaꞌekwe peẽ-my Hesu rehegwa. Hemimombeꞌu peẽ-my pehendu vaꞌekwe."
49,4,22,"Heꞌi vaꞌekwe peẽ-my pende rekoha tujakwe-rehe: “Perova katu pende rekoha. Pejapose vaꞌe rei pejapo-gwi, omano vaꞌerã-rami peiko vaꞌekwe. Ivaive ive oho-vy pende reko tujakwe. Ãy iporã katu penhemoatyrõmba pene akã porã jevy hagwã."
49,4,24,"Iporã perova pende rekoha tujakwe pene mboheko pyahu jevy hagwã Nhandejáry. Pende reko meꞌẽ vaꞌerã Nhandejáry haꞌe heko-rupima peiko hagwã, pende reko jejavy eꞌỹ reheve pende reko marangatu tee hagwã” heꞌi vaꞌekwe peẽ-my."
49,4,25,Upéa-rehe perova katu pende reko apukwe. Nhande kwéry akã-rami oiko Cristo. Peteĩ hete vérami jaiko íxupe. Upéixa-gwi peteĩxa nhande jojaha-rami jaiko. Nhandéjehe anho rei ndajaikovéi-ma. Upéa-gwi anive pende apu pende rapixa-pe. Anhetegwa ae pemombeꞌu ojóupe.
49,4,26,"Nde poxy ramo jepe, ani erejejavy hagwã-rami ereiko. Ani pyhare peve nde poxy. Epoi mani nde reko poxy-gwi."
49,4,28,Taimonda eꞌỹve katu oiko-vy imonda vaꞌe. Tombaꞌapo ae katu ojéupe gwarã-rehe oiko-vy. Opo-rupi togana oiko-vy omeꞌẽ hagwã gwapixa remikotevẽ.
49,4,29,Ani penheꞌẽ rei rei ojóehe. Penheꞌẽ porã ae katu ojóupe penhombopyꞌagwapy jevy hagwã. Pende rapixa pemoꞌarandu hagwã-rami pemombeꞌu íxupe. Upéixa ramo ae ogwerovyꞌa arã pene nheꞌẽ henduháry.
49,4,30,"Heꞌi vaꞌekwe pende-rehe Nheꞌẽ Marangatu tee vaꞌe: “Xe mbaꞌe” heꞌi, “Xe reminhongatu” heꞌi pende-rehe. “Cristo ogwahẽha óra peve pende reraha hagwã, anhangareko-ta pende-rehe aiko-vy” heꞌi pende-rehe. Upéa-gwi ani pemeꞌẽ íxupe vyꞌareꞌỹ. Pejapo vai ramo katu, pembovyꞌareꞌỹ arã íxupe."
49,4,31,"Anive pende aꞌe eꞌỹ teĩ ojóehe. Pejohayhu rei katu. Anive pende poxy pyaꞌe rei ojóupe. Pehexa uka katu pende reko kirirĩ ae katu pende rapixa-pe. Anive pejogwereko poxy teĩ. Pejogwereko rayhu ae katu. Penhonheꞌẽ mbojevy jevy-vy, anive penheꞌẽ hatã hatã ojóupe. Pejogwereko kirirĩ ae katu. Anive penheꞌẽ vai rei ojóehe. Penheꞌẽ porã porã ae katu ojóupe. Anive pejohayhu eꞌỹ teĩ. Pejohayhu ae katu peiko-vy. Upe tekoha tujakwe-gwi pepoi katu."
49,4,32,"Pende pyꞌa porã katu ae ojóehe. Pejoporiahuvereko katu. Nde-rehe hembiapo vai vaꞌe-pe, ani nde poxy íxupe. Peiporiahuvereko rei joty íxupe, Cristo-rehe ha-py Nhandejáry pende poriahuvereko rei hagwe-rami."
49,5,1,"Peẽ Nhandejáry raꞌy-gwi, tapeiko heko-rupiPeẽ Nhandejáry raꞌy voi. Hembiayhu vaꞌe voi peẽ. Upéa-gwi tapeiko heko-rupi. Peheko raꞌã íxupe."
49,5,2,"Ha Cristo pende rayhu-gwi vaꞌekwe, nahakateꞌỹi gwekove-rehe. Ojejuka uka rei vaꞌekwe ae. Ijukaharã-pe onhemeꞌẽ-ma ramo, gwu remimbota ojapo-ma ramo, ogwerovyꞌa íxupe Nhandejáry. Nhande rayhu hagwe-rami, pejohayhu yhu tee rei katu peiko-vy."
49,5,3,Peẽ Nhandejáry reꞌýi heko marangatu vaꞌe voi. Toiko eꞌỹ pene paꞌũ-my tekoha vai-rupi oiko vaꞌe. Heko kyꞌa vaꞌe toiko eꞌỹ katu. Ojapose vaꞌe rei ojapo vaꞌe toiko eꞌỹ katu pene paꞌũ-my.
49,5,4,"Otĩ kwaa eꞌỹ vaꞌe nheꞌẽ ani perovyꞌa teĩ. Ani penheꞌẽ rei, ani penheꞌẽ vai ojóehe penhembohory-vy. Hekovía petima porã ae katu Nhandejáry-pe."
49,5,5,"Oĩ ramo tekoha vai-rupi oiko vaꞌe, heko kyꞌa rei vaꞌe, ojapose vaꞌe rei ojapo vaꞌe. Upéa Nhandejáry eꞌỹ-pe omboete voi. Heko ramigwa íxupe gwarã ndaipóri. Nhandejáry ndive Cristo oiko ha-py nhane ruvixarã ndaipóri íxupe gwarã. "
49,5,6,Ani pene mbotavy teĩ avave: “Upeixagwa apoha oiko vaꞌerã Nhandejáry ndive” heꞌi rei vaꞌerã peẽ-my. Upeixagwa apoha-pe ogwereko asy vaꞌerã Nhandejáry onheꞌẽ renduse eꞌỹ-gwi.
49,5,7,Upéa-gwi heko kyꞌa vaꞌe-pe ani pemoirũ teĩ peiko-vy.
49,5,8,  
49,5,10,Peheka katu pejohu hagwã Nhandejáry remimbota.
49,5,11,"Ani pemoirũ gwĩ hekoha vai nhemi vaꞌe-pe. Peho ae katu tape porã-rupi. Ohesape vaꞌe-rami peiko, ojekwaa porãve hekoha vai hese. Nhemi ha-py haꞌe kwéry hembiapo kyꞌaha nhamombeꞌu mbeꞌu ramo katu ojóupe, nhane motĩ voi hembiapokwe."
49,5,13,"Okanhy vaꞌe oho ramo gwesapeharã-py, jaikwaa-ma hese hekoha. Ojekwaa porã rire, osẽ-ma ipotĩ ha-my. Arakatu-pyma oho. Upéa-gwi gwĩ oke vaꞌe-rami vaꞌe-pe, jaꞌe:“Epáy katu. Ani erepyta gwĩ omano vaꞌekwe-rami. Evy katu. Ombovy jevy vaꞌe-rami eiko. Tape porã-rupima eiko. Nde resape arã Cristo” jaꞌe."
49,5,15,Penhangareko porã katu pendéjehe peiko porã hagwã. Hiꞌarandu eꞌỹ vaꞌe-rami ani peiko. Ne arandu katu ereiko-vy.
49,5,16,"Ãygwa hekoha vai voi. Upéa-gwi pene rembiapo porã meme katu. Mamo peime ha-rupi, pejapo porã katu."
49,5,17,Ani oikwaa eꞌỹ vaꞌe-rami peiko teĩ. Nhandejáry remimbota oikwaa vaꞌe ramo ae peiko.
49,5,18,Ani pekaꞌu teĩ. Ipuꞌaka arã tekoha vai pende-rehe. Tapende pyꞌa mohynyhẽ ae katu Nheꞌẽ Marangatu tee vaꞌe.
49,5,19,Peporahéi katu ojóupe gwarã. Nhandejáry nheꞌẽ héry vaꞌe Salmo-py eporahéi. Eporahéi hino-py. Mborahéi-py eporahéi ave. Pende pyꞌa gwive peporahéi Nhandejáry-pe. Nhandejáry Hesu Cristo réry-py petima porã meme opambaꞌe-rehe. Opambaꞌe Nhandejáry Nhande Ru remimeꞌẽ-rehe petima porã katu íxupe.
49,5,21,Peẽ kwéry-pe haꞌe-ta. Pehendu katu onhonheꞌẽ kwéry Cristo-pe pemboete-gwi. Enterove tainheꞌẽngendu katu.
49,5,22,"Koꞌánga anheꞌẽ-ta pene rembireko kwéry-pe. Pehendu katu pene ména nheꞌẽ kwéry. Nhandejáry nheꞌẽ pehenduha-rami ave, pehendu pene ména nheꞌẽ. Entéro Hesu reroviaha gwive huvixagwasu Hesu. Nhande kwéry Hesu rete-rami. Nhane akã-rami haꞌe. Nhane arandu-rami haꞌe ave. Hete-ramigwi, nhane resendehaty ave. Upéixa nhane rembireko kwéry ruvixa nhande kwimbaꞌe. Hesu nheꞌẽ nhahenduha-rami, tohendu katu nhane nheꞌẽ gwive nhane rembireko kwéry."
49,5,25,"Koꞌánga pene ména kwéry-pe peha-ma anheꞌẽ-ta. Pehayhu tee katu pene rembireko kwéry-pe. Ha Cristo katu, nhande kwéry, heꞌýi vaꞌe-pe, hese jajerovia vaꞌe-pe, nhande rayhu tee vaꞌekwe. Ojejuka uka rei vaꞌekwe nhande-rehe. Ojukaharã-pe onhemeꞌẽ vaꞌekwe. Cristo nhande rayhuha-rami pehayhu pene rembireko kwéry-pe."
49,5,26,"Haꞌe oipota nhande reko ipotĩ, oipota nhande rete marangatu..1"
49,5,28,"Upéixa ete voi tohayhu gwembireko kwéry-pe. Gwete ohayhuha-rami ave tohayhu gwembireko kwéry-pe. Nhande rembireko-pe jahayhu ramo, jahayhu nhande rekove-pe ave."
49,5,29,"Gwekove rayhuha eꞌỹ ndoikói. Enterove ohayhu gwekove. Nhane rakateꞌỹ katu nhande rete-rehe, nhanhangareko porã katu hese. Cristo nhande-rehe onhangarekoha-rami voi nhanhangareko nhande rete-rehe. Nhande kwéry hese jajerovia vaꞌe Cristo rete-rami. Gwete-ramigwi, onhangareko nhande-rehe. Upéixa ete nhane rembireko nhande rete-rami. Nhandéjehe nhanhangarekoha-rami ave, peteĩ teĩ nhanhangareko nhane rembireko-rehe."
49,5,31,Upéa-rehe heꞌi Nhandejáry nheꞌẽ:heꞌi Nhandejáry kwatia nheꞌẽ.
49,5,32,"Jahexa ramo omenda vaꞌekwe peteĩxa oiko ramo onhondive, Nhandejáry oikwaa ukave ukave nhande-vy nhande rekorã. Omenda vaꞌe reko jahexa ramo mbaꞌéixa nhande heroviaha vaꞌe jaiko-ta Cristo reko irũrã oikwaa uka nhande-vy."
49,5,33,"Aipo ramo peteĩ teĩ peẽ-my amombeꞌu-ta pehendu porã hagwã. Pende rekove pehayhuha-rami ave, pehayhu pene rembireko kwéry-pe. Haꞌe-ta ave peẽ kunhagwe-pe, pemboete hagwã pene ména kwéry-pe."
49,6,1,"Ãy ne mitã vaꞌe anhemonheꞌẽ-ta peẽ-my. Peẽ Hesu reroviaha vaꞌe voi. Upéa-gwi iporã katu pehendu meme pende ru, pende sy nheꞌẽ."
49,6,2, heꞌi. Upéixa voi hemimanda ypy nhande-vy gwarã mombeꞌu-vy.
49,6,4,"Ãy túvy kwéry-pe anhemonheꞌẽ-ta. Ani pehekoteta teĩ nde raꞌy kwéry-pe, nde rajy kwéry-pe pembopoxy-vy. Pemongakwaa porã ae katu. Nhandejáry onhemonheꞌẽha-rami nhande-vy nhane mboꞌeha-rami ave, penhemonheꞌẽ katu íxupe pemboꞌe-vy."
49,6,5,"  Ãy penhemombaꞌapo rei vaꞌe anhemonheꞌẽ peẽ-my. Pehendu meme katu nde járy yvy pygwa nheꞌẽ. Cristo pehenduha-rami, pemboete nde járy nheꞌẽ nde pyꞌa gwive."
49,6,6,"Oĩ oipota vaꞌe ijáry imanduꞌa porã hese. Ijáry resa-py ohendu voi inheꞌẽ. Ndoikovéi ramo katu, nohenduvéi-ma inheꞌẽ. Ani peiko upe vaꞌe reko-rupi. Pehendu ae katu inheꞌẽ. Cristo rembigwái-rami pehendu joty inheꞌẽ. “Cristo-pe ae katu xe ambaꞌapo” peje joty pendejéupe. Nde pyꞌa gwive pehendu joty inheꞌẽ Nhandejáry remimbota apo-vy."
49,6,7,Nde pyꞌa gwive embaꞌapo. Nhandejáry-pe vérami erembaꞌapo. “Ambaꞌapo teko rei anho-pete” ani ere ndejéupe.
49,6,8,Nde ne mombaꞌapo rei vaꞌe nde rerekoseha-rami rei nde rereko. Nde ereporomombaꞌapo vaꞌe ave. Pene rembiapo porã porãkwe-rami Nhandejáry pende rereko joty vaꞌerã. Upéa peikwaa voi.
49,6,9,Oĩ pene paꞌũ-my oporomombaꞌapo vaꞌe. Nde ereporomombaꞌapo vaꞌe anhemonheꞌẽ-ta nde-vy. Ereko porã katu ne rembigwái-pe. Ani erereko poxy-py íxupe. Oime ko Nhandejáry yváy-py. Nde járy ijáry ave. Enterove vaꞌe-pe ogwereko peteĩxa. Upéa-gwi ereko porã katu ne rembigwái-pe. 
49,6,10,"Koꞌánga ojoaky kwéry amombeꞌuve-ta peikwaa porã hagwã pene rembiaporã. Penhemombaraete ete katu Nhandejáry-pe pemoirũ-vy peteĩxa. Haꞌe tuvixa mbaꞌe, pene mbopuꞌakaha voi."
49,6,11,"Tapene mombaraete katu Nhandejáry. Soldado omondeha-rami gwete-rehe hatã vaꞌe, upéixa pemonde ave pende rete gwive jokoha ramigwa, anháy ruvixa nheꞌẽ oike eꞌỹ hagwã pende pyꞌa-py pono hoꞌarandu-py pende reity gweko-rupi. Teko rei ndive anho mante nanhanhorairõ vaíry jajoityse-vy. anháy ruvixa ndive ae katu nhanhorairõ pono jajeity uka íxupe. Oĩ ave áry pygwa jepe Nhandejáry eꞌỹ vaꞌe, hekoha vaive vaꞌe nhanhorairõ vaꞌe ndive. Oĩ anháy ruvixa kwéry arygwy rupigwa nhande-rehe omandase vaꞌe, nhande-rehe ipuꞌakase vaꞌe jajoko vaꞌe íxupe. Oĩ entéro pytũ-my rei oiko vaꞌe-rami oiko vaꞌe ruvixa"
49,6,13,"Upéa-gwi Nhandejáry gwigwa-py ae pejavoa katu pende rete pono oike anháy nheꞌẽ pende pyꞌapy-py pono pende reity gweko-rupi, ipuꞌakaseha áry-py ou-vy pende-rehe. Pemonde ranhe-rami katu, napende reitýiry arã. Opuꞌã oĩ-vy vaꞌe-rami joty ndapeꞌái arã. Are penhorairõ rire, are pejoko joko rire peiko-vy, ndapeꞌái joty arã."
49,6,14,"Pejoko katu anháy-pe. Ani erejeity uka íxupe. Pemonde ranhe katu nde kuꞌa kwaha. Nhande kuꞌa kwaha, nhande reko apu eꞌỹ vaꞌe-rehe ae heꞌi nhande-vy. Upéi pemonde pene kamisa ramigwa hatã vaꞌe. Nhande kamisa hatã vaꞌe, nhande rekoha jejavy eꞌỹ vaꞌe-rehe ae heꞌi nhande-vy. "
49,6,18,Pemondo mondo katu pene nheꞌẽ Nhandejáry-pe pene mboꞌeha-rami Nheꞌẽ Marangatu tee vaꞌe. Opaixagwa pene nheꞌẽ pembojeupi upi pejerure-vy Nhandejáry-pe. Ani ne ateꞌỹ teĩ. Pene kyreꞌỹ ae oração apo-vy entéro Nhandejáry reꞌýi-rehe gwive pemondo mondo Nhandejáry-pe pene nheꞌẽ.
49,6,19,"Xe-rehe ave pejapo oração anheꞌẽ jave ou rei hagwã xe juru-py xe nheꞌẽrã, atĩ eꞌỹ reheve amoherakwã Hesu rehegwa nheꞌẽ porã hembiexa uka ramo vaꞌe. Upe vaꞌe-rehe apyta preso. Ajepokwa ramo jepe xe sã-rehe aĩ-vy, amombeꞌu joty inheꞌẽ. Hesu Cristo réry-py amombeꞌu mbeꞌu inheꞌẽ. Ejapo oracão xe-rehe atĩ eꞌỹ reheve amombeꞌu joty hagwã, Cristo ombou gwekovía onheꞌẽ mombeꞌu hagwã vaꞌe-rami joty amombeꞌu hagwã."
49,6,21,"Tíquico oho-ta pende ha-py xe mombeꞌu-vyA-py oiko xe ndive nhande reꞌýi vaꞌe, nhane rembiayhu vaꞌe Tíquico héry vaꞌe. Haꞌe Nhandejáry rembigwái vaꞌe, hese jajerovia vaꞌe. Haꞌe oho-ta pende ha-py xe mombeꞌu-vy, xe-vy ojehu vaꞌekwe gwive oikwaa ukapa-vy. Mbaꞌéixa pa xe aiko vaꞌe oikwaa ukapa vaꞌerã peẽ-my. Upéa-rehe xe remimondo vaꞌe amondo-ta omombeꞌu hagwã peikwaapa hagwã ore rekoha. Amondo-ta pene mbopyꞌagwapy hagwã pono pene mytuꞌeꞌỹ hagwã xe-rehe."
49,6,23,"Tapene mbopyꞌagwapy katu Nhandejáry Nhande Ru, Nhandejáry Hesu Cristo ave. Tapene mbojohayhu. Tapene mbojerovia uka porãve ójehe. Peẽ kwéry Nhandejáry reꞌýi vaꞌe peẽ. Tapende rovasa katu."
49,6,24,"Pende reko porayhu reheve pene mbyai eꞌỹ reheve, pehayhu tee meme voi Nhandejáry Hesu Cristo-pe peiko-vy. Tapende rexakwaa rei katu Nhandejáry."
50,1,1,"Filipos tetã mygwa pegwarãPaulo omondo Filipos tetã mygwa-pe onheꞌẽ kwatia-reheXe Paulo Timóteo ndive, Hesu Cristo rembigwái vaꞌe voi, oromondo-ta peẽ-my ore nheꞌẽ kwatia-rehe. Peẽ Nhandejáry reꞌýi Filipos tetã-my peiko vaꞌe kwéry, Cristo-pe peteĩxa pemoirũ vaꞌe voi. Oromondo-ta ore nheꞌẽ peẽ-my gwarã. Penhomboaty aty ha-rupi peẽ Hesu reroviaha nhangarekoha vaꞌe, ipytygwõha vaꞌe ave oromondo-ta ave peẽ-my ore nheꞌẽ."
50,1,2,"Tapende rexakwaa rei katu Nhandejáry, Nhande Ru. Tapene mbopyꞌagwapy katu. Tapende rovasa katu Nhandejáry Hesu Cristo."
50,1,3,"  Xe manduꞌa pende-rehe jave, atima porã meme Nhandejáry-pe pende-rehe kwéry."
50,1,4," Yma gwive pehendu ypy vaꞌekwe ãy peve peẽ xe pytygwõ tygwõ amosarambi porã hagwã Hesu rehegwa nheꞌẽ porã. Upéa-gwi avyꞌa meme aiko-vy pende-rehe. Ajapo jave oração ajerure rure pende-rehe Nhandejáry-pe, atima ave íxupe pende-rehe. Series, "
50,1,6,Apogwerovia voi pende rekoha-rehe. Are-ma onhepyrũ Nhandejáry pene mboheko porã hagwã. Ãy gwarã peve pendéhegwi ndopoi reíry voi. Pene mboheko porãve rãve pene moingo-vy. Ha Hesu ou jevytaha áry-py katu pende reko moatyrõ tee-ta katu ojéupe gwarã. Upéa-gwi ajerovia pende-rehe.
50,1,7,"Peẽ xe po pyte pygwa, xe apohayhu voi. Upéa-gwi iporã katu xe ajerovia pende-rehe. Omeꞌẽ vaꞌekwe xe-vy Nhandejáry xe rembiaporã xe rexakwaa rei-vy. Ha peẽ kwéry xe pytygwõ vaꞌe. Preso anhemoĩ jave xe pytygwõ joty. Hesu rehegwa nheꞌẽ porã aikwaa uka jave gwĩ xe remimombeꞌu ombojevyse vaꞌe-pe, xe pytygwõ joty. Hesu rehegwa nheꞌẽ porã, “Anhetegwa vaꞌe voi inheꞌẽ” haꞌe jave amombeꞌu-vy, xe pytygwõ ave."
50,1,8,"Peẽ xe rembiexa ngaꞌu voi. Cristo pende rayhuha-rami, apohayhu ave. Anhete ha-py voi apohayhu. Xe apu eꞌỹha oikwaa voi Nhandejáry."
50,1,9," Ajapo oração pende-rehe. Aipota pejohayhu porãve rãve voi peiko-vy, pene aranduve hagwã, pejapo vaꞌerã, pejapo eꞌỹ vaꞌerã peikwaa porã hagwã, tape iporãve vaꞌe-rupi peho hagwã. Cristo ou jevytaha áry-py, aipota pende reko potĩ, “Erejejavy-ma” pono heꞌi pende-rehe kwéry. Series, "
50,1,11,"Aipota Hesu Cristo pene mboheko porã porã, pende reko porã kuꞌa kuꞌa eꞌỹ hagwã, ojekwaa porã hagwã Nhandejáry rekoha, entéro ohexa kwaa hagwã hese hekoha, “Haꞌe tuvixa mbaꞌe” heꞌi hagwã hese."
50,1,12,"Ãy xe reꞌýi kwéry, aipota xe rehegwa peikwaa. Heta mbaꞌe xe-vy ojehu ramo jepe, osarambive mbive joty oho-vy xe remimombeꞌukwe Hesu rehegwa nheꞌẽ porã. Cristo-rehe ha-py xe xe moĩha preso opa-rupi ojekwaa. Ojehexa uka porã entéro soldado mburuvixagwasu nhangarekoha-pe."
50,1,14,"Ajepokwa-gwi jepe, heta eterei nhande reꞌýi Hesu-rehe ojerovia vaꞌe, notĩvéi-ma. Ipyꞌagwasuve-ma Nhandejáry nheꞌẽ mombeꞌu-vy ójehe imytuꞌeꞌỹ eꞌỹ reheve."
50,1,15,"Oĩ xe-rehe ndaijaꞌéi-gwi omombeꞌu vaꞌe. Onhemboete ukase-vy omombeꞌu Cristo rehegwa. Oĩ ave ipyꞌa porã reheve omombeꞌu vaꞌe. Heꞌi xe-rehe, “Nhandejáry remimbota-rupi Paulo-pe omoĩ preso. Oikwaa uka porã ete hagwã gwĩ hemimombeꞌu ombojevyse vaꞌe-pe, oĩ joty preso” heꞌi xe-rehe. Upéa-gwi omombeꞌu Cristo rehegwa nheꞌẽ. Xe rayhu-gwi omombeꞌu. Ha upe onhembotuvixa ukase vaꞌe katu, xe moakãrasyse moꞌã. Cristo rehegwa mombeꞌu-vy ojehexa uka porãseve moꞌã oiko-vy. Ójehe rei oiko. Xe xe moĩ jave preso, xe moakãrasyse voi moꞌã. Xe mbopoxyse moꞌã ha ndaxe poxy moꞌãi joty. Onhemboete ukase-vy omombeꞌu ramo jepe, Cristo rehegwa joty omombeꞌu. Oĩ ipyꞌa porã reheve omombeꞌu vaꞌe ave. Upéixa entéro omombeꞌu Cristo rehegwa. Upéa-rehe avyꞌa joty aiko-vy. Ndaipóri xe mbovyꞌareꞌỹ vaꞌe. Avyꞌa joty vaꞌerã aiko-vy."
50,1,19,"Heta mbaꞌe xe-vy ojehu ramo jepe, xe arovyꞌa joty, iporã vaꞌerã joty xe-vy. Xe-rehe oração pejapo ramo, iporã vaꞌerã joty xe-vy. Xe-rehe pene manduꞌa vaꞌe-rehe ajerovia tee joty pende-rehe. Hesu Cristo nheꞌẽ marangatu-rehe xe pytygwõharã-rehe ajerovia joty. Upéa-gwi xe-vy ojehu vaꞌerã, iporã joty xe-vy. Naxe mbopyꞌamirĩry vaꞌerã."
50,1,20,"Xe kyreꞌỹ ahaꞌarõ-vy xe-vy ojehu vaꞌerã. Xéjehe ajerovia voi xe motĩ eꞌỹ hagwã, xe pyꞌagwasuve hagwã ae katu Cristo-pe amombaꞌegwasu-vy. Amano-ta paraꞌe. Mbaꞌe ojehu ramo xe rete-pe ambotuvixaseve joty katu Cristo-pe."
50,1,21,"Xéjehe anho rei ndaikóiry. Cristo-rehe anho mante aiko. Amano ramo ae, iporãve-ma vaꞌerã xe-vy."
50,1,22,"Ha xe aiko pukuve ramo katu ko yvy-py, ndaiko reíry vaꞌerã, xe rembiapo porã vyteri vaꞌerã. Upéixa xe ndaikwaái xe renonderã.  Ajeupise aha-vy amoirũ hagwã Cristo-pe. Iporãve-ma voi arã xe-vy. Ha xe apytave ramo katu ko yvy-py, iporãve arã peẽ-my. Pene remikotevẽ voi xe-rehe. Kivaꞌe xe rembiaporã po ajapo-ta, ndaikwaáiry. Ndaikwaavéiry xe renonderã."
50,1,26,"Pene ndive aiko jevy ramo, xe rerovyꞌagwasu ave vaꞌerã peiko-vy. “Hesu Cristo hembiapo porã voi Paulo-rehe” peje vaꞌerã xe-rehe imombaꞌegwasu-vy."
50,1,27," Aikove-ta paraꞌe, amano-ta paraꞌe. Xe ndaikwaái. Mbaꞌe ojehu ramo xe-vy, ani pemotĩ teĩ Cristo-pe inheꞌẽ rendu eꞌỹ-vy peiko-vy. Upéixa ramo, agwahẽ aha-vy ramo pende ha-py paraꞌe, pene rerakwã ahendu rei ramo paraꞌe, ajerovia vaꞌerã pende-rehe. Pene mongyhyjese vaꞌe-pe napenhemeꞌẽ moꞌãi. Peteĩxa pene mbaraete vaꞌerã. Peteĩxa pembojevy vaꞌerã gwĩ nheꞌẽ porã rendu eꞌỹseha-pe gwive."
50,1,28,"Penhemongyhyje eꞌỹ reheve penheꞌẽ joko vaꞌerã pende-rehe ijaꞌeꞌỹ vaꞌe-pe. Haꞌe kwéry pende rexa ramo pende pyꞌagwapy reheve, pene mytuꞌeꞌỹ eꞌỹ reheve, “Ore, Nhandejáry remihundirã voi raꞌe” heꞌi vaꞌerã ójehe kwéry. “Peẽ Nhandejáry remiresenderã voi raꞌe” heꞌi vaꞌerã peẽ-my. Nhandejáry haꞌe katu pene mbopuꞌaka vaꞌerã."
50,1,29,Pende rexakwaa rei vaꞌekwe Nhandejáry pende poravo-vy. Pende poravo vaꞌekwe pejerovia-ma hagwã Cristo-rehe. Oipota ave Cristo-rehe ha-py pejerereko asy peiko-vy.
50,1,30,Ãy nhande kwéry peteĩxa nhande-rehe ijaꞌeꞌỹ vaꞌe-pe nhanheꞌẽ joko joko vaꞌerã nhandéhegwi. Are xe rexa vaꞌekwe anheꞌẽ joko joko aĩ-vy ramo xejéhegwi xe-rehe ijaꞌeꞌỹ vaꞌe-pe. Upéixa xe anheꞌẽ joko joty aiko-vy. Ãy katu pehendu-ma raꞌe xe rerakwã.
50,2,1,"  Peteĩxa pemoirũ-magwi Cristo-pe, hemimombaraete voi peẽ. Pende rayhu-gwi, hemimbopyꞌagwapy voi peẽ. Pende pyꞌa-py kwéry oiko-gwi Nheꞌẽ Marangatu tee vaꞌe, peẽ kwéry ojoeꞌýi. Pejoporiahuvereko rei katu. Pende pyꞌa porã rei katu ojóupe peiko-vy. Upéa-gwi peteĩ akã-rami tapeiko katu onhondive. Peteĩxa tapejohayhu peiko-vy. Peteĩxa tapeipyhy pende raperã. Onhoꞌarandu-rami meme tapene arandu. Upéixa ramo xe mbovyꞌagwasu vaꞌerã. Ani pende seve rei-gwi pene rembiapo teĩ peiko-vy. Ani penhembotuvixaseve rei teĩ peiko-vy. Penhemboete ukase-vy rei ani peiko. Penhembohekomirĩve ae katu peiko-vy. Ani penhembotuvixave pende rapixa-gwi. “Xéhegwi heko porãve” peje ae pende rapixa kwéry-rehe imboete-vy."
50,2,4,Ani pendéjehe anho rei peiko meme teĩ. Pende rapixa-rehe ave peiko. Pene manduꞌa meme hese.
50,2,5,Ójehe opena eꞌỹ vaꞌe-rami oiko Cristo. Haꞌe-ramima peiko katu.
50,2,6,"Neꞌírã oiko vyteri jave ko yvy, Cristo oiko-ma voi arakaꞌe. Nhandejáry-ramima oiko arakaꞌe. Nhandejáry voi haꞌe arakaꞌe. Upéixa oiko ramo jepe, nahakateꞌỹi gweko-rehe Nhandejáry reko-rami eꞌỹ ou hagwã ko yvy-py oiko arakaꞌe."
50,2,7,"Nhande resaka vaꞌerã ohejapa rei vaꞌekwe ou-vy. Nandi ete ou vaꞌekwe. Omaꞌetirõ ohejapa vaꞌe-rami, ohejapa rei vaꞌekwe ou-vy. Imboetepyrã-rami eꞌỹ ou vaꞌekwe. Tembigwái-rami rei ou vaꞌekwe. Nhande-rami ojehexa uka ou-vy. Nhandejáry reko-rami oiko rire nhande rete poru ou-vy."
50,2,9,Upéa-gwi Nhandejáry ombotuvixa jevy vaꞌekwe íxupe. Ogwerojeupi jevy íxupe heraha-vy yváy-py. Ndaipóri onhembotuvixave vaꞌe íxugwi. Ndaipóri tuvixave vaꞌe íxugwi. Haꞌe anho mante tuvixave vaꞌe. Ombotuvixa voi íxupe héry. Ndaipóri imbaraeteve vaꞌe héry-gwi. Haꞌe anho mante héry tuvixave vaꞌe oiko.
50,2,12,"Jasytata nhande-vy ohesape vérami peiko vaꞌerã Upéa-gwi xe rembiayhu vaꞌe, pehendu katu xe nheꞌẽ. Pene ndive xe aime ramo, pehendu meme vaꞌekwe xe nheꞌẽ. Xe nheꞌẽ rendu hagwe-rami ãy peve gwarã aipota voi xe nheꞌẽ pehendu, pene ndive naiméi-ma ramo. Pende pyꞌa-py omoĩ Nhandejáry pene mokyreꞌỹharã pejapo hagwã gwemimbota peiko-vy. Upéa-gwi, penhangareko porã katu pendéjehe, pejerereko poxy eꞌỹ hagwã-rami peiko-vy. Ndojapo vaiséi-gwi ikyhyje vaꞌe-rami peiko katu. Pene resendeha remimbota pene kyreꞌỹ voi pejapo-vy peheko arupity hagwã íxupe. Series, "
50,2,14,"Pene rembiaporã pejapo katu. Pejohu vai eꞌỹ reheve, penhonheꞌẽ mbojevy eꞌỹ reheve pejapo katu. Aipota pende reko jejavy eꞌỹ reheve, aipota pende reko potĩ, Nhandejáry raꞌy-rami peiko hagwã pejejavy eꞌỹ-vy. Ãygwa tape porã-gwi ojere vaꞌe, hekoha vai voi. Ipaꞌũ-gwi ohesape vaꞌe-rami peiko-ma vaꞌerã. Jasytata nhande-vy ohesape vaꞌe vérami peiko vaꞌerã pehexa uka hagwã haperã íxupe kwéry."
50,2,17,"Xe juka-tama paraꞌe. Amano ramo pende-rehe ha-py, Nhandejáry xe rerovyꞌa vaꞌerã. Ha peẽ katu pejerovia tee Nhandejáry-rehe peiko-vy. Pejerovia ramo, penhemeꞌẽ tee kuri íxupe. Penhemeꞌẽ-gwi íxupe, pende rerovyꞌa. Ãy nhande kwéry nhanhemeꞌẽ-gwi íxupe, nhande rerovyꞌa ave vaꞌerã Nhandejáry."
50,2,18,"Ajejuka-ta vaꞌe-rami aĩ ramo jepe, avyꞌa joty xe. Nhanhombovyꞌa joty katu. Upéixa ramo aipota pevyꞌa xe-rehe. Nhanhombohory katu ave."
50,2,19,"Timóteo Epafrodito ndive rehegwa nheꞌẽKoꞌẽ ramo, koꞌẽ mbue ramo, amondose pende ha-py Timóteo-pe. Oipota ramo oho Nhandejáry Hesu, amondo vaꞌerã íxupe. Ha upe rire katu ou jevy ramo pende ha-gwi pene mombeꞌu-vy, xe mbovyꞌa arã."
50,2,20,Haꞌe pende-rehe opena tee vaꞌe voi. Mbaꞌéixa peiko ojapura pende-rehe. Xe ndive ndaipóri haꞌeixagwa.
50,2,21,Outro kwéry ójehe anho mante opena oiko-vy. Hesu-rehe nopenái oiko-vy.
50,2,22,"Ha Timóteo katu ombaꞌapo oiko-vy xe ndive. Gwu ndive ombaꞌapo taꞌýry vaꞌe-rami, oiko ombaꞌapo-vy xe ndive. Peteĩxa orombaꞌapo nheꞌẽ porã oromosarambi-vy. “Hekoha porã nipo raꞌe” heꞌi hese. Enterove ohexa kwaa hekoha-rehe."
50,2,23,"Upéa-rehe xe-vy ojehu vaꞌerã aikwaa-ma ramo, amondose Timóteo."
50,2,24,Nhandejáry-rehe ajerovia pende ha-py aha jevy hagwã. Ajerovia hese xe are eꞌỹ hagwã preso apyta ha-gwi xe renohẽ hagwã pyaꞌe.
50,2,25,"Ha Epafrodito katu xe reko irũ jepe, amondo jevy-ta joty pende ha-py. Ogwahẽ-ma oho jevyha áry. Haꞌe nhande reꞌýi, xe ndive ombaꞌapo vaꞌe, xe ndive onheꞌẽ joko joko vaꞌe ore-rehe ijaꞌeꞌỹ vaꞌe-pe. Pene remimboukwe ave. Xe remikotevẽ xe-vy omeꞌẽ hagwã pembou íxupe vaꞌekwe. Pende kwéry-pe pende rexa ngaꞌu oiko-vy. Hasy ete vaꞌekwe Epafrodito. Herakwã pehendu ramo, pejepyꞌapy-ma raꞌe hese. Upéi pevyꞌareꞌỹ-gwi haꞌe ave pende reko-rami ndovyꞌavéima. Hasy ete vaꞌekwe voi. Omano hagwã-rami oĩ vaꞌekwe. Ha Nhandejáry katu oiporiahuvereko-ma vaꞌekwe íxupe imbogwera-vy. Xe poriahuvereko-ma ave. Heta oĩ xe mbovyꞌareꞌỹ vaꞌe. Omano ramo raꞌe, xe mbovyꞌareꞌỹve arã voi raꞌe."
50,2,28,"Upéa-rehe xe kyreꞌỹ amondo hagwã íxupe. Pehexa jevy ramo íxupe, pene mbovyꞌa jevy-ma vaꞌerã. Pene mbovyꞌa jevy ramo, xe ahasa asy ramo jepe, avyꞌave vaꞌerã. Pene mbovyꞌaha-rami, xe mbovyꞌa ave vaꞌerã."
50,2,29,"Haꞌe Nhandejáry irũ-gwi, nhande ojoeꞌýi voi. Upéa-gwi perohory katu íxupe pemogwahẽ-vy. Haꞌeixagwa gwive pemboete. Haꞌe nahakateꞌỹiry gwekove-rehe. Haimete ojejuka Cristo-pe ombaꞌapo-gwi xe pytygwõ-vy. Napeimẽi ramo, ndikatúiry xe pytygwõ peẽ. Haꞌe ae katu pende rekovia xe pytygwõ oiko-vy xe ndive."
50,3,1,"Cristo reko aikwaa porãseve-gwi, xe rembiereko-rehe napenavéi-maKoꞌánga ojoapykwéri haꞌe jevy-ta peẽ-my, xe reꞌýi kwéry. Penhombovyꞌa katu. Tapene mbovyꞌa katu Nhandejáry. Ãy ndahasýi xe-vy amoĩ jevy hagwã kwatia-rehe amoĩ vaꞌekwe-rami. Upéa nheꞌẽ-rehe pene manduꞌa meme ramo, ndapevái arã tape porã-gwi."
50,3,2,"Xáke oĩ oporohekomboꞌe vai vaꞌe, jagwa ipoxy vaꞌe reko-rupi oiko vaꞌe, gwemimboꞌe vaꞌe-pe oipirekytĩ ukase vaꞌe. Nohendu kwaái Nhandejáry nheꞌẽ hikwái. Xáke íxugwi kwéry."
50,3,3,"Ha nhande kwéry ae katu Hesu-rehe jajerovia vaꞌe. Yma gware onhepirekytĩ oiko-vy Nhandejáry reꞌýi ramo oiko hagwã. Ha ãy katu nanhanhepirekytĩvéi-ma heꞌýi tee ramo jaiko hagwã nhande. Nhande pyꞌa-py oiko-gwi Nheꞌẽ Marangatu tee vaꞌe ae nhamboete tee Nhandejáry jaiko-vy. Nhane resende hagwã moꞌã, nhane rembiapo porã rei-rehe ndajajeroviavéi-ma. Hesu Cristo-rehe anho mante jajerovia jaiko-vy. Nhande heꞌýi tee voi. Yma onhepirekytĩ hagwe-rami nhande rereko ãy."
50,3,4,"Are-ma ajerovia-ma moꞌã vaꞌekwe xe reko porã moꞌã-rehe. Ãy oĩ ramo gweko porã-rehe anho ojerovia moꞌã vaꞌe, ndahaꞌéi arã xe rekokwe-rami voi oiko. Xe rekokwe iporãve vaꞌekwe haꞌe kwéry heko-gwi. Xe rekokwe a-rami: Ohasa rire peteĩ semana xe aiko hagwe áry rire, xe pirekytĩ judeu reko-rupi xe rereko-vy. Israel amyrĩ remiarirõ joapyri pyri vaꞌe xe. Xe ramói jete amyrĩ Benjamim. Xe ru xe sy ndive ojoehegwa hebreu vaꞌe, Nhandejáry rembiporavokwe voi. Upéa-gwi hebreu tee vaꞌe xe. Judeu kwéry rekoha gwive ajapopa vaꞌekwe xe. Gwĩ fariseu kwéry ohendu porãve vaꞌe pe tekoha outro judeu kwéry-gwi. Xe ae katu fariseu kwéry vaꞌe voi vaꞌekwe. Judeu rekoha ojapose ngaꞌu fariseu kwéry. Ha xe ae katu ajaposeve seve vaꞌekwe. Hesu reroviaha onhomboaty atyha-rupi ndaipotái ova judeu rekoha-gwi. Upéa-gwi xe areko asy voi vaꞌekwe aiko-vy Hesu reroviaha kwéry-pe. “Nhandejáry remimbota ajapo” haꞌe moꞌã xejéupe vaꞌekwe. Judeu rekoha-rupima aiko vaꞌekwe. “Paulo ojapo kuꞌa kuꞌa Moisés amyrĩ remimombeꞌukwe” ndeꞌíry xe-rehe vaꞌekwe. Imanduꞌa porã vaꞌekwe ae xe-rehe judeu kwéry."
50,3,10,"Cristo reko aikwaa porãseve seve. Haꞌe onhembotekove jevy vaꞌekwe ipuꞌakaha reheve. Peteĩxa haꞌe-rami aikose ave. Aipota xe mbopuꞌaka ave. Haꞌe ohasa asy vaꞌekwe. Haꞌe oiko asy hagwe-rami aikose ave. Haꞌe omano vaꞌekwe. Peteĩxa haꞌe heko-rupi tee-ma aiko hagwã, omano vaꞌekwe-rami, ijukapyrã-rami ave xe aikose. Íxupe peteĩxa amoirũ teese voi aiko-vy, amano rire anhemoingove jevy hagwã ave. Upéixa nhane mbotekove jevyha áry-py agwahẽ ete-ma arã aha-vy."
50,3,12,"Cristo reko-rupi tee-ma aiko, ndaꞌéiry xéjehe. Neꞌírã vyteri aheko arupity íxupe. Ogwahẽse ha-py pyaꞌeve oripara vaꞌe-rami, aiko joty. Neꞌírã joty agwahẽ aha-vy upe-py. Yma vaꞌekwe xe johu Hesu Cristo. Xe mbopuꞌaka uka voi vaꞌekwe, aheko arupity hagwã íxupe."
50,3,13,"Xe reꞌýi kwéry, aheko arupity-ma, ndaꞌéiry joty xéjehe. Oripara hatã vaꞌe ikyreꞌỹ eterei ogwahẽ hagwã ogwahẽse ha-py. Upéixa ete xe ave xe kyreꞌỹ agwahẽ hagwã-rehe. Peteíxa xe renonde-py amoĩ xe raperã. Xe rapykwere-rehe ndajeapavéi-ma, napenavéi-ma. Xe resarái-ma íxugwi. Ha xe agwahẽ hagwã-rehe ae xe resa amoĩ. Pyaꞌe agwahẽse-vy ajapura voi aha-vy. Upéixa ndopi ndopiáiry vaꞌe-rami, ogwahẽse ha-py oripara oho-vy vaꞌe-rami aiko. Ogwahẽ ranhe hagwã oho pyaꞌese vaꞌe-rami aiko. Aipota xe-vy gwarã omeꞌẽ voi xe-vy yváy-py aiko hagwã. Upe-py aha hagwã xe renói vaꞌekwe Nhandejáry. Amoirũ hagwã Hesu Cristo-pe xe renói vaꞌekwe."
50,3,15,"Upéixa haꞌe-ta peẽ-my iporã katu nhambojoja nhane nheꞌẽ nhande nhane arandu vaꞌe. Oĩ ramo “Ndahaꞌéi upéixa” peje vaꞌe, oikwaa uka porã vaꞌerã peẽ-my Nhandejáry. Yma gwive ãy peve peteĩ nhande raperã jaipyhy-ma. Peteĩxa joty jaha upe vaꞌe-rupi. Nhane arandu-ma. Upe nhane arandu-py joty jaiko."
50,3,17,"Xe reꞌýi kwéry, xe reko raꞌã katu pende joja-vy. Ore oroikwaa uka vaꞌekwe peẽ-my peiko porã hagwã. Gwĩ ore reko-rupi oiko vaꞌe katu pemanha porã joty hese peheko raꞌã ave hagwã ave íxupe."
50,3,18,"Xe haꞌe haꞌe hagwe-rami haꞌe jevy-ta peẽ-my ajaheꞌo-vy. Oĩ pene paꞌũ-my ojapose vaꞌe rei ojapo vaꞌe. Cristo kurusugwasu-rehe omano vaꞌekwe remimbota ojapo eꞌỹ vaꞌe, haꞌe jevy-ta hekoha kwéry-rehe amboasy-vy. Mombyry Nhandejáry-gwi onhemondo vaꞌerã. Gwyvyatã hagwã-rehe anho rei oiko vaꞌe-rami, ojéupe gwarã rei oipota vaꞌe-rehe anho rei oiko vaꞌe. Notĩvéi-ma oiko-vy. “Nhande rekoha porã vaꞌe nhande” heꞌi moꞌã joty ójehe onhemombeꞌu-vy moꞌã ko yvy pygwa anho rei-rehe oiko vaꞌe."
50,3,20,Ha nhande Hesu rape-rupi jaiko vaꞌe kwéry-pe oĩ vaꞌerã yváy-py nhande rekoha teerã. Upe-gwi nhahaꞌarõ nhane resende teeharã ou vaꞌerã. Nhane kyreꞌỹ reheve nhahaꞌarõ jaiko-vy ou vaꞌerã Nhandejáry Hesu Cristo.
50,3,21,Haꞌe entéro mbaꞌe-rehe ipuꞌakave voi. Haꞌe gwete hesakãha-rami ave ohekoviarõ arã nhande rete iporiahu vaꞌe. Haꞌe ipuꞌakaha-rupi voi ohekoviarõ arã nhande rete.
50,4,1,"Upéa-rehe, xe reꞌýi kwéry, peipyhy katu Nhandejáry rape peva eꞌỹ reheve. Peẽ xe rembiayhu vaꞌe voi. Xe rembiexa ngaꞌu voi peẽ. Xe mbovyꞌa vaꞌe. Pejere eꞌỹ reheve pegwahẽ-ma ramo peho-vy Nhandejáry renda-py apogwerovyꞌa vaꞌerã. Pende-rehe avyꞌa tee vaꞌerã voi."
50,4,2,Ãy mokõi kunha-pe anhemonheꞌẽ-ta. Anhemonheꞌẽ-ta Evódia-pe. Síntique-pe anhemonheꞌẽ-ta ave. Peẽ ojoeꞌýi voi Nhandejáry-pe pemoirũ-gwi. Penhombojoja katu ojóehe peiko-vy.
50,4,3,"Ãy haꞌe-ta xe irũ-pe. Enhemonheꞌẽ katu pe mokõi kunha-pe peteĩxa oiko hagwã onhondive. Xe ndive oiko ramo, xe pytygwõ vaꞌekwe voi upe mokõi kunha. Xe ndive onheꞌẽ joko joko gwĩ nheꞌẽ porã ohenduse eꞌỹ vaꞌe-pe. Xe pytygwõ ave Clemente xe irũ gwive ave. Héry kwéry oĩ raꞌe yváy pygwa kwatia-rehe. Tekove ijapyreꞌỹ reheve oiko hagwã omoĩ raꞌe Nhandejáry."
50,4,4,"Peẽ Nhandejáry irũ-gwi, penhombovyꞌa meme katu peiko-vy. Haꞌe jevy-ta peẽ-my, Penhombovyꞌa katu."
50,4,5,Pejogwereko porã katu pende poxy eꞌỹ reheve ojóupe. Tojekwaa porã katu pende pyꞌa porãha opa-rupi oho-vy. Ndahiꞌare moꞌãi Nhandejáry ogwahẽ jevy hagwã óra.
50,4,6,"Ani pejapura teĩ mbaꞌeve-rehe. Opambaꞌe-rehe ae katu pejapo japo oração. Pejerure katu Nhandejáry-pe pene remikotevẽ-rehe. Peporandu ramo íxupe, petima porã meme íxupe."
50,4,7,"Nhane mbopyꞌagwapy vaꞌerã Nhandejáry. Peẽ-my ojehu vaꞌe-rehe peikwaa eꞌỹ ramo jepe, pene mbopyꞌagwapy joty arã Nhandejáry. Peteĩxa pemoirũ-gwi íxupe, pendéhegwi ivai vaꞌe ojoko vaꞌe-rami, pende pyꞌa ombogwapy vaꞌerã peẽ-my. Pene akã omombaraete ave vaꞌerã."
50,4,8,"Ojoapykwéri haꞌe jevy-ta peẽ-my, xe reꞌýi kwéry. Pene manduꞌa meme katu iporã porã vaꞌe-rehe. Mamo iporã porã vaꞌe petopa ha-rupi, mamo imanduꞌa porã hese vaꞌe petopa ha-rupi, perovyꞌa joty. Oĩ anhetegwa vaꞌe, oĩ nhamoporã vaꞌe, oĩ ojapo joavy eꞌỹ vaꞌe, oĩ ipotĩ vaꞌe, oĩ jajohu porã vaꞌe, oĩ nhamboete vaꞌe. Upeixagwa-rehe pene manduꞌa meme katu perovyꞌa ete hagwã."
50,4,9,"Xe apomboꞌe hagwe-rami peiko. Pemboypy hagwe-rami ave pejapo katu. Peẽ-my haꞌe hagwe-rami pejapo. Xe reko rexa hagwe-rami, peiko katu. Upéixa ramo pene ndive oiko vaꞌerã Nhandejáry nhane mbopyꞌagwapy vaꞌety."
50,4,10,"Nhandejáry xe mombaraete ramo, mbaꞌeve ndaipuꞌakáiry xe-reheAre rire pene manduꞌa jevy-ma xe-rehe xe remikotevẽ mbou-vy. Upéa-gwi avyꞌa eterei Nhandejáry xe mbovyꞌa-gwi. Arovyꞌa pene remimbou-rehe. Are-ma voi pene manduꞌa rei vaꞌekwe xe-rehe peiko-vy. Perurukase moꞌã xe-vy xe remikotevẽ ha ndikatúiry peruruka vaꞌekwe xe-vy."
50,4,11,"Pene rembieruruka-rehe naikotevẽ etéiry. Heta xe areko ramo, ndahetái xe areko ramo, aipokwaa-ma xe rekoha xéjehe anho ajeko-vy. Xe remikotevẽ ndarekói ramo, xe poriahu ramo, aipokwaa-ma xe rekoha. Heta xe areko ramo, aipokwaa joty ave. Mbaꞌe ojehu ramo jepe xe-vy, avyꞌa joty xe. Akaru porã ramo paraꞌe, xe vareꞌa ramo paraꞌe, avyꞌa joty xe. Heta xe areko ramo paraꞌe, xe poriahu ramo paraꞌe, arovyꞌa vyꞌa joty xe rekoha. Aipokwaa-ma voi xe reko. Series, "
50,4,13,"Nhandejáry xe mombaraete ramo, opambaꞌe-rehe xe puꞌaka. Mbaꞌeve-pe nanhemeꞌẽi. Mbaꞌeve ndaipuꞌakáiry xe-rehe."
50,4,14,"Mbaꞌeve-rehe naikotevẽi ramo jepe, iporã joty xe pytygwõ. Xe ajerereko asy jave, iporã xe mbovyꞌa."
50,4,15,"Are-ma amombeꞌu mbeꞌu vaꞌekwe nheꞌẽ porã aiko-vy Macedônia yvy-rupi vaꞌekwe. Upéi ahasave hagwã aha-vy asẽ ramo upe vaꞌe yvy-gwi, naxe pytygwõiry vaꞌekwe avave. Peẽ anho mante xe pytygwõ xe remikotevẽ-rehe. Peẽ-my ameꞌẽ vaꞌekwe-rami jevy xe pytygwõ vaꞌekwe."
50,4,16,"Upéi Tessalônica tetã-my mombyry pendéhegwi aime ramo jepe, peruruka vaꞌekwe xe-vy xe remikotevẽ. Ha upe rire katu peruruka jevy vaꞌekwe."
50,4,17,Omeꞌẽ ojéupe oipota eterei vaꞌe-rami ndaikóiry. Aipota ae hetave tave peẽ-my gwarã Nhandejáry remihekoviarõrã.
50,4,18,"Oreveha-rehe opagapa rire omeꞌẽve vaꞌe-rami, pemeꞌẽmba voi xe-vy. Epafrodito ogweru kuri xe-vy pene remimeꞌẽgwe xe-vy pene rembieruruka. Ãy katu xe remikotevẽ gwive arekopa-ma. Nhandejáry-pe omohyakwã porã-vy omeꞌẽ vaꞌe-rami, hemimbota íxupe omeꞌẽ vaꞌe-rami, ogwerovyꞌa Nhandejáry xe-vy pene remimeꞌẽgwe.2 "
50,4,19,"Ha Nhandejáry, xe Járy katu ohekoviarõ vaꞌerã imeꞌẽ rei-vy peẽ-my entéro pene remikotevẽ gwive. Cristo Hesu-pe pemoirũ-gwi, gweko katurã ndive omeꞌẽ vaꞌerã. Ndaijapy reíry Nhandejáry remimeꞌẽ."
50,4,20,Tomombaꞌegwasu meme katu Nhandejáry Nhande Ru-pe opa eꞌỹ reheve.
50,4,21,"Paulo omondo omanduꞌahaPeteĩ teĩ Nhandejáry reꞌýi gwive Hesu Cristo reko irũ vaꞌe-pe emombeꞌu mbeꞌu xe manduꞌaha. Nhande reꞌýi, xe ndive oĩ vaꞌe omondo uka-ta peẽ-my omanduꞌaha ave. Entéro Nhandejáry reꞌýi gwive a-py oiko vaꞌe omondo uka-ta ave omanduꞌaha. Ha mburuvixagwasu César róga pygwa katu ikyreꞌỹve voi omanduꞌaha omondo uka hagwã."
50,4,23,Tapende rexakwaa rei katu Nhandejáry Hesu Cristo pende pyꞌapy-py oĩ vaꞌerã-rehe.
51,1,1,"Colossos tetã mygwa pegwarãPaulo omondo Colossos tetã mygwa-pe onheꞌẽ kwatia-reheXe Paulo Hesu Cristo remimondo vaꞌe. Nhandejáry remimbota-rupi xe pota gwemimondorã. Xe, nhande ryvy Timóteo ndive, oromondo-ta kwatia-rehe ore nheꞌẽ peẽ-my gwarã. Peẽ Colossos tetã mygwa vaꞌe, Nhandejáry javegwa vaꞌe voi peẽ. Pejerovia-ma peiko-vy raꞌe Hesu Cristo-rehe. Pejererova tee-ma raꞌe hese heꞌyirã. Nhandejáry Nhande Ru tee vaꞌe voi. Tapende rovasáke kuri pende rexakwaa rei-vy. Tapene mbopyꞌagwapýke kuri."
51,1,3,"  Orojapo ramo oração pende-rehe, ore manduꞌa ramo pende-rehe, orovyꞌa eterei. Pende-rehe voi orotima porã porã Nhandejáry-pe. Nhandejáry Hesu Cristo Ru-pe orotima pende-rehe. “Ojerovia tee-ma Hesu Cristo-rehe” heꞌi pene mombeꞌu-vy. “Nhandejáry reꞌýi kwéry gwive ojohayhu hikwái” heꞌi pene mombeꞌu-vy. Upéa-gwi orotima porã Nhandejáry-pe pende-rehe."
51,1,5,"Are-ma omombeꞌu vaꞌekwe peẽ-my anhetegwa nheꞌẽ, Hesu Cristo rehegwa nheꞌẽ. Omombeꞌu-ma ramo peẽ-my, perovia-ma inheꞌẽ. Perovia-gwi inheꞌẽ, pehaꞌarõ tee Hesu ou jevy ramo nhande reraha hagwã. Yváy-py pene renonderã pehaꞌarõ. Upe vaꞌe raꞌarõ-vy, pejerovia tee Hesu-rehe pejohayhu ave."
51,1,6,"Inheꞌẽ porã oho opa-rupi osarambi. Mamo jaha ha-py nhahendu nheꞌẽ porã. Hetave tave oĩ hembiapo porã vaꞌe. Hetave tave oĩ ogwerovia vaꞌe. Upéixa ramo ogwenogwahẽ-ma ramo heraha-vy peẽ-my nheꞌẽ porã, pehendu-ma ave, pene rembiapo porã-ma ave. Heꞌi vaꞌekwe imombeꞌu-vy peẽ-my: “Nhandejáry pende rovasa-ma kuri oiko-vy. Pende rexakwaa rei-ma ave” heꞌi imombeꞌu-vy peẽ-my Hesu rehegwa nheꞌẽ. Inheꞌẽ pehendu ramo: “Anhetegwa tee nipo raꞌe. Jaikwaapa-ma nipo inheꞌẽ raꞌe” peje arakaꞌe. Ha Epafras katu pene mboꞌeháry voi. Haꞌe ore irũ. Nhane rembiayhu ave. Cristo rembigwái haꞌe. Cristo nheꞌẽ omombeꞌu vaꞌe peẽ-my. Ojavy eꞌỹ vaꞌe mombeꞌuha peẽ-my. Ore rekovía oho vaꞌety pende ha-py."
51,1,8,Ha upéi katu upe ore irũ ogwahẽ jevy-ma ou-vy. Heꞌi omombeꞌu-vy: “Upe pygwa ojohayhupa hikwái. Ombovyꞌapa íxupe kwéry Nhandejáry Nheꞌẽ Marangatu tee vaꞌe-rupi ojohayhupa hagwã” heꞌi imombeꞌu-vy ore-vy pende-rehe kwéry.
51,1,9,"Orohendu-ma ramo pejerovia porã teeha, orovyꞌa-ma. Orojapo-ma ave oração pende-rehe. Ndore resaráiry voi orojapo meme hagwã oração. Orojerure meme Nhandejáry-pe peikwaa porãve rãve hagwã entéro hemimbota gwive. Omeꞌẽ hagwã peẽ-my pene arandurã meme orojerure íxupe ave. Ha Nheꞌẽ Marangatu tee vaꞌe oikwaa uka vaꞌe peẽ-my hemimbota vaꞌe gwive."
51,1,10,"Upéixa ramo peiko vaꞌerã Nhandejáry remimbota-rupi. Heko-rupi peiko vaꞌerã ave ani hagwã pemotĩ íxupe. Pende reko porã vaꞌerã, opaixagwa pene rembiapo porã porã meme vaꞌerã. Peẽ peikwaa porãve rãve vaꞌerã peho-vy Nhandejáry-pe."
51,1,11,"Nhandejáry ko onhemombaꞌegwasu opaveꞌỹ vaꞌe. Imbaraete vaꞌe voi. Tapene mombaraeteve teve. Upéixa ramo, peiko asy ramo jepe, akói joty pevyꞌa vaꞌerã. Nhandejáry Nhande Ru pende poravo vaꞌekwe omeꞌẽ hagwã peẽ-my onhongatu vaꞌekwe. Arakatu-py oiko vaꞌe pegwarã, Nhandejáry javegwa vaꞌe pegwarã ave, omeꞌẽ vaꞌerã peẽ-my ave. Upéa-rehe petima porã katu Nhandejáry-pe pende pyꞌa gwive."
51,1,13,"Yma pytũ-my rei jaiko vaꞌekwe. Ha Nhandejáry katu nhane resende vaꞌekwe anháy ruvixa Satanás po-gwi. Nhane renogwahẽ nhande reraha-vy vaꞌekwe nhamoirũ hagwã taꞌýry, hembiayhu vaꞌe, Hesu Cristo-pe, nhane ruvixarã. Hesu Cristo katu onhemeꞌẽ vaꞌekwe nhande rekove-rehe, jaiko rei hagwã japaga eꞌỹ reheve. Haꞌe omboyke vaꞌe nhandéhegwi nhane rembiapo vaikwe."
51,1,15,"  Hesu Cristo ojehexa uka ramo nhande-vy ohexa uka nhande-vy mbaꞌeixagwa po Nhandejáry reko. Nhandejáry ndahaꞌéi jahexa vaꞌe. Hexapyreꞌỹ vaꞌe voi haꞌe. Ha Hesu Cristo ohexa uka nhande-vy mbaꞌeixagwa po heko. Haꞌe Nhandejáry raꞌy voi. Taꞌýry tee voi. Ndoikói vyteri ramo mbaꞌeve vaꞌekwe oiko-ma vaꞌekwe haꞌe Túvy ndive. Haꞌe entéro onhemoingo vaꞌekwe gwive vaꞌe Járy. Yma arakaꞌe ojapo uka arakaꞌe íxupe gwaꞌýry-pe Nhandejáry. Nhandejáry nheꞌẽ-py voi opambaꞌe ojapo arakaꞌe. Ojapo áry rupigwa gwive, yváy pygwa gwive ave, yvy arigwa gwive ave. Inheꞌẽ-py opambaꞌe ojapo uka gwaꞌýry-pe. Ojapo arakaꞌe jahexa vaꞌerã gwive. Jahexa eꞌỹ vaꞌerã gwive ojapo ave arakaꞌe. Ojapo arakaꞌe Gwu rembigwairã yváy pygwa, jahexa eꞌỹ vaꞌe. Ojapo ave Gwu rembigwairã gwĩ anháy reko-rupi hoꞌa vaꞌerã. Mburuvixarã ojapo. Ojapo ipuꞌaka vaꞌerã. Ojapo omanda vaꞌerã. Gwu nheꞌẽ-py hembiapo vaꞌerã ojapo. Entéro vaꞌe Gwu rembigwairã haꞌe ojapo. Opaixagwa ojapo uka arakaꞌe íxupe Nhandejáry gwaꞌýry pegwarã. Upéa-gwi entéro onhemoingove vaꞌekwe gwive vaꞌe Járy Hesu. Yma arakaꞌe ndoikói vyteri ramo mbaꞌeve, oiko Cristo. Haꞌe anho vyte oiko arakaꞌe Nhandejáry ndive. Mbaꞌeve ndoikói haꞌe eꞌỹ reheve. Ndoꞌa reíry entéro mbaꞌe. Oheko kwaa vaꞌe-rupi meme ae oiko enterovéa."
51,1,18,"Haꞌe jajerovia hese vaꞌe gwive Járy. Nhane akã katu nhande rete moꞌaranduha voi. Nhane akã-rami oiko Cristo nhande-vy. Upéixa voi haꞌe nhane moꞌarandu entéro jajerovia hese vaꞌe-pe gwive. Haꞌe nhane moingove vaꞌety voi, nhane arandurã omeꞌẽ nhande-vy. Omano rire-ma haꞌe onhemoingove jevy ranhe vaꞌekwe onhypyrũ hagwã nhane moingove jevyha enterove-pe. Onhemoingove jevy-gwi haꞌe opyta opaixagwa jaryrã."
51,1,19,Nhandejáry oipota arakaꞌe Hesu reko gweko-rupi voíte. Heko ambue vaꞌe ndoipotái. Oipota tuvixa mbaꞌe haꞌe-rami. Upéa-gwi haꞌe jajerovia hese vaꞌe gwive Járy. Opaixagwa vaꞌe Járy haꞌe.
51,1,20,"Nhandejáry oipota ave omoatyrõ ijoja hagwã íxupe opambaꞌe. Haꞌe nhande repy-vyma voi omano. Ojejuka uka-gwi kurusugwasu-rehe, entéro mbaꞌe omoatyrõmba vaꞌekwe Nhandejáry. Omoatyrõmba yvy arigwa gwive, áry rupigwa gwive ave, yváy pygwa gwive ave. Ijoja hagwã íxupe omoatyrõmba vaꞌekwe Nhandejáry."
51,1,21,"Yma vaꞌekwe peiko vaꞌekwe mombyry Nhandejáry-gwi. Ndapejererovái hese. Pende pyꞌa vai peẽ peiko vaꞌe gwive vaꞌekwe. Pene rembiapo vai vaꞌekwe. Upéa-gwi napende aꞌéi Nhandejáry-rehe. Ha koꞌánga katu napende aꞌéi ramo jepe hese, pende rekoha kwéry ogwerova ójehe. Pende rekove-rehe taꞌýry ojejuka uka-gwi, pene ndive jevy-ma oiko Nhandejáry. Ijavepa-ma peiko ãy. Haꞌe omano vaꞌekwe pene renogwahẽ hagwã peiko hagwã Nhandejáry ndive, pende pyꞌa marangatu potĩ reheve, pejejavy eꞌỹ reheve. Pejere eꞌỹ reheve íxugwi, pene renogwahẽ vaꞌerã pende reraha-vy."
51,1,23,"Ãy peiko katu pejere eꞌỹ reheve Hesu rape-gwi. Ijekoha tee vaꞌe ndoꞌái. Upéixa ramo perovia porã meme katu ndapeꞌái hagwã. Perovia-ma ramo Hesu rehegwa nheꞌẽ porã, Hesu rembieraharã peiko-ma vaꞌerã peẽ. Ani pejererova ukave teĩ upe vaꞌe nheꞌẽ pehendu vaꞌekwe-gwi. Upe vaꞌe nheꞌẽ porã opa-rupi omombeꞌu vaꞌekwe enterovéa pegwarã. Upe vaꞌe nheꞌẽ mombeꞌuha aiko-ma xe ave vaꞌekwe. Aiko-ma xe vaꞌekwe Hesu Cristo rehegwa nheꞌẽ porã mombeꞌuha."
51,1,24,"Pende-rehe ha-py ahasa asy. Ahasa asy ramo jepe, avyꞌa joty. Heꞌi kuri xe-vy Hesu Cristo: “Xe-rehe ha-py xe nheꞌẽ-rupi ereiko-gwi ne mbohasa asy-ta. Ereipytygwõ-gwi xe reroviaha-pe gwive, ne mbohasa asy-ta. Nhande rete-rehe katu nhane rakateꞌỹ. Upéixa voi xe rakateꞌỹ ave xe reroviaha kwéry-rehe” heꞌi xe-vy Hesu. Upéixa ramo, koꞌánga ahasa asy jevy-ta pendéhegwi. Neꞌírã ahasa asypa vyteri."
51,1,25,"Ha Nhandejáry xe moingo kuri hembigwái ramo heroviaha pytygwõ hagwã. Omeꞌẽ kuri xe-vy xe rembiaporã amombeꞌu hagwã inheꞌẽ peẽ-my, apopytygwõ hagwã ave. Heꞌi xe-vy amombeꞌu porã hagwã amombeꞌupa ete peve."
51,1,26,"Heꞌi xe-vy amoherakwã hagwã inheꞌẽ. Ha ko vaꞌe nheꞌẽ katu ni mixĩmi jepe nomombeꞌúiry vaꞌekwe avave-pe. Yma vaꞌekwe ãy peve nomombeꞌúiry. Ojéupe voi onhongatu gwembiaporã Nhandejáry. Koꞌãy katu oikwaa uka-ma gweꞌýi kwéry-pe ojapo vaꞌerã. Yma arakaꞌe Nhandejáry heꞌi ojéupe: “Ãy anhongatu xe rembiaporã. Hiꞌáry ogwahẽ-ma ramo katu amombeꞌu-ta xe reꞌýi kwéry-pe. Enterove vaꞌe rehegwa, judeu vaꞌe, judeu eꞌỹ vaꞌe-pe gwive amombeꞌu-ta” heꞌi. “Iporã porã-ta voi xe remimombeꞌu. Ndahaꞌéi enterovéa pegwarã. Xe reꞌýi kwéry pegwarã ae” heꞌi arakaꞌe Nhandejáry. Noꞌã-rami Nhandejáry remimombeꞌu: “Cristo inheꞌẽ marangatu reheve oiko-ta pende pyꞌapy-py. Yma peẽ kwéry ndapeikói xe ndive vaꞌekwe. Ha koꞌánga katu peiko-ma xe ndive. Upéa-gwi Cristo onhembotuvixa mbaꞌe teeha áry-py pene mbotuvixa mbaꞌe ave vaꞌerã” heꞌi-ma peẽ-my Nhandejáry."
51,1,28,"Upéa-rehe oromombeꞌu oroiko-vy entéro vaꞌe-pe Cristo rehegwa nheꞌẽ. Oronhemonheꞌẽ peteĩ teĩ vaꞌe-pe. Oromboꞌe íxupe ave. Nhandejáry arandu randu-rupi oromboꞌe. Cristo ipyꞌa-py ogwereko vaꞌe gwive, ambaꞌapo hiꞌarandu porãve hagwã."
51,1,29,Ambaꞌapo eterei hese kwéry. Cristo xe mombaraete-gwi ambaꞌapo voi hese kwéry.
51,2,1,"Koꞌãy amombeꞌuse peẽ-my xe rembiapo hatãha. Peẽ-my gwarã ajapoha amombeꞌuse. Laodicéia tetã mygwa pegwarã ajapoha, xe rexa eꞌỹ vaꞌe gwive pegwarã ajapoha ave amombeꞌuse ave. Ambaꞌapo hatã voi peẽ-my gwarã-rehe penhembopyꞌa mbaraete hagwã, pejohayhu hagwã pende joja hagwã ojóupe. Ambaꞌapo hatã pende-rehe pene arandu tee hagwã, “Hupigwa meme voi” peje hagwã Nhandejáry nheꞌẽ-rehe. Upéixa ramo peikwaa porãmba voi vaꞌerã Nhandejáry remimombeꞌuse peẽ-my. Hemimombeꞌu Cristo rehegwa nheꞌẽ voi."
51,2,3,Ha Cristo katu haꞌe anho mante oikwaa uka vaꞌe nhande-vy. Nhandejáry arandu jaikwaa eꞌỹ vaꞌe gwive oikwaa uka vaꞌe voi nhande-vy jaikwaa porãmba hagwã. Haꞌe nhane moꞌarandu Nhandejáry arandu porã porã ete-rupi jaikwaa porãmba hagwã.
51,2,4,"Upe ramo haꞌe-ta peẽ-my: Ani pene mbotavy rei teĩ Cristo arandu eꞌỹ mombeꞌu-vy. Oĩ imanduꞌa porã vaꞌe hemimombeꞌu-rehe. Ha nomombeꞌu porãi. Omombeꞌu raꞌanga anga rei ae oiko-vy. Ani pene mbotavy rei teĩ, haꞌe peẽ-my."
51,2,5,"A-py xe aĩ ramo jepe, xe resa katu amondo meme joty pende ha-py. Xe manduꞌa ramo mbaꞌéixa pa peiko, xe avyꞌa. Peteĩxa perovia porã Cristo-pe. Peteĩxa ndapevái tape porã-gwi. Upe vaꞌe-rehe xe manduꞌa ramo, avyꞌa eterei voi."
51,2,6, Ha peẽ peje kuri Hesu Cristo-pe: “Nde ko xe ruvixa” peje kuri íxupe. Upéa-gwi pemoirũ meme katu íxupe. Ani peheja teĩ.
51,2,7,"Ijekokaha tee vaꞌe ndoꞌái vaꞌe. Upéixa voi Cristo-pe perovia porã ramo, pende jekokaharã voi haꞌe. Ndapeꞌa rei reíry arã. Pende jekokaharã voi haꞌe. Upéixa ramo pemoirũ meme katu íxupe pene mombaraeteve teve hagwã peho-vy, perovia porãve rãve hagwã íxupe. Oromboꞌe hagwe-rami, perovia katu íxupe. Petima porã porã katu ave Nhandejáry-pe peiko-vy."
51,2,8,"Xáke, oĩ ko pene mbotavyharã. Ani pene mbotavy teĩ. Cristo nheꞌẽ nomombeꞌúi vaꞌe. Haꞌe ae oarandu omombeꞌu arã. Omombeꞌu raꞌanga anga rei vaꞌerã peẽ-my. Oapuha rei-ma vaꞌerã omombeꞌu peẽ-my. Teko rei nheꞌẽgwe omombeꞌu vaꞌerã peẽ-my. Ko mundo járy Nhandejáry eꞌỹ vaꞌe kwéry nheꞌẽgwe rei omombeꞌu. Hekoha-rupi katu ani pejererova teĩ."
51,2,9,"Ha Cristo katu heko Nhandejáry reko-rami. Haꞌe ramigwa voi. Oheteporu ramo jepe, haꞌe-rami joty oĩ. Ndahaꞌéi hekoha ambue vaꞌe. Haꞌe ramigwa joty voi. Opaixagwa mburuvixa vaꞌe-rehe gwive ipuꞌaka vaꞌe. Gwĩ yváy pygwa vaꞌe-rehe, gwĩ yvy arigwa vaꞌe-rehe ave ipuꞌaka vaꞌe voi haꞌe. Omanda vaꞌe gwive Járy haꞌe. Enterove vaꞌe ipo pygwa meme oĩ. Ha peẽ katu peiko-ma ramo hendive, pene moingo-ma voi gwekoha-rupi. Pene remikotevẽ gwive omeꞌẽ-ma peẽ-my."
51,2,11,"Peẽ Nhandejáry javegwa voi. Yma vaꞌekwe judeu kwéry haꞌe kwéry anho mante Nhandejáry reꞌýi. Cristo-pe pemoirũ-gwi, peiko-ma Nhandejáry javegwa ramo. Ndapeikói ramo jepe judeu kwéry reko-rupi, peiko-ma Nhandejáry javegwa ramo. Yma vaꞌekwe pejapo peiko-vy pejapose vaꞌe. Pene rembiapo porã-ta moꞌã vaꞌekwe. Pene rembiapo vai joty peiko-vy. Pejapose vaꞌekwe pejapo joty raꞌe. Ha koꞌánga katu Cristo pene mombaraete-ma voi pene rembiapo porã meme hagwã."
51,2,12,"Cristo vaꞌekwe omano rire, hetekwe renda-py omoĩ hetekwe. Upe rire, oikove jevy. Ha peẽ penhemongarai uka kuri Hesu Cristo réry-py. Penhemongarai rire-ma peiko-ma peteĩxa hendive. Ãy katu peiko-ma Cristo ndive pemano vaꞌekwe vérami. Peikove jevy vaꞌekwe vérami peiko. Hesu omano rire vaꞌekwe, omoingove jevy íxupe Nhandejáry. Upe vaꞌe nheꞌẽ pehendu ramo: “Imbaraete voi Nhandejáry” peje hese. Pejerovia-ma hese."
51,2,13,"Yma vaꞌekwe napeẽ-myi vérami vaꞌekwe onheꞌẽ. Heta pene rembiapo vai-gwi, napehendúiry voi vaꞌekwe. Nhandejáry heꞌi vaꞌekwe peikwaa eꞌỹ vaꞌekwe. Napende járyi vaꞌekwe peẽ. Ha koꞌánga katu pene moingove-ma Cristo ndive peteĩxa peiko hagwã hendive. Nhane rembiapo vai vaꞌekwe gwive Nhandejáry omboykepa-ma nhandéhegwi."
51,2,14,"Yma vaꞌekwe Nhandejáry omoĩ vaꞌekwe kwatia-rehe nhane rembiaporã. Upe vaꞌe nheꞌẽ ndajajapói ramo vaꞌekwe jepe, nanhane moingo asýiry joty. Cristo omano-gwi pe kurusugwasu-rehe, nanhane moingo asy moꞌãvéi-ma. Nhande reveha-rami omoĩ kurusu-rehe. Kurusu-rehe omano jave, omboykepa voi nhandéhegwi nhande reveha. Nanhane mbopaga ukáiry."
51,2,15,"Haꞌe omano ramo kurusu-rehe, omosẽ opaixagwa ko mundo járy kwéry, yváy pygwa, yvy arigwa ave yvyꞌãgwypóry, jaigwypóry ave. Gwĩ omanda vaꞌe-pe gwive omosẽmba. Hexapyrã-rupi voi ohexa uka enterovéa-pe opuꞌakaveha-gwi nomandavéi gwĩ mburuvixa kwéry. Opyta otĩmba ete hikwái entero mburuvixa gwive yváy pygwa, yvy arigwa ave, yvyꞌãgwypóry, jaigwypóry ave. Hekovía omanda mbaraeteve hese."
51,2,16,Upéa-gwi anive pehendu teĩ gwĩ peẽ-my heꞌi vaꞌe: “Upe vaꞌe hiꞌupy eꞌỹ” heꞌi “Naiporãi pemboete eꞌỹ arete. Naiporãi pemboete eꞌỹ jasy raꞌy áry pytuꞌuha áry ave” heꞌi peẽ-my. Upe vaꞌe nheꞌẽ anive pehendu teĩ upe vaꞌe nheꞌẽ.
51,2,17,Ha upe vaꞌe nheꞌẽ gwive ndahaꞌéi Nhandejáry remimbota tee. Ndahaꞌéi ãy pegwarã. Upe vaꞌe nheꞌẽ ranhe ogwahẽ nhande-vy. Ogwahẽ Cristo renonde rupigwa-rami. Imanduꞌaha ranhe ogwahẽ. Ha upe rire ae ogwahẽ ou-vy haꞌe tee vaꞌe ohexa uka hagwã nhande-vy anhetegwa vaꞌe gwive. Upéa-gwi upe vaꞌe nheꞌẽ ndaipokatuvéi-ma nhande-vy.
51,2,18,"Ani pehendu teĩ peẽ-my heꞌi vaꞌe: “Peẽ ko ndapeikói vaꞌe tekoha-rupi. Iporãve ereiko xe rekoha-rupi” heꞌi moꞌã. “Xe pyꞌamirĩ voi. Xe kyhyje Nhandejáry-gwi. Upéa-gwi nanhemopeteĩry Nhandejáry-pe imboete-vy. Nhandejáry rembigwái kwéry-pe yváy pygwa vaꞌe ae amboete ave” heꞌi moꞌã. Ani pehendu teĩ inheꞌẽ. Ixupéte ojehexa uka vaꞌe omombeꞌu mbeꞌupa rei hikwái. Ikéra-py ohexa vaꞌe omombeꞌu rei. Omombeꞌupa peẽ-my onhembotuvixa mbaꞌese-gwi moꞌã. Ha nonhembotuvixa mbaꞌe teéiry. Haꞌe ae oakã gwigwa omombeꞌu rei arã peẽ-my. Nhandejáry-pe oikwaa eꞌỹ-gwi, Nhandejáry arandu katu nomombeꞌúi. Upe vaꞌe nomoirũ teevéi-ma Hesu Cristo-pe. Upéa-gwi haꞌe ae oarandu omombeꞌu. Cristo gwigwa arandu katu nomombeꞌúi. Nhane akã katu nhande rete moꞌarandu vaꞌe. Nhande rete omongakwaa vaꞌe ave. Upéixa voi Cristo nhane moꞌarandu vaꞌe nhande rereko-vy. Nhande rete ojepota potapa ojóehe ombaraete hagwã. Upéixa ete voi Nhandejáry oipota nhande joja nhanhopytygwõ-vy nhane mbaraete hagwã.   "
51,2,20," Ha Hesu Cristo katu omano vaꞌekwe kurusu-rehe. Peteĩxa pemoirũ-gwi íxupe, peiko ãy pemano vaꞌekwe-rami ave. Upéa-gwi ndaipuꞌakavéi pende-rehe ko mundo járy Nhandejáry eꞌỹ vaꞌe kwéry vaꞌe, yváy pygwa. Upéixa ramo, ani vyteri pehendu teĩ gwĩ omanda rei vaꞌe nheꞌẽ, Cristo ndive peiko eꞌỹ vaꞌe-rami. Noꞌã-rami heꞌi vaꞌe ko mundo járy kwéry omanda-vy: “Oĩ jaꞌu vaꞌe. Oĩ jaꞌu eꞌỹ vaꞌe ave. Ani erehupi teĩ jaꞌu eꞌỹ vaꞌe. Ani eremboja jepe ne apekũ-rehe. Ani erepoko teĩ hese” heꞌi moꞌã. Maꞌerã po pehendu upe vaꞌe nheꞌẽ. Upéa rehegwa jaꞌu ramo, ndaiporivéi-ma, opa voi. Opa vaꞌerã-rehe naiporãi nhamanda. Series, "
51,2,22,"Upéa rehegwa ndeꞌíry Nhandejáry vaꞌekwe. Teko rei nheꞌẽ ae upéa nheꞌẽ. Upéa-py rei nhane mboꞌe vaꞌekwe teko rei. Gwĩ pende-rehe omanda vaꞌe hiꞌarandu porã vérami moꞌã. Ha nahiꞌarandu porãi: “Iporã katu ereiko ore rekoha-rupi” heꞌi moꞌã. “Ore pyꞌamirĩ voi. Ore kyhyje Nhandejáry-gwi. Upéa-gwi noromopeteĩry imboete-vy Nhandejáry-pe. Nhandejáry rembigwái kwéry-pe yváy pygwa vaꞌe ae oromboete meme ave” heꞌi moꞌã. “Iporã ore rekoha-rupi peiko” heꞌi moꞌã peẽ-my. “Iporã katu jareko asy nhande rete nhamboeteve hagwã Nhandejáry-pe” heꞌi moꞌã peẽ-my. Ani pehendu teĩ inheꞌẽ. Pene mboꞌe ramo jepe, nahiꞌarandu porãi joty voi pene mboꞌeháry. Inheꞌẽ nhahendu ramo katu, ndaipóiry joty inheꞌẽ. Ijapu voi. Inheꞌẽ nhahendu ramo ndajaiko porãi arã joty. Nanhane mombaraetéiry vaꞌe inheꞌẽ nhane rembiapo vai eꞌỹ hagwã, jajapo porã meme hagwã. Nainheꞌẽ pokatúiry voi. Inheꞌẽ rei vaꞌe hikwái. Ani erehendu teĩ inheꞌẽ."
51,3,1,"Omano rire oikove jevy-ma Cristo vaꞌekwe. Peteĩxa pemoirũ-gwi íxupe, peikove jevy-ma vérami peiko. Upéa-gwi pemoĩ katu pende resa yváy pygwa-rehe. Upe-py oĩ Cristo Nhandejáry yke-rehe ogwapy oĩ-vy. Nhandejáry ombopuꞌaka íxupe ha-py oĩ."
51,3,4,"Ha peẽ hendive peiko vaꞌe. Haꞌe pene nheꞌẽ marangatu-rehe onhangareko vaꞌe voi. Haꞌe ojehexa uka jevy ou-vy ramo, pende rexa uka vaꞌerã hendive ave. Ha enterove vaꞌe katu ombotuvixa mbaꞌe íxupe vaꞌerã. Pene mbotuvixa mbaꞌe vaꞌerã ave hendive."
51,3,5,"Upéa-gwi xe anhemonheꞌẽ-ta peẽ-my. Anive pejapo vai teĩ. Anive pene manduꞌa teĩ pene rembiapo vai vaꞌerã-rehe. Anive penhemotĩ eꞌỹ teĩ avave-pe. Teko rei reko-rupi ani pejogwereko teĩ. Ani pemondo pende resa pene rembiapo vairã-rehe. Ani peipota rei teĩ pende rapixa mbaꞌe. Peipota vaꞌe-rehete ani pepena eterei teĩ. Upéixa peiko ramo, Nhandejáry eꞌỹ vaꞌe pemboete peiko-vy. Naiporãi eremboete nde ereipota vaꞌéte."
51,3,6,"Upéa rehegwa apoha gwive, Nhandejáry nheꞌẽ rendu eꞌỹ vaꞌe gwive, ogwereko asy vaꞌerã íxupe kwéry Nhandejáry."
51,3,7,Yma vaꞌekwe upéixa voi peiko vaꞌekwe. Upéa rehegwa pejapo japo peiko-vy vaꞌekwe.
51,3,8,Ha koꞌánga katu anive pejapo pejapo vai vaꞌekwe-rami. Ani pende poxy teĩ. Ani ne manduꞌa poxy teĩ nde rapixa-rehe. Ani erenheꞌẽ poxy íxupe. Ani nde pyꞌa vai teĩ nde rapixa-rehe. Ani nde apu rei teĩ nde rapixa-rehe. Ani erenheꞌẽ rei rei hese. Perova-ma kuri pende rekoha vai peiko-vy napene rembiapo vaivéi-ma hagwã. Upéa-gwi ani pende apu ojóupe.
51,3,10,"Koꞌãy pene mboheko porã-gwi Nhandejáry, peẽ pende rekoha pyahu porã-ma voi. Oipota gweko rupive pive peiko peikwaa porãve rãve hagwã íxupe."
51,3,11,"Nhande nhande rekoha pyahu porã-ma voi. Upéa-gwi nhandejéupe vaꞌe gwive nhande jareko peteĩxa: “Ko vaꞌe judeu eꞌỹ vaꞌe, upéa judeu kwéry vaꞌe” ndajaꞌevéiry. “Ko vaꞌe judeu reko-rupi oiko vaꞌe. Upe vaꞌe judeu reko eꞌỹ-rupi oiko” ndajaꞌevéi-ma. “Ko vaꞌe nhande reꞌýi eꞌỹ vaꞌe. Upéa nhande reko kwaa eꞌỹ” ndajaꞌevéi-ma. “Ko vaꞌe ombaꞌapo vaꞌe ijáry-pe mante. Upe vaꞌe ombaꞌapo vaꞌe ojehénte” ndajaꞌevéi-ma. Ha Cristo katu nhande pyꞌapy-py kwéry oiko vaꞌe. Upéa-gwi nhande, nhande rekoha pyahu porã vaꞌe, aỹgwa peteĩxa jareko nhandejéupe."
51,3,12,"Ha peẽ katu Nhandejáry reꞌýi. Pende rayhu vaꞌekwe. Pende poravo vaꞌekwe ojéupe gwarã. Upéa-gwi perova katu pende rekoha. Peiporiahuvereko katu pende rapixa-pe. Ani pene mbaꞌe rakateꞌỹ teĩ íxupe. Emeꞌẽ ae katu íxupe hemikotevẽ vaꞌe. Ani penhembotuvixa mbaꞌese eterei. Ani pende poxy pyaꞌe teĩ pende rapixa-pe. Pereko kirirĩ rei ae katu íxupe. Túvy-rami pejogwereko porã katu. Ipoxy ramo jepe nde rapixa, túvy-rami joty peiko katu íxupe. Ani pereko poxy íxupe. Pende poriahuvereko Nhandejáry. Upéa-gwi pejoporiahuvereko reko katu peiko-vy ave. Ha nde rapixa katu nde rereko asy ramo jepe, eiporiahuvereko reko meme joty katu íxupe."
51,3,14,"Pejohayhu porã porã katu. Pejohayhu ramo, pende joja porã porã tee joa vaꞌerã."
51,3,15,Ha pene mbopyꞌagwapy vaꞌe katu Cristo voi peiko hagwã pende pyꞌagwapy reheve. Pende peꞌa vaꞌekwe Nhandejáry peteĩxa peiko hagwã onhondive pende joja meme hagwã pende pyꞌagwapy reheve. Upéixa ramo petima porã katu Nhandejáry-pe pemboete-vy.
51,3,16,Topyta meme katu nde pyꞌapy-py Cristo nheꞌẽ porã gwive. Pehendu porã porã katu inheꞌẽ. Penhomboꞌe mboꞌe katu arandu-rupi. Penhemonheꞌẽ ojóupe arandu-rupi. Peporahéi katu. Nhandejáry nheꞌẽ héry vaꞌe Salmo-py eporahéi. Eporahéi mborahéi-py ave. Nhandejáry mboete-vy peporahéi katu. Petima porã katu íxupe pende pyꞌa gwive.
51,3,17,"Ha ne rembiapo vaꞌe gwive ejapo katu Nhandejáry Hesu réry-py. Ere vaꞌe gwive, ere katu Hesu rekovía. Hesu réry-rupi petima porã katu Nhandejáry Nhande Ru vaꞌe-pe."
51,3,18,Ãy peẽ kunha eremenda vaꞌekwe-pe anhemonheꞌẽ-ta. Pehendu katu peteĩ teĩ pene ména nheꞌẽ. Peẽ Hesu reroviaha voi. Upéa-gwi iporã katu pehendu pene ména nheꞌẽ.
51,3,19,Ãy peẽ kwimbaꞌe eremenda vaꞌekwe-pe anhemonheꞌẽ-ta. Ehayhu tee katu ne rembireko-pe. Ani erereko asy teĩ íxupe.
51,3,20,"Ãy peẽ mitã kwéry-pe anhemonheꞌẽ-ta. Peẽ Hesu reroviaha vaꞌe voi. Upéa-gwi pehendu meme katu pende ru, pende sy nheꞌẽ. Upéixa pejapo arã Nhandejáry remimbota."
51,3,21,"Ãy peẽ mitã ru vaꞌe-pe, mitã sy vaꞌe-pe anhemonheꞌẽ-ta pono pemanda pohýi pende raꞌy kwéry-pe, pende rajy kwéry-pe ave. Ani nde poxy reheve eremanda nde raꞌy kwéry-pe. Upéixa ramo mbaꞌeve ndojaposevéi arã hikwái."
51,3,22,"Ãy penhemombaꞌapo vaꞌe anhemonheꞌẽ-ta peẽ-my. Pehendu meme katu ne mbaꞌejáry nheꞌẽ. Oĩ oipota vaꞌe imbaꞌejáry imanduꞌa porã hese. Imbaꞌejáry resa-py ombaꞌapo. Ndoikovéi ramo katu nombaꞌapói. Ani peiko upe vaꞌe reko-rupi. Ndoikovéi ramo ne mbaꞌejáry, oĩ vérami joty ne ndive, embaꞌapo joty. Nde pyꞌa gwive embaꞌapo katu eremboete-gwi Nhandejáry-pe."
51,3,23,"Opáixa pene rembiaporã pejapo katu nde pyꞌa gwive. Ne mombaꞌapo ramo, ani ere: “Ambaꞌapo teko rei-pete”. Ere ae “Nhandejáry-pe ave ambaꞌapo” ere."
51,3,24,"Erembaꞌapo porã ramo, omeꞌẽ vaꞌerã nde-vy Nhandejáry ne rembiapokwe repy. Ne manduꞌa katu upe vaꞌerã-rehe. Nhandejáry reꞌýi pegwarã omeꞌẽ vaꞌerã nde-vy. Ndahaꞌéi teko rei nde Járy tee. Cristo ae katu nde Járy tee."
51,3,25,"Entéro hembiapo vai vaꞌe-pe gwive Nhandejáry peteĩxa ogwereko vaꞌerã. Ombohasa asy vaꞌerã íxupe kwéry hembiapo vai vaꞌekwe-gwi. Mburuvixa ramo jepe, hembigwái ramo jepe, peteĩxa ombohasa asy vaꞌerã íxupe kwéry."
51,4,1,Oĩ pene paꞌũ-my oporomombaꞌapo vaꞌe. Nde eremombaꞌapo vaꞌe anhemonheꞌẽ-ta nde-vy. Emeꞌẽ katu ne rembigwái kwéry-pe hemikotevẽ kwéry. Ani ne mbaꞌe rakateꞌỹ teĩ íxupe kwéry. Oime ko nde Járy ave yváy-py. Ne manduꞌa katu nde Járy yváy pygwa-rehe.
51,4,2,"   Ani pejapo eꞌỹ teĩ oração. Ani ne manduꞌa Nhandejáry rehegwa eꞌỹ-rehe, pejapo jave oração. Petima porã Nhandejáry-pe imboete-vy."
51,4,3,"Pejapo jave oração, pemondo katu pene nheꞌẽ Nhandejáry-pe ore-rehe ave omombeꞌu uka porã hagwã ore-vy. Oromombeꞌuseve Nhandejáry nheꞌẽ. Hesu Cristo nheꞌẽ oromombeꞌuseve ave. Cristo rehegwa ojehexa uka ramo vaꞌe nhande-vy oromombeꞌuse. Koꞌánga Cristo rehegwa nheꞌẽ amombeꞌu-ma aiko-vygwi, xe moĩ-ma kuri preso. Upéa-gwi pejapo katu oração xe-rehe xe aikwaa uka porãve hagwã inheꞌẽ amombeꞌu-vy. Amombeꞌu porã hagwã Nhandejáry oipotaha-rami amombeꞌu hagwã, pembojeupi katu Nhandejáry-pe pene nheꞌẽ xe-rehe."
51,4,5,"Ha gwĩ Hesu reroviaha eꞌỹ vaꞌe katu ereko arandu katu íxupe. Mamo eretopa ha-rupi, ereko reko arandu katu íxupe."
51,4,6,"Pende poxy-pype ani penheꞌẽ teĩ íxupe. Penheꞌẽ porã ae katu enterove vaꞌe pene nheꞌẽ ohenduse hagwãixa. Upéixa ramo peteĩ teĩ vaꞌe oporandu ramo nde-vy, ohendu hagwãixa eremombeꞌu vaꞌerã íxupe kwéry."
51,4,7,Paulo irũ heꞌi uka íxupe omanduꞌa porãhaÃy amondo-ta nde-vy xe irũ Tíquico héry vaꞌe. Ogwahẽ ramo nde ha-py omombeꞌupa vaꞌerã xe aikoha upéixa. Haꞌe nhande ryvy voi jajohayhu vaꞌe. Nhane pytygwõ vaꞌe nhane mbotavy eꞌỹ reheve. Nhandejáry rembiapo ojapo japo vaꞌevy. Ore ndive oiko vaꞌevy Nhandejáry rembiapo orojapo ramo. Upe vaꞌe amondo-ta kuri peẽ-my ore moherakwã porã hagwã pene mbopyꞌagwasu hagwã.
51,4,9,"Indive oho-ta kuri nhande ryvy Onésimo nhane rembiayhu vaꞌe, Hesu rape-gwi ojere eꞌỹ vaꞌe. Haꞌe nde reꞌýi voi, ne irũ vaꞌe ave. A-py ojehu vaꞌekwe gwive omombeꞌu-ta peẽ-my."
51,4,10,Ha Aristarco katu xe ndive oĩ preso vaꞌe heꞌi uka-ta peẽ-my omanduꞌa porãha. Heꞌi uka-ta ave peẽ-my omanduꞌa porãha Barnabé ryvy Marco. Oho jevy ramo peẽ-my erohory katu íxupe Marco-pe. Amondo kuri hesegwa xe nheꞌẽ perohory hagwã íxupe.
51,4,11,"Ha Justo katu heꞌi uka-ta peẽ-my omanduꞌa porãha. Upe mbohapygwa Aristarco, Marco, Justo ave, judeu kwéry vaꞌe, haꞌe kwéry anho xe pytygwõ vaꞌe. Outro kwéry Hesu-rehe ojerovia vaꞌe, judeu kwéry vaꞌe, naxe pytygwõiry. Ha upe mbohapygwa ae katu xe pytygwõ. Xe pytygwõ amombeꞌu hagwã nhande ruvixa rehegwa nheꞌẽ. Xe mbopyꞌagwasu ave xe pytygwõ-gwi."
51,4,12,"Ha Epafras katu ne irũ vaꞌe, Hesu Cristo rembigwái vaꞌe ave, heꞌi uka-ta ave peẽ-my omanduꞌa porãha. Haꞌe ojerure meme Nhandejáry-pe pende-rehe. Ojerure mbaraete tee íxupe pene mbopyꞌagwasu hagwã, onhembohetave tave peẽ-my pene rembigwaa, pepyta eꞌỹ hagwã mitã reko-rami, pejapopa hagwã Nhandejáry remimbota gwive."
51,4,13,"Haꞌe ombaꞌapo vaꞌe voi. Ndopytavéi oração apo-vy. Pende-rehe meme ojapo oração. Laodicéia tetã mygwa-rehe, Hierápolis tetã mygwa-rehe ave ojapo meme oraçaõ. Xe resa-rupi ahexa vaꞌekwe amombeꞌu."
51,4,14,"Ha katu nhane mbogwerahaty nhane rembiayhu vaꞌe ave, heꞌi uka-ta ave omanduꞌa porãha. Demas ave heꞌi uka-ta omanduꞌa porãha."
51,4,15,"Xe rekovía peraha katu xe manduꞌa porãha xe ryvy kwéry-pe Laodicéia tetã mygwa-pe. Peraha katu kunha héry vaꞌe Ninfa-pe ave. Hóga-py onhomboaty vaꞌe Hesu reroviaha kwéry. Upe-py onhomboaty vaꞌe-pe gwive, peraha katu xe manduꞌa porãha."
51,4,16,"Eremonheꞌẽmba rire ko kwatia nheꞌẽ atýra-py, embohasa outro po-py. Embohasa gwĩ Hesu reroviaha-pe Laodicéia tetã mygwa-pe. Emonheꞌẽ uka xe kwatia upe-py. Upe-gwi ombohasa-ta ave peẽ-my outro xe kwatia nheꞌẽ ave. Ogwahẽ ramo, pemonheꞌẽ katu ave pe outro xe kwatia nheꞌẽ."
51,4,17,Ha ere katu kuri xe ryvy Arquipo-pe: “Ne rembiaporã Nhandejáry remimeꞌẽgwe. Hesu reroviaha-pe ereipytygwõ hagwã heꞌi nde-vy Nhandejáry. Upe vaꞌe gwive ejapopa katu” ere íxupe.
51,4,18,Ãy amondo-ta peẽ-my xe manduꞌa porãha. Xe voi ajapo xe réry xe po-rupi. Pene manduꞌa meme katu preso aimeha-rehe. Tapende rovasa katu Nhandejáry pende rexakwaa rei-vy. Opa xe nheꞌẽ.
52,1,1,"Tessalônica tetã mygwa pegwarã 1Paulo inhirũ ave omondo Tessalônica tetã mygwa-pe onheꞌẽ kwatia-reheHesu reroviaha Tessalônica tetã-my oiko vaꞌe kwéry. Ore Paulo, Silvano, Timóteo ave oromondo-ta peẽ-my ore nheꞌẽ. Kwatia-rehe oromondo-ta peẽ-my. Nhandejáry ko Nhande Ru. Peẽ katu ijave etegwa voi, Nhandejáry Hesu Cristo jave etegwa ave. Tapende rexakwaa rei katu Nhandejáry pende rovasa porã-vy. Tapene mbopyꞌagwapy ave."
52,1,2,"Paulo otima porã Nhandejáry-pe Tessalônica tetã mygwa-rehe Ha ore ore manduꞌa meme vaꞌe pende-rehe kwéry oronhomongeta jave Nhandejáry Nhande Ru ndive. Perovia tee vaꞌe Nhandejáry-pe. Pehayhu tee vaꞌe íxupe ave. Upéa-gwi pene kaneꞌõ ramo jepe pene rembiapo porã porã joty. Napehaꞌarõ kuꞌa kuꞌái vaꞌe Nhandejáry Hesu Cristo-pe. Pehaꞌarõ tee ae íxupe peiko-vy ou hagwã nhane resende hagwã. Gwĩa-rehe ore manduꞌa ramo, orotima porã porã oroiko-vy Nhandejáry-pe pende-rehe. Nhandejáry ndive oronhomongeta jave ore manduꞌa pende-rehe. Series, "
52,1,4,"Ha peẽ katu, ore reꞌýi kwéry, Nhandejáry rembiporavo voi nipo raꞌe. “Hembiayhu nipo raꞌe ave” oroꞌe roꞌe pende-rehe. Oroikwaa voi. Orohexa-gwi pende rekoha porã, oroikwaa voi."
52,1,5,"Heta oronhemonheꞌẽ nheꞌẽ vaꞌekwe peẽ-my. Oronhemonheꞌẽ jave napehendu reíry vaꞌekwe. Perovia tee-ma voi vaꞌekwe. Ipuꞌaka Hesu rehegwa nheꞌẽ pende-rehe. Upéa-gwi perovia tee voi vaꞌekwe íxupe. “Anheĩ nipo raꞌe kóa nheꞌẽ” peje vaꞌekwe, oikwaa uka peẽ-mygwi Nheꞌẽ Marangatu tee vaꞌe. Upéixa ramo pende rekoha oroikwaa ramo, orotima porã Nhandejáry-pe. Ha ore rekoha peikwaa voi. Pehendu porã hagwã mbaꞌe-rami orogwereko vaꞌekwe oronhemonheꞌẽ-vy peẽ-my peikwaa voi."
52,1,6,"Ha peẽ katu peikose vaꞌekwe ore reko-rupi. Nhandejáry Hesu reko-rupi peikose ave. Oronhemonheꞌẽ ramo pehendu vaꞌekwe Hesu nheꞌẽ. Ha pende rapixa pene moingo asy voi. Pehendu-gwi Nhandejáry Hesu nheꞌẽ, pene moingo asy. Upéixa pende rereko asy ramo jepe, pene mbovyꞌa joty Nheꞌẽ Marangatu tee vaꞌe."
52,1,7,"Pende rekoha porã ete voi. Upéa-gwi Macedônia yvy pygwa Acaia yvy pygwa ave, Hesu nheꞌẽ renduha vaꞌe oikose pende reko-rupi."
52,1,8,"Pendéhegwi onhemombeꞌu vaꞌekwe nheꞌẽ porã. Opa-rupi onhehendu. Macedônia yvy-rupi, Acaia yvy-rupi ave ohendu pene rerakwã. Nhandejáry perovia tee-gwi opa-rupi oho pene rerakwã porã. Upéa-gwi, ojekwaa-gwi opa-rupi, ore noromombeꞌúi pene rerakwã."
52,1,9,"Oromombeꞌu rekovia íxupe kwéry, heꞌi ore-vy Hesu reroviaha omombeꞌu-vy: “Ohendu porã nipo raꞌe pene nheꞌẽ Tessalônica tetã mygwa kwéry” heꞌi. “Upéa-gwi nipo raꞌe omboyke tupã raꞌanga anga rei ogwerova-ma hagwã gweko Nhandejáry-rehe. Tupã tee oikove vaꞌe rekoha-rupi oiko hagwã ogwerova-ma gwekoha” heꞌi ore-vy. “Ha koꞌánga katu ohaꞌarõ oiko-vy Nhandejáry raꞌy Hesu-pe, hemimoingove jevy vaꞌekwe, ogwejy jevy hagwã yváy-gwi. Ohaꞌarõ voi oiko-vy Hesu nhane resendeharã” heꞌi ore-vy pene mombeꞌu-vy. Ha Nhandejáry omoingo asy-ta ramo entéro hekoha vai vaꞌe kwéry gwive, imytuꞌeꞌỹ eterei ramo Nhandejáry-gwi hikwái, upe áry-py voi nhane resendeharã voi Hesu."
52,2,1,  
52,2,3,"Oronhemonheꞌẽ ramo peẽ-my, ndahaꞌéi voi imombeꞌu jevypyre ore-vy. Ore ko anhetegwa voi oromombeꞌu vaꞌekwe peẽ-my. Ore reko kyꞌa eꞌỹ reheve oronhemonheꞌẽ vaꞌekwe. Ndahaꞌéiry voi orombotavyse-vy rei oronhemonheꞌẽ vaꞌekwe. Anhetegwa tee vaꞌe meme voi oromombeꞌu oronhemonheꞌẽ-vy peẽ-my."
52,2,4,"Ha Nhandejáry katu ojohu porã-gwi ore reko ojerovia ore-rehe. Upe ramo heꞌi ore-vy oromombeꞌu hagwã Hesu rehegwa nheꞌẽ porã. Upéa-gwi mate orojapo hemimbota oronhemonheꞌẽ-vy. Teko rei remimbota katu ndorojapói. Nhandejáry remimbota ae mate orojapo. Nhande pyꞌapy gwive oikwaa vaꞌe Nhandejáry. Iporã paraꞌe, ivai paraꞌe? Upéa Nhandejáry oikwaa voi. Ndaipóri mbaꞌeve onhemi vaꞌe íxugwi."
52,2,5,Aipo ramo noromboete reíry vaꞌekwe orombotavy hagwã. Upéa peikwaa voi. Noronheꞌẽ raꞌanga anga reíry oroipotave-gwi orejéupe gwarã. Ore apu ramo oikwaa ave arã Nhandejáry. Ore Cristo remimondo voi. Ha noronhemboete reiséiry. Noronhemboete rei ukaséiry peẽ-my. Noronhemboete rei ukaséiry avave-pe.
52,2,7,"Upéa-rupi: “Jaha jajerure nhane maꞌerã-rehe” ndoroꞌéi joty. Nhandejáry heꞌi ramo jepe nhande-vy: “Iporã xe remimondo okaru rei” heꞌi ramo, orombaꞌapo joty ore rembiꞌu repyrã-rehe. Ndorojerure ruréiry joty ore remiꞌurã-rehe. Oroiko ramo pene paꞌũ-my, orogwereko porã porã rei peẽ-my. Mitã isy ogwerekoha vaꞌe-rami orohayhu oroiko-vy peẽ-my."
52,2,8,"Orohayhu eterei-gwi oromombeꞌu vaꞌekwe peẽ-my Nhandejáry nheꞌẽ porã. Upe rire oromeꞌẽse ave peẽ-my ore rekove. Orohayhu eterei-gwi oroiko-vy, nore rakateꞌỹiry ore rekove-rehe imeꞌẽ-vy. Oromeꞌẽse voi ore rekove. Orejéupe katu ndoroikói. Peẽ-my gwarã mante ore oroiko."
52,2,9,"Ha koꞌánga pene manduꞌa vaꞌe voi ore rembiapo hatã hagwe-rehe, ore reꞌýi kwéry. Ore mokaneꞌõ neꞌõ hagwe-rehe pene manduꞌa vaꞌe. Oromombeꞌu ramo nheꞌẽ porã, ndoroipotái vaꞌekwe pemeꞌẽ rei ore-vy ore remiꞌurã. Upéa-gwi ndoropytái orombaꞌapo eꞌỹ reheve vaꞌekwe. Áry-py pyhare ave orombaꞌapo oroiko-vy."
52,2,10,"Apogwereko porã vaꞌekwe peẽ-my, Hesu reroviaha vaꞌe kwéry-pe. Ore reko marangatu oroiko-vy. Ndorohejáiry voi tape porã. Ore reko jejavy eꞌỹ reheve ore oroiko vaꞌekwe. Ha peẽ katu upéa rexahare voi. Ndore apúi voi. Ore apu ramo oikwaa arã Nhandejáry."
52,2,11,"Oronhemonheꞌẽ peẽ-my túvy onhemonheꞌẽha-rami gwaꞌýry-pe. Nde rúixa peteĩ teĩ-pe oronhemonheꞌẽ: “Eiko katu Nhandejáry rekoha-rupi. Heꞌi hagwe-rami eiko” oroꞌe roꞌe peẽ-my. “Ha Nhandejáry katu haꞌe pene mogwahẽ vaꞌerã pende ruvixa ramo oiko ha-py, hendy-rupi onhemombaꞌegwasu ete ha-py. Aníke pemboyke teĩ íxupe. Peipyhy katu tape porã pono pemonhemotĩ íxupe” oroꞌe vaꞌekwe peẽ-my."
52,2,13,"Ohasa asy hagwe-rami Nhandejáry reꞌýi, ohasa asy ave pe tetã mygwaUpéixa ramo oromombeꞌu ramo nde-vy Nhandejáry nheꞌẽ, pehendu vaꞌekwe. Pehendu ramo: “Ko vaꞌe nheꞌẽ Nhandejáry nheꞌẽ tee voi raꞌe. Ndahaꞌéi teko rei nheꞌẽ. Nhandejáry nheꞌẽ tee ae voi raꞌe” peje vaꞌekwe ojóupe. Peje porã voi. Kóa nheꞌẽ Nhandejáry nheꞌẽ tee voi. Kóa nheꞌẽ pene moꞌarandu vaꞌe perovia ramo. Kóa nheꞌẽ pene mbopyꞌapyhy pyhy vaꞌe perovia-gwi. Upéa-gwi orotima porã porã pende-rehe Nhandejáry-pe."
52,2,14,"Perovia rire, ore reꞌýi kwéry, pehasa asy vaꞌekwe. Ohasa asy hagwe-rami Nhandejáry reꞌýi mamo ojogweroaty aty ha-rupi, pehasa asy ave. Ohasa asy hagwe-rami Judéia yvy rupigwa Hesu Cristo reroviaha kwéry, peẽ ave pehasa asy. Pehaꞌã-ma íxupe kwéry. Ha judeu kwéry ogwereko asy vaꞌekwe gweꞌýi kwéry. Upéixa voi ãy pene moingo asy ave pende reꞌýi kwéry. Upéixa peiko-ma heko-rupi, Hesu reroviaha reko-rupi, Judéia pygwa reko-rupi. Ha judeu kwéry katu hekoha vai vaꞌe. Yma ojuka juka vaꞌekwe Nhandejáry nheꞌẽ-py omombeꞌu vaꞌety kwéry-pe. Ojuka rire, ojuka vaꞌekwe Nhandejáry Hesu-pe ojuka hikwái. Upe rire ore mosẽ kuri ore mondo-vy. Ha Nhandejáry ndojohu porãi hembiapo. Ndojapóiry hemimbota hikwái. Entéro kente kwéry-rehe gwive ndaijaꞌéiry hikwái."
52,2,16,"Ndoipotái oromombeꞌu Nhandejáry nheꞌẽ judeu eꞌỹ kwéry-pe. Nhandejáry oresende judeu eꞌỹ-pe ndoipotái voi hikwái. Ndoipotái teĩ jepe, ore oromombeꞌu joty. Upéixa ramo hembiapo vaive ive voi oho-vy. Ha ãy katu Nhandejáry nheꞌẽ-py ogwahẽ-ma ombohasa asy hagwã áry. Angaete-ma Nhandejáry ombohasa asy-ta íxupe kwéry."
52,2,17,"Paulo oho-ta moꞌã Tessalônica tetã-myOrohexa ngaꞌu eterei vaꞌekwe, ore reꞌýi kwéry. Sapyꞌa ete ndorohexái peẽ-my. Orohexa ngaꞌu eterei-gwi tyreꞌỹ-rami oroiko. Ndorohexavéi ramo jepe, oronhesamondo mondo rei joty oroiko-vy pende-rehe kwéry. Upéixa ramo orohexa ngaꞌu eterei-gwi, orohexaseve seve pende rova. Orojapura ave. Orohexase-ma voi pende rova. Upe-ma ramo oroho-ta moꞌã pende ha-py. Xe Paulo ahase hase rei aiko-vy pende ha-py. Ha Satanás anháy ruvixa katu ore joko joko, ndohejái oroho hagwã pende ha-py. Upéa-gwi orohose ramo teĩ jepe, ndorohói joty."
52,2,19,"Ha ogwejy jevy ou-vy ramo Nhandejáry Hesu, ndaipóri voi ne ramigwa ore mbovyꞌa vaꞌerã. Hesu yke-rehe nhaĩ ramo, upe-py apohexa ramo, orovyꞌa-ta. Pende-rehe kwéry voi ore orovyꞌa-ta. Upe-py oroꞌe-ta pende-rehe: “Nhane remimombeꞌu ndareíry” oroꞌe-ta pende-rehe. Pende-rehe ore oronhemombaꞌegwasu-ta. Pende-rehe kwéry orovyꞌa eterei-ta. Series, "
52,3,1,
52,3,6,Ha koꞌãy ogwahẽ jevy-ma ou-vy pende ha-gwi. Ogwahẽ jevy-ma ou-vy ore ha-py Timóteo. Pene rerakwã porã ogweru imombeꞌu-vy ore-vy. Heꞌi ore-vy pende-rehe: “Ogwerovia tee-ma hikwái Nhandejáry-pe. Ojohayhu tee hikwái. Nde-rehe imanduꞌa porã meme hikwái. Erehexa ngaꞌuha-rami íxupe kwéry nde rexa ngaꞌu ave hikwái” heꞌi ore-vy pende-rehe.
52,3,7,"Upéa-rehe ore orohasa asy jave, orojepyꞌa jopy jave, orohendu-ma voi perovia tee ramo. Orohendu-ma ramo, ndapogwerokyhyjevéi-ma peẽ-my perovia tee-magwi. Ore mbopyꞌagwapy jevy-ma katu."
52,3,8,"Eremboyke eꞌỹ ramo Nhandejáry-pe, ereipyhy joty ramo tape porã, oroiko porã jevy ore ave. Ore pytuhẽ jevy-ma ore ave."
52,3,9,"Ore mbovyꞌa-gwi Nhandejáry, orovyꞌa eterei pende-rehe. Upéa-gwi orotima porã Nhandejáry-pe. Orotima porãseve íxupe pende-rehe kwéry. Ha norotima porã kwaái íxupe. Mbaꞌe-rami tamo raꞌe orotima porãve hagwã íxupe."
52,3,10,"Oromondo mondo oroiko-vy Nhandejáry-pe ore nheꞌẽ. Pyhare áry-py ave ore kyreꞌỹ voi orojerure rure-vy íxupe jajohexa jevy hagwã. Upéi katu jajohexa jevy ramo, nderejerovia porã teéi ramo Hesu-rehe, orombojerovia porã arã hese. Ndereho porã teéi ramo, oromboꞌe arã ereho porãve hagwã tape porã-rupi. Tohexa uka ore-vy tape porã Nhandejáry, Nhande Ru, orogwahẽ hagwã oroho-vy pende ha-py. Tore reraha katu ave pende ha-py Nhandejáry Hesu."
52,3,12,"Nhandejáry nheꞌẽ-rupi tapejohayhu porãve rãve katu. Enterovéa-pe pehayhu porãve katu. Ore orohayhu teeha-rami ave peẽ-my, pejohayhu katu."
52,3,13,"Upéixa ramo pene mbopyꞌapyhy pyhy-ta Nhandejáry ndapejejavyvéi hagwã, ndapejeréi hagwã tape marangatu-gwi. Upéixa ramo, ogwejy jevy ou-vy ramo Nhandejáry Hesu imarangatu vaꞌe kwéry ndive, penhemboꞌy vaꞌerã Nhandejáry rovagwy-py peĩ-vy. Pejejavy eꞌỹ reheve, pende pyꞌa potĩ reheve, penhemboꞌy vaꞌerã Nhande Ru rovagwy-py."
52,4,1," Koꞌánga oromombeꞌu jevy-ta pende rekorã, ore reꞌýi kwéry. Oromombeꞌu vaꞌekwe pende rekorã. Mbaꞌéixa po pejapo-ta Nhandejáry remimbota oromboꞌe vaꞌekwe. Koꞌánga pejapo voi Nhandejáry remimbota oromboꞌe hagwe-rami. Upéa-gwi oronhemonheꞌẽ jevy peẽ-my Nhandejáry Hesu réry-py: “Pejapo porãve rãve katu hemimbota” oroꞌe peẽ-my. Nhane moirũ-gwi nhande-vy Hesu oronhemonheꞌẽ. Nhandejáry Hesu réry-py oronhemonheꞌẽ peẽ-my vaꞌekwe. Mbaꞌe-py oromboꞌe vaꞌekwe peikwaa voi."
52,4,3,Oipota Nhandejáry pende reko marangatu. Ndoipotái teko kyꞌa-rupi peiko rei-vy. Emenda katu peteĩ teĩ pekwa vaꞌe erereko kwaa hagwã ne rembireko erenhomongyꞌa eꞌỹ reheve. Pejogwereko enterovéa ne mboete hagwã.
52,4,6,"Nhandejáry ndoipotái erejejavy. Ndoipotái erejapo vai nde rapixa-rehe. Ha erejapo vai ramo ae nde rapixa-rehe, ne rembiapo vaikwe-rehe ne mbohasa asy vaꞌerã Nhandejáry nde rapixa repy-vy. Upéa-gwi oroꞌeri eri vaꞌekwe peẽ-my: “Anive erejapo upéa.” Nhande poravo vaꞌekwe Nhandejáry jaiko hagwã teko kyꞌa eꞌỹ reheve. Jaiko marangatu hagwã nhande poravo vaꞌekwe. Nanhande poravói voi vaꞌekwe teko kyꞌa-rupi jaiko hagwã."
52,4,8,Ko vaꞌe nheꞌẽ ndahaꞌéi teko rei nheꞌẽ. Nhandejáry nheꞌẽ ae. Upéa-gwi ohendu eꞌỹ vaꞌe kente kwéry omboyke voíte Nhandejáry-pe. Nhandejáry omeꞌẽ vaꞌety peẽ-my Nheꞌẽ Marangatu tee vaꞌe. Upéa-gwi ndikatúi eremboyke íxupe.
52,4,9,"   Oromombeꞌu vaꞌekwe peẽ-my pejohayhu hagwã. Ha koꞌánga upéixa jevy oromombeꞌu ramo, oromombeꞌu rei arã. Pene mboꞌe vaꞌekwe Nhandejáry pejohayhu hagwã. Upéa-gwi Hesu nheꞌẽ reroviaha-pe gwive, Macedônia yvy-rupi oiko vaꞌe, pehayhu voi pekwa-vy. Upéa-gwi natekotevẽi avave ohai peẽ-my penhemonheꞌẽ-vy pejohayhu hagwã. Koꞌãy ae katu “Pejohayhuve huve rei katu” oroꞌe ae-ta peẽ-my. Series, "
52,4,11," Ani pejotoryva teĩ. Ani ne mbaꞌe avyky ereiko-vy ne akã hatã reheve. Ani eremaꞌẽ teĩ nde rapixa mbaꞌe-rehe. Ne mbaꞌe-rehe ae enhangareko katu. Oroꞌe jevy-ma oroꞌe hagwe-rami: “Embaꞌapo katu ne mboete hagwã Hesu rendu eꞌỹha. Ani ereiko ipituva vaꞌe-rami. Embaꞌapo katu mbaꞌeve-rehe ereikotevẽ eꞌỹ hagwã. Anive teĩ ne mbaꞌe jerure” oroꞌe meme peẽ-my. Series, "
52,4,13," Koꞌánga, ore reꞌýi kwéry, oromombeꞌu-ta peikwaa hagwã omano vaꞌekwe rehegwa. Heta oĩ ohapirõ vaꞌe: “Ãy ae ndajahexavéi-ma voíte omano vaꞌekwe. Opa ma ngatu” heꞌi moꞌã. Ndoroipotái erehapirõ gwĩ vaꞌe-rami."
52,4,14,"Ha Hesu katu omano rire, oikove jevy-ma. Upéa nheꞌẽ jarovia voi. Upéixa voi Hesu oikove jevy-gwi omoingove-ta Nhandejáry heru-vy. Hesu reroviaha omano vaꞌekwe-pe ogweru-ta Nhandejáry. Upéa-gwi ani pehapirõ teĩ."
52,4,15," Kóa nheꞌẽ Nhandejáry-gwi orohendu vaꞌekwe oromombeꞌu-ma peẽ-my. Hesu ogwejy jevy ou-vy ramo, entéro hese ojerovia vaꞌe gwive ojeupi vaꞌerã yváy-py. Omano vaꞌekwe ranhe ojeꞌói vaꞌerã ojeupi-vy nhane renonde-rupi. Ha nhande jaikove vaꞌe, ko yvy-py japyta vaꞌe, nhande rerojeupi arã hapykwéri. Ha Nhandejáry Hesu ogwejy-ta ou-vy yváy-gwi. Hatã onheꞌẽ-ta omanda-vy. Ha hembigwái yváy pygwa onhemombaꞌegwasu ete vaꞌe nhane renói-ta. Nhane renói-vy omonheꞌẽ-ta Nhandejáry remimbygwasu. Nhandejáry mbaꞌe tee vaꞌe voi. Ha upéi katu oikove jevy ranhe-ta gwĩ omano vaꞌekwe, Hesu onhangareko hese vaꞌe. Series, "
52,4,17,"Upe rire nhande jaikove vaꞌe, nhamano eꞌỹ vaꞌe, nhande rerojeupi vaꞌerã nhande reraha-vy arai-rupi. Onhemoingove vaꞌekwe ndive nhande rerojeupi vaꞌerã. Upe-py áry-rupi nhande nhanhogwaitĩ vaꞌerã jaha-vy Nhandejáry Hesu ndive jaiko hagwã. Upéixa ramo mante jaiko meme ete-ta voi Nhandejáry Hesu ndive."
52,4,18,"Upéa-gwi kóa nheꞌẽ pemombeꞌu mbeꞌu ojóupe napehapirõvéi hagwã, penhombopyꞌagwapypa hagwã."
52,5,1," Oromombeꞌu vaꞌekwe peẽ-my Nhandejáry Hesu áry rehegwa nheꞌẽ igwejy hagwã. Ore remimombeꞌukwe peikwaa voi ngaꞌu. Upéa-gwi, natekotevẽi voi oromombeꞌu jevy peẽ-my kwatia-rehe, ore reꞌýi kwéry. Ko vaꞌe ahai vaꞌerã peẽ-my peikwaa porã paraꞌe. Ogwahẽ vaꞌerã Nhandejáry áry igwejy hagwã. Jaikwaa eꞌỹha áry-py ae ogwahẽ vaꞌerã nhande-vy Nhandejáry. Nhaimoꞌã eꞌỹ reheve ou imonda vaꞌe pyhare. Upéixa ou vaꞌerã Nhandejáry Hesu. Jaikwaa eꞌỹ vaꞌe óra-py ogwejy vaꞌerã ou-vy Nhandejáry Hesu. Upéa peikwaa voi."
52,5,3,"Ha heꞌi vaꞌerã kente kwéry: “Jaiko porã nhande. Ndojehu moꞌãi mbaꞌeve nhande-vy” heꞌi vaꞌerã moꞌã yvypóry kente kwéry. Upe-ma ramo, “Jaiko porã meme-ta” heꞌi jave, pyaꞌe omanomba-ta hikwái. Ndoikwaa moꞌãiry omanotamaha, oikwaa eꞌỹha-rami imembytamaha kunha. Onhenhandu eꞌỹ reheve ohendu-ma gwasy. Upéixa voi kente kwéry ndoikwaa moꞌãiry omanotamaha hikwái. Ndaipóri peteĩ vaꞌe voi onheresende vaꞌerã. Onhehundipa vaꞌerã voi."
52,5,4," Ha peẽ katu, ore reꞌýi kwéry, ndapeikóiry pytũ-my oiko vaꞌe-rami. Upéa-gwi pehaꞌarõ katu peiko-vy pono ogwahẽ ou-vy upe áry imonda vaꞌe-rami, pono pehaꞌarõ eꞌỹ jave ogwahẽ ou-vy peẽ-my. Pene arandu-ma vaꞌe peẽ. Arakatu pygwa-rami peiko. Ndajaikóiry pytũ mygwa-rami. Hiꞌarandu eꞌỹ vaꞌe-rami ndajaikói voíte. Upéa-gwi ani jaiko teĩ nhande opáy eꞌỹ vaꞌe-rami. Heta oĩ opáy eꞌỹ vaꞌe. Ani jaiko teĩ haꞌe-rami. Japáy voi katu jaiko-vy. Nhanhangareko porã katu nhandéjehe. Pyhare oke okese vaꞌe. Okaꞌuse vaꞌe pyhare okaꞌu. Upe pyharegwa-rami voi Hesu rerovia eꞌỹha."
52,5,8,"Ha nhande katu arakatu pygwa nhande. Upéa-gwi nhanhangareko porã katu nhandéjehe. Jarovia porã ete katu. Jajohayhu porã rei katu ave. Jarovia porã ramo, jajohayhu porã ramo ave, nhamonde nhande pyꞌa jokoha ramigwa pono nhande reity gweko-rupi anháy ruvixa Satanás. “Nhandejáry Hesu nhane resende-ta” jaꞌe meme katu. Upéa jaꞌe ramo nhamonde nhane akã jokoha ramigwa pono nhande reity gweko-rupi."
52,5,9,Nanhande peꞌáiry Nhandejáry nhande reropoxy hagwã nhande rereko asy ete-vy. Nhande peꞌa ae jarovia hagwã Nhandejáry Hesu Cristo-pe nhane resendeharã-pe.
52,5,10,"Haꞌe omano vaꞌekwe nhande-rehe ha-py. Jaiko hagwã voi hendive omano haꞌe. Nhamano vaꞌe, nhamano eꞌỹ vaꞌe ave jaiko vaꞌerã hendive."
52,5,11,"Upéa-rehe penhomongyreꞌỹ katu penhombopyꞌagwapy-vy. Penhomombaraete kwaa voi ojóupe. Ãy penhemonheꞌẽ nheꞌẽ ojóupe perovia porãve rãve hagwã Nhandejáry Hesu-pe. Oroipota eterei pemboete Hesu reroviaha nhangarekoha-pe. Pene paꞌũ-my ombaꞌapo-vy ndopytáiry vaꞌe pemboete katu. Pende-rehe onhangareko oĩ-vy. Peẽ-my onhemonheꞌẽ oiko-vy. Pemboete katu íxupe kwéry, ore reꞌýi kwéry. Omonhangareko uka íxupe vaꞌe pende-rehe Nhandejáry Hesu. Hembiapo porã-gwi pehayhu tee íxupe imboete-vy. Pemombaꞌegwasu ete katu íxupe. Pende pyꞌagwapy reheve peiko porã rei onhondive. Ani penhorairõ teĩ."
52,5,14,"Oroꞌe-ta peẽ-my, ore reꞌýi kwéry: “Penhemonheꞌẽ katu gwĩ ipituva vaꞌe-pe. Ha gwĩ ipyꞌamirĩ vaꞌe-pe katu pemombaraete imbopyꞌagwapy-vy. Ha gwĩ ogwerovia porã eꞌỹ vaꞌe-pe pembopyꞌa jekoha jevy katu. Eipytygwõ katu íxupe kwéry. Ani ereheja haꞌe anho. Ne moakã rasy ramo hikwái, ani erejaꞌo jaꞌo teĩ íxupe. Eiporiahuvereko rei ae katu íxupe” oroꞌe pene mongyreꞌỹ hagwã."
52,5,15,"Xáke ore reꞌýi. Hembiapo vai ramo jepe nde-vy nde rapixa, ani joty nde poxy íxupe. Ani nde katu ne rembiapo vai hese. Eiporiahuvereko rei ae katu íxupe. Peje meme katu ojóupe: “Jajohayhu rei katu jaiko-vy” peje ojóupe. “Enterovéa-pe ave jahayhu katu” peje."
52,5,16,"Pevyꞌa joa meme katu. Ereiko porã ramo, ereiko porã eꞌỹ ramo ave evyꞌa joty ereiko-vy."
52,5,17,Pemondo mondo katu Nhandejáry-pe pene nheꞌẽ.
52,5,18,"Petima porã meme katu Nhandejáry-pe. Ereiko asy ramo jepe, etima porã joty íxupe. Ha Nhandejáry oipota erejapo upéa gwive. Hesu Cristo pende pyꞌa-py oĩ-gwi, evyꞌa joty. Hasy reheve evyꞌa joty kuri eiko-vy."
52,5,19,"Ha Nheꞌẽ Marangatu tee vaꞌe ani eremboyke teĩ. “Nhandejáry nheꞌẽ-py xe remimombeꞌu” heꞌi vaꞌe-rehe gwive, ani “Onheꞌẽ rei rei” ere teĩ. Ani erepyrũ teĩ inheꞌẽ-rehe."
52,5,21,"Pejeapysaka porã katu gwĩ omombeꞌu vaꞌe nheꞌẽ-rehe peikwaa porã hagwã Nhandejáry nheꞌẽ paraꞌe, teko rei nheꞌẽ paraꞌe. Upéa, Nhandejáry nheꞌẽ vaꞌe, pehendu katu. Peipyhy mbaraete tape porã."
52,5,22,Tape vai-gwi ae esẽ. Oime raẽ vaꞌe mbaꞌevai-gwi epoi katu.
52,5,23,"Nhandejáry ko nhane mbopyꞌagwapyha voi. Haꞌe ngaꞌu tapene mopotĩmba katu. Pende pyꞌa tomoatyrõ porã porã katu. Tonhangareko porã katu Nhandejáry pene nheꞌẽ-rehe, pende pyꞌa-rehe, pende rete-rehe ave penhemongyꞌa eꞌỹ hagwã. Pejejavy eꞌỹ reheve tonhangareko. Ogwejy jevy ou-vy peve Nhandejáry Hesu Cristo tonhangareko porã katu pende-rehe."
52,5,24,"Nhandejáry ndahaꞌéi okambi kambía vaꞌe onheꞌẽ. Ohekoviarõ eꞌỹ vaꞌe voi onheꞌẽ. Pende poravo rire, ojapo-ta voi pende-rehe heꞌi hagwe-rami."
52,5,25,"Pembojeupi katu pene nheꞌẽ Nhandejáry-pe ore-rehe, ore reꞌýi kwéry."
52,5,26,Xe rekovía peikwavã kwavã katu Hesu reroviaha gwive.
52,5,27,"Emonheꞌẽ katu kóa kwatia nheꞌẽ entéro Hesu reroviaha-pe gwive. Xe Paulo Nhandejáry nheꞌẽ-py haꞌe-ta peẽ-my eremonheꞌẽ hagwã íxupe kwéry. Neremonheꞌẽi ramo Hesu renduha-pe gwive, oikwaa arã Nhandejáry, ojohu vai arã. Tapende rexakwaa rei katu Nhandejáry Hesu Cristo pende rovasa porã-vy."
53,1,1,"Tessalônica tetã mygwa pegwarã 2Paulo inhirũ ave omondo jevy Tessalônica tetã mygwa-pe onheꞌẽ kwatia-reheHesu reroviaha Tessalônica tetã-my oiko vaꞌe. Ore Paulo, Silvano, Timóteo ave oromondo-ta peẽ-my ore nheꞌẽ. Kwatia-rehe oromondo-ta. Peẽ katu Nhandejáry Nhande Ru tee vaꞌe rehegwa, Nhandejáry Hesu Cristo reꞌýi ave. Tapende rovasa katu pende rexakwaa rei-vy Nhandejáry Nhande Ru tee vaꞌe. Tapende rexakwaa rei katu Nhandejáry Hesu Cristo ave. Tapene mbopyꞌagwapy katu ave."
53,1,3,"Ojehexa uka jevy vaꞌerã Nhandejáry HesuHa peẽ katu, ore reꞌýi kwéry, perovia porãve rãve katu peho-vy Nhandejáry-pe. Pejohayhu porãve rãve katu pekwa-vy ave. Pende rovasa porã-gwi orotima Nhandejáry-pe pende-rehe kwéry. Naiporãi orotima eꞌỹ ramo Nhandejáry-pe. “Nhatima porã meme katu Nhandejáry-pe hese kwéry” oroꞌe roꞌe pende-rehe kwéry. Perovia porã-gwi, pejohayhu porã-gwi ave, heta oronheꞌẽ porã pende-rehe. Hesu reroviaha ojogweroaty haty haty-rupi gwive heta oronheꞌẽ porã meme pende-rehe oromboete-vy. “Hekoha porã porã voi” oroꞌe pende-rehe kwéry. “Ojerereko asy ramo jepe, ohasa asy ramo jepe, Nhandejáry rape-gwi katu ndojeréi voi. Ogwerovia joty kuri” oroꞌe pende-rehe oromboete-vy."
53,1,5,"Ãy peiko asy Nhandejáry raꞌarõ-vy. Ha Nhandejáry oipota peiko asy ramo, perovia tee joty íxupe. Upe rire pegwahẽ ramo Nhandejáry oiko ha-py, pende ruvixa oiko ha-py pegwahẽ ramo, napemonhemotĩ motĩry vaꞌerã íxupe perovia tee-gwi. Upéixa voi Nhandejáry ohexa uka-ta gwekoha porã."
53,1,6,"Ojehexa uka jevy ramo Nhandejáry Hesu, nde repy vaꞌerã voi Nhandejáry. Ne moingo asyhare-pe katu omoingo asy ave vaꞌerã. Upéixa voi Nhandejáry ohexa uka vaꞌerã gwekoha porã. Erehasa asy rire, nane mbohasa asy ukavéi-ma vaꞌerã. Ha ore-vy ave nore mbohasa asy ukavéi-ma vaꞌerã. Áry-rehe ojehexa uka ramo Nhandejáry Hesu, nanhane mbohasa asy ukavéi vaꞌerã. Nhandejáry Hesu ojehexa uka vaꞌerã gwembigwái mbaraete vaꞌe ndive. Hendy mbaraete tee reheve ojehexa uka vaꞌerã. Ogwahẽ ramo, ombohasa asy vaꞌerã Nhandejáry kwaa eꞌỹha-pe. Hesegwa nheꞌẽ porã rendu eꞌỹha-pe ombohasa asy vaꞌerã ave. Omboyke vaꞌerã mombyry imondo-vy ojéhegwi. Opa hagwã-pyma omondo vaꞌerã inheꞌẽ rendu eꞌỹha gwive. Ndou moꞌãvéi-ma Hesu rexa-vy. Opuꞌaka teeha reheve mburuvixagwasu tee-rami ojehexa uka ramo, ndohexa moꞌãvéi-ma íxupe hikwái. Ha upe vaꞌe áry-py ogwahẽ ramo Nhandejáry Hesu, omboete vaꞌerã íxupe heꞌýi kwéry. Ojerovia vaꞌe gwive hese, “Nde tuvixa mbaꞌe vaꞌe voi nde” heꞌi vaꞌerã Nhandejáry Hesu-pe imombaꞌegwasu-vy. Ha peẽ ave hese ojerovia vaꞌe gwive paꞌũ-my peĩ vaꞌerã. Ore remimombeꞌu perovia-gwi peĩ vaꞌerã upe-py, heꞌýi kwéry paꞌũ-rupi. Series, "
53,1,11,"Upéa-rehe oromondo meme vaꞌe Nhandejáry-pe ore nheꞌẽ. Pende-rehe oromondo. Pende peꞌa vaꞌekwe Nhandejáry peiko hagwã heko-rupi. Upéa-gwi orojerure rure íxupe pene mombaraete hagwã peiko hagwã heko-rupi onhemotĩ eꞌỹ hagwã pendéhegwi. Ha pende rekoha porãse ko peẽ. Tapene mombaraete katu pende rekoha porãve rãve hagwã, perovia porãve rãve hagwã, pene rembiapo porã porã meme hagwã. Pene rembiapo porã ohexa ramo, omombaꞌegwasu vaꞌerã Nhandejáry Hesu-pe héry mboete-vy. “Hesu réry iporã ete” heꞌi vaꞌerã. Pene mboete vaꞌerã ave. Héry-py peĩ vaꞌe tuvixa mbaꞌe ko Nhandejáry-pe. Nhandejáry ko pende rovasa vaꞌe voi. Pende rexakwaa rei vaꞌe voi ave Nhandejáry Hesu Cristo. Upéa-gwi pene mboete vaꞌerã. Nhandejáry-pe pemboete vaꞌerã ave. Upéa-rehe tapende rovasa vasa katu Nhandejáry."
53,2,1,11 
53,2,3,"Upéixa omombeꞌu ramo, ani pene mbotavy uka rei vaꞌerã. Ãy ete katu nogwahẽ moꞌãi Nhandejáry áry igwejy hagwã. Kente kwéry yvypóry vaꞌe gwive ojere ranhe vaꞌerã Nhandejáry rekoha-gwi. Ojekwaa ranhe vaꞌerã pe hekoha vaive eterei vaꞌe, anháy ruvixa Satanás rembieraharã. Upe rire ae katu ogwejy vaꞌerã ou-vy Nhandejáry Hesu. Ha pe hekoha vaive eterei vaꞌe voi ojekwaa ranhe vaꞌerã. Opaixagwa tupã tee-pe, tupã raꞌanga-pe ave ndoipotavéi omboeteve íxupe. Enterovéa remimboete gwive ndoipotavéi omboeteve. “Xe-vy mante xe mboete katu. Anive eremboete teĩ tupãve” heꞌi vaꞌerã. Oipota vaꞌerã ojeupéte omboeteve. Oike vaꞌerã Nhandejáry róga kakwaa-py ogwapy hagwã onhemonhandejáry raꞌanga anga-vy. “Xe katu Nhandejáry” heꞌi moꞌã vaꞌerã ójehe."
53,2,5,Maꞌerã po nde resarái nde-vy amombeꞌu vaꞌekwe-gwi. Pene paꞌũ-my xe aiko ramo amombeꞌupa porã-ma vaꞌekwe peẽ-my.
53,2,6,"Ha pe hekoha vaive eterei vaꞌe katu neꞌírã ojekwaa. Hiꞌáry-py ae ogwahẽ vaꞌerã. Anga ete ndojekwaa moꞌãi. Oĩ ijokoha. Mbaꞌeixagwa po upe vaꞌe peikwaa voi. Amombeꞌu vaꞌekwe-gwi peẽ peikwaa voi. Peikwaa-ma voi-gwi peẽ, namombeꞌu moꞌãvéi-ma peẽ-my. Ãy nhemi nhemi ha-py hembiapo vai. Oĩ ijokoha. Nombojekwaa ukái pe hekoha vai vaꞌe. Upe rire oipeꞌa vaꞌerã ijokoha Nhandejáry. Oipeꞌa rire ae ojehexa uka porã vaꞌerã ivai vaꞌe. Upe vaꞌe hekoha vai vaꞌe ojekwaa ramo, ombaraete reheve ou vaꞌerã Nhandejáry Hesu. Ojehexa uka porã arã ou-vy. Ou-ma ramo ojuka vaꞌerã pe hekoha vai vaꞌe-pe. Pytu-py ojuka vaꞌerã íxupe. Series,  Series,  Series,  Series, "
53,2,13,"Pende peꞌa ranhe vaꞌekwe Nhandejáry pene resende hagwãHa peẽ katu, ore reꞌýi kwéry, Nhandejáry Hesu rembihayhu vaꞌe voi. Pende peꞌa ranhe vaꞌekwe kente kwéry paꞌũ-gwi Nhandejáry pene resende hagwã. Omopotĩmba-ma ramo pende pyꞌa Nheꞌẽ Marangatu tee vaꞌe, perovia-ma ramo inheꞌẽ anhetegwa vaꞌe, pene resende voi vaꞌekwe Nhandejáry. Upéa-gwi orotima porã porã meme Nhandejáry-pe pende-rehe. Naiporãi voi orotima eꞌỹ íxupe. Pende poravo vaꞌekwe ojave gwarã peiko hagwã, perovia-ma ramo Hesu rehegwa nheꞌẽ porã, ore remimombeꞌukwe peẽ-my. Pende poravo vaꞌekwe penhemombaꞌe hagwã peẽ-my gwarã, Nhandejáry Hesu Cristo omeꞌẽ peẽ-my vaꞌerã-rehe hendive peiko ramo. Iporãmba meme voi Nhandejáry Hesu onhemombaꞌegwasu ete ha-py. Upe-py peẽ pemoirũ vaꞌerã íxupe."
53,2,15,"Upéa-gwi peẽ, ore reꞌýi kwéry, anike pejere teĩ Nhandejáry rekoha-gwi. Perovia tee meme katu upe vaꞌe nheꞌẽ anhetegwa vaꞌe. Ani katu pemboyke teĩ pendéhegwi ore remimombeꞌukwe. Anhemonheꞌẽ vaꞌekwe peẽ-my pene paꞌũ-my aime ramo vaꞌekwe. Kwatia ahai vaꞌekwe peẽ-my ave. Upéa nheꞌẽ-rupi gwive peiko meme katu peẽ."
53,2,16,"Ha Nhandejáry Hesu Cristo katu, Nhandejáry Nhande Ru tee vaꞌe ave tapende rovasa porã katu. Haꞌe nhande rayhu vaꞌekwe, nhande rexakwaa rei vaꞌekwe ave, nhane mbopyꞌagwasu meme voi vaꞌekwe. “Xe raꞌarõ tee katu. Xe katu napombotavy moꞌãiry” heꞌi vaꞌekwe nhande-vy. Tapene mbopyꞌagwasu katu Nhandejáry. Tapene mombaraete katu Nhandejáry pene mbopyꞌagwapy-vy iporã vaꞌe gwive pejapo hagwã, nheꞌẽ porã porã vaꞌe gwive pemombeꞌu hagwã."
53,3,1,"Pejapo katu oração Nhandejáry-pe ore-reheNeꞌírã opa ore nheꞌẽ. Oromombeꞌu-ta vyteri, ore reꞌýi kwéry. Ãy orojerure-ta peẽ-my: “Pejapo katu oração Nhandejáry-pe ore-rehe, opa-rupi pyaꞌe osarambi hagwã Nhandejáry Hesu rehegwa nheꞌẽ, enterove omboete hagwã inheꞌẽ”. Upéixa voi ogwahẽ vaꞌekwe peẽ-my inheꞌẽ."
53,3,2,"Ha inheꞌẽ renduha gwive ndogwerojojái herovia-vy. Oĩ tekoha-rupi eꞌỹ oiko vaꞌe, hekoha vai vaꞌe ave. Upéa-rehe pejerure Nhandejáry-pe íxugwi ore resende hagwã."
53,3,3,Ha Nhandejáry Hesu katu nhane mbotavy eꞌỹ vaꞌe. Heꞌi vaꞌe gwive anhetegwa meme voi. Pene mombaraete vaꞌerã. Upéa anháy ruvixa-gwi pene resende vaꞌerã. Haꞌe katu ore mbojerovia vaꞌe pende-rehe kwéry. Penhepyrũ porã heraha-vy. Ore remimombeꞌu peẽ-my ndapeheja reíry vaꞌerã. Pejapo meme joty vaꞌerã. Orojerovia-ma voi pende-rehe. Hendive peiko jave orojerovia-ma pende-rehe.
53,3,5,"Tapene mbopyꞌapyhy katu Nhandejáry Hesu peikwaa porã hagwã Nhandejáry pende rayhuha, pejere eꞌỹ hagwã íxugwi. Hesu Cristo ojere eꞌỹ hagwe-rami joty, ani pejere."
53,3,6,"Hesu reroviaha jepe oĩ ipituva vaꞌe. Ndojaposéi mbaꞌeve. Nohendúiry oroꞌe vaꞌekwe. Oromanda peẽ-my, ore reꞌýi kwéry. Nhandejáry Hesu Cristo réry-py oromanda. Ani pemoirũ íxupe kwéry."
53,3,7," Ha oroiko ramo pene ndive vaꞌekwe ndore pituváiry vaꞌekwe ore. Iporã peiko ore oroiko hagwe-rami. Upe vaꞌe peikwaa voi. Oropaga paga vaꞌe ore remiꞌurã-rehe. Ndorokaru reíry. Ha orombaꞌapo hatã hatã ae katu oroiko-vy ore mbaraete reheve. Ore kaneꞌõ ramo jepe orombaꞌapo joty. Áry pyhare ave orombaꞌapo oroiko-vy ponóike ipohýi eterei avave-pe ore remiꞌurã omeꞌẽ ramo. Series, "
53,3,9,"Upéixa ramo orombaꞌapo ore oroiko hagwe-rami peiko hagwã. “Xe nheꞌẽ mombeꞌuháry-pe iporã eremeꞌẽ rei hoꞌu vaꞌerã” heꞌi vaꞌekwe Nhandejáry. Ha ore ae katu orombaꞌapo joty orokaru hagwã, ore oroiko hagwe-rami ave peẽ peiko hagwã."
53,3,10,"Oroiko ramo pene ndive vaꞌekwe, “Gwĩ ombaꞌapose eꞌỹ vaꞌe gwive tokaru eꞌỹ jepe” oroꞌe kuri peẽ-my."
53,3,11,"Onhemombeꞌu ore-vy: “Ipaꞌũ-my oĩ ombaꞌapo eꞌỹ vaꞌe, ipituva vaꞌe. Oĩ omoakãrasy rei vaꞌe gwapixa-pe” heꞌi pende-rehe. Upe vaꞌe-pe oromondo-ta ore nheꞌẽ, “Toiko tekoha-rupi. Tombaꞌapo ogana hagwã ójehe” oroꞌe."
53,3,12,"Nhandejáry Hesu Cristo réry-py oronhemonheꞌẽ íxupe ombaꞌapo hagwã. Tekoha-rupi oiko hagwã, gwembiꞌu repyrã-rehe ombaꞌapo hagwã oromanda íxupe."
53,3,13,"Ha peẽ katu, ore reꞌýi kwéry, ani peje teĩ, “Xe kwerái-ma, naxe reteaꞌevéi-ma xe rembiapo porã porã-gwi” ani peje teĩ. Ha peje ae, “Xe rapixa nopenái ramo jepe, ajapo porã porã-ta joty íxupe” peje ae."
53,3,14,"Oĩ paraꞌe pene paꞌũ-my ohendu eꞌỹ vaꞌerã xe nheꞌẽ, xe remimondo peẽ-my ko kwatia-rehe amoĩ vaꞌe. Upe vaꞌe ohendu eꞌỹ vaꞌe, ani teĩ pemoirũ íxupe. Peje Hesu reroviaha-pe: “Eheja haꞌe anho ranhe toiko onhemotĩ hagwã” peje."
53,3,15,Ha nde aꞌeꞌỹha-rami ani erereko. Nde ryvy-rami ae ereko íxupe. Enhemonheꞌẽ porã katu íxupe ohendu hagwã xe nheꞌẽ.
53,3,16,"Ha Nhandejáry Hesu nhane mbopyꞌagwapy vaꞌe voi. Tapene mbopyꞌagwapy joa meme kena. Ojehu ramo jepe mbaꞌe, tapene mbopyꞌagwapy porã joty. Toiko meme pene ndive kwéry Nhandejáry Hesu. Ãy xe tee-ma a-rami ahai: “Xe Paulo xe resãi. Peẽ pene resãi tipo ave?” haꞌe-ta peẽ-my. Upéixa meme ahai amoĩ-vy kwatia tia-rehe xe réry pehexa ramo, “Paulo nheꞌẽ tee voi nipo raꞌe upe vaꞌe” peje vaꞌerã. Series, "
54,1,1,"Timóteo pegwarã 1Xe Paulo amondo-ta nde-vy Timóteo, xe nheꞌẽ. Xe Paulo Cristo Hesu remimondo vaꞌe voi. Haꞌe-ma nhane remihaꞌarõ vaꞌe voi. Inheꞌẽ-py aha hemimondo ramo. Nhandejáry nhane resendeharã nheꞌẽ-py ave aiko-vy hemimondo ramo. Ãy amondo-ta nde-vy, Timóteo, xe nheꞌẽ. Xe remimombeꞌukwe-rupi ereiko-magwi, nde erejerovia-ma Hesu-rehe. Upéa-gwi nde xe raꞌy ete ramigwa voi ereiko-ma nde xe-vy. Tande rexakwaa rei katu Nhandejáry Nhande Ru, Nhandejáry Cristo Hesu ave nde rovasa porã-vy. Toity katu gwesa nde-rehe nde poriahuvereko-vy. Tane mbopyꞌagwapy katu."
54,1,3,"  Macedônia yvy-py aha jave, amombeꞌu vaꞌekwe nde-vy ne rembiaporã. Ãy amombeꞌu jevy-ta: Epyta katu Éfeso tetã-my, erenhemonheꞌẽ hagwã gwĩ oporombotavy rei okwa vaꞌe-pe, “Anive eremombeꞌu joavy avy teĩ Cristo rehegwa nheꞌẽ” ere hagwã íxupe kwéry. “Ani eremboyke teĩ nheꞌẽ porã. Inheꞌẽ rei rei vaꞌe nheꞌẽ ani erehendu teĩ. Hembypykwe réry-rehe ani erepena meme teĩ. Ijapy eꞌỹ vaꞌe upéa rehegwa nheꞌẽ. Upéa rehegwa nheꞌẽ-rehe erepenase ramo, nerehenduséi vaꞌerã nheꞌẽ porã” ere katu upe oporombotavy rei vaꞌe-pe. Upeixagwa nheꞌẽ-rehe opena ramo, onhonheꞌẽ mbojevy jevy rei vaꞌerã hese okwa-vy. Nhandejáry rembiapose ndojapói. Nhandejáry reꞌýi-rehe nonhangarekói ave. Niporãi voi hekoha. Jarovia tee ramo ae katu Nhandejáry nheꞌẽ, jajapo arã hembiapose, nhanhangareko porã arã voi ave heꞌýi kwéry-rehe."
54,1,5,"Aipo ramo enhemonheꞌẽ katu íxupe kwéry ojohayhu rei hagwã okwa-vy. Ha nhande pyꞌa porã ramo ae katu oĩ vérami nhande pyꞌa-py, “Ne rembiapo porã raꞌe” heꞌi vaꞌe nhande-vy. Upe jave jarovia tee ramo anhetegwa vaꞌe katu, jajohayhu porã tee rei vaꞌerã. Upéa-gwi enhemonheꞌẽ katu íxupe kwéry opena eꞌỹ hagwã nheꞌẽ rei-rehe hikwái. Ojohayhu rei hagwã ae okwa-vy."
54,1,6,"Ha haꞌe kwéry ndaipyꞌa porãiry, nahembiapo porãiry, ndogwerovia teéiry. Upéa-gwi ojehesa rerova uka nheꞌẽ rei-rehe onhomboꞌe mboꞌe rei okwa-vy."
54,1,7,"Oporomboꞌese moꞌã hikwái. “Orohekomboꞌe porã porã voi” heꞌi ójehe ramo jepe, “A-rami ae teko porã Nhandejáry remimbota” heꞌi ramo jepe, ndoikwaái joty heꞌi vaꞌerã. Hiꞌarandu porã vaꞌe-rami moꞌã oporomboꞌe oiko-vy. “Ore oroikwaa voi” heꞌi moꞌã ójehe ha gwemimombeꞌu porãrãgwe katu ndoikwaáiry omombeꞌu vaꞌerã."
54,1,8,"Hekoha vai vaꞌe-pe ae katu, “A-rami tekoha eꞌỹ-rupi ereiko” jaꞌe íxupeNhahekomboꞌe porã ramo, iporã voi nhande-vy Moisés amyrĩ heꞌi vaꞌekwe nhane rekorã meꞌẽ-vy vaꞌekwe."
54,1,9,"Hekoha porã vaꞌe-pe, “Ani erejapo vai teĩ” ndeꞌíry. Ha heko vai vaꞌe-pe ae katu, “Tekoha eꞌỹ voi ko koꞌã vaꞌe” jaꞌe íxupe. Upéixa hekoha porã vaꞌe nanhahekomboꞌéiry. Ha heko vai vaꞌe ae katu nhahekomboꞌe porã tekoha porã-rupi ave oiko hagwã. Oĩ hekoha porã-rupi eꞌỹ oiko vaꞌe, oĩ ohenduse eꞌỹ vaꞌe ave. Oĩ Nhandejáry-pe omboete eꞌỹ vaꞌe, oĩ ojejavy vaꞌe ave. Oĩ ipyꞌa kyꞌa vaꞌe, oĩ Nhandejáry-rehe opuka vaꞌe ave. Oĩ oporojuka vaꞌe, oĩ gwu ojuka vaꞌe, oĩ osy ojuka vaꞌe ave. Oĩ otĩ kwaa eꞌỹ reheve gweko kyꞌa-rupi rei oiko vaꞌe. Ohasa verei-ma tekoha. Oĩ oporovende vaꞌe, oĩ ijapu vaꞌe, oĩ, “Nhandejáry réry-py amombeꞌu-ta anhetegwa vaꞌe” heꞌi ramo jepe ójehe, ijapu joty oiko-vy. Upéixa oiko vaꞌe-pe nhahekomboꞌe porã tekoha porã-rupi oiko hagwã. Hesu Cristo rehegwa nheꞌẽ ombojevyse vaꞌe-pe gwive, nhahekomboꞌe mboꞌe joty jaiko-vy. Entéro upéixa okwa vaꞌe ndatekoháiry ave ogwereko."
54,1,11,"Upéa oikwaa uka nhande-vy Nhandejáry onheꞌẽ mombeꞌu-vy. Hesu Cristo rehegwa nheꞌẽ nhahendu ramo, “Tuvixa mbaꞌe nipo raꞌe Nhandejáry. Hekoha porã ete vaꞌe nipo raꞌe. Nhande rovasa vasa vaꞌe nipo raꞌe” jaꞌe hese. Upéa nheꞌẽ porã, “Emombeꞌu katu, Paulo” heꞌi xe-vy vaꞌekwe Nhandejáry."
54,1,12,"“Xe poriahuvereko eterei-ma vaꞌekwe” heꞌi ójehe Paulo otima porã-vy Hesu-peXe atima porã Nhandejáry Hesu Cristo-pe. Xe-rehe ojerovia-gwi omeꞌẽ xe-vy xe rembiaporã aporopytygwõ hagwã. Xe mombaraete ave ajapopa hagwã xe-vy hemimombeꞌu. Yma anheꞌẽ rei rei hese aiko-vy vaꞌekwe. Heꞌýi-pe gwive areko asy vaꞌekwe. Xe seve seve aiko ramo vaꞌekwe, heꞌýi-pe areko poxy vaꞌekwe areko asy-vy. Upéixa voi xe rekokwe vaꞌekwe. Upéixa jepe xe aiko vaꞌekwe, omeꞌẽ joty vaꞌekwe xe-vy xe rembiaporã, xe poriahuvereko rei joty vaꞌekwe Cristo. Ndaroviái joty vaꞌekwe íxupe. Gwaperã oikwaa eꞌỹ vaꞌe-rami xe pyꞌagwasu vaꞌekwe. Ndaikwaáiry vyteri íxupe jave haꞌe katu oity joty gwesa xe-rehe. Upéa-gwi xe poriahuvereko joty vaꞌekwe xe-vy."
54,1,14,"Xe rexakwaa porã rei vaꞌekwe xe rovasa-vy Hesu Cristo. Ãy katu peteĩxa amoirũ-ma íxupe, xe mbojerovia uka ójehe, xe mbohekorayhu-ma ave."
54,1,15,Anhetegwa voi ko Hesu rehegwa nheꞌẽ jarovia kuꞌa kuꞌa eꞌỹ hagwã. Ogwahẽ ou-vy vaꞌekwe Hesu Cristo ko yvy-py. Gwĩ heko jejavy vaꞌe kwéry resende-vy ou vaꞌekwe. Ha xe katu xe reko jejavyve voi vaꞌekwe enterovéa-gwi.
54,1,16,"Ha Hesu Cristo oity joty vaꞌekwe xe-rehe gwesa xe poriahuvereko-vy. Ohexa ukase nhande-vy gweko kirirĩha. Xe ajejavy eterei ramo jepe, hekopytuꞌu joty oiko-vy xe-vy. Upéixa ohexa uka nhande kwéry-pe gweko kirirĩha. Xe rekokwe rexaha, “Heko kirirĩ voi oiko-vy Paulo-pe Hesu Cristo” heꞌi vaꞌerã xe-rehe. Oĩ xe renondegwa ogwerovia ave vaꞌerã Cristo-pe ijapy eꞌỹ reheve oiko hagwã Nhandejáry ndive. Xe rekokwe rerakwã rendu-vy, “Nhande-rehe oity voi gwesa Cristo Hesu nhande poriahuvereko-vy” heꞌi vaꞌerã. Tomboete katu Nhandejáry Nhande ruvixagwasu-pe. Opa eꞌỹ reheve nhande ruvixa ramo oiko vaꞌe. Opa eꞌỹ reheve tomombaꞌegwasu íxupe. Haꞌe omano eꞌỹ vaꞌe, jahexa eꞌỹ vaꞌe. Haꞌe tuvixa mbaꞌe, haꞌeixagwa ndoikói vaꞌe. Tonhemboete katu Nhandejáry-pe enterove vaꞌe. Amém."
54,1,18,"Soldado ojeity uka eꞌỹ-vy íxupe onhemombaraete vaꞌe reko-rami, eikoÃy xe Paulo amombeꞌu-ta nde-vy ne rembiaporã: Enhemonheꞌẽ katu upe pygwa-pe. Xe haꞌe hagwe-rami, enhemonheꞌẽ katu íxupe kwéry. Nde xe raꞌy-rami ereiko vaꞌe Timóteo. Ne manduꞌa katu heꞌi vaꞌekwe-rehe Nhandejáry nheꞌẽ-py omombeꞌu vaꞌety ne mombeꞌu-vy. Topyta inheꞌẽ nde pyꞌa-py ne mombaraeteve hagwã. Soldado ojeity uka eꞌỹ-vy íxupe onhemombaraete vaꞌe reko-rami, eiko erenhemombaraete-vy íxupe. Tape porã-gwi ani ereva. Ijapu vaꞌe nheꞌẽ embojevy jevy katu. Upéixa ereiko jave, erovia porã porã katu ereiko-vy anhetegwa vaꞌe. Nde pyꞌa-py, “Iporã upéa” oĩ vérami joty nde-vy heꞌi vaꞌe. Upe heꞌi vaꞌe ae ejapo meme katu. Oĩ gwĩ heꞌi vérami íxupe ipyꞌa-py ndojaposéiry vaꞌe. Ojapose vaꞌe rei mate ojapo. Kanoa ojejapi vaꞌe pyaꞌe ojere ovapy-py oho y gwy-py. Upéixa ete voi ipyꞌa-py oĩ vaꞌe nohendusevéi vaꞌe pyaꞌe ojere oho-vy Hesu rape-gwi onhehundi hagwã."
54,1,20,"Upeixagwa voi Himeneu, Alexandre ave, nohendusevéi raꞌe. Sapyꞌa ameꞌẽ kuri íxupe kwéry anháy ruvixagwasu Satanás po-py, Hesu reroviaha onhomboaty aty haty-gwi amosẽ-vy. Ponove onheꞌẽ nheꞌẽmba rei Nhandejáry-rehe amosẽ. “Nanheꞌẽ rei rei moꞌãvéi-ma hese” aipota heꞌi ójehe-gwi amosẽ-ma kuri íxupe kwéry. Aipota Nhandejáry ohekorerova jevy íxupe kwéry."
54,2,1," Aipota eterei Cristo reroviaha ojapo oração. Tojapo oração ojóehe kwéry. Opaixagwa kente kwéry-rehe tojapo oração. Tojerure gwemikotevẽ-rehe, tojerure gwapixa pegwarã-rehe, totima porã Nhandejáry-pe ave. Ha mburuvixa kwéry-rehe entéro omanda vaꞌe kwéry ndive-rehe tojapo ranhe katu oração jaiko porã hagwã nhande pyꞌagwapy reheve, ojehu eꞌỹ hagwã nhande-vy mbaꞌeve, tekoha-rupi ae jaiko hagwã Nhandejáry mboete-vy. Upéa-rehe tojapo voi katu oração mburuvixagwasu kwéry-rehe omanda porã hagwã nhande-rehe."
54,2,3,"Enterove vaꞌe-rehe jajapo ramo oração ojohu porã voi Nhandejáry nhane resendehaty. Oipota enterove onheresende. Oipota enterove oikwaa anhetegwa vaꞌe. Upéa-gwi enterove vaꞌe-rehe jajapo ramo oração, nhande rerovyꞌa tee voi Nhandejáry."
54,2,5,"Ha Nhandejáry Nhande Ru peteĩ haꞌe anho oiko vaꞌe. Taꞌýry Cristo Hesu, nhande-rami ou vaꞌekwe peteĩ haꞌe anho oiko vaꞌe ave. Haꞌe anho nhane mbojoja vaꞌe Nhandejáry ndive. Haꞌe anho vaꞌekwe hoꞌáry-py ojejuka uka vaꞌekwe enterove vaꞌe-rehe ha-py oresendepa hagwã. Hoꞌáry-py omano vaꞌekwe. Upéa jaikwaa ramo, “Aipo ramo Nhandejáry oipota enterove onheresende nipo raꞌe” jaꞌe arã jaikwaa-vy."
54,2,7,Upéa nheꞌẽ amombeꞌu hagwã xe mondo vaꞌekwe Nhandejáry. Ndaxe apúiry. Anhetegwa vaꞌe ae amombeꞌu. Xe mondo vaꞌekwe judeu eꞌỹ kwéry-pe arovia uka hagwã íxupe kwéry anhetegwa vaꞌe nheꞌẽ.
54,2,8,"Hesu reroviaha onhomboaty aty ramo, kwimbaꞌe rekoha, kunha rekoha a-ramiUpéixa aipota kwimbaꞌe kwéry ojapo oração opa-rupi. Entéro ojogweroaty aty haty-rupi tojapo oração. Oĩ ramo ojejavy vaꞌe, ani katu ojapo oração enterove resa-py. Opyꞌa potĩ reheve ae katu tojapo oração. Opoxy eꞌỹ reheve, onhonheꞌẽ mbojevy jevy eꞌỹ reheve tojapo katu oração."
54,2,9,"Ãy ahai-ta kunha kwéry-rehe. Aipota onhemonde ójehe imanduꞌa porã hagwã-rami. Ndaipotái nonhenotĩ kwaáiry. Ojehexa uka vai hagwã-rami oiko hagwã ndaipotái. Aipota tekoha-rupi onhemonde oiko-vy. Topena eꞌỹ katu ójehe onhemomorã eꞌỹ hagwã-rehe. Ani katu oakã anho-rehe opena omborepara ukase-vy ójehe. Tomonde eꞌỹ katu opaixagwa rei ójehe. Ouro pérola ave tomonde eꞌỹ katu. Mbaꞌe hepy hepy rei vaꞌe ndaipotái omonde ójehe ijaorã onhemboete ukase-vy moꞌã. Tahembiapo porã ae katu ojehexa uka porã hagwã. Gwĩ, “Oromboete Nhandejáry-pe oroiko-vy” heꞌi vaꞌe ójehe, tahembiapo porã porã katu oiko-vy. Series, "
54,2,11,Tohendu katu kunha onheꞌẽ eꞌỹ reheve. Gwĩ Hesu reroviaha-rehe onhangarekoha nheꞌẽ tohendu katu. Ndahejái kunha kwimbaꞌe-pe ohekomboꞌe. Tomanda eꞌỹ kwimbaꞌe-rehe kunha. Onheꞌẽ eꞌỹ reheve tohendu ae katu inheꞌẽ.
54,2,13,Yma vaꞌekwe kwimbaꞌe ypy Adão onhemoingo ranhe vaꞌekwe. Ha upe rire katu onhemoingo ave vaꞌekwe hembirekorã Eva. 
54,2,14,Ha kwimbaꞌe ypy Adão katu nombotavýi vaꞌekwe íxupe anháy ruvixa Satanás. Ha hembireko katu onhembotavy uka rei vaꞌekwe. Upéi ohasa-ma Nhandejáry nheꞌẽ. Upéa-gwi ndahejái kunha kwimbaꞌe-pe ohekomboꞌe.
54,2,15,"Ha kunha katu onheresende-ma vaꞌerã. Nhandejáry-rehe ojerovia oiko-vy ramo, ojohayhu oiko-vy ramo, Nhandejáry remimbota ojapo-ma oiko-vy ramo, tekoha-rupi oiko-ramo ave, onheresende-ma vaꞌerã voi. Imemby hagwã ohasa asy ramo jepe, onheresende-ma vaꞌerã."
54,3,1,"“Gwĩ Hesu reroviaha nhangarekoha ramo oikose vaꞌe, iporã vaꞌe voi haꞌe ojapose” jaꞌe. Upéa jaikwaa voi."
54,3,2,"Ha Hesu reroviaha nhangarekoha ramo oikose vaꞌe katu, toiko porã pono, “Ojejavy-ma raꞌe” heꞌi hese. Peteĩ kwimbaꞌe peteĩ kunha ndive mate toiko. Hesu reroviaha-pe tomogwahẽ porã, toporomboꞌe porã ave. Tojejoko kwaa taipuꞌaka ójehe, taimanduꞌa porã hese. Upéixa heroviaha nhangarekoha rekoha."
54,3,3,"Tokaꞌu eꞌỹ oiko-vy, toporonupã eꞌỹ oiko-vy. Taheko kirirĩ ae oiko-vy, tonhorairõ eꞌỹ ave oiko-vy. Toiko eꞌỹ pirapire mombaꞌegwasuha ramo."
54,3,4,Tonhangareko porã gwóga pygwa-rehe. Tohendu voi katu inheꞌẽ taꞌýry tajýry omboete-vy íxupe. Gwóga pygwa-rehe nonhangareko kwaái ramo mbaꞌéixa po onhangareko-ta Hesu reroviaha onhomboaty vaꞌe-rehe?
54,3,6,"Ogwerovia ramo vaꞌe toiko eꞌỹ katu Hesu reroviaha nhangarekoha ramo. Onhembotuvixaseve moꞌã arã oiko-vy. Aipo ramo anhaygwasu-pe ogwereko asy hagwã-rami ave, ogwereko asy arã íxupe Nhandejáry. Hesu reroviaha nhangarekoha taimanduꞌa porã hese Hesu-rehe ojerovia eꞌỹ vaꞌe. Tape iporã eꞌỹ vaꞌe-rupi oho ramo, ojehexa uka vai ramo ae, onheꞌẽ vai-ta ave hese. Anháy nhuhã-py hoꞌa vaꞌe-rami oiko, ipuꞌaka arã hese anhaygwasu gweko-rupima oity vaꞌerã íxupe."
54,3,8,Hesu reroviaha pytygwõha reko a-ramiUpéixa voi heroviaha nhangarekoha rekoha. Ha haꞌe kwéry hekoha-ramima ave oiko heroviaha pytygwõha. Tomboete íxupe. Gwĩ opyꞌa kyꞌa omoꞌã kwaa vaꞌe-rami toiko eꞌỹ katu. Tokaꞌu eꞌỹ katu. Pirapire mombaꞌegwasuha-rami rei toiko eꞌỹ katu ave.
54,3,9,Togwerovia tee katu opyꞌa potĩ reheve Nhandejáry rembigwaa uka nhande-vy nhande rekorã.
54,3,10,"Enterove vaꞌe resa-py toiko ranhe ojekwaa porã hagwã hekoha. Upéi ojekwaa porã rire mante, toiko jepe Hesu reroviaha pytygwõha ramo. Upéixa toiko ave hembireko kwéry. Tomboete ave íxupe. Tonheꞌẽ rei rei eꞌỹ gwapixa-rehe. Tokaꞌu eꞌỹ ave hembireko kwéry. Ojeroviapa hese vaꞌe-rami ae katu toiko katu. Peteĩ kunha ndive oiko vaꞌerã heroviaha pytygwõha. Tonhangareko porã gwaꞌýry-rehe gwajýry-rehe ave. Entéro gwóga pygwa-rehe tonhangareko porã katu. Hembiapo porã ramo omboete vaꞌerã íxupe. Nonhembohorýi arã hese. Imanduꞌa porã vaꞌerã hese. Aipo ramo, otĩ eꞌỹ reheve, ojoehe onhombohory eꞌỹ reheve omombeꞌu vaꞌerã Cristo rehegwa nheꞌẽ."
54,3,14,"Nhandejáry reꞌýi rekoharã amombeꞌu-ta nde-vyPyaꞌe agwahẽse aha-vy nde ha-py. Agwahẽse ramo jepe nde ha-py, amondo-ta joty xe nheꞌẽ kwatia-rehe. Oĩ paraꞌe xe jokoharã. Upéa-rehe ahai-ta nde-vy gwarã kwatia ereikwaa hagwã mbaꞌéixa pa Nhandejáry reꞌýi rekoha. Nhandejáry reꞌýi jaꞌe entéro heroviaha onhomboaty aty vaꞌe kwéry-rehe. Nhandejáry oikove meme vaꞌe, heroviaha kwéry imbaꞌe ete voi. Haꞌe kwéry onhangareko anhetegwa nheꞌẽ-rehe pono ijapu vaꞌe omombeꞌu joavy avypa. Oĩ ramo ijekoha, opyta porã óga. Ndoꞌa reíry, ndoity reíry. Upéixa ete ndoity reíry vaꞌerã anhetegwa nheꞌẽ oĩ ramo hese onhangareko vaꞌe."
54,3,16,"Tuvixa mbaꞌe voi nipo raꞌe Nhandejáry rembiexa uka nhande-vy. Tekoha porã ohexa uka vaꞌekwe nhande-vy. Hesu rehegwa ohexa uka vaꞌekwe. Haꞌe nhande-rami ojehexa uka vaꞌekwe. Nhande rete-rami ave hete. “Ipyꞌa potĩ-ma” heꞌi vaꞌekwe hese Nheꞌẽ Marangatu tee vaꞌe, hekoha porãha rexa uka-vy. Nhandejáry rembigwái yváy pygwa omaꞌẽ vaꞌekwe hese. Judeu eꞌỹ vaꞌe retã retã paꞌũ-rupi onhemombeꞌu mbeꞌu vaꞌekwe. Ko yvy-rupi ogwerovia-ma vaꞌekwe íxupe. Nhandejáry onhemombaꞌegwasu ha-py ogwerojeupi íxupe heraha-vy. "
54,4,1,Koꞌa-rami Nheꞌẽ Marangatu tee vaꞌe remimombeꞌu porã: “Hesu ogwahẽ jevyha áry renonde ojekwaa vaꞌerã oporohekomboꞌe vai vaꞌe. Oporombotavy vaꞌe nheꞌẽ anháy remimombeꞌu ohendu vaꞌerã. Anháy arandu-rupi oiko vaꞌerã” heꞌi Nheꞌẽ Marangatu tee vaꞌe.
54,4,2,"Oporomboꞌe joavy avy rei vaꞌerã. Opyꞌa kyꞌa ombojekwaa eꞌỹ ramo jepe, ijapu joty vaꞌerã. Ipyꞌa kyꞌa ramo jepe, “Ndajapo vaíry” heꞌi rei joty vaꞌerã ojéupe. Gwĩ imbaꞌe raku-py ombopere vaꞌe-rami ombopere opyꞌa. Gwasy ohendu eꞌỹ vaꞌe-rami oiko. Ndoikwaái gwekoha vai. “Anive eremenda teĩ. Omenda eꞌỹ vaꞌe mante ojapo Nhandejáry remimbota” heꞌi moꞌã vaꞌerã upe hekoha vai vaꞌe. “Oĩ jaꞌu eꞌỹ vaꞌerã. Anive ereꞌu teĩ” heꞌi moꞌã vaꞌerã anháy arandu-rupi oporomboꞌe rei-vy. “Ndajaꞌúi” heꞌi ramo jepe, Nhandejáry remimoingokwe joty nhande-vy gwarã. Nhandejáry oipota ojéupe otima porã Hesu reroviaha anhetegwa oikwaa vaꞌe tembiꞌu hemimoingokwe-rehe."
54,4,4,"Entéro Nhandejáry remimoingokwe iporã meme voi. Ndoikói jaꞌu eꞌỹ vaꞌerã. Nhatima porã ramo íxupe jaꞌu hagwã-rehe, jaꞌu joty vaꞌerã. Ndaipóri voi jaꞌu eꞌỹ vaꞌerã. Upéa Nhandejáry rembijohu porã. “Iporã ereꞌu” heꞌi nhande-vy. Jajapo oração hese ave. Upéa-gwi ndaipóri jaꞌu eꞌỹ vaꞌerã."
54,4,6,"Orohekomboꞌe hagwe-rami ave ehekomboꞌe nde reꞌýi kwéry-pe. Upéixa Hesu Cristo nheꞌẽ-py ereipytygwõ vaꞌerã íxupe kwéry. Upéixa hesegwa nheꞌẽ porã ererovia tee ramo, ne mboꞌeháry nheꞌẽ erehendu ramo, ne mbaraeteve teve vaꞌerã ereho-vy."
54,4,7,Ani erepena teĩ onheꞌẽ rei vaꞌe-rehe. Hiꞌarandu eꞌỹ vaꞌe nheꞌẽ emboyke katu. Imombeꞌuharãgwe embojevy katu imondo-vy. Nde reteaꞌe reheve ejapo katu Nhandejáry remimbota.
54,4,8,"Jaripara puku ramo, nhanhemombaraete-vy jaripara. Upéixa iporã nhande rete-pe jaripara. Ha nhande reteaꞌe reheve Nhandejáry remimbota jajapo ramo ae katu, nhanhemombaraeteve voi jaiko-vy. Ãy ko yvy-rupi jaiko ramo, “Nhandejáry ndive jaikove meme vaꞌerã” jaꞌe. Ha upe rire katu nhagwahẽ ramo Nhandejáry oiko ha-py ave, jaiko meme vaꞌerã Nhandejáry ndive. Upéa nheꞌẽ anhetegwa voi. Iporã jarovia íxupe. Upéa-rehe hatã hatã nhambaꞌapo Nhandejáry nheꞌẽ nhamombeꞌu-vy. Jajerovia-ma Nhandejáry oikove vaꞌe-rehe jaiko-vy. Haꞌe enterove vaꞌe resendeharã. Hesu reroviaha-pe oresende voi. Upéa-gwi nhambaꞌapo hatã inheꞌẽ mombeꞌu-vy."
54,4,11,"Upéa nheꞌẽ, “Pejapo katu” ere erehekomboꞌe porã-vy íxupe kwéry."
54,4,12,"Enhemboete uka katu íxupe, ani heꞌi hagwã nde-rehe, “Ikariaꞌy vyteri nipo raꞌe Timóteo”. Nde ae eiko porã katu Hesu reroviaha rekorã rexa uka-vy. Enheꞌẽ porã katu. Tekoha-rupi eiko íxupe kwéry. Eporohayhu, ejerovia Nhandejáry-rehe, otĩ kwaa vaꞌe-rami eiko. Ójehe haꞌe ae omombeꞌu vaꞌe-rami eiko. Ohexa kwaa ramo nde-rehe, ohendu vaꞌerã ne remimombeꞌu."
54,4,13,"Agwahẽ vaꞌerã aha-vy nde ha-py. Aha eꞌỹ jave, emonheꞌẽ nheꞌẽ katu Nhandejáry kwatia nheꞌẽ onhomboaty vaꞌe-pe. “Jajapo katu Nhandejáry nheꞌẽ” ere íxupe kwéry erehekomboꞌe porã-vy."
54,4,14,"Omombeꞌu vaꞌekwe nde-vy Nhandejáry ne rembiaporã nde rexakwaa rei-vy. Upe vaꞌe apo-vy ne kyreꞌỹ ae katu. Are-ma omotenonde vaꞌekwe nde-rehe ne rembiaporã-rehe Nhandejáry nheꞌẽ-py omombeꞌu vaꞌety. Omoĩ vaꞌekwe ne akã-rehe opo heroviaha rerekwa kwéry. Upe jave ne mombaraete voi vaꞌekwe Nhandejáry ne rembiapo porãrã-rehe. Upéa-gwi ne kyreꞌỹ katu ne rembiaporã apo-vy. Ne renonde-py emoĩ meme katu ne rembiaporã omotenonde vaꞌekwe nde-vy. Enhemeꞌẽ íxupe upéa nheꞌẽ-rupi ereiko hagwã. Aipo ramo upéa nheꞌẽ-rupi ereiko porãve rãve ramo, ojekwaa porã vaꞌerã nde rekoha porã."
54,4,16,"Erepara porã katu ndéjehe. Ne remimombeꞌurã-rehe enhangareko katu ave, pono eremombeꞌu joavy avy. Upéixa ereiko ramo erenheresende vaꞌerã. Ne nheꞌẽ-rupi onheresende vaꞌerã ave ne renduháry."
54,5,1,Hesu reroviaha gwive nde reꞌýi-rami ereko íxupe kwéryAni erejaꞌo teĩ ituja vaꞌe-pe. Nde ru-rami ae katu ereko íxupe erenhemonheꞌẽ-vy. Ipyahu vaꞌe-pe nde ryvy-rami ae ereko íxupe. Ha igwaigwĩ vaꞌe-pe nde sy-rami ae katu ereko íxupe. Ha kunha ipyahu vaꞌe-pe katu ne reindy-rami ae ereko íxupe. Eremotĩ eꞌỹ reheve ereko porã íxupe. Tekoha porã-rupi eiko íxupe kwéry.
54,5,3,"Tembirekokwe heꞌýi eꞌỹ vaꞌe rehegwa nheꞌẽÃy amombeꞌu-ta nde-vy tembirekokwe kwéry heꞌýi eꞌỹ vaꞌe rehegwa nheꞌẽ. Oĩ tembirekokwe tee, ijekoha eꞌỹ vaꞌe. Emboete íxupe hemikotevẽ meꞌẽ-vy. Enhangareko katu hese imboete-vy."
54,5,4,"Oĩ ave tembirekokwe imemby vaꞌe hemiarirõ vaꞌe ave. Tomeꞌẽ ranhe katu osy-pe, tomeꞌẽ ranhe katu ojari-pe hemikotevẽ tekoha-rupi oiko-vy. Omongakwaa hagwe-rehe tombohekovia katu íxupe. Upéixa ojapo ramo, ogwerovyꞌa arã íxupe Nhandejáry."
54,5,5,"Ha upe tembirekokwe ijekoha eꞌỹ vaꞌe katu ojerovia Nhandejáry-rehe oiko-vy. Pyhare ojapo oração oiko-vy, áry ramo ojapo ave: “Xe pytygwõ katu, xe pytygwõ katu” heꞌi Nhandejáry-pe ojerure-vy. Ha tembirekokwe ojapose vaꞌe rei ojapo vaꞌe katu oikove vyteri ramo jepe omano-ma vaꞌekwe-rami oiko joty."
54,5,7,"Gwĩ vaꞌe ramigwa-pe ani onhembojekoha pende-rehe. “Pemeꞌẽ katu peteĩ teĩ pende sy-pe peteĩ teĩ pende jari-pe ave hemikotevẽ” ere tembirekokwe memby kwéry-pe, hemiarirõ kwéry-pe ave. Aipo ramo, “Gweꞌýi-pe nomeꞌẽséiry. Hakateꞌỹ” ndeꞌíry arã hese."
54,5,8,"Ha oĩ ramo gweꞌýi-pe nomeꞌẽséi vaꞌe, haꞌe ae gwóga pygwa-pe nomeꞌẽséi vaꞌe ave, inheꞌẽ rendusereꞌỹ vaꞌe-rami oiko. Ogwerovia eꞌỹ vaꞌe-gwi haꞌe ojapo vaive."
54,5,9,"Tembirekokwe iporiahu vaꞌe réry erehai kwatia-rehe Hesu reroviaha-rehe ojeko hagwã. Entéro tembirekokwe réry gwive ani erehai kwatia-rehe. Gwĩ heroviaha-rehe ojeko vaꞌerã gwive kwatia-rehe emoĩ héry. Ha sessenta roꞌy ogwereko vaꞌe, nomenda mendái vaꞌekwe katu haꞌe héry anho emoĩ kwatia-rehe. Hembiapo porã-gwi imanduꞌa porã hese vaꞌe, omemby omongakwaa porã vaꞌekwe, gwóga-py gweꞌýi eꞌỹ vaꞌe omogwahẽ porã vaꞌekwe, Nhandejáry reꞌýi-pe oipyhéi vaꞌekwe, ohasa asy vaꞌe-pe oipytygwõ vaꞌekwe, opambaꞌe hembiapo porã porã hagwã ikyreꞌỹ vaꞌekwe, upe vaꞌe réry gwive emoĩ kwatia-rehe Hesu-rehe ojerovia vaꞌe-rehe ojeko hagwã. Ha tembirekokwe ipyahu vaꞌe réry katu ani eremoĩ teĩ kwatia-rehe. Omendase ramo, pyaꞌe jevy omenda vaꞌerã. Omenda pyahu jevy ramo, Cristo-pe heꞌi hagwe-rami ndojapo moꞌãvéi-ma vaꞌerã. Íxupe ijapu-gwi nomboete moꞌãvéi-ma íxupe."
54,5,13,"Heroviaha-rehe ojeko ramo, inhateꞌỹ-ma oiko-vy, óga óga-rupi ojopohu oho-vy. Inhateꞌỹ-gwi imaraꞌẽ rei ojóehe. Gwapixa-rehe onheꞌẽ rei oiko-vy. Niporãi jaꞌe vaꞌe-rehe onhomongeta ngeta rei oiko-vy. Upéixa heꞌi vaꞌe ndatekoháiry ogwereko."
54,5,14,"Upéa-gwi aipota tembirekokwe ipyahu vaꞌe omenda pyahu jevy onhembohóy jevy hagwã, imemby jevy hagwã. Aipota oiko porã meme pono nhande-rehe ijaꞌeꞌỹha onheꞌẽ vai nhande-rehe. Nhande kwaa uka rei vaꞌerã."
54,5,15,Oĩ tembirekokwe ipyahu vaꞌe ojehesa rerova vaꞌekwe anhaygwasu Satanás-rehe. Upéa-gwi aipota omenda jevy.
54,5,16,"Oĩ ramo kunha heroviaha vaꞌe, hóga-py oĩ vaꞌe tembirekokwe, haꞌe ae tomeꞌẽ íxupe hemikotevẽ, ipohýi eꞌỹ hagwã Hesu reroviaha onhomboaty vaꞌe-pe. Aipo ramo Hesu reroviaha vaꞌe oipytygwõ vaꞌerã tembirekokwe iporiahu tee ijekoha eꞌỹ vaꞌe-pe."
54,5,17,1 
54,5,19,"Ha oĩ ramo heroviaha rerekwa-pe oity vaise vaꞌe, ani erepena inheꞌẽ-rehe. Ha oĩ ramo mokõi, mbohapy hexaháry ae katu, erovia inheꞌẽ."
54,5,20,"Oĩ ramo ojejavy vaꞌe, enterove resa-py, “Anive pejejavy teĩ” ere íxupe atýra-py. Aipo ramo henduháry ndojejavyséi vaꞌerã, omongyhyje uka vaꞌerã íxupe kwéry. Otĩ-ma vaꞌerã."
54,5,21,"Haꞌe-ta nde-vy Nhandejáry resa-py, Cristo Hesu resa-py, Nhandejáry rembigwái yváy pygwa hembiporavo resa-py ave haꞌe-ta nde-vy oromokyreꞌỹ uka-vy. Ehendu katu xe nheꞌẽ. Ereikwaa porã eꞌỹ ngatu, “Erejejavy-ma” ani ere teĩ heroviaha rerekwa-pe. Ani ereheja rei teĩ ojejavy vaꞌekwe ererovyꞌa-gwi íxupe. Enhemonheꞌẽ ae katu íxupe atýra-py, íxupe ere vaꞌe gwive enterove ohendu hagwã."
54,5,22,"Erepara porã ranhe heroviaha rerekwarã-rehe. “Eiko katu heroviaha rerekwa ramo” ani ere pyaꞌe rei teĩ íxupe. Ani pyaꞌe rei teĩ eremoĩ nde po hiꞌári eremoingo-vy heroviaha rerekwa ramo. Emanha porã ranhe katu hese ereikwaa porã hagwã hekoha. Ojejavy oiko-vy vaꞌe akã-rehe eremoĩ ramo nde po, “Maꞌerã po Timóteo omoingo kuri ojejavy vaꞌe-pe Hesu Cristo reroviaha rerekwa ramo? Haꞌe ave ojejavy-ma nipo raꞌe” heꞌi ave vaꞌerã nde-rehe hikwái. Upéa-gwi ani pyaꞌe rei eremoĩ teĩ nde po inhakã-rehe erehexa kwaa eꞌỹ reheve."
54,6,1,"Heroviaha onhemombaꞌapo vaꞌe rehegwa nheꞌẽÃy amombeꞌu-ta nde-vy onhemombaꞌapo vaꞌe rehegwa nheꞌẽ. “Iporã katu amboete xe járy-pe” teꞌi ojéupe ojokwaiha pogwy-py oiko vaꞌe. Nomboetéi ramo, Nhandejáry réry-rehe onheꞌẽ vai arã. Tomboete katu teko rei onheꞌẽ vai eꞌỹ hagwã Nhandejáry réry-rehe. Nomboetéi ramo nhane remimombeꞌu-rehe onheꞌẽ rei arã."
54,6,2,"Oĩ ramo ijáry Hesu-rehe ojerovia oiko-vy vaꞌe, tomboete joty íxupe. Ojoeꞌýi-gwi ndaipotái omboete mixĩve íxupe. Tombaꞌapo reteaꞌe katu ojáry-pe. Heroviaha-pe ombaꞌapo, Nhandejáry rembiayhu vaꞌe-pe ombaꞌapo. Tombaꞌapo reteaꞌe katu upéa-gwi. Upéa nheꞌẽ-py eporomboꞌe. “Ejapo katu” ere íxupe."
54,6,3,"Oĩ onheꞌẽ rei oiko-vy vaꞌeOĩ omombeꞌue ue vaꞌe, Nhandejáry Hesu Cristo rehegwa anhetegwa nheꞌẽ vaꞌe rendusereꞌỹha, ohekomboꞌe vaꞌe-pe nohendúi vaꞌe. Upe vaꞌe onhemboete ukase rei voi. Onhemboete ukase ramo jepe, mbaꞌeve ndoikwaái joty. Onheꞌẽ rei oiko-vy. Hapixa nheꞌẽ rendusereꞌỹ-vy oiko. Onhonheꞌẽ mbojevy jevy rei-vy oiko. Ha henduháry katu ndaijaꞌéi ojóehe, onhorairõ, gwapixa-rehe ijapu. “Ipyꞌa vai xe ndive” heꞌi moꞌã hese. Ipyꞌa vai-gwi, anhetegwa vaꞌe-gwi ova. Onhonheꞌẽ mbojevy jevy oiko-vy. “Tajapo katu Nhandejáry remimbota hetave tave xe maꞌerã omeꞌẽ hagwã xe-vy” heꞌi rei rei ójehe oiko-vy."
54,6,6,"  Oĩ imbaꞌe reta vaꞌe jepe, ndogwerovyꞌái mbaꞌe reta. Oĩ Nhandejáry remimbota ojapo vaꞌe, ndahetáiry ogwereko ramo jepe, ogwerovyꞌa joty. Upéixa imbaꞌe reta vaꞌe-gwi ovyꞌave oiko-vy. Nhande sy-gwi jaiko ramo vaꞌekwe, mbaꞌeve ndajarúiry nhandejéupe gwarã. Ha upe rire katu nhamano ramo, mbaꞌeve ndajaraha moꞌãiry jevy ko yvy-gwi. Upéa-gwi oĩ ramo nhande-vy gwarã tembiꞌu, oĩ ramo nhande-vy gwarã ao, javyꞌa jaiko-vy katu. Nhane remikotevẽ jareko-ma."
54,6,9," Ha oĩ imbaꞌe retase vaꞌe. Omboꞌe íxupe anháy gweko-rupi oity-vy. Onhuhã-py oity-ma vaꞌe-rami ogwereko ave íxupe anháy. Nainharandúi-gwi ivai vaꞌe ojéupe gwarã oipota. Pirapire oipota eterei ojéupe gwarã ramo, opaixagwa rei ojehu íxupe. Ndoiko porãvéi-ma, onhehundi hagwã-pyma oiko. Oĩ pirapire mate omombaꞌegwasuve vaꞌe. Anhetegwa vaꞌe-gwi ojehesa rerova. Ova nheꞌẽ porã-gwi gwembiapokwe katu omboasy eterei. Series, "
54,6,11,"Ne kyreꞌỹ katu ererovia tee hagwã ereiko-vyUpeixagwa ani erejapo teĩ, Timóteo. Nde Nhandejáry-pe erenhemeꞌẽ vaꞌekwe voi. Ne renonde-py emoĩ meme iporã vaꞌe. Emboete tee Nhandejáry-pe ereiko-vy. Ejerovia hese ejohayhupa rei ereiko-vy. Nde rereko asy ramo jepe, eipyhy joty katu Hesu rape. Nde reko kirirĩ reheve ejogwereko."
54,6,12,"Oripara hatãse vaꞌe ikyreꞌỹ oripara hagwã. Upéixa ete ne kyreꞌỹ katu ererovia tee hagwã ereiko-vy. Ogwahẽ pyaꞌe hagwã ogwahẽse ha-py oripara hatã oho-vy oripara vaꞌe. Upéixa ete ave nde ave ne kyreꞌỹ katu eregwahẽ hagwã Nhandejáry oiko haty-py. Omeꞌẽ vaꞌerã nde-vy nde rekoverã. Upe vaꞌe Nhandejáry remimeꞌẽrã voi nde-vy. Upéa-rehe ne renói vaꞌekwe onhemoirũ uka-vy nde-vy. “Arovia-ma Nhandejáry Hesu Cristo-pe” atýra-py ere jave, ne renói-ma vaꞌekwe. Heta henduhare paꞌũ-my eremombeꞌu porã ramo, ne renói vaꞌekwe onhemoirũ uka-vy nde-vy."
54,6,13,"Ãy oromongyreꞌỹ-ta Nhandejáry resa-py, Cristo Hesu resa-py ave oromongyreꞌỹ-ta. Nhandejáry omoingove entéro vaꞌe-pe. Ha Hesu Cristo ijukaharã mburuvixagwasu Pôncio Pilatos rovake-py jepe, omombeꞌu porã joty anhetegwa vaꞌe. Hesa-py voi haꞌe-ta nde-vy. Xe haꞌe hagwe-rami nde-vy ejapo katu. Xe nheꞌẽ gwive ehendupa. Eiko tekoha-rupi nde-rehe imanduꞌa porã hagwã. Nhandejáry Hesu Cristo ojehexa uka jevyha áry peve, ejapo upéa."
54,6,15,"Ojekwaa hagwã áry-py Nhandejáry ombojekwaa vaꞌerã íxupe. Nhandejáry heko vyꞌa vaꞌe. Haꞌeixagwa ndoikóiry mburuvixagwasu. Entéro mburuvixagwasu gwive ruvixave voi haꞌe. Ipuꞌaka vaꞌe kwéry gwive, haꞌe ipuꞌakave vaꞌe voi hese kwéry."
54,6,16,"Ojéhegwi rei oikove opa eꞌỹ reheve vaꞌe. Haꞌe oiko haty-py hendy mbaraete vaꞌe voi. Upe-py nogwahẽi vaꞌerã teko rei. Avave ndohexáiry íxupe. Ohesa mbojevy-gwi, ndikatúi avave ohexa íxupe. Tonhemboete opa eꞌỹ reheve enterove vaꞌe-rehe taipuꞌaka meme katu oiko-vy. Amém."
54,6,17,Imbaꞌe reta vaꞌe ndikatúi ojerovia imbaꞌe reta-rehe“Ani penhembotuvixave xave teĩ peiko-vy” ere ko yvy-py imbaꞌe reta reta vaꞌe kwéry-pe. “Aníke pejerovia rei teĩ pene mbaꞌe reta-rehe. Ojepeꞌa arã paraꞌe pendéhegwi. Nhandejáry-rehe ae pejerovia. Haꞌe opambaꞌe omeꞌẽ meꞌẽ nhande-vy nhande rexakwaa rei-vy jarovyꞌa hagwã hemimeꞌẽ meꞌẽ nhande-vy” ere ae joty íxupe.
54,6,18,"“Pene rembiapo porã porã katu. Heta perekoha-rami, ejapo porã katu. Ani pene rakateꞌỹ teĩ pene mbaꞌe-rehe. Pene kyreꞌỹ ae katu pemeꞌẽ meꞌẽ-vy ojóupe” ere katu íxupe kwéry."
54,6,19,“Upéixa ramo ae oĩ vaꞌerã peẽ-my gwarã hekoviarã. Yváy-py penhongatu uka vaꞌerã pendejéupe gwarã. Upearã-rehe ndapejerovia reíry vaꞌerã. Peikove meme vaꞌerã opa eꞌỹ reheve. Pende rekoverã tee omeꞌẽ vaꞌerã peẽ-my Nhandejáry” ere imbaꞌe reta vaꞌe kwéry-pe.
54,6,20,"“Ore arandu voi” heꞌi moꞌã vaꞌe-pe ani eremoirũ Enhangareko porã katu, Timóteo, ne rembiaporã-rehe, nde-vy Nhandejáry remimombeꞌukwe-rehe. Ha onheꞌẽ rei vaꞌe-pe ani eremoirũ teĩ. Emboyke katu íxupe. Oĩ onhomboꞌe mboꞌe rei vaꞌe. “Ore arandu voi ore raꞌe” heꞌi moꞌã ójehe kwéry. Ha nahiꞌarandu porãi voi raꞌe. Ojehesa rerova-ma oiko-vy nheꞌẽ porã-gwi hikwái. Upeixagwa-pe katu ani teĩ eremoirũ ereiko-vy. Ijapy-ma xe nheꞌẽ. Tapende rexakwaa rei katu Nhandejáry pende rovasa-vy. Series, "
55,1,1,"Timóteo pegwarã 2Xe Paulo Cristo Hesu remimondo vaꞌe. Nhandejáry remimbota-rupi inheꞌẽ-rupi aiko. Oipota xe amombeꞌu Cristo Hesu rehegwa nheꞌẽ. “Cristo irũ vaꞌe gwive oikove meme vaꞌerã xe ndive” ndeꞌi reíry vaꞌekwe Nhandejáry. Ãy amondo-ta nde-vy, Timóteo, xe nheꞌẽ. Nde xe raꞌy-rami ereiko vaꞌe, xe rembihayhu vaꞌe voi nde. Tande rexakwaa rei katu Nhandejáry Nhande Ru, Nhandejáry Cristo Hesu ave nde rovasa porã-vy. Toity katu gwesa nde-rehe nde poriahuvereko-vy. Tane mbopyꞌagwapy katu. Paulo otima porã Nhandejáry-pe Timóteo-reheAtima porã nde-rehe Nhandejáry-pe. Xe rembypy omboete íxupe hagwe-rami ave, haꞌe xe remimboete voi ave. Xe pyꞌa potĩ reheve amboete íxupe. Oĩ vérami xe pyꞌa-py xe mombeꞌuha vaꞌe-rami. Ndaipóri voi nipo raꞌe xe rembiapo vaikwe xe pyꞌapy pygwa omombeꞌu hagwã. Áry ramo pytũ ramo ave ajapo meme oração. Ajapo jave, xe manduꞌa meme nde-rehe."
55,1,4,Nde jaheꞌo-rehe xe manduꞌa nde-rehe. Upéa-gwi orohexa ngaꞌu eterei xe avyꞌapa jevy hagwã.
55,1,5,"Xe manduꞌa nde-rehe. Yma vaꞌekwe nde jari Lóide, nde sy Eunice ndive ogwerovia tee-ma Cristo Hesu-pe. “Ãy heꞌýi ogwerovia hagwe-rami ave Timóteo ogwerovia tee Cristo Hesu-pe oiko-vy” haꞌe xejéupe nde-rehe. Upéa-rehe xe manduꞌa ramo, atima porã Nhandejáry-pe nde-rehe."
55,1,6,"Paulo oipota Timóteo ikyreꞌỹ ojapo hagwã gwembiaporãErerovia tee-gwi, haꞌe jevy-ta nde-vy: Ne kyreꞌỹ katu erejapo hagwã ne rembiaporã. Amoĩ jave xe po ne akã-rehe, omeꞌẽ vaꞌekwe nde-vy Nhandejáry ne rembiaporã ne mombaraete-vy."
55,1,7,"Nomboúi vaꞌekwe Nhandejáry nhande-vy Nheꞌẽ Marangatu tee vaꞌe nhane mongyhyje-vy. Nhane mombaraete hagwã ae katu omeꞌẽ vaꞌekwe nhande-vy. Jajohayhu hagwã, nhande puꞌaka hagwã nhandéjehe ave ombou vaꞌekwe nhande-vy Nheꞌẽ Marangatu tee vaꞌe."
55,1,8,"Paulo oipota Timóteo ojerovia tee Nhandejáry-rehe ova eꞌỹ reheve íxugwiNhane mombaraete-gwi ani erenotĩ teĩ Nhandejáry Hesu Cristo rehegwa nheꞌẽ eremombeꞌu-vy. Ha xe katu hese ha-py aĩ ramo jepe preso, ani joty xe renotĩ. Xe ndive ae katu ejerereko asy uka Hesu rehegwa nheꞌẽ ohenduse eꞌỹ vaꞌe-pe. Nhandejáry ne mombaraete jave nde rereko asyharã-gwi ani nde pyꞌa mirĩ teĩ."
55,1,9,Ha Nhandejáry katu nhane resende vaꞌekwe. Nhande pyꞌa potĩ reheve jaiko hagwã gweꞌýi ramo nhane renói vaꞌekwe onhemoirũ uka-vy nhande-vy. Nhane rembiapo porã-rehe rei nanhane resendéi vaꞌekwe. “Ahexakwaa rei vaꞌerã íxupe ahovasa-vy” heꞌi-gwi vaꞌekwe ojéupe nhane resende vaꞌekwe. Yma ete neꞌírã vyteri oiko jave ko yvy vaꞌekwe heꞌi vaꞌekwe upéa nhande Cristo irũrã-rehe.
55,1,10,"Ãy ae ojekwaa-ma heꞌi vaꞌekwe. Ojehexa uka-ma ou-vy nhane resendeharã Cristo Hesu. Omano-gwi ndaipuꞌakavéi-ma nhande-rehe anháy nhande jukaharãgwe. Nhahendu ramo hesegwa nheꞌẽ porã, opa eꞌỹ reheve nhane moingove vaꞌerã Nhandejáry ndive."
55,1,11,Upéa nheꞌẽ porã mombeꞌuharã xe moĩ-ma vaꞌekwe. Hemimondorã xe moĩ-ma vaꞌekwe ave. Upéa nheꞌẽ-py aporomboꞌe hagwã xe moĩ-ma vaꞌekwe.
55,1,12,"Upéa-gwi xe rereko asy inheꞌẽ renduse eꞌỹ vaꞌe. Preso xe moĩ ramo jepe, nanotĩ moꞌãi joty xe jokwaha. Cristo Hesu ajerovia hese vaꞌe ahekokwaa voi xe. “Onhongatu porã vaꞌerã ae katu nheꞌẽ porã xe-vy gwemimeꞌẽgwe. Ou jevyha áry peve onhongatu vaꞌerã” haꞌe xejéupe arovia kuꞌa kuꞌa eꞌỹ reheve."
55,1,13,"Anhetegwa nheꞌẽ nde-vy amombeꞌu hagwe-rami ave, emombeꞌu mbeꞌu katu. Cristo-pe peteĩxa eremoirũ-gwi, anive ereva teĩ íxugwi. Ejerovia katu hese, ejohayhu ave."
55,1,14,"Upe anhetegwa vaꞌe nheꞌẽ ani ereheja teĩ avave omombeꞌu joavy avy jevy. Ojéupe imeꞌẽpyre onhongatu porã vaꞌe-rami, enhangareko katu hese. Nheꞌẽ Marangatu tee vaꞌe nhande pyꞌa-py oiko vaꞌe ne mombaraete vaꞌerã."
55,1,15,"Xe rerakwã erehendu raꞌe. Gwĩ heroviaha Ásia yvy-py oiko vaꞌe opa ojehesa rerovapa xéhegwi. Naxe moirũvéi-ma Figelo, Hermógenes ave."
55,1,16,"Tohexakwaa porã rei Nhandejáry Hesu Cristo Onesíforo róga pygwa-pe. Xe preso aĩ ramo jepe, Onesíforo ou meme joty xe pohu-vy xe mbopyꞌagwapy hagwã vaꞌekwe. Haꞌe nogwenotĩry gwekoha xe pohu hagwã xe pokwaha-rehe aĩ ramo. Ogwahẽ joty xe rexa-vy. Ogwahẽ ramo Roma tetã-my, ikyreꞌỹ joty xe reka reka-vy, xe johu hagwã. Nhandejáry ojehexa uka jevyha áry-py, nhane rembiapo apokwe-rehe nhande rereko ramo, togwereko porã katu íxupe oiporiahuvereko-vy. Hembiapo porãgwe rãgwe Éfeso tetã-my oiko jave xe pytygwõ-vy ereikwaa porã voi."
55,2,1,"Ani ereva teĩ Cristo Hesu rape-gwi. Soldado hekoha porã vaꞌe reko-rami ae katu eikoHeta oĩ xéhegwi ojehesa rerova oiko-vy vaꞌe. Upéa-gwi tane mombaraete katu Nhandejáry, xe raꞌy Timóteo. Nde, xe raꞌy-rami orogwereko vaꞌe. Peteĩxa Cristo Hesu-pe eremoirũ-magwi, tande rexakwaa rei katu nde pyꞌa-py ne mombaraete hagwã erejehesa rerova eꞌỹ hagwã."
55,2,2,Xe remimombeꞌu nde-vy anhetegwa voi. Amombeꞌu jave heta oĩ henduha. “Anhetegwa voi ko Paulo nheꞌẽ” heꞌi xe remimombeꞌu rendu-vy. Upe anhetegwa nheꞌẽ omombeꞌu jevy uka hese ojerovia vaꞌerã-pe. Ha upe rire katu ne remimombeꞌukwe hemimombeꞌurã jevy. Upe vaꞌe nheꞌẽ-py oporomoꞌarandu jevy vaꞌerã oikwaa eꞌỹ vaꞌe-pe.
55,2,3,"Ani ereva teĩ Cristo rape-gwi. Soldado hekoha porã vaꞌe oiko asy ramo jepe ohendu joty gwuvixa nheꞌẽ. Upéixa ete ave nhande jaiko asy ramo jepe nhanhembojere ukase vaꞌe, ndajajeréi joty arã íxupe Nhandejáry-gwi. Soldado oikoha-rami nde ave eiko joty Hesu Cristo-pe. Upe soldado oservi porã jave ombovyꞌase ójehe omanda vaꞌe gwuvixa-pe. Upéa-gwi gwekohakwe-rehe nopenavéiry. Gweko oheja gwuvixa nheꞌẽ-py meme oiko hagwã. Ombovyꞌase gwuvixa-pe oiko-vy. Upe soldado oikoha-rami nde ave eiko katu, Cristo nheꞌẽ-py anho ereiko hagwã."
55,2,5,"Oĩ ogwahẽse ha-py oripara hatã vaꞌe oho-vy. Ha ojéhegwi rei oripara vaꞌe-pe katu ogwahẽ ranhe ramo jepe, nomeꞌẽi vaꞌerã mbaꞌeve. Imboriparaha nheꞌẽ-rupi oripara ramo ae katu omeꞌẽ arã íxupe. Upéixa ete imboriparaha nheꞌẽ-rupi oripara hatã vaꞌe reko-rupi eiko katu nde ave. Entéro Cristo nde-vy heꞌi vaꞌekwe gwive ejapo katu ombohekovia hagwã nde-vy."
55,2,6,Oĩ heteaꞌe vaꞌe omoatyrõ-vy gwemitỹgwe ojéupe gwarã-rehe. “Toꞌu ranhe gwemitỹgwe ijagwyje vaꞌe” jaꞌe joty hese. Upéixa ete nde reteaꞌe erembaꞌapo hatã-vy Cristo-pe nde-vy hemimbohekoviarã-rehe.
55,2,7,Ne manduꞌa meme katu ereiko-vy xe nheꞌẽ-rehe. Upe jave xe haꞌese vaꞌe oikwaa ukapa arã nde-vy Nhandejáry.
55,2,8,Ani ereva teĩ Hesu rape-gwi. Ne manduꞌa ae katu ereiko-vy Hesu Cristo-rehe. Haꞌe onhemoingove jevy vaꞌekwe. Yma gware mburuvixagwasu Davi hembypy voi. Upéa rehegwa nheꞌẽ porã amombeꞌu mbeꞌu aiko-vy.
55,2,9,"Ha oĩ upéa nheꞌẽ mbojevyha xe rereko asy vaꞌe. Hembiapo vai vaꞌe-rami xe moĩ preso xe pokwaha reheve. Ha xe joko ramo jepe, Nhandejáry nheꞌẽ ae katu ndojejokóiry. Oĩ joty imombeꞌuharã. Opa-rupi joty oho inheꞌẽ. Upéa-gwi eipyhy joty katu Hesu rape."
55,2,10,"Upéa-gwi opaixagwa-gwi aiko asy ramo jepe, ndajere moꞌãi joty Hesu-gwi. Nhandejáry rembiporavo-rehe ha-py aipyhy joty vaꞌerã upe tape. Aipota haꞌe kwéry ave omoirũ peteĩxa Cristo Hesu-pe onheresende hagwã, oikove opa eꞌỹ reheve hagwã Nhandejáry ndive yváy-py Nhandejáry onhemombaꞌegwasu ha-py, hendy resakã ha-py."
55,2,11,"Koꞌa-rami ae oĩ nheꞌẽ jajerovia hese vaꞌe: Omano vaꞌekwe Cristo. Peteĩxa nhamoirũ ramo íxupe, omano vaꞌekwe-rami jaiko. Upéixa jaiko ramo, haꞌe oikove jevy hagwe-rami ave hendive jaikove vaꞌerã opa eꞌỹ reheve."
55,2,12,"Ndajajeréi ramo íxugwi, nhamoirũ vaꞌerã íxupe enterove vaꞌe-rehe omanda-vy onhembogwapy jave. “Xe ndahaꞌéi heꞌýi” jaꞌe ramo hese nhatĩ-vy, “Peẽ ndahaꞌéi xe reꞌýi” heꞌi ave vaꞌerã nhande-vy."
55,2,13,"Ndajaroviái ramo jepe, heꞌi hagwe-rami ojapo joty vaꞌerã voi. “Haꞌe hagwe-rami ndajapo moꞌãi” ndeꞌi moꞌãi ójehe Nhandejáry. Upéa nheꞌẽ-rehe jajerovia-gwi, ani ereva teĩ Hesu rape-gwi. Eipyhy ae katu Hesu rape porã ereiko-vy."
55,2,14,Gwembiapo renotĩha eꞌỹ-rami eiko erembaꞌapo-vy“Ani nde resarái Paulo remimombeꞌukwe-gwi. Ani eremokanhy inheꞌẽ” ere oporomboꞌeháry-pe. “Nhandejáry renonde-py vaꞌe-rami ani erenhonheꞌẽ mbojevy jevy teĩ. Oarandurãgwe ndoikwaavéi vaꞌerã henduharã. Ojehesa rerova arã inheꞌẽ porã-gwi” ere íxupe kwéry.
55,2,15,"Ne kyreꞌỹ ae katu, “Upéa xe rembijohu porã voi” heꞌi hagwã nde-rehe Nhandejáry. Gwembiapo renotĩha eꞌỹ-rami eiko erembaꞌapo-vy. Tape rexa ukaha ova eꞌỹ vaꞌe-rami, eiko eremombeꞌu porã porã-vy anhetegwa vaꞌe nheꞌẽ."
55,2,16,"Gwĩ onheꞌẽ rei vaꞌe Nhandejáry mboete eꞌỹ-vy, ani erepena teĩ hese kwéry eremoirũ hagwã. Emboyke ae katu íxupe kwéry ndejéhegwi. Haꞌe kwéry mombyryve ryve oho vaꞌerã Nhandejáry-gwi."
55,2,17,"Ivaive ive oho-vy hasy vaꞌe, ojeporu ohetehu oho-vy, jaꞌe. Upéixa ete mbaꞌasy-rami inheꞌẽ rei. Oiko vaive ive oho-vy upéa nheꞌẽ renduha. Indive kwéry oime Himeneu Fileto ndive."
55,2,18,"Anhetegwa vaꞌe nheꞌẽ nomombeꞌúi. Onheꞌẽ avy mante íxupe: “Nombotekove jevýi vaꞌerã omano vaꞌekwe-pe” heꞌi moꞌã, ijapu. Upéa-gwi henduháry, “Mbaꞌeixagwa nheꞌẽ po arovia-ta? Xe ndaikwaavéi-ma inheꞌẽ kwéry” heꞌi hemimombeꞌu kwéry joavy avy vaꞌe-rehe."
55,2,19,"Ha Nhandejáry nheꞌẽ katu anhetegwa vaꞌe. Onhehekoviarõ arõ eꞌỹ vaꞌe. Okytagwasu-rami voi Nhandejáry nheꞌẽ imbaraete. Upe okyta omýi eꞌỹ vaꞌe imbaraete-gwi. Upe okyta-rami Nhandejáry nheꞌẽ imbaraete vaꞌe. Koꞌa-rami ae ohai hese:Gwekoirũ oikwaa Nhandejáry,Xe Cristo reꞌýi voi, heꞌi ójehe vaꞌe gwive, tomboyke ojéhegwi mbaꞌe vai,heꞌi ave. Omýi eꞌỹ vaꞌe Nhandejáry rokyta imbaraete voi. Okuꞌe kuꞌe rei eꞌỹ vaꞌe. Upéixa okambia eꞌỹ vaꞌe Nhandejáry nheꞌẽ, naikangýiry. Upéixa ndikatúi nhahekoviarõ Nhandejáry remimombeꞌu. Ndikatúi hendagwe-py nhamoĩ hekovia. Anhetegwa meme ae katu Nhandejáry remimombeꞌu. Enterove vaꞌe jekoha ramo, jareko íxupe."
55,2,20,"Imbaꞌe reta vaꞌe róga-py heta oĩ jaiporu vaꞌerã. Oĩ ouro gwigwa nhaꞌẽ, prata gwigwa nhaꞌẽ ave. Upéa nhane rembihayhu tee voi. Karugwasu jave ae jaiporu upe vaꞌe. Ha oĩ ave yvyra gwigwa nhaꞌẽ, tuju gwigwa nhaꞌẽ ave. Upéa pyaꞌe aꞌe ojeporu vaꞌerã. Nhande rembihayhu ete eꞌỹ upe vaꞌe. Ojeka ramo upe vaꞌe imombopyrã voi."
55,2,21,"Upéixa oĩ jaiporu vaꞌerã jahayhu vaꞌe. Upéa ijáry rembiporurã, heminhongatu, haꞌe ae hembiporurã voi. Upéixa ete voi nhande, jaiko Nhandejáry-pe nhanhemoatyrõ porã-vy, haꞌe ae hembiporurã. Nhanhemopotĩ-vy jaiko íxupe nhane rembiapo porã porã-vy."
55,2,22,"Upéa-gwi ani ereiko rei teĩ. Oĩ kariaꞌy vaꞌe ojapose vaꞌe rei ojapo. Ani ereiko teĩ upe kariaꞌy rekoha-rami. Ne kyreꞌỹ ae katu erejapo porã hagwã erejejavy eꞌỹ reheve. Erovia katu anhetegwa vaꞌe nheꞌẽ, ejohayhu-vy. Upe Nhandejáry-pe ipyꞌa potĩ reheve oração ojapo vaꞌe, peteĩxa eiko indive. Ipyꞌa potĩ vaꞌe kwéry aipota ombojoja onhondive gwekoha."
55,2,23,Nhandejáry rembigwái rekohaOikwaa seve seve rei vaꞌe-rehe ani erepena teĩ. Hiꞌarandu eꞌỹ vaꞌe voi-ma upe vaꞌe. Mbaꞌeve ndoikwaái. Emboyke ae katu ndejéhegwi inheꞌẽ rei vaꞌe kwéry-pe. Onheꞌẽ rei ramo pyaꞌe onhonheꞌẽ mbojevy jevy arã. Ha Nhandejáry rembigwái vaꞌe katu nonhonheꞌẽ mbojevy jevýiry. Opoxy eꞌỹ reheve tonhomongeta porã katu entérovea ndive. Túvy-rami togwereko íxupe kwéry. Toporomboꞌe porã. Taheko kirirĩ ave oiko-vy.
55,2,25,Taheko kirirĩ onhemonheꞌẽ porã-vy. Onheꞌẽ mbojevy vaꞌe-pe opoxy eꞌỹ reheve tonhemonheꞌẽ porã. Togwereko porã ikatu hagwãixa Nhandejáry oikwaa uka íxupe anhetegwa vaꞌe ójehe imbohesa rerova uka-vy. Ãy katu onhuhã-my oity vaꞌe-rami ogwereko íxupe anháy. Ipuꞌaka hese anháy ombotavy-vy. Ojapo uka íxupe gwemimbota. Upéa-gwi oipota hiꞌarandu porã jevy anháy po-gwi ojepeꞌa uka jevy-vy.
55,3,1,"Aipota ereikwaa ojehu vaꞌerã Cristo ou jevyha áry ogwahẽ eꞌỹ ngatu. Ojekwaa vaꞌerã heta hekoha vai vaꞌe Cristo reko-rupi oiko vaꞌe moakãrasyharã. Oporohayhu eꞌỹ-vy haꞌe ae ojehayhu ukase moꞌã vaꞌerã. Pirapire mante omombaꞌegwasu vaꞌerã. Onhemboete ukase moꞌã rei vaꞌerã. Haꞌe seve seve oiko-vy vaꞌerã. Gwapixa-rehe onheꞌẽ rei rei vaꞌerã. Gwu nheꞌẽ, osy nheꞌẽ omombaꞌe rei vaꞌerã. Heko otima porã eꞌỹ vaꞌe gwapixa-pe ojekwaa vaꞌerã. Ojekwaa vaꞌerã Nhandejáry mboete eꞌỹharã. Heko porayhu eꞌỹ vaꞌerã, ojoporiahuvereko eꞌỹ vaꞌerã. Oapu-vy rei oiko vaꞌerã gwapixa kwéry-rehe. Ójehe ndaipuꞌakái vaꞌe. Heko poxy-vy rei oiko vaꞌerã. Iporã vaꞌerã gwive íxupe ndojohu porãiry. Gwapixa oikwaa uka rei vaꞌerã ijaꞌeꞌỹha-pe. Ipyꞌagwasu vaꞌerã. Onhemombaꞌegwasu ukase rei vaꞌerã. Nhandejáry-pe ohayhu eꞌỹ vaꞌerã. Onhembysaraiha omombaꞌegwasu vaꞌerã Nhandejáry-pe omboyke-vy."
55,3,5,“Xe heroviaha tee vaꞌe” heꞌi moꞌã vaꞌerã ójehe. Ha ipyꞌa-py katu noĩry Nhandejáry remimoĩ imombaraete hagwã. Upeixagwa-pe gwive emboyke katu. Ani erepena teĩ hese kwéry.
55,3,6,"Ãy oiko-ma voi ave upeixagwa hekoha vai vaꞌe. “Xe aporomboꞌehaty vaꞌe” heꞌi moꞌã ójehe. “Xe aiko-ta voi nde róga gwy-py” heꞌi gwapixa-pe oporombotavy-vy. Omogwahẽ rire íxupe ombotavy oiko-vy hóga pygwa. Kunha hiꞌarandu eꞌỹ vaꞌe-pe ombotavy ohesa rerova uka-vy ójehe. Upeixagwa kunha ojejavy vaꞌety. Ojapose vaꞌe rei-ma ojapo. Hiꞌaranduse teĩ. Inheꞌẽ porã rendu-vy, “Anhetegwa voi nipo raꞌe” ndeꞌíry hese. Hiꞌarandu vaꞌerãgwe, inheꞌẽ rei ohendu-gwi."
55,3,8,"Yma vaꞌekwe oiko vaꞌekwe hiꞌarandu vaꞌerãgwe héry vaꞌe Janes, Jambres ave. Moisés amyrĩ nheꞌẽ ombojevyse moꞌã vaꞌekwe. Yma onhonheꞌẽ mbojevy jevy hagwe-rami, ãy ave upéixa oiko upe hekoha vai vaꞌe kwéry. Onheꞌẽmbojevy jevyse ave anhetegwa vaꞌe omboyke jevy hagwã. Hiꞌarandu vaꞌerãgwe jepe, pytũ-my rei oiko vaꞌe-rami joty oiko. Ndogwerovia teéi-gwi, Nhandejáry remimboyke voi upe vaꞌe."
55,3,9,Pyaꞌe noporombotavyvéi-ma vaꞌerã. Yma vaꞌekwe ojekwaa-ma myamyrĩ rekoha vai. Ohexa kwaa vaꞌekwe hekoha-rehe. Upéixa ete ãy ohexa kwaa ave vaꞌerã hese hekoha-rehe. Oikwaa arã íxupe. Ha upe rire katu noporombotavyvéi-ma vaꞌerã oiko-vy.
55,3,10,    
55,3,12,Ha entéro ogwerovia tee vaꞌe peteĩxa omoirũse vaꞌe katu Cristo Hesu-pe ojerereko asy vaꞌerã.
55,3,13,"Ha hekoha vai vaꞌe, “Hekoha porã nipo raꞌe” oipota moꞌã heꞌi ójehe. Onhemboete ukase moꞌã. Upéa ivaive ive vaꞌerã hekoha oho-vy. Oporombotavy rei vaꞌerã oiko-vy. Haꞌe ae onhembotavy vaꞌerã ave oiko-vy."
55,3,14,Ha nde ae katu erovia joty katu nde-vy hemimombeꞌukwe. Hemimbojerovia uka nde-vy erovia katu inheꞌẽ. “Anhete teegwa nipo raꞌe” ere vaꞌekwe hese. Are-ma hembiherovia uka nde-vy erovia joty inheꞌẽ. Ne mboꞌeháry rekoporãha ereikwaa-ma voi ereiko-vy. Ne mitã ramogware ãy peve ereikwaa-ma voi vaꞌekwe ereiko-vy Nhandejáry kwatia nheꞌẽ marangatu. Ãy peve erehendu ereiko-vy. Upéa nheꞌẽ ne moꞌarandu vaꞌe voi erejerovia hagwã Nhandejáry Hesu Cristo-rehe ne resendeharã-rehe. Upeixagwa nheꞌẽ erovia joty ereiko-vy.
55,3,16,Entéro Nhandejáry kwatia nheꞌẽ Nhandejáry rembihai ukakwe vaꞌekwe. Onheꞌẽ-rupi oikwaa uka ihaiharã-pe imoꞌarandu-vy. Upe vaꞌe nheꞌẽ-py nhanhomboꞌe. Upéa nheꞌẽ rendu-vy jaikwaa jajejavyha. Upéa nheꞌẽ rendu-vy tape porã-rupi nhasẽ jaiko hagwã. Upéa nheꞌẽ rendu-vy tekoha-rupi jaiko vaꞌerã nhande pyꞌa potĩ reheve.
55,3,17,"Oipota Nhandejáry jaiko hembigwái ramo íxupe. Oipota nhahendu upe vaꞌe nheꞌẽ nhane arandupa hagwã, nhane rembiapo porã porã hagwã íxupe jaiko-vy."
55,4,1," Nhandejáry resa-py, Cristo Hesu resa-py ave amombeꞌu-ta nde-vy ne rembiaporã. Haꞌe ae hovagwy-py onhemboꞌy-ma vaꞌerã entéro omano vaꞌekwe oikove vyteri vaꞌerã gwive ave. Peteĩ teĩ hembiapo apokwe-rami ogwereko vaꞌerã íxupe kwéry. Haꞌe ojekwaa jevy ou-vy vaꞌerã ko yvy-py enterove oĩ vaꞌe gwive ruvixarã. Upéa-gwi haꞌe ae hesa-py amombeꞌu-ta nde-vy ne rembiaporã. Emombeꞌu katu nheꞌẽ porã. Nde reteaꞌe reheve emombeꞌu katu. Ne nheꞌẽ renduse ramo, ne nheꞌẽ nohenduséi ramo jepe, emombeꞌu meme joty íxupe. Ojejavy vaꞌe-pe eikwaa uka íxupe hembiapokwe. Enhemonheꞌẽ katu íxupe emokyreꞌỹ íxupe eremohembiapo porã-vy. Ereporomboꞌe mboꞌe jave, ani erenheꞌẽ asy teĩ ne nheꞌẽ rendusereꞌỹ vaꞌe-pe. Ogwahẽ vaꞌerã Nhandejáry nheꞌẽ rendusereꞌỹha áry. Upe ramo nohendusevéi vaꞌerã nheꞌẽ porã. Ojapose vaꞌe rei ojapo vaꞌerã. Heta omombeꞌu joavy avy vaꞌerã omogwahẽ ojéupe. “Orohendu vaꞌerãte ore-vy oroipota pemombeꞌu” heꞌi vaꞌerã gwemimogwahẽ porã-pe. “Ore remihenduse eꞌỹ ani pemombeꞌu teĩ” heꞌi vaꞌerã nheꞌẽ porã rendusereꞌỹ-vy. Anhetegwa vaꞌe nheꞌẽ nohenduséiry vaꞌerã voi. Inheꞌẽ rei vaꞌe-pe ae katu ohenduse vaꞌerã hikwái. “Anhetegwa” heꞌi moꞌã vaꞌerã hese. Upéa-gwi ãy voi katu emombeꞌu nheꞌẽ porã. Ohendusereꞌỹha áry neꞌírã vyteri ogwahẽ jave, nde reteaꞌe reheve emombeꞌu mbeꞌu joty íxupe kwéry."
55,4,5,"Inheꞌẽ rei vaꞌe haꞌe kwéry ohendu vaꞌerã. Nde ae katu nde puꞌaka meme katu ndéjehe. Nde rereko asy ramo jepe, ani ereva teĩ joty Hesu rape-gwi. Embaꞌapo katu Nhandejáry-pe Hesu rehegwa nheꞌẽ porã eremosarambi hagwã. Ne rembiaporã gwive ejapopa katu ereiko-vy."
55,4,6,Xe rekovia ejapo. Ãy ijukapyrã-rami xe aime. Ogwahẽ-tama xe-vy xe mano hagwã áry.
55,4,7,"Oĩ oripara hatã vaꞌe. Ikyreꞌỹ oripara hagwã oho-vy ogwahẽse ha-py ogwahẽ hagwã. Upéixa ete yma gwive xe kyreꞌỹ aiko-vy nheꞌẽ porã mombeꞌu-vy ãy peve. Ha koꞌánga katu ogwahẽse ha-py ogwahẽ-ma vaꞌe-rami oripara-vy, xe ajapo japo vaꞌerã apy-py agwahẽ-ma. Cristo Hesu-rehe ajerovia tee-ma aiko-vy ajehesa rerova uka eꞌỹ reheve. Oripara vaꞌe ogwahẽ ranheve vaꞌe-pe ombohekovia. Upéixa ete xe-vy ave ombohekovia vaꞌerã. Hemimbota ajapopa-gwi, oĩ xe-vy imarangatu ete vaꞌe omeꞌẽ vaꞌerã xe-vy Cristo. Enterove vaꞌe haꞌe hembierekorã hembiapo apokwe-rehe. Upe áry-py naxe anhóiry hemimbohekoviarã. Entéro ohaꞌarõ vaꞌe-pe gwive ombohekovia vaꞌerã íxupe."
55,4,9,Paulo omombeꞌu ojehegwigwaNe kyreꞌỹ reheve eiko katu pyaꞌe eregwahẽ hagwã xe ha-py.
55,4,10," Xe irũ kwéry xe rejapa-ma ojeꞌói-vy xe anho xe reja. Demas xe reja teko rei remimbojohu porã omombaꞌegwasuve-gwi. Tessalônia tetã-my oho xe reja-vy. Ha Crescente katu oho Galácia yvy-koty. Dalmácia yvy-koty oho Tito. Ha Tíquico amondo kuri íxupe Éfeso tetã-my. anho mante opyta xe ndive. Xe anho eterei. Upéa-gwi ne kyreꞌỹ eregwahẽ hagwã xe ha-py. Ereju ramo, eju ndive. Ambaꞌapo jave Nhandejáry-pe, haꞌe xe pytygwõ voi oiko-vy. Series,  Series, "
55,4,13,"Ereju ramo eru katu xe-vy xe ao joꞌavy Trôade tetã-my aheja vaꞌekwe, Carpo róga-py aheja vaꞌekwe. Eru ave xe-vy xe kwatia. Vaka pire-rehe oĩ vaꞌe nheꞌẽ aipota eterei ereru."
55,4,14,Oĩ Alexandre kwarepoti-rehe ombaꞌapo vaꞌety. Haꞌe ojapo vai xe-rehe. Hembiapokwe-rami ogwereko vaꞌerã íxupe Nhandejáry. Nhane nheꞌẽ ombojevy jevy upe vaꞌe. Emaꞌẽ katu hese. Háke upe vaꞌe kwimbaꞌe. Ejoko katu íxupe. Ojapo vai vaꞌerã nde-rehe ave.
55,4,16,"Mburuvixa xe rekoha-rehe oporandu ypy ramo xe-vy, “Nahembiapo vaíry raꞌe Paulo” heꞌi vaꞌerã ndoúiry xe yke-rehe onhemboꞌy-vy. Xe rejapa-ma xe anho ojeꞌói-vy hikwái. Haꞌe kwéry hembiapo vai eꞌỹ vaꞌekwe-rami togwereko íxupe Nhandejáry."
55,4,17,"Ha xe ndive onhemboꞌy oĩ-vy vaꞌe-rami, onhemboꞌy-ma oĩ-vy Nhandejáry xe yke-rehe xe mombaraete-vy xe monheꞌẽ hagwã. Upéa-gwi arosapukái voi imombeꞌu-vy judeu eꞌỹ kwéry-pe. Entéro Hesu rehegwa nheꞌẽ gwive amombeꞌu. Heta tetã-gwi ou vaꞌe hendu uka-vy amombeꞌu íxupe. Jagwarete juru-py aha vérami, xe repy jevy vaꞌekwe Nhandejáry. Ijuru-gwi xe peꞌa vérami xe resende vaꞌekwe."
55,4,18,"Ãy jagwarete juru-py vérami aha jevy ramo, xe-rehe ojapo vai ramo, xe repy jevy jevy joty arã Nhandejáry. Xe resende vaꞌekwe-gwi aikwaa voi íxupe. Xe resende jevy voi arã ave ãy. Mbaꞌeve ojehu eꞌỹ reheve xe-vy xe reraha vaꞌerã voi yváy-py. Upe-py haꞌe anho mburuvixa vaꞌerã voi upe-py. Tanhamombaꞌegwasu meme vaꞌerã íxupe opa eꞌỹ reheve. Amém."
55,4,19,Emombeꞌu katu Áqüila-pe Priscila-pe ave xe manduꞌaha hese. Onesíforo reꞌýi-pe ave emombeꞌu xe manduꞌaha hese.
55,4,20,Erasto opyta Corinto tetã-my. Trófimo hasy-gwi aheja vaꞌekwe íxupe Mileto tetã-my.
55,4,21,"Ne kyreꞌỹ katu eregwahẽ hagwã xe ha-py roꞌy eꞌỹ-py. Nhande reꞌýi Êubulo, Prudente, Lino, Cláudia ndive omombeꞌu uka nde-vy omanduꞌaha nde-rehe. Ambue kwéry, nhande reꞌýi vaꞌe omombeꞌu uka ave."
55,4,22,"Toiko Nhandejáry nde rekoirũ ramo, Timóteo. Tapende rexakwaa porã rei Nhandejáry pende rovasa-vy."
56,1,1,"pegwarãPaulo omondo kwatia pegwarã Nde katu Tito, xe raꞌy tee-rami, ereiko xe-vy. Hesu Cristo-rehe peteĩxa jajerovia-gwi ojoeꞌýi voi nhande. Xe Paulo amondo-ta nde-vy xe nheꞌẽ kwatia-rehe. Xe Nhandejáry rembigwái vaꞌe, Hesu Cristo remimondo vaꞌe ave. Aipota ojeroviave hese heꞌyirã Nhandejáry oiporavo vaꞌekwe gwive. Aipota oikwaa porãve anhetegwa vaꞌe Nhandejáry reꞌýi rekorã. Nhandejáry nhane moingove meme vaꞌe ondive. Upe vaꞌe nheꞌẽ-rehe ajerovia voi. Upéa-gwi ajapo inheꞌẽ.Yma vaꞌekwe, “Amoingove vaꞌerã íxupe oiko hagwã xe ndive opa eꞌỹ reheve” heꞌi vaꞌekwe nhande-rehe Nhandejáry. Haꞌe ijapu eꞌỹ reheve heꞌi upéixa. Ndeꞌi reíry voi. Ãy oikwaa uka-ma katu nhande-vy yma heꞌi vaꞌekwe nhane renonderã mombeꞌu-vy. Hiꞌóra-py oikwaa uka-ma nhande-vy. Ombou vaꞌekwe inheꞌẽ oikwaa uka-vy nhande-vy. Koꞌã nheꞌẽ, “Emombeꞌu katu, Paulo” heꞌi vaꞌekwe xe-vy Nhandejáry. Omombeꞌu uka vaꞌekwe xe-vy xe remimombeꞌurã Nhandejáry nhane resendehaty. Upéa-gwi ajapo joty inheꞌẽ.Amondo-ta nde-vy xe nheꞌẽ kwatia-rehe. Tande rexakwaa rei katu Nhandejáry Nhande Ru, Nhandejáry Hesu Cristo ave. Tane mbopyꞌagwapy ave katu. Series,  Series,  Series, "
56,1,5,Aipota erejapo ãy xe ajapo eꞌỹ vaꞌekwe. Upéa-rehe oroheja kuri Creta yvy y mbyte-py oĩ vaꞌe-py. Emoingo tetã tetã-rupi Hesu reroviaha rerekwarã. Emoingo ingo katu íxupe xe nde-vy haꞌe hagwe-rami.
56,1,6,"Heko porã vaꞌe emoingo herekwarã. Imanduꞌa porã meme hese vaꞌe emoingo herekwarã. Hembireko reta eꞌỹ vaꞌe peteĩ voi hembireko vaꞌe. Taꞌy kwéry, tajýry kwéry ave ojerovia-ma ave Hesu Cristo-rehe vaꞌe. Upeixagwa mante emoingo herekwarã. Oĩ gwembireko ndive eꞌỹ oiko vaꞌe. Oĩ naimbaꞌereroviáiry vaꞌe taꞌýry. Oĩ taꞌýry nohendúi vaꞌe inheꞌẽ, ojapose vaꞌe rei ojapo vaꞌe. Oĩ heta imanduꞌa vai vaꞌe taꞌýry-rehe. Ani upeixagwa eremoingo teĩ Hesu reroviaha rerekwarã ramo."
56,1,7,"Ha herekwa Nhandejáry nheꞌẽ-py ae onhangareko Hesu reroviaha-rehe. Upéa-gwi imanduꞌa porã hese vaꞌe ae katu emoingo herekwarã. Oĩ haꞌe seve oiko vaꞌe, ipoxy pyaꞌe aꞌe vaꞌe, okaꞌu vaꞌe, oporonupã vaꞌe, oipotave tave rei ojéupe gwarã pirapire vaꞌe. Ani upeixagwa eremoingo teĩ Hesu reroviaha rerekwarã ramo."
56,1,8,"Onhomogwahẽ uka porã rei vaꞌe-pe ae katu emoingo herekwarã. Oĩ ave gwĩ enterove vaꞌe ndive ipyꞌa porã vaꞌe, inhakã porã vaꞌe, tekoha-rupi oiko vaꞌe, Nhandejáry-pe omboete vaꞌe, ójehe ipuꞌaka vaꞌe. Upeixagwa heko porã vaꞌe-pe ae katu emoingo herekwarã."
56,1,9,"Togwerovia porã anhetegwa vaꞌe nheꞌẽ ojehesa rerova eꞌỹ reheve. Nhamboꞌe hagwe-rami, togwerovia joty omombeꞌu hagwã anhetegwa vaꞌe Hesu reroviaha-pe omokyreꞌỹ hagwã. Onheꞌẽ mbojevy vaꞌe-pe, “Neremombeꞌu porãi” heꞌi vaꞌerã. Upeixagwa ogwerovia tee vaꞌe emoingo katu herekwarã."
56,1,10,"Oĩ heta inheꞌẽngendu eꞌỹ vaꞌe. Onheꞌẽ rei oporombotavy-vy. Upéixa heta oĩ judeu reko-rupi oiko vyteri vaꞌe, “Penhepirekytĩ uka katu” heꞌi vaꞌe. Upeixagwa-pe, “Anive erehekomboꞌe rei teĩ ereiko-vy” ere ae katu íxupe. Omokirirĩ hagwã inheꞌẽ rei rei vaꞌe-pe emoingo katu Hesu reroviaha rerekwarã. Gwĩ oporombotavy vaꞌe ohesa rerova uka oiko-vy ójehe hóga-py oĩ vaꞌe gwive. Ohekomboꞌe rei-vy ohesa rerova uka ójehe. Oipota ójehe gwarã pirapire oporombotavy-vy. Upeixagwa-pe tomokirirĩ katu íxupe."
56,1,12,"Heꞌi arakaꞌe hese hiꞌarandu vaꞌe Creta yvy pygwa:“Ijapu meme Creta yvy pygwa” heꞌi. “Mymba poxy-rami oiko vaꞌe. Ipituva ramo jepe, okaruse joty”heꞌi arakaꞌe oyvy pygwa-rehe Creta yvy pygwa-rehe."
56,1,13,Anhetegwa voi upe hiꞌarandu vaꞌe remimombeꞌukwe. Upéa-gwi emandari ndari katu oporomboꞌe rei vaꞌe-pe: “Anive eremboꞌe vai rei teĩ” ere ae íxupe. “Togwerovia porã ae anhetegwa vaꞌe nheꞌẽ porã” ere íxupe. “Tapehendu eꞌỹ katu judeu kwéry remimombeꞌu rei. Teko rei remimombeꞌu ave tapehendu eꞌỹ katu. Anhetegwa nheꞌẽ porã ae katu pehendu” ere íxupe kwéry.
56,1,15,"Oĩ ipyꞌa potĩ vaꞌe. Ndaipóri imongyꞌaharã. Oĩ ave ipyꞌa kyꞌa vaꞌe, Nhandejáry-rehe ojerovia eꞌỹ vaꞌe. Hembiapo porãse moꞌã oiko-vy, ha ojejavy joty oiko-vy, onhemongyꞌa rei joty oiko-vy. Ipyꞌa kyꞌa vaive ive oho-vy. Upéa-gwi, “Anive erehekomboꞌe rei teĩ” ere oporomboꞌe rei vaꞌe-pe. Haꞌe kwéry ipyꞌa vai. Hembiapo vai ramo jepe, notĩ kwaái joty okwa-vy."
56,1,16,"“Oroheko kwaa-ma Nhandejáry-pe” heꞌi rei ójehe hikwái. Ha jahexa kwaa ramo katu hese, jaikwaa voi hekoha. “Ndohekokwaáiry nipo raꞌe Nhandejáry-pe” jaꞌe hese. Nhandejáry rembijohu vai ojapo, nohenduséiry inheꞌẽ. Ha iporã vaꞌe katu ndojaposéi voi. Upéa-gwi, “Anive erehekomboꞌe rei” ere íxupe."
56,2,1,Paulo oipota ohekomboꞌe porã Hesu reroviaha-peHa nde ae katu ehekomboꞌe porã Hesu reroviaha kwéry-pe. “Pehendu katu anhetegwa nheꞌẽ tekoha-rupi peiko-vy” ere íxupe.
56,2,2,Ha ituja vaꞌe kwéry katu: “Ani pekaꞌu teĩ peiko-vy” ere íxupe kwéry. “Penhemboete uka pende rapixa kwéry-pe. Ójehe ipuꞌaka vaꞌe-rami peiko katu. Perovia porã katu anhetegwa nheꞌẽ. Pejohayhu tee katu peiko-vy. Pejerereko asy jave pekirirĩ joty katu peiko-vy” ere íxupe kwéry erenhemonheꞌẽ-vy.
56,2,3,"Upéixa ave igwaigwĩ vaꞌe kwéry-pe enhemonheꞌẽ katu: “Nhandejáry irũ reko-rupima peiko katu” ere íxupe. “Ani erenheꞌẽ rei rei teĩ nde rapixa-rehe. Ani erekaꞌu teĩ. Erekaꞌu ramo, ipuꞌaka vaꞌerã opaixagwa rei nde-rehe. Ehekomboꞌe porã ae katu nde rapixa-pe” ere igwaigwĩ vaꞌe kwéry-pe. “Tekoha-rupi peiko pehekomboꞌe porã hagwã kunha omenda ramo vaꞌe-pe. Kunha omenda ramo vaꞌe tohayhu oména kwéry-pe. Tohayhu ave omemby kwéry-pe ave."
56,2,5,"Toiko ójehe ipuꞌaka vaꞌe-rami. Ojoeko-rupi porã toiko ome ndive hekopotĩ-vy. Topyta gwóga-py, tonhangareko ombaꞌapo-vy. Taipyꞌa porã. Ome nheꞌẽ-rupi toiko. Tekoha-rupi toiko kunhagwe pono omonheꞌẽ vai uka Nhandejáry nheꞌẽ-rehe gwapixa kwéry” ere gwaigwĩ kwéry-pe."
56,2,6,"Upéixa ete kwimbaꞌe kwéry ipyahu vaꞌe-pe ave enhemonheꞌẽ katu: “Ójehe ipuꞌaka vaꞌe-rami, peiko katu” ere íxupe."
56,2,7,"Ha nde ejehexa uka porã íxupe, nde reko-rami oiko hagwã kwimbaꞌe kwéry ipyahu vaꞌe. Erehekomboꞌe jave, ani erehekomboꞌe rei teĩ. Enhemboete uka katu íxupe kwéry."
56,2,8,Anhetegwa vaꞌe emombeꞌu íxupe. Peteĩxa emombeꞌu porã meme katu. Aipo ramo ne nheꞌẽ ombojevy vaꞌerãgwe nane nheꞌẽ mbojevýi vaꞌerã. Otĩ vaꞌerã ne nheꞌẽ mbojevy-ta moꞌã vaꞌekwe.
56,2,9,Ha onhemombaꞌapo uka vaꞌe-pe enhemonheꞌẽ katu: “Pehendu meme katu nde járy nheꞌẽ” ere íxupe. “Oipota vaꞌe gwive ejapo katu íxupe. Imbovyꞌa-vy ejapo íxupe. Ani erembohovái teĩ íxupe eremboete eꞌỹ-vy.
56,2,10,"Ani eremonda íxugwi. Ejehexa uka porã ae katu íxupe. Embojerovia uka katu íxupe ndéjehe. Aipo ramo peteĩxa peiko meme katu ojehexa uka porã hagwã Nhandejáry rekoha, ojohu porã hagwã pende rexaháry Nhandejáry nhane resendehaty rehegwa nheꞌẽ” ere íxupe."
56,2,11,"Nhandejáry nhande rexakwaa reihaty oikwaa uka-ma nhande-vy gwekoha nhande kwéry kente kwéry-pe nhane resende hagwã. Upéa-gwi, “Enterove vaꞌe resa-py peiko porã katu Nhandejáry-pe pemboete-vy” ere upe pygwa-pe."
56,2,12," Upéixa nhande resendeha ramo oiko-gwi, “Anive erejapo xe aipota eꞌỹ vaꞌe, ani erejapo nde erejapose vaꞌe rei” heꞌi nhande-vy Nhandejáry nhande poriahuverekohaty. Ko yvy-py jaiko jave, iporã ae nhande puꞌaka nhandéjehe. Iporã jaiko nhande rekoha jajejavy eꞌỹ reheve Nhandejáry mbovyꞌa-vy, nhahaꞌarõ-vy íxupe. Nhandejáry Hesu Cristo ou tee jevy vaꞌerã nhande rovasaharã. Nhane remihaꞌarõ ou tee jevy vaꞌerã. Haꞌe tuvixa mbaꞌe, nhane resendeharã voi haꞌe. Hendy mbaraete reheve, opuꞌaka reheve ou jevy vaꞌerã. Series, "
56,2,14,"Yma vaꞌekwe ojejuka uka nhande-rehe ha-py omboyke hagwã nhandéhegwi nhane rembiapo vaikwe, nhande pyꞌa omopotĩ hagwã gweꞌýi marangaturã, nhane mokyreꞌỹ hagwã jajapo porã hagwã."
56,2,15,Upeixagwa nheꞌẽ-py ehekomboꞌe mboꞌe íxupe. Emokyreꞌỹ upe pygwa-pe ojapo hagwã upéa nheꞌẽ. Ha henduse eꞌỹha-pe katu enhemonheꞌẽ katu ojapo jevy hagwã. Nhandejáry nheꞌẽ-py enheꞌẽ. “Haꞌe ae onheꞌẽ-py rei onhemonheꞌẽ” ani ereheja heꞌi nde-rehe. Ani ereheja nde-rehe onheꞌẽ vai.
56,3,1, 
56,3,2,Ani erenheꞌẽ rei rei teĩ avave-rehe. Ani penhorairõ teĩ penhonheꞌẽ mbojevy jevy-vy. Pende reko kirirĩ ae katu ojóupe. Pende pyꞌa porã reheve ae katu ave pejogwereko” ere Hesu reroviaha-pe.
56,3,3,Are vaꞌekwe nhande kwéry ave jaiko vai vaꞌekwe. Nhane arandu eꞌỹ vaꞌekwe jaiko-vy. Inheꞌẽ rendu eꞌỹ-vy ave jaiko vaꞌekwe. Inheꞌẽ rei vaꞌekwe nhane mbotavy. Nanhande puꞌakái nhandéjehe vaꞌekwe opaixagwa ivai vaꞌe teko rei ojapose vaꞌe rei ojapo vaꞌekwe jajapo hagwã. Nhande pyꞌa pohýi vaꞌekwe jaiko-vy. Nhane manduꞌa meme vaꞌekwe nhane rembiapo vairã-rehe. Nhande rapixa mbaꞌe jaipota rei ngaꞌu vaꞌekwe. Ndaijaꞌéiry rei nhande-rehe nhande rapixa. Nanhande aꞌéiry ojóehe.
56,3,4,"Ha Nhandejáry nhane resendeha ae katu, jajejavy ramo jepe ojehexa uka porã joty nhande-vy vaꞌekwe. Nhande poriahuverekoha voi, nhande rayhuha voi Nhandejáry. Haꞌe nhane resende vaꞌekwe. Ndahaꞌéi nhane rembiapo porãkwe-rehe nhane resende vaꞌekwe. Nhande poriahuvereko-gwi ae nhane resende vaꞌekwe. Upéi oiko-ma nhande pyꞌa-py Nheꞌẽ Marangatu tee vaꞌe, nhanhemopotĩ hagwã, nhande reko tujakwe oipeꞌa hagwã nhandéhegwi, nhanhembopyahu jevy hagwã jaiko-vy. "
56,3,7,"Nhane resende vaꞌekwe nhande-vy gwarã nhahaꞌarõ vaꞌe omeꞌẽ hagwã nhande-vy. “Ipyꞌa potĩ” heꞌi-gwi nhande-rehe nhande poriahuvereko-vy, oipota jaikove meme indive. Upéa-gwi, “Peiko porã katu” ere meme Hesu reroviaha-pe."
56,3,8,"Anhetegwa voi ko nheꞌẽ haꞌe vaꞌe nde-vy. Iporã erejerovia ko nheꞌẽ-rehe. Upéa-gwi ani ne ateꞌỹ teĩ erenhemonheꞌẽ-vy. Ne kyreꞌỹ ae katu eremombeꞌu mbeꞌu-vy, Nhandejáry reroviaha imongyreꞌỹ-vy imohembiapo porã hagwã. Upéixa hembiapo porã ramo, iporã voi katu. Enterove rembijohu porã hembiapo. Upéa-gwi enhemonheꞌẽ nheꞌẽ katu ereiko-vy ereporomboꞌe-vy.1 "
56,3,9,"Oĩ onhonheꞌẽ-rehe rei onhonheꞌẽ mbojevy jevy vaꞌe. Ani erepena teĩ inheꞌẽ rei vaꞌe-rehe. Heta ijypykwe pykwe réry-rehe ani erepena teĩ. Judeu rekoha rehegwa nheꞌẽ-rehe, ani erenhonheꞌẽ mbojevy jevy teĩ. Ani nde poxy erenhonheꞌẽ mbojevy-vy hese. Upeixagwa inheꞌẽ rei nanhane mombaraetéiry. Upéa-gwi ani erepena teĩ hese. Ani ne nheꞌẽngendu teĩ hese."
56,3,10,"Oĩ ramo ndaijojaséiry vaꞌe Hesu reroviaha ndive, “Anive erejapo upéa” ere íxupe. Nane rendúi ramo, “Ani erejapo upéa” ere jevy íxupe. Mokõigwe ere íxupe. Upéi nane rendúi joty ramo, anive eremoirũ íxupe."
56,3,11,"Upeixagwa oheja raꞌe Nhandejáry rape. Ojejavy vaꞌety rei oiko-vy. Ojekwaa porã hese, ojehexa porã ave hekoha vaiha. Upéa-gwi ani eremoirũ teĩ íxupe kwéry."
56,3,12,"Paulo omombeꞌu omanduꞌaha onheꞌẽ apy-vyAmondo-ta nde-vy Ártemas paraꞌe, Tíquico paraꞌe. Ogwahẽ ramo oho-vy nde ha-py, ne kyreꞌỹ katu xe topa hagwã ereho-vy Nicópolis tetã-my. “Upe-py apyta-ta aha-vy roꞌy jave” haꞌe kuri xe pyꞌapy-py xejéupe. Ha Zenas preso oheja vaꞌe mosẽ ukaha katu Apolo ndive oho-tama oyvy-gwi. Oho-tama jave, ne kyreꞌỹ katu ave ipytygwõ-vy íxupe. Emeꞌẽ íxupe hemikotevẽ oho mombyryve hagwã."
56,3,14,"Taikyreꞌỹ ave entéro Hesu reroviaha gwive hembiapo porã hagwã, gwapixa remikotevẽ meꞌẽ-vy, oiko rei eꞌỹ hagwã oporopytygwõ hagwã oiko-vy."
56,3,15,"Opa-ta xe nheꞌẽ. Entéro Hesu reroviaha a-py oiko vaꞌe omombeꞌu uka-ta peẽ-my omanduꞌaha. Ore ave oromombeꞌu uka-ta ore manduꞌaha pende-rehe. Entéro Hesu reroviaha ne ndive oiko vaꞌe ore rayhu vaꞌe, oromombeꞌu uka-ta ave íxupe ore manduꞌaha. Peẽ kwéry-pe tapende rexakwaa rei katu Nhandejáry pende rovasa-vy. Amém."
57,1,1,"Filemom pegwarãXe, Paulo, Hesu rehegwa nheꞌẽ amombeꞌu meme-gwi koꞌãy aime koꞌa-py preso. Timóteo opyta xe ndive xe moirũ hagwã rei. Koꞌãy araha uka-ta peteĩ kwatia-py nheꞌẽ nde-vy gwarã. Nde, Filemom, ore irũ tee voi, ore rembihayhu vaꞌe voi nde. Ore ramigwa ave nde eremombeꞌu mbeꞌu Hesu Cristo rehegwa nheꞌẽ ereiko-vy. Ko vaꞌe nheꞌẽ ahai-ta nde-vy gwarã. Ne ndive oime vaꞌe kwéry pegwarã ave. Oime nipo raꞌe Hesu reroviaha kwéry ne ndivegwa. Oime raꞌe Áfia ne ndive. Haꞌe ojerovia tee-ma ave Hesu-rehegwi opyta-ma xe-vy xe reindy-rami. Oime raꞌe Arquipo. Haꞌe ore irũ oiko-vy omombeꞌu meme-gwi Hesu Cristo nheꞌẽ. Oime ave raꞌe gwĩ nde ha-py onhomboaty aty meme vaꞌe Hesu Cristo-pe omboete hagwã. Íxupe kwéry gwarã ave ahai-ta ko vaꞌe kwatia."
57,1,3,Nhandejáry Tupã Nhande Ru katu tapende rexakwaa rei. Tapene mbopyꞌagwapy ave. Nhandejáry Hesu Cristo ave tapende rexakwaa rei. Tapene mbopyꞌagwapy ave.
57,1,4,"Filemom oporohayhu ojerovia-gwi Hesu-rehe Xe atimã meme voi Nhandejáry-pe nde-rehe Filemom. Nhandejáry-pe ajapo ramo oração, xe manduꞌa meme vaꞌe voi nde-rehe. Xe ahendu nheꞌẽ porã ne rerakwã. Nde, erehayhu tee voi Nhandejáry Hesu-rehe ojerovia vaꞌe kwéry-pe. Xe ne rerakwã porã ahendu ramo avyꞌa voi. Upéixa avyꞌa aikwaa ramo nde erejerovia porã Nhandejáry Hesu Cristo-rehe. Ambojeupi ramo Nhandejáry-pe xe nheꞌẽ xe manduꞌa meme voi nde-rehe. Series, "
57,1,6,"Ajerure íxupe nhane pavẽ-gwi nhane moꞌarandu porãve rãve hagwã Hesu Cristo remimeꞌẽgwe-rehe. Ore, nde ave jajerovia Hesu Cristo-rehe. Peteĩxa nhaime-gwi indive, Nhandejáry ohovasa vasa nhande-vy nhande rekove. Upe jeovasa Nhandejáry nhande-vy omeꞌẽ vaꞌekwe jaikwaa porãve rãve hagwã ajerure íxupe."
57,1,7,"Xe ryvy-rami voi xe-vy ereiko, Filemom. Xe aikwaa-ma ramo ne rerakwã porã xe mongyreꞌỹ-ma voi xe ave xe mbovyꞌa tee-vy eremongyreꞌỹ-gwi gwĩ Nhandejáry-rehe ojerovia vaꞌe kwéry-pe. Upéa-gwi xe avyꞌa voi."
57,1,8,"Paulo ojerure Filemom-pe omogwahẽ porã jevy hagwã gwembigwái Onésimo-peXe, Paulo, Cristo nheꞌẽ aikwaa porã-gwi omeꞌẽ arã ne rembiaporã amombeꞌu hagwã nde-vy. Ha xe katu ndaꞌe moꞌãi joty ne rembiapo porãrã-rehe. Erejerovia porã-gwi Nhandejáry-rehe, xe ndajepyꞌapýi voi nde-rehe. Nhandejáry Hesu Cristo rembigwái voi xe. Inheꞌẽ amombeꞌu-gwi aime preso koꞌãy. Aikwaa erejapo arã xe remimbota. Orohayhu eterei-gwi ae xe ndorojokwaiséiry voi. Ajerurese mate nde-vy ne rembigwaikwe Onésimo-rehe. Haꞌe-ma preso aime ramo amombeꞌu vaꞌekwe íxupe Nhandejáry Hesu Cristo nheꞌẽ. Ãy haꞌe ojerovia-ma ave Hesu Cristo-rehe. Upéa-gwi koꞌãy xe raꞌy-rami voi areko íxupe."
57,1,11,Yma nipo arakaꞌe haꞌe natembigwái porãi voi nipo arakaꞌe nde-vy. Koꞌãy katu xe pytygwõ porã voi oiko-vy. Xe-vy xe pytygwõ porãha-rami ave haꞌe ne pytygwõ porã arã nde-vy.
57,1,12,Amondo jevy-ta íxupe nde róga-py ãy. Xe rembiayhu voi Onésimo. Ogwahẽ ramo nde róga-py ani ae ne manduꞌa teĩ hembiapo vaikwe-rehe. Xe-vy xe mogwahẽ porãha-rami ave emogwahẽ porã katu íxupe igwahẽ iho ramo.
57,1,13,Haꞌe jepe kuri xe xejéupe Onésimo oiko meme hagwã xe ndive. Upéixa ramo ae ne rembiaporãgwe haꞌe ojapo vaꞌerã xe ndive koꞌa-py. Nhandejáry Hesu Cristo rehegwa nheꞌẽ amombeꞌu meme-gwi xe moĩ-ma a-py preso. Onésimo opyta ave preso-gwi xe moirũ a-py. Aipota peve rei opyta xe ndive Onésimo. Nde ae xe rexakwaa ramo eremeꞌẽ arã xe-vy. Aikwaa voi xe nde naxe nheꞌẽ mbojevýi arã ha upéa-gwi xe ndajerureséiry. Nde pyꞌa gwive ae eremeꞌẽse ramo eremeꞌẽ arã xe-vy.
57,1,15,Xe haꞌe-ta nde-vy: Ikatu arã jaꞌe Onésimo-rehe. Haꞌe sapyꞌa ete osẽ arakaꞌe nde róy-gwi. Koꞌãy oike jevy nde róy-py oiko meme jevy hagwã ne ndive.
57,1,16,"Koꞌãy oho ramo nde róy-py haꞌe, ndahaꞌevéi-ma tembigwái ramo anho mate oiko hagwã. Nhande-rami ave-ma oiko-gwi, koꞌãy Hesu Cristo-rehe ojerovia-gwi, nhande ryvy mirĩ-ramima jahayhu tee arã íxupe. Xe ahayhu tee voi íxupe. Nde katu xéhegwi erehayhuve vaꞌerã íxupe. Ne ndive oiko-gwi, Hesu-rehe ojerovia-gwi ave erehayhuve vaꞌerã íxupe."
57,1,17,"Xe-rehe ere ramo “Paulo xe irũ voi”, xe rerekoha-rami ave ereko Onésimo-pe. Xe-vy xe mogwahẽha-rami joty emogwahẽ porã katu íxupe."
57,1,18,"Sapyꞌa osẽ ramo arakaꞌe oho-vy nde róy-gwi. Ojapo vai nipo arakaꞌe nde-rehe. Oreve paraꞌe nde-vy. Oreve ramo nde-vy, xe ae apaga arã nde-vy ireveha."
57,1,19,"Xe Paulo, xe po-rupi ahai nde-vy amondo hagwã ko xe nheꞌẽ. Oreve ramo nde-vy Onésimo, apaga arã nde-vy ireveha. Xe natekotevẽi oromomanduꞌa gwĩ vaꞌe-rehe: nde erereve vaꞌe-rami erepyta xe-vy. Xe-rehe ha-py ereiko-ma nde Hesu reroviaha ramo."
57,1,20,"Opa xe rembijerure erejapo ramo xe-vy, upéixa ramo xe mbovyꞌa vaꞌerã. Aipota xe rembijerure erejapo xe-vy, Hesu Cristo-rehe erejerovia-magwi xe-ramima ave ereiko. Upéixa ramo xe mbovyꞌa arã, peteĩxa Hesu-rehe jajerovia-gwi. Koꞌa-rami ahai nde-vy xe nheꞌẽ. Aikwaa porã voi xe ne nheꞌẽngendu voi nde. Upéa-gwi xe rembijerure-gwi erejapove vaꞌerã voi xe-vy."
57,1,22,"Koꞌãy katu ajerure ambue vaꞌe-rehe nde-vy erembosakoꞌi hagwã xe-vy nde róga-py aha ramo upe-py ake hagwã. Aikwaa voi pembojeupi meme ramo Nhandejáry-pe pene nheꞌẽ xe-rehe, voi asẽ jevy arã koꞌa-gwi aha jevy hagwã pende ha-py."
57,1,23,"Paulo, inhirũ kwéry ndive, omondo omanduꞌahaEpafras, Hesu-rehe ojerovia-gwi haꞌe ave oĩ preso xe ndive koꞌa-py. Haꞌe ave omondo-ta nde-vy omarandu. Xe irũ kwéry, Marcos, Aristarco, ha Demas, Lucas, haꞌe kwéry xe moirũ rei vaꞌe voi. Haꞌe kwéry ave omondo-ta nde-vy omarandu."
57,1,25,Tapende rovasa porã porã katu Nhandejáry Hesu Cristo pende rexakwaa rei-vy. Pende pyꞌa gwive tapende rovasa.
58,1,1,"Hebreu kwéry pegwarãTuvixave mbaꞌe Cristo Nhandejáry raꞌy Nhandejáry rembigwái kwéry-gwi Nhandejáry omombeꞌu uka meme nhande-vy ojehegwa nheꞌẽ. Yma vaꞌekwe gwembigwái kwéry-pe omombeꞌu uka nhane moꞌarandu hagwã. Koꞌãy ae katu omombeꞌu gwaꞌýry tee-pe nhane moꞌarandu hagwã taꞌýry. Yma, yma vaꞌekwe heta eterei oiko inheꞌẽ-py omombeꞌu vaꞌety. Ha Nhandejáry omombeꞌu uka vaꞌekwe íxupe kwéry. Upéi haꞌe kwéry omombeꞌu jevy nhane rembypy-pe inheꞌẽ. Nomombeꞌupáiry Nhandejáry nheꞌẽ. Íxupe omombeꞌu uka hagwe-rami ae, haꞌe kwéry omombeꞌu jevy nhane rembypy-pe. Nhandejáry ohexa uka íxupe kwéry hembiexagwe omombeꞌu jevy hagwã. Ohendu uka ave íxupe kwéry hemiendukwe ndukwe omombeꞌu jevy hagwã. Gwembigwái meme oiporu vaꞌekwe nhane moꞌarandu hagwã. Ha ãy katu gwaꞌýry tee-pe omombeꞌu ukapa nhane moꞌarandu hagwã. Ãy taꞌýry tee omombeꞌu vaꞌety ramo opyta. Gwu-gwi ohendu vaꞌekwe omombeꞌu. Haꞌe Nhandejáry rembiporavo opambaꞌe jaryrã voi. Íxupe ae Nhandejáry ojapo uka ko yvy, áry, ygwasu ave. Gwaꞌýry reko-rehe ombojekwaa-ma gweko porã teeha. Gwu rekoha-ramima voi ave oiko taꞌýry. Heko ambue eꞌỹ vaꞌe voi-ma haꞌe. Onheꞌẽ-py entéro mbaꞌe omoingo meme taꞌýry. Imbaraete tee voi inheꞌẽ. Haꞌe omopotĩ vaꞌekwe nhande pyꞌa jajejavy rire. Ha upe rire katu oho jevy yváy-py ogwapy hagwã. Nhandejáry, upe Tupãgwasu tee tuvixave vaꞌe yke-rehe ijakatúa-koty ogwapy-ma oĩ-vy. Series,  Series, "
58,1,4,"“Xe rembigwái” ndeꞌíry íxupe Nhandejáry. “Xe raꞌy” heꞌi ae íxupe. Upéixa ramo ombotuvixave mbaꞌe íxupe. Ha gwembigwái kwéry yváy pygwa-pe katu, nombotuvixa mbaꞌe etéiry Nhandejáry. Upéa-gwi Nhandejáry rembigwái paꞌũ-my ndogwapýi voi haꞌe. Nhandejáry yke-rehe ae ogwapy oĩ-vy. Ha Nhandejáry gwembigwái kwéry-pe katu ndeꞌíry: ndeꞌíry ave arakaꞌe Nhandejáry gwembigwái kwéry-rehe. Upéa-gwi tuvixave mbaꞌe Nhandejáry raꞌy Nhandejáry rembigwái kwéry-gwi."
58,1,6,Upéi heꞌi ave arakaꞌe Nhandejáry:heꞌi arakaꞌe Nhandejáry gwaꞌýry-rehe ko yvy-py imbou-vy.
58,1,7,Ha hembigwái kwéry-rehe katu heꞌi Nhandejáry kwatia nheꞌẽ a-rami:heꞌi Nhandejáry kwatia nheꞌẽ.
58,1,8,Ha Nhandejáry raꞌy-rehe katu heꞌi:heꞌi Nhandejáry kwatia nheꞌẽ Nhandejáry raꞌy-rehe.
58,1,10,"Upéi heꞌi jevy Nhandejáry kwatia nheꞌẽ:“Yma vaꞌekwe, ore Járy, erejapo vaꞌekwe ko yvy. Áry ave ne rembiapokwe voi."
58,1,11,heꞌi Nhandejáry kwatia nheꞌẽ Nhandejáry raꞌy Hesu-rehe.
58,1,13,Ha ndahaꞌéi gwembigwái kwéry-pe haꞌe heꞌi:heꞌi ramo Nhandejáry ndahaꞌéi hembigwái pegwarã. Gwaꞌýry tee pegwarã nheꞌẽ ae upe vaꞌe.
58,1,14,"Ha Nhandejáry rembigwái yváy pygwa, jahexa eꞌỹ vaꞌe katu, hemimbou nhane pytygwõ hagwã voi ombou. Gwemiresende senderã-rehe ombou. "
58,2,1,"Ndaipóri Cristo-rami nhane resendeharãNdoikóiry Cristo-rami nhane resendeharã. Upéa-gwi maꞌerã nerehendu porãiry nheꞌẽ porã nde-vy omombeꞌu vaꞌekwe. Iporã katu nhahendu meme upe nheꞌẽ jajehesa rerova eꞌỹ hagwã íxugwi, pono nhakanhy kanóa-rami y-rupi ojererosyry uka oho-vy vaꞌe-rami."
58,2,2,"Yma arakaꞌe yváy pygwa omombeꞌu arakaꞌe nhane ramói amyrĩ-pe. Nhandejáry nheꞌẽ omombeꞌu arakaꞌe. Imbaraete heꞌi vaꞌekwe. Upéa-gwi inheꞌẽ-rehe opyrũ vaꞌe gwive, inheꞌẽ renduse eꞌỹha vaꞌe gwive, ogwereko asy vaꞌekwe íxupe Nhandejáry hembiapokwe-rehe. Ha upe rire katu ojekwaa-ma oĩ-vy vaꞌekwe nhane resendeharã. Haꞌeixagwa ndaipóri. Upéa-gwi nhapena eꞌỹ ramo hese, ndoikói ni peteĩ nhane resendeharã. Heseveꞌỹ ndaipóri nhane resende vaꞌerã. Aipo ramo, mbavaꞌe-rami po nhane resende vaꞌerã. Nhanhehundipa-ma vaꞌerã voi nhande kwéry. Ha Nhandejáry Hesu haꞌe ae onheꞌẽ ojéhegwi omombeꞌu ranhe vaꞌekwe nhande-vy nhane resende hagwã. Ha henduhare heꞌi, “Anhetegwa tee voi” heꞌi vaꞌekwe nhande-vy inheꞌẽ-rehe."
58,2,4,Upe ramo Nhandejáry oikwaa uka ave nhande-vy inheꞌẽ anhetegwa voiha. Heroviapyrã-rupi hembiapo porã vaꞌekwe. Jahexa eꞌỹ vaꞌe ohexa uka nhande-vy. Hexapyrã-rupi hembiapo porã porã vaꞌekwe. Ha Nheꞌẽ Marangatu tee vaꞌe katu peteĩ teĩ nhande reko rekorã omeꞌẽ meꞌẽ vaꞌekwe nhande-vy. Hemimbota-rupi omeꞌẽ nhande-vy nhande reko rekorã jaikwaa hagwã inheꞌẽ anhetegwa voiha.
58,2,5,"Ãy oromombeꞌu-ta peẽ-my ko yvy rehegwa, Nhandejáry remimoatyrõmba vaꞌerã. Heꞌi ramo:“Pende puꞌaka vaꞌerã xe amoatyrõmba vaꞌerã-rehe”“Nde puꞌaka vaꞌerã hese”heꞌi vaꞌekwe yvy ipyahu vaꞌerã-rehe."
58,2,6,"Upéixa heꞌi Nhandejáry kwatia nheꞌẽ a-rami:“Ore Járy, ore kwéry ndahaꞌéi ore tuvixave vaꞌe. Ha ne manduꞌa porã joty ore-rehe. Teko rei ramo jepe ore, erepena joty ore-rehe."
58,2,7,"Sapyꞌa ete eremboeteve ne rembigwái kwéry yváy pygwa-pe. Ha upe rire katu ore mombaꞌegwasu-ma vaꞌekwe, ore mbotuvixa mbaꞌe ete voi vaꞌekwe."
58,2,8,"Entéro mbaꞌe jaryrã ore moingo-ma vaꞌekwe, heꞌi Nhandejáry-pe.”“Opambaꞌe jaryrã ore moingo-ma”heꞌi voi Nhandejáry kwatia nheꞌẽ. Ha opambaꞌe katu entéro mbaꞌe-pe gwive heꞌise. Ha koꞌánga katu neꞌírã ojekwaa hexapyrã-rupi nhande entéro mbaꞌe járy ramo jaikomaha."
58,2,9,"Ha upe nhande ramigwa Hesu katu, jahexa kwaa voi hese hekoha porã tee voiha. Sapyꞌa ete-ma Nhandejáry hakateꞌỹve gwembigwái yváy pygwa kwéry-rehe. Oipota ohasa asy Hesu nhande-rehe ha-py. Nhande rovasase voi Nhandejáry nhande rexakwaa rei-vy. Upéa-rehe ojejuka uka vaꞌekwe Hesu nhande-rehe ha-py. Nhande rekovía omano vaꞌekwe. Upéa-gwi ãy omombaꞌegwasu jevy-ma íxupe Nhandejáry. “Nde ko tuvixave mbaꞌe vaꞌe voi” heꞌi Hesu-pe. Mburuvixagwasu-ramo ogwereko íxupe."
58,2,10,"Iporã katu Nhandejáry ogwereko upéixa gwaꞌýry. Entéro mbaꞌe moingohaty voi Nhandejáry. Ojéupe gwarã omoingopa vaꞌekwe. Ogwenogwahẽse heru-vy ojéupe gweꞌýi kwéry hendive oiko porã hagwã heko tee-rupi. Upéa-gwi: “Iporã katu” heꞌi, “Erehasa asy nde eremboagwyje hagwã xe nheꞌẽ, ereiko hagwã kente kwéry resende teeha ramo, hape járy ramo ave, ereru hagwã xe-vy xe reꞌýi kwéry-pe gwive” heꞌi Hesu-pe Nhandejáry."
58,2,11,"Ha nhane mopotĩ vaꞌe Hesu Ru, haꞌe Nhandejáry voi. Nhane mopotĩ rire nhande Ru ramo oiko ave Nhandejáry. Hesu Ru nhande Ru voi ave. Upéa-gwi Hesu Nhandejáry raꞌy tee ramo jepe, “Xe ryvy kwéry, xe reindy kwéry” heꞌi joty vaꞌerã nhande-rehe kwéry. Nanhamotĩry nhande Rykeꞌy-pe. Nahakateꞌỹiry ójehe. “Xe ryvy kwéry, xe reindy kwéry” heꞌi ramo nhande-vy, ndojehekorenotĩry nhandéhegwi."
58,2,12,Upéixa heꞌi Hesu nheꞌẽ kwatia-rehe onhemoĩ vaꞌekwe:heꞌi ójehe Hesu Nhandejáry-pe.
58,2,13,Upéi heꞌi jevy:heꞌi vaꞌekwe ohai-vy Hesu nheꞌẽ kwatia-rehe.
58,2,14,"Ha nhande kwéry katu, Nhandejáry reko rupi eꞌỹ jaiko. Nhandejáry reko eꞌỹ nhande jareko. Teko rei voi nhande. Ha, “Xe ryvy” heꞌi joty nhande-vy Hesu. Heꞌýi kwéry voi nhande. Upéa-gwi haꞌe katu oiko-ma ave nhande rugwy reꞌýi ramo. Ojejuka ukase omosẽ hagwã anháy ruvixa pono anháy ipuꞌaka gwĩ omano vaꞌerã-rehe, imongyhyje-vy íxupe kwéry."
58,2,15,Oresendese katu gwĩ ójehe imytuꞌeꞌỹ vaꞌe-pe gwive. Imitã gwive ndaipuꞌakáiry ójehe ojei hagwã anháy ruvixa po-gwi. Upeixagwa kente-pe oresendese voi.
58,2,16,"Pejeapysaka katu xe nheꞌẽ-rehe. Gwĩ ójehe ipuꞌaka eꞌỹ vaꞌe-pe, Hesu oipytygwõ voi. Ndahaꞌéi yváy pygwa hemipytygwõ vaꞌe. Nhande kwéry, Abraão remiarirõ joapyri pyri vaꞌe-pe ae oipytygwõ."
58,2,17,"Nhane pytygwõse-gwi, nhande rekoha-ramima oiko vaꞌekwe. Nhande reko raꞌãmba voi vaꞌekwe. Jaikoha-ramima haꞌe oiko ave voi vaꞌekwe. Nhande-vy ojehu vaꞌe gwive, ojehu ave íxupe. Nhande-rami oiko. Tyvýry kwéry-rami, heindy kwéry-rami haꞌe oiko-ma vaꞌekwe. Oikose vaꞌekwe nhande-vy gwarã paꞌi ruvixagwasu-rami, nhande poriahuverekoharã. Hese jajerovia vaꞌerã oiko vaꞌekwe paꞌi ruvixagwasu-rami. Oipota-gwi Nhandejáry nhane renogwahẽ íxupe oiko vaꞌekwe paꞌi ruvixagwasu-rami. Haꞌe omboykese nhandéhegwi nhane rembiapo vai vaꞌekwe Nhandejáry ndive nhande joja hagwã jaiko-vy."
58,2,18,"Haꞌe katu nhande-rami ojerereko asy vaꞌekwe ombojejavyse moꞌã íxupe-gwi anháy ruvixa. Upéa-gwi ãy haꞌe nhane pytygwõ kwaa voi. Haꞌe-rami ramo, nhane mbojejavy javyse jevy ramo anháy, haꞌe nhane pytygwõ kwaa voi pono jajejavy."
58,3,1,"Hesu onhemboeteve vaꞌe Moisés amyrĩ-gwiÃy, xe reꞌýi kwéry, Nhandejáry reꞌýi voi peẽ. Pende reko marangatu vaꞌe. Hemienói voi peẽ yváy-py peiko hagwã. Pene arandu kena peikwaa hagwã Hesu rehegwa nheꞌẽ. Haꞌe Nhandejáry remimbou paꞌi ruvixagwasu-rami. Upéa rehegwa nhamombeꞌu jaiko-vy."
58,3,2,"Hembiaporã Nhandejáry remimeꞌẽgwe ojapopa voi. Ndaipóri ojapo eꞌỹ vaꞌe. Haꞌe-rami Moisés amyrĩ ave hembiapo gwive ojapopa, Nhandejáry reꞌýi-rehe ombaꞌapo-vy."
58,3,3,"Ha, “Nhane moingovehare nhamboeteve voi hemimoingove-gwi” jaꞌe. Upéixa ramo, iporã katu nhamboete Moisés-pe. Ha Hesu katu iporã nhambotuvixa eteve íxupe."
58,3,4,Ndoikói hemimoingove vaꞌe omoingovehaty eꞌỹ reheve. Ha enterove vaꞌe moingovehaty vaꞌe voi Nhandejáry.
58,3,5,Ha Moisés Nhandejáry rembigwái ramo rei oiko vaꞌekwe. Ojapopa vaꞌekwe haꞌe gwembiaporã Nhandejáry reꞌýi-rehe ombaꞌapo-vy. “Emombeꞌu katu atýra-py eremombeꞌu hagwã haꞌe vaꞌerã” heꞌi vaꞌekwe íxupe Nhandejáry.
58,3,6,"Ha Cristo katu taꞌýry tee voi. Ojapopa íxupe heꞌi vaꞌekwe Nhandejáry, Nhandejáry reꞌýi kwéry-rehe onhangareko-vy. Nhandejáry reꞌýi tee voi nhande kwéry ave. Nhande kyhyje eꞌỹ ramo, Hesu ogwahẽ jevytaha javyꞌa meme ramo nhahaꞌarõ tee-vy, heꞌýi tee voi nhande."
58,3,7,"“Koꞌãy Nhandejáry nheꞌẽ pehendu ramo, ani ijapysa eꞌỹ vaꞌe-rami peiko teĩ. Yma vaꞌekwe pene ramoigwasu kwéry yma gware nohenduséiry vaꞌekwe Nhandejáry nheꞌẽ. Tekwaty eꞌỹ-my oiko jave, ombovyte vyte vaꞌekwe Nhandejáry-pe. Ani peiko teĩ haꞌe kwéry heko-rupi”heꞌi myamyrĩ pene ramoigwasu kwéry-rehe."
58,3,9,"“Upe-py tekwaty eꞌỹ-my xe mboyvyte vyte vaꞌekwe pene ramói nhagwe vaꞌekwe: Nhahendu eꞌỹ ramo jepe, ndogweropoxýi arã nhane rembiapo Nhandejáry, heꞌi moꞌã xe-rehe hikwái” heꞌi. “Quarenta roꞌy xe rembiapo porã porã rexahare voi pene ramói. Hexapyrã-rupi xe rembiapo porã ramo jepe, xe mbovyte vyte xe rendu eꞌỹ-vy. Upéa-rehe haꞌe xejéupe, Areko asy vaꞌerã íxupe kwéry hembiapokwe-rehe. Xéhegwi ojehesa rerova meme oiko-vy. Ndohoséi tape porã-rupi. Tekoha porã-rehe, Tekoha porã, ndeꞌíry. Aipo ramo, amoingo asy vaꞌerã íxupe kwéry hembiapo-rehe."
58,3,11,"Upéixa ramo haꞌe ete-ma xejéupe, Ndopytavéi-ma vaꞌerã xe aime ha-py xe ndive opytuꞌu hagwã. Areko asy vaꞌerã íxupe kwéry hembiapo-rehe, haꞌe xejéupe, heꞌi Nhandejáry nhane ramói amyrĩ kwéry-rehe.” "
58,3,12,"Upéixa ramo, xe reꞌýi kwéry, “Xáke” peje katu pendéjehe. Ndaipotái pene paꞌũ-my hekoha vai vaꞌe, herovia eꞌỹha pene paꞌũ-my ndaipotái. Upe vaꞌe ojehesa rerova arã Nhandejáry hekove tee vaꞌe-gwi. Nhande reko irũ-gwi ojehesa rerova vaꞌerã."
58,3,13,"Aipota ae penhemonheꞌẽ nheꞌẽ meme ojóupe: “Ani peiko teĩ ijapysa eꞌỹ vaꞌe-rami. Ani pene mbotavy teĩ anháy pene mbojejavy uka hagwã” peje katu ojóupe. Koꞌẽ koꞌẽ penhemonheꞌẽ ojóupe peiko-vy. Onheꞌẽ vyteri jave nhande-vy Nhandejáry, “Ãy voi” peje. “Ãy voi pehendu katu koꞌãy omombeꞌu vaꞌe” peje katu ojóupe."
58,3,14,"Ãy Cristo reꞌýi voi nhande. Are-ma jajerovia tee jaiko-vy hese. Ha ndajajerevéi ramo íxugwi nhamano peve, heꞌýi teerã voi jaiko íxupe nhande. Ndajajehesa rerova ukái ramo íxugwi, jatopa peve íxupe, heꞌýi teerã voi jaiko íxupe nhande. Upéa-gwi aníke penhemonheꞌẽ eꞌỹ teĩ ojóupe."
58,3,15,A-rami heꞌi Nhandejáry kwatia nheꞌẽ:heꞌi Nhandejáry kwatia nheꞌẽ.
58,3,16,"Upéa kwatia nheꞌẽ-rehe pejeapysaka katu. Kivaꞌe po yma gware Nhandejáry nheꞌẽ renduse eꞌỹha, amombeꞌu-ta peẽ-my. Gwĩ Egito yvy-gwi Moisés rembierahakwe gwive voi."
58,3,17,Upéi kivaꞌe rembiapo yma gware po Nhandejáry rembiereko asy quarenta roꞌy vaꞌe amombeꞌu-ta peẽ-my. Gwĩ ojejavy vaꞌekwe voi. Omano hagwe-py upe-py rei opyta vaꞌekwe hetekwe tekwaty eꞌỹ-my.
58,3,18,"Upéi kivaꞌe-pe po, “Ndapeikovéi-ma vaꞌerã xe aime ha-py xe ndive petongea hagwã” ndeꞌi reíry, amombeꞌu-ta peẽ-my. Inheꞌẽ renduse eꞌỹha-pe heꞌi upéa."
58,3,19,"Upéixa ramo maꞌerã po ndoikovéi-ma Nhandejáry ndive, jaikwaa-ma voi. Ndogweroviái-gwi íxupe ndoikóiry hendive."
58,4,1,"Upéa-gwi nhanhangareko porã katu nhandéjehe. Nhahendu katu Nhandejáry nheꞌẽ:“Peiko vaꞌerã xe aime ha-py xe ndive pepytuꞌu hagwã”heꞌi ete vaꞌekwe nhande-vy Nhandejáry. Upéa nheꞌẽ imbaraete joty. Upéa-gwi xáke, ani erejere teĩ íxugwi. Nhanhangareko porã katu nhandéjehe jarovia tee hagwã. Ndoroipotái heꞌi paraꞌe pende-rehe: “Kóa ndoikovéi-ma vaꞌerã Nhandejáry ndive hendive opytuꞌu hagwã. Upéa ndoiko moꞌãvéi-ma vaꞌerã hendive” upéa ndoroipotái heꞌi pende-rehe kwéry."
58,4,2,"Yma gware-pe omombeꞌu vaꞌekwe upe nheꞌẽ porã. Ãy omombeꞌu hagwe-rami íxupe, omombeꞌu nhande-vy ave. Yma gware-pe omombeꞌu rei nipo raꞌe. Ndogweroviái arakaꞌe hemimombeꞌu."
58,4,3,"Ha nhande kwéry jarovia vaꞌe katu jaiko-ma vaꞌerã Nhandejáry ndive japytuꞌu hagwã hendive. Upéixa heꞌi Nhandejáry kwatia nheꞌẽ inheꞌẽ rendu eꞌỹhare-rehe:Upéixa heꞌi Nhandejáry kwatia nheꞌẽ yma gware-rehe. Yma ete arakaꞌe japytuꞌu hagwã ojapopa ramo jepe Nhandejáry, heꞌi joty upéa. Ojapo rire ko mundo, ojapopa-ma voi. Ndaiporivéi-ma ojapo vaꞌerã."
58,4,4,Oĩ Nhandejáry kwatia nheꞌẽ heꞌi vaꞌe a-rami sete aryha-rehe:heꞌi Nhandejáry kwatia nheꞌẽ.
58,4,5,Upéi heꞌi jevy Nhandejáry kwatia nheꞌẽ:heꞌi onheꞌẽ rendu eꞌỹhare-rehe.
58,4,6,"Upéixa gwĩ upe nheꞌẽ porã rendu ranhehare rei katu, nomoirũi-ma Nhandejáry-pe opytuꞌu hagwã hendive. Ndogweroviái-gwi arakaꞌe nomoirũiry íxupe. Ha oĩ joty inhirurã, “Iporã pepytuꞌu Nhandejáry ndive” heꞌi vaꞌerã íxupe oĩ joty. Upéa jaikwaa voi."
58,4,7,"Nhandejáry omoĩ jevy-ma nhande-vy japytuꞌuha óra. “Koꞌãy” heꞌi-gwi Davi amyrĩ Nhandejáry nheꞌẽ-py, jaikwaa voi. Upéa-gwi oĩ joty opytuꞌuharã. Ha Nhandejáry nheꞌẽ renduse eꞌỹhare omano are rire katu, omombeꞌu vaꞌekwe nhande-vy Davi amyrĩ Nhandejáry nheꞌẽ-py, kwatia-rehe omoĩ-vy onheꞌẽ:Upéixa heꞌi vaꞌekwe Davi Nhandejáry nheꞌẽ-py. Upéa nheꞌẽ amombeꞌu kuri peẽ-my."
58,4,8,"Ãy oĩ heꞌi vaꞌerã moꞌã: “amyrĩ ko omombytuꞌu-ma vaꞌekwe nhane ramoigwasu kwéry-pe” heꞌi vaꞌerã moꞌã. Ha nomombytuꞌúiry íxupe kwéry vaꞌekwe. omombytuꞌu ramo íxupe kwéry raꞌe, “Amoĩ jevy-ta pepytuꞌu hagwã óra” ndeꞌíry arã raꞌe Nhandejáry. "
58,4,9,Upéa-gwi oĩ joty nhande Nhandejáry reꞌýi pegwarã japytuꞌu hagwã haꞌóra nhamoirũ hagwã Nhandejáry-pe japytuꞌu meme hagwã.
58,4,10,Nhandejáry-pe nhamoirũ vaꞌe gwive japytuꞌu hagwã nanhambaꞌapovéi-ma vaꞌerã. Nhandejáry opytuꞌu hagwe-rami ave japytuꞌu-ma vaꞌerã nhande.
58,4,11,"Aníke nhande kaigwe teĩ. Nhamoirũ katu Nhandejáry-pe nhane kyreꞌỹ reheve, japytuꞌu hagwã hendive. Aníke nhande nhaheko raꞌã teĩ ni peteĩ yma gware inheꞌẽ renduse eꞌỹ vaꞌe-pe. Haꞌe kwéry heko-rupi jarovia eꞌỹ ramo katu, ndikatúi nhamoirũ Nhandejáry-pe japytuꞌu hagwã hendive. Nhanhehundi arã. Ha Nhandejáry nheꞌẽ tekove oikoha-rami oiko. Opa-rupi oho. Okanhy vaꞌe gwive ombojekwaa uka. Ha kyse hãi joja vaꞌe katu, nhande kutupa voi. Nhande kutu nhande rete gwive, nhande pyꞌa gwive jepe nhande kutu ave. Upéixa upe kyse-rami Nhandejáry nheꞌẽ. Ombojekwaa ukave kave entéro nhande pyꞌapy-py oĩ vaꞌe gwive. Ndaipóri nhande pyꞌa-py, nhande rete-rehe ave okanhy vaꞌe íxugwi. Ojohupa nhande rete-rehe nhande pyꞌa-rehe ave. Pyaꞌe ohexa kwaa nhande-rehe nhande rekoha. Jajapose vaꞌe ave oikwaapa voi. Ndikatúi mbaꞌeve okanhy íxugwi. Hemimoingove gwive ojekwaapa Nhandejáry resa-py. Haꞌe katu nhane monheꞌẽ uka vaꞌerã gwovagwy-py, nhane monheꞌẽ uka vaꞌerã peteĩ teĩ nhande kwéry-pe. Upéa-gwi nhanhangareko porã katu nhandéjehe ani hagwã nhahenduse eꞌỹ inheꞌẽ. Jarovia tee joty inheꞌẽ."
58,4,14,"Paꞌi ruvixagwasu-rami voi HesuHa Hesu katu Nhandejáry raꞌy tee voi. Haꞌe ohasa vaꞌekwe oho-vy yváy-py. Nhande-rehe koty imarangatu ete vaꞌe-py oikeha-rami paꞌi ruvixagwasu, oike ave yváy-py Hesu. Nhande-rehe oho upe-py paꞌi ruvixagwasu-rami. Upéa-gwi ani pemombeꞌu eꞌỹ teĩ atýra-py Hesu rehegwa nheꞌẽ. Perovia porã tee katu íxupe."
58,4,15,"Haꞌe onhangareko porã nhande-rehe paꞌi ruvixagwasu-rami. Oiko ramo vaꞌekwe ko yvy-py, nhande-rami oiko vaꞌekwe. Nhande mbojejavyseha-rami ave, ombojejavyse moꞌã vaꞌekwe oiko-vy íxupe Satanás. Nhande-rami jepe oiko vaꞌekwe, ndojejavýi joty voi oiko-vy vaꞌekwe. Upéa-gwi hape-gwi nhande resa rerova ukase ramo, nhande poriahuvereko kwaa voi haꞌe. Jahasa asy jave, nhande, haꞌe imanduꞌa gwekokwe-rehe nhande poriahuvereko-vy."
58,4,16,"Upéa-gwi nhamoirũ katu Hesu-pe. Haꞌe ogwapy haty-py ogwapy oĩ-vy. Nhatĩ eꞌỹ reheve nhamoirũ íxupe nhande rexakwaa reihaty-pe. Nhande poriahuvereko vaꞌerã. Nhaikotevẽ ramo, haꞌe nhane pytygwõ vaꞌe voi."
58,5,1,"Koꞌánga amombeꞌu-ta peẽ-my paꞌi ruvixagwasu rehegwa nheꞌẽ Hesu-pe pemoirũ hagwã petĩ eꞌỹ reheve. Nhane paꞌũ-gwi ojeporavo paꞌi ruvixagwasurã. Upéi nhamoĩ íxupe nhande rekovía ombaꞌapo hagwã Nhandejáry-pe. Jaipota omeꞌẽ Nhandejáry-pe hemimbota. Jaipota omeꞌẽ íxupe ijukapyrã pono nhande rereko asy, hekovía omboyke hagwã nhandéhegwi nhane rembiapo vaikwe. Upe paꞌi ruvixagwasu ko yvy pygwa nhande-rami ojejavy vaꞌe. Ohekomboꞌese íxupe ave anháy ohesa rerova uka hagwã ójehe. Nhande kwéry-rami oiko-gwi, oiporiahuvereko kwaa ojejavy vaꞌe-pe. Hiꞌarandu eꞌỹ vaꞌe-pe ae ogwereko porã. Upéixa ramo omeꞌẽ-ta ramo Nhandejáry-pe nhane rembiapo vaikwe-rehe ijukapyrã, tomeꞌẽ ranhe ave ójehe ójehe gwarã."
58,5,4,Ndoikói avave paꞌi ruvixagwasu ramo ojéhegwi rei. Onhemboete ukase-gwi rei ndoikói. Ohenói ae íxupe Nhandejáry paꞌi ruvixagwasu ramo oiko hagwã. Upéixa voi ohenói vaꞌekwe myamyrĩ Arão paꞌi ruvixagwasu oiko hagwã.
58,5,5,Upéixa ete Cristo ave katu Nhandejáry remienói voi. Ndoikói paꞌi ruvixagwasu-rami onhemboete ukase-gwi. Nhandejáry remimoingo ae voi haꞌe. Upéixa heꞌi Cristo-rehe Nhandejáry kwatia nheꞌẽ:heꞌi Nhandejáry kwatia nheꞌẽ.
58,5,6,Upéi heꞌi jevy Nhandejáry kwatia nheꞌẽ:heꞌi Nhandejáry kwatia nheꞌẽ. Upéixa ramo onheꞌẽ-py mante ndoikóiry voi paꞌi ruvixagwasu-rami. Nhandejáry remimoingo ae.
58,5,7,"Oiko jave vaꞌekwe nhande-rami ko yvy ári, ojerure rure Nhandejáry-pe onheꞌẽ omondo mondo-vy. Hasẽ jave ojerure íxupe. Nomanoséi-gwi ojaheꞌo-vy ojerure ojéupe oresende kwaa vaꞌe-pe. Oração ojapo ramo, ohendu inheꞌẽ Túvy. Gwu remimbota ojapose-gwi, ohendu voi gwaꞌýry nheꞌẽ ave Túvy. Nomanoséi jepe, ojapose joty Gwu-pe hemimbota."
58,5,8,"Taꞌýry jepe, ohasa asy oiko-vy. Ohasa asy jave Gwu reko rupive pive-ma oiko, Gwu remimbota gwive ojapopa ete-ma oiko-vy. Ha upe rire katu Nhandejáry heꞌi vaꞌekwe íxupe onhemboagwyje rire, oiko-ma inheꞌẽ renduha gwive resendeharã. Nhane moingoveharã oiko, hendive jaiko meme ete hagwã."
58,5,10,"Haꞌe Nhandejáry remimoĩ paꞌi ruvixagwasu-rami oiko hagwã, Melquisedeque reko-rupi oiko hagwã hemimoĩ voi."
58,5,11,"Heta oĩ Melquisedeque rehegwa nheꞌẽ oromombeꞌu vaꞌerã. Ha koꞌánga katu hasy xe-vy aikwaa uka hagwã peẽ-my Melquisedeque rehegwa nheꞌẽ, napene arandu porãvéiry-gwi."
58,5,12,
58,6,1," Upéa-gwi anive nhanhomboꞌe mboꞌe gwĩ ojerovia ramo vaꞌe pegwarã nheꞌẽ-rehe. Nhamboꞌe mboꞌe hagwe-rami jevy nomeꞌẽiry voi nhanhomboꞌe jevy. Penhomboꞌeve eve ae katu jaikwaa porãve rãve rei hagwã nhande-vy gwarã nhane arandu porãve hagwã. Neꞌírã ogwerovia tee vaꞌe-pe: “Pejerovia katu Nhandejáry-rehe” jaꞌe. “Perova katu pende rekoha tujakwe” jaꞌe íxupe kwéry. Jaikwaa uka íxupe nhanhemongaraiha. Inhakã ári nhande po nhamoĩha jaikwaa uka ave íxupe. “Oikove jevy vaꞌerã omano vaꞌekwe” jaꞌe ave íxupe. “Ojapo japo vaꞌekwe-rehe ogwereko vaꞌerã enterovéa-pe Nhandejáry” jaꞌe neꞌírã ogwerovia tee vaꞌe-pe. Series, "
58,6,4," Pejeapysaka porã katu xe nheꞌẽ-rehe. Oĩ omoꞌarandu vaꞌe íxupe moꞌã, arakatu-py oiko vaꞌe-rami moꞌã oiko. Nhandejáry remimeꞌẽ omeꞌẽ vaꞌekwe íxupe. Ipyꞌa-py Nheꞌẽ Marangatu tee vaꞌe oiko-ma vaꞌekwe. Ãygwa avave ohexa eꞌỹ vaꞌe Cristo rembiapo porã rexahare voi. “Iporã porã nipo raꞌe Nhandejáry nheꞌẽ” heꞌi ojohu porã-vy. Upéa rehegwa Cristo rape-gwi ova ramo, ndikatuvéi-ma jarova uka jevy íxupe hekoha. Ojere-ma ramo Nhandejáry raꞌy-gwi, yma ogwereko hagwe-rami jevy ogwereko Cristo-pe. Okurusugwasu-rehe ojuka íxupe vaꞌekwe-rami oiko íxupe upe íxugwi ojere vaꞌe. Ojapose vaꞌe ojapo jevy Cristo-rehe. Atýra-py omotĩ íxupe onhembohory-vy hese. Series,  Series, "
58,6,7,Ãy amombeꞌu-ta peẽ-my arandu rehegwa nheꞌẽ temitỹ rehegwa nheꞌẽ-rami. Oime yvy. Upe-py oky oky rire omohuꞌũ porã íxupe. Upéi omohenhói porã temitỹ ijáry-pe. Upéa yvy Nhandejáry omoporãve rãve upe gwembiapokwe.
58,6,8,"Ha omohenhói eꞌỹ ramo katu ijáry-pe, okakwaa henhói-vy ramo jai nhuatĩ reheve, onhemitỹ rei raꞌe. Ojaty hagwe-rehe rei opyta. “Anive erembohoky teĩ” heꞌi-ta paraꞌe íxupe Nhandejáry. Ndoipotavéi henhói. “Tata-py ohapy vaꞌerã” heꞌi-ta paraꞌe íxupe Nhandejáry."
58,6,9,"Upéa nheꞌẽ amombeꞌu-ma peẽ-my penhangareko porã hagwã pendéjehe tape porã-gwi pejehesa rerova eꞌỹ hagwã. Ha xe reꞌýi kwéry, ahexa kwaa porã-ma pende-rehe pende rekoha porã: “Ndovaléi ojáry-pe” ndaꞌe moꞌãi joty pende-rehe. “Ohovasa porã-ma vaꞌerã íxupe Nhandejáry” haꞌe-ta ae joty pende-rehe. “Ohepy-vy oresende-ma vaꞌerã íxupe” haꞌe-ta xe pende-rehe."
58,6,10,Hekoha porã voi Nhandejáry. Ndahesarái moꞌãi voi pene rembiapo porã-gwi. Pehayhu íxupe peiko-vy. Pehayhu-gwi peipytygwõ vaꞌekwe heroviaha kwéry-pe. Koꞌánga ete peve peipytygwõ peiko-vy íxupe kwéry. Upe pene rembiapo-gwi ndahesaráiry vaꞌerã Nhandejáry.
58,6,11,"Aipota peteĩ teĩ pene kyreꞌỹ peipyhy hagwã tape porã Hesu ou jevytaha áry peve. Ndapejeréi ramo íxugwi, pehexa vaꞌerã pene remihaꞌarõ Hesu ou jevy ramo."
58,6,12,"Ndaipotái pene ateꞌỹ. Oĩ ogwerovia kuꞌa kuꞌa eꞌỹ vaꞌe. Ojere eꞌỹ reheve ogwerovia tee oiko-vy. Omeꞌẽ vaꞌerã íxupe Nhandejáry, “Ameꞌẽ vaꞌerã peẽ-my” ndeꞌi reíry vaꞌekwe. Upe vaꞌe rehegwa tapehekoraꞌã katu íxupe. Upeixagwa reko-rupi ae tapeiko katu."
58,6,13,"“Orohovasa vaꞌerã. Ne remiarirõ joapyri pyri amboheꞌýi vaꞌerã”heꞌi ete Abraão-pe. Upéi ohaꞌarõ tee tee vaꞌekwe Nhandejáry nheꞌẽ. Ohaꞌarõ rire oiko vaꞌekwe íxupe Nhandejáry heꞌi hagwe-rami. Series,  Series,  Ha nhande kwéry katu, “Ajapo vaꞌerã katu xe haꞌe hagwe-rami” jaꞌe ramo, imbaraeteve vaꞌe réry ae jaiporu. “Héry-py ajapo vaꞌerã voi xe haꞌe hagwe-rami” jaꞌe. Upéixa jaꞌe ramo, nanhamombeꞌu mbeꞌu reíry ojóupe."
58,6,17,"Upéixa ete, “Peẽ-my gwarã ameꞌẽ vaꞌerã peẽ-my” heꞌi ramo Nhandejáry, oikwaa uka porãseve nhande-vy okambia eꞌỹha onheꞌẽ. Upéa oikwaa uka porãve rãve hagwã nhande-vy, “Naxe nheꞌẽ reíry, imbaraete voi xe nheꞌẽ. Xe réry-py xe ajapo vaꞌerã xe haꞌe hagwe-rami” heꞌi."
58,6,18,"Upéixa ramo Nhandejáry, “Xe haꞌe hagwe-rami ajapo vaꞌerã” heꞌi ramo “Xe réry-py ajapo vaꞌerã” heꞌi ramo ave haꞌe, ndaijapúiry voi. Inheꞌẽ apu eꞌỹ vaꞌe haꞌe. Nhande mbopyꞌagwapy-ma Nhandejáry. Hesendeharã oĩ ha-py pyaꞌe oripara hagwã oho-vy ojapura vaꞌekwe-rami voi nhande. “Heꞌi hagwe-rami ojapo vaꞌerã” jaꞌe kwaa ojóupe nhamoirũ-gwi íxupe. Upéixa jaꞌe omombaraete-gwi nhande pyꞌa."
58,6,19," Inheꞌẽ nhahaꞌarõ tee jave, imbaraete voi nhande pyꞌa nhande kyhyje eꞌỹ reheve. Nhande pyꞌamirĩ eꞌỹ reheve nhahaꞌarõ inheꞌẽ. Ndajajehesa rerova ukái inheꞌẽ-gwi. Ipokatu voi haꞌe inheꞌẽ, ijapu eꞌỹ vaꞌe voi haꞌe. Nonhekambiáiry voi inheꞌẽ. Ko yvy-py oĩ vaꞌekwe Nhandejáry koty py-py ao-py ijopiapyre. Tuvixa ijopiaha nhande jokoharã pono jaike rei koty imarangatu ete vaꞌe onhegwahẽ eꞌỹ ha-py. Ãy katu nhagwahẽ vaꞌerã jaha-vy Nhandejáry ae oiko ha-py. Ndaiporivéi-ma nhande jokoharã. Upe pete ogwahẽ ranhe vaꞌekwe Hesu oho-vy nhande-rehe ha-py. Upe pete oho-ma oiko hagwã paꞌi ruvixagwasu-rami. Melquisedeque reko-rupi oiko meme vaꞌerã paꞌi-rami nhande-rehe ha-py. Series, "
58,7,1,"Melquisedeque amyrĩ rehegwa nheꞌẽÃy amombeꞌu-ta peẽ-my Melquisedeque amyrĩ rehegwa nheꞌẽ. Oiko arakaꞌe Salém tetã ruvixagwasu ramo. Paꞌi ramo oiko arakaꞌe. Nhandejáry Tupãgwasu rembigwairã oiko arakaꞌe. Haꞌe ohogwaitĩ vaꞌekwe Abraão amyrĩ-pe. Abraão ojuka raꞌe gwĩ mburuvixagwasu ipoxy vaꞌe-pe. Ha upéi katu ojuka rire upe mburuvixa ipoxy vaꞌe-pe, ou jevy-ma gwóga-py. Upe-ma ramo gwóga-koty ou jevy-ma ramo, ou ohogwaitĩ íxupe vaꞌekwe Melquisedeque. Upéi heꞌi íxupe: “Nhandejáry tande rovasa” heꞌi Abraão-pe. Upe ramo Abraão ombojaꞌo jaꞌo mburuvixa ijukapyre mbaꞌekwe gwive omeꞌẽ hagwã Melquisedeque-pe íxupe gwarã. Décima parte omeꞌẽ íxupe. Cada dez-gwi oipeꞌa peteĩ imeꞌẽ-vy íxupe nueve oheja hagwã ojéupe. Upéixa décima parte heꞌi vaꞌe omeꞌẽ íxupe. Upe íxupe omeꞌẽ ranhe vaꞌe héry ranhe voi Melquisedeque. Melquisedeque heꞌise nhande ruvixagwasu hekoha porã vaꞌe. Melquisedeque oiko arakaꞌe Salém tetã ruvixagwasu ramo. Nhande ruvixagwasu nhane mbopyꞌagwapyhaty voi-pe heꞌise upéa héry. Ndajaikwaái kivaꞌe po arakaꞌe túvy isy ave. Kivaꞌe po arakaꞌe hembypy nomombeꞌúi Nhandejáry kwatia nheꞌẽ. Ndajaikwaái ave mbaꞌe óra po oiko arakaꞌe, arakaꞌe po omano ave ndajaikwaái voi. Haꞌe oiko meme paꞌi ramo, opa eꞌỹ reheve oiko haꞌe. Nhandejáry raꞌy tee Cristo rekoha-rupi oiko voi. Series,  Series, "
58,7,4,"Pejeapysaka porã katu xe nheꞌẽ-rehe. Gwembieraha vaꞌe ombojaꞌo Abraão heraha-vy mburuvixa amyrĩ mbaꞌekwe rehegwa omeꞌẽ hagwã íxupe. Décima parte omeꞌẽ íxupe gwarã. Nhandejáry pegwarã-ma omeꞌẽ íxupe. Ha Abraão nhane rembypy voi, haꞌe tuvixa mbaꞌe voi. Ha Melquisedeque-pe katu omeꞌẽ joty íxupe gwarã hembieraha-gwi. Upéa-gwi Melquisedeque tuvixave vaꞌe nipo raꞌe íxugwi."
58,7,5,"Ãy amombeꞌu-ta peẽ-my Levi amyrĩ remiarirõ joapyri pyri rehegwa nheꞌẽ. Haꞌe kwéry ave Abraão amyrĩ remiarirõ joapyri pyri voi. Haꞌe kwéry paꞌi ramo oiko-ma vaꞌekwe. Heꞌi vaꞌekwe gweꞌýi kwéry-pe: “Moisés amyrĩ nheꞌẽgwe pejapo katu. Peiko katu hemimombeꞌukwe-rupi. Pemeꞌẽ katu ore-vy pene remimbojaꞌokwe ore-vy gwarã” heꞌi gweꞌýi kwéry-pe. Heꞌýi Abraão remiarirõ joapyri pyri ramo jepe, heꞌi joty gweꞌýi-pe upe nheꞌẽ."
58,7,6,"Ha Melquisedeque katu ndahaꞌéi upe paꞌi kwéry reꞌýi, ndahaꞌéi Levi remiarirõ kwéry vaꞌe. Ndahaꞌéi, “Xe orohovasa vaꞌerã” heꞌi Nhandejáry íxupe vaꞌe Abraão-rami. Paꞌi kwéry reꞌýi ndahaꞌéi ramo jepe, Moisés amyrĩ nheꞌẽ-py gwemimbojaꞌo omeꞌẽ íxupe vaꞌe eꞌỹ ramo jepe, omeꞌẽ joty íxupe Abraão gwemimbojaꞌo. Décima parte heꞌi vaꞌe imeꞌẽ-vy ombojaꞌo joty íxupe. “Nhandejáry tande rovasa katu” heꞌi ave Abraão-pe."
58,7,7,Ha “Nhandejáry tande rovasa” heꞌi vaꞌe tuvixave vaꞌe gwembihovasa-gwi. Gwembihovasa vaꞌe-gwi tuvixave vaꞌe ohovasa vaꞌe. Upéa nheꞌẽ ndaipóri “Ijapu” heꞌi vaꞌerã hese. Anhetegwa voi upéa nheꞌẽ. Upéa-gwi upe myamyrĩ Melquisedeque tuvixave vaꞌe voi Abraão amyrĩ-gwi.
58,7,8,"Pejeapysaka porã jevy katu xe nheꞌẽ-rehe. Upe “Pemeꞌẽ katu ore-vy pene remimbojaꞌo ore-vy gwarã” heꞌi vaꞌekwe, nhande-rami oiko vaꞌekwe omano vaꞌerã voi. Ha upe mburuvixagwasu katu, Abraão omeꞌẽ vaꞌekwe íxupe vaꞌe hemimbojaꞌokwe, upe vaꞌe oikove voi. “Omano-ma vaꞌekwe” ndeꞌíry hese Nhandejáry kwatia nheꞌẽ."
58,7,9,
58,7,11,"Ha Nhandejáry omoingo vaꞌekwe Levi amyrĩ hemiarirõ kwéry-pe ave paꞌi kwéry ramo, judeu rembypy oiko porã hagwã haꞌe gwekoha-rupi. Upe paꞌi kwéry oipytygwõ tygwõ rei judeu rembypy-pe. Ha nonhemboagwyjéi vaꞌekwe Nhandejáry heꞌi vaꞌekwe íxupe. Moisés remimombeꞌukwe tekoha-rupi rei oiko ramo, nomboagwyjéi vaꞌekwe Nhandejáry nheꞌẽ oiko-vy. Heroagwyjeharãgwe. Omboagwyje ramo raꞌe, ndojekwaavéi arã raꞌe paꞌi ambue Melquisedeque rekoha-rupi oiko-vy raꞌe. Oiko meme arã raꞌe gwĩ paꞌi kwéry Levi remiarirõ Arão amyrĩ rekoha-rupi."
58,7,12,"Ha gwĩ paꞌi kwéry ombaꞌapo rei vaꞌekwe judeu kwéry omboagwyje hagwã moꞌã Nhandejáry nheꞌẽ. Upéa-gwi Nhandejáry ohekoviarõse ramo paꞌi rekoha, ohekoviarõ ave Moisés remimombeꞌukwe tekoha. Ndaipokatuvéi-ma upe tekoha rehegwa nheꞌẽ paꞌi ramo nhane moingo hagwã. Ijapy-ma voi nhande-vy upe tekoha."
58,7,13,"Ha Nhandejáry Hesu-rehe katu heꞌi:“Nde ko ereiko meme vaꞌerã paꞌi-rami”heꞌi Nhandejáry kwatia nheꞌẽ. Myamyrĩ Levi ndahaꞌéiry tamói, Hesu ramói. Hesu reꞌýi nombaꞌapói Nhandejáry róga-py. Omokaꞌẽ-vy Nhandejáry-pe nombaꞌapói heꞌýive. Ha myamyrĩ Judá katu Nhandejáry Hesu ramói voi. Judá remiarirõ joapyri pyri-pe “Peiko katu paꞌi ramo” ndeꞌíry Moisés amyrĩ. Upéa-gwi Nhandejáry Hesu ndoikói gwĩ Levi amyrĩ remiarirõ paꞌi kwéry reko-rupi. Paꞌi ambue-rami ae haꞌe oiko-ma vaꞌekwe."
58,7,15,"“Nde ko ereiko meme vaꞌerã paꞌi-rami. Melquisedeque amyrĩ rekovía ereiko vaꞌerã”heꞌi íxupe.  Ha ãy katu ndaipokatuvéi-ma yma gware remimombeꞌukwe tekoha. Yma Moisés remimombeꞌukwe-rupi oikose vaꞌekwe moꞌã. Nomboagwyjéi-ma vaꞌekwe Nhandejáry nheꞌẽ. Upéa-gwi oiko rei vaꞌekwe upe tekoha-rupi. Naimbaraetevéi yma gware heꞌi vaꞌekwe. Ha koꞌánga katu iporãve nhande-vy gwarã nhande nhahaꞌarõ tee vaꞌe-pe. Upe paꞌi ambue Nhandejáry irũ ramo nhane moingo vaꞌe-rehe ãy katu jajerovia voi. Series, "
58,7,20,"Outro kwéry onhemoingo vaꞌekwe-rami nomoingói paꞌi-rami Hesu-pe Nhandejáry: “Xe réry-py haꞌe ete-ta peẽ-my. Peiko katu paꞌi-rami” ndeꞌíry outro kwéry-pe. Ha Hesu-pe katu heꞌi:“Xe ae xe réry-py ndaꞌe reíry-ta nde-vy. Eiko katu paꞌi-rami”“Xe haꞌe hagwe-rami voi ajapo vaꞌerã, heꞌi. Xe réry-pyma ajapo vaꞌerã, heꞌi onheꞌẽ-vy. Nakambiáiry vaꞌerã voi katu xe xe nheꞌẽ, heꞌi ójehe Nhandejáry. Ereiko meme vaꞌerã paꞌi-rami erepa eꞌỹ reheve” heꞌi Hesu-pe Nhandejáry.Upéixa heꞌi Nhandejáry kwatia nheꞌẽ."
58,7,22,"Yma vaꞌekwe, “Xe nheꞌẽ renduha-pe ahovasa vaꞌerã” heꞌi ramo nhande-vy, nhamoporã voi vaꞌekwe onhonheꞌẽ vaꞌekwe. Ha koꞌánga katu, iporãve voi nhande-vy inheꞌẽ. “Omano-gwi xe raꞌy, orohovasa vasa-ma vaꞌerã” heꞌi nhande-vy. Upéa nheꞌẽ iporãve nhande-vy."
58,7,23,Gwĩ outro kwéry onhemoingo vaꞌekwe paꞌi ramo. Upéi omano vaꞌekwe. Upéi hekovía onhemoingo jevy vaꞌekwe. Ohekoviarõ arõ meme vaꞌekwe oiko-vy. Upéa-gwi heta oĩ vaꞌekwe.
58,7,24,Ha Hesu katu nomanovéi-ma. Upéa-gwi haꞌe oiko meme vaꞌerã paꞌi ruvixagwasu-rami. Ohekoviarõ eꞌỹ vaꞌerã voi íxupe Nhandejáry.
58,7,25,Upéa-gwi héry-py Nhandejáry-gwi nhanhemoagwĩ vaꞌe gwive jaju-vy nhane resende kwaapa voi Hesu indive jaiko porã meme hagwã. Nhande-rehe ojerure rure vaꞌerã Nhandejáry-pe oiko meme-vy. Nomanovéi-ma vaꞌerã voi haꞌe opa eꞌỹ reheve.
58,7,26,"Upéixa ramo, paꞌi ruvixagwasu-rami oiko Hesu. Nhane rekotevẽha tee voi haꞌe. Haꞌe ko heko marangatu tee vaꞌe. Ojejavy eꞌỹ vaꞌe voi haꞌe, onhemongyꞌa eꞌỹ vaꞌe voi haꞌe. Ogwerojeupi-ma vaꞌekwe íxupe Nhandejáry yvate yváy-py oiko hagwã ondive, “Ojejavy eꞌỹ vaꞌe voi ko haꞌe” heꞌi hagwã hese."
58,7,27,"Outro kwéry paꞌi ruvixagwasu kwéry-rami eꞌỹ katu haꞌe. Haꞌe kwéry omeꞌẽ meꞌẽ Nhandejáry-pe ójehe ijukapyrã omboyke uka ranhe hagwã ojéhegwi gwembiapo vaikwe. Upéi gweꞌýi kwéry-rehe ave omeꞌẽ meꞌẽ jevy Nhandejáry-pe ijukapyrã. Ha haꞌe kwéry hembiapokwe ndahaꞌéi Hesu rembiapo-rami. Haꞌe nonhemeꞌẽ pyꞌĩ pyꞌĩry vaꞌekwe. Peteĩgwe mante onhemeꞌẽ-ma vaꞌekwe peteĩgwe ojejuka uka hagwã, Nhandejáry omboyke hagwã enterovéa-gwi hembiapo vaikwe. Peteĩgwe anho mante haꞌe onhemeꞌẽ. Ha upe rire katu nonhemeꞌẽvéi-ma."
58,7,28,"Yma gwĩ outro kwéry onhemoingo vaꞌekwe paꞌi ruvixagwasu ramo Moisés remimombeꞌukwe-rupi. Paꞌi ruvixagwasu ramo jepe, ojejavy joty vaꞌekwe. Ha upe rire katu:“Xe haꞌe hagwe-rami oromoingo vaꞌerã paꞌi-rami. Xe réry-py ereiko vaꞌerã”heꞌi gwaꞌýry-pe Nhandejáry.Haꞌe ojejavy eꞌỹ vaꞌe. Ãy oiko meme vaꞌerã Nhandejáry ndive omboagwyjepa rire inheꞌẽ."
58,8,1,
58,8,3,"Gwĩ outro kwéry paꞌi ruvixagwasu gwive onhemoingo vaꞌekwe omeꞌẽ hagwã Nhandejáry-pe imeꞌẽpyrã ijukapyrã ave. Upéixa ete Hesu ndoikói arã paꞌi ruvixagwasu-rami raꞌe, mbaꞌeve ndogwerekói ramo raꞌe Nhandejáry pegwarã omeꞌẽ vaꞌerã."
58,8,4,"Ko yvy-py haꞌe oiko vyteri ramo raꞌe, ndoikói arã raꞌe paꞌi-rami. Upéixa nanhaikotevẽi arã raꞌe hese. A-py ko yvy-py heta oĩ paꞌi imeꞌẽpyrã Nhandejáry-pe omeꞌẽ vaꞌerã. Judeu rekoha-rupi omeꞌẽ meꞌẽ hikwái."
58,8,5,"Yváy pygwa koty tee-py nombaꞌapói hikwái. Yvy-py ae ombaꞌapo hikwái. Ao gwigwa koty-py ombaꞌapo vaꞌekwe. Upe ao gwigwa koty ndahaꞌéi koty tee. Upe koty tee raꞌanga mante voi upe yvy pygwa koty. Upéixa ave heꞌi myamyrĩ Moisés rehegwa nheꞌẽ. Yma vaꞌekwe upe ao gwigwa koty omopuꞌã-ta ramo, ohaꞌanga íxupe Nhandejáry:heꞌi íxupe vaꞌekwe Nhandejáry."
58,8,6,Ha ãy katu Hesu-pe nomombaꞌapo ukái koty tee raꞌanga-py. Koty tee-py voi oike haꞌe. Upéixa ave iporãve voi nhande-rehe Hesu rembiapo haꞌe kwéry hembiapo-gwi. “Orohovasa porãve rãve vaꞌerã” heꞌi ramo Nhandejáry ndeꞌi reíry nhande-vy. Iporãve Hesu rembiapo yma gware rembiapo-gwi. Haꞌe kwéry nanhane moingo teéiry vaꞌekwe Nhandejáry irũrã. Hesu ae katu nhane moingo tee-ma Gwu irũrã.
58,8,7,"Yma gware nhane moingo kwaa ramo raꞌe Nhandejáry irũrã, nanhaikotevẽ jevýi arã raꞌe inhirũrã nhane moingoharã ambue-rehe."
58,8,8,"Ha yma gware rembiapo katu ndojohu porãi Nhandejáry. Upéixa heꞌi Nhandejáry kwatia nheꞌẽ:“Ogwahẽ vaꞌerã ou-vy xe amombeꞌu jevytaha áry, heꞌi Nhandejáry. Israel reꞌýi kwéry-pe amombeꞌu jevy vaꞌerã hembiapo pyahurã. Judá reꞌýi kwéry-pe ave amombeꞌu vaꞌerã. Xe nheꞌẽ ojapo ramo katu, túvy-rami areko vaꞌerã íxupe kwéry, heꞌi Nhandejáry."
58,8,9,"Yma vaꞌekwe amombeꞌu vaꞌekwe tamoigwasu kwéry-pe hembiaporã. Túvy ohupi heraha-vy vaꞌe-rami gwaꞌýry, anohẽ heraha-vy vaꞌekwe. Egito yvy-gwi anohẽ vaꞌekwe íxupe kwéry heraha-vy. Upe-ma ramo amombeꞌu vaꞌekwe íxupe kwéry hekorã kwéry. Ha haꞌe kwéry katu ndojapóiry vaꞌekwe xe haꞌe hagwe-rami. Upéa-gwi napenavéi rei-ma hese kwéry vaꞌekwe, heꞌi Nhandejáry."
58,8,10,"Ha koꞌánga ae katu xe namombeꞌu jevy jevy moꞌãvéi-ma íxupe kwéry amombeꞌu hagwe-rami hekorã, heꞌi. Haꞌe kwéry heko pyahurã íxupe amombeꞌu vaꞌerã a-rami, heꞌi Nhandejáry. Amoꞌarandu vaꞌerã íxupe, heꞌi. Amomanduꞌa meme hagwã íxupe xe rembihaikwe oĩ vérami arã ipyꞌapy-py. Upéixa-gwi ojapose vaꞌerã xe nheꞌẽ, heꞌi. Ijaryrã voi xe. Xe reꞌýirã voi ave haꞌe kwéry."
58,8,11,"Entéro vaꞌe gwive xe kwaa vaꞌerã. Mitã gwive ituja vaꞌe gwive, igwaigwĩ vaꞌe gwive ave xe kwaa vaꞌerã voi. Upéa-gwi, Pemboypy katu Nhandejáry rekoha, ndaiporivéi heꞌi vaꞌerã. Gwapixa mboꞌeháry, gweꞌýi mboꞌeháry ndaiporivéi-ma vaꞌerã."
58,8,12,"Ojejavy rire, hembiapo vai rire, aiporiahuvereko vaꞌerã íxupe. Naxe manduꞌavéi-ma vaꞌerã hembiapo vaikwe-rehe” "
58,8,13,"“Heko pyahurã amombeꞌu vaꞌerã” heꞌi Nhandejáry. Upéixa ramo, ijapy-ma nipo raꞌe upe tekoha yma heꞌi ojapo hagwã vaꞌekwe. Ha ijapy rei vaꞌe-pe katu pyaꞌe omokanhy vaꞌerã Nhandejáry."
58,9,1,Yma gware paꞌi kwéry hembiapo porã jepe paꞌi ruvixagwasu-rami hembiapo porãve nhande-vy HesuHa yma gware Moisés remimombeꞌukwe-rupi omboete Nhandejáry-pe. Koty omboete haty tembiapokwe rei-py omboete íxupe.
58,9,2,Omopuꞌã vaꞌekwe lona gwigwa koty mokõi vaꞌe. Jaike ypy ha-py héry vaꞌe koty marangatu. Upe-py oĩ vaꞌekwe tataendyꞌy. Oĩ vaꞌekwe ave apyka. Apyka ári omoĩ mbojape imomarangatupyre Nhandejáry-pe omboete-vy.
58,9,3,"Upéi koty imarangatu vaꞌe kupe-py joty oĩ vaꞌekwe ao-py ijopiapyre tuvixa vaꞌe. Ao tuvixa vaꞌe-py ijopiapyre jahasa ramo ave, jaike-ma koty imarangatu ete vaꞌe-py, nhegwahẽ eꞌỹ ha-py. Upe-py koty imarangatu ete vaꞌe onhegwahẽ eꞌỹ ha-py oĩ vaꞌekwe ouro-gwi ijapopyre apyka ramigwa “altar” heꞌi héry vaꞌe. Hiꞌári paꞌi ohapy vaꞌekwe omotimbo hagwã Nhandejáry-pe hyakwã iporã vaꞌe imohyakwã porãve hagwã. Upe-py oĩ ave vaꞌekwe yvyra-gwi ijapopyre mbaꞌe ryru ouro-py ijapeugwãpyre, “arca do acordo” heꞌi héry vaꞌe. Hye py-py onhemoĩ vaꞌekwe mbaꞌe ryru mixĩ vaꞌe ouro gwigwa ijapopyre. Haꞌe hye py-py katu oĩ “maná” héry vaꞌe. “Arca do acordo” rye py-py onhemoĩ vaꞌekwe ave Arão amyrĩ pykokakwe omoĩ. Upe yvyra ipiru vaꞌekwe. Nhandejáry nheꞌẽ-py ae hoky jevy-ma katu vaꞌekwe. Omoĩ vaꞌekwe ave “arca do acordo” rye py-py mokõi ita pehẽgwe. Nhandejáry remimombeꞌukwe omoĩ hese. "
58,9,5,"Upe imbaꞌe ryru ári oĩ vaꞌekwe Nhandejáry rembigwái raꞌanga ouro-gwi ijapopyre ipepo vaꞌe héry vaꞌe “querubim”. Upe-py, “Nhandejáry kwaa ukaha” heꞌi “Jaikwaa-ma katu Nhandejaryha” heꞌi hese. Hiꞌári oipyso vaꞌekwe opepo. Ipepogwy-py onhohẽ vaꞌekwe nhande-rehe ijukapyre rugwy. Ha upe rire katu Nhandejáry omboyke vaꞌekwe nhandéhegwi nhane rembiapo vaikwe, nanhane mbohasa asyvéi-ma hagwã. Peteĩ teĩ upéa rehegwa nheꞌẽ namombeꞌu moꞌãvéi ãy."
58,9,6,Upéixa ramo vaꞌekwe paꞌi kwéry oike ike koty imarangatu vaꞌe gwembiaporã ojapo hagwã.
58,9,7,"Ha ikupe-py koty imarangatu eteve vaꞌe-py katu ndoikéiry voi paꞌi kwéry. Paꞌi ruvixagwasu anho mante oike upe-py. Ndaipóri outro oike vaꞌe. Haꞌe ndoike meméiry. Peteĩgwéte oike peteĩ roꞌy-py. Haꞌe ndoike reíry. Ijukapyre rugwy reraha-vy mante haꞌe oike upe-py Nhandejáry-pe omeꞌẽ hagwã. Ojehegwa omeꞌẽ, heꞌýi kwéry rehegwa ave omeꞌẽ omboyke ukapa hagwã íxugwi hembiapo vaikwe. Oikwaa eꞌỹ reheve hembiapo vaikwe gwive omboyke uka ave íxugwi."
58,9,8," Upéa-py nhane mboꞌe Nheꞌẽ Marangatu tee vaꞌe oikwaa uka hagwã nhande-vy yma gware heꞌise vaꞌe. Opuꞌã joty jave upe lona gwigwa koty vaꞌekwe ndojepeꞌái vyteri vaꞌekwe ijopiapyre upe koty imarangatu ete vaꞌe-py jaike hagwã. Upe lona gwigwa koty heꞌi yma gware-pe ojapo hagwã. Yma gware remimopuꞌãkwe ãygwa-pe gwive oikwaa uka hagwã ave mbaꞌéixa jaike-ta jaha-vy Nhandejáry ha-py. Upe koty omopuꞌã vaꞌekwe jaikwaa porã hagwã Nhandejáry rembiapokwe ãygwa pegwarã ave. Yma gware omeꞌẽ meꞌẽ Nhandejáry-pe hemimeꞌẽ meꞌẽ ijukapyrã ave. Ha omeꞌẽ rire katu nonhemopotĩmbáiry voi ipyꞌa. Series, "
58,9,10,"Yma gware rekoha-rupi oiko vaꞌe hiꞌupy eꞌỹ vaꞌe-rehe opena eterei. Ojahuha-rehe, onhemopotĩha-rehe opena. Upe tekoha nhande rete pegwarã mante iporã, ndahaꞌéi nhande pyꞌa pegwarã. Anhetegwa-ma vaꞌekwe upe tekoha rehegwa nheꞌẽ. Omoatyrõmba peve enterovéa-pe Nhandejáry, ipokatu joty. Ha upéi katu ijapy-ma ave katu upe tekoha..35"
58,9,11,"Ha koꞌánga katu ojekwaa-ma ou-vy Cristo. Nhande rovasa porã-vy paꞌi ruvixagwasu rekokwe oiporu. Nhande-vy paꞌi ruvixagwasu-rami iporãve vaꞌe Cristo. Koty tee-py ojapo oiko-vy gwembiaporã. Ko yvy-py tembiapokwe rei gwy-py nombaꞌapói. Yváy pygwa koty tee-py ae ombaꞌapo oiko-vy. Koty tee yvy pygwa eꞌỹ-rami, lona gwigwa eꞌỹ-rami yváy-py koty."
58,9,12,"Upéixa Cristo oike-ma vaꞌekwe yváy pygwa koty imarangatu ete vaꞌe-py. Peteĩgwe oike vaꞌekwe ha upe rire katu nosẽiry oike jevy hagwã koty-py. Upe-py ndoikéi kavara rugwy, vaka raꞌy rugwy ave reraha-vy omeꞌẽ hagwã Nhandejáry-pe nhane rembiapo vaikwe-rehe. Haꞌe ae gwugwy avyte-py oĩ rire, ojejuka uka-vy, gwugwy ogweraha vaꞌe-rami oike koty-py oho-vy, nhane resende hagwã, jaiko meme hagwã Nhandejáry ndive."
58,9,13,"Ha yma gware katu haꞌe ae gweko-rupi oiko-gwi, oipyhy pyhy vaꞌekwe kavara rugwy vaka rugwy ave. Upéi vaka raꞌy ohapy rire, oipyhy tanimbu. Upéi gwĩ ou vaꞌe onhemopotĩ hagwã omoĩ hembipyhy hete-rehe. Gwĩ hete onhemongyꞌa vaꞌe-rehe omopotĩ hagwã omoĩ. Hembipyhykwe omoĩ hese.  "
58,9,15,"Yma vaꞌekwe, “Ahovasa porã meme vaꞌerã xe remienói-pe” ndeꞌi reíry voi arakaꞌe nhande-rehe. Ãy Cristo nheꞌẽ-py, hese ha-py ave, heꞌi hagwe-rami omeꞌẽ vaꞌerã nhande-vy nhande-vy gwarã. Moisés amyrĩ remimombeꞌukwe-rupi jaiko ramo jepe, jajejavy joty vaꞌekwe jaiko-vy. Ndajajapopáiry joty vaꞌekwe yma heꞌi hagwe-rami. Ha ãy katu nhande-rehe Cristo omano-gwi, oipeꞌa-ma nhandéhegwi nhande reko tujakwe. Nhane rembiapo vaikwe omboyke nhandéhegwi. Upéixa ramo Cristo-rehe ha-py ae nhande-vy gwarã opa eꞌỹ vaꞌerã omeꞌẽ arã nhande-vy. "
58,9,16," Jaikove vyteri ramo, nhamoĩ kwatia-rehe nhane nheꞌẽ. Kivaꞌe vaꞌe-pe pa opyta-ta xe mbaꞌe mbaꞌekwe jaꞌe jahai-vy kwatia-rehe. Upe kwatia nheꞌẽ neꞌírã vyteri ovale nhande jaiko jave. Ha nhamano rire katu, ipokatu-ma vaꞌerã voi. Upéa-gwi kwatia upeixagwa ndovaléi ndajaikwaái ramo ihaihare omanoha. Jaikwaa tee-ma ramo ae, ovale voi. Series, "
58,9,18,"Upéa-gwi yma vaꞌekwe, “Xe nheꞌẽ renduha-pe gwive ahovasa vaꞌerã” heꞌi vaꞌekwe Nhandejáry. Heꞌi jave, neꞌírã ipokatu vaꞌekwe. Ha upe rire katu vaka raꞌy ojuka uka rire katu, ipokatu-ma vaꞌekwe nhande-vy. Anhetegwa voiha jaikwaa-ma."
58,9,19,Ha Moisés amyrĩ katu omombeꞌu ypy vaꞌekwe yma gware-pe tekoha porã. Nhandejáry remimombeꞌukwe gwive omombeꞌu. Upéi ogweru vaꞌekwe vaka raꞌy rugwy y ndive. Upéi oipyhy yvyraꞌi hissopo héry vaꞌe. Ovexa ragwekwe pytã vaꞌe oipyhy ave. Upéi haꞌe-py ombohayvi hugwy Nhandejáry kwatia nheꞌẽ-rehe. Kente kwéry-rehe ombohayvi ave. Mbaꞌe rugwy ombohayvi hese. Ombohayvi jave heꞌi upe pygwa-pe: “Ndeꞌi reíry voi ko vaꞌe nheꞌẽ. Hugwy-py ipokatu-ma peẽ-my. Nhandejáry remimombeꞌukwe anhetegwa-ma voi” heꞌi Nhandejáry kwatia nheꞌẽ-rehe.
58,9,23,"Cristo ojejuka uka-gwi omboyke-ma nhandéhegwi nhane rembiapo vaikweIjukapyre rugwy eꞌỹ reheve nonhemopotĩry vaꞌekwe upe ao gwigwa koty pygwa gwive. Yváy pygwa koty tee vaꞌe raꞌanga voi upe koty. Yváy pygwa koty tee raꞌanga rei ramo jepe, nonhemopotĩry hugwy eꞌỹ reheve. Ha yváy pygwa onhemopotĩ iporãve vaꞌe-py."
58,9,24,Ha Cristo katu ndoikéiry vaꞌekwe upe koty teko rei remimopuꞌãkwe-py. Upe koty yváy pygwa koty tee raꞌanga mante upe koty. Upe-py ndoikéiry voi vaꞌekwe haꞌe. Oike ae oho-vy yváy-py ãy ojehexa uka hagwã Nhandejáry-pe nhande-rehe ha-py. Nhandejáry rovagwy-py oĩ nhande-rehe.
58,9,25,"Yma gware paꞌi ruvixagwasu oike ike koty imarangatu onhegwahẽ eꞌỹ ha-py. Peteĩgwe peteĩ roꞌy-py oike. Ijukapyre rugwy reraha-vy oike koty-py. Ha Cristo katu ndohóiry voi upe-py onhemeꞌẽ jevy jevy hagwã Nhandejáry-pe. Onhemeꞌẽ jevy jevy ramo raꞌe, ohasa asy jevy jevy arã raꞌe. Yvy nhepyrũ gwive koꞌánga ete peve omano mano joty arã raꞌe oiko-vy. Heta ohasa asy asy hagwe rekovía, ãy ojekwaa-ma. Yma gware rekoha gwive ijapy rei-tama ramo vaꞌekwe, upe-ma ramo hiꞌóra-py ojehexa uka-ma vaꞌekwe omboyke hagwã nhandéhegwi nhane rembiapo vaikwe nhande-rehe ojejuka uka-vy."
58,9,27,Nhandejáry nheꞌẽ-py nhande kwéry nhamano hagwã áry-py nhamano vaꞌerã. Ha upe rire katu nhande rereko vaꞌerã Nhandejáry nhane rembiapo apokwe-rehe. Upéixa ete peteĩgwe ojejuka uka-ma vaꞌekwe nhande kwéry rembiapo vaikwe omboyke hagwã. Ha upe rire katu ndojehexa ukavéi-ma vaꞌerã haꞌe kwéry hembiapo vaikwe-rehe omano hagwã. Ojéupe ohaꞌarõ tee vaꞌe-pe katu ojehexa uka jevy vaꞌerã oresende hagwã.
58,10,1,"Judeu rekoha Moisés remimombeꞌukwe ndahaꞌéi Nhandejáry rekoha teerã-rami. Gwembiaporã renonderã oikwaa uka yma gware-pe Nhandejáry. Iporã ete vaꞌerã rehegwa nheꞌẽ neꞌírã vyteri omombeꞌupa porã íxupe. Oikwaa hagwe-rami omombeꞌu íxupe. Tenonderã oikwaa uka rei íxupe. Ohaꞌanga rei ojéupe hagwe-rami haꞌe kwéry hikwái. Haꞌe kwéry omeꞌẽ meꞌẽ Nhandejáry-pe ijukapyrã omeꞌẽ meꞌẽ íxupe. Peteĩ roꞌy rire, omeꞌẽ jevy íxupe. Peteĩ roꞌy ohasa rire omeꞌẽ jevy íxupe. Upe Nhandejáry mboeteha judeu reko-rupi oiko vaꞌe ndikatúiry onhemopotĩ tee."
58,10,2,"Onhemopotĩ tee ramo raꞌe, “Xe pyꞌa kyꞌa joty” ndeꞌíry ramo raꞌe, nomeꞌẽvéi arã Nhandejáry-pe ijukapyrã raꞌe."
58,10,3,"Ha omeꞌẽ meꞌẽ joty Nhandejáry-pe ijukapyrã. Ha hexahare imanduꞌa nduꞌa joty opyꞌa kyꞌaha-rehe hikwái. Vaka rugwy-py rei nhanhemopotĩ ukase ramo, “Xe pyꞌa potĩ-ma” ndajaꞌéiry voi arã nhandéjehe kwéry. Kavara rugwy-py rei nhamboyke ukase moꞌã ramo nhane rembiapo vaikwe, nomboykéiry voi nhandéhegwi Nhandejáry."
58,10,5,"Upéa-rehe Cristo ko yvy-py ojehexa uka-tama ramo gwete omano vaꞌerã reheve ou-vy, heꞌi vaꞌekwe Nhandejáry-pe a-rami heꞌi:heꞌi Nhandejáry kwatia nheꞌẽ Hesu nheꞌẽ mombeꞌu-vy. Heꞌi ypy Nhandejáry kwatia nheꞌẽ:“Ndereipotái gwĩ ijukapyre imeꞌẽpyre ave. Gwĩ hembihapykwe, hembiapo vaikwe repy moꞌã ave ndererohorýiry voi”heꞌi. Hembihapykwe jepe ndogwerohorýiry. Upe vaꞌe Moisés remimombeꞌukwe-rupi oiko vaꞌe remimeꞌẽ voi. Nomopotĩ teéiry-gwi ndogwerovyꞌáiry. Yma gware rekoha jepe, ndogwerohorýi hembiapo."
58,10,9,"Upéi heꞌi jevy:“Aju-ma, xe Járy, aime-ma ne remimbota ajapo hagwã”heꞌi Nhandejáry kwatia nheꞌẽ Hesu nheꞌẽ mombeꞌu-vy. Upéixa yma gware remimeꞌẽgwe-rehe, “Ijapy-ma” heꞌi. “Ipyꞌa kwéry nomopotĩry voi raꞌe” heꞌi hese Nhandejáry. Hekovía omoĩ Cristo reko: “Pene mopotĩ hagwã ojejuka uka vaꞌekwe” heꞌi Nhandejáry nhande reko omombeꞌu-vy."
58,10,10,"Nhandejáry oipota vaꞌekwe gwive ojapopa voi Cristo. Gwete reheve peteĩgwe onhemeꞌẽmba-ma íxupe. Omano hagwã onhemeꞌẽ íxupe. Upéa-gwi Nhandejáry-pe onhemeꞌẽ-gwi, nhane moingo-ma kuri gweko irũ teerã."
58,10,11,"Yma gware paꞌi kwéry opuꞌã-ma oĩ-vy lona gwigwa koty-py Nhandejáry róga kakwaa-py ave. Paꞌi upe-py ojapo japo gwembiaporã. Ijukapyrã imeꞌẽpyrã ave omeꞌẽ meꞌẽ. Omeꞌẽ rire, omeꞌẽ hagwe-rami omeꞌẽ jevy. Ndaijapýi omeꞌẽ-vy. Omeꞌẽ meꞌẽ ramo jepe, nonhemopotĩry heꞌýi kwéry pyꞌa. Nomboykéi íxugwi hembiapo vaikwe."
58,10,12,"Ha Cristo katu nhane rembiapo vaikwe omboyke hagwã-rehe, peteĩgwe mante ojejuka uka vaꞌekwe. Nomano jevy jevýiry. Nhane mopotĩ tee-gwi, jaiko meme vaꞌerã Nhandejáry ndive japa eꞌỹ reheve. Onhemeꞌẽ rire Nhandejáry-pe, ogwapy-ma vaꞌekwe ijyke-rehe ijakatúa-koty oĩ-vy. Onhembotuvixave vaꞌe ogwapy haty-pyma ogwapy oĩ-vy."
58,10,13,Ãy upe-py ogwapy oĩ-vy. Ohaꞌarõ oĩ-vy Nhandejáry-pe. Ijaꞌeꞌỹha-rehe ombopuꞌaka-ta Nhandejáry íxupe.
58,10,14,"Peteĩgwe onhemeꞌẽ ramo, Nhandejáry reko irũrã-pe omopotĩmba ete-ma opa eꞌỹ reheve."
58,10,15,"“Upéa nheꞌẽ anhetegwa voi” heꞌi ave Nheꞌẽ Marangatu tee vaꞌe.Heꞌi ypy vaꞌekwe: “Heko pyahurã íxupe amombeꞌu vaꞌerã a-rami, heꞌi Nhandejáry. Xe rembihaikwe oĩ vérami arã ipyꞌapy-py. Amomanduꞌa meme hagwã íxupe xe remimombeꞌukwe-rehe amoꞌarandu vaꞌerã íxupe. Upéixa-gwi ojapose vaꞌerã xe nheꞌẽ”heꞌi Nhandejáry kwatia nheꞌẽ."
58,10,17,Upéi heꞌi jevy: heꞌi Nhandejáry kwatia nheꞌẽ.
58,10,18,"Upéixa-gwi nhane rembiapo vaikwe omboykepa rire, nanhaikotevẽvéi-ma nhande-rehe onhemeꞌẽ jevy vaꞌerã-rehe."
58,10,19,"  Iporã katu, xe reꞌýi kwéry, nhagwahẽ jaha-vy Nhandejáry oiko haty-py. Hugwy reheve omano-gwi Hesu, upe koty marangatu ete onhegwahẽ eꞌỹ ha-py oike vaꞌe-rami jaiko voi nhande pyꞌamirĩ eꞌỹ reheve. Ndaiporivéi-ma nhande jokoharã. Hesu nhande rerahaha vaꞌerã Nhandejáry-pe. Haꞌe oiko meme nhande rape apo pyahu hagwã nhande-vy nhagwahẽ hagwã jaha-vy Nhandejáry renda-py. Upe ao-py ijopiaha tuvixa vaꞌe ohasa oike oiko-vy vaꞌe-rami ave nhande reraha Nhandejáry-pe. Hesu rete-rehe voi heꞌi upe ao-py ijopiaha. Ojejuka uka-ma jave Hesu, ojepeꞌa vaꞌekwe upe ao-py ijopiahagwe. Nhande jokoharã ndaiporivéi."
58,10,21,Nhande-vy gwarã oĩ paꞌi ruvixagwasu-rami Nhandejáry róga-rehe onhangareko vaꞌe.
58,10,22,Upéa-rehe nhanhemoꞌagwĩ agwĩ katu Nhandejáry-gwi jaha-vy nhande reko apu eꞌỹ reheve. Jajerovia kuꞌa kuꞌa eꞌỹ reheve nhanhemoꞌagwĩ katu íxugwi jaha-vy. Nanhande pyꞌa kyꞌavéi-ma hagwã nhane mopotĩ. Y potĩ-my yma gware onhembojahu vaꞌekwe-ramima nhane mbohete resakã-ma vaꞌekwe ojéupe Nhandejáry. Upéa-gwi nhanhemoꞌagwĩ katu jaha-vy Nhandejáry-pe.
58,10,23,"Atýra-py nhamombeꞌu jaiko-vy Nhandejáry heꞌi hagwe-rami ojapo vaꞌerã. Jarovia porãve rãve katu upe nheꞌẽ, “Ojapo vaꞌerã katu heꞌi hagwe-rami” jaꞌe Nhandejáry-rehe. Upéa-gwi, “Ojapo-ta paraꞌe, tapa ndojapo moꞌãi” ani jaꞌe teĩ hese. Nhamombeꞌu katu jarovia tee vaꞌe."
58,10,24,Ani jajoteta teta teĩ. Nhapena ae katu ojóehe jajohayhu rei hagwã nhanhopytygwõ hagwã.
58,10,25,Oĩ Hesu reroviaha vaꞌe ndohói voi ojogweroaty ramo heroviaha kwéry. Ani oho eꞌỹ vaꞌe reko-rupi jaiko teĩ. Nhanhomombaraete katu nhande nhanhomboaty aty-vy. Jaꞌe ae katu ojóupe: “Nhandejáry Hesu ou jevytaha áry hiꞌagwĩ-ma nipo raꞌe” jaꞌe joty ojóupe. Upéa-gwi nhanhomombaraete katu nhanhomboaty atyve-vy jajehesa rerova uka eꞌỹ hagwã.
58,10,26,"Oĩ nhande-vy ijukapyre Nhandejáry omboyke hagwã nhandéhegwi nhane rembiapo vaikwe. Ha nhande nhane moꞌarandu rire, jajejavyse-gwi rei jajejavy jevy ramo katu, nhane arandu teĩ, jaikwaa teĩ anhetegwa. Ndoikovéi-ma nhande-vy ijukapyrã Nhandejáry omboyke hagwã moꞌã nhandéhegwi nhane rembiapo vaikwe."
58,10,27,"Upéixa jaiko ramo, ndajaiko porãvéi-ma. Nhande kyhyje ojehu vaꞌerã nhande-vy jaikwaa-vy: “Xe ambojevy-ma nipo raꞌe Nhandejáry-pe. Upéa-gwi xe rereko-ma vaꞌerã xe rembiapokwe-rehe” jaꞌe. “Tata ipoxy vaꞌe-py xe hundi vaꞌerã” jaꞌe arã nhandéjehe nhane renonderã jaikwaa-vy."
58,10,28,"Gwĩ Moisés amyrĩ nheꞌẽ rendu eꞌỹha-rehe, “Tojejapi katu ita-py tojejuka” heꞌi hese yma gware. “Hembiapo vai-ma” heꞌi ramo hese mokõi, mbohapy hexahare, ndoiporiahuverekóiry íxupe, pyaꞌe ojuka vaꞌekwe."
58,10,29,"Ha Nhandejáry raꞌy Cristo nheꞌẽ-rehe opyrũ vaꞌe katu, mbaꞌéixa po ogwereko vaꞌerã ãy Nhandejáry íxupe? Ombohasa asyve vaꞌerã íxupe. Cristo rugwy-py onhemopotĩ rire jepe Nhandejáry reꞌýirã oiko hagwã jepe, nomombaꞌevéi-ma Cristo rugwy. Omombaꞌe rei-ma Cristo-pe. “Omano rei” heꞌi moꞌã hese. Nheꞌẽ Marangatu tee vaꞌe-pe ombojevy voi. Hembiayhu jepe, ombojevy íxupe hendusereꞌỹ-vy. Mbaꞌéixa po ogwereko vaꞌerã íxupe Nhandejáry? Hembiapokwe-rehe ogwereko asyve syve vaꞌerã íxupe Nhandejáry."
58,10,30,Jaikwaa voi Nhandejáry rekoha:heꞌiha jaikwaa voi.“Enterovéa-pe xe ae areko vaꞌerã hembiapo apokwe-rehe”“Nhandejáry ogweru vaꞌerã gwovagwy-py gweꞌýi kwéry-pe omonheꞌẽ hagwã íxupe”heꞌi ave Nhandejáry kwatia nheꞌẽ.
58,10,31,"Nde pyhy ramo Nhandejáry hekove tee vaꞌe, nde rereko asy-vy, ne mongyhyje eterei voi arã. Ivai eterei arã nde-vy. Nderejekapái arã íxugwi, nerekanhýi arã íxugwi. Upéa-rehe tanhanhangareko porã katu nhandéjehe."
58,10,32,"Aipota pene manduꞌa jevy pende rekokwe-rehe. Are-ma pende resape rire Nhandejáry pene moꞌarandu-vy, pehasa asy vaꞌekwe. Ha pehasa asy ramo jepe, ndapeváiry joty vaꞌekwe Cristo rape-gwi."
58,10,33,Oĩ pene paꞌũ-my atýra-py onheꞌẽ rei rei vaꞌekwe hese. Entéro hexapyrãpyrã-rupi pende rereko asy vaꞌekwe. Oĩ pene paꞌũ-my hembiereko asy vaꞌe-pe omoirũse vaꞌe. Opena hese-gwi omoirũ íxupe.
58,10,34,"Ha preso onhemoĩ vaꞌe katu ohasa asy jave pemoirũ íxupe. Pene mbaꞌe kwéry osakea ramo heraha-vy, napemboasýi joty hembieraha. Ogwerahapa ramo jepe, pevyꞌa joty kuri. “Oĩ joty nhande-vy gwarã opa eꞌỹ vaꞌe” peje joty kuri pendejéupe. Peẽ-my gwarã peikwaa voi. Upéa-gwi pevyꞌa joty kuri peiko-vy."
58,10,35,"Pende pyꞌamirĩ eꞌỹ reheve Nhandejáry reko irũ ramo peiko ramo, omeꞌẽ vaꞌerã peẽ-my pene rembiapo porã repyrã. Upéa-gwi ani penhembopyꞌamirĩ uka teĩ kuri."
58,10,36,Aníke pejehesa rerova uka teĩ peiko-vy. Pejapo ae katu Nhandejáry remimbota heꞌi hagwe-rami ojapo hagwã pende-rehe.
58,10,37,Upéixa heꞌi Nhandejáry kwatia nheꞌẽ:“Ange hiꞌare eꞌỹ reheve ogwahẽ-tama ou-vy ou vaꞌerã. Ndahiꞌare moꞌãi voi.
58,10,38,heꞌi Nhandejáry kwatia nheꞌẽ.
58,10,39,Ha nhande kwéry katu ndahaꞌéi nhanhehundi hagwã jajehesa rerova uka vaꞌerã mombyry Nhandejáry-gwi jaiko hagwã. Jarovia-ma ae Nhandejáry-pe nhande pyꞌa gwive nhane resende hagwã.
58,11,1,"Iporã katu jarovia tee voi Nhandejáry-peJarovia tee ramo, “Anhetegwa voi nhane remihaꞌarõ” jaꞌe. “Jahexa eꞌỹ ramo jepe, jaikwaa voi oikoha” jaꞌe jarovia tee-gwi íxupe."
58,11,2,Yma gware nhane rembypy ogwerovia tee-gwi ojohu porã íxupe kwéry Nhandejáry. Imanduꞌa porã hese kwéry.
58,11,3,"Inheꞌẽ jarovia-gwi, jaꞌe “Onheꞌẽ-py rei ombojehu vaꞌekwe ojéupe ko yvy ha áry ave Nhandejáry” jaꞌe. Hexapyrã gwive ojapo-ma ramo vaꞌekwe, ndaipóri hembiporukwe. Upéa-gwi jaikwaa voi Nhandejáry ombojehu rei vaꞌekwe."
58,11,4,"Oĩ vaꞌekwe yma gware nhane rembypy héry vaꞌe Caim, tyvýry héry vaꞌe Abel. Ha tykeꞌýry katu imeꞌẽpyrã omeꞌẽ vaꞌekwe Nhandejáry-pe. Upéi tyvýry omeꞌẽ vaꞌekwe íxupe ijukapyrã. Nhandejáry-pe ogwerovia tee-gwi omeꞌẽ íxupe. Ha Nhandejáry ojohu porã tyvýry remimeꞌẽgwe. Ha tykeꞌýry remimeꞌẽgwe katu ndojohu porãiry voi. Ha tyvýry-rehe katu heꞌi, “Xe rerovia tee-gwi, heko-rupi oiko ipyꞌa potĩ reheve” heꞌi tyvýry-rehe Nhandejáry. Enterove vaꞌe imanduꞌa porã hese hikwái. Yma omano vaꞌekwe tyvýry Abel. Omano jepe, onheꞌẽ vérami joty oĩ-vy. Ogwerovia tee-gwi íxupe, nhane manduꞌa meme herakwã-rehe."
58,11,5,"Ha myamyrĩ Enoque ave ogwerovia tee vaꞌekwe Nhandejáry-pe. Ogwerovia tee-gwi, nomanói vaꞌekwe Enoque. Imanoha rãgwe-py, Nhandejáry ogweraha rei íxupe. Upéa-gwi ndotopavéi-ma íxupe. Neꞌírã vyteri ogwerojeupi íxupe heraha-vy ramo, ogwerohory íxupe Nhandejáry, heꞌi Nhandejáry kwatia nheꞌẽ."
58,11,6,"Ogwerovia eꞌỹ reheve, avave-pe ndogwerohorýi Nhandejáry. Nhamoirũse ramo Nhandejáry-pe, “Oĩ voi Nhandejáry” jaꞌe vaꞌerã hese. “Haꞌe nhande rovasa vaꞌerã, jaheka tee ramo íxupe” jaꞌe ave hese. Upéa nheꞌẽ nhamombeꞌu eꞌỹ ramo, nanhamoirũiry vaꞌerã voi íxupe. Tekotevẽ jarovia tee ae íxupe nhamoirũ hagwã íxupe. Jarovia eꞌỹ ramo, nanhamoirũiry vaꞌerã íxupe."
58,11,7,"Ha Noé amyrĩ katu ogwerovia tee vaꞌekwe Nhandejáry-pe. Upéa-gwi ogwerovia tee-ma ojéupe omombeꞌu vaꞌe. Ohexa eꞌỹ reheve jepe henonderã omombeꞌu-ma íxupe Nhandejáry. Upéixa-gwi ojapo vaꞌekwe kanoagwasu Nhandejáry nheꞌẽ rendu-vy. Ha upe rire katu ovu ramo y, onheresende-ma haꞌe-py. Hóga pygwa gwive onheresende ave. Upéixa haꞌe ogwerovia oiko-vygwi, ojekwaa porãve vaꞌekwe yvypóry-rehe ogwerovia eꞌỹha. Ogwerovia-gwi, “Ipyꞌa potĩ-ma” heꞌi hese Nhandejáry."
58,11,8,"Ha myamyrĩ Abraão katu ogwerovia tee-gwi, ohendu vaꞌekwe Nhandejáry nheꞌẽ ohenói ramo íxupe. Ohendu-gwi ova oho-vy outro yvy-koty. “Ameꞌẽ vaꞌerã nde-vy nde yvyrã” heꞌi hagwe-py íxupe ova vaꞌekwe oho-vy. Gwetã oheja oho-vy ha ki-koty po oho-ta ndoikwaái oho hagwã. Nhandejáry omondose ha-py íxupe oho."
58,11,9,"Ogwerovia tee-gwi, ogwahẽ rire Nhandejáry omondo hagwe-py, upe yvy-rehe rei oiko. “Ameꞌẽ vaꞌerã nde-vy” ndeꞌi reíry íxupe Nhandejáry. Upe heꞌi ojéupe hagwe-rupima oiko. Yvy oyvy eꞌỹ-rupi oiko vaꞌe-rami oiko. Ao gwigwa óga gwy-rupi oiko. Hendive oiko taꞌýry Isaque, hemiarirõ Jacó ave. Taꞌýry-pe, hemiarirõ-pe ave, “Ameꞌẽ vaꞌerã nde-vy nde yvyrã” heꞌi vaꞌekwe íxupe Nhandejáry. Heꞌi ojéupe hagwe-pyma ãy oiko hikwái. "
58,11,10,"Ha Abraão katu ohaꞌarõ arõ oiko-vy vaꞌekwe oiko hagwã upe tetã tee yváy pygwa-py. Nhandejáry heꞌi hagwe-ramima oiko upe tetã. Haꞌe ae hembiapo voi. Upéa raꞌarõ arõ-vy, ao gwigwa óga gwy-rupi oiko joty vaꞌekwe."
58,11,11,"Ha hembireko Sara ogwerovia tee ave. Ogwerovia tee-gwi, omemby eꞌỹha ogwenogwaigwĩ-ma jepe, ituja-ma teĩ iména, ogwerovia joty oiko-vy Nhandejáry nheꞌẽ. Upéa-gwi oiko-ma vaꞌekwe imemby. Nhandejáry heꞌi vaꞌekwe ogwerovia-gwi, oiko-ma imemby. "
58,11,13,"Omano ramo jepe Abraão, omano ramo jepe taꞌýry, hemiarirõ ogwerovia tee joty. Omano jave, neꞌírã omeꞌẽse vaꞌe omeꞌẽ íxupe. Neꞌírã omeꞌẽ íxupe heꞌi vaꞌekwe. Mombyry-gwi ohexa vaꞌe-rami, ogwerovyꞌa Nhandejáry ojéupe omeꞌẽ vaꞌerã. “Ko yvy-rehe jaiko rei oyvy eꞌỹ-rupi oiko vaꞌe-rami” heꞌi ojóupe hikwái."
58,11,14,"Upéa heꞌi vaꞌe, “Nhande yvy teerã jaheka jaiko-vy” heꞌi ojóupe hikwái. Upéixa-gwi hexahare oikwaa voi omeꞌẽ-ta vaꞌekwe ijyvyrã íxupe kwéry. Naimanduꞌavéi-ma yvykwe-rehe osẽ oho-vy vaꞌekwe-gwi. Imanduꞌa jevy ramo raꞌe, omeꞌẽ arã raꞌe oho jevy hagwã oyvykwe-py. Ha naimanduꞌavéi-ma gwembiejare-rehe."
58,11,16,"Gwendarã iporãve vaꞌe ae katu ohexa ngaꞌu hikwái. Yváy pygwa gwenagwã-py oho hagwã-rehe ikyreꞌỹ ete voi hikwái. Oĩ vaꞌekwe henagwã Nhandejáry rembiapo. Ogwerovia tee-gwi nomotĩry vaꞌekwe oiko-vy Nhandejáry-pe. “Haꞌe ko Nhande Ru tee voi” heꞌi ramo hese, anhetegwa voi. Upéixa-gwi nomotĩry Nhandejáry-pe."
58,11,17,"Ogwerovia tee-gwi, oipota Nhandejáry ojekwaa porãve Abraão amyrĩ rekoha. Upéa-gwi oheko johu vaꞌekwe íxupe. Upéi Nhandejáry nheꞌẽ-py ojuka-ta moꞌã imeꞌẽ-vy gwaꞌýry Isaque. Are-ma, “Oromboeꞌýi vaꞌerã” heꞌi ramo jepe íxupe Nhandejáry, nahakateꞌỹi joty vaꞌekwe gwaꞌýry peteĩmi oiko vaꞌe-rehe. “Oiko vaꞌerã nde raꞌy Isaque remiarirõ joapyri pyri”heꞌi ramo jepe íxupe Nhandejáry, ojuka-ta moꞌã joty imeꞌẽ-vy gwaꞌýry."
58,11,19,"“Xe raꞌy ojejuka rire, omoingove kwaa jevy vaꞌerã íxupe Nhandejáry” heꞌi joty ojéupe Abraão. Ha ojejuka eꞌỹ ramo jepe, onhemoingove jevy vaꞌe vérami oiko jevy joty. "
58,11,20,"Ha upe rire katu okakwaa vaꞌekwe taꞌýry Isaque. Upe ramo, ogwerovia tee-gwi, “Anhetegwa amombeꞌu-ta. Nde rovasa vaꞌerã Nhandejáry” ndeꞌi reíry gwaꞌýry-pe Jacó Esaú ndive. Oiko vaꞌerã omombeꞌu íxupe. "
58,11,21,"Ogwerovia tee-gwi, omano-ta ramo taꞌýry Jacó, “Anhetegwa amombeꞌu-ta nde-vy. Nde rovasa vaꞌerã Nhandejáry” heꞌi mokõi gwemiarirõ José raꞌy-pe, opykokaha-rehe ojepytaho opuꞌã onhemboꞌy-vy omboete hagwã Nhandejáry-pe.–48.22"
58,11,22,"Ogwerovia tee-gwi, omano-ta ramo Jacó raꞌy José, “Xe reꞌýi Israel kwéry ova jevy vaꞌerã oho-vy Egito yvy-gwi” heꞌi omombeꞌu-vy. “Peho ramo, peraha katu ave xe akãgwe peho-vy pemoingatu jevy hagwã pegwahẽ hagwã-py” heꞌi gweꞌýi kwéry-pe ojapo uka-vy. "
58,11,23,"Ogwerovia tee-ma vaꞌekwe Nhandejáry-pe myamyrĩ Moisés ru isy ave. Oiko-ma ramo taꞌýry, “Mitã porã voi oiko” heꞌi hese Moisés-rehe. Ha mburuvixagwasu ojuka ukase moꞌã ramo íxupe, ndokyhyjéi joty túvy isy ave. Ogwerovia tee-gwi, ojuka eꞌỹ hagwã mbohapy jasy onhomi tee imoĩ-vy. Mburuvixa-gwi onhomi tee imoĩ-vy.  "
58,11,24,"Ha Moisés katu ogwerovia tee vaꞌekwe Nhandejáry-pe. Upéa-gwi okakwaa rire, “Xe ae ndaikosevéiry mburuvixa Faraó rajy memby ramo” heꞌi ójehe."
58,11,25,"“A-py aiko ramo, sapyꞌa ete mburuvixarã-rami aiko vaꞌerã” heꞌi ójehe. “Upéixa aiko ramo, aiko teĩ arã ajererohory rei vaꞌerã Nhandejáry nheꞌẽ rendu eꞌỹ-vy” heꞌi ójehe. “Ha xe katu ndaiko moꞌãi upéixa” heꞌi. “Nhandejáry reꞌýi-pe ae-ma xe amoirũ-ta” heꞌi. “Ojerereko asy ramo hikwái, hendive xe rereko asy vaꞌerã ave” heꞌi ójehe Moisés."
58,11,26,"“Upéixa xe ajerereko asy ramo jepe, iporã ave xe-vy” heꞌi ójehe. Imanduꞌa meme ojéupe gwarã-rehe. Ojéupe Nhandejáry remimeꞌẽrã gwenonde-py ogwereko. Nhandejáry remimeꞌẽrã-rehe imanduꞌa. Upéa-gwi heꞌi, “A-py Egito-py heta opambaꞌe areko” heꞌi. “Ha xe rembiereko iporãve xe ahejapa, Nhandejáry rembiporavo reꞌýi reko-rupi xe aiko hagwã” heꞌi ójehe. “Hese onheꞌẽ rei reiha-rami, xe-rehe tonheꞌẽ rei rei ave” heꞌi Cristo ou vaꞌerã-rehe."
58,11,27,"Ogwerovia tee-gwi, ova oho-vy Egito yvy-gwi. Mburuvixagwasu remimbota eꞌỹ-rupi oiko. Ipoxy ramo jepe, ndaikyhyjéi joty íxugwi. Nhandejáry jahexa eꞌỹ vaꞌe-pe ohexa vaꞌe-rami joty oiko. Upéa-gwi ndojehesa rerova ukái joty íxugwi. Hape meme joty oipyhy oiko-vy."
58,11,28,"Ogwerovia tee-gwi, Egito-gwi ova-tama ramo, omoĩ ypy vaꞌekwe arete héry vaꞌe páscoa, “Pembohayvi katu pene rokẽ ári ijukapyre rugwy” heꞌi gweꞌýi kwéry-pe. “Ani pembohayvi eꞌỹ teĩ” heꞌi. “Ou arã ojuka-vy peteĩ teĩ otopa vaꞌe mitã kwimbaꞌe ypykwe gwive gwĩ Nhandejáry rembigwái yváy pygwa oporojuka vaꞌety heꞌi vaꞌe. Tugwy ohexa oĩ ramo pene rokẽ-rehe, ohasa rei arã oho-vy ijukaharãgwe” heꞌi gweꞌýi kwéry-pe. "
58,11,29,"Ogwerovia tee-gwi, Moisés reꞌýi kwéry ohasa vaꞌekwe oho-vy ygwasu pytã ojeꞌeha. Yvy ete-rupi ohasa oho-vy vaꞌe-rami ohasa oho-vy hikwái. Upéi hapykwerigwa Egito pygwa ohasase moꞌã. Ohapykwe segi moꞌã ha ndohasáiry. Y mbyte-rupi oho jave, ojahoꞌi onhapymimba-ma íxupe kwéry y."
58,11,30, 
58,11,32,"Heta amombeꞌu kuri gwĩ Nhandejáry reroviaha rehegwa nheꞌẽ. Ãy namombeꞌupa moꞌãi. Nomeꞌẽiry xe amombeꞌupa Gideão rehegwa nheꞌẽ, Baraque rehegwa nheꞌẽ, Sansão rehegwa nheꞌẽ, Jefté rehegwa nheꞌẽ ave. Namombeꞌupa moꞌãi Davi rehegwa nheꞌẽ, Samuel rehegwa nheꞌẽ ave. Gwĩ Nhandejáry nheꞌẽ-py omombeꞌu vaꞌety rehegwa nheꞌẽ nomeꞌẽi xe amombeꞌu.–8.32"
58,11,33,"Ogwerovia tee-gwi, onhorairõ vaꞌekwe outro tetã mygwa ndive. Onhorairõ rire, ipuꞌaka hese kwéry. Hembiapo vai vaꞌekwe-pe ogwereko asy. Haꞌe ae hembiapo porã. “Arovia tee katu Nhandejáry remimombeꞌu” heꞌi tee-gwi, Nhandejáry ojapo hese heꞌi hagwe-rami. Jagwarete juru omboty pono oisuꞌu íxupe."
58,11,34,"Oĩ tata ipoxy vaꞌe-rehe ipuꞌaka tata rendy mbogwe-vy vaꞌe. Oĩ kyse-py okutuharã-gwi, onheresende joty vaꞌe. Oĩ onhorairõ jave nonhembopyꞌamirĩ ukáiry vaꞌe. Onhembopyꞌagwasu joty oiko-vy. Oĩ soldado kwéry outro yvy-gwi ou vaꞌekwe ndive onhorairõ ramo, omboripara joty, ipuꞌaka joty hese."
58,11,35,"Oĩ kunha hóga pygwa omano vaꞌekwe. Ogwerovia tee-gwi, onhemoingove jevy íxupe vaꞌekwe. Oĩ ave heta ojerereko asy eterei rire, ojejuka vaꞌekwe. Nhandejáry-gwi ojere ramo raꞌe, ndojukái arã raꞌe. Ha ndováiry joty íxugwi. “Ava eꞌỹ rire, iporãve xe rekoha arã xe moingove jevy rire Nhandejáry” heꞌi ae joty ójehe.1 "
58,11,36,Oĩ onhembohory hese vaꞌekwe. Ombopi mbopi íxupe vaꞌekwe. Oĩ onhapytĩ íxupe vaꞌekwe. Oipokwa heraha-vy íxupe omoĩ hagwã preso vaꞌekwe.  
58,11,37,"Oĩ ita-py ojapi íxupe vaꞌekwe. Oĩ serra-py onhekytĩ vaꞌekwe imbyte-rupi. Oĩ kyse-py ojejuka vaꞌekwe. Ombojehesa rerova ukase ramo jepe, ndovái joty Nhandejáry-gwi. Gwóga-py ndopytái. Opa-rupi oiko rei. Omonde ovexa ragwe, kavara pirekwe omonde ave oiko-vy. Iporiahu oiko-vy. Ipyꞌa jopy ojerereko asy ave oiko-vy.2 "
58,11,39,"Upe vaꞌe kwéry yma gware ogwerovia tee-gwi, imanduꞌa porã hese kwéry Nhandejáry. Imanduꞌa porã ramo jepe, neꞌírã ojapopa joty hese kwéry heꞌi hagwe-rami. Nhande kwéry ãygwa nhane raꞌarõ joty ojapo porãve hagwã nhande kwéry-rehe. Nhandejáry heꞌi vaꞌekwe yma gware-pe nomboagwyjéi vaꞌekwe. Ha koꞌánga katu ãygwa ojapo-gwi inheꞌẽ, omboagwyje-ma íxupe. “Ãygwa rehegwa nheꞌẽ onhemboagwyje rire, aroagwyje-ta ave yma gware-pe ahovasa-vy” heꞌi ojéupe Nhandejáry. Upéa-gwi ãygwa raꞌarõ-vy neꞌírã ojapopa yma gware-pe heꞌi hagwe-rami."
58,12,1,"Yma gware heta eterei oĩ Nhandejáry-rehe ojerovia tee vaꞌe. Ãy nhande rexaha-rami oiko. Opa-rupi nhande jerekwe-rupi oĩ nhande rexaháry. Upéa-gwi jaiko katu ohose ha-py pyaꞌe oripara oho-vy vaꞌe vérami. Pyaꞌe ogwahẽse-gwi, ndopyta pytái oripara oho-vy. Haꞌe heko-rupi jaiko katu. Gwĩ oripara vaꞌe omboi oao pyaꞌeve oripara hagwã. Haꞌe omboykeha-rami onhembopohyiharãgwe, upéixa ave nhande nhamboyke nhandéhegwi tekoha vai. Pyaꞌe aꞌe ipuꞌakase nhande-rehe tekoha vai. Ani ipuꞌaka hagwã-rami teĩ jaiko. Jaiko porã meme katu jajehexa uka porã hagwã nhande rexaháry-pe. Ha Hesu katu nhane renonde-py jareko katu jajehesa rerova uka meme katu jaiko-vy Hesu-rehe. Haꞌe ojerovia tee vaꞌe Nhandejáry-rehe. Ogwerovia kuꞌa kuꞌa eꞌỹ vaꞌe voi haꞌe. Hesu rekoha-rami jaiko. Haꞌe ojejuka uka-tama ramo kurusu-rehe, ndovái joty vaꞌekwe Nhandejáry rape-gwi. “Amano rire, anhemoingove jevy rire, avyꞌa eterei joty vaꞌerã” heꞌi ójehe Hesu. Upéa-gwi nopenái ójehe hembiapo vai vaꞌety-rami kurusu-rehe ojuka-tama ramo íxupe. Omotĩ eterei ramo íxupe, nahakateꞌỹi joty ójehe. Upéa-gwi ãy katu ogwapy-ma oĩ-vy Nhandejáry akatúa-koty. Ogwapy haty yke-rehe ogwapy-ma oĩ-vy."
58,12,3,"Pene manduꞌa kena Hesu ojerereko asy hagwe-rehe. Ndaijaꞌéi hese hekoha vai vaꞌe ha ndovái joty Nhandejáry rape-gwi. Pene manduꞌa kena hese pono pevyꞌareꞌỹ, pono pejehesa rerova uka íxugwi."
58,12,4,"Tekoha vai-pe pejoko joko ramo, neꞌírã pende juka. Upéa-gwi ani kena pende-rehe ipuꞌaka tekoha vai."
58,12,5, 
58,12,7,"Pehasa asy ramo jepe, pende rereko Nhandejáry gwaꞌýry-rami joty. Upéa-gwi ani pende pyꞌamirĩ teĩ pejerereko asy ramo jepe. “Gwaꞌýry-rami xe rereko Nhandejáry” peje ae pendéjehe kwéry. Ndoikói mitã túvy ombohasa asy eꞌỹ íxupe vaꞌe oheko rerova uka-vy."
58,12,8,"Nane mbohasa asýi ramo raꞌe, taꞌýry tee ramo ndereikói arã raꞌe. Túvy eꞌỹ vaꞌe-rami ereiko arã raꞌe."
58,12,9,"Nde ru yvy pygwa ne mbohasa asy ramo jepe, eremboete joty íxupe ereiko-vy. Upéixa nhande ru yvy pygwa-pe nhamboete voi. Aipo ramo Nhande Ru yváy pygwa-pe nhamboeteve katu. Ani pehendu eꞌỹ teĩ íxupe. Penhemeꞌẽ katu ae íxupe peiko tee hagwã hendive."
58,12,10,"Ha nhande ru yvy pygwa nanhane mbohasa asy aréiry oiko-vy. Nhane mbohasa asyse ramo, sapyꞌa nhane mbohasa asy. Ha Nhandejáry nhane renohẽ porã nhande rereko asy-vy, jaiko marangatu hagwã heko-rupi."
58,12,11,"Jajerereko asy jave, ndajarovyꞌái voi. “Aiko asy voi” jaꞌe moꞌã nhandéjehe. Ha upe rire katu Nhandejáry rembiereko asy nhande heko-rupi jaiko. Nhande pyꞌagwapy reheve jaiko. Heko tee-rupima jaiko."
58,12,12,"Nhande rekoha a-rami Ani pene ateꞌỹ teĩ pene mytuꞌeꞌỹ-gwi. Penhemokyreꞌỹ ae peho meme hagwã tape porã-rupi. Penhembopyꞌagwasu katu pendéjehe, peho meme hagwã tape porã-rupi. Upéixa ramo gwĩ ogwerovia kuꞌa kuꞌa vaꞌe ndohói arã ogwata porã eꞌỹ vaꞌe-rami. Onhepysanga sanga vaꞌe-rami, ndogwatavéi arã. Oho ramo tape vai-rupi, okaráu vaꞌe-rami onhemaxuka vaꞌerã. Peho porã ramo ae, ogwerovia tee-ma vaꞌerã. Series, "
58,12,14,Ani pejoteta teĩ. Enterovéa-pe ae pereko porã pende joja porã hagwã. Peiko marangatu katu. Pende reko marangatu eꞌỹ reheve ndapehexái arã Nhandejáry-pe.
58,12,15,"Penhangareko porã pendéjehe ani hagwã oiko pene paꞌũ-my ojehesa rerova uka vaꞌerã Nhandejáry nhande rexakwaa rei vaꞌe-gwi. Toiko eꞌỹ pene paꞌũ-rupi pono pende resa rerovapa ójehe. Upeixagwa-pe heꞌi temitỹ hái hiꞌa vaꞌe. Upe temitỹ okakwaa, hiꞌa. Upéi heta oĩ hiꞌupy eꞌỹ jepe, hoꞌu joty. Hoꞌu-gwi ndoiko porãvéi-ma. Upéa-gwi ani oiko pene paꞌũ-my pende akwaa rerovase vaꞌe gweko-rupi."
58,12,16,"Penhangareko porã pendéjehe. Toiko eꞌỹ katu pene paꞌũ-my myamyrĩ Esaú rekokwe-rami oiko vaꞌe. Haꞌe otĩ kwaa eꞌỹ vaꞌe Nhandejáry-rehe nopenáiry oiko-vy. Haꞌe túvy raꞌy ypykwe jepe, ovende joty vaꞌekwe ojéupe Nhandejáry remimeꞌẽrã. Hoꞌu vaꞌerã-rehe, ombovareꞌa eꞌỹharã-rehe ovende joty vaꞌekwe."
58,12,18,"Ãy ndapeikovéi-ma yma gware Israel kwéry amyrĩ rekokwe-rupi. Haꞌe kwéry oho ramo Nhandejáry renda-py, ogwahẽ oho-vy vaꞌekwe upe yvyaty-py héry vaꞌe Sinai-py. Japoko hese vaꞌe ha-py ogwahẽ vaꞌekwe. Tata ipoxy ramo, ohexa. Upe-py pytũ rei-ma, pyhare vaꞌe-rami. Upe-py oĩ marány yvytu."
58,12,19,  Upéa nheꞌẽ omondýi-ma vaꞌekwe yma gware Israel kwéry-pe. Upéa-gwi ojerure rure Moisés-pe omombeꞌu eꞌỹve hagwã íxupe upe onheꞌẽ vaꞌe.
58,12,22,"Ha ãy katu ndapeikovéi-ma yma gware reko-rupi. Hekovía peiko ãy ogwahẽ oho-vy vaꞌe-rami yváy pygwa yvyaty-py héry vaꞌe Sião-py. Nhandejáry hekove tee vaꞌe retã-my ogwahẽ oho-vy vaꞌe-rami peiko. Upe-py oĩ yváy pygwa Jerusalém tetã, upe-py oiko heta eterei Nhandejáry rembigwái ojepapa eꞌỹ vaꞌe. Upe-py yváy-py ojogweroaty oiko-vy jave, ovyꞌa Nhandejáry raꞌy ypykwe. Peteĩ teĩ héry vaꞌe gwive onhemoĩ kwatia-rehe vaꞌekwe vérami, “Xe reꞌýi tee” heꞌi hese Nhandejáry. Ãy katu pemoirũ-ma peiko-vy Nhandejáry-pe. Haꞌe hembiapo apokwe-rehe enterovéa-pe ogwereko vaꞌerã. Pemoirũ-ma ave gwĩ omano vaꞌekwe-pe gwive, “Ogweroagwyje ete-ma onheꞌẽ onhemopotĩmba ete-ma” heꞌi hese vaꞌe Nhandejáry. Upéa rehegwa-pe pemoirũ-ma."
58,12,24,"Ãy katu pemoirũ-ma peiko-vy Hesu-pe. Haꞌe ojejuka uka vaꞌekwe nhande-rehe. Upéa-gwi Nhandejáry oiko-ma pende Járy ramo. Heꞌýi tee ramo peiko-ma peẽ. Abel amyrĩ gwugwy mbyte-py ojejuka vaꞌekwe. Omano rire, “Xe repy katu, xe repy katu” heꞌi vaꞌe-rami. Ha Hesu katu gwugwy mbyte-py ojejuka uka ramo, “Xe repy katu” ndeꞌíry vaꞌekwe “Eiporiahuvereko katu íxupe” heꞌi gwĩ hugwy-py onhemopotĩ vaꞌerã-rehe."
58,12,25,"Penhangareko porã pendéjehe. Ani ijapysa eꞌỹ vaꞌe-rami peiko teĩ. Yma gware nohenduséi vaꞌekwe ko yvy-py gwĩ Nhandejáry nheꞌẽ omombeꞌu vaꞌe. Upéa-gwi ndaiporivéi vaꞌekwe hesendeharã. Ãy katu nhahenduse eꞌỹ ramo yváy-gwi omombeꞌu vaꞌe, ivaive arã nhande-vy. Ndoikói arã voíte nhane resendeharã."
58,12,26,Yma omomýi vaꞌekwe Nhandejáry nheꞌẽ yvy. Ha ãy katu heꞌi Nhandejáry kwatia nheꞌẽ: heꞌi Nhandejáry kwatia nheꞌẽ.
58,12,27,"“Peteĩgwe jevy joty amomýi vaꞌerã” heꞌi ko yvy opa vaꞌerã-rehe. Upéixa jaikwaa Nhandejáry rembiaporã. Gwĩ jahexa vaꞌe hembiapokwe gwive omomýi vaꞌerã oipeꞌa hagwã, opyta hagwã jahexa eꞌỹ vaꞌe meme, omýi eꞌỹ vaꞌe meme opyta vaꞌerã."
58,12,28, 
58,13,1,Ani pehayhu eꞌỹ teĩ pende reꞌýi kwéry-pe. Pehayhu meme katu Hesu reroviaha-pe gwive. Peẽ kwéry Cristo reꞌýi voi. Upéa-gwi ani pejohayhu eꞌỹ teĩ. Pejohayhu rei ae katu peiko-vy.
58,13,2,"Ogwahẽ ou-vy ramo pende róga-py Hesu reroviaha peikwaa eꞌỹ vaꞌe, ani pembojevy rei teĩ íxupe imondo-vy. Ogwahẽ ramo jepe peikwaa eꞌỹ vaꞌe, emogwahẽ porã joty íxupe. Oĩ heꞌi vaꞌekwe: “Egwahẽ katu” heꞌi gwĩ ogwahẽ ou-vy oikwaa eꞌỹ vaꞌe-pe. Oikwaa eꞌỹ ramo jepe, ogwerohory joty raꞌe Nhandejáry rembigwái yváy pygwa-pe omogwahẽ uka-vy. "
58,13,3,Ani pende resarái gwĩ preso onhemoĩ uka vaꞌekwe-gwi. Hendive preso penhemoĩ vaꞌekwe vérami pene manduꞌa meme joty hese. Ani ave pende resarái gwĩ ojerereko asy vaꞌe-gwi. Hendive pejerereko asy vaꞌe-rami ave joty pene manduꞌa hese.
58,13,4,"“Naiporãi ereiko kunha ndive” ndeꞌíry Nhandejáry nhande-vy. Nhane momanduꞌa uka vaꞌe Nhandejáry nheꞌẽ voi. Iporã katu nhamboete nhane rembireko, nhane ména ave. Ha gwĩ onhemotĩ eꞌỹ vaꞌe, hapixa rembireko ndive hapixa ména ndive oiko vaꞌevy katu, ogwereko asy vaꞌerã íxupe Nhandejáry. Upéa-gwi nhane rembireko ndive anhóte jaiko katu. Nhane ména ndive jajohayhu rei jaiko-vy."
58,13,5,Pirapire hetave vaꞌerã-rehe anhóte ani peiko meme teĩ. “Tuvixave-ta vérami xe-vy pirapire. Pirapire aipotave tave xe jéupe gwarã” ani peje teĩ pendejéupe. “Avyꞌa xe rembiereko-rehe” peje ae pendejéupe. Heꞌi Nhandejáry kwatia nheꞌẽ: heꞌi Nhandejáry nhande-rehe.
58,13,7,"Ani pende resarái pene mboꞌe mboꞌehare-gwi. Nhandejáry nheꞌẽ peẽ-my omombeꞌu mbeꞌuhare-rehe pene manduꞌa nduꞌa joty kuri. Mbaꞌéixa oiko vaꞌekwe, mbaꞌéixa omano vaꞌekwe peikwaa voi. Nhandejáry-rehe ojeroviave ave oho-vy hikwái. Upéa-gwi peiko katu hekokwe-rami."
58,13,8,"Omano ramo jepe hikwái, ojehekoviarõ eꞌỹ vaꞌe Hesu Cristo. Omano eꞌỹ vaꞌe. Kwehe oiko hagwe-ramima joty oiko ãy peve. Opa eꞌỹ reheve ndojehekoviarõvéi-ma vaꞌerã."
58,13,9,"Upéa-gwi gwĩ nheꞌẽ ambue-py pene mboꞌese vaꞌerã-rehe ani pejehesa rerova uka teĩ. Ani pejeapysaka teĩ inheꞌẽ-rehe. “Ore reko-rami pekaru ramo, omombaraete vaꞌerã pende pyꞌa Nhandejáry” heꞌi moꞌã ramo peẽ-my, ani pejeapysaka teĩ inheꞌẽ-rehe. Gwĩ henduhare nonhemombaraetéi joty. Onhemombaraeteve ae nhande pyꞌa nhande rovasa vasa-gwi Nhandejáry. Nhande rexakwaa rei-py nhanhemombaraete. Upéixa iporã nhande-vy. Upéa-gwi ani pejeapysaka teĩ inheꞌẽ-rehe."
58,13,10,"Ãy apomomanduꞌa-ta judeu reko rehegwa nheꞌẽ-rehe. Gwĩ paꞌi kwéry oiko joty judeu reko-rupi Nhandejáry-pe ijukapyrã omeꞌẽ-vy moꞌã. Omoirũse-vy moꞌã hoꞌu ijukapyre ha nomoirũi joty Nhandejáry-pe. Upéixa ramo ndikatúi haꞌe kwéry omoirũ Cristo nhande-rehe ojejuka uka vaꞌekwe-pe. Ndaiporivéi-ma hoꞌu vaꞌerã onhemombaraete hagwã. Ãy gwĩ ijukapyre hoꞌu joty-vy onhemombaraetese vaꞌe moꞌã, ndikatúi joty nhane ndive omoirũ Cristo nhande-rehe ojejuka uka vaꞌekwe-pe. Judeu kwéry vaꞌe paꞌi ruvixagwasu ogweroike heraha-vy ijukapyre rugwy. Koty imarangatu ete onhegwahẽ eꞌỹ ha-py ogweroike. Upe-py omeꞌẽ Nhandejáry-pe omboyke hagwã moꞌã judeu kwéry-gwi hembiapo vaikwe. Hugwy ogweraha koty-py ha hetekwe katu ogwenohẽ heraha-vy tetã-gwi. Ohapy hagwã-py tetã jerekwe-rehe ogweraha."
58,13,12,"Upéa-gwi tetã jerekwe-py ave ojejuka uka vaꞌekwe Hesu gwugwy avyte-py, omopotĩ hagwã nhande pyꞌa jajejavy rire."
58,13,13," Upéa-gwi nhamoirũ katu Hesu-pe. Gwetã oheja oho-vy vaꞌe-rami, jaha nhamoirũ hagwã íxupe heko-rupi jaiko hagwã. Hese onhembohory hagwe-rami ave, onhembohory vaꞌerã nhande-rehe. Ko yvy-py ndaipóri nhane renagwã opa eꞌỹ vaꞌerã. Nhamoĩ meme ae nhande resa yváy pygwa nhane renagwã opa eꞌỹ vaꞌerã-rehe. Upéa-gwi nhamoirũ katu Hesu-pe. Gwetã oheja oho-vy vaꞌe-rami jaiko Hesu moirũse-vy. Series, "
58,13,15,"Upéa-gwi nanhameꞌẽvéi-ma Nhandejáry-pe ijukapyrã. Hekovía Nhandejáry remimbota ae katu nhameꞌẽ íxupe. Nhamboete meme katu Nhandejáry-pe ae, nhande-rehe ojejuka uka-gwi Hesu Cristo. Héry nhamombaꞌegwasu nhamombeꞌu-vy ramo, hemimbota nhameꞌẽ íxupe."
58,13,16,"Pejapo porã meme katu pende rapixa-rehe. Ani pene rakateꞌỹ teĩ pene mbaꞌe-rehe. Hemikotevẽ pemeꞌẽ katu íxupe. Upéa pejapo ramo, pende rerohory vaꞌerã Nhandejáry pene rembiapo-rehe. Yma gware reko-rupi ijukapyrã omeꞌẽ joty vaꞌe-pe ndojohu porãvéi-ma. Pene rembiapo porã-rehe ae pende rerohory vaꞌerã."
58,13,17,"Hesu reroviaha rerekwa heꞌi vaꞌe pejapo katu. Pehendu katu inheꞌẽ. Orepara oiko-vy pende rekove-rehe peho porã hagwã-rehe. “Mbaꞌéixa jarepara vaꞌerã hekove-rehe xe monheꞌẽ vaꞌerã Nhandejáry” heꞌi ojéupe pende-rehe. Upéa-gwi pehendu katu inheꞌẽ. Pehendu ramo, ovyꞌa vaꞌerã pende-rehe onhangareko-vy. Ha pehenduse eꞌỹ ramo katu, pembovyꞌareꞌỹ vaꞌerã íxupe, ndapeiko porãi vaꞌerã. Ha ndovyꞌái ramo pende rerekwa niporãi arã peẽ-my."
58,13,18,Pembojeupi upi katu pene nheꞌẽ Nhandejáry-pe ore-rehe. Ore rembiapo porãse meme oroiko-vy. Ipotĩ ore pyꞌa. Upéa-gwi ndoikói voi ore pyꞌapy-py “Erejejavy-ma” heꞌi vaꞌe vérami ore-vy.
58,13,19,Aipota eterei pejapo oração xe-rehe pyaꞌeve xe mogwahẽ hagwã pende ha-py Nhandejáry.
58,13,20,"Onheꞌẽ pahaOmano rire Nhandejáry Hesu, omoingove jevy íxupe Nhandejáry nhande rerekwagwasurã. Gwugwy mbyte-py ojejuka uka-gwi Nhandejáry Hesu, heꞌýi meme voi nhande. Nhandejáry ruvixa tee voi haꞌe. Omano rire omoingove jevy íxupe Nhandejáry nhande rerekwagwasurã. Nhandejáry nhane mbopyꞌagwapyhaty voi. Tapende rovasa porã porã katu hemimbota gwive pejapo hagwã. Hesu Cristo ojapo uka hagwã peẽ-my hembijohu porã tapende rovasa katu. Tonhemombaꞌegwasu meme katu opa eꞌỹ reheve. Upéixa aipota. Amém."
58,13,22,"Omondo uka omanduꞌahaXe reꞌýi, naxe nheꞌẽ mbuku etéiry kwatia-rehe amoĩ vaꞌekwe. Upéa-gwi pene kyreꞌỹ reheve pehendu katu, pende rekorã amombeꞌu ramo peẽ-my anhemonheꞌẽ-vy."
58,13,23,"Timóteo rehegwa nheꞌẽ amombeꞌu-ta peẽ-my. Preso onhemoĩ ha-gwi, osẽ jevy-ma oho-vy. Pyaꞌe ogwahẽ ou-vy ramo xe ha-py araha-ta íxupe. Pende ha-py aha ramo, araha-ta íxupe ave."
58,13,24,Amondo uka-ta xe manduꞌaha Hesu reroviaha rerekwa-pe gwive. Hesu reroviaha-pe gwive amondo uka-ta ave xe manduꞌaha. Nhande reꞌýi Itália yvy pygwa omondo uka-ta ave peẽ-my omanduꞌaha.
58,13,25,Tapende rovasa vasa katu Nhandejáry pende rexakwaa rei-vy.
59,1,1,"remimombeꞌukweXe Tupã Nhandejáry rembigwái. Nhandejáry Hesu Cristo rembigwái ave xe. Amondo uka-ta kwatia-rehe xe nheꞌẽ peẽ-my gwarã. Peẽ judeu kwéry Hesu reroviaha vaꞌe opa-rupi judeu eꞌỹ kwéry paꞌũ-my peiko vaꞌe ahai-ta peẽ-my. Mbaꞌéixa pa peiko, xe reꞌýi kwéry?"
59,1,2,"   Opaixagwa nhande mbovyꞌareꞌỹ vaꞌe pende johu meme paraꞌe. Upéixa jaiko ramo ndahaꞌéi jarova hagwã nhande rekoha Nhandejáry-gwi. Nhane mbojerovia tee hagwã-rehe ójehe oheja upe vaꞌe ojehu nhande-vy. Upéixa-gwi jahasa asy ramo jepe nhande reko vyꞌa reheve tajaiko katu. Ha peẽ katu, xe reꞌýi kwéry, pende-rehe ndijaꞌéi ramo Hesu-rehe ndojeroviái vaꞌe, pende rereko asy ramo jepe, pende reko vyꞌa reheve joty tapeiko katu. Pende rasy ramo jepe, pende poriahu verei ramo jepe, pende reko vyꞌa reheve joty tapemondo katu pende resa Nhandejáry-rehe. Pehasa asy ramo jepe ani joty perova teĩ pende resa Nhandejáry-gwi, xe reꞌýi kwéry. Ndahaꞌéi nhane mbovyꞌareꞌỹ hagwã rei jahasa asy. Nhane mombaraete hagwã-rehe ae nhane mbojerovia tee hagwã-rehe ae ójehe Nhandejáry oheja nhane mbohasa asy vaꞌerã ojehu nhande-vy. Upéixa jajerovia tee ramo jaiko arã inheꞌẽ-rupi jaipyhy porãve arã nhane arandurã. Hesu remimbota jajapo kwaa vaꞌerã. Upéixa ramo heꞌi vaꞌerã peteĩ teĩ nhande-rehe “Ipyꞌa ijagwyje-ma oiko-ma xe nheꞌẽ-rupi” heꞌi vaꞌerã Hesu nhande-rehe. Series, "
59,1,5,“Xe arandu mbyky eterei. Ndajapo kwaái Nhandejáry remimbota.” Aipo ere paraꞌe ndejéupe nde pyꞌapy-py erenhemongeta-vy. Aipo ramo ejerure katu íxupe ne arandurã-rehe: “Ajerure nde-vy xe arandurã-rehe. Nde mante xe moꞌarandu-ta”. Upéixa ere arã íxupe. Haꞌe ohendu arã voi ne moꞌarandu hagwã. Ipyꞌa porã eterei-gwi haꞌe omeꞌẽ meme vaꞌe nhande-vy nhane remikotevẽ. Upéixa ramo nde aꞌo eꞌỹ reheve nde rexakwaa rei arã ne rembijerure omeꞌẽ-vy.
59,1,6," Ereporandu jave Nhandejáry-pe “Omeꞌẽ-ta xe-vy, tapa nomeꞌẽ moꞌãi xe-vy” ani aipo ere teĩ. Ani upéixa erereko mokõi nheꞌẽ nde pyꞌa-py. Inheꞌẽ mokõi vaꞌe oiko ygwasu yvytu omomýiha-rami. Ojere jere oiko-vy. Nhande, Hesu-rehe jajerovia vaꞌe ndikatúi jaiko upéixa. Inheꞌẽ mokõi vaꞌe-pe Nhandejáry nomeꞌẽ moꞌãi hembijerure, ndojerovia teéi-gwi hese. Series,  Series, "
59,1,9,"Ani ne mbaꞌe reta-rehe anho erevyꞌa Peẽ ae pevyꞌa katu Hesu reꞌýi kwéry voi peẽ. Ojohaꞌe-rami meme pende rereko Nhandejáry pejerovia-gwi hese. Pevyꞌa katu. Ambue kwéry nde rereko asy ramo jepe, nane mbaꞌe retái ramo jepe, evyꞌa katu eiko-vy. Nhandejáry nde rereko-ma gwaꞌýry-rami gwajýry-rami ave. Ha nde, Hesu reꞌýi jepe ne mbaꞌe reta reta erereko vyteri vaꞌe. Gwekogwypyve-rami nde rereko ramo jepe evyꞌa katu. Nhandejáry-rehe mate erevyꞌa vaꞌerã. Yvoty pyaꞌe ipoty piruha-rami voi ndahiꞌaréi vaꞌerã imbaꞌe reta reta rei vaꞌe. Series, "
59,1,12,Jejavy rehegwa nheꞌẽOiko asy ramo jepe Hesu-gwi ojevy eꞌỹ joty vaꞌe ovyꞌa voi joty oiko-vy. Nhandejáry rape-gwi ndojeréi joty-gwi omeꞌẽ vaꞌerã íxupe hekove opa eꞌỹ vaꞌerã. “Xe rayhu vaꞌe-pe ameꞌẽ vaꞌerã hekoverã opa eꞌỹ vaꞌerã” heꞌi vaꞌekwe-gwi omeꞌẽ vaꞌerã íxupe.
59,1,13,"Erehasa asy rei ramo erenhemongeta ramo nde pyꞌa ndive ereva hagwã erejejavy hagwã, ani ere teĩ “Xe mbojejavy ukase paraꞌe Nhandejáry. Xe mbova ukase paraꞌe Nhandejáry” ani peje teĩ. Ndaipóri voi Nhandejáry-gwi inharanduve vaꞌe ombojejavy uka hagwã Nhandejáry-pe. Haꞌe ave nhane mbojejavy eꞌỹ vaꞌe voi. Avave-pe nombojejavy ukaséi Nhandejáry. Nhandejáry heko porã vaꞌe voi."
59,1,14,"Nhandejéhegwi voi nhanhetantea nhande ae jajejavy hagwã. “Xe mboꞌe vai-gwi, ajapo vai” oĩ heꞌi vaꞌe moꞌã. Ndahaꞌéi upéixa. Nhandejéhegwi ae jajapo vai. Nhande pyꞌa-py jajapose vaꞌe ae-gwi, nhanhembotavy. Nanhande puꞌakavéi-ma nhandéjehe jajejoko kwaa hagwã. Jajejavy joty. Jajapose-gwi rei jajapo. Nhandejéhegwi nhanohẽ nhane rembiaporã jajapo vaꞌerã. Upéixa-gwi nhane rembiapo vai nhandejéhegwi rei mante jajapo. Nhane rembiapo vai eterei ramo nhane mboyke arã ojéhegwi Nhandejáry."
59,1,16,"Ani penhembotavy xe reꞌýi kwéry, xe rembiayhu kwéry."
59,1,17,"Nhandejáry-gwi ou mbaꞌe porã. Opa mbaꞌe iporã vaꞌe imarãneꞌỹ vaꞌe omeꞌẽmba nhande-vy. Haꞌe ojapo vaꞌekwe entéro tesapeha yváy pygwa. Kwarahy ojapo vaꞌekwe. Jasy ave, jasytata ave, jasytatagwasu ave ojapo vaꞌekwe. Hemimoingokwe vaꞌe heko ambue mbue. Haꞌe ae peteĩ tekoha ogwereko. Kwarahy okanhy vaꞌe. Jasy oiko rei vaꞌe. Nhandejáry ae katu tekoha peteĩ ogwereko. Iporã meme joty hekoha Nhandejáry."
59,1,18,Ojéhegwi voi gwemimbota-rupi nhande poravo vaꞌekwe gweꞌyirã. Nheꞌẽ anhetegwa vaꞌe jarovia. Upéa-rupi nhane moingo gweꞌýi ramo entéro gwembiapokwe-gwi nhane moporãseve Nhandejáry.
59,1,19,"Upe vaꞌe peikwaa xe reꞌýi kwéry, xe rembiayhu kwéry. Upéixa-gwi ekirirĩ porã eiko-vy erejeapysaka porã hagwã nheꞌẽ-rehe. Ani erenheꞌẽ erepensa eꞌỹ reheve. Ehaꞌarõ nde rapixa onheꞌẽ ranhe hagwã. Ani ave pende poxy pyaꞌe aꞌe teĩ. Nhande poxy rei rei ramo ndajaikói Nhandejáry rekoha-rupi. Hemimbota ndajajapóiry."
59,1,21,Upéixa ramo ani pende poxy rei rei ojóupe. Epoi kena nde poxy rei reiha-gwi.Opa nde rekoha rei-gwi epoi ave. Anive ne manduꞌa ne rembiapo vairã-rehe. Nhandejáry nheꞌẽ-rehe ae katu ne manduꞌa. Haꞌe omoĩ-ma onheꞌẽ nde pyꞌapy-py. Erovia kena inheꞌẽ kuri erejeheko kirirĩ-vy. Inheꞌẽ-rupi ereiko ramo ne resende tee vaꞌerã Nhandejáry.
59,1,22,"Pehendu kena inheꞌẽ. Oĩ inheꞌẽ ohendu rei vaꞌe, ojapo eꞌỹ vaꞌe, onhembotavy vaꞌe. Ani upe vaꞌe reko-rupi ereiko. Nhandejáry nheꞌẽ remimombeꞌu ejapo kena. Ndereroviái ramo inheꞌẽ erenhembotavy rei-ma arã ereiko-vy."
59,1,23," Jahexa nhane raꞌanga epéco-py. Jajere rire ndajahexavéi-ma nhane aỹgwe. Pyaꞌe nanhane manduꞌavéi-ma hese. Upéixa ave Nhandejáry nheꞌẽ ndogweroviái vaꞌe. Ohendu ramo ohendu rei ha ojere oho ramo opa jevy-ma íxugwi. Series, "
59,1,25,Anhetegwa tee vaꞌe Nhandejáry nheꞌẽ. Nhane moꞌarandu Nhandejáry reko-rupi jaiko hagwã ponove ipuꞌaka nhande-rehe tekoha vaiha. Nhahendu-ma ramo nhanhongatu-ma ramo nhande pyꞌapy-py Nhandejáry nheꞌẽ nokanhy moꞌãvéi-ma vaꞌerã nhandéhegwi. Hemimombeꞌukwe-gwi ndajava java moꞌãvéi vaꞌerã. Nhane manduꞌa porã meme vaꞌerã Nhandejáry nheꞌẽ-rehe. Upéa-rehe opambaꞌe nhane rembiapo gwive ohovasa meme vaꞌerã nhande-vy Nhandejáry.
59,1,26,"Nhanheꞌẽ rei rei ramo nhande rapixa-pe, jaꞌe rei arã nhandéjehe “Ajerovia-ma Hesu-rehe”. Upéixa ramo nhanhembotavy rei mante vaꞌerã jaiko-vy. "
59,1,27,"Ãy amombeꞌu-ta nde-vy mbaꞌéixa pa Nhandejáry Nhande Ru yváy pygwa oipota ójehe ojerovia vaꞌe oiko. Haꞌe nhane moꞌarandu gwemimbota-rupi jaiko hagwã. Oipota nhaipytygwõ tyreꞌỹ oiko vaꞌe-pe, ime omano vaꞌekwe vaꞌe-pe ave nhaipytygwõ pono ohasa asy oiko-vy. Oipota ave japoi nhane rembiapo vaise hagwe-gwi. Upéixa nhande reko ramo, “Erejerovia tee-ma xe-rehe” heꞌi vaꞌerã nhande-vy Nhandejáry."
59,2,1,"Nhandejáry Hesu Cristo-rehe ojerovia vaꞌe ndogwereko joavy avýi vaꞌerã gwapixa-peTapejeapysaka katu xe nheꞌẽ-rehe xe reꞌýi kwéry, Nhandejáry Hesu Cristo reroviaha kwéry. Peteĩxa jaiko-ma Nhandejáry ipuꞌaka marangatu tee vaꞌe ndive. Upéixa-gwi peteĩxa tapejogwereko porã meme rei katu. Oĩ imbaꞌe reta vaꞌe-pe ogwereko porã vaꞌe ha iporiahu vaꞌe-pe katu ndogwereko porãi peteĩxa. Upéixa ani teĩ pejogwereko joavy avy imboete-vy.  Peteĩxa ndapejogwereko reíry ramo ojogweroaty ha-py ou vaꞌe-pe, niporãi voi. Ijao porã vaꞌe-pe, ikwãirũ hepyve reheve ou vaꞌe-pe eremboeteve ramo ijao porã eꞌỹ vaꞌe-gwi, niporãi voi nde rekoha. Upéixa ramo erereko joavy avy imboete-vy Hesu-rehe ojerovia vaꞌe kwéry-pe. Ijao porã vaꞌe-pe mante henagwã porãrã eremombeꞌu ramo, nerepenái jave iporiahu vaꞌe-rehe, eremboete joavy avy íxupe kwéry. “Enhemboꞌy rei eĩ-vy” ere ramo iporiahu vaꞌe-pe, “Yvy-py egwapy” ere ramo eremboete eꞌỹ-vy íxupe, niporãi voi upéixa erereko joavy avy ramo nde rapixa kwéry-pe. “Ipyꞌa porãha ojehexa voi ijao porã-rehe voi” ere ramo ijehexa rei omboete vaꞌe-rupi ereiko. Nerenhemongeta porãi voi nipo raꞌe nde pyꞌapy-py. Imboetepyrã-rupi ndereikói. Ani upéixa nde reko joavy teĩ avave-pe. Series, "
59,2,5,"Tapejeapysaka porã kena xe nheꞌẽ-rehe, xe rembiayhu kwéry. Nhandejáry oiporavo meme iporiahu vaꞌe kwéry-pe ojerovia porã hagwã ójehe. “Xe rayhu vaꞌe-pe aiko arã huvixarã ramo” heꞌi. “Xe moirũ tee vaꞌerã hikwái” heꞌi vaꞌekwe Nhandejáry. Haꞌe heꞌi hagwe-rami ave ojapo meme."
59,2,6,"Upéa-rehe napene manduꞌavéi paraꞌe. Napemboetéi ramo iporiahu vaꞌe kwéry-pe, Nhandejáry reko-rami eꞌỹ peiko íxupe. Maꞌerã tipo. Napene manduꞌavéiry imbaꞌe reta vaꞌe rekoha-rehe. Haꞌe kwéry pende rereko asy rei voi. Pende jokwái rei rei. Pende reraha rei ave mburuvixa renda-py ojapo hagwã pende-rehe ojapose vaꞌe."
59,2,7,"Onheꞌẽ rei ave Nhandejáry Hesu Cristo-rehe. Inheꞌẽ reroviaha vaꞌe-rehe onheꞌẽ vai ramo, Nhandejáry Hesu Cristo-rehe ae onheꞌẽ vai."
59,2,8,ohai uka vaꞌekwe Nhandejáry Nhande Ruvixa nhande rekorã-rehe. Erejapose ramo inheꞌẽ tekotevẽ erehayhu rei enterovéa-pe.
59,2,9,"Penhomboete joavy avy ramo, pene rembiapo vai-ma voi. Upéa-rehe Nhandejáry nheꞌẽ erejapo eꞌỹ ramo, ojekwaa-ma voi nde-rehe nde reko jejavyha."
59,2,10,Oĩ heta Nhandejáry nheꞌẽ Moisés amyrĩ remimombeꞌukwe nhande rekorã. Upe mixĩ jepe ndojapói vaꞌe osẽ joty inheꞌẽ-gwi. Opyta osẽmba ete vaꞌe-rami. “Osẽmba ete xe nheꞌẽ-gwi” heꞌi hese Nhandejáry.
59,2,11,Onheꞌẽ-py heꞌi vaꞌekwe “Ani eremenda menda reise teĩ ereiko-vy” heꞌi vaꞌekwe. “Ani ereporojuka teĩ” heꞌi ave vaꞌekwe onheꞌẽ-py. Aipo ramo Nhandejáry remimombeꞌukwe rendu-gwi nomenda mendái teĩ oiko-vy vaꞌe oporojuka ramo osẽ-ma hemimombeꞌukwe-gwi. Hembiapo vai joty. 
59,2,12," Aipo ramo nhamondo kena nhande resa nhane renonderã-rehe. Ogwahẽ arã peteĩ áry Nhandejáry nhande rereko reko hagwã nhane rembiapo apokwe-rehe. Hesu remimbota-rupi eꞌỹ joty jaiko ramo ndojohu porãi arã nhande-rehe. Hemimbota-rupi ae jaiko ramo ojohu porã arã nhande-rehe. Upéa-rehe haꞌe-ta peẽ-my pende reko peheja kena ipogwy-py. Tapejoporiahuvereko rei kena enterove vaꞌe ndive. Ndajaiporiahuverekói ramo nhande-rehe ndijaꞌéi vaꞌe-pe, Nhandejáry ave nanhande poriahuverekói ave arã. Jaiporiahuvereko ramo enterovéa-pe Nhandejáry ave nhande poriahuvereko ave vaꞌerã. Ovyꞌa vaꞌerã nhande-rehe ojohu ramo nhane rembiapokwe. Series, "
59,2,14,"Nhandejáry-rehe jajerovia teeha rehegwa nheꞌẽNdajarovái ramo nhande rekoha “Ajerovia-ma Hesu-rehe” jaꞌe ramo, jaꞌe rei. Upéixa ramo ndovaléi-ma voi nhande jeroviaha moꞌã, xe reꞌýi kwéry."
59,2,15," Pene manduꞌa kena iporiahu vaꞌe-rehe. Nhane nheꞌẽ-py rei jahovasa ukase ramo, gweko-rupi joty oiko iporiahu vaꞌe. Oĩ ramo nhane paꞌũ-my Hesu reroviaha iporiahu vaꞌe pene nheꞌẽ rei-rupi napeipytygwõi vaꞌerã íxupe. “Nhandejáry tande rovasa katu nde ao repyrã ereheka-vy” peje rei íxupe. “Nhandejáry tane mbopyꞌagwapy katu ne rembiꞌu repyrã ereheka hagwã” peje rei ave íxupe. Pene nheꞌẽ-py rei pehovasa ukase moꞌã Nhandejáry-pe. Iporiahu joty vaꞌerã voi. Series, "
59,2,17,"Upéixa ave nhane rembiapo porã eꞌỹ reheve “Ajerovia-ma Hesu-rehe” jaꞌe ramo, jaꞌe rei ójehe. Nhande reko tujakwe-rupi joty jaiko."
59,2,18,"Oĩ paraꞌe pene paꞌũ-my gwĩ xe remimombeꞌu ombojevyse vaꞌe: “Ndahaꞌéi peteĩxa nhande reko nhande Nhandejáry ndive jaiko porã vaꞌe kwéry” heꞌi rei vaꞌerã. “Oĩ hese ojerovia tee vaꞌe. Oĩ ave hembiapo porã rei vaꞌe” heꞌi rei vaꞌerã. “Mokõive ombovyꞌa vaꞌerã Nhandejáry-pe” heꞌi rei vaꞌerã nhande reko-rehe. “Xe, xe rembiapo porã-rehe ambovyꞌa Nhandejáry-pe. Nde ae, Ajerovia-ma Hesu-rehe ere-gwi nde ave erembovyꞌa íxupe. Ndahaꞌéi peteĩxa nhande reko nhambovyꞌa hagwã íxupe” heꞌi rei arã nhande reko-rehe.Aipo peje ramo, aipo ramo tanhemonheꞌẽ xe peẽ-my. Mbaꞌeixa-rami po ereiko arã Hesu reroviaha ramo ne rembiapo porã eꞌỹ reheve? Mbaꞌeixa-rami po ereikwaa arã nde ae nde jeroviaha? Xe ae xe rembiapo porã-rupi aikwaa uka enterove-pe Hesu-rehe ajeroviamaha. Iporã voi nhande reko nhambojoja nhane nheꞌẽ ndive."
59,2,19,“Peteĩ anho Tupã Nhandejáry” peje nipo raꞌe. Upéa peje ramo anhetegwa voi ne nheꞌẽ. Upéa mante ere ramo ae neꞌírã ererovia porã-ma íxupe. Anháy kwéry upéixa ave heꞌi hese. Onheresende eꞌỹ hagwã jepe ikyhyje-ma íxugwi.
59,2,20,Pende tavy vyteri nipo raꞌe. Napene manduꞌavéi-ma nipo raꞌe hekoha porã eꞌỹ reheve oiko jave heꞌi ramo “Arovia-ma Hesu” ndovaléi voi ijeroviaha. Upéa nheꞌẽ pemokanhy-ma nipo raꞌe pendejéhegwi.
59,2,21,"Upéixa-gwi apomomanduꞌa jevy-ma Abraão amyrĩ rekokwe rehegwa nheꞌẽ-rehe. Gwekoha porã reheve ojerovia vaꞌekwe Nhandejáry-rehe hemimbota ojapo-vy. Omeꞌẽ hagwã Nhandejáry-pe ojuka-ta moꞌã vaꞌekwe gwaꞌýry Isaque-pe. Nhandejáry omboete-vy hemimbota ojapo-vy, ojuka-tama ramo Nhandejáry heꞌi “Ojerovia tee nipo raꞌe xe-rehe. Xe remimbota ojapo hagwã nahakateꞌỹi gwaꞌýry-rehe. Oiko xe nheꞌẽ-rupi. Ipyꞌa potĩ-ma Abraão” hei hese."
59,2,22,Ojerovia tee hese oiko-vygwi Nhandejáry remimbota ete ojapo vaꞌekwe oiko-vy Abraão. Ohexa uka ijeroviaha gwembiapo porã-rupi.
59,2,23,"Upe rire Nhandejáry heꞌi kwatia-rehe onheꞌẽ-py: “Abraão ojerovia Nhandejáry-rehe. Ojerovia tee ójehe-gwi, Ipyꞌa potĩ-ma, heꞌi hese Nhandejáry.” “Xe irũ tee-ma voi Abraão” heꞌi ave hese."
59,2,24,Upéa-rehe nhane manduꞌa ramo jaikwaa arã ave: Ojerovia rei hese vaꞌe nombovyꞌái Nhandejáry-pe. Ohexa porãse ave nhande rekoha nhande-rehe Nhandejáry “Ipyꞌa potĩ-ma” heꞌi hagwã nhande-rehe.
59,2,25,Upéixa voi ave Raabe amyrĩ Nhandejáry reroviaha-rupi hembiapo porã vaꞌekwe. Kunha ikwimbaꞌese vaꞌe jepe upe hembiapo porã-rehe “Ipyꞌa potĩ” heꞌi joty vaꞌekwe hese Nhandejáry. amyrĩ remimondo vaꞌe-pe Raabe omogwahẽ porã vaꞌekwe gwóga-py. Ojahoꞌi íxupe imonhemi hagwã. Tape ambue-rupi omondo ijukaharãgwe-gwi iresende-vy. Upe hembiapo porã-rehe Nhandejáry heꞌi hese “Ipyꞌa potĩ-ma” heꞌi hese.
59,2,26,"“Hesu-pe arovia-ma” jaꞌe ramo nhane rembiapo porã eꞌỹ reheve, hetekwe ndovaleveiha-rami ave ndovaléi nhande jeroviaha."
59,3,1,"Nhande juru ipuꞌaka nhande-rehe“Xe ave, amombeꞌuse Nhandejáry nheꞌẽ poromoꞌaranduha-rami” ere ramo, pejeapysaka kóa xe nheꞌẽ-rehe, xe reꞌýi kwéry. Ogwahẽ arã nhande óra nhane rembiapokwe-rehe nhane monheꞌẽ hagwã Nhandejáry. Ore oroporomoꞌarandu vaꞌekwe-pe ore rereko asyve vaꞌerã Nhandejáry ore rembiapo vaikwe-rehe. Upéa-gwi haꞌe-ta peẽ-my iporãve ndahetái pene paꞌũ mygwa oiko inheꞌẽ poromoꞌaranduhaty."
59,3,2,"Nhande kwéry, enterove, nanhane arandúi voi. Jajejavy javy voíte jaiko-vy. Nhande juru nhane mbojejavy rei ave. Ha nanhanheꞌẽ reíry ramo mbaꞌeve-rehe ndajajejavýi arã raꞌe. Upéixa ramo ndajajejavýi arã raꞌe, nhande puꞌaka tee arã raꞌe nhandéjehe."
59,3,3,Pene manduꞌa porã kena. Kavaju juru-py nhamoĩ imbogwataharã. Mixĩ jepe ogwerogwata porã ojáry-pe kavaju. Ijáry oipota ha-rupi oho joty kavaju.
59,3,4,"Kanoagwasu tuvixa vixa vaꞌe-rehe pene manduꞌa ave. Imbogwataha mixĩ jepe ogwerova joty kanoagwasu ijáry-pe. Imbogwataha-rehe imbogwatase ha-rupi, ogweraha joty ojáry-pe. Yvytu hatã vai-rupi jepe oho joty."
59,3,5,Haꞌe ramigwa voi nhande juru. Nhande rete rehegwa mixĩ voi nhande juru. Mixĩ ramo jepe ipuꞌaka tee joty heta mbaꞌe-rehe.Nhane manduꞌa kena tata-rehe ave. Mixĩmi oĩ ramo hesaꞌimi ramo jepe ojepota joty. Hendy-ma oho-vy. Nande puꞌakavéi-ma hese. Kaꞌagwygwasu jepe ohapypa voi oho-vy. Tuvixa vaꞌekwe jepe ohapypa voi. Upéixa ete nhane nheꞌẽ ojepyso oho-vy. Tata-rami voi anháy rembiporu-rami nhande juru. Nhanheꞌẽ hetave ramo nhande reity vaive ive oho-vy nhande juru. Nhande rapypa vaꞌerã nhande juru.
59,3,7,"Jaipota ramo nhande puꞌaka opaixagwa mymba kwéry-rehe nhamománso hagwã. Kaꞌagwy rupigwa mymba jepe, mymba oveve vaꞌe jepe, osyryry vaꞌe jepe, ygwasu rupigwa jepe nhande puꞌaka voi hese."
59,3,8,Nhande juru-rehe ae avave ndaipuꞌakái. Ndajajoko kwaái nhande juru. Nanhande rereko kirirĩ kwaái nhande juru. Nanhanheꞌẽséi ramo jepe nhanheꞌẽ voi joty. Jaiporu rei nhande juru. Mbói nhande suꞌu vaꞌe-rami nhande juru nhande mbohasa asy vaꞌerã.
59,3,9,"Jaiporu nhande juru nhamboete hagwã Nhandejáry-pe. Ha upe rire katu nhanheꞌẽ vai nhande rapixa-rehe. Gweko-rami nhane moingo vaꞌekwe Nhandejáry. Aipo ramo, nhanheꞌẽ rei ramo nhande rapixa-rehe, Nhandejáry rekoha-rami hemimoingo vaꞌekwe-rehe nhanheꞌẽ rei ave. Upe vaꞌe naiporãi voi. Upéixa ramo peteĩ nhande juru-gwi osẽ nheꞌẽ vai nheꞌẽ porã ave. Omboete joavy onheꞌẽ vai ndive. Niporãi upéixa nhande rekoha, xe reꞌýi kwéry. Ygwa-gwi peteĩxa osẽ y. Y heꞌẽ vaꞌe osẽ ramo ndikatúi osẽ y iro vaꞌe íxugwi. Peteĩ ygwa-gwi peteĩxa meme osẽ. Nhande juru ae ndahaꞌéiry upeixagwa. Osẽ jopara nhane nheꞌẽ. Figo máta-gwi nosẽiry azeitona oliveiraꞌa. Uva máta-gwi ndajaipeꞌái figo. Upéixa ave peteĩ ygwa-gwi nanhanohẽ moꞌãi heꞌẽ vaꞌe, y iro vaꞌe ndive. Upeixagwa eꞌỹ nhande juru. Naiporãi voi upéixa nhande reko, xe reꞌýi kwéry."
59,3,13,"Tekotevẽ nhande reko porã reheve jaiko, xe reꞌýi kwéry. Oĩ ramo pene paꞌũ-my inharandu porã vaꞌe ombojekwaa vaꞌerã ójehe gwekoha porãha. Hexaha eꞌỹ jepe onhemboete eꞌỹ reheve jepe inharandu porã-gwi gweko kirirĩ reheve ojapo arã gwembiapo porãrã rei."
59,3,14,"Nhande pyꞌa-py nhandejéupe gwarã mate jaipota meme ramo, nhande rapixa ogwereko vaꞌe-rehe nhapena rei rei ramo, nhanhemonhemoyrõ ramo, “Xe arandu porã-ma xe” jaꞌe rei moꞌã nhandéjehe. Ani upéixa teĩ nhande apu nhandéjehe, xe reꞌýi kwéry. Aipo ramo jaiko ramo, nhane arandu vérami moꞌã nhandejéupe. Nhandejáry nomeꞌẽi upeixagwa arandu nhande-vy. Nhane akã-gwi rei upe vaꞌe. Teko rei-gwi ae upe vaꞌe ave, anháy reko ae upe vaꞌe. Nhande rapixa ogwereko vaꞌe-rehe nhapena rei rei ramo, nhandejéupe gwarã jaipota eterei ramo, ndajajohúi ramo, nanhande pyꞌagwapyvéi vaꞌerã. Jaikwaa eꞌỹ reheve nhande ayvupa rei arã ojóehe. Nhanhomonheꞌẽ mbojevy jevy rei vaꞌerã. Nanhande reko jojái vaꞌerã onhondive. Opáixagwa mbaꞌe vai ave jajapo arã nhane paꞌũ-rupi."
59,3,17,Nhandejáry remimombeꞌu-rupi ae nhane arandu ramo nanhane rembiapo vaivéi-ma vaꞌerã. Nhande pyꞌagwapy vaꞌerã peteĩxa onhondive. Nhande reko kirirĩ reheve jajogwereko vaꞌerã. Nanhanheꞌẽ asýi arã ojóupe. Jahexakwaa vaꞌerã nhande rapixa-pe hemikotevẽ nhameꞌẽ-vy. Nanhane rakateꞌỹi vaꞌerã mbaꞌeve-rehe. Nhane rembiapo porã porã rei vaꞌerã ojóupe.
59,3,18,"Nhande pyꞌagwapy reheve jaiko ramo, ijaꞌeꞌỹ vaꞌe ojóehe nhambojoja porã jevy vaꞌerã imbopyꞌagwapy-vy onhondive. Temitỹgwe járy ohaꞌarõ ojaty vaꞌekwe hiꞌa hagwã. Upéixa ave nhahaꞌarõ jaiko-vy nhande pyꞌagwapy reheve Nhandejáry rekoha tee-rupi jaiko hagwã."
59,4,1,Yvypóry remimbota rehegwa nheꞌẽNiporãi voi pende rekoha. Penhonheꞌẽ mbojevy jevy nipo raꞌe peiko-vy onhondive. Aꞌeꞌỹ rei nipo raꞌe pereko ojóehe. Maꞌerã-gwi upéixa peiko? Ndéjehe rei mante nipo erenhemongeta ngeta raꞌe nde pyꞌapy-py. Ne remimbota ndejéupe gwarã-rehe mante nipo ne manduꞌa raꞌe. Upéixa-gwi peẽ ojoekoha-rehe napende aꞌéiry.
59,4,2,Ne mbaꞌe porãrã ndererekói vaꞌe-rehe mate nipo ne manduꞌa meme raꞌe. Nde reko porãverã moꞌã-rehe peiko rei-vy. Ndererekói-gwi ereporojukase moꞌã nipo raꞌe ne rembijukakwe mbaꞌekwe erereko hagwã moꞌã ne maꞌerã. Imbaꞌe ndererekói-gwi nipo erenheꞌẽ mbojevy jevy ne aꞌeꞌỹ-vy nde rapixa-rehe raꞌe. Ne remimbota nderehupitýi nipo raꞌe Nhandejáry-pe nderejeruréi-gwi raꞌe.
59,4,3,"Ne remimbotarã-rehe erejerure ramo Nhandejáry-pe, nomeꞌẽi nde-vy nde-vy gwarã. Nomeꞌẽi pono ne rembiapo vairã upe erejapose vaꞌe ereiporu ramo. Ndahaꞌéi Nhandejáry rekoha-rami ereiko hagwã ereipota upe ne rembijerure. Ne akã-gwi rei ereikotevẽ eꞌỹ reheve ereipota upe vaꞌe. Nde rory rei hagwã moꞌã ne mbaꞌerã ereipota rei. Upéixa-gwi nomeꞌẽ moꞌãi nde-vy ne rembijerurekwe."
59,4,4,"Nhandejáry-gwi katu erejere jere rei nipo raꞌe. Nane manduꞌavéi-ma nipo raꞌe kóa-rehe: Nhamoirũ meme ramo teko rei vaꞌe-pe nanhande aꞌéi ave Nhandejáry-rehe. Upe vaꞌe nheꞌẽ okanhy-ma paraꞌe ndéhegwi. Upéixa-gwi eremoirũse meme ramo Nhandejáry-rehe ijaꞌeꞌỹ vaꞌe, nde ave nande aꞌéi vaꞌerã Nhandejáry-rehe."
59,4,5,Nhandejáry nheꞌẽ ojehai vaꞌekwe nhande-vy nhahendu hagwã heꞌi vaꞌekwe nhande-vy: ; Upe vaꞌe nheꞌẽ ojehai rei raꞌe peẽ-my gwarãgwe voi nipo raꞌe.
59,4,6,Hembiapo porã meme nhande-vy Nhandejáry nhane pytygwõ tygwõ voi. Upéa-rehe oĩ ave inheꞌẽ kwatia-rehe ohai vaꞌekwe:heꞌi vaꞌekwe Nhandejáry ohai uka-vy.
59,4,7,Aipo ramo penhemoĩ katu Nhandejáry yke-rehe. “Ndaikoséi voi xe anhaygwasu nheꞌẽ-rupi” peje kena. Upéixa ere ramo opoi arã ndéhegwi anhaygwasu.
59,4,8,"Enhemeꞌẽ katu Nhandejáry-pe ijyke rehegwarã. Omeꞌẽ arã nde-vy ne arandurã. Haꞌe hoꞌarandu-rupi nde rereko. Haꞌe nde yke-rehe onhemoĩ vaꞌerã. Epoi katu ne rembiapo vaiseha-gwi. Ha nde, nde rekoha porã raꞌanga vaꞌe erova katu nde rekoha. Enhemongeta ngeta Nhandejáry remimbota-rehe mate ponove erejere jere ereiko-vy íxugwi."
59,4,9,Nde reko vai eterei-gwi enhemboasy kena. Nde rekoha vaikwe-rehe ejaheꞌo ave. Anive ne rembiapo vai reheve erepuka puka teĩ ereiko-vy. Erejaheꞌo rei-vy hese eiko katu. Anive erevyꞌa teĩ ne rembiapo vaikwe-rehe. Erenhemboasy-vy eiko katu nde rekoha vaikwe-rehe.
59,4,10,"Penhembohekogwypyve Nhandejáry-pe “Xe pytygwõ katu, xe Járy. Xe arandu eꞌỹ ramo ndaxe puꞌakáiry xéjehe. Ndaiko kwaái nde reko-rupi” peje kena Nhandejáry-pe pene moingo hagwã tekoha porã-rupi. Haꞌe pene pytygwõ vaꞌerã pende rovasa porã vaꞌerã."
59,4,11,"    ; Ani penheꞌẽ rei rei ojóehe xe reꞌýi kwéry. Nhande rapixa-rehe nhanheꞌẽ rei rei ramo nhanheꞌẽ rei ave Nhandejáry nheꞌẽ-rehe. Moisés amyrĩ remimombeꞌukwe judeu reꞌýi rekoharã-rehe nhanheꞌẽ rei ave. Nhande rapixa jajohu vai ramo, “Ivai” jaꞌe hese anho moꞌã. Nhandejáry nheꞌẽ Moisés amyrĩ rembihaikwe-rehe ave aipo jaꞌe ave. Upéixa ramo ndajaikovéi Moisés amyrĩ rembihaikwe pogwy-py. Nhande ae nhanhemoĩ rei jajohu hagwã hembihaikwe-rehe."
59,4,12,Nhandejáry peteĩ vaꞌe anho oiko omombeꞌu hagwã mbaꞌeixagwa nhande reko jaiko porã hagwã ondive. Peteĩ anho nhande reko johu kwaa vaꞌe. Haꞌe anho nhane resende kwaa vaꞌe. Haꞌe anho nhane hundi kwaa ave. Ndaijáiry erejohu vai nde rapixa rembiapokwe. “Eresẽ-ma Nhandejáry remimombeꞌukwe-gwi” ani ere teĩ íxupe.
59,4,13,"Koꞌẽ ramogwarã-rehe ndajaikwaái mbaꞌevePejeapysaka porã katu ko xe nheꞌẽ-rehe. “Jaha katu mombyry upe tetã ambue-py” peje nipo raꞌe ojóupe. “Ãy jaha” “Koꞌẽ ramo jaha” peje nipo raꞌe ojóupe peiko-vy raꞌe. “Nhambaꞌapo-ta upe-py. Nhande are-ta peteĩ mbaꞌe agwyje-rupi upe-py nhambaꞌapo-vy. Upe rire ae jaju jevy vaꞌerã” peje nipo raꞌe ojóupe. Upéixa pene nheꞌẽ ramo pejeapysaka katu ko xe nheꞌẽ-rehe. Mbavaꞌe tipo peikwaa peẽ koꞌẽ ramo ojehu vaꞌerã. Mbaꞌeve. Ndapeikwaáiry pende rekoverã-rehe. Hatatĩ otimbo vaꞌe-rami voi nhande rekoha. Sapyꞌami anho jahexa, okanhymba jevy-ma. Upéixa ave nhande reko. Nanhande are aréi ko yvy-py. Sapyꞌa nhamano jevy vaꞌerã. Avave ndoikwaái nhande óra nhamano hagwã."
59,4,15,Upe vaꞌe-rehe iporãve peteĩ teĩ peje “Nhandejáry oipota ramo ajapo-ta upéixa” peje.
59,4,16,"“Koꞌẽ ramo aha-ta upe-py” “Koꞌẽ ramo ajapo-ta upe vaꞌe” ere nde rekorã-rehe erevyꞌa-vy. Upéixa ere ramo, “Xe remimbota-rupi aiko” ere nipo raꞌe. “Nhandejáry remimbota-rupi aikose” nderéiry ndéjehe. Upéixa pene nheꞌẽ rei."
59,4,17,Nhandejáry nheꞌẽ nhahendu rire hemimombeꞌu-rupi ae tekotevẽ jaiko. “Iporã” jaꞌe-ma ramo hese tekotevẽ jaiko inheꞌẽ-rupi. Hemimombeꞌu eꞌỹ jajapo ramo “Ojere xe nheꞌẽ-gwi” heꞌi vaꞌerã nhande-rehe. “Ojejavy-ma xe-vy” heꞌi vaꞌerã nhande-rehe Nhandejáry.
59,5,1," Peẽ, pene mbaꞌe reta reta vaꞌe kwéry, pejeapysaka porã kena xe nheꞌẽ-rehe. Ãy pene mbaꞌe reta ramo jepe pehasa asy joty arã peẽ. Upéa-rehe penhemboasy mani pejaheꞌo kena."
59,5,2,Pene mbaꞌekwe itujupa-ma vaꞌerã. Pende ao porãgwe osoropa vaꞌekwe raso hoꞌu-ma vaꞌerã. Ndahyvera porãvéi-ma pene mbaꞌekwe.
59,5,3,"Pene mbaꞌe hepy vaꞌe pende ouro, pende plata ave havẽmba-ma vaꞌerã. Pereko rei-ma pene mbaꞌe reta. Ndovalevéi-ma pene mbaꞌe. “Ombaꞌe reta-rehe hakateꞌỹ rei nipo raꞌe. Ndovaléi voi” heꞌi arã pende-rehe pende rexaháry. “Omonoꞌõ noꞌõ rei nipo ombaꞌe reta gwekoha porãrã moꞌã hagwã raꞌe ojéupe gwarã. Hakateꞌỹ teꞌỹ rei nipo raꞌe” heꞌi vaꞌerã pene mombeꞌu-vy. Pene rembiapo vai-gwi, tata-py okái vaꞌe-rami erehasa asy vaꞌerã. Pemonoꞌõ rei peẽ-my gwarã. Nhandejáry ae ohexa tee voi. “Ivai eterei ne rembiapokwe” heꞌi vaꞌerã peẽ-my."
59,5,4,"Pende kokwe-py ombaꞌapo vaꞌe-pe ndapepaga porãiry. Pereko asy eterei pene rembigwái-pe. Upéa pene rembiapo vaikwe-rehe haꞌe kwéry pene mombeꞌu-ma Nhandejáry-pe. “Ore rerekoha ore mbohasa asy asy” heꞌi-ma Nhandejáry-pe pende-rehe. “Onhembigwái vai ore-rehe. Omonoꞌõ ojéupe gwarã ha nomeꞌẽ moꞌãi ore rembiapo repy ore-vy” heꞌi pene mombeꞌu-vy Nhandejáry-pe. Ojeporiahuvereko uka Nhandejáry-pe pene rembigwái kwéry: “Ore repy katu ore mbohasa asyhare-pe. Embohasa asy jevy íxupe” heꞌi ave Nhandejáry-pe. Ha Nhandejáry yváy pygwa, nhande ruvixagwasu ipuꞌaka tee vaꞌe ohendu-ma upe pene rembigwái nheꞌẽ. Oiporiahuvereko-ma íxupe kwéry."
59,5,5,Ko yvy ári peiko jave pevyꞌa pene mbaꞌe-rehe. Pejapose vaꞌe rei pejapo. Pejogwase vaꞌe pejogwa ave. Opaixagwa rei pereko yvy arigwa peiko vaꞌe. Pekaru porã porã penhemongyra rei peiko-vy. Heta rei pene rembiꞌu. Pejapose vaꞌe rei pejapo. Upéa-rehe Nhandejáry pene mondo-ta pende rereko asy hagwã-py pene rembiapo vaikwe-rehe. Maꞌe mymba vérami ijáry omongaru vaꞌe peẽ ave pene mongyra pende juka uka hagwã.
59,5,6,Hembiapo vai eꞌỹ vaꞌe-pe “Ne rembiapo vai eterei” peje rei vaꞌekwe. Pejuka rei vaꞌekwe ave hembiapo vai eꞌỹ vaꞌe-pe. Ndaipuꞌakái mbaꞌeve ojapo hagwã pende-rehe jave pejuka íxupe.
59,5,7,"Nhande kwerái eꞌỹ reheve nhahaꞌarõ Nhandejáry-pe jaiko-vyUpe vaꞌe-gwi, xe reꞌýi kwéry, Hesu reroviaha, pende reko pyatã joty katu pekirirĩ-vy peiko pende rereko asy ramo jepe. Peiko marangatu katu pende rereko asyha-pe. Nhandejáry Hesu ou jevyha áry-rehe pehaꞌarõ katu. Ani pende kwerái teĩ haꞌarõ-vy. Kokwe-py nhanhemitỹ ramo nhahaꞌarõ vaꞌe-rami nhahaꞌarõ katu Nhandejáry-pe. Nhahaꞌarõ ama nhanhemitỹ hagwã. Oky rire katu jajaty henhói hagwã. Oky jevy ramo, nhahaꞌarõ íxupe ombohiꞌa porã hagwã. Oky hagwã nhahaꞌarõ kwaa joty."
59,5,8,Upéixa ave ani pende kwerái teĩ haꞌarõ-vy Nhandejáry Hesu ou jevy hagwã-rehe. Agwĩ-ma ou jevy hagwã óra. Upéa-rehe pehaꞌarõ porã kena peiko-vy.
59,5,9,"Ani pejoheko mombeꞌu mbeꞌu teĩ, xe reꞌýi kwéry. “Hekoha vai ko” ani peje teĩ pende rapixa-rehe. “Ne rembiapo vai vaꞌe ko nde” ani ave peje rei teĩ íxupe ani hagwã Nhandejáry heꞌi nde-vy “Nde rekoha vai voi ko nde” heꞌi nde-vy. Agwĩ-ma ogwahẽ hagwã óra. Haꞌe anho mate omombeꞌu kwaa nhane rembiapokwe-rehe."
59,5,10,"Pene manduꞌa kena myamyrĩ rekokwe-rehe, Nhandejáry nheꞌẽ-py omombeꞌu vaꞌetykwe rekokwe-rehe. Yma vaꞌekwe haꞌe kwéry Nhandejáry pogwy-rupi omombeꞌu mbeꞌu vaꞌekwe inheꞌẽ. Inheꞌẽ-gwi ndojereséi-gwi ohasa asy ramo jepe, omombeꞌu mbeꞌu joty vaꞌekwe inheꞌẽ. Nonheꞌẽi joty ombohasa asyhare-pe. Upéixa nahembiapo vaíry haꞌe kwéry. Ha peẽ katu pehasa asy jave, pene manduꞌa kena myamyrĩ rekokwe-rehe. Haꞌe-rami peiko porã kena, xe reꞌýi kwéry. Ani pene rembiapo vai teĩ pene nheꞌẽ-rupi."
59,5,12,"Pejeapysaka porã kena xe reꞌýi kwéry. Ani ereiporu ambue vaꞌe réry erembojerovia uka hagwã ne renduha-pe ne nheꞌẽ-rehe. Ani ereiporu yváy, yvy réry ave ne renduha kwéry ogwerovia hagwã ne nheꞌẽ. “Ajapo-ta” ere ramo, ejapo katu. Nderejaposéi ramo “Ndajapo moꞌãi” ere katu. Ani nde apu rei teĩ. Anhetegwa mate pemombeꞌu katu. Upéixa nde reko pyatã ramo ne nheꞌẽ rei jepe ogwerovia arã ne renduha. Ha nane mbohasa asýi vaꞌerã Nhandejáry."
59,5,13,"Pehasa asy ramo pemondo pene nheꞌẽ Nhandejáry-pe. Pevyꞌa ramo, peporahéi katu Nhandejáry-pe pemboete-vy."
59,5,14,"Nde rasy ramo, erehenói uka katu Hesu reroviaha rerekwa-pe ou hagwã nde rexa. Ou rire, ojerure vaꞌerã Nhandejáry-pe ne mbogwera hagwã. Omoĩ arã mixĩ nhandy ne akã-rehe a-rami heꞌi-vy: “Nhandejáry Hesu réry-py amoĩ-ta ne akã-rehe ko nhandy” heꞌi arã nde-vy."
59,5,15,"Upéixa heꞌi ramo, ombogwera vaꞌerã hasy vaꞌe-pe Hesu ójehe ojerovia-gwi. Hesu omopuꞌã jevy vaꞌerã íxupe. Ha oĩ ramo hembiapo vaikwe, omboyke vaꞌerã íxugwi oresende hagwã."
59,5,16,Upéa-gwi iporã nhande Hesu reroviaha vaꞌe nhanhemombeꞌu katu ojóupe jajejavy hagwe “Amboasy-ma xe rembiapo vaikwe” jaꞌe ojóupe nhanhemombeꞌu-vy. Nhandejáry-pe ave nhanhemombeꞌu nhane mboasyha. Tajajerure kena nhandéjehe nhane mbogwera hagwã Nhandejáry. Opyꞌa ete gwive ojerure vaꞌe-pe ohexa uka opuꞌakaha Nhandejáry hembijerure omeꞌẽ-vy.
59,5,17,"Ymagware Nhandejáry nheꞌẽ-py omombeꞌu vaꞌetykwe, Elias amyrĩ oiko vaꞌekwe. Nhande-rami oiko vaꞌekwe voi Elias. Yma vaꞌekwe omondo mondo onheꞌẽ Nhandejáry-pe “Anive eremongy ore-vy” heꞌi ojerure-vy. Ha ndokyvéi vaꞌekwe íxupe kwéry. Hembijerurekwe ojapo vaꞌekwe íxupe Nhandejáry. Inheꞌẽ rendu-vy omongy poꞌo-ma íxupe. Are-ma voi oky poꞌo tee-ma. Mbohapy roꞌy haimete jevy ogwahẽ outro roꞌy-py ohasa vaꞌekwe oky eꞌỹ reheve."
59,5,18,Upe rire ae-ma Elias amyrĩ ombojeupi jevy onheꞌẽ Nhandejáry-pe oky jevy hagwã-rehe. “Xe Járy” heꞌi “emongy jevy katu ore-vy” heꞌi Tupã Nhandejáry-pe ojerure-vy. Inheꞌẽ ohendu-gwi Nhandejáry omongy jevy íxupe kwéry. Oky porã jevy-ma íxupe kwéry. Henhói porã jevy-ma vaꞌekwe temitỹgwe. Elias amyrĩ rekokwe-rami peiko katu. Pende pyꞌa ete gwive pembojeupi pene nheꞌẽ Nhandejáry-pe pene mbaraete-vy. Perovia íxupe pene rembijerure raꞌarõ-vy.
59,5,19,"Xe reꞌýi kwéry, Hesu reroviaha vaꞌe, oĩ paraꞌe pene paꞌũ-my Nhandejáry rape porã-gwi ojere jere vaꞌe. Penhemonheꞌẽ katu íxupe kwéry ogwerova hagwã gwekoha onhembohekoha porã jevy hagwã. Pene manduꞌa kena Nhandejáry rape-gwi ojere vaꞌe-rehe. Jarojevy ramo íxupe hekoha porã hagwã-rupi jevy oiko hagwã, oheja hagwã gweko vaikwe oiko porã jevy hagwã Nhandejáry ndive, nharesende íxupe. Nhandejáry nomondói vaꞌerã íxupe ohasa asy hagwã-py. Omboyke vaꞌerã íxugwi hembiapo vaikwe. Heta heta hembiapo vaikwe jepe omboykepa joty vaꞌerã íxugwi."
60,1,1,"Pedro remimombeꞌukwe 1Pedro omondo kwatia nheꞌẽ Hesu Cristo reroviaha kwéry táva ambue mbue-py oyvy eꞌỹ-py oiko vaꞌe pegwarãXe Pedro Hesu Cristo remimondo vaꞌe. Amondo uka-ta kwatia-rehe xe nheꞌẽ peẽ-my gwarã. Peẽ Nhandejáry reroviaha kwéry pende yvy eꞌỹ-py peho peiko-vy arakaꞌe. Penhemosarambipa arakaꞌe peho-vy pene retã-gwi. Nhandejáry reroviaha eꞌỹ vaꞌe paꞌũ-rupi táva ambue mbue-rupi peiko vaꞌe. Peẽ Ponto yvy-py peiko vaꞌe, Galácia yvy-py peiko vaꞌe ave, peẽ Capadócia yvy-py peiko vaꞌe ave, Ásia yvy-py peiko vaꞌe ave, yvy ambue Bitínia-py peiko vaꞌe pegwarã ahai-ta. Nhandejáry pende poravo vaꞌekwe ojéupe gwarã. Yma vaꞌekwe “Upéa xe rembiporavorã” heꞌi vaꞌekwe pende-rehe kwéry Nhandejáry, Nhande Ru. Gweꞌyirã voi pende poravo vaꞌekwe hekoha-rami peiko hagwã. Nheꞌẽ Marangatu tee vaꞌe omopotĩmba-ma peteĩ teĩ vaꞌe pende pyꞌa Hesu Cristo remimbota pejapo meme hagwã Hesu omanoha-rupi pene resende hagwã.Tapende rovasa katu pende rexakwaa porãve rãve rei hagwã Nhandejáry. Tapene mbopyꞌagwapy tee katu pende rovasa-vy."
60,1,3,"Nhande rekove pyahurã omeꞌẽ-ma nhande-vy nhande poriahuvereko-gwi NhandejáryTanhamboete katu Nhandejáry-pe “Nde tuvixa” tajaꞌe Hesu Cristo Ru-pe nhamboete-vy. Nhande poriahuvereko eterei Nhandejáry. Nhande rekove pyahurã omeꞌẽ-ma nhande-vy nhande poriahuvereko-gwi. Haꞌe omopuꞌã jevy-ma vaꞌekwe Hesu Cristo-pe. Omano tee rire omoingove jevy joty vaꞌekwe íxupe. Upéa-gwi nhande rekove pyahu teerã-rehe nhahaꞌarõ jaiko-vy íxupe. “Oikove jevy-ma Nhandejáry Hesu Cristo. Upéa-gwi aikwaa-ma ou jevy-ta xe reraha hagwã, opa eꞌỹ reheve aiko hagwã hendive” jaꞌe voi Hesu Cristo raꞌarõ arõ jaiko-vy. Ha Nhandejáry katu “Anhongatu-ma peẽ-my gwarã yváy-py”, heꞌi voi vaꞌekwe nhande-vy. Upéixa-gwi nhahaꞌarõ arõ joty jaiko-vy íxupe. Opa eꞌỹ vaꞌerã onhembyai eꞌỹ vaꞌerã onhehundi eꞌỹ vaꞌerã upe vaꞌe onhongatu-ma vaꞌekwe Nhandejáry nhande-vy gwarã."
60,1,5,Mbaꞌe vai-gwi onhangareko meme nhande-rehe Nhandejáry. Hese pejerovia tee-gwi opuꞌakaha-rupi onhangareko pende-rehe oiko-vy. Pende pyꞌa potĩ tee hagwã pende rekove-rehe onhangareko. Hesu Cristo ogwejy jevy tee haꞌóra ohexa uka-ta entéro vaꞌe-pe pene nhangareko porã memeha pende pyꞌa potĩ teeha ohexa uka-vy.
60,1,6,"Upéa-rehe peẽ pevyꞌa voi katu. Pehasa asy ramo jepe, sapyꞌa penhemboasy ramo jepe, tapevyꞌa joty kuri. Penhemboasy óra ohasa vaꞌerã. Hiꞌare eꞌỹ vaꞌe, ko yvy rupigwa mate peẽ-my pene mbohasa asy arã.  Upéixa voi peẽ kwéry. Tuvixa mbaꞌeve Nhandejáry-pe peẽ kwéry ouro-gwi, hese pejerovia-gwi. Aipo ramo ouro nhatantea vaꞌe vérami pehasa asy ojekwaa porãve hagwã pende-rehe pejerovia teeha. Upéixa ramo Hesu Cristo ojehexa uka jevy hagwã óra-py pene mboete vaꞌerã. “Xe-rehe ojerovia tee vaꞌe. Ohasa asy jepe vaꞌekwe, ojeroviave ave joty xe-rehe” heꞌi arã pende-rehe pene mombaꞌegwasu-vy."
60,1,8,Peẽ katu ndapehexái vyteri Hesu Cristo-pe. Pehexa eꞌỹ ramo jepe pehayhu joty voi íxupe. Ha koꞌãy ndapehexái ramo jepe pejerovia tee joty ave hese. Upe vaꞌe-rehe pevyꞌa voi. Peẽ-my peteĩ teĩ-pe yváy-gwi ou vaꞌekwe pende pyꞌapy gwive pende vyꞌaha. Haimete nomeꞌẽi nhamombeꞌu hagwã mbaꞌeixagwa iporã pende pyꞌa vyꞌaha. Peteĩ teĩ pejerovia-ma arakaꞌe Hesu Cristo-rehe. Upéixa-gwi omopotĩ-ma peteĩ teĩ pende pyꞌa. Upéa-rehe pevyꞌa tee joty peiko-vy.
60,1,10,"10 Yma ete myamyrĩ Nhandejáry nheꞌẽ-py omombeꞌu vaꞌety kwéry omotenonde vaꞌekwe imombeꞌu-vy: “Nhandejáry pende rexakwaa rei vaꞌerã pene resende-vy. Heꞌyirã peiko vaꞌerã” heꞌi peteĩ teĩ omombeꞌu-vy vaꞌekwe pende rehegwa nheꞌẽ. Ha Cristo rehegwa nheꞌẽ omohenonde-ma ave vaꞌekwe. “Ogwereko asy vaꞌerã upe vaꞌe-pe” heꞌi vaꞌekwe Cristo-rehe. “Upe heta-ma ohasa asy vaꞌe-pe Nhandejáry omombaꞌegwasu ete vaꞌerã, oiko vaꞌerã Nhande Ruvixa ramo” heꞌi ave vaꞌekwe Cristo rekorã omohenonde-vy. Ha Cristo Nheꞌẽ Marangatu tee vaꞌe ipyꞌapy-py oiko vaꞌe oikwaa uka vaꞌekwe íxupe kwéry aipo vaꞌe nheꞌẽ omohenonde hagwã imombeꞌu-vy.Ha kivaꞌe rehegwa omombeꞌu uka íxupe ndoikwaa ukái vyteri íxupe kwéry. Nomombeꞌúi voi íxupe kwéry arakaꞌe pa oiko vaꞌerã. Oikwaase eterei-gwi ojerure rure Nhandejáry-pe: “Xe moꞌarandu katu, xe Járy. Upe vaꞌe ne nheꞌẽ amombeꞌu kuri arakaꞌe pa oiko vaꞌerã? Arakaꞌe pa ogwahẽ vaꞌerã ne remimbou? Mbaꞌéixa pa ogwahẽ vaꞌerã? Xe ave, ahexa-ta paraꞌe íxupe? Xe moꞌarandu katu, xe Járy. Aikwaa porãseve voi íxupe” heꞌi peteĩ teĩ vaꞌe Nhandejáry-pe."
60,1,12,"Ha Nhandejáry oikwaa uka vaꞌekwe peteĩ teĩ-pe: “Ndahaꞌéi vaꞌerã nde-vy gwarã ne remimombeꞌukwe” heꞌi íxupe. “Ãygwa ndohexái vaꞌerã upe vaꞌe ne remimombeꞌukwe” heꞌi íxupe. “Ne remiarirõ joapy rire mate ohexa vaꞌerã ne remimombeꞌukwe” heꞌi vaꞌekwe peteĩ teĩ-pe Nhandejáry. Ha peẽ katu, ãy peikwaa-ma. Pehendu-ma Cristo rehegwa nheꞌẽ. Ou-ma pende ha-py Cristo-rehe omombeꞌu mbeꞌu vaꞌe. Nheꞌẽ Marangatu tee vaꞌe, yváy-gwi ou vaꞌe pene moꞌarandu-ma. Imbaraeteha-rupi pene mboꞌeháry omombeꞌu peẽ-my anhete teegwa voi Cristo rehegwa nheꞌẽ. Ha upe nhande-vy iporã vaꞌe Cristo rehegwa nheꞌẽ-rehe oikwaaase eterei moꞌã ave yváy pygwa, Nhandejáry rembigwái kwéry."
60,1,13,Upéa-rehe tapenhangareko reko porã katu peiko porã hagwã. Ani pemondo teĩ pende resa Hesu Cristo rekoha eꞌỹ-rehe. Pejejoko katu pene kyreꞌỹ hagwã Nhandejáry remimbota mate pejapo hagwã. Hesu Cristo ojehexa uka jevy hagwã óra ani pemokanhy teĩ pendejéhegwi. Nhande rovasa-vy voi ou vaꞌerã haꞌe. Upéa-rehe tapene manduꞌa meme katu Nhandejáry nheꞌẽ-rupi peiko hagwã.
60,1,14,"Mitã inharandu porã gwu nheꞌẽ ohendu vaꞌe-rami peẽ ave pehendu katu Nhandejáry nheꞌẽ. Anive pejapose vaꞌe rei pejapo teĩ. Anive pene arandu eꞌỹ reheve, inheꞌẽ rendu eꞌỹ reheve rei pejapo teĩ pene rembiapose rei vaꞌe."
60,1,15,Nhandejáry katu hembiapo vai eꞌỹ vaꞌe voi. Imarangatu tee vaꞌe. Hembiapo marangatu tee-ma voi oiko-vy. Pende peꞌa-ma arakaꞌe pejerovia hagwã ójehe. Upéixa-gwi haꞌe-rami voi ave katu tapeiko kena pende pyꞌa potĩ reheve pene rembiapo porã meme hagwã hendive.
60,1,16,Upéa-rehe Nhandejáry nheꞌẽ kwatia-rehe oĩ vaꞌe heꞌi: heꞌi Nhandejáry kwatia nheꞌẽ.
60,1,17,"“Xe Ru” peje raꞌe íxupe pene nheꞌẽ pembojeupi ramo. Xáke, nhande kwaa voi vaꞌe haꞌe. Ndohejái reíry hembiapo kuꞌa kuꞌa vaꞌe. Ndahaꞌéi oaꞌe eꞌỹha-rehe anho ojapo vaꞌe Nhande Ru yváy pygwa. Ombojoavy eꞌỹ vaꞌe voi haꞌe. Peteĩ teĩ nhande reko johu kwaa. Upéa-rehe nhane monheꞌẽ vaꞌerã. Upe rire nhande reko hagwe-rehe omombeꞌu vaꞌerã nhande-vy nhande rekorã. Upéixa-gwi ko yvy-rupi peikoha vapy peve ani pehasa teĩ inheꞌẽ."
60,1,18,"Peikwaa voi pende rekohakwe kwéry. Nhane ramoigwasu amyrĩ gwekohakwe rei oheja nhande-vy. Ha Nhandejáry nhande peꞌa upéa tekoha-gwi nhande repy gweꞌyirã ramo jaiko hagwã. Peẽ katu, pene manduꞌa porã kena mbavaꞌe po omeꞌẽ nhande repy-vy. Ko yvy pygwa hepy vaꞌe nomeꞌẽi. Nomeꞌẽi prata. Nomeꞌẽi ave ouro nhande repy-vy. Upe vaꞌe opa vaꞌerã. Iporãve vaꞌe omeꞌẽ. Pende repy-vy Cristo omano vaꞌekwe. Pende rekove-rehe gwugwy-rupi omano vaꞌekwe pende repy-vy.Yma vaꞌekwe nhande ru amyrĩ kwéry oiporavo ovexa raꞌy iporãite vaꞌe imarã eꞌỹ vaꞌe ojuka hagwã Nhandejáry-pe ijáry rembiapo vaikwe repy-vy. Upe ovexa raꞌy-rami ave Cristo omano vaꞌekwe. Imarã eꞌỹ vaꞌe voi Cristo nhande-rehe ha-py omano vaꞌekwe."
60,1,20,"Ha yma ete ko yvy nomoingói vyteri jave Nhandejáry oikwaa-ma vaꞌekwe Cristo omano-ma hagwã. Oiporavo vaꞌekwe íxupe ijuka uka hagwã. Ha upe rire katu, oiko are-ma rire ko yvy, haimete jevy ko yvy opa jevy hagwã óra, ogwahẽ-ma vaꞌekwe ou-vy Cristo. Ou-ma vaꞌekwe nhande rayhu nhande rovasa hagwã."
60,1,21,Cristo-rehe jajerovia-gwi jajerovia ave Tupã Nhandejáry-rehe. Omano vaꞌekwe paꞌũ-gwi haꞌe omoingove jevy vaꞌekwe Cristo-pe. Omombaꞌegwasu ete ave íxupe. Upéixa-gwi jajerovia Tupã Nhandejáry-rehe nhahaꞌarõ ave Cristo-pe nhande rovasa tee hagwã.
60,1,22,Perovia-ma arakaꞌe nheꞌẽ anhete vaꞌe. Nhandejáry nheꞌẽ-pyma peiko-ma pene mopotĩ tee-ma. Upéixa-gwi tapehayhu kena Cristo reroviaha kwéry-pe. Pende pyꞌa gwive tapejohayhu rei katu pejogwerovyꞌa-vy.
60,1,23,"Mitã oiko ramo tuvy, isy-pe ko yvy arigwa-pe, túvy-rami, isy-rami voi oiko íxupe. Upéixa ave Nhandejáry nhane mbopyꞌapyahu ramo jaiko-ma íxupe taꞌýry ramo, tajýry ramo ave. Nhande Ru yváy pygwa opa eꞌỹ vaꞌe. Inheꞌẽ opa eꞌỹ vaꞌe-rupi pene mbopyꞌapyahu pende rekove pyahu reheve peiko-ma hagwã opa eꞌỹ reheve."
60,1,24,"Upéa-rehe inheꞌẽ kwatia-rehe oĩ vaꞌe heꞌi:“Kente kwéry kapiꞌi ramigwa voi. Hemimombaꞌegwasu yvoty ramigwa. Kapiꞌi ipirupa. Yvoty ipoty kúi-ma. Upéixa ave kente kwéry, hemimombaꞌegwasu gwive yvoty okúi vaꞌe pirukwe-rami voi. Ndahiꞌaréi vaꞌerã."
60,1,25, heꞌi Nhandejáry nheꞌẽ kwatia-rehe oĩ vaꞌe.Ha peẽ katu pehendu-ma upe nheꞌẽ. Omombeꞌu-ma peẽ-my Cristo rehegwa nheꞌẽ.
60,2,1,Itagwasu óga pytahoha-rami oiko Hesu Cristo gweꞌýi kwéry-pe imombaraete hagwãUpéa-rehe tapejejoko katu opambaꞌe ivai vaꞌe-gwi. Anive pende pyꞌa vai pende aꞌe eꞌỹ-vy ojóehe. Pejohayhu katu. Anive ave peporombotavy. Anhetegwa tee vaꞌe mate pemombeꞌu vaꞌerã. Anive ave pende juru mymýi rei ojóehe. Anive ave peipotapa rei teĩ. Ne mbaꞌe erereko vaꞌe-rehe anho katu evyꞌa. Anive ave penheꞌẽ vai ojóehe. Opa mbaꞌe ivai vaꞌe-gwi tapejejoko kena.
60,2,2,"Penhemoagwĩ katu Hesu Cristo-gwi. Haꞌe pene moingove vaꞌe. Pene moĩse paꞌi ramo nde pyꞌa potĩ marangatu reheve eremeꞌẽ meme hagwã íxupe hemimbota imboete-vy. Yma gware paꞌi reko-rupi ndereikói vaꞌerã. Ijukapyre hemimeꞌẽgwe rekovia, nde reko porã teeha reheve enhemeꞌẽ katu íxupe imboete-vy. Penhemoagwĩ katu Hesu Cristo-gwi pembovyꞌa hagwã Nhandejáry-pe imboete-vy. Heta oĩ íxupe omboete eꞌỹ vaꞌe. “Ijapu” heꞌi moꞌã hese. Nhandejáry ae oiporavo vaꞌekwe íxupe omombaꞌegwasu tee hagwã. Pejogweroaty ramo hese pene mombaraete tee vaꞌerã peiko porã hagwã.Nhane manduꞌa óga itagwigwa-rehe. Itagwasu omopuꞌã óga pytahoha-ramo. Opa hagwã ete-ma hiꞌári omoĩ mixive vaꞌe ita. Upéixa ave Nhandejáry reꞌýi. Itagwasu óga pytahoha-rami oiko Hesu Cristo gweꞌýi kwéry-pe imombaraete hagwã. Penhemoagwĩ katu Hesu Cristo-gwi pene mombaraete hagwã."
60,2,6,Upéa-rehe Nhandejáry nheꞌẽ kwatia-rehe oĩ vaꞌe heꞌi Hesu Cristo-rehe:heꞌi Nhandejáry nheꞌẽ kwatia-rehe oĩ vaꞌe.
60,2,7,Ha peẽ katu pejerovia-ma arakaꞌe Hesu Cristo-rehe. Pehayhu-ma arakaꞌe íxupe. Pejohu porã tee íxupe. Oĩ jepe kente kwéry hese ndojeroviái vaꞌe. Upe vaꞌe-rehe Nhandejáry nheꞌẽ kwatia-rehe oĩ vaꞌe heꞌi ave:heꞌi Nhandejáry nheꞌẽ kwatia-rehe oĩ vaꞌe.
60,2,8,"heꞌi ave Nhandejáry nheꞌẽ kwatia-rehe oĩ vaꞌe. Upéixa voi Hesu Cristo oiko vaꞌerã kente kwéry-pe. Onheꞌẽ renduse eꞌỹ vaꞌe-pe oity uka-ta ogwereko asy-ta. Tenonde-rupi Nhandejáry hekorã oikwaa vaꞌekwe-rami, haꞌe kwéry nahiꞌarandu porãiry ãy okwa-vy."
60,2,9,"Peẽ ae katu Nhandejáry reꞌýi tee ramo peiko-ma. Haꞌe pende peꞌa-ma vaꞌekwe ojéupe gwarã. Ondive gwarã voi pende peꞌa-ma pende pyꞌa potĩ reheve peiko hagwã. Haꞌe mburuvixagwasu tee yváy-py ha pende peꞌa-ma pende rereko hagwã paꞌi heko marangatu vaꞌe ramo. Upéixa peiko heko porã teeha rehegwa nheꞌẽ pemosarambi rambi hagwã, íxupe pemboete meme hagwã. Yma vaꞌekwe pytũ-rupi oiko vaꞌe-rami rei peiko vaꞌekwe. Ndapeikwaái vaꞌekwe mbaꞌeve Nhandejáry-rehe. Haꞌe ae pene moꞌarandu-ma ójehe pene mbojerovia uka hagwã. Koꞌánga hesakã vaꞌe-rupima peiko-ma pemombeꞌu mbeꞌu hagwã mbaꞌéixa Nhandejáry ojapo porã meme peẽ-my.   "
60,2,10,Yma vaꞌekwe ndapeikói Nhandejáry reꞌýi ramo. Koꞌánga katu heꞌýi ramo-ma peiko. Yma vaꞌekwe ndapeikwaái Nhandejáry pende poriahuverekoseha. Koꞌánga ae peikwaa-ma. Pende poriahuvereko voi-ma peiko-ma hagwã heꞌýi ramo. 
60,2,11,Tupã Nhandejáry-rehe pejerovia-gwi pehendu katu mburuvixa ko yvy pygwa nheꞌẽ aveXe reꞌýi kwéry pene manduꞌa kena kóa-rehe: Yvy akéno-py oiko vaꞌe-rami jaiko ko yvy pype. Nhandejáry reꞌýi tee-gwi jaiko a-py sapyꞌa rei vaꞌe-rami. Upéa-rehe anive pejapo pene rembiapose rei. Upéa nhamoĩ ramo nhane renonderã-py nhande pyꞌa-py onhondive onhorairõseha-rami voi jaiko. Anive katu pemondo teĩ pende resa pene mbojejavy ukase vaꞌe-rehe rei. Nhandejáry remimbota-rehe mate pene manduꞌa pejapo hagwã.
60,2,12,Nhandejáry reroviaha eꞌỹ vaꞌe paꞌũ-my peime-ma. Haꞌe kwéry onheꞌẽ vai vai paraꞌe pende-rehe. Upe jave jepe tapeiko porã meme katu. Upéixa ramo pende-rehe ha-py pende rexaha kwéry omombaꞌegwasu vaꞌerã Nhandejáry-pe upe ou jevyha áry-py.1 
60,2,13,Nhandejáry-rehe pejerovia-gwi pehendu katu mburuvixa ko yvy pygwa nheꞌẽ ave ipogwy-py peiko hagwã. Upéixa ramo pende reko porã-rehe pemboete arã Nhandejáry-pe. Heta oĩ mburuvixa kwéry ko yvy pype. Mburuvixagwasu oĩ omandapa vaꞌe ko yvy arigwa-rehe. Tapejapo katu inheꞌẽ. Hembiporavokwe oĩ jevy mburuvixarã mixĩve vaꞌe. Tapejapo ave inheꞌẽ. Tetã tetã-my ombou uka íxupe kwéry oikwaa uka hagwã upe pygwa rembiapo-rehe. Hembiapo vai vaꞌe-pe katu ombohasa asy vaꞌerã. Hembiapo porã vaꞌe-pe ogwereko porã vaꞌerã. Mburuvixagwasu nheꞌẽ-py ou vaꞌekwe. Pejapo katu inheꞌẽ.
60,2,15,Nhandejáry oipota pene rembiapo porã meme. Upéixa ramo inheꞌẽ-rupi ndoikoséi vaꞌe kwéry ndojohúi arã pende-rehe onheꞌẽ rei hagwã.
60,2,16,Peẽ katu peteĩ teĩ ndejehénte erembaꞌapo vaꞌe. Upéixa jepe tapeiko porã katu. Ani pejapo vai teĩ. Tapenhemeꞌẽ Nhandejáry rembigwairã ae.
60,2,17,Peteĩxa pereko enterove-pe pemboete-vy. Hesu Cristo reroviaha-pe pehayhu katu. Nhandejáry-pe inheꞌẽ pejapo katu pemboete-vy. Mburuvixagwasu yvy pygwa vaꞌe-pe pemboete ave.  
60,2,18,"  Peẽ tembigwái ramo peiko vaꞌe tapeiko katu pene mbaꞌejáry nheꞌẽ-rupi. Tapemboete katu íxupe. Peteĩxa tapereko pene mbaꞌejáry. Oĩ pene mbaꞌejáry hekoha porãve vaꞌe, heko kirirĩ reheve pende rereko vaꞌe. Oĩ ave pene mbaꞌejáry pende rereko asy vaꞌe. Peteĩxa katu tapereko íxupe kwéry. Pembaꞌapo porã meme katu íxupe."
60,2,19,"Nhane mbohasa asy ramo jepe nhane mbaꞌejáry tanhambaꞌapo porã joty katu íxupe. Tajaꞌe katu “Nhandejáry xe kwaa porã-ma. Íxupe amboete hagwã ambaꞌapo porã-ta xe járy-pe” tajaꞌe katu nhambaꞌapo-vy. Upéixa jajapo ramo Nhandejáry nhande rexakwaa rei vaꞌerã, nhane rembiapo porã-rehe nhande rovasa vaꞌerã."
60,2,20,"Ne rembiapo vai ramo ae nde járy-pe, ne rembiapo vai-rehe ne nupã vaꞌerã nde rereko asy ave arã. “Xe rereko asy ramo jepe xe nupã ramo jepe xe ndajehepýi joty íxugwi. Kirĩrĩ-vy areko íxupe. Upéa-rehe xe pyꞌa porã” ani upéixa erenhembotavy teĩ. Ne rembiapo vai-rehe voi ne nupã kuri. Neꞌírã voi nde pyꞌa porã. Ne rembiapo vai eterei voi ereiko-vy. Iporãve ne rembiapo porã meme íxupe. Upéixa ereiko porã porã ramo jepe ne nupã ramo, nde rereko asy ramo, erovyꞌa joty. Ani erejehepy teĩ. Ekirirĩ katu íxugwi. Upéixa ereiko porã ramo erembovyꞌa vaꞌerã Nhandejáry-pe. Haꞌe nde rovasa joty vaꞌerã nde rexakwaa rei-vy."
60,2,21,Pende rekoha porã hagwã pende peꞌa vaꞌekwe gweꞌyirã Nhandejáry. Cristo ave ohasa asy vaꞌekwe peẽ kwéry-rehe ha-py. Upe vaꞌe-rehe ohexa uka peẽ-my mbaꞌeixa pa peiko hagwã pehasa asy jave. Haꞌe ohasa asy ramo jepe ndojehepýiry joty vaꞌekwe. Haꞌe oiko hagwe-rami ave tapeiko katu.
60,2,22,Ndojejavýi voi vaꞌekwe Cristo. Ijapu eꞌỹ vaꞌe voi haꞌe. Oporombotavy eꞌỹ vaꞌe voi Cristo. Upéixa oiko teĩ vaꞌekwe ha ombohasa asy joty vaꞌekwe íxupe. 
60,2,23,Onheꞌẽ vai vai ramo jepe vaꞌekwe hese hekoha porã-gwi haꞌe nonheꞌẽ vaíry joty vaꞌekwe. Ogwereko asy ramo jepe vaꞌekwe íxupe “Ajehepy arã” ndeꞌíry joty ombohasa asyhare-rehe. Nhandejáry po-py onhemoĩ “Nhandejáry nhande kwaa porã vaꞌe. Nhande reko johu kwaa vaꞌe. Ahaꞌarõ haꞌe xe repy hagwã” heꞌi Cristo ójehe.
60,2,24,Okurusugwasu-rehe omano ramo vaꞌekwe Cristo ogweraha-ma ójehe nhane rembiapo vai. Nhande reko vaikwe-gwi nhane mopotĩ hagwã haꞌe omano. Upéa ojapo vaꞌekwe omano vaꞌekwe vérami ndajajejavyvéi-ma jaiko hagwã. Nhandejáry omoingove jevy vaꞌekwe vérami nhande kwéry jaiko hagwã nhande pyꞌa potĩ reheve. Haꞌe ojekutu vaꞌekwe nhane mbogwera hagwã.
60,2,25,"Peẽ peiko vaꞌekwe ovexa okanhy vaꞌe-rami, pende raperã okanhy pendéhegwi vaꞌe-rami. Nhandejáry ae ovexa rerekwa porã-rami pende reka reka-ma vaꞌekwe pende reru jevy hagwã oha-py. Koꞌánga peiko jevy-ma indive. Haꞌe nhande pyꞌa-rehe onhangareko vaꞌe. Nhande rereko porãha ave haꞌe."
60,3,1," Upéixa ave tembireko kwéry tapeiko katu peteĩ teĩ pene ména nheꞌẽ-rupi. Nhandejáry nheꞌẽ-rupi ndoikói ramo jepe, ejapo katu ne ména nheꞌẽ erembojerovia uka hagwã íxupe Nhandejáry-rehe. Neremombeꞌúi ramo jepe íxupe Nhandejáry nheꞌẽ, inheꞌẽ nohenduséi ramo jepe oikwaa vaꞌerã nde reko porãha-rehe nde-rehe. Ojeroviase ave vaꞌerã haꞌe ave Nhandejáry-rehe. “Xe rembireko heko porã voi vaꞌe. Nhandejáry-rehe ojerovia-magwi nipo ogwereko-ma gwekoha porã raꞌe” heꞌi arã nde-rehe nde reko kwaa-vy. “Xe aroviase ave Nhandejáry-pe” heꞌi vaꞌerã ohexa kwaa-gwi nde rekoha porã-rehe."
60,3,3,"Ha peẽ katu kunha kwéry, niporãi pejehexa uka porã rei pene nhemondeha-rehe pejekyvu porã-rehe rei, pende ao hepyve vaꞌe-rehe rei, pende poꞌy porã-rehe rei ave niporãi pejehexa uka porã rei upéixa. Iporãve pende pyꞌapy porãha pehexa uka. Pende reko kirirĩ-rehe pende pyꞌagwapy reheve pehexa uka pende rekoha porã teeha opa eꞌỹ vaꞌe. Nhandejáry-pe upéa ovale voi."
60,3,5,Yma gware kunhagwe amyrĩ ipyꞌa potĩ vaꞌe kwéry upéixa oiko vaꞌekwe. Nhandejáry-rehe ojerovia-gwi oiko vaꞌekwe oména nheꞌẽ-rupi.
60,3,6,Upéixa voi Sara amyrĩ ojapo Abraão amyrĩ nheꞌẽ. “Xe járy xe rerekoha” heꞌi oména-pe. Ipogwy-py voi oiko vaꞌekwe. Sara amyrĩ rekokwe-rami ãy pende reko porã katu. “Osy rekokwe-rami hekoha porã” heꞌi arã pende-rehe Sara membyre-rami voi peiko-gwi. Tapene rembiapo porã meme katu. Pende kyhyje eꞌỹ reheve tapende reko porã. Pende kyhyje eꞌỹ reheve pene ména nheꞌẽ tapejapo Nhandejáry-pe pemboete-vy.
60,3,7,"Peẽ katu kwimbaꞌe kwéry, peteĩ teĩ pereko porã katu pene rembireko-pe. Kunha ko ikangyve kwimbaꞌe-gwi. Ani pereko asy teĩ pene rembireko kwéry-pe. Peteĩ teĩ pemboete katu pene rembireko-pe. Ndahaꞌéi kwimbaꞌe-pe anho omeꞌẽ vaꞌerã hekoverã Nhandejáry. Kunha pegwarã ave omeꞌẽ hekoverã. Upéa-rehe nde sy eremboeteha-rami, terereko katu ne rembireko-pe Nhandejáry ojeapysaka hagwã ne nheꞌẽ-rehe. Upéixa ramo nerembojeupi reíry arã ne nheꞌẽ íxupe."
60,3,8,  Xe haꞌe-ta ave enterove-pe tapereko katu peteĩ pyꞌa onhondive. Pejoporiahuvereko rei katu pejohayhu porã-vy. Outro kwéry-pe tapemboeteve katu pendejéhegwi.
60,3,9,Ojapo vai ramo jepe nde-vy ani erembojovái teĩ íxupe. Onheꞌẽ vai ramo nde-vy ani ave erembojovái íxupe. Tapembojeupi katu Nhandejáry-pe pene nheꞌẽ ohovasa porã hagwã upe vaꞌe-pe. Upéixa erejapo hagwã Nhandejáry pende peꞌa-ma gweꞌyirã ramo. Upéixa erejapo ramo haꞌe nde rovasa porã vaꞌerã.
60,3,10,Upe vaꞌe rehegwa oĩ Davi amyrĩ porahéi-py kwatia-rehe oĩ vaꞌe:“Ko yvy-rehe ereiko jave nde reko porã reheve erevyꞌase paraꞌe ereiko-vy. Aipo ramo kóixa ae eiko: Ejoko ne nheꞌẽ hatã. Eipeꞌa ndejéhegwi ne nheꞌẽ vaiha. Ani teĩ ne nheꞌẽ rei rei ereiko-vy. Ani ave nde apu rei rei teĩ.
60,3,11,Ejoko ave ndejéhegwi ne rembiapo vaiseha. Ne rembiapo porãrã ae katu ejapo. Nde pyꞌagwapy porã reheve eiko nde rapixa kwéry ndive.
60,3,12,Nhandejáry ko orepara ipyꞌa porã vaꞌe-rehe. Ojéupe ojerure ramo ohendu arã inheꞌẽ. Ipyꞌa vai vaꞌe ae ombojeupi ramo onheꞌẽ Nhandejáry-pe nohendúi vaꞌe-rami arã inheꞌẽ”heꞌi Nhandejáry nheꞌẽ oĩ vaꞌe.
60,3,13,Tapeiko porã katu. Peiko porã meme ramo ndaipóri arã paraꞌe pene mbohasa asyse vaꞌerã.
60,3,14,"Ha sapyꞌa pende reko porãha-gwi pene mbohasa asy ramo, Nhandejáry pene mbovyꞌa jevy joty vaꞌerã. Ani joty pende kyhyje avave-gwi. Pene mbohasa asyse ramo jepe ani joty pejepyꞌapy teĩ pendéjehe."
60,3,15,"Penhembojáry katu Cristo-rehe, pende pyꞌa gwive pejerovia tee katu hese. Peime meme katu pende jeroviaha-rehe pemombeꞌu hagwã: “Maꞌerã-gwi erejerovia Cristo-rehe?” heꞌi vaꞌe oporandu ramo nde-vy nde rapixa, nde reko kirirĩ reheve emombeꞌu porã íxupe. "
60,3,16,Mbegwe katu porã emombeꞌu íxupe imboete-vy. Nde pyꞌa porã reheve emombeꞌu íxupe. Nde pyꞌa potĩ-gwi ojekwaa arã nde-rehe nde rekoha porã. Cristo-rehe pejerovia-gwi peiko porã meme ramo onhemotĩ arã pendéhegwi pende-rehe onheꞌẽ vai vai rei vaꞌekwe.
60,3,17,Oĩ hembiapo vaikwe-rehe ohasa asy vaꞌerã. Oĩ ave hembiapo porãgwe-rehe ohasa asy ave vaꞌerã. Peẽ katu Nhandejáry remimbota ramo pehasa asy hagwã iporãve pene rembiapo porãgwe-rehe mate pehasa asy.
60,3,18,Cristo ave ohasa asy vaꞌekwe. Hembiapo apo porã jepe ohasa asy joty vaꞌekwe. Nhane rembiapo vai-rehe nhande repy eterei-gwi omano tee vaꞌekwe. Opyꞌa potĩ reheve gwĩ ipyꞌa kyꞌa vaꞌe-rehe ojejuka uka vaꞌekwe. Nhande reraha hagwã Nhandejáry ha-py upéixa haꞌe oiko nhande-rehe vaꞌekwe. Omano rire opuꞌã jevy oho-vy. Gwekove marangatu-rupi onhemoingove jevy vaꞌekwe. 
60,3,19,"Preso oĩ vaꞌe-rami vaꞌe-py ogwahẽ oho-vy vaꞌekwe omano vaꞌekwe nheꞌẽgwe rendaty-py ojéhegwa nheꞌẽ omombeꞌu ogwahẽ oho-vy. Haꞌe kwéry omano eꞌỹ mboyve ndoikói vaꞌekwe Nhandejáry nheꞌẽ-rupi. Yma vaꞌekwe Noé amyrĩ ojapo jave vaꞌekwe okanoagwasu omombeꞌu íxupe kwéry Nhandejáry nheꞌẽ. Ha nohenduséiry voi hikwái. Hiꞌare voi Noé amyrĩ ojapopa hagwã okanoagwasu. Ha Nhandejáry ohaꞌarõ arõ joty inheꞌẽ nohenduséi vaꞌe kwéry-pe. Nohenduséiry ramo jepe inheꞌẽ, nohundi pyaꞌéiry joty íxupe kwéry. Oito mate oike vaꞌekwe kanoagwasu-py nonhehundíry. Kanoagwasu-py oikepa-ma vaꞌekwe Nhandejáry onhangareko joty hese. Y-gwi ogweroresende vaꞌekwe heraha-vy íxupe.–7.24"
60,3,21,"Onheresende rei vaꞌekwe Noé amyrĩ Nhandejáry nheꞌẽ reroviaha-gwi. Nhane mongarai hagwã-rehe upéa omombeꞌu-ma nhande-vy. Nhane apymĩ y-py nhane mongarai-vy. Ndahaꞌéiry nhane mbojahu-vy. Ndoipeꞌáiry nhande kyꞌakwe nhandéhegwi. Nhane momanduꞌa mate Hesu Cristo-rehe nhane mongarai-vy. Hese jajerovia-gwi nhanhemongarai uka jahexa uka hagwã nhande pyꞌa omopotĩ-ma nhane resende-vy Nhandejáry. Oikove jevy-ma Hesu Cristo. Upéi omano vaꞌekwe paꞌũ-gwi Cristo omopuꞌã jevy vaꞌekwe. Upe rire ojeupi jevy oho-vy yváy-py. Nhandejáry akatúa-koty oĩ. Ipuꞌaka entéro vaꞌe-rehe. Ipuꞌaka vaꞌe gwive oiko ipogwy-py. Nhandejáry rembigwái kwéry oiko ipogwy-py. Entéro mburuvixa jahexa eꞌỹ vaꞌe gwive, ndoikoséi moꞌã vaꞌe gwive, oiko joty ipogwy-py."
60,4,1, Pene manduꞌa kena Cristo-rehe. Yvy-rupi oiko jave ombohasa asy ranhe vaꞌekwe íxupe imoingo-vy upe rire ojuka uka hagwã. Upéixa ramo peẽ ave tapenhembopyꞌagwasu kena pehasa asy hagwã. “Ipyꞌa porã reheve Cristo ohasa asy vaꞌekwe” tapeje katu. “Xe ave ahasa asy vaꞌerã. Upe ramo haꞌe-rami xe pyꞌa porã reheve aikose.” Aipo-rami katu tapeje pendejéupe. Jahasa asy rire ndajajejavysevéi-ma Cristo nhamoirũ teese-gwi.
60,4,2,Upéa-gwi ãy peve anive pejapo pejapose rei vaꞌe. Nhandejáry remimbota ae mate tapejapo.
60,4,3,"Yma arakaꞌe pene rembiapo vai meme arakaꞌe Nhandejáry-rehe ojerovia eꞌỹ vaꞌe-rami. Teko rei-rupi peiko arakaꞌe mbaꞌe vai-pe pehayhu arakaꞌe peiko-vy. Karugwasu-py, okaꞌu hagwã renda-py ave peho meme arakaꞌe. Pekaꞌu rei arakaꞌe peiko-vy. Pende rekoha vai eterei-gwi Tupã Nhandejáry eꞌỹ rei-pe pemboete meme peiko-vy ave arakaꞌe."
60,4,4,Ha ãy katu peẽ nipo napemoirũvéi-ma raꞌe upéixa oiko vaꞌe-pe. Pene irũvykwe ojohu vaipa-ma pende reko pyahu raꞌe. Ndaipyꞌa horyvéi-ma voi raꞌe pene ndive. Onheꞌẽ vai vai ave pende-rehe. Ndapeikovéi indive-gwi ndovyꞌavéi voi okwa-vy.
60,4,5,"Ogwahẽ vaꞌerã hiꞌóra onhemombeꞌu hagwã gwembiapokwe-rehe Nhandejáry-pe. Haꞌe ojohu kwaa voi enterove rembiapokwe-rehe, oikove vyteri vaꞌe rembiapokwe-rehe ave ojohu kwaa voi hese. Hembiapo vai vaꞌekwe-pe ombohasa asy vaꞌerã."
60,4,6,Upéa-rehe omano vaꞌekwe-pe ave omombeꞌu-ma Hesu Cristo rehegwa nheꞌẽ. Kente meme-gwi ojohu-ma íxupe kwéry omano hagwã. Nhandejáry ae oikove vaꞌe. Haꞌe kwéry oikove ave hagwã oikwaa ukapa-ma Hesu rehegwa nheꞌẽ íxupe kwéry. Omoingove jevy ave íxupe kwéry inheꞌẽgwe kwéry. Haꞌe kwéry ave oiporu hagwã oikove vaꞌe reko.
60,4,7,"Ko yvy sapyꞌa opa-tama. Nhane arandu porã mani katu. Nhande pyꞌagwapy reheve, nhande reko kirirĩ reheve ave nhahaꞌarõ katu jaiko-vy Nhandejáry-pe. Nhanhomongeta meme katu hendive. Nhamoĩ ae katu nhane renonde-py."
60,4,8,Ha tajajohayhu rei katu jaiko-vy. Jajohayhu porã ramo mbaꞌeve vai ndajajohúi arã ojóehe. Nhane rembihayhu ojapo vai ramo jepe tajahayhu rei katu íxupe.
60,4,9,Tanhamogwahẽ porã katu jahayhu-vy nhane mbohupa-pe. Ndaikatúi nhande juru mymỹi rei hexa-vy. Nhande pyꞌa gwive ae nhande rory arã nhane mbohupa rexa-vy.
60,4,10,Penhopytygwõ porã kena. Nhandejáry remimoarandu peẽ kwéry pende ae ae pejapo kwaa vaꞌe pejapo hagwã. Penhopytygwõ jepe pende ae ae joty pene rembiapo pejapo. Nhandejáry rembigwái porã vaꞌe-rami upéixa penhopytygwõ katu peiko-vy. 
60,4,12,"   Ani nde kyhyje teĩ, xe rembihayhu kwéry. Nde rereko asy ramo jepe ani nde kyhyje teĩ. “Maꞌerã-gwi” ndajaꞌéi nhandéjehe. Jaiko asy ramo jepe ojekwaa joty nhande rekoha. Tata-py nhamoĩ ramo nhane mbaꞌe ndahyku reíry ramo, “Imbaraete voi raꞌe tata-py” jaꞌe arã hese. Upéixa ete imbaraete ave nhande rekoha. Ani nde kyhyje teĩ."
60,4,13,"Pehasa asy ramo jepe taperovyꞌa katu. Hesu Cristo ohasa asy vaꞌekwe. Haꞌe-rami peẽ ave pehasa asy peiko-vy. Upéixa ramo haꞌe ojehexa uka ramo ombaꞌegwasuha peẽ ave pevyꞌa vaꞌerã. Upéa-rehe ãy peve erehasa asy ramo jepe, erovyꞌa katu."
60,4,14,Cristo-rehe pejerovia-gwi inheꞌẽgwasu rei vaꞌe ndojejokói vaꞌerã onheꞌẽ rei-vy peẽ-my. Upéixa ramo taperovyꞌa joty kuri hekoha. Oĩ pende pyꞌapy-py Nhandejáry Nheꞌẽ Marangatu tee vaꞌe opuꞌakaha reheve pene mombaraete pene mbovyꞌa hagwã.
60,4,15,Ani pene rembiapo vai teĩ pene mbohasa asy uka hagwã. Petĩ kena pene rembiapo niporãi vaꞌe pejapo hagwã. Ani peporojuka teĩ. Ani pemonda teĩ. Pende reko porã eꞌỹ reheve ani ave peiko. Pejoko katu pene nheꞌẽ. Petĩ kena pehasa asy hagwã upéa pene rembiapo vaikwe-rehe. Hesu-rehe pejerovia-gwi ae pene mbohasa asy ramo ani joty kuri petĩ peiko-vy. Iporãve pemombaꞌegwasu Nhandejáry-pe. “Hesu Cristo reꞌýi voi ko xe. Natĩ moꞌãi ahasa asy ramo hese ha-py” peje katu kuri Hesu-pe pemboete-vy.
60,4,17,Ogwahẽ-ma Nhandejáry áry ogwereko asy hagwã enterove-pe hembiapokwe-rehe. Onhypyrũ-ma ojohu-vy gweꞌýi kwéry-rehe ranhe. Túvy-rami nhande rereko asy nhane rembiapo vai-rehe. Ndoheja reíry nhane rembiapo vaikwe nhande-vy. Ãy upéixa nhande rereko-ma. Ou vaꞌerã hiꞌóra gweꞌýi eꞌỹ rekokwe-rehe ogwereko hagwã. Hesu rehegwa nheꞌẽ porã nohenduséi hagwe-rehe ndoheja rei moꞌãi íxupe kwéry. Ombohasa asy ete-ta voi íxupe kwéry.
60,4,18,Inheꞌẽ kwatia-rehe oĩ vaꞌe heꞌi:heꞌi Nhandejáry nheꞌẽ kwatia-rehe oĩ vaꞌe.
60,4,19,"Upéixa-gwi Nhandejáry remimbota-rupi pehasa asy ramo penhemeꞌẽ jevy katu íxupe peiko porã-vy. Gwemimombeꞌukwe ojapo meme Nhandejáry nhane moingoha. Onhangareko porã pende-rehe haꞌe oiko-vy. Pehasa asy jave, pene rembiapo porã reheve pemondo mondo katu pende resa hese."
60,5,1,     
60,5,2,Hymba kwéry rerekwa porã-rami penhangareko porã katu Cristo reroviaha kwéry-rehe. Ani perovyꞌa eꞌỹ reheve penhangareko hese kwéry. Pende pyꞌa porã reheve pereko íxupe kwéry. Ani ave pene rembiapo repy-rehe pemondo teĩ pende resa. Pene kyreꞌỹ rei katu peipytygwõ hagwã pene reminhangareko kwéry-pe. Upéixa ramo Nhandejáry remimbota-rupi peiko vaꞌerã. Ani pemanda rei teĩ ave íxupe kwéry. Peiko porã meme katu pejapoha-rami ojapo jevy hagwã haꞌe kwéry ave.
60,5,4,Nhande Rerekoha tee ou jevy ramo nhande rexakwaa rei-ma vaꞌerã. Upe-ma ramo omeꞌẽ-ta peẽ-my onhemombaꞌegwasu vaꞌe pegwarã opa eꞌỹ vaꞌe. Upéa mate amombeꞌuse Cristo reroviaha ruvixa kwéry-pe.
60,5,5,“Nhandejáry ombojevy vaꞌerã onhembotuvixase vaꞌe-pe. Ha onhemomirĩve vaꞌe-pe ae ohexakwaa rei vaꞌerã Nhandejáry”heꞌi Nhandejáry nheꞌẽ kwatia-rehe oĩ vaꞌe.
60,5,6,Upéa-rehe penhemeꞌẽ Nhandejáry pogwy-py pene pyꞌamirĩ reheve. Haꞌe imbaraete ete nhane pytygwõ hagwã. Hiꞌóra-py haꞌe nhane mboete uka vaꞌerã.
60,5,7,Pende pyꞌapy-py pejepyꞌapyse ramo pembojeupi ae pene nheꞌẽ Nhandejáry-pe. Nhane mbopyꞌagwapy meme voi haꞌe nhane pytygwõ-vy.
60,5,8,Opáy vaꞌe-rami ae katu peiko. Penhangareko porã porã katu pendéjehe. Nhande-rehe ijaꞌeꞌỹ vaꞌe anhaygwasu nhande reity vaiseha voi. Jagwarete onheꞌẽ nheꞌẽ gwemiꞌurã ohekaha-rami voi anhaygwasu nhande reka.
60,5,9,"Tapenhemombaraete ae katu anhaygwasu-pe pejoko hagwã pendejéhegwi. Cristo-rehe pejerovia-gwi pene mbaraete katu anháy-pe. Pene manduꞌa ave nhande reꞌýi kwéry, Cristo reroviaha kwéry-rehe. Opa ko yvy-rupi oiko vaꞌe haꞌe kwéry ave peẽ-rami ave ohasa asy."
60,5,10,Sapyꞌa ete mate pehasa asy vaꞌerã. Nhandejáry ae pene moingo vaꞌerã gweko-rupi. Haꞌe nhande peꞌa vaꞌekwe nhane moingo hagwã peteĩxa Cristo Hesu ndive. Opa eꞌỹ reheve enterove omombaꞌegwasu ramo Cristo Hesu-pe peteĩxa nhamoĩru arã íxupe. Upe vaꞌe-rehe nhane mombaraete nhane mboheko porã ojéupe nhane mbojere eꞌỹ-vy ojéhegwi. “Haꞌe imburuvixagwasu ete vaꞌe opa eꞌỹ peve” jaꞌe hese nhamoĩ peteĩxa nheꞌẽ.
60,5,12,Pedro omboapy-ta okwatia nheꞌẽSilvano xe pytygwõ ahai hagwã kuri ko kwatia. Haꞌe nhande reꞌýi. Ojerovia tee vaꞌe Cristo-rehe. Ohai-ma xe nheꞌẽ peẽ-my gwarã. Ndaipukúi ko kwatia nheꞌẽ. Anhemonheꞌẽ hagwã peẽ-my pene kyreꞌỹ hagwã amombeꞌu peẽ-my anhetegwa nheꞌẽ. Nhandejáry nhande rexakwaa rei rehegwa amombeꞌu peẽ-my. Tapene mbaraete katu pejere eꞌỹ-vy inheꞌẽ-gwi.
60,5,13,Babilônia tetã mygwa Cristo reroviaha kwéry onhomboaty aty vaꞌe omondo-ta omanduꞌaha peẽ-my. Peẽ-rami íxupe kwéry ave Nhandejáry oipeꞌa vaꞌekwe gweꞌyirã. xe raꞌy-rami oiko vaꞌe omondo-ta ave peẽ-my omanduꞌaha.
60,5,14,Peẽ pejotopa ramo pejohayhu-gwi pejohovaetũ katu Cristo réry-py. Hese pejerovia-gwi tapene mbopyꞌagwapy meme katu Nhandejáry pende rovasa-vy.
61,1,1,"Pedro remimombeꞌukwe 2Pedro omondo jevy kwatia nheꞌẽ mokõiha Hesu reroviaha kwéry táva ambue mbue-py oyvy eꞌỹ eꞌỹ-rupi okwa vaꞌe pegwarã.Xe Simão Pedro Hesu Cristo rembigwái voi, hemimondo vaꞌe voi xe. Ahai-ta kwatia-rehe xe nheꞌẽ peẽ-my gwarã. Hesu Cristo Nhandejáry voi. Haꞌe nhande resendeha voi. Haꞌe gweko marangatu ete-rupi nhane mbopyꞌa potĩ-ma. Ore vaꞌekwe orojerovia-ma hese. Ha peẽ ave pejerovia-ma voi ave arakaꞌe hese. Peteĩ teĩ jajerovia-ma hese-gwi gweko potĩ tee-rupi nhane mbopyꞌa potĩ-ma."
61,1,2,"Tapende rexakwaa rei katu Nhandejáry. Tapene mbopyꞌagwapy katu ave. Tapeikwaa porãve rãve katu Tupã Nhandejáry-pe, Nhandejáry Hesu Cristo-pe ave. Upéa-gwi pende rexakwaa porãve rãve vaꞌerã pene mbopyꞌagwapy tee hagwã."
61,1,3,"Nhande rekoha porãrã nhamonoꞌõ noꞌõ vaꞌe rehegwa nheꞌẽOmbaꞌegwasuha-rupi, opyꞌa porã teeha-rupi nhande peꞌa-ma vaꞌekwe Nhandejáry. Jajerovia-ma Hesu-rehe. Upéa-gwi ipuꞌaka-rupi opambaꞌe nhane remikotevẽ omeꞌẽ nhande-vy jaiko porã hagwã heko marangatu-rupi. Ndaipóri mbaꞌeve jareko eꞌỹ haꞌe-rami ave jaiko porã hagwã."
61,1,4,"“Xe remimeꞌẽgwe porã-rupi pende reko porã vaꞌerã teko rei-rupi ndapeikovéi-ma hagwã, pejapose vaꞌe rei ndaipuꞌakavéi-ma hagwã pende-rehe” heꞌi vaꞌekwe Nhandejáry nhande-vy. Heꞌi hagwe-rami ojapo vaꞌerã jaheko arupity hagwã Cristo reko jejavy eꞌỹ porã-pe."
61,1,5,"Upéa-gwi pemondo mondo meme katu pende resa pende reko porãrã-rehe.Amombeꞌu-ta peẽ-my pemonoꞌõ noꞌõ hagwã pende rekoha porãrã, Nhandejáry remimeꞌẽgwe porã-rupi hemimbota-rami peiko hagwã. Pejerovia tee katu Hesu-rehe. Upe rire katu peiko katu pene rembiapo porãve rãve reheve. Upe pejapo kwaa rire Nhandejáry nheꞌẽ kwatia-rehe oĩ vaꞌe peikwaa porãve rãve rei katu peikwaa porã tee rei hagwã hemimbota. Upéi haꞌe oipotaha-rami pene arandu porã-ma reheve peiko-ma ramo, penhemombaraete tee uka katu íxupe. Ou ramo jepe pende-rehe hembiapo vai vaꞌe, ani joty kuri penheꞌẽ asy íxupe. Ndaikatúiry pembohovái íxupe. Hesu rape-rupi ae katu peiko. Ha hape-rupi pejere eꞌỹ vaꞌe peiko-ma rire pemondo mondo meme katu hese pende resa. Upéixa peiko kwaa-ma ramo perohory rei katu pende rapixa kwéry-pe peiko-vy, pejohayhupa rei katu Hesu reroviaha kwéry ndive pende reꞌýi tee-rami."
61,1,8,"Upéixa ramo, pende rekoha porãve rãve vaꞌerã peho-vy. Upéixa peiko ramo, ndapeiko reíry vaꞌerã. Nhandejáry Hesu Cristo-pe peikwaa tee-gwi, pene rembiapo porãve rãve arã peho-vy."
61,1,9,"Ha upéixa ndereikói ramo, neremonoꞌõ noꞌõi ramo nde rekoha porãve rãverã, nane arandu porãi ereiko-vy. Hesa piruvã vaꞌe-rami rei ereiko. Haimete voi nande resapysóiry ereiko-vy. Yma arakaꞌe ne rembiapo vaikwe omboyke-ma arakaꞌe ndéhegwi Nhandejáry. Upéa eremokanhy rei-ma arakaꞌe ndejéhegwi. Nande reko porãve rãvéi-gwi “Xe mbopyꞌa porã-ma Nhandejáry” nderevéi nipo raꞌe ndejéupe ereiko-vy. Ne arandurãgwe eremokanhymba-ma nipo raꞌe."
61,1,10,"Upéixa-gwi haꞌe-ta peẽ-my, xe reꞌýi kwéry, Hesu reroviaha vaꞌe, Nhandejáry nhande poravo vaꞌekwe nhande peꞌa ave vaꞌekwe gweꞌyirã. Gweꞌýi kwéry tee-pe omboheko porã uka-ma Nhandejáry. Upéixa-gwi pende resa pemondo katu pende reko porãverã-rehe. “Nhandejáry xe peꞌa-ma voi arakaꞌe heko-rami ave xe aiko hagwã” peje hagwã katu pene manduꞌa meme-vy hese. Upéixa peiko ramo ndapejeréi vaꞌerã íxugwi. Nde rekoha porã meme-ma ramo “Eju katu xe renda-py” heꞌi arã nde-vy Nhandejáry Hesu Cristo. Haꞌe nhande resende vaꞌe. Opyta-ta mburuvixagwasu ramo opa eꞌỹ hagwã-rehe. Upe-ma ramo “Eju katu xe aiko ha-py” heꞌi arã ne renói-vy erejere eꞌỹ-gwi íxugwi."
61,1,12,Upe anhetegwa nheꞌẽ perovia-ma arakaꞌe. Ãy peve napemokanhýi pendejéhegwi. Ipogwy-py pene rembiapo porã meme peiko-vy. Upéa aikwaa jepe apomomanduꞌa nduꞌa xe remimombeꞌukwe-rehe ponove pende resarái íxugwi.
61,1,13,Upéa-rehe anhemonheꞌẽ jevy-ta peẽ-my. Tapeiko porã katu Nhandejáry nheꞌẽ apo-vy. Aikove kove reheve anheꞌẽ nheꞌẽ arã peẽ-my pono okanhy pendéhegwi xe remimombeꞌu. Amboypy-tama peẽ-my nheꞌẽ. Ndaiko puku moꞌãvéi-ma pene ndive. Nhandejáry Hesu Cristo oikwaa uka-ma xe-vy amano hagwã. Ndaxe arevéi-tama pene ndive aiko-vy.
61,1,15,Upéixa-gwi amano eꞌỹ ngatu pende reko porãrã-rehe amombeꞌu-ma peẽ-my. Anive pemokanhy xe remimombeꞌukwe. Amano ramo jepe pene manduꞌa joty xe remimboypykwe-rehe.
61,1,16,  “Ipuꞌaka teeha reheve ogwejy jevy-ta Nhandejáry Hesu Cristo” oromombeꞌu meme peẽ-my. Ndahaꞌéiry voi-ma ore ore akã-gwi rei oromombeꞌu. Anhetegwa voi ore nheꞌẽ. Ore katu orohexa-ma vaꞌekwe imbaꞌegwasu teeha.
61,1,17,Oromoirũ jave Hesu-pe Nhandejáry Nhande Ru yváy-gwi onheꞌẽ omboete tee joty íxupe ombotuvixa mbaꞌe tee joty íxupe vaꞌekwe. Nhandejáry Tupãgwasu vaꞌe haꞌe anho onhembotuvixa mbaꞌe tee vaꞌe. Ha ombotuvixa mbaꞌe tee joty Hesu-pe. Yváy-gwi heꞌi vaꞌekwe ore-vy: “Upe vaꞌe xe raꞌy tee voi” heꞌi. “Ahayhu tee voi íxupe. Xe mbovyꞌa tee voi vaꞌe Hesu” heꞌi. Yváy-gwi heꞌi vaꞌekwe onheꞌẽ ramo ore-vy. Hesu-pe oromoirũ jave yvyatyrusu ári Nhandejáry onheandu uka ore-vy yváy-gwi. Orohendu-ma upéa inheꞌẽ.
61,1,19,"Upe vaꞌe eꞌỹ mboyve orogwerovia-ma vaꞌekwe Nhandejáry nheꞌẽ kwatia-rehe oĩ vaꞌe. Imombeꞌuhaty myamyrĩ kwéry remimombeꞌu voi arakaꞌe. Orohendu-ma ramo Nhandejáry nheꞌẽ yváy-gwi ou ore-vy vaꞌe ae “Anhetegwa voi raꞌe Nhandejáry nheꞌẽ kwatia-rehe oĩ vaꞌe” oroꞌe-ma hese. “Yma gware inheꞌẽ mombeꞌuhaty inheꞌẽ tee voi omombeꞌu arakaꞌe” oroꞌe joty orogwerovia tee-vy. Upéixa-gwi haꞌe-ta peẽ-my: Iporã voi pene manduꞌa nduꞌa ramo Nhandejáry nheꞌẽ-py omombeꞌu mbeꞌu vaꞌetygwe remimombeꞌukwe-rehe perovia porãve hagwã. Inheꞌẽ tataendy-rami nhande resape pytũgwy-rupi jaiko vaꞌe-pe. Tataendy-rami Nhandejáry nheꞌẽ pytũ-rupi oiko vaꞌe-rami jaiko jave, nhande resapeha voi haꞌe. Iporã katu pemoĩ meme pene renonde-py upe nheꞌẽ. Pytũ jave, koꞌẽ reruha jasytata-pe nhahaꞌarõ. Ohesapeve vaꞌerã nhahaꞌarõ. Upéixa koꞌẽ reruha-pe ohaꞌarõ vaꞌe-rami peẽ ave pehaꞌarõ katu Hesu-pe peiko-vy. Ou vaꞌerã pende pyꞌa resape-vy. Ani katu pemokanhy teĩ pende pyꞌapy-gwi kwatia-rehe oĩ vaꞌe Nhandejáry nheꞌẽ."
61,1,20,Pehendu ramo pene manduꞌa porã katu kóa-rehe: Ndahaꞌéi nhane akã-gwi rei nhahendu kwaa hagwã Nhandejáry nheꞌẽ kwatia-rehe oĩ vaꞌe. Ndahaꞌéi ave oakã-gwi rei omombeꞌu vaꞌekwe nhane renonderã rehegwa nheꞌẽ Nhandejáry nheꞌẽ-py omombeꞌu vaꞌety amyrĩ kwéry. Nhandejáry Nheꞌẽ Marangatu tee vaꞌe ae omoarandu íxupe kwéry. Ipogwy-py omombeꞌu inheꞌẽ.
61,2,1,Yma ete oiko ave vaꞌekwe myamyrĩ paꞌũ-my “Tupã Nhandejáry nheꞌẽ amombeꞌu” heꞌi moꞌã vaꞌekwe ójehe vaꞌe kwéry. Ãy katu ou jevy vaꞌerã haꞌe ramigwa. Ojéhegwi rei omombeꞌu vaꞌerã Nhandejáry rekoha rehegwa nheꞌẽ raꞌanga anga nhande-vy nhane mbotavyse-vy rei. Ani perovia teĩ kuri inheꞌẽ. Ndoikói Nhandejáry pogwy-py. Upéa-rehe pyaꞌe onhehundipa vaꞌerã hikwái. Omano hagwã jepe ndoikwaáiry. Pyaꞌe Nhandejáry omondo-ta íxupe kwéry ohasa asy hagwã-py. Nhandejáry Hesu Cristo ojejuka uka okurusugwasu-rehe vaꞌekwe omboyke hagwã nhandéhegwi nhane rembiapo vaikwe. Inheꞌẽ raꞌanga anga omombeꞌuhaty kwéry-rehe ave ojejuka uka vaꞌekwe Hesu. Upéa haꞌe kwéry oikwaa jepe ndojeroviái joty hese. Ndoikói ipogwy-py.
61,2,2,Otĩ kwaa eꞌỹ reheve rei oiko hikwái. Inheꞌẽ reroviaha kwéry oipeꞌa-ma vaꞌerã ave íxugwi kwéry gwekoha vairã. Upe-ma ramo oĩ vaꞌerã heko vai rexahare nohendusevéi-ma vaꞌerã Nhandejáry nheꞌẽ tee. “Hekoha vai voi nipo raꞌe Hesu Cristo-rehe ojerovia vaꞌe raꞌe” heꞌi arã omopavẽmba-vy íxupe kwéry. Hesu Cristo rehegwa nheꞌẽ tee nohenduséi arã hexahare.
61,2,3,"Pende plata oipota eterei-gwi ojéupe gwarã omombeꞌu vaꞌerã gwĩ ijapu vaꞌe. Ojéhegwi rei omombeꞌu vaꞌerã Nhandejáry nheꞌẽ raꞌanga anga rei, hetave tave iplatarã henduháry omeꞌẽ hagwã íxupe inheꞌẽ porã raꞌanga-rehe. Nhandejáry katu ipyꞌa vaiha hese yma-ma voi oikwaa. Osapymi eꞌỹ vaꞌe Nhandejáry. Nokanhýi íxugwi tekoha vai. Ohundipa hagwã voi íxupe kwéry ogwereko."
61,2,4,Yma ete Nhandejáry ndoheja reíry voi vaꞌekwe gwĩ gwembigwái yváy pygwa hembiapo vai vaꞌe. Hembiapo vaikwe-rehe oity íxupe kwéry imbohasa asy hagwã-py. Pytũ-my rei oiko-ma isã-rehe onhapytĩ-ma hereko-vy. Ha ohaꞌarõ joty upe áry Nhandejáry renonde-py enterove vaꞌe ombojogweroaty hagwã peteĩ teĩ-pe ogwereko hagwã hembiapokwe pokwe-rehe.
61,2,5,Yma gware hembiapo vaikwe vaꞌe kwéry-pe ave ohundipa vaꞌekwe Nhandejáry. Hekoha vai rehe-ma voi ohundipa vaꞌekwe. Tuvixa omongy vaꞌekwe Nhandejáry. Ymbovu hagwã voi omongy vaꞌekwe. Ha ohundipa-ma íxupe kwéry. Noé amyrĩ-pe ae katu nohundíry vaꞌekwe. Noé amyrĩ onhemonheꞌẽ meme arakaꞌe hekoha vai vaꞌe kwéry-pe: “Perova katu pende rekoha” heꞌi porã voi arakaꞌe myamyrĩ kwéry-pe arakaꞌe. “Nhandejáry-rehe pepena katu” heꞌi onhemonheꞌẽ-vy íxupe kwéry. Upéa-rehe oresende íxupe Nhandejáry. Sete heꞌýi kwéry reheve oresende íxupe kwéry. Inheꞌẽ rendu eꞌỹhare-pe katu ohundipa arakaꞌe Nhandejáry.–7.24
61,2,6,"Yma gware Sodoma tetã mygwa kwéry-pe ave ohundipa arakaꞌe Nhandejáry, Gomorra tetã mygwa-pe ave. Upe mokõi tetã mygwa hóga kwéry reheve ohapypa ohundi-vy. Hembiapo vai eterei-rehe ohundipa íxupe kwéry. Upéa-rupi ohexa ukase nhande-vy mbaꞌeixagwa ogwereko asy arã hekoha vai vaꞌe-pe."
61,2,7,"Yma vaꞌekwe oiko ipyꞌa porã vaꞌe Ló amyrĩ. Íxupe anho oresende vaꞌekwe Nhandejáry hembiapo vai eterei vaꞌe paꞌũ-gwi. Ipyꞌa porã reheve Ló ojepyꞌapy voi Sodoma pygwa kwéry rekoha vai vai-rehe, otĩ kwaa eꞌỹ reheve okwa vaꞌe-rehe ave. Upe pygwa rekoha kwéry ombovyꞌareꞌỹ íxupe."
61,2,9,Upéixa voi Nhandejáry. Ãy ave ójehe ojerovia tee vaꞌe-pe oresende vaꞌerã. Haꞌe kwéry ohasa asy ramo jepe onhangareko porã joty hese kwéry. Oresende vaꞌerã ojéupe ohayhu vaꞌe-pe. Hekoha vai vaꞌe-pe ae katu ombohasa asy voi vaꞌerã Nhandejáry. Henonde-py enterove ojogweroatyha áry-py omondo vaꞌerã hekoha vai vaꞌe kwéry-pe ombohasa asy hagwã-py.
61,2,10,Upe áry-py ombohasa asyve vaꞌerã gwĩ ivaive vaꞌe-pe. Ojapose vaꞌe ojapo teko vai-rupi oiko-vy vaꞌekwe-pe Nhandejáry pogwy-py ndoikoséi vaꞌekwe-pe ave ombohasa asy vaive vaꞌerã.Haꞌe-ta voi katu peẽ-my heko vai mboꞌeha kwéry otĩ eꞌỹ reheve onhembopyꞌagwasu rei. Nohendúiry ave mburuvixa kwéry nheꞌẽ. Onheꞌẽ rei rei ave Nhandejáry rembigwái yváy pygwa-rehe.
61,2,11,"Upe jave jepe Nhandejáry rembigwái yváy pygwa katu nomombeꞌu jevýi hesegwa nheꞌẽ Nhandejáry-pe. Okirirĩ porã opyta. Ohendu rei ojehegwa nheꞌẽ rei. Nhandejáry nheꞌẽ raꞌanga mombeꞌuhaty-gwi imbaraeteve voi hikwái. Ipuꞌakave ave íxugwi. Upe jave jepe, nonhembotuvixáiry onheꞌẽ rei hagwã hese kwéry. “Ijapu voi upe vaꞌe” ndeꞌíry Nhandejáry-pe. “Upe vaꞌe kwéry ohekomboꞌe vai ne nheꞌẽ moꞌã omombeꞌu-vy” ndeꞌíry omombeꞌu jevy hagwã Nhandejáry-pe."
61,2,12,"Nhandejáry nheꞌẽ raꞌanga rei omombeꞌu vaꞌe kwéry ae onheꞌẽ rei rei ambue kwéry-rehe. Gwembigwaa eꞌỹ-rehe onhembohory oiko-vy. Onheꞌẽ vai rei hese. Ojapose vaꞌe rei ojapo ave. Mymba kaꞌagwy rupigwa rekoha-rami oiko upe vaꞌe kwéry. Pene manduꞌa kena mymba kaꞌagwy rupigwa-rehe. Teko rei-rupi oiko. Opambaꞌe apo-vy rei oiko mymba kaꞌagwy rupigwa. Nahiꞌarandúi-gwi nhanhapytĩ vaꞌerã, jajuka vaꞌerã. Upéixa ete ave heko vai mboꞌeha kwéry oiko. Mymba reko-rami rei ave oiko. Itavy voi. Itavy-rehe ohundi-ta voi íxupe kwéry Nhandejáry. Haꞌe kwéry onhombohasa asy uka oiko-vy ambue kwéry-pe. Upéa-rehe haꞌe kwéry ave ohasa asy ave vaꞌerã. Onhembopyꞌa vai hagwe-rehe ohasa asy vaꞌerã oiko-vy. Áry-rupi rei ogwerohory gwembiapo kyꞌa gwekoha vai rexa uka-vy. Penhomboaty ha-py jepe, Hesu-rehe pene manduꞌa hagwã peꞌu mbojape ramo jepe notĩvéi-ma. Onhembohory-vy rei Hesu-rehe jepe hoꞌu joty mbojape pene paꞌũ-my. Notĩvéi-ma. Hesu reroviaha-rami moꞌã voi oiko pene paꞌũ-my pene mbotavy-vy."
61,2,14,Itavy rei rei kunha-rehe ombopopa reise voi kunha oiko-vy. Gwembiapo vairã nomokanhy moꞌãi ojéhegwi. Otantea tea gwĩ heko kangy rei vaꞌe-pe ombotavy hagwã. Gwekotevẽ eꞌỹ vaꞌe oipota eterei. Hetave tave ojéupe gwarã-rehe mante imanduꞌa nduꞌa oiko-vy. Nhandejáry ae katu heꞌi-ma hese “Ambohasa asy-ta íxupe kwéry” heꞌi-ma voi hese.
61,2,15,Haꞌe kwéry omokanhy-ma ojéhegwi anhetegwa nheꞌẽ. Nhandejáry rape porã-gwi ojere-ma. Balaão amyrĩ reko-rami voi heko. Beor amyrĩ raꞌy Balaão amyrĩ. Oplatarã-rehe hembiapo vai vaꞌekwe Balaão amyrĩ. Nhandejáry ae ojoko uka íxugwi. Hymba mburika omonheꞌẽ uka íxupe ojoko hagwã hembiapo vai vaꞌe-gwi. “Ejapo katu Nhandejáry remimbota” heꞌi mburika ojáry-pe. Oiporu ojáry nheꞌẽ íxupe onhemonheꞌẽ-vy. Balaão amyrĩ Nhandejáry nheꞌẽ-py omombeꞌu vaꞌety jepe inheꞌẽ-rupi ndoikói joty vaꞌekwe. Upe jave hymba mburika ae onhemonheꞌẽ íxupe. Balaão amyrĩ-rami ãygwa Nhandejáry nheꞌẽ raꞌanga rei mombeꞌuhaty. Opirapirerã-rehe ae omombeꞌu heko vairã rei.
61,2,17,Yrypagwe ndovaleiha-rami Nhandejáry nheꞌẽ raꞌanga rei mombeꞌuhaty ndovaléi ave. Araigwepa rei ndovaléi vaꞌe-rami ave hikwái. Araigwepa rei ramo yvytu rei ohasa rei oho-vy oky eꞌỹ hagwã. Upe araigwepa vaꞌe-rami voi hikwái. Pytũ tee-py ohasa asy hagwã-py hikwái henagwã onhongatu-ma íxupe gwarã.
61,2,18,"Onhembotuvixa moꞌã Nhandejáry nheꞌẽ raꞌanga anga omombeꞌu-vy. Hesu-rehe ojeroviase vaꞌe-pe, Nhandejáry-rehe neꞌírã oikwaa porã vaꞌe-pe ave haꞌe kwéry omombeꞌu aꞌã aꞌã oiko-vy. “Teko rei-rupi nanhatĩry reheve jajapose vaꞌe jajapo ramo mbaꞌeve ndojapói arã nhande-vy Nhandejáry” heꞌi rei. “Nhane mbovyꞌase voi” heꞌi rei hikwái. “Hemimbota omeꞌẽse gweꞌýi kwéry-pe Nhandejáry. Upéixa-gwi jajapose vaꞌe iporã voi jajapo” omombeꞌu rei. Gweko kyꞌaha ae omoporãse moꞌã-gwi omombeꞌu joavy avy rei Nhandejáry rehegwa nheꞌẽ. Ombyai ukase-vy ae gwenduhare-pe. Anhete teegwa neꞌírã oikwaa vaꞌe ombotavy hagwã pono oiko Hesu rape porã-rupi."
61,2,19,“Avave pogwy-py voi ndajapytái vaꞌerã voi. Nhande ae peteĩ teĩ nhande reko járy vaꞌerã” heꞌi moꞌã omombeꞌu rei ijapu-vy. Haꞌe kwéry ae ogwereko gwembiapo vaikwe gweko járy ramo. Haꞌe-ta peẽ-my nhande reko járy pogwy-py nhanhemoĩ ramo ipuꞌaka voi nhande-rehe. “Xe ae xe reko járy voi” jaꞌe rei arã voi nhandéjehe. Nanhande puꞌakavéi-ma vaꞌerã voi nhandéjehe.
61,2,20,"Haꞌe kwéry ojerovia-ma arakaꞌe Nhandejáry Hesu Cristo-rehe. Upéixa-gwi omboyke-ma íxugwi hembiapo vaikwe. Nhandejáry ombopyꞌa porã-ma vaꞌekwe íxupe kwéry. Ãygwa hekoha vai vaꞌe paꞌũ-gwi ogwenohẽ-ma vaꞌekwe íxupe kwéry Nhandejáry. Upe rire, ipyꞌa porã-ma rire, Nhandejáry remimbota oikwaa-ma jepe, ojere jevy joty hekoha vai-rupi oiko jevy hagwã. Hekoha vaive ive-ma oho. Hekoha vaikwe-gwi hekoha vaive ive rei oho-vy."
61,2,21,"Nhandejáry nheꞌẽ oikwaa eꞌỹ jave omano ramo ohasa asy vaꞌerã. Hese ojerovia-ma vaꞌe, Hesu Cristo rape oipyhy-ma vaꞌekwe oikwaa-ma rire Nhandejáry nheꞌẽ tee ojere jevy ramo ohasa asy asyve vaꞌerã voi."
61,2,22,"Anhete jaꞌe mymba-rehe “Jagwa ogweꞌẽ rire ogweꞌẽgwe hoꞌu jevy. Kure katu, erembojahu rire onhemboapajeréi jevy ikyꞌa vaꞌe-py”. Upéixa ete voi upe Nhandejáry rape-gwi ojere jevy vaꞌe. Gweko vaikwe-rupi jevy hoꞌa jevy arã onhemongyꞌa jevy hagwã oiko-vy."
61,3,1,"Mbaꞌéixa po oiko arã Hesu Cristo ou jevy hagwã óra-pyYma vaꞌekwe amondo-ma peteĩ kwatia peẽ-my gwarã. Ãy katu amoĩ jevy-ta xe nheꞌẽ kwatia-rehe peẽ-my gwarã. Xe rembihayhu kwéry, Hesu reroviaha, penhemongeta porã porã katu anhetegwa-rehe mate, mbaꞌe porã tee-rehe. Pono Hesu Cristo rehegwa nheꞌẽ okanhy rei pendéhegwi ahai jevy-ta peẽ-my. Haꞌe ogwejy jevytaha ou-vy peikwaa-ma voi raꞌe pehendu vaꞌekwe-gwi. Ãy amombeꞌu jevy-ta upéa rehegwa nheꞌẽ. Yma gware, Nhandejáry nheꞌẽ-py omombeꞌu vaꞌety amyrĩ kwéry ohai vaꞌekwe Hesu ou jevy-ma hagwã-rehe. Upe myamyrĩ heko marangatu vaꞌe kwéry remimombeꞌukwe-rehe iporã voi pene manduꞌa nduꞌa peiko-vy. Ãy katu Nhandejáry Nhane Resendeha ombou jevy peẽ-my onheꞌẽ mombeꞌuha. Hesu Cristo remimondo kwéry ou-ma anhetegwa omombeꞌu-vy. Pehendu porã katu ore Hesu remimondo vaꞌe nheꞌẽ pene manduꞌa hagwã hese."
61,3,3,"Pejeapysaka porã xe nheꞌẽ-rehe. Hesu ogwahẽ-tama óra-py ou arã pende ha-py pene mbotavyse vaꞌe rei. Gweko vai-rupi oiko vaꞌe onhembohory vaꞌerã Hesu ou jevy hagwã-rehe. “Aju jevy-ta, heꞌi raꞌanga rei nipo raꞌe Hesu” heꞌi arã onhembohory-vy Hesu-rehe. “Ndou moꞌãvéi-ma Hesu” heꞌi arã peẽ-my. “Mamo tipo oĩ?” oporandu vaꞌerã. “Omano-ma nhane ramói amyrĩ kwéry Hesu reroviaha, ha ndoúi joty” heꞌi rei arã peẽ-my. “Ko yvy oiko vyteri. Yma arakaꞌe Nhandejáry omoingo yvy hiꞌári gwarã ave omoingo arakaꞌe. Onhepyrũha gwive oiko joty” heꞌi vaꞌerã onhembohory-vy. Hesu ou jevy hagwã-rehe onhembohory vaꞌerã."
61,3,5,"Omokanhy-ma nipo ojéhegwi raꞌe gwĩ Nhandejáry rembiapokwe. Yma, yma ete onheꞌẽ rei-py Nhandejáry omoingo áry, yvy ave. Y rei-gwi jepe ojapo yvy. Y mbyte-gwi ombojekwaa uka vaꞌekwe yvy. Upe rire hiꞌare jevy rire ohundipa yvy. Nhandejáry omongy tuvixa ombovu hagwã y ohundipa hagwã-ma yvy-pe."
61,3,7,"Ãygwa áry, yvy ave Nhandejáry nheꞌẽ-py voi oiko joty. Oĩ arã hiꞌóra ohundipa jevy hagwã. Tata-py omokanhy ngatu-ma vaꞌerã áry, yvy reheve. Nhandejáry renonde-py enterove ojogweroaty vaꞌerã haꞌe ogwereko hagwã peteĩ teĩ-pe hembiapokwe pokwe-rehe. Upe áry-py hekoha vai vaꞌe kwéry omondo vaꞌerã imbohasa asy hagwã renda-py. Ohapy vaꞌerã ave yváy yvy reheve. Upéa nheꞌẽ ojéhegwi rei paraꞌe omokanhy hikwái. Onhembohory rei hese."
61,3,8,"Xe rembihayhu kwéry, Hesu reroviaha, pejeapysaka katu ko xe nheꞌẽ-rehe. “Hiꞌare eterei Hesu. Inhateꞌỹ paraꞌe ou jevy hagwã” ani peje teĩ Hesu-rehe. Ojepyꞌa mongeta ramo Nhandejáry ndahaꞌéiry nhanhemongetaha-rami. Nhande-vy áry pyaꞌe ohasa. Ha Nhandejáry-pe katu are eterei vérami oĩ áry. Mil roꞌy vérami ojehasa íxugwi. Ha, nhande-vy hiꞌare voi mil roꞌy. Nhandejáry-pe ae nda aréi joty. Peteĩ áry vérami oiko íxupe. Pyaꞌe voi ojehasa íxugwi. Upéa-rehe nhane manduꞌa ramo “Nomokanhýi onheꞌẽ Nhandejáry. Aju jevy-ta, heꞌi vaꞌekwe-rehe imanduꞌa nduꞌa hoꞌáry-py ou hagwã” jaꞌe kwaa vaꞌerã hese.Oĩ heꞌi rei vaꞌe: “Inhateꞌỹ eterei-gwi raꞌe ndoúi Hesu” heꞌi rei hese. Inhateꞌỹ eꞌỹ vaꞌe voi Hesu. Ndogwereko asy pyaꞌéiry kente kwéry-pe. Upéixa-gwi hiꞌare ou jevy hagwã. Avave-pe nohundiséi. Ohaꞌarõ arõ hetave tave ójehe ojerovia hagwã."
61,3,10,Avave ndoikwaáiry igwahẽ hagwã áry. Omonda vaꞌe ogwahẽ hagwã óra-rami ou vaꞌerã Hesu. Mbaꞌe járy ohaꞌarõ eꞌỹha-py sapyꞌa ou omonda vaꞌerã. Upéixa ave avave ndoikwaái ogwahẽ jevy hagwã Nhandejáry Hesu Cristo óra.  
61,3,11,"Upéixa okaipa vaꞌerã hykupa vaꞌerã áry, yvy ave. Ohundi-ma vaꞌerã áry, yvy ave.Upéa jaikwaa-gwi tajaiko porã katu nhande pyꞌa marangatu ipotĩ reheve. Ani pene rembiapo vai teĩ haꞌarõ-vy. Pende resa pemondo mondo katu Nhandejáry-rehe ipogwy-py peiko porã hagwã. Pehaꞌarõ arõ katu ou hagwã Nhandejáry áry. Pene rembiapo porãrã pejapo meme hagwã-rehe pene manduꞌa katu pyaꞌeve ou hagwã hiꞌáry. Ou ramo pe áry, áry ohundi-ma vaꞌerã tata-py. Yvy ave ohundi-ma vaꞌerã tata-py. Hykupa vaꞌerã tata rendy-py."
61,3,13,"“Áry ipyahu vaꞌe amoingo-ta” heꞌi vaꞌekwe Nhandejáry. “Ahekoviarõ-ta áry. Yvy ave ambopyahu-ta” heꞌi vaꞌekwe ave Nhandejáry. Inheꞌẽ-py nhamondo nhande resa áry ohekoviarõ hagwã-rehe, yvy ohekoviarõ hagwã-rehe ave. Upe-py ndaipóri vaꞌerã ivai vaꞌe. Imarangatu ete-ma vaꞌerã upe pygwa. Nhahaꞌarõ nhane pyꞌa potĩ reheve upe-py jaiko hagwã. Upe áry-rehe nhahaꞌarõ arõ jaiko-vy. "
61,3,14,"Upéa-rehe haꞌe jevy-ta peẽ-my, xe rembihayhu kwéry, Hesu reroviaha vaꞌe: Pende pyꞌa potĩ potĩve hagwã peho katu. Haꞌe ogwahẽ jevy ramo pene rembiapo vai eꞌỹ reheve pende pyꞌagwapy reheve pende topa hagwã Nhandejáry."
61,3,15,Noꞌã-rami tapeje katu pende pyꞌa-py pehaꞌarõ-vy: “Nhande poriahuvereko reheve Nhandejáry onhangareko nhande-rehe. Nohundi ukaséiry avave-pe. Oipota enterove ojerovia ójehe. Upéa-rehe ohaꞌarõ arõ oiko-vy hetave tave kente ojerovia hagwã ójehe.”Upe vaꞌe xe remimombeꞌu-rami Paulo remimombeꞌu ave. Nhande rykeꞌy-rami jahayhu Paulo-pe. Nhandejáry omoꞌarandu porã vaꞌekwe íxupe ojehegwa nheꞌẽ-rehe. Ko xe nheꞌẽ ramigwa Paulo ave ohai vaꞌekwe peẽ-my pehaꞌarõ porã hagwã Hesu-pe peiko-vy.
61,3,16,"Kwatia ojapo meme-ma Paulo. Upe-py ohai meme Hesu ou jevytamaha-rehe. Oĩ inheꞌẽ jaikwaa porã vaꞌe. Oĩ ave inheꞌẽ hasy peve jaikwaa porã joty vaꞌe. Gwĩ Hesu reroviaha tape porã-gwi ojerese vaꞌe inheꞌẽ oikwaa kuꞌa kuꞌa vaꞌe ave nohendu kwaái Paulo remimombeꞌu hasy vaꞌe. Ohendu porã hagwã-rami teĩ voi Paulo remimombeꞌukwe, ha nohendu kwaa porãi joty. Upéixa haꞌe kwéry ohendu kuꞌa kuꞌa meme Nhandejáry nheꞌẽ kwatia-rehe oĩ vaꞌe. Ha ohendu kuꞌa kuꞌa vaꞌekwe omombeꞌu jevy ojóupe Nhandejáry nheꞌẽ raꞌanga. Inheꞌẽ nohendu kwaái-gwi haꞌe kwéry voi ojerereko asy uka hagwã-py onhemondo uka vaꞌerã."
61,3,17,"Xe rembihayhu kwéry anhemonheꞌẽ jevy peẽ-my. Peikwaa-ma Nhandejáry nheꞌẽ mombeꞌu aꞌã vaꞌe ou vaꞌerã. Ani kena pehendu inheꞌẽ. Anhetegwa nheꞌẽ mate pehendu. Hesu-rehe pejerovia-ma vaꞌekwe. Anive anhetegwa eꞌỹ nheꞌẽ perovia teĩ. Hesu katu omboyke-ma pendéhegwi peteĩ teĩ-gwi pene rembiapo vaikwe. Gweko vai reheve omombeꞌu ramo Hesu nheꞌẽ raꞌanga ani joty kuri perovia inheꞌẽ. Xáke, pejejokóke omombeꞌu kuꞌa kuꞌa vaꞌe-gwi. Pende pyꞌa ndive penhemongeta porã joty inheꞌẽ-rehe pono penhembotavy. Pende rekoha porãha-gwi ani perova pende reko."
61,3,18,Nhandejáry Hesu Cristo nhande rexakwaa porã rei-ma. Tapeikwaa porãve rãve katu íxupe pende rexakwaa porãve rãve hagwã. Hesu Nhandejáry voi. Haꞌe nhane Resendeha voi. Tonhemombaꞌegwasu katu Nhandejáry Hesu Cristo-pe. Koꞌãy opa eꞌỹ reheve tomombaꞌegwasu meme kena Hesu-pe.
62,1,1,"Hesu reroviaha peẽ. Xe amondo-ta peẽ-my xe nheꞌẽ. Kwatia-rehe amoĩ-ta Hesu Cristo rehegwa nheꞌẽ. Haꞌe ko opambaꞌe rereko kwaaha. Nhane moingoveha voi. Ko yvy nhepyrũ eꞌỹ vyteri ramo oiko-ma vaꞌekwe. Upéi orohendu vaꞌekwe inheꞌẽ. Ore resa-rupi voi orohexa-ma vaꞌekwe íxupe. Oromaꞌẽ-ma hese oroiko-vy. Ore po-rupima oroipyhy pyhy vaꞌekwe íxupe orogwereko-vy. Ojekwaa porã ramo, orohexa-ma vaꞌekwe. Upéa-gwi oronheꞌẽ hese oromombeꞌu-vy peẽ-my. Haꞌe nhane moingove vaꞌety voi Nhandejáry ndive jaiko memete hagwã. Nhandejáry ndive oiko-ma vaꞌekwe. Upéi ojehexa uka-ma vaꞌekwe ore-vy."
62,1,3,"Oromombeꞌu ore rembiexagwe, ore remiendukwe oromombeꞌu ave peẽ-my jajogwereko hagwã peteĩxa. Ore ko oromoirũ peteĩxa Nhande Ru. Taꞌýry Hesu Cristo oromoirũ ave. Upéixa ete oroipota peteĩxa jajogwereko. Upe vaꞌe nheꞌẽ oromoĩ ave kwatia-rehe javyꞌapa rei hagwã."
62,1,5,   
62,1,6,"Pytũ-my rei jaiko ramo, “Xe amoirũ íxupe peteĩxa” jaꞌe ramo moꞌã, nhande apu nhandéjehe. Jaꞌe vaꞌe ndajajapói voi. "
62,1,7,"Ha arakatu-py jaiko ramo katu, Nhandejáry rekoha-rami jaiko. Nhanhomoirũ-ma voi peteĩxa jaiko-vy. Nhande pyꞌa omopotĩ-ma oiko-vy Nhandejáry taꞌýry Hesu gwugwy avyte-py omano-gwi. Nhane rembiapo vaikwe gwive omopotĩ nhandéhegwi."
62,1,8,"Ha “Xe ajejavy eꞌỹ vaꞌe” jaꞌe ramo katu, jajerovia moꞌã nhandéjehe. Anhetegwa eꞌỹ vaꞌe nhande."
62,1,9,"Ha nhamombeꞌu ramo katu Nhandejáry-pe nhane rembiapo vaikwe-rehe nhanhemboasyha, oipeꞌa vaꞌerã nhandéhegwi nhane rembiapo vaikwe. Omopotĩmba vaꞌerã nhande pyꞌa jajejavy rire. Inheꞌẽ ojavy eꞌỹ vaꞌe Nhandejáry. Hembiapo porã meme vaꞌe. Oporombotavy eꞌỹ vaꞌe."
62,1,10,"Ha “Ajejavy eꞌỹ vaꞌe xe” jaꞌe ramo, “Ijapu-ma” jaꞌe ave Nhandejáry-rehe. Nhande pyꞌapy-py ndoikói voi inheꞌẽ."
62,2,1,"   Ko vaꞌe nheꞌẽ amondo-ta peẽ-my kwatia-rehe, xe raꞌy kwéry, pejejavy eꞌỹ hagwã peiko-vy. Ha jajejavy ramo katu, nhamombeꞌu ramo Nhande Ru-pe nhane rembiapo vaikwe-rehe nhanhemboasyha, Hesu Cristo oĩ nhane pytygwõharã. Haꞌe ojejavy eꞌỹ vaꞌe. Haꞌe ojejuka vaꞌekwe-gwi omboyke nhandéhegwi Nhandejáry nhane rembiapo vai vaꞌekwe. Enterovéa rembiapo vai vaꞌekwe ave omboyke. Nhande-rehe ha-py ojejuka-gwi nanhande rereko asy asyvéi-ma nhane rembiapo vaikwe-rehe."
62,2,3,"Nhandejáry remimanda nhahendu ramo, jaheko kwaa íxupe. “Jaheko kwaa ave íxupe” jaꞌe ramo, nanhande apúiry nhandéjehe."
62,2,4,"Ha “Xe aheko kwaa íxupe” oĩ heꞌi rei vaꞌe ójehe. Ha Nhandejáry remimanda nohenduséi voi. Upe vaꞌe Nhandejáry omanda vaꞌe rendu eꞌỹ vaꞌe, ijapu ójehe. Opyꞌa-py ndogwerekói anhetegwa nheꞌẽ."
62,2,5,"Ha inheꞌẽ renduha katu ohayhu tee voi Nhandejáry-pe. Upéixa voi, “Amoirũ íxupe peteĩxa” jaꞌe ramo, anhetegwa voi jaꞌe nhandéjehe. Nanhande apuiha jaikwaa nhandéjehe. “Peteĩxa xe amoirũ íxupe” heꞌi vaꞌe gwive, toiko katu Hesu Cristo reko-rupi."
62,2,7,"Ameꞌẽ jevy-ta peẽ-my pene rembiaporãAmondo jevy-ta peẽ-my, xe rembiayhu vaꞌe, pene rembiaporã. Ndahaꞌéi pene rembiapo pyahurã. Are-ma peiko-ma ramo Hesu reroviaha ramo, omombeꞌu vaꞌekwe peẽ-my pene rembiaporã. Ndaipyahúi voi xe amombeꞌu vaꞌerã peẽ-my."
62,2,8,"Ha koꞌánga katu amombeꞌu jevy-ta peẽ-my Cristo remimombeꞌu pyahu vaꞌe. “Pejohayhu katu” heꞌi nhande-rehe vaꞌekwe. Upéixa ojekwaa ramo pende-rehe pejohayhuha, Cristo pende rayhuha pende-rehe ojekwaa ramo ave. “Anhetegwa raꞌe Hesu remimombeꞌu” heꞌi arã pende-rehe. Upéixa pytũ-my rei oiko vaꞌe-pe nhande resape tee vaꞌe omoꞌarandu-ma imoingo-vy."
62,2,9,"“Arakatu-py aiko” oĩ heꞌi rei ójehe vaꞌe. Ha gweꞌýi-rehe ndaijaꞌéi vaꞌe gwive katu, ijapu ójehe. Koꞌánga ete peve pytũ-my rei joty oiko. Ha ojohayhu porã rei vaꞌe katu, arakatu-py tee meme-ma oiko. Ndaipóri ipysangaha imbojejavy uka hagwã. Ha gweꞌýi-rehe ndaijaꞌéi vaꞌe katu pytũ rupigwa voi. Pytũ-my rei vyteri oiko vaꞌe. Hesa pytũmby tũmby rei vaꞌe. Pytũ vaꞌe ojopía hesa. Upéa-gwi ki-koty rei po oho-ta ndoikwaái. "
62,2,12,"Haꞌe-ta peẽ-my xe mitã kwéry, Hesu-rehe pejerovia vaꞌe-pe. Cristo réry-py omboyke-ma Nhandejáry pene rembiapo vaikwe. Cristo-rehe omboyke-ma pendéhegwi. Upéa-gwi amondo-ta peẽ-my xe kwatia nheꞌẽ. Xe ru kwéry, peikwaa voi upe vaꞌe ko yvy nhepyrũ eꞌỹ ngatu oiko-ma voi arakaꞌe. Peikwaa voi íxupe. Upéa-gwi amondo-ta peẽ-my xe kwatia nheꞌẽ. Xe ryvy kwéry, pemosẽ-ma anháy ruvixa pemondo-vy. Ndapehejavéi-ma peiko-vy anháy ipuꞌaka pendéjehe. Upéa-gwi amondo-ta peẽ-my xe kwatia nheꞌẽ. Xe raꞌy kwéry, peheko kwaa-magwi Nhande Ru-pe, amondo-ta peẽ-my xe kwatia nheꞌẽ. Xe ru kwéry, peikwaa voi upe vaꞌe ko yvy nhepyrũ eꞌỹ ngatu oiko-ma voi arakaꞌe. Peikwaa voi íxupe. Upéa-gwi amondo-ta peẽ-my xe kwatia nheꞌẽ. Xe ryvy kwéry, oiko pende pyꞌapy-py Nhandejáry nheꞌẽ pene mbopyꞌa mbaraeteha. Ndapehejavéi-ma anháy ruvixa ipuꞌaka pendéjehe. Upéa-gwi amondo-ta peẽ-my xe kwatia nheꞌẽ."
62,2,15,"Ani peipota teĩ teko rei remimbota. Ani pejererova teĩ hese, teko rei reko-rupi peiko hagwã. Pehayhu ramo Nhande Ru rembiayhu eꞌỹ-pe, pene rembiayhu eꞌỹ voi Nhande Ru. Teko rei rekoha a-rami. Ojapo ojapose vaꞌe rei-ma. Opaixagwa rei oipota ojéupe gwarã. Imbaꞌe pota rei vaꞌe. Oipota gwembiexa exa. Ojohu vaꞌe rei oipota. Imbaꞌe reta rei omboete oipota-gwi. Upéixa voi teko rei rekoha. Nhande Ru remimbota eꞌỹ-rupi oiko vaꞌe."
62,2,17,Ha teko rei rekoha katu opa vaꞌerã. Hemimbota mbota opa vaꞌerã ave. Ha Nhandejáry remimbota ojapo vaꞌe katu opa eꞌỹ reheve oiko vaꞌerã.
62,2,18,Cristo-rehe ijaꞌeꞌỹ vaꞌety voiOgwahẽ-ta ko yvy opa hagwã óra. Omombeꞌu vaꞌekwe peẽ-my gwĩ Cristo-rehe ijaꞌeꞌỹ vaꞌety voi outaha. Ha koꞌánga katu heta ojekwaa-ma gwĩ Cristo-rehe ijaꞌeꞌỹ vaꞌety. Upéa-gwi jaikwaa ogwahẽtaha ko yvy opa hagwã.
62,2,19,"Gwĩ vaꞌe ndahaꞌéi nhande javegwa tee. Upéa-gwi nhane paꞌũ-gwi osẽ nhande reja oho-vy. Nhande javegwa tee ramo raꞌe, opyta joty arã raꞌe nhande jave. Ha nhande reja-ma voi oho-vy. Upéa-gwi ojekwaa-ma voi hekoha. Ãy jaikwaa-ma hese. “Gwĩ vaꞌe kwéry ndahaꞌéi nhande javegwa tee nipo raꞌe” jaꞌe-ma hese."
62,2,20,Ha peẽ-my katu Cristo ombou vaꞌekwe peẽ-my imeꞌẽ-vy Nheꞌẽ Marangatu tee vaꞌe. Upéa-gwi anhetegwa kwaaha voi peẽ kwéry.
62,2,21,Anhetegwa kwaaha voi peẽ. Ndahaꞌéiry anhetegwa kwaa eꞌỹha voi peẽ. Anhetegwa tee vaꞌe voi ndaijapúi vaꞌe voi. Upéa peikwaa. Upéa-gwi amondo-ta peẽ-my xe kwatia nheꞌẽ.
62,2,22,"Oĩ ijapu vaꞌe. Kivaꞌe pa amombeꞌu-ta peẽ-my. “Hesu ndahaꞌéi Cristo Nhandejáry remimbou vaꞌe” heꞌi vaꞌe moꞌã, ijapu. Haꞌe Cristo-rehe ijaꞌeꞌỹ vaꞌety voi upéa. Onheꞌẽ mbojevy vaꞌe Nhandejáry raꞌy-pe. Onheꞌẽ mbojevy ramo íxupe, Nhande Ru-pe onheꞌẽ mbojevy ave."
62,2,23,"Taꞌýry-pe ombojevy vaꞌe gwive ombojevy Nhande Ru-pe ave. Ha Taꞌýry ogwerohory vaꞌe gwive, peteĩxa omoirũ Nhande Ru-pe ave."
62,2,24,"Toiko meme katu pende pyꞌa-py peẽ-my hemimombeꞌukwe, Hesu reroviaha ramo peiko-ma ramo vaꞌekwe. Upéa nheꞌẽ oiko ramo pende pyꞌa-py, peteĩxa pemoirũ vaꞌerã Taꞌýry-pe Nhande Ru-pe ave."
62,2,25,Upéixa ramo Nhandejáry ndive jaikove vaꞌerã Cristo heꞌi hagwe-rami. “Apomoingove vaꞌerã opa eꞌỹ reheve peiko hagwã” heꞌi ete vaꞌekwe peẽ-my.
62,2,26,Ha gwĩ Cristo nheꞌẽ mbojevyha katu pene mbotavyse moꞌã. Upéa-gwi hesegwa nheꞌẽ amondo-ta peẽ-my.
62,2,27,"Ha peẽ-my katu Cristo ombou peẽ-my imeꞌẽ-vy onheꞌẽ marangatu. Pende pyꞌa-py oiko ramo inheꞌẽ marangatu, napeikotevẽgwasúi vaꞌerã pene mboꞌeharã kwéry-rehe. Inheꞌẽ mante pene mboꞌe vaꞌerã. Opambaꞌe-py pene mboꞌe vaꞌerã. Anhetegwa voi hemimombeꞌu. Apu eꞌỹ voi omombeꞌu. Upéa-gwi pehendu katu Nheꞌẽ Marangatu tee vaꞌe remimombeꞌu peteĩxa pemoirũ hagwã Cristo-pe. "
62,2,28,"Upéixa ramo, xe raꞌy kwéry, peteĩxa pemoirũ katu íxupe. Nhamoirũ ramo íxupe, ojehexa uka jevy ou-vy ramo, nanhanhemondýiry vaꞌerã jahexa-vy íxupe. Nanhatĩry vaꞌerã íxugwi ogwahẽ jevyha áry-py."
62,2,29,Peikwaa Cristo ojejavy eꞌỹ vaꞌe voiha. Upéa-gwi hembiapo porã porã vaꞌe gwive peikwaa Nhandejáry raꞌy kwéry voiha.
62,3,1, Nhandejáry rembiexakwaa porã voi nhande. Nhande rayhu tee rei-ma oiko-vy. Upéa-gwi Nhandejáry raꞌy kwéry-py nhane renói. Nhandejáry raꞌy kwéry voi nhande. Ha teko rei katu ndohexa kwaáiry Cristo-rehe. Nhandejáry raꞌyha ndohexa kwaáiry hese. Upéa-gwi ndohexa kwaáiry nhande-rehe ave taꞌy kwéryha nhande.
62,3,2,"Ãy katu, xe rembiayhu, Nhandejáry raꞌy kwéry voi nhande. Ha upe rire katu ndojekwaái vyteri nhande rekorã. Ojehexa uka jevy ou-vy ramo, jahexa-gwi íxupe onhemombaꞌegwasu ramo, Hesu rekoha-ramima nhanhehekoviarõ vaꞌerã íxupe. Upéa peikwaa voi."
62,3,3,"“Cristo-pe ahexa vaꞌerã hekoha-rami. Anhehekoviarõ vaꞌerã íxupe” heꞌi vaꞌe gwive, onhemopotĩse tĩse oiko-vy. Cristo pyꞌa potĩha-ramima onhemopotĩ oiko-vy."
62,3,4,"Jajejavy ramo, Nhandejáry nheꞌẽ apo eꞌỹha nhande. Upéa-gwi ojejavy vaꞌe gwive ndoikovéi-ma voi Nhandejáry reko-rupi. Otekoha rasa-ma vaꞌe oiko-vy."
62,3,5,Ojehexa uka ou-vy vaꞌekwe Cristo omboyke hagwã nhandéhegwi nhane rembiapo vaikwe. Haꞌe ko ojejavy eꞌỹ vaꞌe voi.
62,3,6,"Upéixa ramo Cristo-pe peteĩxa omoirũ vaꞌe gwive, ndahaꞌevéi-ma ojejavy vaꞌety. Ha ojejavy vaꞌety katu ohexa kwaa eꞌỹ vaꞌe Nhandejáry-rehe. Ndoheko kwaái íxupe. Nomoirũiry voi íxupe."
62,3,7,"Ani penhembotavy uka teĩ avave-pe, xe reꞌýi kwéry. Hembiapo porã vaꞌe gwive ojejavy eꞌỹ vaꞌe voi. Cristo ojejavy eꞌỹha-rami ndojejavýi ave."
62,3,8,"Ha ojejavy vaꞌe gwive katu anháy reko-rupi oiko. Ha anháy ruvixa ko yvy nhepyrũ gwive, ojejavy vaꞌekwe oiko-vy. Upéa-gwi ojejavy vaꞌe oiko heko-rupi. Upéa-rehe ojehexa uka ou-vy vaꞌekwe Nhandejáry raꞌy omokanhy ngatupa hagwã anháy rembiapokwe."
62,3,9,Ha Nhandejáry raꞌy kwéry katu oiko Nhandejáry reko-rupi. Ipyꞌa kwéry-py oiko inheꞌẽ. Upéa-gwi ojejavy eꞌỹ vaꞌe voi oiko-vy. Túvy Nhandejáry voi. Upéa-gwi ndikatúi ojejavy oiko-vy.
62,3,10,"Upéixa ramo ojekwaa porã Nhandejáry raꞌy kwéry. Anháy ruvixa raꞌy kwéry ojekwaa porã ave. Ojejavy vaꞌe gwive, Hesu reroviaha-pe ndohayhúi vaꞌe, ndahaꞌéi Nhandejáry reꞌýi kwéry-rami."
62,3,11,
62,3,13,"Upéixa ramo, xe ryvy kwéry, ndaijaꞌéi ramo pende-rehe teko rei, pendéjehe ani aipo peje “Maꞌerã po ndaijaꞌéi nhande-rehe” ani aipo peje pendéjehe."
62,3,14,"Yma vaꞌekwe jaiko rei vaꞌekwe Nhandejáry-gwi mombyry. Ha ãy katu jaikove meme-ma Nhandejáry ndive. Nhandejáry ndive jaikoha jaikwaa voi. Jahayhu voi nhande reꞌýi Hesu-rehe ojerovia vaꞌe-pe. Jajohayhu-gwi peteĩxa Nhandejáry ndive jaikoha jaikwaa voi “Nhandejáry ndive-ma voi jaiko” jaꞌe nhandéjehe. Ha gweꞌýi-pe ohayhu eꞌỹ vaꞌe katu, Nhandejáry-gwi mombyry joty oiko."
62,3,15,"Ha gweꞌýi-pe ohayhu eꞌỹ vaꞌe katu, oporojuka vaꞌe ojejavyha-rami ojejavy ave. Ha Nhandejáry ndive ndoiko moꞌãi opa eꞌỹ reheve oporojuka vaꞌe. Upéa peikwaa voi."
62,3,16,"A-rami jaikwaa ohayhu teeha. Cristo nahakateꞌỹiry gwekove-rehe. Nhande-rehe ojejuka uka vaꞌekwe. Haꞌe-rami iporã nanhane rakateꞌỹiry nhande rekove-rehe. Iporã nhaipytygwõ nhande reꞌýi-pe nhamano ete peve, nhapena eꞌỹ reheve nhandéjehe. “Apa ete peve aporesende vaꞌerã” peje katu pende reꞌýi kwéry-pe. Ha imbaꞌe reta vaꞌe katu oĩ ohexa vaꞌe gweꞌýi remikotevẽ. Ha ndoiporiahuverekóiry íxupe. Ndohexakwaa reíry íxupe. Upéa, “Nhandejáry xe rembiayhu voi” heꞌi moꞌã ojéupe. Ndohayhúi voi Nhandejáry-pe. Oĩ “Jajohayhu vaꞌe” heꞌi moꞌã ójehe. Ha nonhopytygwõiry. Ojuru-py rei ojohayhu. Jajohayhu tee katu nhanhopytygwõ-vy."
62,3,19,"Upéixa voi “Hesu reroviaha tee voi nhande” jaꞌe nhandéjehe nhande apu eꞌỹ reheve nhandéjehe. Upéixa Nhandejáry rovagwy-py nanhatĩry vaꞌerã jajapo hagwã oração. Ha sapyꞌánte nde pyꞌa-py “Erejejavy-ma” heꞌi vérami moꞌã, ani pepena teĩ hese. Ipuꞌakave joty Nhandejáry nhande pyꞌa-py oĩ vaꞌe nheꞌẽ-rehe. Omeꞌẽve pyꞌagwapy. Opambaꞌe oikwaa voi. Jajejavy eꞌỹseha oikwaa ave."
62,3,21,"Upéixa ramo peẽ xe rembiayhu vaꞌe, nhande pyꞌa-py mbaꞌeve ndeꞌíry vérami, Nhandejáry rovagwy-py nanhatĩry vaꞌerã jajapo hagwã oração. Hemimanda nhahendu vaꞌe, hemimbota jajapo vaꞌe. Upéa-gwi oime raẽ vaꞌe-rehe jajerure íxupe vaꞌe omeꞌẽ nhande-vy."
62,3,23,"A-rami heꞌi nhande-vy: “Perovia katu xe Raꞌy Hesu Cristo réry-pe. Pejohayhu katu, Cristo peẽ-my heꞌi hagwe-rami” heꞌi nhande-vy omanda-vy."
62,3,24,Nhandejáry remimanda ohendu vaꞌe gwive peteĩxa omoirũ Nhandejáry-pe. Nhandejáry ave peteĩxa omoirũ íxupe. Omeꞌẽ vaꞌekwe nhande-vy Nhandejáry onheꞌẽ marangatu tee vaꞌe. Upéa-gwi inheꞌẽ marangatu tee vaꞌe nhande pyꞌa-py oiko-gwi jaikwaa Nhandejáry peteĩxa nhane moirũha.
62,4,1,"Oĩ “Nheꞌẽ Marangatu tee vaꞌe-py amombeꞌu Nhandejáry nheꞌẽ” heꞌi vaꞌe moꞌãPejeapysaka katu xe nheꞌẽ-rehe, xe rembiayhu vaꞌe.“Nheꞌẽ Marangatu tee vaꞌe xe monheꞌẽ uka” heꞌi vaꞌe gwive, ani perovia pyaꞌe teĩ íxupe. Eporandu ranhe katu hemimombeꞌu-rehe:“Kivaꞌe nheꞌẽ-py haꞌe omombeꞌu? Nhandejáry gwigwa nheꞌẽ paraꞌe. Anháy remimombeꞌukwe paraꞌe omombeꞌu” ere hese. Heta anháy nheꞌẽ-py omombeꞌu vaꞌety opa-rupi osẽ oho-vy. Opa-rupi omosarambi onheꞌẽ oho-vy. Upéa-gwi eporandu randu ranhe katu íxupe hemimombeꞌu-rehe. Ani ererovia teĩ Nhandejáry nheꞌẽreꞌỹ."
62,4,4,"Ha peẽ katu, xe raꞌy kwéry vaꞌe, Nhandejáry reꞌýi voi. Ipuꞌakave Nheꞌẽ Marangatu tee vaꞌe pende pyꞌa-py oiko vaꞌe. Teko rei pyꞌa-py oĩ vaꞌe-rehe ipuꞌakave voi. Upéa-gwi napenhembotavy ukái vaꞌerã upeixagwa ijapu vaꞌe-pe."
62,4,5,Teko rei rehegwa nheꞌẽ omombeꞌu. Teko rei reko-rupi oiko. Upéa-gwi teko rei ohendu ave inheꞌẽ.
62,4,6,Ha nhande kwéry katu Nhandejáry reꞌýi voi. Nhandejáry irũ vaꞌe gwive nhane nheꞌẽ renduha voi. Ha Nhandejáry reꞌýi eꞌỹ vaꞌe nanhane rendúi oiko-vy. Upéixa jaikwaa kivaꞌe nheꞌẽ anhetegwa vaꞌe. kivaꞌe onheꞌẽ-py nhane mbotavy vaꞌe jaikwaa ave.
62,4,7," Pejeapysaka katu xe nheꞌẽ-rehe peẽ, xe rembiayhu vaꞌe. Nhane mbojohayhu uka vaꞌe Nhandejáry voi. Upéa-gwi jajohayhu katu. Ojohayhu vaꞌe gwive Nhandejáry raꞌy kwéry voi. Oheko kwaa-ma voi íxupe. Heko porayhu tee rei vaꞌe voi Nhandejáry. Upéa-gwi oporohayhu eꞌỹ vaꞌe ndoheko kwaáiry íxupe."
62,4,9,"Oikwaa uka vaꞌekwe nhande-vy nhande rayhuha. Gwaꞌýry ombou nhande rayhu-gwi. Ko yvy-py ombou vaꞌekwe íxupe, haꞌeixagwa ndoikói vaꞌe, peteĩ voi oiko vaꞌe. Ombou íxupe jajerovia ramo hese, jaikove meme hagwã hendive. Nhande rayhu teeha jaikwaa-ma a-rami. Nhande ranhe ndajahayhúi vaꞌekwe íxupe. Ndaupéixairy voi vaꞌekwe nhande. Haꞌe ae ranhe nhande rayhu tee nhande-vy. Nhande rayhu-gwi ombou vaꞌekwe gwaꞌýry omboyke hagwã nhandéhegwi nhane rembiapo vaikwe nhande rereko asy eꞌỹ-vy."
62,4,11,"Upéixa nhande rayhu tee-ma vaꞌekwe oiko-vy. Upéa-gwi jajohayhu katu, peẽ xe rembiayhu kwéry."
62,4,12,Nhandejáry ko jahexa eꞌỹ vaꞌe. Ha jajohayhu ramo katu peteĩxa nhane moirũ Nhandejáry. Upéixa jajohayhu tee rei jaiko-vy.
62,4,13,Ha Nheꞌẽ Marangatu tee vaꞌe-py nhande rexakwaa rei vaꞌekwe Nhandejáry imeꞌẽ-vy. Upéa-gwi jaikwaa voi peteĩxa nhamoirũha íxupe. Peteĩxa nhane moirũha jaikwaa ave.
62,4,14,Ha taꞌýry-pe orohexa-ma vaꞌekwe oroiko-vy. Ore rapixa-pe oromombeꞌu vaꞌekwe hesegwa. “Ko yvy-py oiko vaꞌe-pe gwive ombou vaꞌekwe Nhande Ru gwaꞌýry hesendeharã” oroꞌe oromombeꞌu-vy.
62,4,15,"Ha “Nhandejáry raꞌy voi Hesu” heꞌi vaꞌe gwive, peteĩxa omoirũ íxupe Nhandejáry. Omoirũ peteĩxa Nhandejáry-pe ave."
62,4,16,"Nhandejáry nhande rayhu teeha jarovia-ma jaiko-vy. “Nhande rayhu porã tee rei nipo raꞌe” jaꞌe hese. Ha Nhandejáry katu nhane mbojohayhu uka vaꞌe voi. Ojohayhu vaꞌe gwive oiko-vy, peteĩxa omoirũ vaꞌe Nhandejáry-pe, omoirũ ave íxupe Nhandejáry."
62,4,17,"Upéixa jajohayhu porã tee rei voi jaiko-vy. Jajohayhu porã-gwi, ojehexa uka jevy ou-vy ramo Nhandejáry, nanhanhemondýi vaꞌerã jahexa-vy. Hembiapokwe pokwe-rami enterovéa-pe ohekojohuha áry-py, nanhatĩry vaꞌerã jaha hagwã hovagwy-py. Koꞌánga Hesu reko-rupima jaiko ko yvy-py. Upéa-gwi upe áry-py jaha vaꞌerã hovagwy-py nhatĩ eꞌỹ reheve."
62,4,18,"Nhande rayhu-gwi, naiporãi jajepyꞌapy rei nhandéjehe. Jajohayhu tee rei ramo katu, nanhane mytuꞌeꞌỹvéi-ma nhandéjehe. Ha nhane mytuꞌeꞌỹ ramo katu, “Nhane moingo asy-ta Nhandejáry” jaꞌe nhandéjehe. Upéixa ramo jajepyꞌapy jave ndajajohayhu porã teéiry vyteri."
62,4,19,"Nhande rayhu ranhe vaꞌekwe-gwi Nhandejáry, jajohayhu ave nhande."
62,4,20,"“Xe ahayhu Nhandejáry-pe” oĩ heꞌi vaꞌe moꞌã. Ha ndaijaꞌéi gweꞌýi-rehe. Upe vaꞌe ijapu-ma ójehe. Ohexa ramo jepe, ndohayhu porãi gweꞌýi-pe. Mbaꞌéixa po ohayhu-ta Nhandejáry-pe? Nhandejáry-pe ndohexáiry."
62,4,21,Hesu remimanda a-rami nhande-rehe: “Nhandejáry rayhuha tohayhu katu gweꞌýi ave” heꞌi Cristo nhande-rehe omanda-vy.
62,5,1,"Ndaipuꞌakavéi-ma nhande-rehe teko rei“Cristo Nhandejáry remimbou voi Hesu” heꞌi vaꞌe gwive herovia-vy, Nhandejáry raꞌy ramo ave oiko íxupe raꞌe. Nhande rapixa-pe jahayhu ramo, taꞌýry ndive jahayhu ave."
62,5,2,"Upéixa voi Nhandejáry-pe jahayhu-gwi, hemimanda nhahendu-gwi ave, “Nhandejáry raꞌy kwéry-pe ave jahayhu tee raꞌe” jaꞌe nhandéjehe nhande apu eꞌỹ reheve."
62,5,3,"Nhandejáry-pe jahayhu vaꞌe, jajapo katu hemimanda. Ha hemimanda ndahasýiry nhande-vy. Nomanda pohýiry nhande-vy. “Ndikatúi ajapo upéa” ndajaꞌéi íxupe. Nhandejáry raꞌy kwéry vaꞌe-rehe gwive ndaipuꞌakavéi-ma teko rei nheꞌẽ. Upéa-gwi ojapose katu Nhandejáry remimanda. Ndojohu pohýiry heꞌi vaꞌe. Jarovia tee-ma ramo íxupe, ndaipuꞌakavéi-ma nhande-rehe teko rei nheꞌẽ. “Nhandejáry raꞌy tee voi Hesu” heꞌi vaꞌe herovia-vy, ndaipuꞌakavéi-ma teko rei nheꞌẽ hese. Haꞌe anho mante ipuꞌakave teko rei nheꞌẽ-rehe."
62,5,6,"    Ojehexa uka ou-vy vaꞌekwe Hesu Cristo voi. Ojehexa uka rire, y-pyma onhemongarai vaꞌekwe. Upéi gwugwy avyte-py omano vaꞌekwe. Upéixa ojehexa uka ou-vy vaꞌekwe. Ojehexa uka ou-vy ramo, y-py ojehexa uka ranhe rire, gwugwy avyte-py ave ojehexa uka. Upe vaꞌe omombeꞌu katu Nheꞌẽ Marangatu tee vaꞌe. Hekoha apu eꞌỹ vaꞌe voi haꞌe. Upéa-gwi anhetegwa vaꞌe voi hemimombeꞌu. Mbohapy Cristo rehegwa omombeꞌuha yváy-py oĩ vaꞌe. Oĩ Nhande Rugwasu, oĩ Nhandejáry reko kwaa ukaha, oĩ Nheꞌẽ Marangatu tee vaꞌe. Ha mbohapyháixa jepe peteĩ vaꞌe joty. Ha mbohapy Cristo rehegwa oikwaa uka yvy arigwa-pe. Oĩ Nheꞌẽ Marangatu tee vaꞌe. Oĩ y-py onhemongarai uka hagwe rehegwa nheꞌẽ. Oĩ ave gwugwy avyte-py omano hagwe rehegwa nheꞌẽ. Upéa mbohapy nheꞌẽ ijoja. Peteĩxa heꞌi imombeꞌu-vy. “Hesu Cristo Nhandejáry remimbou voi” heꞌi nhande-vy nhane mboꞌe-vy vaꞌekwe."
62,5,9,Nhande rapixa remimombeꞌu jarovia vaꞌe. Ha Nhandejáry remimombeꞌu katu anhete teegwa vaꞌe voi. Onheꞌẽ avy eꞌỹ vaꞌe. Ha mbohapy inheꞌẽ mombeꞌuha remimombeꞌu voi Nhandejáry remimombeꞌu voi. Gwaꞌýry rehegwa nheꞌẽ omombeꞌu.
62,5,10,"Upéixa ramo, Nhandejáry raꞌy-rehe ojerovia vaꞌe gwive, anhetegwa voi hemimombeꞌu haꞌe oikwaa opyꞌa-py. Ha herovia eꞌỹha katu, Nhandejáry-pe omboapu voi. Nhandejáry raꞌy rehegwa omombeꞌu ramo ndogweroviáiry hikwái. Nhandejáry remimombeꞌu a-rami: Nhane moingove vaꞌekwe Nhandejáry opa eꞌỹ reheve jaiko hagwã hendive. Taꞌýry-rehe jajerovia-ma ramo, nhane moingove vaꞌekwe. Taꞌýry-pe omoirũ vaꞌe gwive oiko meme vaꞌe Nhandejáry ndive. Ha taꞌýry-pe omoirũ eꞌỹ vaꞌe gwive, ndoikói voi Nhandejáry ndive. Mombyry rei oiko íxugwi."
62,5,13,"Nhandejáry réry-rehe pejerovia vaꞌe. Aipota peikwaa Nhandejáry ndive opa eꞌỹ-rehe peiko memeha. Upéa-rehe amondo-ta peẽ-my xe kwatia nheꞌẽ. Oime raẽ vaꞌe-rehe jajerure ramo Nhandejáry-pe, hemimbota-rupi jajerure ramo, jaikwaa voi nhande renduha. Upéa-gwi nanhane kyhyjéi jajapo-vy oração. Hovagwy-py jepe ndajajeheko renotĩry vaꞌe."
62,5,15,Jajerure javéte íxupe nhane rendu-ma voi. Nhane rendu-gwi nhane rembijerure omeꞌẽ vaꞌerã nhande-vy. Upéa jaikwaa voi.
62,5,16,"Oĩ nhande reꞌýi ojejavy vaꞌe ha ojejavy vaꞌekwe-rehe nomondo moꞌãi íxupe Nhandejáry ojéhegwi mombyry. Upeixagwa erehexa ramo, ejerure katu hese Nhandejáry-pe ohexa uka hagwã íxupe hape porãrã. Oĩ ave nhande rapixa ojejavyve vaꞌe ha ojejavy vaꞌekwe-rehe omondo vaꞌerã voi íxupe Nhandejáry ojéhegwi mombyry. Ani joty erejerure hese, haꞌe-ta peẽ-my. Entéro hembiapo vai vaꞌe gwive ojejavy voi. Ojejavy ramo jepe, oĩ joty ojejavy vaꞌekwe-rehe Nhandejáry remimondo eꞌỹ ojéhegwi mombyry. Series, "
62,5,18,"Nhandejáry raꞌy ramo-ma oiko vaꞌe, ndojejavýi oiko-vy onhangareko-gwi hese kwéry Cristo Nhandejáry raꞌy tee vaꞌe. Ndaipuꞌakái-gwi anhaygwasu hese, ndojejavýiry oiko-vy. Ndoheko johúiry voi íxupe anhaygwasu. Upéa jaikwaa voi."
62,5,19,Nhandejáry javegwa voi nhande. Ha entéro teko rei vaꞌe gwive katu anháy ruvixa ipuꞌaka hese kwéry. Upéa jaikwaa voi.
62,5,20,Jaikwaa ave ko vaꞌe. Ojehexa uka-ma oiko-vy vaꞌekwe Nhandejáry raꞌy. Nhane moꞌarandu ou-vy vaꞌekwe jaheko kwaa hagwã Nhandejáry teeha. Peteĩxa nhamoirũ Nhandejáry tee vaꞌe-pe. Taꞌýry Hesu Cristo-pe peteĩxa nhamoirũ ave. Nhandejáry tee voi haꞌe. Ondive nhane moingove vaꞌe voi haꞌe jaiko hagwã opa eꞌỹ reheve indive.
62,5,21,"Penhangareko katu pendéjehe, xe raꞌy kwéry. Tupã raꞌanga anga rei-rehe ani katu pejehesa rerova teĩ. Heta teko rei omboete vaꞌe. Upe vaꞌe-rehe ani pejehesa rerova teĩ. Nhandejáry-pe anho nhamboete teeve katu."
63,1,1,"remimombeꞌukwe 2Nde, xe reindy, Nhandejáry rembiporavo voi ne memby kwéry ndive, xe amondo-ta peẽ-my xe kwatia nheꞌẽ. Hesu reroviaha-rehe anhangareko vaꞌe xe. Ne memby kwéry xe rembiayhu tee vaꞌe voi. Anhetegwa vaꞌe nheꞌẽ jarovia-gwi, xe rembiayhu voi peẽ. Naxe anhóiry voi apohayhu vaꞌe. Anhetegwa nheꞌẽ oikwaa vaꞌe gwive pende rayhu porã oiko-vy."
63,1,2,"Anhetegwa vaꞌe nheꞌẽ jarovia-gwi, jajohayhu porã jaiko-vy. Nhamoangeri ngeri inheꞌẽ. Ange vérami joty nhande-vy inheꞌẽ. Opyta meme vaꞌerã nhande pyꞌa-py."
63,1,3,Tanhande rovasa katu Nhandejáry Nhande Ru. Tanhande rovasa katu taꞌýry Hesu Cristo nhande rexakwaa rei-vy. Tanhande poriahuvereko katu. Tanhane mbopyꞌagwapy katu ave jajohayhu porã hagwã anhetegwa nheꞌẽ-rupi jaiko-vy.
63,1,4,Jajohayhu porã katu anhetegwa nheꞌẽ-rupi jaiko-vyOĩ ne memby anhetegwa nheꞌẽ-rupi oiko vaꞌe. Nhande Ru remimombeꞌukwe-rupi oiko. Upéa xe aikwaa-ma ramo avyꞌa eterei-ma xe.
63,1,5,"Ha koꞌánga katu anhemonheꞌẽ-ta nde-vy, xe reindy, jajohayhu hagwã. Ipyahu eꞌỹ vaꞌe voi kwatia-rehe nde-vy xe remimondo. Upéixa omanda vaꞌekwe nde-vy peiko hagwã, Hesu reroviaha ramo ereiko-ma ramo vaꞌekwe."
63,1,7,Opa-rupi oho oporombotavy tavy rei vaꞌe. Hesu Cristo kwimbaꞌe ramo ojehexa ukaha nomombeꞌúi voi. Ijapu rei hese. Oporombotavy tavy rei oiko-vy vaꞌe voi upe vaꞌe. Cristo nheꞌẽ mbojevyhaty voi.1 
63,1,8,"Upéa-rehe penhangareko katu pendéjehe. Aipota peẽ-my omeꞌẽ pene rembiapo porã repyrã. Pendéjehe penhangareko porã ramo, entéro peẽ-my gwarã gwive omeꞌẽ vaꞌerã peẽ-my."
63,1,9,"Cristo remimombeꞌu rendu eꞌỹha gwive ojehesa rerova-ma Nhandejáry-gwi, nomoĩruvéi-vy íxupe. Cristo remimombeꞌu renduhaty ojehesa rerova eꞌỹ reheve, omoirũ Nhande Ru-pe. Taꞌýry-pe omoirũ ave oiko-vy."
63,1,10,"Ha Cristo nheꞌẽ raꞌanga anga rei omombeꞌuha katu pende ha-py ogwahẽ ou-vy ramo, ani katu pemogwahẽ kuri pende ha-py. “Tande rovasa katu Nhandejáry” ani ave peje teĩ íxupe."
63,1,11,"Ereheja ramo ogwahẽ, peipytygwõ arã íxupe hembiapo vai-rehe. Opyta vaꞌerã upéixa ramo ne iru ramo."
63,1,12,"Pende róga-rupi apopohuse Heta xe remimombeꞌuse peẽ-my. Ha namombeꞌu uka moꞌãi nde-vy tinta-py. Kwatia rekovia xe voi ahase apopohu hagwã jajovái hagwã nhaĩ-vy nhanhombovyꞌapa hagwã nhanhomongeta-vy. Omondo-ta nde-vy omanduꞌaha nde kypyꞌýry memby kwéry, Nhandejáry rembiporavo vaꞌe. Series, "
64,1,1,remimombeꞌukwe 3Xe rembiayhu tee vaꞌe Gaio. Xe amondo-ta nde-vy xe kwatia nheꞌẽ. Hesu reroviaha-rehe anhangareko vaꞌe xe. Xe rembiayhu tee voi nde.
64,1,2,"Ajapo oração nde-rehe ojehu eꞌỹ hagwã nde-vy mbaꞌeve, ne resãi porã hagwã. Nde pyꞌa gwive erevyꞌaha xe aikwaa. Haꞌe-rami aipota ave nde rete resãi porã ereiko-vy. Ogwahẽ ou-vy Hesu reroviaha vaꞌe xe mbovyꞌa-vy, “Gaio Cristo nheꞌẽ rendu kuꞌa kuꞌa eꞌỹha voi” heꞌi nde-rehe omombeꞌu-vy. Upéixa Cristo rekoha tee-rupi ereiko meme voi raꞌe."
64,1,4,"“Nde raꞌy kwéry Cristo nheꞌẽ-rupi oiko” heꞌi ramo xe-vy, avyꞌa eterei voi xe. Upéixa ne mombeꞌu ramo, ndaipóri xe mbovyꞌave vaꞌerã."
64,1,5,"omombaꞌegwasu Gaio rembiapoNe rembiapo porã tee ereiko-vy, xe rembiayhu vaꞌe. Hesu reroviaha-pe ereipytygwõ-vy ne rembiapo porã voi. Ogwahẽ vaꞌe gwive nde ha-py nde eremogwahẽ porã meme voi. Ereikwaa vaꞌe eremogwahẽ. Ereikwaa eꞌỹ ramo jepe eremogwahẽ porã joty."
64,1,6,"Upéi gwĩ eremogwahẽ vaꞌekwe ogwahẽ jevy ou-vy ramo koꞌa-py, Hesu reroviaha ojogweroaty vaꞌe ha-py, omombeꞌu porã ne rerakwã erehexakwaa entéro vaꞌe-pegwi. Koꞌãy aipota ne remipytygwõ-pe eremeꞌẽ oime raẽ vaꞌe ogweraha hagwã mombyryve oho porã jevy hagwã Nhandejáry-pe eremboete-vy. Cristo remimbou upe vaꞌe. Hesu rerovia eꞌỹha-pe oho omombeꞌu inheꞌẽ. Ha haꞌe noimbaꞌe peꞌái íxupe kwéry, ndojeroviái-gwi Hesu-rehe. Aipo ramo aipota erereko porã hemimbou hemikotevẽ eremeꞌẽ-vy eremotĩ eꞌỹ hagwã imbouhare-pe."
64,1,8,"Nhande kwéry Hesu reroviaha vaꞌe nhaipytygwõ katu Cristo remimbou. Anhetegwa nheꞌẽ-rehe ombaꞌapo vaꞌe, nhamoirũ katu íxupe nhaipytygwõ-vy."
64,1,9,"Diótrefes rehegwa nheꞌẽ, Demétrio rehegwa nheꞌẽ aveHeta eꞌỹ vaꞌe xe kwatia nheꞌẽ amondo kuri nde reꞌýi Hesu reroviaha vaꞌe-pe. Ha Diótrefes katu onhembotuvixase vaꞌe moꞌã. Nohenduséi xe nheꞌẽ."
64,1,10,"Upéa-gwi agwahẽ aha-vy ramo pende ha-py aikwaa ukapa arã hembiapokwe inheꞌẽ vaiha ave. Haꞌe onheꞌẽ rei xe-rehe, xe renohẽ vai rei. Xe-rehe ijapu rire, ojapo vaiseve. Ha Hesu reroviaha vaꞌe ogwahẽ oho-vy ramo iha-py, nomogwahẽséi voi. Omogwahẽse vaꞌe ha-py ndohejáiry voi ave ogwahẽ. Ha omogwahẽse katu ete vaꞌe-pe omosẽse Hesu reroviaha ojogweroaty vaꞌe ha-gwi."
64,1,11,"Ani ereheko aꞌã hekoha vai vaꞌe-pe, xe irũ. Eheko aꞌã hekoha porã vaꞌe-pe katu. Hembiapo porã vaꞌe Nhandejáry reko irũ voi. Ha hembiapo vai vaꞌe katu ndohexa kwaáiry hese. Nhandejáry oiko eꞌỹ vaꞌe-rami oiko haꞌe."
64,1,12,Ha Demétrio katu enterove imanduꞌa porã hese. Ohexa kwaa hese: “Hekoha porã tee voi” heꞌi hese. Hekoha porã teeha xe ave amombeꞌu. Ereikwaa xe remimombeꞌu apu eꞌỹ vaꞌe voi.
64,1,13,Angeve ngeve-rupi apohexaseHeta xe nheꞌẽrã oĩ. Ha kwatia-rehe namondo moꞌãi. Tinta-py namoĩ moꞌãi kwatia-rehe.
64,1,14," Angeve ngeve-rupi apohexase voi. Aipo ramo nhanhomongeta vaꞌerã nhande juru-rupi jajovái nhaĩ-vy. Tapende mbopyꞌagwapy katu Nhandejáry. Pene irũ gwive a-py oiko vaꞌe, omondo-ta peẽ-my omanduꞌaha. Ore irũ pene paꞌũ-my oiko vaꞌe peteĩ teĩ vaꞌe-pe emombeꞌu ore manduꞌaha. Series, "
65,1,1,"remimombeꞌukweomondo onheꞌẽ kwatia-rehe Nhandejáry rembiporavokwe pegwarãXe Judas, Hesu Cristo rembigwái. ryvy xe. Ahai-ta kwatia-rehe xe nheꞌẽ peẽ-my gwarã. Peẽ Nhandejáry pegwa-ma. Nhandejáry, Nhande Ru pende peꞌa-ma vaꞌekwe ojéupe gwarã. Pende rayhu voi haꞌe. Onhangareko porã pende-rehe Hesu Cristo pegwarã."
65,1,2,Tapende rovasa katu pende poriahuvereko reko hagwã Nhandejáry. Tapene mbopyꞌagwapy tee katu pende rovasa-vy. Tapende rayhu porãve rãve katu pende rovasa-vy Nhandejáry.
65,1,3,“Hembiapo vai vaꞌerã ohasa asy hagwã-my oho vaꞌerã”heꞌi vaꞌekwe hese kwéry.
65,1,5, 
65,1,6,"Apomomanduꞌa jevy-ta gwĩ yváy pygwakwe-rehe, Nhandejáry rembigwaikwe-rehe. Yváy pygwa voi jepe gweko ypykwe-rupi ndopytaséi vaꞌekwe hikwái. Oheja rei gweko porã teekwe. Upéa-rehe Nhandejáry ombogwejy uka-ma vaꞌekwe íxupe kwéry. Pytũ gwy-py isã-rehe onhapytĩ pytĩ hereko-vy imbohasa asy-vy íxupe kwéry. Ohundi hagwã áry-rehe ohaꞌarõ arõ joty okwa-vy. Nhandejáry renonde-py enterovéa omboaty hembiapokwe pokwe-rehe nhande rereko hagwã áry-py ohundipa vaꞌerã íxupe kwéry Nhandejáry."
65,1,7,"Apomomanduꞌa jevy-ta ave gwĩ tetãgwe ymagware-rehe. Sodoma tetãgwe, Gomorra tetãgwe-rehe ave, gwĩ tetã ijerekwe rehegwa ave-rehe pene manduꞌa katu. Myamyrĩ upe pygwa kwéry hembiapo vai tee vaꞌekwe hikwái. Nhandejáry rembigwaikwe-rami hembiapo vai hikwái. Teko rei-rupi opaixagwa ivaive ive vaꞌe ojapo vaꞌekwe hikwái onhemotĩ eꞌỹ-vy. Upéa-rehe Nhandejáry ohundipa ete vaꞌekwe íxupe kwéry. Tatagwasu-py voi omokanhymba vaꞌekwe íxupe kwéry. Upéixa ogwereko vaꞌekwe íxupe kwéry nhane moꞌarandu hagwã. Upéa-rehe Nhandejáry oikwaa uka nhande-vy entéro hembiapo vai vaꞌe-pe haꞌe ombohasa asy arã tata ogwe eꞌỹ vaꞌe-py omondo-vy."
65,1,8,Aipo ramo jepe upe pene paꞌũ-my oĩ vaꞌe upéa myamyrĩ-rami heko rei-rupi ivaive ive oho-vy. “Nhande kéra-py vérami ahexa nhande rekorã” heꞌi. “Xe kéra-py ojehexa uka kuri xe-vy nhande rekorã” heꞌi okéra pygware omombeꞌu-vy onhembotavy rei-vy. Haꞌe ae ojapose vaꞌe rei ojapo hikwái. Gweko vaiha-rupi okwa-vy. Mburuvixa kwéry pogwy-py ndoikoséi ave hikwái. Onhembohory ave yváy pygwa-rehe okwa-vy. Nhandejáry rembigwái kwéry-pe ohexa uka gwova asyha onheꞌẽ rei rei-vy. Nhandejáry rembigwái ruvixa Miguel ae ndahaꞌéi haꞌeixagwa. Yváy pygwa tee jepe ojoko hagwã anhaygwasu-pe nonheꞌẽ asýi joty íxupe. Onhonheꞌẽ mbojevy jevy jepe arakaꞌe anhaygwasu ndive nonheꞌẽ asýi joty íxupe. Onhemoakateꞌỹ joty mokõive Moisés amyrĩ retekwe-rehe. Miguel ndohejái anhaygwasu ogweraha hetekwe. Onhonheꞌẽ mbojevy jepe nonheꞌẽ asýi joty anhaygwasu-pe. “Nde ko ne rembiapo vai” ndeꞌíry joty íxupe. “Tande joko katu Tupã Nhandejáry” heꞌi ae joty íxupe ijoko-vy. 
65,1,10,"Upe Nhandejáry nheꞌẽ omombeꞌu raꞌanga anga rei vaꞌe Miguel arandu-rami eꞌỹ voi inharandu. Gwembigwaa eꞌỹ-rehe onheꞌẽ vai vai rei. Mymba kaꞌagwy rupigwa-rami mante oikwaa gwete-rehe. Ha haꞌe kwéry oikwaaha-rupi ae oiko-gwi ae onhehundipa rei vaꞌerã. Ohasa asy vaꞌerã. Caim amyrĩ rapekwe-rupi ogwata Nhandejáry remimbota apo eꞌỹ-vy. Balaão amyrĩ rapekwe-rupi jevy oiko. Opirapirerã-rehe rei ae omombeꞌu. Hemimombeꞌukwe katu ndahaꞌéiry voi Nhandejáry rehegwa nheꞌẽ. Coré amyrĩ rapekwe-rupi jevy oiko. Hembiapo vai oiko-vy. Yma arakaꞌe Coré onhemoirũ uka heta vaꞌe kwéry-pe ojoko uka hagwã mburuvixagwasu-pe, Nhandejáry remimoĩ vaꞌe-pe. Coré rapekwe-rupi ohasa asy ave arã pene mboꞌeha raꞌanga kwéry. "
65,1,12,"Peẽ Nhandejáry reroviaha pejohayhu-gwi penhomboaty meme karugwasu haty-py. Upe jave Nhandejáry nheꞌẽ omombeꞌu raꞌangaha ave ou. Ojapo vai rei hagwã ou. Ijayvupa rei okwa-vy. Notĩ kwaái. Ndaheko porãi peẽ-my. Pende rerekoha ramo moꞌã oikose. Haꞌe kwéry ae rei onhemohygwyatã. Ita y gwy-py oĩ vaꞌe-rami nhane kanóa ojoka-ta vaꞌe-rami voi pene raꞌarõ hikwái. Yvytu arai-pe omosarambipaha-rami voi haꞌe kwéry naiporãi voi peẽ-my. Yvyra hiꞌaha óra jepe ndahiꞌáiry vaꞌe-rami, haꞌe kwéry naiporãi peẽ-my. Ndaheko porãi voi peẽ-my. Yvyra yvygwy-gwi ohekýi vaꞌe-rami hikwái. Omano tee-ma vaꞌe-rami ave hikwái."
65,1,13,Ygwasu hatã omýi omboaty gwyjuikwe ohexa uka hagwã okyꞌakwe. Upéixa ave haꞌe kwéry ohexa uka gwekoha kyꞌakwe hikwái. Gwembiapo vaise-vy ndogwapýi oiko-vy enterove-pe ohexa uka hagwã gweko kyꞌakwe. Gwendagwe-gwi oripara rei oho-vy jasytata pytũ ha-rupi rei okanhy kanhy oho-vy. Upéixa ave pene mboꞌe raꞌangaha. Hesu Cristo rape-gwi oripara rei oho-vy. Ndohesapéi avave-pe tape porãrã. Ãy katu pytũ-my rei oiko. Nhandejáry ombohasa asy vaꞌerã íxupe kwéry hembiapo vaikwe-rehe.
65,1,14,Yma gware Nhandejáry réry-py Enoque amyrĩ omotenonde pende reko mboꞌe vaiharã rekoharã-rehe. Adão amyrĩ remiarirõ joapyri pyri remiarirõkwe jevy oiko vaꞌekwe Enoque amyrĩ. Haꞌe omotenonde pende reko mboꞌe vaiharã rekoharã-rehe.
65,1,16,Mbaꞌéixa po raꞌe haꞌe kwéry hekoha? Perepara porã katu hekoha-rehe. Onheꞌẽ rei rei oiko-vy ambue kwéry-rehe. Onhomymỹi rei rei. Mbaꞌeve-rehe voi haꞌe ndovyꞌáiry. Gwembiapo vaise mante ojapose oiko-vy. Haꞌe ae onheꞌẽ-rupi onhembotuvixase moꞌã oiko-vy. Onhembojuruheꞌẽ ete íxupe kwéry oiko-vy omeꞌẽ uka hagwã ojéupe gwarã. Upéixa voi pene mboꞌe raꞌanga vaꞌe.2 
65,1,17,“Ogwahẽ-tama yvy opa hagwã áry. Upe jave ogwahẽ vaꞌerã ou-vy gwĩ Nhandejáry reroviaha-rehe onhembohory vaꞌe. Nomboetéi vaꞌerã Nhandejáry-pe. Gweko vai-rupi ae oiko vaꞌerã”heꞌi vaꞌekwe pene moꞌarandu-vy.
65,1,19,Ha koꞌánga katu perepara pene mboꞌe raꞌangaha reko-rehe. Gwemimombeꞌu ambue mbue-rupi omboheko joavypa Hesu Cristo reroviaha kwéry-pe. Teko rei-rupi inharandu. Ndogwerekói Nheꞌẽ Marangatu tee vaꞌe inharandurã omeꞌẽ hagwã.
65,1,20,"Peẽ ae katu, xe rembiayhu kwéry, penhemoꞌaranduve nduve katu peiko-vy. Hesu Cristo heko marangatu tee vaꞌe-rehe pejerovia-gwi peẽ ave pende reko marangatu hagwã katu peiko-vy. Oĩ pende pyꞌa-py Nheꞌẽ Marangatu tee vaꞌe. Ipuꞌaka-rupi pembojeupive pive katu Nhandejáry-pe pene nheꞌẽ."
65,1,21,Nhandejáry nhande rayhuha-rehe pene manduꞌa meme katu inheꞌẽ pejapo meme hagwã. Pende resa pemondo katu Nhandejáry Hesu Cristo-rehe. Haꞌe nhande poriahuvereko vaꞌe. Nhane mogwahẽ porã vaꞌerã gwenda-py jaiko hagwã opa eꞌỹ reheve onhondive. Nhande rekove opa eꞌỹ vaꞌerã-rehe pehaꞌarõ porã katu.
65,1,22,"Gwĩ Hesu Cristo-rehe ojerovia kuꞌa kuꞌa vaꞌe-pe, gwĩ ipyꞌa mokõi-rupi oiko vaꞌe-pe, pemoꞌarandu porã katu ojerovia porã hagwã hese."
65,1,23,"Peresende uka katu íxupe kwéry, gwĩ tata-py hoꞌa-tama vaꞌe-ramipe peresende uka ani hagwã Nhandejáry ombohasa asy tee íxupe kwéry tata ogwe eꞌỹ vaꞌe-py. Peiporiahuvereko rei katu gwĩ teko vai-rupi oiko vaꞌe-pe, gwĩ notĩ kwaái vaꞌe-pe. Oĩ ramo tetekwe ine vaꞌe, ijao-rehe ave inegwe ohasapa. Xáke upéa-gwi. Ani erenhemongyꞌa uka teĩ íxupe. Pene mbohekoha vai vaꞌerã. Tapende kyhyje katu íxugwi pemoirũ hagwã íxupe. Hembiapo vai vaꞌe-pe ae peiporiahuvereko rei íxupe peipytygwõ-vy."
65,1,24, Nhandejáry ipuꞌaka tee vaꞌe. Onhangareko porã nhande-rehe ani hagwã jaiko jajejavy reheve. Nhane mogwahẽ vaꞌerã onhemombaꞌegwasu ete ha-py nhande pyꞌa potĩ marangatu reheve. Javyꞌa ete vaꞌerã indive jaiko ramo. Nhandejáry mante Tupã tee. Haꞌe anho nhane mopotĩ tee vaꞌe nhane resendehaty. Nhandejáry Hesu Cristo omano vaꞌekwe omboyke hagwã nhandéhegwi nhane reko jejavy kyꞌakwe. Upéa-rehe tanhamombaꞌegwasu ete katu Nhandejáry-pe. Haꞌe anho Tupãgwasu tee onhembotuvixa mbaꞌe tee vaꞌe. Haꞌe anho nhande Ruvixa tee voi. Ipogwy-py enterove oiko vaꞌe. Inheꞌẽ-py enterove toiko. Upéixa omombaꞌegwasu vaꞌekwe nhande ypy oiko eꞌỹ mboyve. Omboete hagwe-rami ãy peve joty tomombaꞌegwasu íxupe. Ha opa eꞌỹ reheve upéixa-ma tomombaꞌegwasu ave Nhandejáry-pe. Amém.
66,1,1,"Hesu Cristo rembiexa ukakweYma vaꞌekwe Nhandejáry ohexa uka Hesu Cristo-pe mbavaꞌe pa oiko-ta nhande-vy. Ndahiꞌaréi ko oiko vaꞌerã nhande-vy oiko-ta. Omombeꞌu íxupe omombeꞌu jevy hagwã ójehe ojerovia vaꞌe kwéry-pe.Upéi Hesu Cristo ombou gwembigwái yváy pygwa vaꞌe ohexa uka jevy hagwã João-pe ikéra-py vérami. Upéi okéra-py vérami ohexa vaꞌekwe ohai kwatia-rehe oikwaa uka hagwã enterovéa-pe. Opambaꞌe ohexa vaꞌekwe, ohendu vaꞌekwe ohaipa kwatia-rehe omombeꞌu-vy. Anhete teegwa ko kwatia pygwa Nhandejáry nheꞌẽ Hesu Cristo ohexa uka vaꞌekwe João-pe. Gwembiexagwe katu ohai vaꞌekwe kwatia-rehe."
66,1,3,Ovyꞌa vaꞌerã voi ko kwatia nheꞌẽ omonheꞌẽ vaꞌe. Ovyꞌa voi ave arã henduháry ogwata ramo oiko-vy hemimombeꞌukwe-rupi. Ndahiꞌarevéi-ma oiko vaꞌerã nhande-vy. Oiko-ma vaꞌerã ko vaꞌe nheꞌẽ nhane renonderã omombeꞌu vaꞌekwe.
66,1,4,
66,1,7,"Pemaꞌẽ katu, ou-ta Hesu. Araigwasu avyte-rupi ogwejy-tama ou-vy. Haꞌe ojehexa uka-ta entéro vaꞌe-pe ogwejy ou-vy ramo. Gwĩ ikutuhare jepe ohexa-ta ave íxupe igwejy igwahẽ ramo. Opa vaꞌe ko yvy arigwa onhemboasy arã ohexa ou-ma ramo. Upe vaꞌe aipota voi. Amém. "
66,1,8,Tupã Nhandejáry onhemombeꞌu nhande-vy:heꞌi ójehe onhemombeꞌu-vy.Haꞌe ko Tupã tee voi. Haꞌe vaꞌe voi. Yma gwive oiko vaꞌekwe opa eꞌỹ vaꞌe voi haꞌe. Haꞌe ipuꞌaka tee vaꞌe voi entéro vaꞌe rehe.
66,1,9,"Hesu, imbaꞌegwasuha reheve ojehexa uka vaꞌekwe João-peXe, João, ahexa vaꞌekwe Hesu ojehexa uka ramo xe-vy. Xe kéra-py rei vérami aiko jave ahexa vaꞌekwe íxupe. Xe, João, pende reꞌýi vaꞌe. Hesu-rehe jajerovia-gwi nhande jaiko ojoeꞌýi kwéry ramo. Hese ha-py jahasa asy asy jaiko-vy. Upe jave nhanhemokirirĩ katu Nhandejáry Nhande Ruvixagwasu áry-rehe haꞌarõ-vy.Hesu-rehe ha-py aime ramo vaꞌekwe preso ahexa vaꞌekwe íxupe. Hesegwa nheꞌẽ amombeꞌu mbeꞌu-gwi upe anhetegwa nheꞌẽ amombeꞌu mbeꞌu-gwi xe moĩ vaꞌekwe preso hikwái. Ygwasu mbyte-py oĩ vaꞌe yvyꞌajere héry vaꞌe Patmos. Upe-py aime preso jave ojehexa uka vaꞌekwe xe-vy Hesu."
66,1,10,Peteĩ domingo-py Nhandejáry Nheꞌẽ Marangatu tee vaꞌe peteĩ onheꞌẽ vaꞌe ohendu uka xe-vy. Xe rapykwe-gwi ahendu hatã onheꞌẽ vaꞌe onheandu uka-vy xe-vy. Temimbygwasu nheꞌẽ ramigwa hatã ahendu.
66,1,11,"Heꞌi xe-vy:—Ehai katu ne rembihexarã kwatia-rehe, heꞌi vaꞌekwe xe-vy. —Sete tetã-my oiko vaꞌe pegwarã kwatia ehai katu. Hesu reroviaha onhomboaty aty vaꞌe kwéry pegwarã emoĩ katu kwatia-rehe, heꞌi. —Erehai rire eraha uka Éfeso tetã mygwa-pe. Eraha uka ave Esmirna tetã mygwa-pe ave, Pérgamo tetã mygwa-pe ave, Tiatira tetã mygwa-pe ave, Sardes tetã mygwa-pe ave, Filadélfia tetã mygwa-pe ave, Laodicéia tetã mygwa-pe ave, heꞌi vaꞌekwe xe-vy ohai uka-vy. —Hesu reroviaha upe sete tetã mygwa kwéry pegwarã ne rembihexavyrã ehai katu, heꞌi voi vaꞌekwe xe-vy."
66,1,12," Onheꞌẽ ramo ajere vaꞌekwe amaꞌẽ ahexa hagwã. Ajere amaꞌẽ hese-ma ramo ahexa-ma Nhande Rykeꞌy tee vaꞌe raꞌe. Sete tataendyꞌy ouro-gwi ijapopyre vaꞌe ahexa. Ipaꞌũ-my oĩ Nhande Rykeꞌy tee vaꞌe. Oao puku puku reheve onhemboꞌy oĩ-vy. Ikupy peve ogwahẽ ijao. Ipytiꞌa kwaha ouro-gwi ijapopyre. Series, "
66,1,14,Morotĩ hiꞌavy. Ovexa ragwe potĩpyre morotĩ vaꞌe-rami hiꞌávy. Amandáu-rami hiꞌávy morotĩ. Tata rendy-rami voi hesa nhande resaka.
66,1,15,Ipy ave hyverapa. Bronze tata-py ombohyku jave onhembohyvera vera vaꞌe-rami ipy. Inheꞌẽ ryapu etei. Y hyapu hatãha-rami voi hyapu atã inheꞌẽ.
66,1,16,Ha opo ijakatúa vaꞌe pyte-py ogwereko sete jasytata. Ijuru-gwi ojehexa osẽ vaꞌe. Kysepuku hãi jovái vaꞌe ramigwa inheꞌẽ. Overapa vaꞌe-rami voi hova. Hembipepa voi hova. Kwarahy larose hembipe porã vaꞌe-rami omohembipepa hova.
66,1,17,"Ahexa-ma íxupe-ma ramo haꞌa ipy renonde-py. Omano vaꞌe-rami voi xe haꞌa ipy renonde-py. Haꞌe katu oakatúa gwigwa opo omoĩ xe-rehe.—Ani erenhemondýi teĩ xéhegwi, heꞌi xe-vy. —Xe ko mbaꞌe ypyrũha voi, heꞌi xe-vy. —Ipaha ramo voi ko xe aiko vaꞌe voi, heꞌi xe-vy."
66,1,18,"—Xe aikove tee vaꞌe voi, heꞌi. —Amano tee vaꞌekwe. Amano rire aikove jevy-ma. Ãy katu ndapavéi-ma vaꞌerã voi aiko-vy. Namanori norivéi-ma vaꞌerã xe, heꞌi. —Xe aipota ramo omano, omano arã yvypóry, ha ndaipotái ramo omano, nomanói ave vaꞌerã. Xe nheꞌẽ-py ae mate omano vaꞌerã. Xe nheꞌẽ-py ave omano vaꞌekwe opyta vaꞌerã imbohasa asy hagwã-py, heꞌi xe-vy onhemombeꞌu-vy."
66,1,19,—Ehai katu kwatia nheꞌẽ. Ne rembihexavyrã ehaipa. Ãy oiko vaꞌerã ahexa uka-tama nde-vy. Upe rire oiko jevy vaꞌerã yvypóry renonderã-rehe ahexa uka-tama nde-vy erehai hagwã nde kwatia-rehe.
66,1,20,"Upéa erehexa vaꞌe-rehe aikwaa uka-ta ave nde-vy. Sete jastata erehexa vaꞌe xe po-py. Sete tataendyꞌy paꞌũ-my anhemboꞌy aĩ-vy. Upe vaꞌe-rehe amombeꞌu-ta nde-vy. Oĩ sete tetã-my xe reroviaha kwéry onhomboaty aty meme hikwái. Upe tataendyꞌy heꞌise upe tetã-rehe. Ha upe vaꞌe kwéry rerekwa oĩ xe remimoĩgwe sete ave. Jasytata heꞌise upe xe remimoĩgwe-rehe, heꞌi xe-vy. Upéixa heꞌi xe-vy, Hesu xe-vy anho mante ojehexa uka vaꞌekwe."
66,2,1,"Hesu reroviaha Éfeso tetã mygwa pegwarã nheꞌẽ—Ehai katu xe nheꞌẽ kwatia-rehe, heꞌi xe-vy. —Éfeso tetã mygwa-pe anhemonheꞌẽse, heꞌi. —Xe-rehe ha-py onhomboaty aty vaꞌe kwéry rerekwa-pe xe remimoĩgwe pegwarã ehai katu xe-vy, heꞌi. —Ko vaꞌe ehai íxupe gwarã, heꞌi vaꞌekwe xe-vy.—Ko xe po akatúa-py areko vaꞌe sete jasytata vaꞌe voi xe, heꞌi ójehe. —Sete tataendyꞌy paꞌũ-rupi ogwata vaꞌe voi ko xe, heꞌi ojehegwa ohai uka-vy."
66,2,2,"—Koꞌãy anhemonheꞌẽse nde-vy, heꞌi ohai uka-vy. —Aikwaa porã-ma nde rekoha. Erembaꞌapo apo porã meme. Eremboykepa voi teko rei-rupi oiko vaꞌe kwéry pendéhegwi. Ndererovia reíry ave enterove vaꞌe-pe. “Xe Tupã Nhandejáry remimondo vaꞌe” heꞌi ramo peẽ-my, erejeapysaka porã ereikwaa porã hagwã ijapu vaꞌe paraꞌe, Nhandejáry nheꞌẽ mombeꞌu ãꞌã ãꞌãha rei paraꞌe, Nhandejáry nheꞌẽ tee omombeꞌu vaꞌe paraꞌe, oakã-gwi rei paraꞌe omombeꞌu nheꞌẽ. Ereporandu kwaa voi nheꞌẽ-rehe. Ha nde katu ndererovia moꞌãi voi ijapu vaꞌe nheꞌẽ. Aikwaa-ma katu xe nde rekokwe."
66,2,3,Xe aikwaa ave erehaꞌarõ teeha. Ha erehasa asy asy-ma xe-rehe ha-py. Na nde kweráiry vyteri joty xe raꞌarõ-vy.
66,2,4,Upéixa nde rekokwe porã jepe ndavyꞌapáiry vyteri nde-rehe ndaxe rayhugwasuvéi-magwi. Yma nde xe rayhu tee voi vaꞌekwe. Ha ãy katu ndaxe rayhuvéi-ma. Ne manduꞌa kuꞌa kuꞌa rei-ma xe-rehe. Nde resa yvuku rei-ma mombyry-gwi xe-rehe. Upe vaꞌe nde rekoha-rehe xe ndavyꞌái voi.
66,2,5,"—Ne manduꞌa katu upe nde reko porãgwe-rehe. Ãy ae katu haimete ndaxe rayhuvéi-ma. Erova jevy katu xe-rehe nde resa. Ejevy jevy katu yma ne rembiapo porã nhypyrũgwe-rupi ereiko jevy hagwã. Ndererovái ramo nde resa xe rayhu porã jevy hagwã, aha vaꞌerã nde ha-py arova vaꞌerã ndéhegwi nde rataendyꞌy ererova eꞌỹ-gwi nde rekoha."
66,2,6,"—Oĩ joty peteĩ mbaꞌe erejapo xe mbovyꞌa vaꞌe. Xe-rami nde ave nde jegwaru gwĩ Nicolaíta rembiapo-rami hembiapo vaꞌe-gwi, heꞌi."
66,2,7,"—Ne aranduse vaꞌe, ejeapysaka porã katu ko Tupã Nhandejáry Nheꞌẽ Marangatu tee vaꞌe nheꞌẽ-rehe. Hesu reroviaha kwéry pegwarã-rehe ejeapysaka porã katu. Onhembohekopyatã uka vaꞌe xe-vy, ojehesa rerova eꞌỹ vaꞌe xéhegwi vaꞌe-pe ae haꞌuka-ta yváy pygwa yva aju Nhandejáry kokwegwasu mbyte-py oĩ vaꞌe yva aju. Upe yva aju hoꞌu vaꞌe oikove arã opa eꞌỹ vaꞌerã voi, heꞌi. —Upéa haꞌese nde-vy anhemonheꞌẽ-vy, heꞌi ohai uka-vy Éfeso tetã mygwa kwéry pegwarã. Upéa heꞌi xe-vy Hesu, xe-vy anho mante ojehexa uka ramo vaꞌekwe."
66,2,8,"Hesu reroviaha Esmirna tetã mygwa kwéry pegwarã nheꞌẽ—Ehai jevy katu xe nheꞌẽ kwatia-rehe, heꞌi jevy xe-vy. —Esmirna tetã mygwa-pe anhemonheꞌẽse ave, heꞌi. —Xe-rehe ha-py onhomboaty aty vaꞌe kwéry rerekwa-pe xe remimoĩgwe pegwarã ehai katu xe-vy, heꞌi. —Ko vaꞌe ehai íxupe gwarã, heꞌi vaꞌekwe xe-vy.—Xe ko mbaꞌeve vyteri ndoikói ramo xe aiko-ma voi vaꞌekwe. Opa ramo jepe xe aikove joty vaꞌerã. Apa eꞌỹ reheve voi xe aikove joty arã. Amano-ma vaꞌekwe. Upéi aikove jevy vaꞌekwe. Ãy katu namano jevyvéi-ma vaꞌerã xe, heꞌi ójehe. —Anhemonheꞌẽse nde-vy, heꞌi ohai uka-vy vaꞌekwe."
66,2,9,"—Xe aikwaa-ma nde rekoha. Nde erehasa asy ereikovyha aikwaa-ma. Nde poriahu tee voi nde ereiko-vy. Upe jave jepe heta joty ne mbaꞌerã yváy-py.—Aikwaa ave heta onheꞌẽ vai vai rei nde-rehe. Aikwaa voi inheꞌẽ kwéry: Xe judeu kwéry vaꞌe ko xe. Upéa-rehe xe Nhandejáry reꞌýi, heꞌi rei rei ójehe okwa-vy. Xe ae haꞌe-ta, Haꞌe kwéry anhaygwasu reꞌýi vaꞌe voi, haꞌe voi hese kwéry. Nde-rehe onheꞌẽ vai vai vaꞌe-rehe aipo haꞌe."
66,2,10,"—Xe aikwaa ave nde rekorã. Nde-rehe ijaꞌeꞌỹ vaꞌe nde rereko asy-ta. Upe vaꞌe-gwi ani erekyhyje teĩ. Anhaygwasu rekoha ogwereko vaꞌe omoĩ vaꞌerã preso gwĩ pene paꞌũ mygwa. Peteĩ teĩ pende rekoha oikwaase-gwi pene moĩ arã preso. “Ojerovia tee paraꞌe Hesu-rehe, ndojerovia teéiry paraꞌe?” heꞌi-vy pene moĩ arã preso. Nda aréi arã nde rereko asy. Dez áry peve mate nde rereko asy vaꞌerã. Upéixa nde rereko ramo jepe ani joty erejere xéhegwi. Eremano peve jepe ejerovia tee katu xe-rehe. Erejere eꞌỹ ramo ameꞌẽ vaꞌerã nde-vy nde rekoverã opa eꞌỹ vaꞌerã."
66,2,11,"—Ne aranduse vaꞌe, ejeapysaka porã katu ko Tupã Nhandejáry Nheꞌẽ Marangatu tee vaꞌe nheꞌẽ-rehe. Hesu reroviaha kwéry pegwarã-rehe ejeapysaka porã katu. Onhembohekopyatã uka vaꞌe xe-vy ogwata meme hagwã ipukukwe-vy xe ndive oikove jevy rire nomano jevyvéi-ma vaꞌerã. Ijukaharãgwe ndaipuꞌakavéi-ma vaꞌerã hese, heꞌi. —Upéa haꞌese nde-vy anhemonheꞌẽ-vy, heꞌi ohai uka-vy Esmirna tetã mygwa kwéry pegwarã. Upéa heꞌi xe-vy Hesu xe-vy anho mante ojehexa uka ramo vaꞌekwe."
66,2,12,"Hesu reroviaha Pérgamo tetã mygwa kwéry pegwarã nheꞌẽ—Ehai jevy katu xe nheꞌẽ kwatia-rehe, heꞌi jevy xe-vy. —Pérgamo tetã mygwa-pe anhemonheꞌẽse ave, heꞌi. —Xe-rehe ha-py onhomboaty aty vaꞌe kwéry rerekwa-pe xe remimoĩgwe pegwarã ehai katu xe-vy, heꞌi. —Ko vaꞌe ehai íxupe gwarã, heꞌi vaꞌekwe xe-vy.—Xe ko kysepuku hãi jovái vaꞌe rerekoha voi ko xe."
66,2,13,Aikwaa voi xe nde rekoha. Anhaygwasu rekoha-rupi oiko vaꞌe paꞌũ-my voi ereiko. Íxupe ae omboete ojáry ramo ogwerokwa hikwái. Nde katu nderejehesa rerovái joty xéhegwi. “Hesu reroviaha voi” heꞌi joa nde-rehe upe pygwa kwéry. Nderejeréiry joty xéhegwi. Erejerovia tee voi xe-rehe. Ne retã anhaygwasu Satanás oikoha voi. Gwĩ xe rehegwa nheꞌẽ omombeꞌu porã vaꞌekwe-pe ojuka vaꞌekwe upe pygwa. Antipas amyrĩ-pe ojuka vaꞌekwe hikwái. Upéixa xe rembigwái amyrĩ-pe ombohasa asy ramo jepe vaꞌekwe nande resaráiry voi joty vaꞌekwe xéhegwi. Upéa nde reko porã-rehe aikwaa.
66,2,14,"—Oĩ ae ne rembiapokwe xe mbovyꞌareꞌỹha. Eremoirũ meme-gwi heko vai vaꞌe-pe. Oĩ gwĩ ne irũ ne ndive oiko vaꞌe kwéry ojohu porã Balaão amyrĩ remimombeꞌukwe. Naiporãi upéa. Yma vaꞌekwe Balaão amyrĩ nheꞌẽ ohendu-gwi myamyrĩ pene ramoigwasu kwéry ojejavypa vaꞌekwe. Balaão amyrĩ ogwerova ukapa myamyrĩ pende ramói kwéry Nhandejáry remimombeꞌukwe-gwi. Hemimombeꞌukwe eꞌỹ-my Balaão amyrĩ ohekomboꞌe vai vaꞌekwe Balaque amyrĩ-pe ombotavy hagwã Israel remiarirõ kwéry-pe. Upéixa Nhandejáry remimbota eꞌỹ ojapo uka vaꞌekwe íxupe kwéry. Ombotavy rei voi íxupe kwéry. Heko porãgwe-gwi ogwerova ukapa íxupe kwéry hoꞌu uka íxupe kwéry gwĩ ipotĩ eꞌỹ vaꞌe. “Iporã voi ko jaꞌu soꞌo. Tupã raꞌanga rovagwy-py ijukapyre roꞌo jaꞌu katu” heꞌi ombotavy rei hagwã íxupe kwéry omboete hagwã Tupã Nhandejáry eꞌỹ vaꞌe kwéry-pe. Omombeꞌu ave íxupe otĩ eꞌỹ reheve oiko hagwã. Ha koꞌãy katu gwĩ ne irũ kwéry aipo vaꞌe nheꞌẽ ojohu porã joty hikwái. Oiko hekomboꞌe vaikwe-rupi hikwái. Naiporãi voi eremoirũ íxupe kwéry. Upéa-rehe xe ndavyꞌái, heꞌi. "
66,2,15,"—Oĩ ave ne ndive oiko vaꞌe, ne irũ kwéry Nicolaíta kwéry remimombeꞌu ojohu porã vaꞌe. Gwekoha oipeꞌa ave íxugwi kwéry. Niporãi voi eremoirũ haꞌe kwéry."
66,2,16,"—Erova katu upe nde rekoha. Ererova eꞌỹ ramo nde rekoha vai-gwi, aha-ta nde ha-py. Ndaxe arevéi-ma aha hagwã orombohasa asy. Areko asy-ta gwekoha ogwerova eꞌỹ vaꞌe kwéry-pe. Onhorairõ vaꞌe-rami voi areko asy-ta íxupe kwéry. Kysepuku-rami voi aiporu-ta xe nheꞌẽ ipyꞌapy-py kwéry amoinge hagwã."
66,2,17,"—Ne aranduse vaꞌe, ejeapysaka porã katu ko Tupã Nhandejáry Nheꞌẽ Marangatu tee vaꞌe nheꞌẽ-rehe. Hesu reroviaha kwéry pegwarã-rehe ejeapysaka porã katu. Onhembohekopyatã uka vaꞌe xe-vy xe rape-rupi ogwata meme hagwã areko porã vaꞌerã. Teminhomigwe haꞌu uka vaꞌerã íxupe héry vaꞌe maná. Ameꞌẽ vaꞌerã ave íxupe peteĩ ita morotĩ. Hese onhemoĩ vaꞌekwe héry. Avave ndoikwaáiry upe héry hesegwa. Haꞌe ae ijáry mate oikwaa vaꞌerã heryrã. Upéa haꞌese nde-vy anhemonheꞌẽ-vy, heꞌi ohai uka-vy Pérgamo tetã mygwa kwéry pegwarã. Upéa heꞌi xe-vy Hesu xe-vy anho mante ojehexa uka ramo vaꞌekwe."
66,2,18,"Hesu reroviaha Tiatira tetã mygwa kwéry pegwarã nheꞌẽ—Ehai jevy katu xe nheꞌẽ kwatia-rehe, heꞌi jevy xe-vy. —Tiatira tetã mygwã-pe anhemonheꞌẽse ave, heꞌi. —Xe-rehe ha-py onhomboaty aty vaꞌe kwéry rerekwa-pe xe remimoĩgwe pegwarã ehai katu xe-vy, heꞌi. —Ko vaꞌe ehai íxupe gwarã, heꞌi vaꞌekwe xe-vy, heꞌi.—Xe ko Tupã Nhandejáry raꞌy tee voi. Xe ko xe resa tata rendy-rami ohesape vaꞌe voi ko xe. Bronze hyverapa vaꞌe-rami voi xe py hyverapa, heꞌi."
66,2,19,—Xe aikwaa porã voi nde rekoha. Xe rayhuha voi nde. Erejerovia porã voi xe-rehe. Ereporohayhu kwaa voi nde. Ereipytygwõ tygwõ kwaa voi ereiko-vy. Erehaꞌarõ arõ kwaa ave Nhandejáry heꞌi vaꞌekwe oiko hagwã. Ne rembiapo nhypyrũ-gwi iporãve rãve oho-vy.
66,2,20,"—Upéixa jepe xe-vy ereiko porã jepe oĩ vyteri nde rekoha xe mbovyꞌareꞌỹ vaꞌe. Upéa-rehe anheꞌẽ pohýi-ta nde-vy. Oĩ pene paꞌũ-my upe kunha Jezabel ramigwa hekoha vai eterei vaꞌe. Ha, “Ani teĩ eremombeꞌu nheꞌẽ vai rei” nderéi joty íxupe. Haꞌe omboꞌe mboꞌe vaipa voi xe reroviaha kwéry-pe. Ha, “Anive upéixa eremombeꞌu mbeꞌu rei nheꞌẽ rei” nderéi joty íxupe. Henduha kwéry-pe ave nderéi, “Ani erehendu teĩ upe vaꞌe nheꞌẽ. Ekirirĩ rei katu íxugwi. Ani ererovia teĩ íxupe. Upéa ko ijapu vaꞌe voi” nderéi ave henduháry-pe. Upéa-rehe xe ndavyꞌái voi. Ombotavy tavy voi xe reroviaha kwéry-pe. “Tupã Nhandejáry nheꞌẽ-py amombeꞌu voi” heꞌi rei rei ójehe. Ha nde katu, “Ani erenheꞌẽ rei teĩ” nderéi íxupe. Heko porãgwe-gwi ogwerova uka rei xéhegwi xe reroviaha kwéry-pe. “Ani eretĩ pejogwereko menda eꞌỹ reheve” heꞌi rei upe kunha omombeꞌu-vy. “Iporã joty jaꞌu ramo soꞌo tupã raꞌanga rovagwy-py ijukapyre vaꞌe” heꞌi ave xe reroviaha kwéry-pe ombotavy rei-vy. Ha nde, ereheja rei íxupe. Niporãi voi upéa. Ejoko katu íxugwi.1 "
66,2,21,—Xe ahaꞌarõ arõ vaꞌekwe upe kunha ogwerova hagwã moꞌã tekoha vai-gwi gwekoha. Ha ndogwerova moꞌãi voi gwekoha.
66,2,22,"Anhete upéa-rehe ambohasy ete-ta íxupe gwupa-py ohasa asy asy tee hagwã. Gwĩ indive oiko teko rei-rupi vaꞌekwe-pe ave ambohasa asy-ta ave indive. Koꞌánga ambohasa asy-ta íxupe kwéry. Upe kunha ndive oiko vaꞌe ndogwerovái ramo gwekoha, ndohejái ramo gwembiapo vaikwe ambohasa asy tee-ta voi íxupe kwéry.  "
66,2,24,"—Ha peẽ ambue kwéry vaꞌe napehenduséiry upe kunha nheꞌẽ. Kóa haꞌese peẽ-my. Tiatira tetã-my peime jepe pende rekoha porã meme vaꞌe voi peẽ. Pene mboꞌe mboꞌe ramo jepe napehendúiry joty peẽ upe kunha nheꞌẽ. Heroviaha kwéry heꞌi moꞌã: “Ore, ore aranduve pendéhegwi” heꞌi rei vaꞌekwe peẽ-my ójehe kwéry. “Orohendu-ma Nhandejáry nheꞌẽ, ha anhaygwasu arandu ave oroikwaa ave ore” heꞌiri iri vaꞌekwe ójehe kwéry. Ojohu porã joty voi upe kunha nheꞌẽ hikwái. Anhaygwasu rekoha-rupi voi katu oiko hikwái. “Oroikwaa voi anhaygwasu rekoha” heꞌiri iri joty ójehe. Ha peẽ katu ndapejohu porãiry inheꞌẽ. Peẽ katu ndapeikóiry kuri anhaygwasu arandu-rupi. Upéa pende rekoha-rehe avyꞌa. Aỹ katu namombeꞌu heta moꞌãvei-ma peẽ-my. Xe raꞌarõ tee jave xe aju jevy hagwã áry peve eiko porã katu xe nheꞌẽ-py xe remimombeꞌukwe-py, heꞌi."
66,2,26," —Onhembohekopyatã vaꞌe, xe nheꞌẽ ojapo meme vaꞌe-pe ambotuvixa vaꞌerã. Omano peve aju jevy ha áry peve ojapo meme ramo xe nheꞌẽ ambotuvixa arã íxupe. Tetã tetã mygwa kwéry xe reroviaha eꞌỹ vaꞌe kwéry gwive amoĩ-ta ipogwy-py. Yma vaꞌekwe xe Ru omoĩ vaꞌekwe opavave xe pogwy-py. Upéixa ave amoĩ jevy-ta xe-rehe ha-py onhembohekopyatã vaꞌe pogwy-py. Ogwereko vaꞌerã mburuvixagwasu tee mbaꞌe hierro-gwi ijapopyre enterove oikwaa hagwã ipogwy-py oiko-ma xe rerovia eꞌỹha kwéry gwive. Ha omanda asy-ta hese kwéry. Ipuꞌaka hagwe omonguꞌipa-ta ita-rami. Mbaꞌe ryru tuju gwigwa-rami omonguꞌipa rei vaꞌerã íxupe kwéry ipuꞌaka hagwe. Omanda asy vaꞌerã hese kwéry. Ha xe nheꞌẽ ojapo vaꞌe-pe ameꞌẽ ave imaꞌerã jasytata koꞌẽ reruha. Series,  Series, "
66,2,29,"—Ne aranduse vaꞌe, ejeapysaka porã katu ko Tupã Nhandejáry Nheꞌẽ Marangatu tee vaꞌe nheꞌẽ-rehe. Hesu reroviaha kwéry pegwarã-rehe ejeapysaka porã katu. Upéa haꞌese nde-vy anhemonheꞌẽ-vy, heꞌi ohai uka-vy Tiatira tetã mygwa kwéry pegwarã. Upéa heꞌi xe-vy Hesu xe-vy anho mante ojehexa uka ramo vaꞌekwe."
66,3,1,"Hesu reroviaha Sardes tetã mygwa kwéry pegwarã nheꞌẽ—Ehai jevy katu xe nheꞌẽ kwatia-rehe, heꞌi jevy xe-vy. —Sardes tetã mygwa-pe anhemonheꞌẽse ave, heꞌi. Xe-rehe ha-py onhomboaty aty vaꞌe kwéry rerekwa-pe xe remimoĩgwe pegwarã ehai katu xe-vy, heꞌi. —Ko vaꞌe ehai íxupe gwarã, heꞌi vaꞌekwe xe-vy.—Xe ko Tupã Nhandejáry rovagwy-py sete nheꞌẽ marangatu ogwerokwa vaꞌe rerekoha voi ko xe. Sete jasytata rerekoha voi ave ko xe. Aikwaa voi nde rekoha. “Ojerovia tee Hesu-rehe” heꞌi rei nde-rehe hikwái. Ne rerakwã porã rei nde. Nde rekoha tee xe aikwaa voi ave. Nderejerovia porãi-gwi xe-rehe omano-ma vaꞌekwe-rami voi ereiko. Ndejéupe ne rembiapo porã porã moꞌã ereiko-vy, ha Nhandejáry-pe katu naiporãiry voi."
66,3,2,"Erepara katu ndéjehe. Anive oke vaꞌe-rami rei ereiko. Enhembohekopyatã uka katu xe-vy ne rembigwaa porãgwe-py ereiko hagwã. Okanhy vaꞌerã-ramima oiko ndéhegwi nheꞌẽ porã. Eiko katu haꞌe-rupi. Nhandejáry-pe ne rembiapo porã moꞌã. Nerembovyꞌáiry joty íxupe. Ndahaꞌéi nde pyꞌapy gwive erejapo erejapo vaꞌe. Nane kyreꞌỹ porãi erejapo-vy. Upéa aikwaa-ma voi xe, heꞌi."
66,3,3,—Ne manduꞌa kena anhetegwa nheꞌẽ Nhandejáry remimombeꞌukwe-rehe. Ani eremokanhy teĩ upe vaꞌe nheꞌẽ. Erova katu nde rekoha Nhandejáry remimombeꞌukwe erejapo porã jevy hagwã. Erepara para katu ndéjehe xe mbovyꞌa hagwãixa ereiko meme hagwã. Agwahẽ hagwã óra katu ndereikwaái vaꞌerã. Omonda vaꞌe ogwahẽha óra-rami aju arã nde ha-py. Xe raꞌarõ eꞌỹ reheve agwahẽ-ma vaꞌerã aju-vy.
66,3,4,"—Upéixa ereiko jave xe ndive oĩ joty gwĩ xe ndive ogwata porã vaꞌe upe pene retã-my, Sardes tetã-my. Ijao morotĩ vaꞌe-rami ipyꞌa kyꞌa eꞌỹ reheve oiko joty. Naimanduꞌái mbaꞌe vai-rehe. Haꞌe kwéry oao morotĩ reheve oiko-ta xe ndive. Tupã Nhandejáry remimboete voi haꞌe kwéry. “Ipyꞌa potĩ-ma” heꞌi vaꞌekwe hese kwéry."
66,3,5,Upéixa omonde vaꞌerã oao morotĩ entéro xe-vy onhembohekopyatã vaꞌe xe-rehe ojehesa mondo mondo vaꞌe gwive. Hekove apyreꞌỹ reheve hagwã héry paꞌũ-my onhemoĩ vaꞌekwe kwatia-rehe héry. Upe kwatia-gwi nambojeꞌói voi arã héry. “Ko vaꞌe kwéry xe reꞌýi tee” haꞌe-ta hese xe Ru-pe. Xe Ru rembigwái kwéry yváy pygwa-pe ave upéixa ave amombeꞌu-ta hese kwéry.
66,3,6,"Upéa haꞌese nde-vy anhemonheꞌẽ-vy, heꞌi ohai uka-vy.—Ne aranduse vaꞌe, ejeapysaka porã katu ko Tupã Nhandejáry Nheꞌẽ Marangatu tee vaꞌe nheꞌẽ-rehe. Hesu reroviaha kwéry pegwarã-rehe ejeapysaka porã katu. Upéa erehai upe Sardes tetã mygwa kwéry pegwarã, heꞌi xe-vy Hesu xe-vy anho mante ojehexa uka ramo vaꞌekwe."
66,3,7,"—Xe ko xe reko marangatu tee vaꞌe xe. Anhete tee vaꞌe voi ko xe. Chave ogwereko vaꞌe-rami voi aiko. Nhandejáry Nhande Ruvixa ramo renda rokẽ peꞌaha-rami voi xe. Xe-rehe ha-py anho mate oike vaꞌerã yváy-py. Oĩ Davi remiarirõre amoinge vaꞌe, oĩ ave hemiarirõre amoinge eꞌỹ vaꞌe. Xe aipeꞌa ramo okẽ ndaikatuvéi-ma avave omboty. Ha xe amboty ramo okẽ ndaikatuvéi-ma ave avave oipeꞌa. Xe-rehe ha-py mate voi oike vaꞌerã yváy-py. Ha koꞌãy katu anhemonheꞌẽse nde-vy, heꞌi."
66,3,8,—Aikwaa nde rekoha. Nane mbaraetéiry jepe erejapo meme xe remimbota. Nde rereko asy ramo jepe nderejehesa rerovái joty voi xéhegwi. Aipeꞌa-ma kuri nde-vy ne rokẽrã ramigwa. Ndikatúi avave omboty jevy ndéhegwi upe vaꞌe.
66,3,9,Amondo-ta ne renda-py gwĩ anhaygwasu reꞌýi oikwaa hagwã orohayhu teeha. “Xe ko judeu kwéry vaꞌe” heꞌi moꞌã ójehe. Onhembotavy rei voi. Judeu reꞌýi jepe ndahaꞌéi joty Nhandejáry rembiporavo teekwe haꞌe kwéry. Amogwahẽ-ta íxupe kwéry ne renda-py. Amonhesũ-ta ave íxupe kwéry nde rovagwy-py. Haꞌe kwéry oikwaa vaꞌerã orohayhuha. “Koꞌánga ore ave orojerovia-ma ave Hesu-rehe” heꞌi vaꞌerã nde-vy hikwái. “Koꞌánga oroikwaa-ma Nhandejáry nde rayhu teeha voi” heꞌi vaꞌerã nde-vy.
66,3,10,"—Ani erejere xéhegwi, haꞌe vaꞌekwe nde-vy. “Erehasa asy ramo jepe ejapo joty katu xe nheꞌẽ. Tande pyꞌapyhy katu xe nheꞌẽ” haꞌe ave nde-vy vaꞌekwe. Upe xe nheꞌẽ nde pyꞌapyhy-ma. Upéa-rehe anhangareko-ta nde-rehe. Ou vaꞌerã áry areko asy vaꞌerã yvy arigwa-pe ipyꞌa rekoha imbojehexa uka-vy. Upe jave anhangareko porã joty vaꞌerã nde-rehe."
66,3,11,—Xe voi katu aju-ta pyaꞌe nde ha-py. Tane rakateꞌỹ katu upe nde rekoha porã-rehe. Ani ereheja avave ne mbojere uka xéhegwi oipeꞌa hagwã ndéhegwi ne mbaꞌerã upe xéhegwi ojere eꞌỹ vaꞌe pegwarã.
66,3,12,"—Amombeꞌu-ta peẽ-my xéhegwi ojere eꞌỹ vaꞌe rekoha óga jekoka rehegwa nheꞌẽ-rami. Óga jekoka óga pygwa voi. Mbaꞌegwasu voi óga pygwa. Óga oiko gwive ndojepeꞌa moꞌãi óga-gwi ijekokaha. Upéixa ave xéhegwi ojere eꞌỹ vaꞌe, onhembohekombaraete xe nheꞌẽ ojapo meme vaꞌe oiko vaꞌerã Nhandejáry oiko ha-py. Nosẽvéi vaꞌerã Nhandejáry renda-gwi. Mbaꞌegwasu vaꞌe ramo opyta pyta vaꞌerã upe-py. Xe-vy onhembohekopyatã uka vaꞌe-pe amoingo arã Tupã xe Járy reꞌýi ramo. Ogwejy ramo yváy-gwi Jerusalém héry vaꞌe tetã pyahu, haꞌe oiko vaꞌerã upe tetã pyahu-py. Xe ave xe rekoha tee-rupi ajehexa uka porã-ma ramo íxupe, areko-ma vaꞌerã íxupe kwéry xe reꞌýi tee ramo. Upéa haꞌese nde-vy."
66,3,13,"—Ne aranduse vaꞌe, ejeapysaka porã katu ko Tupã Nhandejáry Nheꞌẽ Marangatu tee vaꞌe nheꞌẽ-rehe. Hesu reroviaha kwéry pegwarã-rehe ejeapysaka porã katu. Upéa erehai upe Filadélfia tetã mygwa pegwarã, heꞌi xe-vy Hesu xe-vy anho mante ojehexa uka ramo vaꞌekwe."
66,3,14,"Hesu reroviaha Laodicéia tetã mygwa pegwarã nheꞌẽ—Ehai jevy katu xe nheꞌẽ kwatia-rehe, heꞌi jevy xe-vy. —Laodicéia tetã mygwa-pe anhemonheꞌẽse ave, heꞌi. —Xe-rehe ha-py onhomboaty aty vaꞌe kwéry rerekwa-pe xe remimoĩgwe pegwarã ehai katu xe-vy, heꞌi. —Ko vaꞌe ehai íxupe gwarã, heꞌi vaꞌekwe xe-vy.—Xe ko, Upéixa toiko kena, haꞌe vaꞌe voi ko xe. Xe nheꞌẽ ko ipokatu meme vaꞌe voi. Anhetegwa meme vaꞌe voi xe remimombeꞌu. Aporombotavy eꞌỹ vaꞌe voi ko xe. Xe ko xe rembiexagwe amombeꞌu jevy. Nhandejáry ombaꞌe nheypyrũ ramo vaꞌekwe aiko-ma vaꞌekwe indive xe. Opambaꞌe Nhandejáry ojapo vaꞌekwe ndoikói vyteri ramo, aiko-ma voi vaꞌekwe xe. Xe eꞌỹ reheve mbaꞌeve ndojapói vaꞌekwe Nhandejáry. Ha koꞌãy katu anhemonheꞌẽse-ta nde-vy. Ko vaꞌe haꞌese nde-vy."
66,3,15," —Aikwaa porã nde rekoha. Y aku vai vai-rami ereiko xe-vy. Nahoꞌỹsã porãiry ha ndahaku porãiry. Upéixa ave ereiko xe-vy nde reko-rehe. Hoꞌysã porã ramo, terã haku porã porã ramo, upéixa ramo iporã vaꞌerã moꞌã xe-vy. Háke, xe jegwaru-tama ndéhegwi. Y hoꞌysã porã eꞌỹ vaꞌe-rami oronhomu-ta. Series, "
66,3,17,—Amombeꞌu-ta nde-vy maꞌerã-gwi kóixa haꞌe kuri nde-vy. Nde ere ndéjehe: “Xe xe mbaꞌe reta vaꞌe ko xe” ere ndéjehe. “Oho porã eterei opambaꞌe xe-vy. Naikotevẽi mbaꞌeve-rehe” ere moꞌã kuri ndéjehe. Xe ae haꞌe nde-rehe: Nde ndereikwaáiry voi nde rekoha tee-rehe. Nde poriahu teeha ndereikwaái joty. Ne mbaꞌe reta rei ndovaléi arã nde-vy. Erevyꞌa eꞌỹha ave ndereikwaái voi. Ne remikotevẽ tee vaꞌe-rehe yváy pygwa-rehe nane manduꞌái voi. Xe-vy ramo hesapyso eꞌỹ vaꞌe-rami rei voi ereiko. Ijao eꞌỹ vaꞌe-rami ave ereiko. Ha upéa ndereikwaái voi raꞌe nde.
66,3,18,"Xe haꞌe nde-vy: Ejogwa vérami katu nde reko porãrã. Nde ouro teerã jogwaha-rami opa eꞌỹ vaꞌerã ojéupe ojogwaha-rami katu eiko xe-vy ne arandu porãrã erereko hagwã pono nde poriahu eterei. Ao morotĩ jogwaha-rami ave katu eiko xe-vy ani hagwã ojehexa nde ao eꞌỹha nde-rehe nde pyꞌa potĩha ereikwaa uka hagwã. Tesa rasy pohã jogwaha-rami ave katu eiko xe-vy ereipohano porã vaꞌe-rami nde resa erehexa porã hagwã xe rape. Anive ere rei ndéjehe, “Aiko porã vaꞌe voi ko xe” anive ere rei teĩ upéixa ndéjehe."
66,3,19,—Opa ahayhu vaꞌe-pe anhemonheꞌẽ hekoha porã eꞌỹ-rehe. Ambohasa asy ave íxupe ogwerova hagwã gwekoha oiko porãve hagwã xe rape-rupi. Upéa-rehe tane kyreꞌỹ katu ererova hagwã nde rekoha.
66,3,20,"—Ejeapysaka katu ko xe nheꞌẽ-rehe: Aime-ma peteĩ okẽ ramigwa yke-rehe. Ojéupe oipeꞌa ukase vaꞌe-rami aime. Óga járy oipeꞌa gwokẽ omogwahẽ porã hagwã ombohupa-pe ojogwerohory hagwã vaꞌe-ramima aiko. Xe nheꞌẽ ohendu vaꞌe upéixa xe mogwahẽ porã ramo, aike arã ipyꞌapy-py. Ambohory-ma arã íxupe. Haꞌe ave xe rerohory porã-ma ave vaꞌerã. Onhondivegwa-rami jaiko vaꞌerã."
66,3,21,"Jagwapy katu onhondive xe apykagwasu ári, haꞌe-ta xe-rehe ojerovia vaꞌe-pe, xe nheꞌẽ ohendu meme vaꞌe-pe. Xe ajapo hagwe-rami ave haꞌe ojapo ave vaꞌerã. Xe Ru remimbota mate ajapo meme hagwã amondo mondo xe resa hese. Ha ãy katu agwapy ijyke-rehe ijapykagwasu ári. Ipuꞌaka reheve omanda haty ári agwapy ijyke-rehe aĩ-vy. Ha xe-rehe mate omondo gwesa vaꞌe onhembohekopyatã vaꞌe xe remimbota ojapo hagwã ogwapy arã ave xe yke-rehe xe apykagwasu ári."
66,3,22,"—Ne aranduse vaꞌe, ejeapysaka porã katu ko Tupã Nhandejáry Nheꞌẽ Marangatu tee vaꞌe nheꞌẽ-rehe. Hesu reroviaha kwéry pegwarã-rehe ejeapysaka porã katu. Upéa erehai upe Laodicéia tetã mygwa kwéry pegwarã, heꞌi xe-vy Hesu xe-vy anho mante ojehexa uka ramo vaꞌekwe."
66,4,1,"Yváy-py oĩ vaꞌe omboete tee Nhandejáry-peUpéa rire katu ahexa-ma yváy rokẽ ojepeꞌa-ma vaꞌekwe oĩ-vy ramo xe-vy. Ha ahexa jave ahendu jevy upe hatã onheꞌẽ vaꞌe onheandu uka xe-vy vaꞌekwe temimbygwasu nheꞌẽ-rami hatã voi ahendu jevy. Heꞌi xe-vy:—Ejeupi katu koꞌa-py, heꞌi xe-vy. —Ahexa uka-tama nde-vy ereikwaa hagwã koꞌã rire katu oiko-ma vaꞌerã mbaꞌe, heꞌi xe-vy."
66,4,2,Upe jave Tupã Nhandejáry Nheꞌẽ Marangatu tee vaꞌe xe moꞌarandu-ma jahexa eꞌỹ vaꞌe ahexa hagwã yváy pygwa.Ahexa peteĩ apykagwasu mburuvixagwasu gwapy haty. Hiꞌári oĩ ogwapy vaꞌe. Nhandejáry tee nipo raꞌe. Ogwapyha ári haꞌe omimbi oĩ-vy. Ita kyra jaspe endy hesakã porã tee vaꞌe-rami voi omimbipa ogwapy oĩ-vy oapykagwasu ári. Ita kyra hesakã sardônio pytã tee opiriri vaꞌe-rami ave ogwapyha ári omimbipa oĩ-vy. Ha ijapykagwasu jerekwe-rehe oĩ jyꞌy. Ita kyra endy hesakã esmeralda hovy vaꞌe mimbi-rami opyryrypa voi jyꞌy ijere-rehe.
66,4,4,Ahexa ave mburuvixagwasu gwapy haty apykagwasu jerekwe-rehe heta apyka mixĩ mixĩve vaꞌe oĩ. Vinte e quatro apykaꞌi oĩ ijerekwe-rehe. Haꞌe kwéry mburuvixa gwapyha voi. Vinte e quatro hembiporu igwapyha. Oao morotĩ omonde vaꞌekwe. Ojegwaka ouro-gwi ijapopyre omonde ave vaꞌekwe. Ha mburuvixa gwapyha ári ogwapy okwa-vy. Apykagwasu jere-rehe ogwapy joa ave okwa-vy apykaꞌi ári mburuvixa kwéry.
66,4,5,Upe mburuvixagwasu apykagwasu ae katu overa verapa voi oĩ-vy. Hyapu apu voi oĩ-vy mburuvixagwasu apykagwasu osunu sunu oĩ-vy. Oĩ ave íxugwi onheꞌẽ hatã vaꞌe. Henonde-py ohesape sete tataendy nhane momanduꞌa hagwã Tupã Nhandejáry Nheꞌẽ Marangatu tee vaꞌe sete okwa vaꞌe-rehe. Oĩ ave mburuvixagwasu apykagwasu rovagwy-py peteĩ hesakãgwasu vaꞌe. Tuvixa ete vaꞌe. Ygwasu-rami tuvixa tee voi. Hesakã ita kyra resakã rendygwasu-rami. Irundy Nhandejáry apyka jere-rehe oiko vaꞌety oĩ ave mburuvixagwasu apykagwasu jerekwe-rehe. Oĩ igwapy haty paꞌũ-my. Ha upe Nhandejáry apyka jere-rehe oiko vaꞌety hesa reta vaꞌe voi. Henonde-py hapykwe-py ave hesa reta vaꞌe voi.
66,4,7,Peteĩ vaꞌe jagwaxaygwasu-rami tuvixa jepe ndaipoxýi oiko vaꞌe. Ambue katu tóro-rami oiko vaꞌe. Ambue katu kwimbaꞌe rova-rami oiko vaꞌe. Ambue katu tagwatogwasu oveve vaꞌe-rami oiko vaꞌe. heꞌi oporahéi joa okwa-vy.
66,4,9,Oromombaꞌegwasu tee katu.Oromboete ete katu.Orotima tima voi nde-vy.Orogwerovyꞌase Tupã tee ore Járy-peheꞌi oporahéi joa-vy hikwái. Mburuvixagwasu apykagwasu ári ogwapy oĩ-vy vaꞌe-pe omboete tee okwa-vy. Upe opa eꞌỹ reheve oiko vaꞌe-pe omboete joa oporahéi hikwái. Ha upe irundy Nhandejáry apyka jere-rehe oiko vaꞌety oporahéi jave upe vinte e quatro mburuvixa onhesũ nhesũ joa voi hikwái ogwapy vaꞌe rovagwy-py. Mburuvixagwasu apykagwasu ári oĩ vaꞌe-pe omboete tee voi okwa-vy. Upe opa eꞌỹ reheve oiko vaꞌe rovagwy-py onhesũ nhesũ joa voi hikwái imboete-vy. Peteĩ teĩ oity ojegwaka ijapykagwasu renonde-py imboete-vy. Ombotuvixave hagwã ogwapy vaꞌe-pe ombogwejy. Ha omboete hagwã íxupe oporahéi joa okwa-vy.
66,4,11,   
66,5,1,Kwatia imbojapyre ojora vaꞌerã Ovexa Raꞌy ramigwa vaꞌeUpe rire ahexa kwatia inhapemombypyre. Mburuvixagwasu apykagwasu ári ogwapy oĩ vaꞌe po akatúa-py ahexa oĩ upe vaꞌe kwatia. Ijape-rehe igwy-rehe ave oĩ hese nheꞌẽ. He iraity ramigwa-py omondyky omboja hagwã ojóehe vaꞌekwe. Sete imbojapyre oĩ hese. Ogwapy oĩ-vy vaꞌe po-py ahexa upe kwatia.
66,5,2,Ahexa ave peteĩ Nhandejáry rembigwái yváy pygwa vaꞌe. Ipuꞌaka vaꞌe. Hatã onheꞌẽ oporandu-vy: Kivaꞌe po oipeꞌa vaꞌerã kwatia imbojapyre ojora vaꞌerã hexa-vy? heꞌi oporandu-vy. Avave paraꞌe ndoikóiry heko marangatu porã vaꞌe ojora vaꞌerã hexa-vy? heꞌi oporandu-vy.
66,5,3,Ha avave ndoikói ipeꞌa kwaaharã. Yváy-py ndaipóri. Yvy-py ndaipóri ave. Yvygwy-py ndaipóri ave. Avave ndoikóiry heko kwaaharã.
66,5,4,Ahexase eterei-gwi amboasy. Upéa-gwi xe rasẽ. “Ndojohúi raꞌe ipeꞌaharã” haꞌe xejéupe. “Ndikatúi opa vaꞌe rei oipeꞌa. Heko marangatu vaꞌe po pygwarã voi raꞌe upe kwatia ha upeixagwa ndojohúiry raꞌe ipeꞌaharã” haꞌe xejéupe anhemboasy-vy.
66,5,5,Upéa haꞌe-ma ramo peteĩ mburuvixa heꞌi xe-vy: 
66,5,6,Upéi katu amaꞌẽ ramo ahexa Ovexa Raꞌy ijukapyre ramigwa oikove jevy-ma onhemboꞌy oĩ-vy ramo mburuvixagwasu apykagwasu renonde ete-py. Upe irundy Nhandejáry apyka jere-rehe oiko vaꞌety paꞌũ-my oĩ. Gwĩ mburuvixa kwéry paꞌũ-my ahexa upe Ovexa Raꞌy ramigwa vaꞌe oiko. Hesa jojapa vaꞌe. Hatĩ eta vaꞌe. Sete hesa ogwereko vaꞌe. Sete hatĩ ave ogwereko ave upe Ovexa Raꞌy ramigwa vaꞌe. Upe sete hesa nhane momanduꞌa Tupã Nhandejáry Nheꞌẽ Marangatu tee vaꞌe-rehe. Gwĩ sete opa-rupi yvy ári onhemondo mondo vaꞌekwe-rehe. 
66,5,7,"Ha upe jave upe Ovexa Raꞌy ramigwa vaꞌe ijukapyre oikove jevy vaꞌekwe ou ogwahẽ ogwapy oĩ-vy vaꞌe ha-py. Upéi oipyhy ipo-gwi, ipo akatúa koty ogwereko vaꞌe kwatia oipyhy oipeꞌa íxugwi."
66,5,8,Enterove remimombaꞌegwasu arã nde.Iporã voi ereipyhy ko kwatia nheꞌẽImbojapyre ereipeꞌa ave.Nde voi erejejuka vaꞌekwe.Nde rugwy avyte-py eremano vaꞌekweeremopotĩ potĩ hagwã heta eta vaꞌe Nhandejáry pegwarã.Opa opa rupigwa yvy oho vaꞌe-rupigwi ou vaꞌekwe eremopotĩ Nhandejáry pegwarã.Ijypye pye vaꞌe eremopotĩ Nhandejáry pegwarã.Nheꞌẽ ambue mbue-py onheꞌẽ vaꞌe eremopotĩ Nhandejáry pegwarã.Kente ambue mbue opa rupigwa eremopotĩ Nhandejáry pegwarã.Gwetã gwetã rupigwa eremopotĩ íxupe gwarã.Ereipeꞌa vaꞌekwe íxupe kwéryTupã Nhandejáry pegwarã heꞌyirã vaꞌekwe.
66,5,11,"Upéi ahexa, ahendu ave hetave oporahéi vaꞌe. Avave ndoipapa kwaáiry upe oporahéi vaꞌe-pe heta eterei hikwái. Nhandejáry rembigwái yváy pygwa meme hikwái. Mburuvixagwasu apykagwasu jerekwe-rehe oporahéi. Gwĩ Nhandejáry apyka jere-rehe oiko vaꞌety jerekwe-rehe ave, mburuvixa vaꞌe kwéry jerekwe-rehe ave"
66,5,12,oporahéi okwa-vy.     
66,5,13,"Upéi ahendu-ma oporahéi joa ramo okwa-vy. Yváy-py oĩ vaꞌe, yvate okwa vaꞌe, yvy pype ave yvygwy-py okwa vaꞌe ave, ygwasu gwy-rupi okwa vaꞌe ave, opambaꞌe ipy-py kwéry okwa vaꞌe gwive oporahéi joa okwa-vy. Heꞌi oporahéi ramo okwa-vy:Tonhemombaꞌegwasu porã katuMburuvixagwasu apyka ári ogwapy oĩ-vy vaꞌe-pe,Ovexa Raꞌy ramigwa-pe ave.Tonhemboete tee katu pe Nhandejáry-pe.“Entéro remimombaꞌegwasu voi ko nde”teꞌi katu Nhandejáry-pe.“Nde ko, nde puꞌaka tee vaꞌe voi” teꞌi ave íxupe.Opa eꞌỹ reheve upéixa toiko íxupe,heꞌi oporahéi joa okwa-vy."
66,5,14,Ha gwĩ irundy Nhandejáry apyka jere-rehe oiko vaꞌety heꞌi:   
66,6,1,"Ovexa Raꞌy ramigwa vaꞌe oipeꞌa kwatia-gwi gwĩ imbojapyreUpéi ahexa Ovexa Raꞌy ramigwa vaꞌe oipeꞌa peteĩ vyte kwatia nheꞌẽ imbojapyre. Upe jave ahendu peteĩ Nhandejáry apyka jere-rehe oiko vaꞌety onheꞌẽ.—Ejo katu, hoꞌe-vy hyapu inheꞌẽ."
66,6,2,Amaꞌẽ ramo ahexa-ma ou kavaju morotĩ ári ou vaꞌe. Gwyrapa ave ogweru opo-py. Ha ahexa omoĩ ramo inhakã-rehe ijegwakarã mburuvixagwasu pegwarã. Upe rire osẽ ipuꞌaka reheve onhembopuꞌaka hagwã opaixagwa-rehe kavaju morotĩ arigwa.
66,6,3,"Upe-ma ramo upe Ovexa Raꞌy ramigwa vaꞌe peteĩ imbojapyre jevy oipeꞌa kwatia nheꞌẽ-gwi. Upe mokõiha oipeꞌa-ma ramo ambue Nhandejáry apyka jere-rehe oiko vaꞌety katu onheꞌẽ:—Ejo katu, heꞌi onheꞌẽ-vy."
66,6,4,"Heꞌi-ma ramo osẽ peteĩ kavaju pytã vaꞌe ári ou vaꞌe. Upéi omeꞌẽ íxupe ipuꞌakarã.—Ne nheꞌẽ-py kente kwéry ndaipyꞌa porã moꞌãvéiry ojóehe kwéry, heꞌi íxupe. —Inhanha tee tee vaꞌe onhorairõ vaꞌerã ojojuka hagwã hikwái onhondive, heꞌi ave íxupe.Omeꞌẽ ave íxupe peteĩ kyse ipuku tee vaꞌe."
66,6,5,"Upéi Ovexa Raꞌy ramigwa vaꞌe oipeꞌa jevy peteĩ imbojapyre kwatia-gwi. Upe mbohapyha oipeꞌa-ma ramo ahendu ambue Nhandejáry apyka jere-rehe oiko vaꞌety katu. Heꞌi:—Ejo katu, heꞌi.Heꞌi ramo, ahexa-ma peteĩ kavaju hũ vaꞌe ári ou vaꞌe. Opo-py ogwereko peteĩ mbaꞌe pohýi kwaaha."
66,6,6,"Upe irundy Nhandejáry apyka jere-rehe oiko vaꞌety apyte-gwi ahendu ave nheꞌẽ. Heꞌi:—Ivareꞌapa rei vaꞌerã okwa-vy. Temiꞌurã ojogwa hagwã kente kwéry hepy voi vaꞌerã, heꞌi. —Peteĩ áry repy-rehe peteĩ kilo mate ojogwa arã trigo, heꞌi. —Ha cevada ojogwase ramo mbohapy kilo ojogwa arã peteĩ áry repy-rehe. Upéixa hepy eterei ramo jepe hemiꞌurã ani joty erembohepy eterei teĩ nhandy ha vinho ave, heꞌi."
66,6,7,"Upe rire Ovexa Raꞌy ramigwa vaꞌe oipeꞌa jevy peteĩ imbojapyre. Upe irundyha oipeꞌa-ma ramo kwatia-gwi ahendu jevy ambue Nhandejáry apyka jere-rehe oiko vaꞌety nheꞌẽ:—Ejo katu, heꞌi."
66,6,8,"Ha amaꞌẽ ahexa peteĩ kavaju hesaꞌyju vaꞌe ári ou vaꞌe. Upéa réry Nhemano Járy. Omano vaꞌekwe ogweropyta haty járy ou hapykwéri. Ha Nhandejáry omombeꞌu íxupe ojuka juka uka hagwã kente kwéry-pe:—Ekwa katu opa-rupi upe yvy arigwa oĩ ha-rupi erejuka juka uka hagwã, heꞌi. —Irundy kente meme-gwi ejuka uka peteĩ teĩ-pe opyta hagwã mbohapy hapy. Kysepuku-py omano hagwã heta eta vaꞌe. Ivareꞌa eterei-gwi heta ave omano hagwã. Mbaꞌasy-gwi omano hagwã heta ave. Ha mymba kwéry kaꞌagwy-rupi oĩ vaꞌe ojuka vaꞌerã ave heta eta kente-pe, heꞌi omanda-vy Mano Járy-pe."
66,6,9,Upe rire jevy katu Ovexa Raꞌy ramigwa vaꞌe oipeꞌa jevy peteĩ kwatia nheꞌẽ imbojapyre. Ko vaꞌe cincoha oipeꞌa-ma. Oipeꞌa-ma ramo upe cincoha ahexa heta omano vaꞌekwe nheꞌẽ marangatukwe. Haꞌe kwéry omosarambi porã porã vaꞌekwe Tupã Nhandejáry remimombeꞌukwe. Oiko porã ave vaꞌekwe inheꞌẽ-py. Hemimombeꞌukwe nohenduséi vaꞌe kwéry ojukase jepe íxupe omombeꞌu joty. Nahakateꞌỹiry gwekove-rehe. Omombeꞌu meme joty. Upéa-rehe nohenduséi vaꞌe ojuka vaꞌekwe peteĩ teĩ-pe íxupe kwéry. Ha koꞌãy ahexa inheꞌẽ marangatukwe. Nhandejáry-pe omboeteha renda gwy-py oime hikwái.
66,6,10,"Peteĩxa onheꞌẽ hatã hikwái:—Ore Járy, ore Ruvixagwasu, ne marangatu tee vaꞌe. Anhetegwa voi nde. Arakaꞌe peve tipo nde are-ta ore repy hagwã-rehe? Arakaꞌe tipo erereko asy-ta ore jukahare kwéry-pe? heꞌi oporandu randu íxupe okwa-vy."
66,6,11,"Upe heꞌi-ma ramo omeꞌẽ peteĩ teĩ-pe ijao morotĩrã. Ha heꞌi íxupe kwéry:—Pepytuꞌu kirirĩha-py pehaꞌarõ-vy, heꞌi. —Oĩ joty hetave omano vaꞌerã pende juka hagwe-rami. Gwĩ Hesu rembigwái, ne irũra ojejuka vaꞌerã gwive pehaꞌarõ kirirĩ-my pene irũrã kwéry-rehe, heꞌi íxupe kwéry."
66,6,12,Upéi ahexa Ovexa Raꞌy ramigwa vaꞌe oipeꞌa jevy peteĩ kwatia nheꞌẽ imbojapyre. Seisha-ma oipeꞌa. Peteĩ mate ndoipeꞌái vyteri. Ha oipeꞌa-ma ramo upe seisha-ma omýimba-ma yvy. Ha kwarahy onhemohũmba-ma ave. Ao hũ ete-rami opyta kwarahy rova. Jasy rova katu pytãmba-ma ave. Tugwy-rami ipytã mbaete jasy rova.
66,6,13,Ha jasytata hoꞌa joa-ma. Yvytu eterei oipeju peju ramo figo rakã-me okuipa figo hiꞌa eꞌỹ vaꞌe. Upéixa voi hoꞌa paete jasytata yvy-py.
66,6,14,Áry jepe ojei henda-gwi onheapypevã reheve hoꞌa ou-vy. Gwĩ yvyatyrusu kwéry ojeipa-ma voi gwendagwe kwéry-gwi. Ymbyte-py oĩ vaꞌe yvygwasu kwéry ave ojeipa gwendagwe-gwi.
66,6,15,"Upéa-rehe entéro kente kwéry omondýi eterei-gwi okanhymba onhemi hagwã. Mburuvixagwasu ete yvy arigwa kwéry jepe okanhymba moꞌã ave. Coronel kwéry ave okanhymba moꞌã ave. Entéro imbaꞌe reta vaꞌe gwive, ipuꞌaka vaꞌe gwive, hembigwái ramo oiko vaꞌe kwéry gwive, gwembiapo mate ojapo vaꞌe kwéry gwive okanhymba moꞌã ave hikwái. Entérove gwive okanhymbase moꞌã. Yvyatyrusu gwy-py oikepa hikwái okanhymba hagwã moꞌã. Itaty-rupi ojeꞌói hikwái okanhymba hagwã moꞌã. Ojepyꞌapy voi hikwái omanose oiko-vy ojejuka ukapase moꞌã."
66,6,16,"Heꞌi ójehe kwéry,"
66,7,1,
66,7,2,
66,7,4,Upe heꞌi rire ae katu ahendu-ma mbovy pa oĩ upeixagwa isyva-rehe Nhandejáry reꞌýi ojekwaa hagwã omoĩ vaꞌe oĩ. Ahendu-ma cento cuarenta e quatro mil-ma oĩ. Entéro Israel raꞌy reꞌýi kwéry rehegwa vaꞌe gwive omoĩ heta. Omoĩ doze mil meme hese kwéry. Omoĩ doze mil Judá reꞌýi kwéry rehegwa vaꞌe syva-rehe omoĩ. Doze mil Rúben reꞌýi kwéry rehegwa vaꞌe syva-rehe ave omoĩ. Doze mil Gade reꞌýi kwéry rehegwa vaꞌe syva-rehe ave omoĩ. Doze mil Aser reꞌýi kwéry rehegwa vaꞌe syva-rehe ave omoĩ. Doze mil Naftali reꞌýi kwéry rehegwa vaꞌe syva-rehe ave omoĩ. Doze mil Manassés reꞌýi kwéry rehegwa vaꞌe syva-rehe ave omoĩ. Simeão reꞌýi kwéry rehegwa vaꞌe syva-rehe ave omoĩ doze mil. Levi reꞌýi kwéry rehegwa vaꞌe syva-rehe ave omoĩ doze mil. Issacar reꞌýi kwéry rehegwa vaꞌe syva-rehe ave omoĩ doze mil. Doze mil Zebulom reꞌýi kwéry rehegwa vaꞌe syva-rehe ave omoĩ. Doze mil José reꞌýi kwéry rehegwa vaꞌe syva-rehe ave omoĩ. Doze mil Benjamim reꞌýi kwéry rehegwa vaꞌe syva-rehe ave omoĩ. Doze mil meme omoĩ. Heta voi Nhandejáry reꞌýi ombojekwaa hagwã omoĩ vaꞌekwe isyva-rehe.
66,7,9,"Opyꞌa potĩha-rami ao morotĩ-my onhemonde vaꞌe oĩ okwa-vy Nhandejáry rovagwy-pyUpe rire ae ahexa heta eta onhomboaty vaꞌe. Onhemboheta verei okwa-vy ndikatúi hagwã avave oipapa íxupe kwéry. Opa opa rupigwa yvy oho vaꞌe-rupigwi ou vaꞌekwe hikwái. Gwetã gwetã rupigwa ou vaꞌekwe hikwái. Gwembypye pye-gwi ou vaꞌekwe hikwái. Opa opa kente ambue mbue kwéry rehegwa ou vaꞌekwe hikwái. Nheꞌẽ ambue mbue-py onheꞌẽ vaꞌe kwéry ave ou vaꞌekwe hikwái. Mburuvixagwasu gwapy haty rovagwy-py, Ovexa Raꞌy ramigwa vaꞌe rovagwy-py onhemboꞌy joa okwa-vy. Oao morotĩ reheve oĩ hikwái upe-py. Ha entérove pindo rakãgwe opo-py ogwereko joa reheve hikwái. —Tupã Nhandejáry katu ogwapy oĩ-vy mburuvixagwasu gwapy haty ári.Haꞌe katu Nhane Resendeha voi.Ovexa Raꞌy ramigwa vaꞌe Nhane Resendeha voi,heꞌi oporahéi hatã okwa-vy."
66,7,11,Ha entéro Nhandejáry rembigwái yváy pygwa vaꞌe onhemboꞌy joa oĩ-vy hikwái Nhandejáry gwapy haty jere-rehe. Upe mburuvixa kwéry vaꞌe gwive ojere joa ave hese hikwái. Upe irundy Nhandejáry apyka jere-rehe oiko vaꞌety gwive ojere joa ave hese hikwái. Ha onhesũ joa okwa-vy henonde-py ojeayvy-ma Nhandejáry-pe omboete eterei-gwi.   
66,7,13,Upéi peteĩ mburuvixa oporandu xe-vy:—Ereikwaa tipo ki-gwi pa ou raꞌe pa koꞌã vaꞌe kwéry ijao morotĩ vaꞌe? heꞌi xe-vy. —Ereikwaa tipo kivaꞌe kwéry koꞌã vaꞌe? heꞌi xe-vy oporandu-vy.
66,7,14,Ha xe katu haꞌe íxupe:  
66,7,15,"Upéixa-gwi onhemboꞌy joa hikwái Tupã Nhandejáry gwapyha rovagwy-py. Áry-rupi, pyhare peve nosẽ moꞌãi hikwái Nhandejáry renda-gwi. Hemimbota ojapo meme hikwái íxupe omboete-vy. Upe mburuvixagwasu gwapy haty ári ogwapy vaꞌe onhangareko porã ete hese kwéry. Indive oĩ-gwi ndojehu moꞌãi mbaꞌeve íxupe kwéry."
66,7,16,Ndaivareꞌa moꞌãvéi-ma vaꞌerã. Ndaijyꞌuhéi moꞌãvéi-ma vaꞌerã. Nonhanduvéi-ma vaꞌerã íxupe kwéry kwarahy haku eterei vaꞌe terã ambue haku vaꞌe.
66,8,1,Ipahagwe oipeꞌa jevy kwatia-gwi imbojapyreUpe Ovexa Raꞌy ramigwa oiko vaꞌe oipeꞌa jevy kwatia-gwi imbojapyre ipahagwe vaꞌe. Oipeꞌa-ma ramo onhekirirĩmba yváy pygwa kwéry. Meia hora-rupi enterove vaꞌe okirirĩmba voi okwa-vy. Upe rire ahexa sete yváy pygwa Nhandejáry rembigái Tupã Nhandejáry rovagwy-py onhemboꞌy oĩ-vy vaꞌe. Ahexa jave peteĩ teĩ mimbygwasu omeꞌẽ-ma íxupe kwéry.
66,8,3,"Upéi ambue vaꞌe yváy pygwa Nhandejáry rembigwái ou ave. Onhemboꞌy oĩ-vy nhemboete haty renonde-py. Opo-py ogwereko ouro-gwi ijapopyre hyakwã porã vaꞌe ryru. Ha omeꞌẽ íxupe heta eta hyakwã porã vaꞌe.—Ko hyakwã porã vaꞌe embojeheꞌa Nhandejáry reꞌýi remimbojeupikwe ndive. Opa rupigwa Nhandejáry-rehe ojerovia vaꞌe ombojeupi upi onheꞌẽ Nhandejáry-pe. Upe hemimbojeupikwe oĩ-ma mburuvixagwasu gwapy haty rovagwy-py. Nhemboete haty ári oĩ-ma Tupã Nhandejáry reꞌýi remimbojeupikwe. Embojeheꞌa katu hemimbojeupikwe ko hyakwã porã vaꞌe ndive, heꞌi íxupe. Ombojeheꞌa ojóehe rire ipo-gwi osẽ oho-vy hyakwã porã vaꞌe ratatĩgwe ojeupi ogwahẽ hagwã oho-vy Nhandejáry-pe. Heꞌýi remimbojeupikwe ndive onhehetũ uka hagwã ogwahẽ oho-vy íxupe."
66,8,5,Upéi katu upe yváy pygwa Nhandejáry rembigwái omohynyhẽ jevy upe ouro-gwi ijapopyre hyakwã porã vaꞌe ryrukwe. Oipeꞌa tata nhemboete haty-gwi ha omohynyhẽ hyakwã vaꞌe ryrukwe. Upéi onhohẽmba jevy yvy-py oitypa tata yvy-py. Upe-ma ramo osunu sunu hyapu ijayvu hatã joa ave. Overa vera hatã atã ave. Hatã atã ave oryrýi yvy.   
66,8,6,Gwemimbygwasu ombopu peteĩ teĩ Nhandejáry rembigwái marány kwéry oity uka-vyUpe-ma ramo upe Nhandejáry rembigwái yváy pygwa vaꞌe opo-py meme ogwereko hikwái gwemimbygwasu ombopu vaꞌerã-rami teĩ ogwereko hikwái opo-py. Sete meme ogwereko hikwái gwemimbygwasu ombopu vaꞌerã hikwái.
66,8,7,"Upéi upe ombopu ypy vaꞌe ombopu gwemimbygwasu. Ombopu ramo hoꞌa-ma amandáu, tata ave tugwy reheve ojepeꞌa hoꞌa oho-vy yvy-rupi. Okái yvy. Terça parte okái. Imbohapy hapyha yvyra máta hakã reheve okái. Kapiꞌipe ohapypa ave. Upéixa Nhandejáry ombou uka marány íxupe kwéry."
66,8,8,Upe rire joty Nhandejáry rembigwái mokõiha ombopu jevy gwemimbygwasu. Upéi ombopu rire joty gwemimbygwasu yvyatyrusu ramigwa tata reheve onhemombo ygwasu hembeꞌy eꞌỹ vaꞌe-py. Upéi hoꞌa rire upe yvyatyrusu tata reheve haimete rei y mbyte gwive ogwahẽ tugwy. Imbohapy hapyha ave tugwy ramo oiko. Haimete omanomba vixo ygwasu hembeꞌy eꞌỹ vaꞌe gwy-py okwa vaꞌe kwéry. Terça parte omano. Omano ave ogwata vaꞌe kanoagwasu-py. Heta omano. Imbohapy hapyha ave omano. Hyrukwe reheve onhembyaipa. Upéixa Nhandejáry ombou uka jevy marány íxupe kwéry.
66,8,10,"Upéi katu Nhandejáry rembigwái mbohapyha ombopu jevy gwemimbygwasu. Ombopu-ma ramo gwemimbygwasu katu, hoꞌa yváy-gwi jasytata hendy vaꞌe. Tata rendy-rami hoꞌa. Ysyry-rupi meme hoꞌa. Yvu-py meme ave hoꞌa. Imbohapy hapyha-rupi hoꞌa."
66,8,12,"Upéi Nhandejáry rembigwái inhirundyha ombopu jevy gwemimbygwasu. Ombopu jevy-ma jave katu ombogwe-ma kwarahy rendy, jasy rendy, jasytata rendy ave. Terça parte ombogwe-ma íxugwi. Upéa-gwi nahendyvéi-ma imbohapyha kwarahy, jasy, jasytata ave. Upéa-gwi áry ramo imbohapyha vaꞌe ndohesapevéi-ma kwarahy. Pyhare ramo imbohapyha ndohesapevéi-ma ave jasy, jasytata reheve. Upéixa Nhandejáry ombou uka jevy marány íxupe kwéry.  "
66,8,13,"Upéi katu ahexa oveve ramo yváy-rehe tagwatogwasu. Yváy mbyte-rehe oveve jave ahendu hatã hatã onheꞌẽ omombeꞌu-vy:—Amboasy voi, amboasy voi, amboasy voi. Omomytu eꞌỹmba-ta yvypóry, heꞌi. —Ohendu ramo upe mbohapy hemimbygwasu neꞌírã vyteri ombopu vaꞌe omomytuꞌeꞌỹmba-ta yvypóry, heꞌi."
66,9,1,Ko cincoha Nhandejáry rembigwái yváy pygwa vaꞌe ombopu gwemimbygwasu. Upe jave ahexa jasytata ramigwa hoꞌa voi nipo arakaꞌe yváy-gwi. Yvy-py hoꞌa-ma arakaꞌe. Upéa katu onhemeꞌẽ íxupe peteĩ imboty teeha chave ramigwa yvykwarusu ijapyreꞌỹ vaꞌe onhehekoendaꞌo jevy hagwã.
66,9,2,Ha oipeꞌa-ma ramo upe yvykwarusu ijapy eꞌỹ vaꞌe rokẽ íxugwi osẽ-ma tatatĩrusu tatakwagwasu-gwi osẽ vaꞌe ramigwa tatatĩrusu. Upe yvykwarusu ijapy eꞌỹ vaꞌe ratatĩgwe ojereroyvate oho-vy. Kwarahy rova-py oho-ma omopytũmba hagwã. Ndohesapevéi-ma kwarahy. Aragwy opa-ma omopytũmba-ma ave.
66,9,3,Tatatĩrusu paꞌũ-gwi osẽ-ma tukukaru marány. Ogwejy-ma ko yvy-rehe. Omeꞌẽ ave íxupe gwĩ tukukaru-pe oporojopi hagwã opykõi-py japeusagwasu-rami joty.
66,9,12,Peteĩ yvypóry momytuꞌeꞌỹha ohasa-ma. Ndopái joty mbaꞌe rasy yvypóry-pe. Oĩve joty mokõi imomytuꞌeꞌỹha kwéry.
66,9,13," Heꞌi íxupe:—Tereho katu ysyrygwasu Eufrates héry vaꞌe-py. Irundy ne irũgwe onhenhapytĩha-py ekwa katu ejora íxugwi kwéry oho hagwã, heꞌi Nhandejáry rembigwái-pe."
66,9,16,Ahendu ave onhendu ramo kavaju heta eta reheve ou vaꞌe. Duzentos milhões ou vaꞌe.
66,9,17,"Xe rembiexa uka ahexa ramo kavaju ári kwimbaꞌe kwéry ogwereko hikwái ipytiꞌa resaupa-rehe oĩ vaꞌe. Oĩ tata rendy ramigwa pytã vaꞌe. Oĩ hovyhũ vaꞌe. Oĩ ave hesaꞌyju vaꞌe. Ahexa kavaju inhakã jagwarete akã-rami meme. Ijuru ryepy-gwi osẽ tata rendy, tatatĩ ave. Hesaꞌyju ita rendy omboykupa vaꞌerã osẽ ave ijuru ryepy kwéry-gwi."
66,9,18,"Upe tata, tatatĩ, hesaꞌyju vaꞌe ave katu ojuka heta heta vaꞌe-pe. Mbohapyha katu yvypóry oikove vaꞌe gwive. Imbohapy hapyha-pe ojuka paete upe osẽ vaꞌekwe kavaju ramigwa juru ryepy-gwi. Gwugwái-gwi, ojuru ryepy-gwi ave imbaraete oporojuka-vy. Hugwái katu haꞌete gwĩ mbói oakã rehevegwa. Ha upe vaꞌe-py gwĩ kavaju kwéry ombohasa asy entéro yvypóry kwéry-pe. Upéa-rehe ojuka heta eta vaꞌe-pe. Imbohapy hapyha ojuka meme. Peteĩ teĩ ojuka. Mokõ mokõi mate ndojukái."
66,9,20,"Ha upe opyta vaꞌekwe ndogwerovái joty gwekoha kwéry. Hapixa kwéry ohasa asy omano hagwã jepe haꞌe kwéry ndogwerovái joty gweko vaiha. Ojapo joty Nhandejáry remimbota eꞌỹ. Omboete joty tupã raꞌanga-pe. Omboete joty ave anháy kwéry-pe ha entéro gwĩ tupã raꞌanga ojejapo vaꞌekwe. Ouro-gwi ojejapo vaꞌekwe, prata-gwi ave. Oĩ ave ojapo vaꞌe bronze-gwi, oĩ ojapo vaꞌe ita-gwi, yvyra-gwi ave ojapo tupã raꞌanga omboete hagwã. Gwĩ tupã raꞌanga mbaꞌeve ndohexáiry vaꞌe, mbaꞌeve nohendúiry ave, ndogwatáiry ave. Upe vaꞌe kwéry-pe omboete hikwái. "
66,10,1,Ãy katu Nhandejáry rembigwái vaꞌe omombeꞌu jevy gwembiexagweUpe ramo ahexa jevy Nhandejáry rembigwái yváy pygwa imbaraete vaꞌe ogwejy ou-vy ramo yváy-gwi. Araigwasu paꞌũ-my ogwejy yváy-gwi. Oakã-rehe ogwereko jyꞌy. Gwova-rehe katu ohexa uka xe-vy ramo kwarahy rendy vérami omimbi porã. Aipo ramo hetyma katu tata rendy opuꞌã vaꞌe-rami etei.
66,10,2,Upe vaꞌe katu opo-py ogwereko peteĩ kwatia ohapypeꞌa hereko-vy. Omoĩ ave peteĩ opy ygwasu hypyete vaꞌe ári. Ipy oakatúa kotygwa vaꞌe omoĩ ygwasu hypyete vaꞌe ári. Ha ipy ijasu kotygwa katu omoĩ yvy mbyte-py.
66,10,3,"Upe-gwi osapukái. Osapukái hatã voi ko jagwaxaygwasu okororõha-rami voi osapukái. Upe-ma ramo osapukái hatã-ma ramo, ahendu sete hyapu vaꞌe. Peteĩ teĩ hyapu jevy íxupe."
66,10,4,"Hyapu ramo nheꞌẽ vérami ahendu inheꞌẽ. Upe vaꞌe ahendu ramo, “Tamoĩ kwatia-rehe” haꞌe xejéupe. Amoĩ-tama ramo, yváy-gwi onheꞌẽ vaꞌe xe-vy ahendu heꞌi vaꞌe:—Ani eremoĩ teĩ kwatia-rehe. Ehendu porã rei katu. Ani eremoĩ teĩ, heꞌi xe-vy."
66,10,5,"—Nhandejáry Tupã tee vaꞌe réry-py anhetegwa mate amombeꞌu-ta nde-vy, hoꞌe-vy opo akatúa omopuꞌã yváy pyte-koty. —Nhandejáry Tupã opa eꞌỹ vaꞌe voi. Haꞌe voi hembiapokwe voi vaꞌekwe ygwasu, áry, yvy, yvypy-pe ave ojapo ave. Yvy arigwa hembiapokwe joty ave. Áry pygwa haꞌe hembiapokwe ave. Ygwasu pygwa hembiapokwe ave. Amombeꞌu jevy-tama xe ãy anhete teegwa voi. Ndahiꞌarevéi-tama Nhandejáry remimombeꞌukwe oiko hagwã. Ombopu vove hembigwái seteha gwemimbygwasu jahexa vaꞌerã ãy jahexa-tama. Upe-ma ramo ae Nhandejáry Tupã ojapo-ta entéro gwembiaporã gwive. Yma gwembiaporã onhongatu arakaꞌe. Upéi gweminhongatu arakaꞌe omombeꞌu oikwaa ukave kave hagwã onheꞌẽ-py omombeꞌu vaꞌety kwéry-pe. Gwembigwaa ukakwe upe gwembigwái kwéry-pe ãy katu ojapo-ta Nhandejáry Tupã, heꞌi."
66,10,8,"Upe onheꞌẽ vaꞌe xe-vy yváy-gwi onheꞌẽ jevy xe-vy. Ãy onheꞌẽ-vy heꞌi:—Ekwa katu eipeꞌa ipo-gwi opo-py ogwereko vaꞌe kwatia ohapypeꞌa hereko-vy vaꞌe. Upe Nhandejáry rembigwái omoĩ vaꞌe peteĩ opy ygwasu hypyete vaꞌe ári ha peteĩ yvy-py upe vaꞌe-gwi eipeꞌa ohapypeꞌa ogwereko vaꞌe kwatia, heꞌi."
66,10,9,Aha upe Nhandejáry rembigwái renda-py. Ajerure íxupe kwatia-rehe ha omeꞌẽ xe-vy. Omeꞌẽ jave heꞌi xe-vy:
66,10,10,Aipo ramo aha-ma katu aipyhy ipo-gwi upe kwatia nheꞌẽ. Aipyhy rire amoĩ xe juru-py ha amokõ. Xe juru-py ei ryapi-rami voi. Xe ryepy-py iro voi.
66,10,11,"Upe-ma ramo heꞌi xe-vy okwa-vy:—Tekotevẽ eremombeꞌu hetave Tupã Nhandejáry nheꞌẽ eremotenonde hagwã heta eta oikove vaꞌe-rehe. Ojehu vaꞌerã rekorã eremombeꞌu mbeꞌu hagwã tenonderã. Entéro kente kwéry ambue mbue opa rupigwa-rehe gwive. Gwetã gwetã rupigwa-rehe gwive, nheꞌẽ ambue mbue-py onheꞌẽ vaꞌe-rehe gwive ave, mburuvixagwasu kwéry-rehe ave tekotevẽ eremombeꞌu mbaꞌéixa pa ogwereko-ta Nhandejáry íxupe kwéry, heꞌi xe-vy okwa-vy."
66,11,1,
66,11,2,Upe Nhandejáry-pe omboete haty-py hoka ani kuri ereipapa. Oĩ ae arã opyrũ vaꞌerã upe-py ojerovia eꞌỹ vaꞌe Nhandejáry-rehe. Opyrũ arã imoingoasy-vy tetã marangatu-rehe quarenta e dois jasy peve.
66,11,3,"Amondo-ta mokõi xe nheꞌẽ mombeꞌuharã yvypóry kwéry oikwaa hagwã gwekojejavykwe. Xe remimondo onhemonde vaꞌerã ovyꞌareꞌỹ vaꞌe ao-py, “Nhandejáry ndovyꞌái voi raꞌe xe-rehe, xe rembiapo vaikwe-rehe raꞌe” heꞌi hagwã hexaháry. Xe nheꞌẽ-py onhemonheꞌẽ vaꞌerã yvypóry kente kwéry-pe. Mbohapy roꞌy seis jasy peve omombeꞌu vaꞌerã xe rehegwa nheꞌẽ, heꞌi Nhandejáry-gwi onheꞌẽ vaꞌe. "
66,11,5,Ha ndaikatúiry avave ombohasa asy íxupe kwéry. Ombohasa asyse ramo jepe haꞌe kwéry ojehepy vaꞌerã. Ijuru ryepy-gwi osẽ arã tata ramigwa omohundi hagwã hese ijaꞌeꞌỹ vaꞌe kwéry-pe. Upéixa voi omano vaꞌerã hese ojapo vaise vaꞌe.
66,11,6,"Nhandejáry oipytygwõ arã íxupe kwéry, omombaraete vaꞌerã íxupe kwéry. Omombeꞌu mbeꞌu jave Nhandejáry nheꞌẽ, ipuꞌaka vaꞌerã ama-rehe. Oipota ramo, ndokýi vaꞌerã. Heꞌi ramo y-gwi oikopa hagwã tugwy ramo oiko ave vaꞌerã tugwy ramo. Ombohasa asyse ramo yvypóry, ombohasa asy ave vaꞌerã opaixagwa mbaꞌe rasy-py."
66,11,7,Nheꞌẽ mombeꞌuha omombeꞌupa-ma ramo katu peteĩ mymba vaigwasu ete rekoporuha ojeupi arã yvykwarusu ijapy eꞌỹ vaꞌe-gwi. Ha onhorairõ arã upe mokõi Nhandejáry nheꞌẽ omombeꞌu vaꞌekwe ndive. Ipuꞌaka vaꞌerã hese kwéry. Ojuka vaꞌerã upe mokõi Nhandejáry nheꞌẽ mombeꞌuhare-pe.  
66,11,8,"Ojuka rire hetekwe opyta rei arã tape-rehe, jegwata haty-rupi rei hoꞌa arã oĩ-vy. Hetekwe opyta ave arã upe tetã-my Nhandejáry Hesu Cristo rete ojehupi hagwe-py. Sodoma tetã mygwa hekoha vai vaꞌe-rami, Egito tetã mygwa hekoha vai vaꞌe-rami ave upe tetã mygwa ave hekoha vai okwa-vy."
66,11,9,"Entéro yvypóry gwive entéro ijypye pye vaꞌe gwive, entéro nheꞌẽ ambue mbue-py onheꞌẽ vaꞌe gwive, opa opa kente ambue mbue kwéry gwive ohexa katu katu arã upe mokõigwa retekwe-pe. Upe-py oĩ arã hetekwe haimete irundy áry peve. Hetekwe katu ndojatýi arã enterove ohexa hagwã."
66,11,10,"Upe vaꞌe, upe mokõi vaꞌe omano rire entéro yvypóry ovyꞌapagwasu-ma vaꞌerã hikwái. Ovyꞌa ete rei-gwi gwemimeꞌẽ meꞌẽ omeꞌẽ arã okwa-vy ojóupe. “Nanhane mbohasa asyvéi-ma upe mokõigwa nheꞌẽ mombeꞌuhatykwe. Hiꞌare eterei voi nhane mbohasa asy asy vaꞌekwe. Nanhane mbohasa asyvéi-ma vaꞌerã” heꞌi-gwi hese ovyꞌa eterei arã hikwái."
66,11,11,"Tupã Nhandejáry ae omoingove jevy íxupe kwéry, mokõigwa-pe. Ohasa rire mbohapy áry larose jevy-ma ramo peteĩ yvytugwasu ou oipeju upe mokõigwa retekwe-pe. Oipeju ramo upe mokõi vaꞌe omano ete-ma vaꞌekwe opuꞌã jevy-ma. Enterove ohexa. Ohexa-ma ramo opuꞌã jevy hexaháry onhemondýipa hexa-vy hikwái."
66,11,12,"Upe omano vaꞌekwe opuꞌã rire, ohendu yváy gwigwa onheꞌẽ vaꞌe ojéupe:2 "
66,11,13,Upe jave yvy oryrýi-ma. Heta eterei óga okuipa upe tetã-my. Yvy oryrýi-gwi heta óga oity. Omopehẽgwe hẽgwepa voi heity-vy. Décima parte oity. Heta voi omano upe pygwa. Sete mil omano yvy oryrýi eterei-gwi. Omano eꞌỹ vaꞌekwe okyhyje paete-gwi omboete joa Nhandejáry-pe. Heꞌi:
66,11,14,Mokõi yvypóry momytuꞌeꞌỹha ohasa-ma. Ndopái vyteri joty mbaꞌe rasy yvypóry kwéry-pe. Oĩve joty peteĩ oporomomytuꞌeꞌỹha pyaꞌe ojehu vaꞌerã.
66,11,15, 
66,11,16,Upe jave upe vinte e quatro mburuvixa Nhandejáry renonde-py ogwapy okwa-vy vaꞌe ojesyva mboja joa yvy-rehe okwa-vy omboete eterei-vy Nhandejáry-pe.
66,11,17,"Heꞌi omboete-vy íxupe:—Nde Tupã ore Járy voi nde.Nde puꞌaka tee vaꞌe voi nde entéro mbaꞌe-rehe.Orotima tima nde-vy.Yma vaꞌekwe nde.Koꞌánga ete peve nde haꞌe joty.Koꞌánga katu eremoĩ-ma opambaꞌe nde pogwy-py.Eregwahẽ-ma katu ãy enterovéa ruvixarã.Erenhemomburuvixagwasu ete hagwe-reheorotima voi nde-vy,heꞌi omboete joa-vy íxupe."
66,11,18,   
66,11,19,"Upéi ojepeꞌa yváy-py oĩ vaꞌe Nhandejáry-pe omboete haty rokẽ. Ikoty tee-py ojehexa hyru. Nhandejáry nheꞌẽ mokõi ita-rehe oĩ vaꞌe ryru upe vaꞌe. Ymagware nhane moingokwaa Nhandejáry irurã rehegwa nheꞌẽ ryru, “arca do acordo” héry vaꞌe. Ojehexa jave overa vera voi osunu hatã-ma, hyapu atã atã voi oĩ-vy. Yvy katu oryrýi ha amandaugwasu ave hoꞌa-ma hese. "
66,12,1,
66,12,3,Upéi ojekwaa jevy áry-rehe ambue hexapyrã jevy. Osẽ ave áry-rehe tejujagwagwasu pytã vaꞌe. Inharõ vaꞌe voi upe tejujagwagwasu. Inhakã jojapa rei vaꞌe voi upe vaꞌe. Sete akã ogwereko vaꞌe. Peteĩ teĩ oakã-rehe ogwereko ojegwaka. Heta ave upe vaꞌe hatĩ. Dez voi hatĩ.
66,12,4,Gwugwái-py oity yváy-gwi jasytata ko yvy-rehe. Mbohapy hapyha jasytata ombotyryry heity-vy. Upe kunha hyegwasu vaꞌe oĩ upe-py. Tejujagwagwasu katu hoꞌuse-ma imemby-pe. Hoꞌuse-gwi oho-ma ohaꞌarõ kunha imemby pota vaꞌe-pe imemby-ma ramo hoꞌu-ma hagwã moꞌã imemby.
66,12,5,Upéi oiko-ma imemby kunumi. Upe kunha memby katu oiko arã entéro vaꞌe yvypóry ruvixarã. Opo-py ogwereko vaꞌerã mburuvixagwasu tee mbaꞌe hierro-gwi ijapopyre enterove oikwaa hagwã ipogwy-py oiko arã entéro kente kwéry hemimbota eꞌỹ avave ndojapói hagwã. Ha oiko hagwe-py ndopytái joty upe mitã. Nhandejáry ogwerojeupi joty íxupe heraha-vy ombogwapy hagwã imoĩ-vy íxupe ondive oapykagwasu ári oypy-py. 
66,12,6,Nhandejáry Tupã omoĩ-ma voi upe kunha-pe kipy mapo oho hagwã opyta. Haꞌe oho upe tekwaty eꞌỹ-koty pono avave ohexa íxupe. Upe-py Nhandejáry onhangareko arã hese mbohapy roꞌy seis jasy peve.
66,12,7,  
66,12,10,Upéi katu ahendu jevy yváy-gwi onheꞌẽ vaꞌe. Heꞌi:
66,12,11,—Upe nhande reꞌýi kwéry yvy-rehe oiko ramo vaꞌekwe onhembopuꞌaka vaꞌekwe hese. Ojerovia tee-gwi Ovexa Raꞌy ramigwa vaꞌe-rehe ndojeréi joty íxugwi. Peteĩ teĩ omoherakwã porã ave hesegwa nheꞌẽ. Ohasa asy asy jepe peteĩ teĩ nahakateꞌỹi joty vaꞌekwe gwekove-rehe. “Hesu omano vaꞌekwe ovexa raꞌy-rami gwugwy apyte-py nhane resende hagwã” omombeꞌu porã porã reheve peteĩ teĩ onhembopuꞌaka anhaygwasu-rehe. Ohasa asy vaꞌekwe jepe omano peve vaꞌekwe Hesu reroviaha ipuꞌakave joty anhaygwasu-gwi. Ndojeréi joty vaꞌekwe Hesu-gwi.
66,12,12,"Upéa-rehe pevyꞌa katu peẽ peiko vaꞌe yváy-py. Peẽ yvypóry kwéry ae katu pevyꞌareꞌỹ vaꞌerã. Anhaygwasu ogwejy-magwi kuri yvy-py, ygwasu-py ave. Peẽ peime ha-py ogwejy. Ãy opoxyha-rupi ogwereko-ta yvypóry kwéry-pe, ygwasu pygwa-pe ave. Haꞌe oikwaa-ma voi gwenonderã. Ndoiko puku moꞌãvéi-ma. Upe vaꞌe-rehe ãy haꞌe ipoxy eterei-ma, heꞌi omombeꞌu-vy xe-vy."
66,12,13,Anhaygwasu oho-ma ramo yvy-rehe oho upe kunha imemby kunumi vaꞌekwe rapykwéri ombohasa asy hagwã moꞌã íxupe. Tejujagwagwasu rekoporu-vy oho hapykwéri.
66,12,14,Nhandejáry ae ohekokwaa jevy upe kunha-pe. Ombopepo íxupe oveve hagwã tagwatogwasu-rami oho-vy tekwaty eꞌỹ-my. Upe-py katu onhenhangareko-ta hese mbohapy roꞌy seis jasy peve pono mbói rekoporuha ohexa íxupe. 
66,12,17," Ndohupitýi-ma ramo anhaygwasu kunha-pe ipoxy rei voi opyta-vy hese. Ndohupitýi-gwi íxupe oho ombohasa asy hagwã upe kunha reꞌýi kwéry-pe. Gwĩ ojerovia vaꞌe Nhandejáry-rehe, hemimombeꞌu ukakwe ojapo gwive anhete ha-py ojerovia vaꞌe Hesu-rehe, hemimombeꞌukwe-rupi oiko meme vaꞌe-pe ombohasa asy hagwã oho.  Upéa-gwi tejujagwagwasu rekoporuha onhemboꞌy rei ohaꞌarõ oĩ-vy ygwasu rembeꞌy-py. Series, "
66,13,1,  
66,13,2,Ojehexa uka upe vaꞌe taꞌyrãvasu ipini vaꞌe-rami. Ipokwe urso po-rami. Ipykwe ave urso py-rami ave. Aipo ramo ijuru katu tuvixa jagwaxaygwasu juru-rami. Tejujagwagwasu rekopuru vaꞌe katu omeꞌẽ íxupe opuꞌakakwe oiko hagwã mburuvixa ramo. Ogwapy hagwã ijapykakwe-py omanda hagwã heta vaꞌe-rehe. 
66,13,3,"Ahexa ave peteĩ onhakã kytĩ vaꞌekwe, “Hasy ete ramo ndokweravéi-tama” heꞌi moꞌã upe hasy vaꞌe-rehe. Ijukapyrãgwe voi ãy okwera jevy-ma ngatu. Entéro hexaháry katu opondera ndera hese oho-vy hupive."
66,13,4,"Entéro omboete upe tejujagwagwasu rekoporuha-pe, omeꞌẽ-ma kuri ipuꞌakakwe mburuvixagwasurã-pe. Upéa-rehe omboete íxupe hikwái. Omboete ave upe mymba vaigwasu ete rekoporuha-pe osẽ vaꞌekwe ygwasu-gwi. Heꞌi omboete-vy:—Ndaipóri haꞌeixagwa imbaraeteve vaꞌe, heꞌi rei omboete-vy íxupe. —Ndaipóri hese ipuꞌaka vaꞌerã, heꞌi rei imboete-vy hikwái."
66,13,5,"Aipo ramo tejujagwagwasu omeꞌẽ mymba vaigwasu ete-pe opyꞌagwasu. Ombotuvixa ete íxupe onheꞌẽ vai vai hagwã Nhandejáry-rehe. Ombopuꞌaka ave íxupe oiko hagwã mburuvixagwasu ramo mbohapy roꞌy seis jasy peve. Oiko-ma kuri mburuvixagwasu ramo onheꞌẽ vai vai hagwã Nhandejáry-rehe, henda marangatu-rehe ave, entéro Nhandejáry-rehe ojerovia vaꞌe gwive-rehe. "
66,13,7,"Heꞌi ave pe mymba vaigwasu ete-pe onhemomburuvixa hagwã entéro yvypóry kwéry-rehe. Hesu reroviaha kwéry gwive ipogwy-py jevy opyta hagwã. Ha Hesu reroviaha kwéry-pe orairõ vaꞌerã voi ha ipuꞌaka ave arã hese kwéry. Enterove yvy ári oiko vaꞌe gwive oiko arã ipogwy-py. Opa opa kente ambue mbue kwéry gwive, entéro ijypye pye vaꞌe gwive, nheꞌẽ ambue mbue-py onheꞌẽ vaꞌe kwéry gwive, opa opa-rupi yvy oho vaꞌe rupigwa kwéry gwive oiko arã ipogwy-py."
66,13,8,Omombaꞌegwasu arã íxupe okwa-vy hikwái. Gweko járy ramo ogwereko vaꞌerã íxupe hikwái. Héry kwéry ndoikói joty Ovexa Raꞌy ramigwa vaꞌe kwatia nheꞌẽ-rehe. Ko yvy oiko eꞌỹ mboyve nonhemoĩry vaꞌekwe kwatia-rehe héry kwéry. Entéro hekove tee ijapyreꞌỹ reheve vaꞌe réry oiko upe kwatia-rehe. Ha upe mymba vaigwasu ete-pe omboete vaꞌe kwéry réry ndoikói voi upe kwatia-rehe.
66,13,9,"Ne aranduse vaꞌe, ejeapysaka katu ko xe nheꞌẽ-rehe:"
66,13,10,Oĩ preso omoĩ hagwã-py ojereraha vaꞌerã. Nhandejáry oipotaha-rami ave ogweraha vaꞌerã íxupe. Oĩ kyse puku-py omano vaꞌerã. Nhandejáry oipotaha-rami ave ojuka vaꞌerã íxupe. Upéa oikwaa-rehe Nhandejáry reroviaha ohasa asy ete jepe tekotevẽ ojesaupi meme gwekojáry-rehe anho mate onhembopyꞌagwasu hagwã ojerovia tee hagwã hese.
66,13,11,"Upe rire katu ojehexa uka-ma ovexa-rami ou vaꞌe, mokõi hatĩ vaꞌe, yvygwy-gwi osẽ vaꞌe. Tejujagwagwasu-rami inheꞌẽ."
66,13,12,"Mymba vaigwasu ete rekoporuha ombopuꞌaka íxupe imbaraete hagwã ave omeꞌẽ íxupe. Hovagwy-py oiporu upe ipuꞌaka hagwe ombohesa rerova uka hagwã mymba vaigwasu-rehe yvypóry kwéry-pe onhembotuvixa uka hagwã enterovéa-pe. Upe mymba vaigwasu ete ojekutu vaꞌekwe omano-tama voi vaꞌekwe, upe ramo okwera jevy-ma. “Tupã Nhandejáry voi raꞌe ipuꞌaka tee voi” heꞌi hagwã moꞌã hese oporombotavy-vy rei. Omombaꞌegwasu omombaꞌe tee hagwã íxupe. Ojapo japo tembiexapyrã. Enterove rembiexarã-rupi ombogwejy jepe tata yvate áry tee-gwi hoꞌa hagwã yvy ári heꞌi hagwã hese hexaha kwéry, “Ipuꞌakave vaꞌe voi nipo raꞌe” heꞌi hagwã hikwái mymba vaigwasu ete-rehe. Upéixa ojapo-ma ramo ombotavy voi yvypóry kwéry-pe omboete hagwã mymba vaigwasu ete ojehexa uka ranhe vaꞌekwe-pe. Mymba vaigwasu ete renonde-py ojapo meme mbaꞌe hexapyrã opondera ndera hagwã hese hexaha kwéry. Ombotavy tavy rei voi oho-vy omombeꞌu ave entéro yvypóry-pe ojapo hagwã hemimboete raꞌanga upe ojehexa uka vaꞌekwe raꞌanga upe kyse puku-py ojekutu vaꞌekwe omano-tama oĩ-vy vaꞌekwe ha okwera jevy vaꞌekwe raꞌanga. Ha upéixa oipota ojapo hagwã hikwái yvypóry kwéry. Ipuꞌakaha-rupi joty omoingo upe taꞌanga. Omeꞌẽ íxupe hekoverã ave. Omonheꞌẽ uka ave taꞌanga-pe. Heꞌi hagwã: “Kivaꞌe po naxemboetéi vaꞌe gwive omanomba vaꞌerã” heꞌi onheꞌẽ-vy taꞌanga. Omeꞌẽ ave íxupe ojuka uka hagwã ójehe omboete eꞌỹ vaꞌe kwéry-pe. Upe rire katu heꞌi enterove vaꞌe-pe omoĩ hagwã ojehexa uka hagwã, “Xe ko mymba vaigwasu ete mboete teeha voi ko xe” heꞌi hagwã ójehe. Omoĩ arã osyva-rehe. Nomoĩry ramo osyva-rehe, opo akatúa apyape ári omoĩ vaꞌerã. Enterove-pe omoĩ uka. Heꞌi heko tuvixa vaꞌe kwéry omoĩ hagwã, heko mirĩ vaꞌe kwéry gwive omoĩ hagwã, imbaꞌe reta reta vaꞌe kwéry gwive omoĩ hagwã, iporiahu vaꞌe kwéry gwive, ojejokwái vaꞌe kwéry gwive, ojejokwái eꞌỹ vaꞌe kwéry gwive omoĩ hagwã ójehe kwéry. Upe oikwaa ukaha ndaipóri hese vaꞌe ndaikatúi mbaꞌeve ojogwa. Ndaikatúi ave ojogwa gwemiꞌurã. Ndaikatúi oheka ombaꞌapo hagwã. Ndaikatúi ave ovende mbaꞌeve avave-pe. Ha oikwaa ukaha onhemoĩ hese vaꞌe katu, ojapo gwembiaporã. Upe oikwaa ukaha mymba vaigwasu ete réry omoĩ hese. Nomoĩry ramo héry, haꞌe ae inúmero omoĩ hese. “Inúmero rei” heꞌi moꞌã arã hexaháry upe mymba vaigwasu ete kwaa ukaha-rehe. Inharandu porã vaꞌe mante oikwaa porã arã mbavaꞌe pa heꞌise upe número réry rehegwa. Upéa número heꞌi kwimbaꞌe réry-rehe. Seiscentos e sessenta e seis voi inúmero, mymba vaigwasu ete rekoporuha número voi."
66,14,1,     
66,14,2,Ha yváy-gwi ahendu ave anheĩ-rami voi ygwasu vérami voi hyapu apu. Hatã hatã osunu ave. Hyapu voi oporahéi joa vaꞌe nheꞌẽ. Ombopu joa okwa-vy isã reta reta vaꞌe vérami inheꞌẽ ryapu.
66,14,3,"Upéi heta eta oporahéi vaꞌe Nhandejáry rembiporavokwe vaꞌe oĩ Nhandejáry mburuvixagwasu gwapy haty renonde-py. Irundy Nhandejáry apyka jere-rehe oiko vaꞌety renonde-py, vinte e quatro mburuvixa renonde-py ave onhemboꞌy oĩ-vy hikwái. Mborahéi pyahu ohaꞌã joa okwa-vy Nhandejáry mboete-vy. Haꞌe kwéry mante oikwaa upe mborahéi pyahu. Ha outro kwéry ndoikwaáiry voi. Haꞌe kwéry Nhandejáry-rehe ojerovia vaꞌekwe. Ogwerova vaꞌekwe gwekoha. Upe rire katu oiko marangatu vaꞌekwe Nhandejáry ndive. Nhandejáry oresende vaꞌekwe íxupe kwéry yvypóry paꞌũ-gwi."
66,14,4,"Haꞌe kwéry kariaꞌy omenda eꞌỹ vaꞌe onhemongyꞌa rei eꞌỹ vaꞌe voi. Upéixa ete Nhandejáry-pe voi oiko tekoha-rupi. Omoirũ meme vaꞌekwe Ovexa Raꞌy ramigwa vaꞌe-pe. Mamo oho ha-py, hendive voi oho meme. Nhandejáry oiporavo voi vaꞌekwe yvypóry apyte-gwi onhypyrũ hagwã ojéupe gwarã, ãy oho Nhandejáry reꞌyirã, Ovexa Raꞌy ramigwa vaꞌe reꞌyirã ave. Heko porã meme vaꞌe voi haꞌe kwéry. Ijapu eꞌỹ vaꞌe voi haꞌe kwéry. Ojejavy eꞌỹ vaꞌe voi haꞌe kwéry. Ipyꞌa potĩ tee vaꞌe voi haꞌe kwéry. Haꞌe kwéry mante voi oporahéi okwa-vy Nhandejáry-pe imboete-vy mborahéi pyahu ohaꞌã joa okwa-vy."
66,14,6,"Nhandejáry rembigwái yváy pygwa irundy vaꞌe remimombeꞌukweUpéi ahexa yváy mbyte-py Nhandejáry rembigwái ambue vaꞌe. Haꞌe omombeꞌu-ma Nhandejáry nheꞌẽ opa eꞌỹ vaꞌerã Hesu Cristo rehegwa nheꞌẽ porã. Ahexa yváy mbyte-rehe oveve jave onheꞌẽ vaꞌe. Entéro yvypóry kwéry ohendu hagwã opa opa-rupi yvy oho vaꞌe rupigwa gwive, opa opa kente ambue mbue kwéry rehegwa gwive, entéro nheꞌẽ ambue mbue-py onheꞌẽ vaꞌe ramo jepe, entéro ijypye pye vaꞌe gwive ohendu hagwã."
66,14,7,"Hatã hatã voi onheꞌẽ heꞌi-vy:—Pejerovia tee katu Nhandejáry Tupã-rehe, heꞌi. —Ha pemombaꞌegwasu tee katu íxupe. Tuvixagwasu tee vaꞌe voi haꞌe. Ãy katu hiꞌóra ogwahẽ-ma entéro yvypóry-pe ogwereko hagwã hembiapo apokwe-rehe. Pemboete tee katu yvy, yváy ave apohare-pe. Ojapo vaꞌe ygwasu entéro yvu ysẽha gwive. Pemboete tee katu íxupe, heꞌi onheꞌẽ hatã-vy."
66,14,8,Upe rire ou jevy mokõiha Nhandejáry rembigwái yváy pygwa omombeꞌu-vy: 
66,14,9, 
66,14,12,Upéa oikwaa-ma ramo Hesu reroviaha kwéry tonhembopyꞌa mbaraete uka vaꞌerã katu Nhandejáry Hesu Cristo-pe ojehexa kwaa hagwã ojerovia teeha hese. Ojapo meme hagwã hemimombeꞌukwe.
66,14,13,"—Ãy rire ae katu hetave ojuka arã Hesu reroviaha kwéry-pe. Upéixa ramo jepe ovyꞌa joty vaꞌerã hikwái. Ehai katu upéa nde kwatia-rehe, heꞌi xe-vy yváy-gwi onheꞌẽ vaꞌe.Upéi ahendu ave Nhandejáry Nheꞌẽ Marangatu tee vaꞌe heꞌi:—Anhete tee voi upe vaꞌe nheꞌẽ. Haꞌe kwéry opytuꞌu arã ombaꞌapoha-gwi. Heko porã hagwe-rehe Nhandejáry ogwereko porãve arã íxupe kwéry yváy-py, heꞌi Nhandejáry Nheꞌẽ Marangatu tee vaꞌe omombeꞌu-vy xe-vy."
66,14,14,
66,14,15,Upe rire katu peteĩ Nhandejáry rembigwái vaꞌe osẽ Nhandejáry rendaty-gwi. Onheꞌẽ ngatã arai morotĩgwasu ári ogwapy oĩ-vy vaꞌe-pe. Heꞌi-vy:
66,14,16,Upe-ma ramo onhepyrũ-ma oipeꞌa temitỹgwe upe ogwapy oĩ-vy vaꞌekwe arai morotĩgwasu vaꞌe ári. Onhepyrũ-ma oipoꞌo-vy. Ha onhenhongatu ha-py ogwerahapa-ma. Upéixa ete voi ave ombojogweroaty vaꞌerã ojéupe Nhandejáry entéro yvypóry kwéry-pe hembiapokwe pokwe-rehe ogwereko-vy.
66,14,17,Upe rire joty ojehexa uka xe-vy Nhandejáry rendaty yváy-py oĩ vaꞌe. Íxugwi osẽ ramo Nhandejáry rembigwái ahexa jevy-ma. Haꞌe ave ogwereko ombaꞌe kytĩhaty opo-py.
66,14,18,"Nhemboete haty rata-rehe onhangareko vaꞌe osẽ ave gwenda-gwi. Onheꞌẽ ngatã-vy ombaꞌe kytĩhaty ogwereko vaꞌe-pe heꞌi hagwã:—Eikytĩ katu uva hiꞌa inhapesã vaꞌe hiꞌajupa-ma kuri, heꞌi. Uva rehegwa-rami heꞌi íxupe. Upe-ma ramo Nhandejáry rembigwái onhepyrũ ombaꞌapo. Onhepyrũ oikytĩ-vy uva inhapesã-gwi. Oity-ma ngatu mbaꞌe ryrugwasu-py ohumbiri hagwã uva inhami-vy. Upéixa ete uva rykwe ohumbiriha-rami Nhandejáry ogwereko asy vaꞌerã hekoha vaikwe-rehe."
66,14,20,Ha mbaꞌe ryrugwasu-py ohumbiri uva rykwere onhami hagwã. Upe mbaꞌe ryrugwasu onhemoĩ vaꞌekwe tetã roka-py. Hykwere osẽ vaꞌe-rami tugwy osẽ íxugwi. Heta eterei voi osyry oho-vy tugwy. Nhandejáry rerovia eꞌỹha vaꞌe kwéry rugwy katu ohumbiri onhami hagwe-gwi mombyry voi osyry. Osyry heta heta-ma voi oho-vy. Tugwy rei hygwasu-ma. Hypyve pyve oho-vy. Kavaju rendyvagwy peve ogwahẽ hypyve pyve oho-vy. Trezentos quilômetro peve tugwy osyry oho-vy. Mombyry voi tugwy osyry oho-vy. 
66,15,1,Nhandejáry puꞌakaha heko porãha-rehe ave omboete voi íxupe yváy-py oime vaꞌe kwéryÃy katu ojekwaa-ma hexapyrã áry-rehe. Ojehexa uka-ma oiko vaꞌerã nhane mongyhyjeharã voi ombou vaꞌerã. Nhandejáry oiporavo sete gwembigwái kwéry paꞌũ-gwi ombou hagwã ko yvy-py marány kwéry ombohasa asy voi hagwã yvypóry kwéry-pe.
66,15,2,Xe-vy anheĩ-rami ygwasu hesakã vaꞌe espéko ramigwa ave. Ijavyte-rupi katu oĩ tata endy endy ramigwa. Upe-py oĩ ipuꞌaka vaꞌekwe pe mymba vaigwasu ete vaꞌe-rehe. Haꞌanga rei imboetepyrãgwe nomboetéi vaꞌekwe. Nomoĩ ukái vaꞌekwe ójehe inúmero. Upe número mymba vaigwasu ete réry voi. Omano peve jepe nonhemeꞌẽ ukái joty vaꞌekwe upe número-pe. Número omoĩ hagwã hese nomeꞌẽi vaꞌekwe gwete. Onhemopyatã uka Nhandejáry Hesu-pe. Ha koꞌãy katu ojehexa uka-vy onhemboꞌy okwa-vy ygwasu hesakã vaꞌe espéko ramigwa vaꞌe rembeꞌy-rehe. Ombopu ave okwa-vy Nhandejáry Tupã omeꞌẽ vaꞌekwe íxupe kwéry mbaꞌepu isã reta vaꞌe. Ombopu joa hikwái.
66,15,3,Oporahéi joa ave okwa-vy omboete hagwã Nhandejáry-pe. Nhane ramoigwasu Moisés mborahéi oporahéi okwa-vy hembigwái. Ovexa Raꞌy ramigwa vaꞌe mborahéi ohaꞌã joa okwa-vy.
66,15,4, 
66,15,5,"Upe rire katu ahexa-ma onhokẽndavo ramo yváy pygwa oĩ vaꞌe rokẽ. Ikoty tee tee-py voi oĩ koty imarangatu ete vaꞌe, Nhandejáry renda tee voi vaꞌe."
66,15,6,"Ha ahexa ramo osẽ osẽ hikwái ojeꞌói-vy Nhandejáry rendaty-gwi, ikoty marangatu ete-gwi sete hembigwái yvypóry-pe ombohasa asyharã. Inhemondeha katu omimbipa vaꞌe, morotĩ porã voi vaꞌe. Ndaipóri hese ikyꞌa vaꞌe. Kuꞌakwaha ramigwa ouro-gwi ijapopyre ogwereko opytiꞌa-rehe hikwái."
66,15,7,Osẽ-tama hikwái ojeꞌói-vy ramo upe sete Nhandejáry rembigwái peteĩ vaꞌe omeꞌẽ íxupe kwéry imbaꞌe ryrurã ouro-gwi ijapopyre. Peteĩ vaꞌe osẽ upe irundy Nhandejáry apyka jere-rehe oiko vaꞌety paꞌũ-gwi osẽ omeꞌẽ hagwã setegwa-pe imbaꞌe ryrurã. Imbaꞌe ryru omohynyhẽmba marány-py ogwereko asy hagwã Nhandejáry hekoha vaikwe-rehe. Haꞌe oiko opa eꞌỹ reheve.
66,15,8,"Ohexa uka gweko puꞌakaha ombaꞌegwasu porãha ave tatatĩ-rami. Upe tatatĩ ramigwa, hembipe reheve ojohupa Nhandejáry rendaty-py. Upéixa-gwi ndikatúiry avave oike upe-py. Are-ma ndikatúi oike. Nhandejáry rembigwái sete vaꞌe ombohasa asyharã yvypóry kwéry-pe ojapopa eꞌỹ mboyve gwembiaporã avave voi ndikatúi oike upe-py."
66,16,1,"Mbaꞌe ryru pygwa sete marány rehegwa nheꞌẽNhandejáry rembigwái sete vaꞌe kwéry-pe ombou hatã voi onheꞌẽ íxupe kwéry Nhandejáry rendaty-gwi. Ahendu onheꞌẽ ramo:—Tapeho penhohẽ sete peve mbaꞌe ryru pygwa yvy ári. Peity marány Nhandejáry ombohasa asy hagwã hekoha vaikwe-rehe, heꞌi íxupe kwéry ombou-vy onheꞌẽ."
66,16,2,"Aipo ramo peteĩ onhypyrũ vaꞌe osẽ oho-vy onhohẽ yvypóry kwéry-rehe teko rasy. Entéro ójehe kwéry onhemoĩ uka vaꞌekwe gwive mymba vaigwasu ete ikwaa ukaha gwive, entéro omboete vaꞌekwe gwive haꞌanga-pe, mymba vaigwasu ete vaꞌe raꞌanga-pe ave ijaipa ete-ma ipire. Hasy eterei-gwi oiko asypa-ma hikwái. Upéixa peteĩ mbaꞌe ryru-gwi onhohẽmba uka-ma Nhandejáry omarány ombohasa asy-vy hekoha vaikwe-rehe."
66,16,3,"Upe rire mokõiha Nhandejáry rembigwái yváy pygwa omarány onhohẽ ygwasu-rehe. Marány oity-ma ramo ygwasu-rehe y-gwi rei oiko-ma tugwy. Kente omano vaꞌekwe rugwy-rami oiko-ma voi y. Hugwy-ma ramo y, omanomba ete y gwy-rupi okwa vaꞌe gwive. Upéixa ambue mbaꞌe ryru-gwi ogwereko asy uka-ma Nhandejáry marány ogweromaꞌeandu-vy hekoha vaikwe."
66,16,4,Upe rire mbohapyha Nhandejáry rembigwái yváy pygwa omarány onhohẽ entéro ysyry-rehe entéro y ovuvu rei vaꞌe-rehe gwive hugwypa hagwã y.
66,16,5,"Upe óra-py onheꞌẽ vaꞌe yváy-gwi ahendu entéro y kwéry-rehe onhangareko vaꞌe heꞌi ramo Nhandejáry-pe:—Nde ae nde reko porã vaꞌe. Nde ae nde reko marangatu tee vaꞌe. Nde ae erereko arã anhete ha-py yvypóry hembiapokwe-rehe. Yma gwive ãy ete peve nde voi. Haꞌe kwéry ojuka vaꞌekwe ne nheꞌẽ-py omombeꞌu vaꞌetykwe-pe. Heta heta nde-rehe ojerovia vaꞌe-pe ojuka ave. Ãy katu upéixa-gwi erereko asy-ma íxupe kwéry hembiapokwe-rami jevy. Ijyꞌuhéi vaꞌe tugwy mate ojohu vaꞌerã hoꞌyꞌu moꞌã hagwã. Oiko asy-ma ave arã haꞌe kwéry, heꞌi y kwéry-rehe onhangareko vaꞌe Nhandejáry rembigwái imboete-vy."
66,16,7,"Upéi ambue vaꞌe nhemboete haty-gwi onheandu uka onheꞌẽ vaꞌe. Upe-gwi ombou onheꞌẽ xe remiendu ramo heꞌi vaꞌe:—Nde ae Tupã ore Járy, nde tuvixa vixa ete vaꞌe nde. Nde puꞌaka tee vaꞌe voi nde. Nde ae heko porã tee vaꞌe. Nde erehekojohu kwaa voi hembiapo vaikwe-rehe. Nde ae ereikwaa erembohasa asy hagwã hembiapo vaikwe-rehe yvypóry kwéry-pe. Anhete ha-py voi ne rembiapo, heꞌi imboete-vy.Upéixa ambue mbaꞌe ryru-gwi onhohẽmba uka-ma Nhandejáry marány ombohasa asy-vy hekoha vaikwe-rehe."
66,16,8," Upe rire irundyha Nhandejáry rembigwái yváy pygwa omarány onhohẽ kwarahy-rehe. Omoĩ-ma ramo marány kwarahy-rehe haku eterei-ma kwarahy. Tata piragwái-py ohapy entéro yvypóry-pe. Kwarahy rata-py enterove okáipa. Ohasa asy-ma jepe hikwái onheꞌẽ vai vai joty Nhandejáry-rehe hikwái. Ndogwerovái joty gwekoha omboete hagwã íxupe. Ipuꞌaka marány kwéry-rehe oikwaa teĩ jepe nombotuvixambaꞌéiry joty íxupe.Upéixa ambue mbaꞌe ryru-gwi onhohẽmba uka-ma Nhandejáry marány ogwereko asy hekoha vaikwe. Series, "
66,16,10,"Upe rire cincoha Nhandejáry rembigwái yváy pygwa oity omarány mymba vaigwasu ete vaꞌe gwapy haty-rehe. Upe marány ohupity joty entéro omandaha gwive. Inhypytũmba-ma. Íxupe omboete vaꞌe gwive ohasa asy asy upe jave hikwái. Mbaꞌe rasy rendu-vy ojesuꞌu suꞌupa hikwái. Mbaꞌe rasy rendu-vy onheꞌẽ vaipa-ma Nhandejáry-rehe. Ha ijai aipa vaꞌe onheꞌẽ rei-ma ave hese. Ndogwerovái joty gwekoha vaikwe, nosẽséi joty tape vai-gwi. Tape kyꞌa-rupi joty ojeꞌoise hikwái.Upéixa ambue mbaꞌe ryru-gwi onhohẽmba uka-ma Nhandejáry marány ogwereko asy-vy hekoha vaikwe."
66,16,12,Upe rire katu seisha Nhandejáry rembigwái yváy pygwa oity omarány ysyrygwasu Eufrates héry vaꞌe-rehe. Oity marány ramo y katu hypa-ma. Y hypa rire ombohape porã hagwã mburuvixagwasu kwéry ou vaꞌerã kwarahy resẽ ha-gwi gwembigwái kwéry ndive. Ykwe-rupi ohasa vaꞌerã hikwái ojeꞌói-vy ohovaitĩ hagwã oaꞌeꞌỹha kwéry-pe.
66,16,13," Upe-ma ramo ahexa juꞌi ramo oho anháy mbohapy. Peteĩ osẽ oho-vy tejujagwagwasu juru ryepy-gwi. Peteĩ jevy osẽ oho-vy mymba vaigwasu ete vaꞌe juru ryepy-gwi. Peteĩ jevy osẽ oho-vy hesegwa nheꞌẽ mombeꞌuhaty juru ryepy-gwi. Juꞌi ramo meme osẽ oho-vy anháy ijuru ryepy kwéry-gwi. Hexapyrã ojapo vaꞌe meme. Upe vaꞌe-ma oporombotavyha rei voi-ma. Upe mbohapy vaꞌe anháy rembiporu oho arã entéro mburuvixa oĩ vaꞌe gwive yvy-rehe omboaty aty hagwã imonhorairõ uka-vy. Nhandejáry Tupã ipuꞌaka tee vaꞌe áry-py onhorairõ irõ vaꞌerã. Series, "
66,16,15,"—Tapejeapysaka porã katu ko xe nheꞌẽ-rehe, heꞌi Hesu nhande-vy. —Avave ndoikwaái mbaꞌe áry-py pa aju arã. Imonda vaꞌe-rami avave ndoikwaái aju hagwã óra, heꞌi. —Ovyꞌa vaꞌerã ójehe onhangareko vaꞌe. Oao-py onhemondeha-rami voi gweko porã reheve xe raꞌarõ vaꞌe pono opi-vy oiko vaꞌe-rami otĩ enterove vaꞌe paꞌũ-my, heꞌi. "
66,16,16,Upe rire katu omboaty-ma okwa-vy mburuvixa kwéry-pe onhorairõ hagwã. Hebreu nheꞌẽ-py ombohéry upe onhorairõ hagwã Armagedom.Upéixa ambue mbaꞌe ryru-gwi onhohẽmba uka-ma Nhandejáry marány ogwereko asy-vy hekoha vaikwe.
66,16,17,"Ãy katu seteha-ma voi Nhandejáry rembigwái yváy pygwa ombou omarány. Onhohẽ omarány yvytu-rehe. Upe jave Nhandejáry rendaty-gwi ahendu jevy onheꞌẽ ramo. Ijapykagwasu yke-rehe oĩ vaꞌe ombou onheꞌẽ heꞌi-vy:—Tembiapo aporã gwive opa-ma. Ojejapopa-ma, heꞌi."
66,16,18,"Upe hoꞌe-vy oiko overa vaꞌe ara sunu hyapu vaꞌe, yvy katu osũsũ-ma. Nhandejáry omoingo kwimbaꞌe gwive ãy peve ndoikói koixagwa ivai vaive vaꞌe yvy osũsũ vai ete."
66,16,19,"Upe tetãgwasu gwive ombojaꞌo jaꞌo mbohapy tavarãxa ombojaꞌo jaꞌo ipaꞌũ-my. Entéro vaꞌe yvy ári oĩ vaꞌe gwive tetã tetã-rupi óy hapovy-ma okyta ovapy-py hoꞌapa-ma hóy kwéry. Tetã tetã gwive onhembyaipa-ma. Upe jave Nhandejáry ndoheja reíry Babilônia tetãgwasu. Yma nombohasa asýi ramo jepe, ipaha-py ombou-ma íxupe maranygwasu imbohasa asy ete-vy."
66,16,20,"Heta heta yvy okanhy-ma yvy ryrýi hatã eterei-gwi. Opa okanhy y ogweroajere vaꞌe, yvyatygwasu gwive okanhymba. Ndojehexavéi-ma."
66,16,21,Yváy-gwi Nhandejáry ombou amandaugwasu hoꞌa hagwã kwimbaꞌe kwéry-rehe. Amandaugwasu pohyikwe ogwereko vaꞌe quarenta kilo voi. Upéa-gwi gwĩ kente kwéry onheꞌẽ vai vai voi Nhandejáry-rehe ombou-ma ramo marány amandaugwasu reheve íxupe kwéry. Maranygwasu vai eterei-gwi ombopoxy íxupe kwéry Nhandejáry-rehe.Upéixa mbaꞌe ryrupaha-gwi onhohẽmba uka-ma Nhandejáry marány ogwereko asy hekoha vaikwe.
66,17,1,"Tetã kunha ikwimbaꞌese vaꞌe-rami rehegwa nheꞌẽ Sapyꞌa katu arova ramo xe resa ahexa jevy sete marány ryrukwe rekoha. Amaꞌẽ jave peteĩ ou onhopaꞌũ-gwi heꞌi xe-vy:—Eju katu xe rupive. Tahexa uka nde-vy kunha ikwimbaꞌese vaꞌe ramigwa heko vai vaꞌe, heꞌi xe-vy. —Nhandejáry ombohasa asy-ta upe tetã mygwa ysyry kwéry rembeꞌy-py okwa vaꞌe kwéry-pe. Kunha ikwimbaꞌese vaꞌe-rami upe tetã mygwa kwéry ojáry eꞌỹ rapykwéri ojeꞌói hikwái. Tupã tee eꞌỹ vaꞌe-pe ogwereko gweko járy ramo hikwái. Heko vai-rupi okwa vaꞌe teko kyꞌa-py oiko vaꞌe hendive. Entéro mburuvixa kwéry yvy ári oĩ vaꞌe gwive oipeꞌa íxugwi gweko vairã. Ha yvypóry kwéry-pe ogwerokaꞌu vai vai vérami voi hikwái. Ivai vaive voi hekoha kwéry, heꞌi. Series, "
66,17,3,"Upéi katu Nhandejáry Nheꞌẽ Marangatu tee vaꞌe xe moꞌarandu-vy tekwaty kwaty eꞌỹ-rupi xe reraha hagwã hembigwái. Upe-py ahexa ogwapy oĩ-vy kunha mymba vaigwasu ete ári. Mymba pytã ári ogwapy. Oĩ nheꞌẽ vai vai ojehai vaꞌe upe mymba rete-rehe Nhandejáry-rehe onheꞌẽ vai vai hagwã. Upe mymba vaigwasu ete vaꞌe ogwereko sete voi inhakã, dez voi hatĩ jojapa vaꞌe ave. Upe kunha katu onhemonde voi ao pytã-my vaꞌe voi. Oaoa-rehe ombojegwa jegwapa voi ouro-py. Ita kyra hendy hendy vaꞌe pérola, hepy meme vaꞌe-py ave ombojegwa jegwapa oao onhemonde-vy. Ha opo-py ogwereko oipyhy-vy mbaꞌe ryru ouro-gwi ijapopyre. Ipyꞌa-py hynyhẽ-ma voi ipyꞌa kyꞌa vaikwe. Upe mbaꞌe vai haꞌe voi oakã-gwi rei ojapose-gwi oiko gweko vai-rupi gweko tĩ eꞌỹ reheve. Ipyꞌa kyꞌaha rexa ukaha vérami omohynyhẽmba-ma hereko-vy ombaꞌe ryru."
66,17,5,Osyva-rehe ogwereko ojehai vaꞌekwe avave ndoikwaáiry mbaꞌe pa heꞌise upe vaꞌe: “Tetãgwasu Babilônia kunha ikwimbaꞌese vaꞌe kwéry ruvixa oĩ vaꞌe upe vaꞌe. Heko tĩ eꞌỹ vaꞌe ruvixa voi” heꞌi ojehai vaꞌekwe upe kunha syva-rehe.
66,17,6,Upe-py ahexa upe kunha ogwerohory-vy. Gwĩ okaꞌu vaꞌe ogwerohory hory eterei voi kánha-pe hoꞌuseve seve-gwi vérami upe kunha ogwerohory Nhandejáry reroviaha kwéry ojuka juka vaꞌekwe rexa-vy. Gwĩ Nhandejáry Hesu-rehe ojerovia tee vaꞌe kwéry-pe ojuka juka-rehe onhemongaꞌuseve seve vérami oho-vy upe kunha.Ahexa ramo upe kunha okaꞌu vaꞌety voi raꞌe ha xe pyꞌa onhemondýi-ma voi.
66,17,7,"Ha Nhandejáry rembigwái heꞌi xe-vy:—Ani erenhemondýi eterei teĩ, heꞌi xe-vy. —Amombeꞌu-ta nde-vy mbaꞌe pa heꞌise upe kunha erehexa vaꞌekwe-rehe. Ha henda ave heta hatĩ vaꞌe inhakã reta vaꞌe ave heꞌise vaꞌe amombeꞌu-tama ave nde-vy, heꞌi."
66,17,8,"—Upe mymba vaigwasu ete vaꞌe oiko vaꞌekwe. Koꞌánga ae ndoikovéi-ma. Upéi ae katu osẽ jevy vaꞌerã yvykwarusu ijapyreꞌỹ vaꞌe-gwi oiko jevy hagwã. Upe rire ae katu omokanhy ete vaꞌerã íxupe. Gwĩ héry oĩ eꞌỹ vaꞌe yváy pygwa kwatia-rehe onhemondyipa arã. Yma ko yvy oiko eꞌỹ mboyve Nhandejáry nomoĩry héry kwéry tekove ijapyreꞌỹ reheve oiko hagwã réry paꞌũ-my. Ha ãy onhemondyipa hikwái mymba vaigwasu ete vaꞌe rexa-vy. Ohexa ramo upe oiko vaꞌe, koꞌánga ndoikovéi-ma, upéi ojekwaa jevy joty ramo, onhemondyipa voi vaꞌerã íxugwi hikwái."
66,17,9,Upe vaꞌe-rehe inharandu porã voi vaꞌe mante oikwaa porã arã. Upe sete inhakã heꞌise sete yvyatyrusu kunha gwapy hatygwe. Heꞌise ave sete mburuvixa.
66,17,10,Cinco osẽ sẽ vaꞌekwe-ma. Ãy peteĩ mante omanda vaꞌe. Ambue vaꞌe neꞌírã vyteri oiko mburuvixa ramo. Oiko-ma ramo ndahiꞌare moꞌãi joty opyta omanda hagwã.
66,17,11,"—Ha upe mymba vaigwasu ete oikove vaꞌekwe ha ãy ndoikovéi vaꞌe-ma, oiko vaꞌerã mburuvixa ramo. Upe sete mburuvixakwe-gwi haꞌe tuvixave voi vaꞌerã. Ha íxupe ave omokanhy ete vaꞌerã."
66,17,12,Upe dez hatĩ erehexa vaꞌekwe katu dez mburuvixagwasurã-rehe haꞌe ohexaukase. Neꞌírã vyteri mburuvixa oiko ramo. Peteĩ óra oiko arã mburuvixa ramo upe mymba vaigwasu ete vaꞌe ndive.
66,17,13,Peteĩxa ogwerojoja vaꞌerã onheꞌẽ. Peteĩxa omeꞌẽ vaꞌerã opuꞌakaha upe mymba vaigwasu ete vaꞌe-pe ipuꞌakave hagwã.
66,17,14,Onhorairõ arã Ovexa Raꞌy ramigwa vaꞌe ndive. Haꞌe ae katu ipuꞌakave vaꞌerã hese kwéry. Haꞌe Nhandejáry tee-gwi haꞌe mburuvixa ruvixagwasu voi haꞌe. Entéro mbaꞌe járy-gwi haꞌe mbaꞌe jaryve voi vaꞌe haꞌe. Haꞌe ae ipuꞌaka arã voi hese kwéry. Gwembipeꞌakwe onhondive gwarã ojehesa rerova eꞌỹ reheve ojerovia tee hese vaꞌe kwéry ndive haꞌe ipuꞌaka vaꞌerã hese kwéry.
66,17,15,"Heꞌi ave xe-vy Nhandejáry rembigwái:—Erehexa kuri y tuvixa osyry vaꞌe. Upe pygwa tetã kunha ikwimbaꞌese vaꞌe ramigwa ave erehexa-ma kuri. Upe y tuvixa osyry vaꞌe heꞌise yvypóry kwéry-rehe. Opa opa-rupi yvy oho vaꞌe rupigwa kwéry gwive entéro ijypye pye vaꞌe kwéry gwive, opa opa kente ambue mbue kwéry gwive, entéro nheꞌẽ ambue mbue-py onheꞌẽ vaꞌe kwéry gwive heꞌise upe ysyrygwasu."
66,17,16,"—Upe dez hatĩ vaꞌe-rami voi erehexa kuri mburuvixa kwéry, mymba vaigwasu ete ave vaꞌe ojere arã upe kunha ikwimbaꞌese vaꞌe ramigwa-gwi. Ndaijaꞌevéi arã hese. Haꞌe kwéry oipeꞌa paete arã íxugwi ogwereko vaꞌe gwive. Mbaꞌeve ndohejái arã íxupe. Haꞌenho oiko arã. Opi-vy oheja arã íxupe. Hoꞌu arã hoꞌokwe ha hembyre ohapypa vaꞌerã. Nhandejáry voi omoĩ ipyꞌapy-py kwéry ojapo hagwã hese ojapose vaꞌe peteĩxa oiko hagwã okwa-vy omeꞌẽ hagwã ave opuꞌakakwe upe mymba vaigwasu ete-pe mburuvixa ramo oiko vaꞌe-pe. Nhandejáry omombeꞌu hagwe-rami oiko peve ojapo. —Upe kunha ikwimbaꞌese vaꞌe erehexa kuri heꞌise upe tetãgwasu-rehe. Upe tetãgwasu ipuꞌakave voi. Mburuvixagwasu kwéry ko yvy ári oĩ vaꞌe gwive oiko ipogwy-py."
66,18,1,Babilônia tetãgwasukwe tekohagwe rehegwa nheꞌẽUpe mbaꞌe oikopa rire ojehexa uka xe-vy ogwejy ramo yváy-gwi ipuꞌaka vaꞌe Nhandejáry rembigwái. Hembipepa-ma voi igwejy ramo yvy-rehe. Ohesapepa voi yvy-rehe.
66,18,2,"Osapukái etei imombeꞌu-vy:—Tekohagwe voi Babilônia tetãgwasukwe, heꞌi, —tekohagwe voi. Upe-py okwa vaꞌe gwive omokanhymba-ma. Ãy anhaygwasu kwéry mante okwa upe-py. Ãy entéro anháy ivaive ive vaꞌe mbaꞌe ovale eꞌỹ vaꞌe mante okwa upe-py. Ãy gwyra kwéry katu ivai vai vaꞌe mate oĩ upe-py. Yma oiko vyteri ramo upe pygwa kwéry kente meme ogwereko kuri kente ambue kwéry, tetã tetã rupigwa kwéry-pe gweko kyꞌaha-rupi. Ndoikoséi ramo teĩ jepe omoingo joty vaꞌekwe gweko kyꞌaha-rupi íxupe kwéry. Ogwerokaꞌu vai vai vérami voi hikwái. Ivaive ive voi hekoha kwéry. Entéro mburuvixagwasu kwéry yvy arigwa teko vai-py oiko voi hendive. Íxugwi oipeꞌa gweko vairã. Ombaꞌe vende vaꞌety kwéry ovyꞌa paete voi arakaꞌe upe tetã-my. Upe pygwa kwéry ojogwa jogwa voi arakaꞌe ombaꞌerã ojohu hagwã gwekoha vairã. Ha upe tekoha vai rexa ukaha vendeha arakaꞌe hepykwe kwéry-rehe oganave nave voi okwa-vy, heꞌi."
66,18,4,"Upe nheꞌẽ omombeꞌu rire ambue vaꞌe onheꞌẽ ramo ahendu-ma yváy-gwi:—Xe reꞌýi kwéry, entéro xe-rehe ojerovia vaꞌe gwive, ani kuri pepyta teĩ upe tetã-my. Pesẽmba katu kuri upe-gwi. Ani katu peipeꞌa teĩ íxugwi kwéry heko vaiha pono peẽ ave pehasa asy hendive, heꞌi onheꞌẽ ombou vaꞌe yváy-gwi."
66,18,5,"—Opaixagwa ojapo vai eterei upe pygwa kwéry. Nombohasa asy pyaꞌéi ramo jepe Nhandejáry, ndikatuvéi-ma oheja rei teko avy hagwe-rehe."
66,18,6,"Ãy hekokwe-rami joty pereko kuri íxupe kwéry. Pembohasa asy tee katu íxupe kwéry. Hembiapokwe-rami joty pejapo kuri hese. Heta ojapo vai vaꞌekwe pende-rehe. Ãy hembiapokwe-gwi hetave pejapo kuri hese kwéry. Ombojeheꞌa arakaꞌe gwekoha vaikwe y-rehe vérami hoꞌu vaꞌerã-rehe ave. Ogwerova voi gwekoha vaikwe gwapixa kwéry-rehe. Upéixa pejapo ave kuri hese. Hetave pejapo ave hese. Pembojeheꞌa ave vérami íxupe kwéry hekoharã kwéry ohasa asy tee hagwã hekoha vaikwe-rehe, heꞌi."
66,18,7,"—Yma ovyꞌa vaꞌekwe oiko-vy hikwái. Haꞌe oiko porã porã vérami moꞌã vaꞌekwe, oao porã porã omonde vaꞌekwe. Ãy katu pembovyꞌareꞌỹ-ma íxupe kwéry. Pembohasa asy íxupe kwéry ipyꞌa vyꞌareꞌỹ hagwã. Yma haꞌe heꞌi rei ójehe onhembotuvixa-vy: “Ore mburuvixagwasu-rami voi ore oroiko. Omanda vaꞌe apyka ári orogwapy voi oroĩ-vy” heꞌi rei voi arakaꞌe ójehe hikwái. “Tembirekokwe vérami, imytuꞌeꞌỹ vaꞌe vérami ndoroikói voi ore. Ore-vy ndoikóiry voi ore remimboasy” heꞌi onhemboete rei-vy arakaꞌe hikwái."
66,18,8,"Upéa-rehe voi peteĩ áry-py ogwahẽ arã íxupe marány. Heta heta mbaꞌe rasy oiporu vaꞌerã. Onhemboasy joa vaꞌerã hikwái. Ivareꞌagwasupa voi vaꞌerã hikwái. Ohapypa joty vaꞌerã upe tetã. Nhandejáry ipuꞌaka tee vaꞌe ae ogwereko asy arã upe tetã mygwa kwéry-pe hembiapo vaikwe-rehe, heꞌi onheꞌẽ ombou vaꞌe yváy-gwi."
66,18,9,Yma vaꞌekwe entéro mburuvixagwasu gwive yvy arigwa omomorã morã hekoha ipyꞌa jerure rure hese vaꞌe gwive teko vai-rupi oiko. Haꞌe-rami joty heko vai vaꞌe ave omboasy arã íxupe. Ogwerosapukái vaꞌerã ogwerovyꞌareꞌỹ-vy ave ohexa ramo opuꞌã tatatĩ íxugwi okái jave.
66,18,10,Mombyry-gwi rei hesayvuku arã hese okyhyje-gwi mbaꞌe rasy haꞌe ohasa vaꞌe-gwi. Upéixa-gwi heꞌi okwa-vy:—Marány hoꞌa-ma tetãgwasu Babilônia-rehe. Sapyꞌa ete-py hoꞌa ipuꞌaka vaꞌekwe-rehe. Ojehu vaꞌekwe rapypa-vy voi ombou kuri Nhandejáry marány ombohasa asy-vy íxupe kwéry.
66,18,11,"Enterove mombyrygwa ogwerojaheꞌo voi marány ohexa-ma hoꞌa-ma ramo hese kwéry. Ombaꞌe vende vaꞌety kwéry ave ogwerojaheꞌo. Omboasy rei mate okwa-vy.—Ndojogwavéi-ma vaꞌerã nhandéhegwi Babilônia pygwa kwéry, heꞌi. —Naxe pirapirevéi-ma, heꞌi-ma. —Avave ndojogwavéi-ma vaꞌerã ombaꞌe porãrã onhembojegwa jegwa vaꞌerã moꞌã mbaꞌeve hepy vaꞌe ouro-gwi ijapopyre, prata-gwi ijapopyre, ita rendy rendy ita kyra rendy vaꞌe pérola-gwi ijapopyre ave ndojejogwavéi-ma vaꞌerã xéhegwi. Ãy katu nonhembojegwa porãvéi-ma vaꞌerã hikwái. Ndojejogwavéi-ma vaꞌerã xéhegwi ao porã porã avendese eterei vaꞌe, heꞌi. —Hepyve pyve vaꞌe oaorã gwĩ ipo hyverapa vaꞌe, gwĩ pytã porã vaꞌe, gwĩ isỹimba rei vaꞌe, gwĩ hagwegwasu pytã vaꞌe ave ao ndojejogwavéi-ma vaꞌerã xéhegwi, hoꞌe-vy ojaheꞌo.Yvyra kwéry hyakwã porã-gwi hepy vaꞌe ave novende moꞌãvéi-ma. Yvyra ajuꞌy ave novende moꞌãvéi-ma. Ha entéro mbaꞌe porã ojejapo vaꞌekwe marfim-gwi, yvyra hepy vaꞌe-gwi, bronze-gwi, hierro-gwi, ita morotĩ mármore-gwi iporãve rãve-gwi hepy tee vaꞌe novende moꞌãvéi-ma Babilônia pygwakwe-pe. Ovende-ta moꞌã rire katu ndovyꞌavéi-ma hikwái."
66,18,13,"He porã vaꞌe ajuꞌy mombyry gwigwa, opaixagwa hyakwã porã porã vaꞌe ave novende moꞌãvéi-ma hikwái upe-py.Ndojogwavéi-ma vaꞌerã avave íxugwi kwéry uva rykwere ijapopyre. Ndojejogwavéi-ma vaꞌerã ave nhandy íxugwi. Ndojogwavéi-ma vaꞌerã trigo kuꞌi, trigo ikuꞌi eꞌỹ vaꞌe ave íxugwi. Ndojogwavéi-ma vaꞌerã íxugwi vaka, ovexa ave, kavaju kwéry ha imbaꞌe ryru ave. Ndojogwavéi-ma vaꞌerã ave kente gwembigwa mbigwairã."
66,18,14,"Mbaꞌe vende vaꞌety kwéry heꞌi yvy kái rexa-vy:—Entéro mbaꞌe nde pyꞌa jerure hese vaꞌekwe ãy katu opa-ma. Ne mbaꞌe reta reta vaꞌekwe yma. Ãy katu nane mbaꞌe retavéi-ma. Ne mbaꞌe rakateꞌỹ hagwã ãy katu opa-ma ndéhegwi. Ndaiporivéi-ma. Ndererekovéi-ma mbaꞌeve. Nenhembohory hagwe opa rei ndéhegwi, heꞌi."
66,18,15,Yma vaꞌekwe mbaꞌe vende vende vaꞌety kwéry ojohu upe-py ombaꞌe jogwa vaꞌerã íxugwi kwéry. Ãy okyhyje-vy hikwái. Ãy katu omanha sayvuku rei okwa-vy. Ndohasa asyséi moꞌã indive hikwái. Upéixa-gwi onhemboasy joa rei hikwái. Ogwerosapukái joa hikwái hoꞌe-vy upe tetã-rehe:
66,18,16,—Ou-ma katu maranygwasu pe tetã-my. Tetãgwasu porã vaꞌekwe upe vaꞌe. Upe pygwa kwéry ijao kwéry ojegwapa vaꞌekwe. Onhemonde vaꞌekwe ao iporã vaꞌe-py. Ojegwa vaꞌe ijegwaha ouro-gwi ijapopyre-py. Ita kyra pérola-py imbojegwa jegwapyre.
66,18,17,"Sapyꞌa ete-gwi ndogwerekovéi-ma ombaꞌe reta iporã vaꞌekwe, heꞌi onhemboasy joa-vy okwa-vy.Entéro kente y-rupi ogwata vaꞌe mbaꞌe ryru pygwa onhemomombyry hikwái. Mbaꞌe ryru rerekwa kwéry, hembigwái kwéry gwive, hemimbogwataha kwéry gwive, mbaꞌe ryru moatyrõhaty kwéry gwive, ogwata rei vaꞌe kwéry gwive onhemomombyry joa hikwái. Hesayvuku vuku rei hikwái mombyry-gwi rei. Yvy kái rexa-vy ramo ohexa-ma ramo tatatĩ opuꞌã íxugwi onhemboasy-vy ogwerosapukái hikwái.—Neꞌírã vyteri oiko a-ramigwa tuvixa vaꞌe tetã opambaꞌe rei jogwa jogwahaty, heꞌi hikwái onhemboasy joa-vy."
66,18,19,"Omombo oakã-rehe onhemboasy rexa uka-vy yvy kuꞌi omombo ójehe ovyꞌareꞌỹ-vy onhemboasy eterei-vy hikwái. Ojaheꞌo osapukái ohapirõ-vy. Heꞌi ndovyꞌái-gwi:—Kanoagwasu járy kwéry oiko porã vaꞌekwe ombaꞌe ovende jave upe tetã-my oĩ vaꞌe kwéry-pe, heꞌi omboasy joa-vy hikwái imanduꞌa nduꞌa ombaꞌe vende vendehatygwe-rehe. —Onhemomorãse rei-gwi ojogwa heta vaꞌekwe hikwái. Sapyꞌa ete-py ndojogwavéi-ma vaꞌerã. Nhandejáry ombou-ma kuri marány ijukapaharã kwéry. Ndoikovéi-ma voi kuri upe tetã-my. Peteĩ óra-py ndoikovéi-ma, heꞌi ohexa-vy onhemboasy joa-vy hikwái."
66,18,20,"—Peẽ ae, yváy-py peiko vaꞌe gwive, pevyꞌa katu. Entéro Nhandejáry remimondo kwéry ha inheꞌẽ-py omombeꞌu vaꞌetykwe ave Nhandejáry-rehe ojerovia vaꞌe gwive pevyꞌa katu. Nhandejáry tee ogwereko-ma íxupe kwéry hembiapokwe-rehe. Hembiapo vai meme vaꞌekwe peẽ-my. Ãy katu hembiapo vai hagwe-rami ogwereko-ma ave íxupe kwéry."
66,18,21,Upe rire peteĩ Nhandejáry rembigwái yváy pygwa imbaraete vaꞌe oipyhy peteĩ itagwasu avati soka ramigwa ha omombo-ma ygwasu mbyte-py. Upéi heꞌi:—Upe avati soka xe amombo hagwe-rami ave Nhandejáry omombo-ta ave Babilônia tetã mygwa kwéry ndohexavéiry hagwã-py.
66,18,22,"Upe-py avave nohenduvéi arã ovyꞌa joa vaꞌe. Nahembýiry ombopu kwaa vaꞌe gwĩ mbaꞌe ryapu gwyrapasã reko ete. Nonhehenduvéi-ma arã ipu ramo flauta, mimbygwasu ave. Avave nombopuvéi-ma vaꞌerã upe-py. Avave nombaꞌapovéi-ma arã upe tetã-my. Avave nonhembiapovéi-ma vaꞌerã upe-py. Nonhehenduvéi-ma vaꞌerã onhembiso vaꞌe. Ndaijayvuvéi-ma vaꞌerã avave upe tetã-my. Mbaꞌeve nahendyvéi-ma vaꞌerã ave. Nonhehenduvéi-ma vaꞌerã ave omenda ramo kunhataĩ, kariaꞌy ave. Hembiapo vai-gwi ombotavypa rei vaꞌekwe entéro tetã tetã rupigwa-pe. Mbaꞌe reta porã porã hepy ramo jepe ovendepa ete joty vaꞌekwe íxupe kwéry. Babilônia tetã mygwa ovende kwaa ave. Ambue tetã mygwa haꞌe-rami eꞌỹ ovende. Enterovea-gwi hekoha vaive ave hikwái. Upéixa-gwi ombohasa asy-ma Nhandejáry íxupe kwéry. Upe-py Nhandejáry-rehe ojerovia vaꞌe-pe ojuka meme voi vaꞌekwe. Inheꞌẽ-py omombeꞌu vaꞌety-pe ojuka meme ave vaꞌekwe. Ha entéro yvypóry kwéry-pe ave. Opa opa tetã tetã rupigwa-pe ave ojuka uka meme voi vaꞌekwe upe tetã mygwa kwéry. Upéa-rehe Nhandejáry ogwereko asy-ma Babilônia tetã mygwa kwéry-pe, heꞌi Nhandejáry rembigwái omombeꞌu-vy."
66,19,1,"Upe rire katu yváy-gwi onheꞌẽ vaꞌe ahendu. Onhemboaty atypa vaꞌe oporahéi joaha-rami iporahéi ryapu ahendu yváy pygwa kwéry porahéi:—Tanhamboete katu Nhandejáry-pe.Nhandejáry ae ogwereko puꞌakaoipeꞌa hagwã kente kwéry-gwi heko vaikwe.Nhatima katu íxupe.Haꞌe anho imbaꞌegwasu tee vaꞌe.Ipuꞌaka ete tee vaꞌe voi Nhandejáry,heꞌi oporahéi joa-vy hikwái."
66,19,2,"—Haꞌe heko porã tee vaꞌe voi.Upéixa-gwi anheteha-rupiojohu kwaa hembiapo vaikwe hese.Haꞌe omondo-ma upe kunha ikwimbaꞌese vaꞌe veramigwa oiko asy hagwã-py.Omongyꞌa vaꞌekwe vérami yvypóry kwéry-pe gweko kyꞌakwe-rupi.Hesu-rehe ojerovia vaꞌekwe-pe ojuka juka-ma vaꞌekwe.Upéa-rehe Nhandejáry Tupã ombohasa asy íxupe kwéry,heꞌi oporahéi imboete-vy Nhandejáry-pe hikwái."
66,19,3,"Upéi haꞌe kwéry osapukái jevy heꞌi-vy:—Tanhamboete katu Nhandejáry-pe. Ohapy tetãgwasukwe. Tatatĩgwasu opuꞌã ojereroyvate oho-vy. Ijapyreꞌỹ arã upe tatatĩgwasu, heꞌi Nhandejáry-pe imboete-vy."
66,19,4,"Ha gwĩ vinte e quatro mburuvixa kwéry, ha irundy Nhandejáry apyka jere-rehe oiko vaꞌety onhesũ Nhandejáry rovagwy-py omombaꞌegwasu eterei hagwã íxupe. Ogwapy oĩ-vy oapykagwasu ári. Heꞌi íxupe okwa-vy:—Ore oromboete vaꞌe voi nde-vy. Orovyꞌa eterei voi nde-rehe ore, heꞌi omboete tee-vy íxupe."
66,19,5,"Yváy-py oiko-ta vyꞌagwasu mendaha pygwa-ramiUpéi, apykagwasu-gwi mburuvixagwasu renda-gwi ahendu-ma onheꞌẽ ramo:—Tapemboete katu Tupã Nhandejáry Tupã tee-pe, heꞌi onheꞌẽ-vy. —Pemboete katu íxupe peẽ enterove hembigwái kwéry. Peẽ yvypóry kwéry, hese ojerovia vaꞌe gwive pemboete joa ete katu íxupe. Peẽ, huvixa vaꞌe kwéry, peẽ, pende reko mirĩve vaꞌe kwéry ave pemboete joa ete katu Nhandejáry-pe, heꞌi onheꞌẽ-vy íxupe kwéry."
66,19,6,"Upe jave ahendu hyapu vaꞌe kente heta vaꞌe nheꞌẽ vérami, y onhehẽ vaꞌe vérami oky-tama vaꞌe hyapu vaꞌe vérami voi ahendu. Heꞌi:  "
66,19,7,Javyꞌapa katu japorahéi katu imboete-vy. Nhambohory katu íxupe. Nhamombaꞌegwasu katu íxupe ituvixave-gwi haꞌe entéro vaꞌe-gwi. Ãy ogwahẽ-ma vyꞌagwasu ete áry. Oiko-tama ãy Ovexa Raꞌy ramigwa vaꞌe ójehe ojerovia vaꞌe omenda-ta vaꞌe vérami oiko-ta hendive kwéry. Hembirekorã vérami onhembosakoꞌi-ma voi vaꞌekwe haꞌarõ-vy hese ojerovia tee vaꞌe kwéry. Onhemonde-ma ao iporã tee vaꞌe-py omimbi etei vaꞌe-py. Ipotĩ ete vaꞌe-py onhemonde-ma voi katu. Hembireko vérami oiko hagwã indive omoirũ hagwã íxupe. Upe ijao Nhandejáry-rehe ojerovia vaꞌe pyꞌa potĩ hagwe ae upe ijao.
66,19,9,"Upe-ma ramo Nhandejáry rembigwái yváy pygwa heꞌi xe-vy:—Emoĩ katu kwatia-rehe. Ovyꞌapagwasu menda ha-py oĩ vaꞌe kwéry. Upéixa Ovexa Raꞌy ramigwa vaꞌe remienoigwe kwéry ovyꞌapa gwasu vaꞌerã. Hemimongaru kwéry ovyꞌapagwasu-ma vaꞌerã hikwái, heꞌi.Upe-ma ramo heꞌi jevy:—Ko vaꞌe Nhandejáry nheꞌẽ tee vaꞌe voi. Anhete tee voi ko nheꞌẽ, heꞌi."
66,19,10,"Upe-ma ramo anhesũ-ma amboete hagwã íxupe. Haꞌe ae heꞌi xe-vy:—Ani katu erenhesũ teĩ xe-vy, heꞌi. —Nhandejáry-pe ae emboete katu. Xe ko ne irũ tee voi. Entéro Hesu rehegwa nheꞌẽ omombeꞌu vaꞌe ave irũ voi xe. Ani erenhesũ teĩ xe-vy. Nhandejáry-pe ae katu emboete tee, heꞌi-ma onheꞌẽ-vy xe-vy. —Entéro Nhandejáry nheꞌẽ-py omombeꞌu vaꞌety, entéro Hesu rehegwa nheꞌẽ omombeꞌu vaꞌe ave Nhandejáry Nheꞌẽ Marangatu tee vaꞌe ae omoarandu-gwi oikwaa anhetegwa vaꞌe omombeꞌu hagwã, heꞌi."
66,19,11, Ijahoja-rehe hetyma-rehe ojehai a-rami: “Mburuvixa Ruvixagwasu jevy ha entéro mbaꞌe járy-gwi haꞌe Mbaꞌe Jaryve voi” heꞌi ojehai-vy hese.
66,19,17,Upéi ojehexa uka xe-vy kwarahy rova-rehe onhemboꞌy oĩ-vy peteĩ Nhandejáry rembigwái yváy pygwa. Onheꞌẽ ngatã-vy entéro gwyra kwéry-pe: 
66,19,19,"Upéi xe ahexa ave onhomboaty aty vaꞌe-pe. Upe mymba vaigwasu ete rekoporuha mburuvixagwasu kwéry yvy ári oĩ vaꞌe gwive gwembigwái kwéry ndive onhomboaty aty onhorairõ hagwã upe kavaju ári oiko vaꞌe ndive, hembigwái kwéry ndive ave."
66,19,20,"Ha nonhorairõi joty hikwái. Mymba vaigwasu ete rekoporuha-pe ae oipyhy omoĩ-ma íxupe preso. Hesegwa nheꞌẽ mombeꞌu hatygwe-pe ave oipyhy-ma omoĩ-ma ave kuri íxupe preso. Yma haꞌe hexapyrã-rupi ombotavy tavy yvypóry kwéry-pe omboete hagwã mymba vaigwasu ete rekoporuha-pe onhemonhandejáry-rami, haꞌanga-pe ave omboete hagwã, héry omoĩ uka ave vaꞌekwe ójehe imboete-vy. Ãy katu oipyhy-ma upe mokõi ivai ete vaꞌe-pe omoĩ-ma katu preso kuri haꞌe kwéry. Upe mokõi vaꞌe, mymba vaigwasu ete rekoporuha, hesegwa nheꞌẽ mombeꞌuhaty ave hekove reheve rei omombo tatagwasu paꞌũ-my opa eꞌỹ reheve ohasa asy hagwã. Ita omboykupa hese reheve okái vaꞌerã ombohasyve hagwã íxupe kwéry. Ha entéro íxupe omboete vaꞌe kwéry ave omanomba. Kavaju morotĩ ári oiko vaꞌe ojukapa íxupe kwéry. Ijuru-gwi osẽ vaꞌe kysepuku oikytĩha-rami onheꞌẽ-py ojuka paete-ma íxupe kwéry. Ha entéro gwyra hoꞌu hoꞌokwe. Hygwyatã atã voi hoꞌokwe-rehe. Ombyaju peve hoꞌu hoꞌokwe."
66,20,1,"Mil roꞌy rehegwa nheꞌẽUpéi ahexa ave peteĩ Nhandejáry rembigwái ogwejy ou-vy yváy-gwi. Ogwereko ramo opo-py peteĩ yvykwarusu hugwa eꞌỹ vaꞌe rokẽ mbotyha. Peteĩ calenagwasu inhapytĩha, ipohýi vaꞌe ogwereko ave opo-py."
66,20,2,"Ha oipyhy upe tejujagwagwasu-pe, upe mbói yma vaꞌekwe kunha ypy Eva-pe ombojejavyhare-pe upe onhembotejujagwagwasu vaꞌe, upe onhemombói vaꞌe anhaygwasu voi. Satanás ave héry vaꞌe voi. Ha ojokwa íxupe hereko-vy mil roꞌy peve. Ha upe-gwi Nhandejáry rembigwái omondo íxupe yvykwarusu-py opyta hagwã hugwa eꞌỹ vaꞌe-py. Upe rire hatã voi omboty heseve pono osẽ jevy ponove ombotavy tavy rei yvypóry kwéry-pe. Omboty-ma íxupe upe yvykwarusu hugwa eꞌỹ vaꞌe-py opa peve mil roꞌy. Upe rire katu opa rire mil roꞌy anháy osẽ jevy-ma arã. Upe yvykwarusu hugwa eꞌỹ vaꞌe-gwi omosẽ teĩ ndahaꞌéi hiꞌare hagwã."
66,20,4,"Pyaꞌe voi ahexa jevy apyka rysy. Ha upe apyka rysy-py ogwapy vaꞌe ojohu-tama hekokwe-rehe kente kwéry-pe. Upe-py ahexa ave heta onhakaꞌõ ete-ma vaꞌekwe nheꞌẽ marangatukwe. Anhetegwa Hesu remimombeꞌukwe omombeꞌu eterei vaꞌekwe. Nhandejáry nheꞌẽ omombeꞌu mbeꞌu ave vaꞌekwe. Nohenduséi vaꞌe onhakaꞌõ ete-ma vaꞌekwe peteĩ teĩ-pe íxupe kwéry. Haꞌe kwéry nomboetéi voi vaꞌekwe mymba vaigwasu ete rekoporuha-pe. Haꞌanga-pe ave nomboete reíry vaꞌekwe haꞌe kwéry. Ndogwerekói voi vaꞌekwe ave osyva-rehe opo apyape ári ave. Oikove jevy-ma Cristo ndive oiko ave mburuvixa ramo omanda hagwã onhondive mil roꞌy peve. , "
66,20,6,Ovyꞌa ete voi vaꞌerã imarangatu vaꞌe kwéry onhypyrũ jevy-gwi nhane moingove haty. Nomanovéi-ma vaꞌerã haꞌe kwéry. Oiko joty arã paꞌi-rami Hesu Cristo pytyvõha ramo ha Nhandejáry Tupã pytyvõha ramo ave. Ha oiko arã Hesu Cristo ndive mil roꞌy peve mburuvixa ramo oiko vaꞌe hikwái.
66,20,7,"Anhaygwasu-pe Nhandejáry omondo tatagwasu-py ohasa asy hagwã apyreꞌỹ gwarã Anhaygwasu osẽ jevy arã mil roꞌy rire ojapo vai hagwã. Osẽ jevy vaꞌerã yvykwarusu onhemboty hagwe-gwi ombotavy jevy hagwã entéro yvypóry kwéry opa opa rupigwa kwéry-pe. Hesu reroviaha eꞌỹ vaꞌe-pe, hese ijaꞌeꞌỹ vaꞌe-pe, Gogue pygwa kwéry-pe, Magogue mygwa kwéry-pe ombotavypa jevy vaꞌerã. Anhaygwasu omboaty arã heta heta vaꞌe yvy kuꞌi-rami etei onhorairõ hagwã moꞌã. Kwarahy resẽ-gwi, kaꞌaru-gwi, arapopy popy-gwi omboaty aty arã heru-vy onhorairõ hagwã moꞌã. Series, "
66,20,9,"Gwĩ Nhandejáry-rehe ojerovia vaꞌe kwéry oimeha-rupi, entéro yvypóry kwéry osarambipa hikwái ogweroajere ijoko-vy moꞌã íxupe kwéry. Tetã Nhandejáry rembihayhu vaꞌe jere-rupi ave. Ndojapói joty gwembiapo vairãgwe. Nhandejáry ombou yváy-gwi tata ohapypa ete íxupe kwéry."
66,20,10,"Upe-ma ramo yvypóry mbotavyhare, anhaygwasu-pe Nhandejáry omondo ombohasa asy hagwã-py. Tatagwasu oĩha-py omondo íxupe. Ita omboykupa vaꞌerã heseve ave tata-py ombohasa asy voi hagwã íxupe. Upe-py omondo-ma vaꞌekwe upe mymba vaigwasu ete vaꞌe-pe hesegwa nheꞌẽ mombeꞌuhaty-pe ave ohasa asy meme hagwã. Ndopái arã voi íxupe mbaꞌasy. Áry, pyhare peve ohasa asy asy arã apyreꞌỹ gwarã."
66,20,11,"Yvy yváy ave okanhymba rire Nhandejáry ohekojohu vaꞌerã enterove-peAhexa ave apykagwasu mburuvixagwasu pegwa morotĩ vaꞌe. Hiꞌári oĩ ogwapy vaꞌe Tupã Nhandejáry. Upe-py ogwapy jave ogwahẽ-ma hiꞌóra yvy opa hagwã, yváy ave opa hagwã. Avave ndohexavéi-ma vaꞌerã áry yvy ave. Ha opaete. Ndajahexavéi-ma vaꞌerã."
66,20,12,"Upe jave ahexa-ma ave upe-py entéro omano vaꞌekwe ojoparapa onhemboꞌy oĩ-vy Nhandejáry rovagwy-py. Oipeꞌa heta kwatiagwasu. Peteĩ kwatia-rehe oĩ Nhandejáry-rehe ojerovia vaꞌe kwéry réry. Hekove ijapyreꞌỹ reheve oiko hagwã upe-py omoĩ uka vaꞌekwe héry kwéry upe kwatia-py. Ha ambue kwatia-rehe katu héry kwéry ndive ohai hembiapokwe pokwe-rehe ojerovia vaꞌe, ojerovia eꞌỹ vaꞌe kwéry gwive rekohagwe. Omano vaꞌekwe gwive Nhandejáry hembiapokwe pokwe ojohu hese kwéry. Upe kwatia-rehe ojehaipa ete voi kente kwéry ojapo vaꞌekwe gwive. Ohekojohu-ma voi íxupe Nhandejáry. Ygwasu-rupi omano vaꞌekwe ave ogwahẽ Nhandejáry rovagwy-py. Ha entéro omano vaꞌekwe rendaty-gwi osẽ sẽmba okwa-vy. Nhemokanhy ngatu haty-gwi ogwahẽ hikwái Nhandejáry rovagwy-py. Ha enterovéa-pe, peteĩ teĩ-pe Nhandejáry ohekojohu hembiapo vai vaikwe-rehe."
66,20,14,"Omano vaꞌekwe rendaty ogwerova uka-ma omombo tatagwasu-py. Ãy ae katu ndoikovéi-ma vaꞌerã nhemano. Upe tatagwasu nhane moingove eꞌỹha voi. Nhane mokanhy ngatu haty voi. Ha entéro vaꞌe réry ndoikói ramo Nhandejáry kwatia-rehe hekove ijapyreꞌỹ reheve oiko hagwã, Nhandejáry omondo vaꞌerã íxupe ohasa asy hagwã-py upe tatagwasu-py oiko hagwã."
66,21,1,  
66,21,2,Ahexa-ma katu Nhandejáry ombosakoꞌi vaꞌekwe tetã hese ojerovia vaꞌe pegwarã. Tetã imarangatu ete vaꞌe upe vaꞌe. Héry vaꞌe Jerusalém ipyahu vaꞌe. Ou vaꞌe Tupã Nhandejáry-gwi. Ojegwa jegwa porã porã verei voi. Kunhataĩ onhemonde porã omenarã ha-py ogwahẽha vérami voi upe tetã. 
66,21,3,Upe jave Nhandejáry apykagwasu ypy-gwi ombou nheꞌẽ. Onheꞌẽ hatã ramo ahendu heꞌi:
66,21,4,"Nhandejáry oikyty-ta pendéhegwi pende resay ponove hagwã pene rasẽ. Upe-py ndoikovéi-tama omano vaꞌe, ndoikovéi-tama onhemboasy vaꞌe, ojaheꞌo vaꞌe. Mbaꞌasy rasy ave nohendu moꞌãvéi-ma upe pygwa. Yma oiko vaꞌekwe gwĩ vaꞌekwe opa-ma, ohasapa-ma, heꞌi apykagwasu ypy-gwi ombou vaꞌe onheꞌẽ. "
66,21,5,"Upéi Nhandejáry ogwapy jave oapykagwasu ári heꞌi:—Ãy ajapopa-ta ipyahu vaꞌerã, heꞌi onheꞌẽ-vy.Heꞌi ave xe-vy:—Ehai katu ko vaꞌe anhete teegwa voi ko ko nheꞌẽ. Iporã voi enterove ojerovia tee hese, heꞌi."
66,21,6,Upéi heꞌi jevy:
66,21,7,Yvy pype oiko jave xe-rehe ha-py onhembohekopyatã xéhegwi ojehesa rerova eꞌỹ vaꞌe-pe ameꞌẽ vaꞌerã ko heko porãrã. Peteĩ teĩ-pe ameꞌẽ vaꞌerã ko heko porãrã amombeꞌu kuri nde-vy. Xe aiko ave arã hekojáry ramo ha haꞌe kwéry oiko ave arã xe reꞌýi ramo.
66,21,8,"Entéro heko vai vaꞌe ae oho vaꞌerã ohasa asy hagwã-py. Entéro ipyꞌamirĩ vaꞌe xe rape-rupi ogwata hagwã, entéro xe rerovia eꞌỹha, entéro mbaꞌe ojapo vaꞌe ivai vaꞌe, oporojuka vaꞌe, teko kyꞌa-py oiko vaꞌe, mohãy ojapo vaꞌe, omboete vaꞌe taꞌanga-pe, Tupã Nhandejáry eꞌỹ vaꞌe-pe, ha entéro ijapu vaꞌe oho arã ohasa asy hagwã-py. Oiko asy arã tatagwasu-py ita omboykupa vaꞌerã hese. Upe tatagwasu yvypóry ombohéry rei nhane mokanhy ngatu haty ave, heꞌi xe-vy Nhandejáry ahai hagwã."
66,21,9,"Jerusalém tetã ipyahu vaꞌe rehegwa nheꞌẽUpe-ma ramo upe sete marányꞌy ogwereko vaꞌe paꞌũ-gwi ou peteĩ vaꞌe xe renda-py. Ou ramo heꞌi xe-vy:—Eju katu ahexa uka-ta nde-vy upe Ovexa Raꞌy ramigwa vaꞌe reꞌyirã. Hembireko vérami oiko meme arã índive heꞌýi kwéry, heꞌi xe-vy."
66,21,10,Upéi Nhandejáry Tupã Nheꞌẽ Marangatu tee vaꞌe xe moꞌarandu-ma xe reraha hagwã yvyatyrusu ijyvate vaꞌe ári ohexa uka hagwã xe-vy. Upe ijyvate vaꞌe ári-gwi ohexa uka xe-vy Jerusalém tetã. Imarangatu tee vaꞌe voi upe tetã. Ou ramo Tupã Nhandejáry-gwi yváy-gwi ou upe vaꞌe. Iporã eterei voi. Nhandejáry mbaꞌegwasuha reheve omimbipa upe tetã pyahu. Ita kyra rendy ramigwa jaspe héry vaꞌe-rami omimbi porã vaꞌe.
66,21,12,Onhemboty ijerekwe-rupi oipemimba tetã jerekwe okẽra kẽraja mate oheja. Yvate peve hatã vaꞌe-py omboty. Doze okẽ oĩ. Ijyke-rehe meme oĩ inhangarekoha Nhandejáry rembigwái. Doze oĩ inhangarekoha. Dozegwa réry oĩ ave ojehai okẽ ári. Peteĩ teĩ Israel raꞌy amyrĩ kwéry réry oĩ okẽgwasu-rehe. Heꞌýi tee pegwarã. Mbohapy hapy hokẽ. Hokẽ jova jovaipa voi upe tetã. Kwarahy resẽ ha-koty oĩ mbohapy. Kaꞌaru-koty oĩ mbohapy. Arapopy-koty oĩ mbohapy ave. Áry yke-koty oĩ mbohapy ave.
66,21,14,"Upe tetã ogweroajere ijokoha. Igwy-py oĩ ipytahoha, doze ita vaꞌe. Ojehai hese doze héry ave. Ovexa Raꞌy ramigwa vaꞌe remimondokwe réry."
66,21,15,"Upe Nhandejáry rembigwái onheꞌẽ vaꞌe xe-vy ogwereko oyvyra ramigwa ouro-gwi ijapopyre oipapa hagwã upe tetã, hokẽ ave. Ijerekwe rehegwa ave oipapa hagwã upe tetã."
66,21,16,"Ipekwe-rami joty ipukukwe. Upe Nhandejáry rembigwái oipapa ramo oyvyra ramigwa-py otopa hese:—Dois mil e duzentos quilômetro ipukukwe, heꞌi hese.Ha ipekwe ijyvatekwe ave peteĩxante ave. Ijyvatekwe-py ave ogwereko dois mil e duzentos ave. Oipapa ave ijokoha ha otopa sessenta e quatro metro ipekwe Nhandejáry rembigwái yváy pygwa kwéry oipapaha-rami."
66,21,18,"Upe ijyke-rupi oĩ vaꞌe ijokoha katu ojejapo ita kyra omimbi vaꞌe-gwi, héry vaꞌe jaspe-gwi. Ha upe tetã katu ouro tee gwigwa omimbi voi vaꞌe. Ha ijere rehegwa ojoko vaꞌe katu ojejapo heta ita kyra jegwa jegwa-gwi. Ita hepyve pyve vaꞌe-gwi voi ojejapo vaꞌekwe. Ijepytahoha ypykwe ita kyra jaspe hesakã tee vaꞌe. Ijepytahoha imokõiha ita kyra safira hovy ete vaꞌe. Ijepytahoha imbohapyha ita kyra ágata pykasu ragwe hovy endy-rami vaꞌe. Ijepytahoha inhirundyha ita kyra esmeralda hovy ete vaꞌe. Ijepytahoha icincoha ita kyra sardônia hesaꞌyju pytã vaꞌe. Ijepytahoha iseisha ita kyra sárdio pytã ete voi vaꞌe. Ijepytahoha iseteha ita kyra crisólito hesaꞌyju endy vaꞌe. Ijepytahoha hiꞌoitoha ita kyra berilo hovy ete vaꞌe. Ijepytahoha inoveha ita kyra topázio hesaꞌyju vaꞌe. Ijepytahoha idezha ita kyra crisópraso hovyngy vaꞌe. Ijepytahoha hiꞌonzeha ita kyra jacinto hesaꞌyju pytã vaꞌe. Ijepytahoha idozeha ita kyra ametista pytã ete vaꞌe. Ita hepyve pyve vaꞌe-gwi voi ojejapo vaꞌekwe ipytahoha kwéry."
66,21,21,Upe doze okẽ vaꞌe ojejapo vaꞌekwe doze hepy eterei vaꞌe pérola-gwi. Ita kyra morotĩ tee hendy rovy saꞌyju vaꞌe voi pérola. Peteĩ pérola oiporu vaꞌekwe ojapo hagwã peteĩ okẽ. Upéixa oiporu doze pérola ojapo hagwã doze okẽ. Ha ojegwata hagwã upe tetã-rupi ojapo vaꞌekwe ouro tee-gwi. Hesakã porã vaꞌe-gwi ojejapo vaꞌekwe.
66,21,22,"Ndahexái ni peteĩ Nhandejáry-pe nhamboete haty upe tetã-my. Nhandejáry ae oiko upe-py haꞌe Tupã ipuꞌaka tee vaꞌe, Ovexa Raꞌy ramigwa vaꞌe ave oiko upe-py. Upéa-gwi nanhaikotevẽiry nhamboete haty-rehe nhane manduꞌa meme hagwã hese. Indivepa-ma nhaime."
66,21,23,"Upe-py avave noikotevẽi vaꞌerã ohesape vaꞌe-rehe. Noikotevẽi vaꞌerã kwarahy-rehe, jasy-rehe ave. Nhandejáry Tupã voi oiko upe-py. Haꞌe voi opuꞌakaha reheve omohembipepa vaꞌerã gweko marangatu ete-py upe-py. Ovexa Raꞌy ramigwa vaꞌe ave oiko upe-py omohembipe ave hagwã. Upéa-rehe noikotevẽi arã gwesape hagwã-rehe."
66,21,24,Entéro yvypóry opa opa rupigwa gwive oiko arã haꞌe hendy-rupi. Gwĩ mburuvixagwasu kwéry omeꞌẽmba-ma vaꞌerã íxupe ombaꞌegwasukwe.
66,21,25,Upe okẽ-ma onhemboty eꞌỹ vaꞌe voi. Áry ramo jepe nonhembotýiry. Ha ndoikóiry pyhare. Ijojapa rei voi áry. Upéixa-gwi nonhembotýi okẽ. Okẽ nandi vaꞌe voi upe vaꞌe.
66,21,26,"Ha opa tetã tetã gwigwa otuvixakwe reheve, opuꞌakakwe reheve omboete arã Nhandejáry-pe. Omeꞌẽmba ombaꞌe retakwe. Gwembihayhukwe gwemiakateꞌỹgwe ave opa omeꞌẽmba vaꞌerã. Ojéupe omboete vaꞌekwe ohesa rerova vaꞌerã Nhandejáry-rehe."
66,21,27,Upe-py ndoikéi vaꞌerã ipotĩ tee eꞌỹ vaꞌe. Gwĩ hembiapo vai vaꞌe ave ndoikéi vaꞌerã. Ijapu vaꞌe ndoikéi vaꞌerã. Upe-py Cristo-rehe ojerovia tee vaꞌe mante oike arã. Héry oĩ vaꞌe Ovexa Raꞌy ramigwa vaꞌe kwatia-rehe hekove oiko hagwã apyreꞌỹ. Haꞌe kwéry mante oike arã upe-py.  
66,22,1,"Ohexa uka ave xe-vy Nhandejáry rembigwái yváy pygwa y reko ete oporomoingove vaꞌe, hesakã porã vaꞌe. Osẽ vaꞌe Nhandejáry apykagwasu gwy-gwi, Ovexa Raꞌy ramigwa vaꞌe apykagwasu gwy-gwi. Ha ohasa osyry-vy tetã mbyte-rupi. Ha upe mokõive y rembeꞌy-py ojoovái oĩ-vy yvyra rakã yvaꞌy. Upe yva hoꞌu vaꞌe oikove arã opa eꞌỹ reheve. Peteĩ jasy jasy meme hiꞌa. Doze-ma oĩ hiꞌa peteĩ roꞌy-py. Ha hogwe katu oiko yvypóry pohãrã omohesãi hagwã íxupe kwéry."
66,22,3,"Ndoikói arã upe-py Nhandejáry rembihayhu eꞌỹ vaꞌe. Upe-py oĩ arã Nhandejáry, Ovexa Raꞌy ramigwa vaꞌe ave oapykagwasu ári. Ha enterove omboete vaꞌerã íxupe. Heroviaha kwéry gwive omombaꞌegwasu vaꞌerã íxupe imboete-vy."
66,22,4,Enterove ohexa arã Tupã Nhandejáry rova-pe. Ha héry katu oĩ arã isyva kwéry-rehe.
66,22,5,"Upe-py ndoiko moꞌãvéi pyhare. Upéixa-gwi avave noikotevẽiry tataendy-rehe, kwarahy rendy-rehe ave. Nhandejáry Tupã omohembipe jojapa arã íxupe kwéry. Hembipe-py mante oiko vaꞌerã gweꞌýi kwéry ndive. Nhandejáry ndive haꞌe kwéry oiko meme-ma vaꞌerã mburuvixagwasu ramo apyreꞌỹ gwarã."
66,22,6,"Hesu ou jevy-tama óra rehegwa nheꞌẽ.Upéi katu Nhandejáry rembigwái heꞌi jevy xe-vy:—Anhete teegwa voi ko nheꞌẽ. Iporã jarovia tee voi hese, heꞌi. —Tupã tee vaꞌe omombeꞌu vaꞌekwe onheꞌẽ-py omombeꞌu vaꞌety kwéry-pe oiko vaꞌerã-rehe. Ãy ombou-ma katu gwembigwái yváy-gwi omombeꞌu hagwã koꞌã vaꞌe ojehu-tama vaꞌe-rehe. Ndahiꞌarevéi-ma voi oiko hagwã, heꞌi. —Xe ko aju jevy-tama voi, heꞌi Hesu. —Ovyꞌa vaꞌerã Nhandejáry remimbota ojapo vaꞌe, inheꞌẽ-py oiko vaꞌe. Ko kwatia nheꞌẽ ndahiꞌaréi oiko hagwã nheꞌẽ-py oiko vaꞌe gwive ovyꞌa-ma vaꞌerã, heꞌi Hesu."
66,22,8,"Xe, João, Nhandejáry rembigwái tee vaꞌe ko ahendu ahexa ave koꞌã vaꞌe gwive. Upéa-rehe anhesũ Nhandejáry rembigwái yváy pygwa renonde-py amboete hagwã moꞌã íxupe, haꞌe ohexa ukapa-gwi xe-vy entéro mbaꞌe."
66,22,9,"Haꞌe katu heꞌi xe-vy:—Ani erenhesũ teĩ xe-vy xe mboete hagwã, heꞌi xe-vy. —Nhandejáry Tupã-pe ae katu emboete. Xe ko ne irũ voi. Nhandejáry nheꞌẽ-py omombeꞌu vaꞌety kwéry irũ ave ko xe. Entéro vaꞌe opyꞌapy gwive ogwerovia tee-ma ko Nhandejáry nheꞌẽ erehai vaꞌe kwatia-rehe inhirũ ave ko xe. Ani xe mboete. Nhandejáry Tupã-pe ae emboete katu, heꞌi xe-vy."
66,22,10,—Ani erehaꞌarõ are are teĩ eremombeꞌu hagwã ko ojehu vaꞌerã. Ndahiꞌarevéi-ma voi oiko vaꞌerã.
66,22,11,"Upe ojapo vaꞌe gwembiapo vai meme tojapo joty oiko-vy ivai vaꞌe. Heko kyꞌa vaꞌe toiko joty kuri teko kyꞌa-py. Heko porã meme vaꞌe taheko porã meme joty ave. Heko marangatu vaꞌe taheko marangatu meme joty, heꞌi xe-vy."
66,22,12,"—Pehendu katu, heꞌi Hesu Cristo. —Xe aju jevy-tama. Aru-tama enterovéa-pe íxupe gwarã hembiapo apo repykwe. "
66,22,13,"Xe ko mbaꞌe ypyrũ ramo voi aiko-ma vaꞌekwe. Ipaha rire ave xe aiko joty. Mbaꞌe nheypyrũha voi ko xe. Mbaꞌe paha voi ave ko xe. Xe voi mbaꞌe nheypyrũ ramo aiko, ipaha ramo ave aiko xe, heꞌi Hesu ójehe. "
66,22,14,"—Heko vyꞌa vaꞌerã ipyꞌa potĩ vaꞌe. Oao omongyꞌa eꞌỹ vaꞌe-rami oiko. Haꞌe kwéry oike vaꞌerã Nhandejáry retã-my indive oiko hagwã, yva aju oporomoingovehaty hoꞌu hagwã, ha oike hagwã okẽ-rupi, heꞌi."
66,22,15,"—Oĩ vaꞌerã oike eꞌỹ vaꞌerã. Jagwa reko-rami oiko vaꞌe ndoikéi vaꞌerã. Mohãy ojapo vaꞌe ndoikéi ave vaꞌerã. Teko kyꞌa-rupi oiko vaꞌe ndoikéi vaꞌerã. Oporojuka vaꞌe, omboete vaꞌe taꞌanga-pe tupã tee eꞌỹ vaꞌe-pe ndoikéi ave vaꞌerã. Heko apu vaꞌe ndoikéi ave vaꞌerã. Oporombotavy vaꞌe, onheꞌẽ rei vaꞌe ave ndoikéi ave vaꞌerã. Oka-rupi rei okwa vaꞌerã hikwái. Ndoikéi vaꞌerã upe-py, heꞌi."
66,22,16,"—Xe ko Hesu Cristo voi. Amondo kuri xe rembigwái yváy-gwi omombeꞌu hagwã nde-vy eremombeꞌu jevy hagwã Nhandejáry-pe omboete haty haty-rupi okwa vaꞌe-pe. Xe ko xe rembypy voi mburuvixagwasu Davi. Inhemonha joapyri pyrire voi ko xe. Jasytata koꞌẽ reruha hembipe porã vaꞌe ramigwa voi ko xe. Xe aju jevy-tama, heꞌi Hesu."
66,22,17,"—Eju katu, heꞌi haꞌarõ-vy okwa vaꞌe gwive."
66,22,18,"Kwatia nheꞌẽpaharã ohai JoãoXe, João, amombeꞌuse entéro ko kwatia nheꞌẽ ohendu vaꞌe-pe gwive. Ko kwatia nheꞌẽ nhane moꞌarandu nhane renonderã-rehe. Ani teĩ eremoĩ ambue vaꞌe. Ereheja joty koxagwa voi. Oĩ ramo gwĩ omoĩve vaꞌe, peteĩ nheꞌẽ jepe oakã-gwi rei omoĩve ramo, anhete tee voi Nhandejáry ombohasa asy arã íxupe. Ko kwatia-rehe ojehai vaꞌekwe marány ombou arã íxupe."
66,22,19,Oipeꞌa vaꞌe ave ko kwatia nheꞌẽ nhane renonderã rehegwa nheꞌẽ-gwi oipeꞌa ramo peteĩ nheꞌẽ jepe Nhandejáry ave oipeꞌa vaꞌerã íxugwi imaꞌerãgwe yváy pygwa. Yva aju oporomoingove vaꞌe oipeꞌa arã íxugwi. Ndoꞌúi arã voi. Ndoikéi ave vaꞌerã tetã marangatu-py. Henonderã porãrãgwe ko kwatia-rehe ojehai vaꞌekwe oipeꞌa-ma vaꞌerã ave íxugwi. Oimaꞌerãgwepeꞌapa vaꞌerã íxupe.
66,22,20,"Ko vaꞌe oikwaa uka vaꞌe heꞌi:—Ndaxe arevéi-ma voi aju jevy hagwã, heꞌi.Ha xe ave haꞌe:—Eju katu xe Járy Hesu, haꞌe joty íxupe."
66,22,21,Nhandejáry Hesu tapende rexakwaa porã rei katu enterovéa-pe. Amém
