Book,Chapter,Verse,Scripture
40,1,1,Iesui Etiat Mateu MienoiUito ti IESUI potmuꞌe Mateu. Miꞌi uimiwan me atimo­herep yne Aipo­typot Iesui etiat uiꞌakasa hap koꞌi uimikuap hap koꞌi are.Mesuwe saꞌawyꞌi­wuaria atiꞌatu­set­pehik teran AIPOTYPOT IESUI eꞌaseꞌiꞌin set koꞌi katu­pono IESUI ti ahaꞌaseꞌi pot Aparãu Saipepiat Sese aikotã saꞌawyꞌi TUPANA toꞌe ahaꞌaseꞌi koro Aparãu me — Meiũran ti aru Emiariru kawiat Eiãꞌỹi topyhuꞌat Wuatꞌi Ywania Porekuat Koro e Tupana saꞌawyꞌi. Iꞌewyte Aipo­rekuat Iesui ti aipo­rekuat pot Tawi Saipepiat Sese topyhuꞌat aikotã saꞌawyꞌi Tupana toꞌe — Meiũran ti aru Eiãꞌỹi kaipywiat raꞌyn topyhuꞌat Uimi­poꞌoro Wuatꞌi Porekuat Eporekuat no e Tupana morekuat Tawi pe Aipo­typot IESUI piat.
40,1,2, PIAT EWYPyno atiꞌatu­set­pehik teran mesuwe Aheha­kyeraꞌat hat IESUI eꞌaseꞌiꞌin set koꞌi. Saꞌawyꞌi ti APARÃU imoherep tosai­pepiat ISAKI. Miꞌi hawyi ISAKI imoherep tosai­pepiat IAKO. Miꞌi hawyi IAKO imoherep tosai­pepiat IUTA iywytꞌin nywo.
40,1,3,Miꞌi hawyi IUTA imoherep tosai­pepiat PERE iywyt Seru wywo teharyꞌi Tamãu kaipyi. Miꞌi hawyi PERE kaipyi tuwe­mo­herep ESEHŨ. Miꞌi hawyi ESEHŨ imo­herep ARÃU.
40,1,4,Miꞌi hawyi ARÃU imo­herep AMINÃTAPI. Miꞌi hawyi AMINÃTAPI kaipyi tuwe­mo­herep NASŨ. Miꞌi hawyi NASŨ imo­herep SARUMÃU.
40,1,5,Miꞌi hawyi SARUMÃU kaipyi tuwe­mo­herep PUASI teharyꞌi Hapi kaipyi. Miꞌi hawyi PUASI imoherep OPETI teharyꞌi Huti kaipyi. Miꞌi hawyi OPETI kaipyi tuwe­mo­herep IESE.
40,1,6,Miꞌi hawyi IESE imo­herep aipo­rekuat saꞌawyꞌi­wuanuat TAWI. Miꞌi hawyi morekuat koro TAWI kaipyi tuwe­mo­herep morekuat SARUMÃU tomimaꞌat tomiꞌauka Uria eharyꞌi kaipyi.
40,1,7,Miꞌi hawyi SARUMÃU kaipyi tuwe­mo­herep morekuat HUPUÃU. Miꞌi hawyi HUPUÃU imoherep morekuat APIA. Miꞌi hawyi APIA kaipyi tewe­mo­herep morekuat ASA.
40,1,8,Miꞌi hawyi ASA imo­herep morekuat IOSAWA. Miꞌi hawyi IOSAWA imo­herep morekuat IURÃU. Miꞌi hawyi IURÃU imo­herep morekuat USIA.
40,1,9,Miꞌi hawyi USIA imo­herep morekuat IUTÃU. Miꞌi hawyi IUTÃU imoherep morekuat AKASI. Miꞌi hawyi AKASI kaipyi tuwe­mo­herep morekuat ESEKIA.
40,1,10,Miꞌi hawyi ESEKIA kaipyi tuwe­mo­herep morekuat MANASI. Miꞌi hawyi MANASI imo­herep morekuat AMAŨ. Miꞌi hawyi AMAŨ kaipyi tuwe­mo­herep morekuat IUSIA.
40,1,11,Miꞌi hawyi IUSIA kaipyi tuwe­mo­herep morekuat IEKUNIA iywytꞌin nywo. Morekuat IEKUNIA toĩneꞌen turan suraraꞌin yi Papi­runia kaipyi tõꞌẽ tõꞌẽ kahato aiꞌywania saꞌawyꞌi­wuaria moma hamo. Miꞌi hawyi iꞌatue­su­raraꞌin teropoꞌok kahato iꞌatueyi pyi yi Papi­runia kape taꞌatue­ropat hamo. Miꞌi hawyi watu­kupteꞌen motꞌi yi Papi­runia pe. Miꞌi tote watu­we­potpap at kaꞌap yi Papi­runia ywania emiitꞌin no watu­we­potpap yt kat saꞌup mo i yi wato Papi­runia pe watu­we­potpap itote ahewa­nĩ­kaptia mikyꞌesat ewy. Miꞌi hawyi yi wato Papi­runia pe mekewat ahaꞌaseꞌi morekuat IEKUNIA kaipyi tuwe­mo­herep SARATIEU. Miꞌi hawyi SARATIEU imo­herep SURUPAPEU.
40,1,13,Miꞌi hawyi SURUPAPEU kaipyi tuwe­mo­herep APIUTI. Miꞌi hawyi APIUTI imoherep ERIAKĨ. Miꞌi hawyi ERIAKĨ imo­herep ASU.
40,1,14,Miꞌi hawyi ASU imo­herep SATOKI. Miꞌi hawyi SATOKI kaipyi tuwe­mo­herep AKĨ. Miꞌi hawyi AKĨ imo­herep ERIUTI.
40,1,15,Miꞌi hawyi ERIUTI kaipyi tuwe­mo­herep EREASA. Miꞌi hawyi EREASA imo­herep MATÃ. Miꞌi hawyi MATÃ imo­herep IAKO.
40,1,16,Miꞌi hawyi IAKO imo­herep IUSE. IUSE ti mana MARIA eꞌaito wanuat toĩneꞌen. Miꞌi hawyi mana MARIA kaipyi tuwe­mo­herep IESUI mekewat TUPANA MIPOꞌORO WUATꞌI YWANIA POREKUAT NUAT E HAP HET RAKAT. Saꞌawyꞌiwuat ahaꞌaseꞌi pot APARÃU eꞌat kaipyi morekuat TAWI eꞌat kape 14 ok tuwe­mo­herep miitꞌin AIKAꞌIWAT IESUI eꞌyianmiaria haꞌaseꞌiꞌin nuat. Miꞌi hawyi morekuat TAWI eꞌat kaipyi yi Papi­runia pe wato­pyhuꞌat hap eꞌat kape 14 ok tuwe­mo­herep miitꞌin AIKAꞌIWAT IESUI eꞌyianmiaria haꞌaseꞌiꞌin nuat.
40,1,18, PIAT EWYMiꞌi hawyi IESUI AIPOTYPOT ywãꞌĩ hap etiat ahenoi teran saꞌawyꞌi. Mesuwat miwan nug hat sese ti Mateu.Pyno tawa Nasare pe wẽtup ok IUSE e hap het rakat tikyiꞌat teran teharyꞌi wo yt karãpiat i ihainia wywo ieĩneꞌen hat mana MARIA e hap het rakat. Maꞌato miꞌi yt toꞌopytyk i te turan imẽpyt a rakano topyhuꞌat mana MARIA maꞌato yt ihainia kaipyi i maꞌato TUPANA PÃꞌÃU kaipyi hupiꞌa.
40,1,19,Miꞌi hawyi ikyꞌesat hat IUSE tikuap taꞌyn hupiꞌa MARIA hap hawyi tuwa­nẽtup koꞌi koꞌi kahato — Uimaꞌat rasig Maria e. Wẽtup ok ihainia hupiꞌa nug hat pote yt naku i atat Maria uheharyꞌi wo katu­pono wuatꞌi wywo waire rakat Maria e tuwa­nẽtup hawe. Pyno waku atipoꞌoro mana Maria wẽtup hy kape migꞌi wo e Iuse tuwa­nẽtup hawe katu­pono waku rakat Iuse pote yt toikyꞌesat i miitꞌin tikuap hupiꞌa hap katu­pono Iuteu ywania tiꞌauka yt heꞌaito i pytkai hupiꞌa rakaria pote. — Pyno waku atipoꞌoro Maria wẽtup tawa kape migꞌi wo e tuwa­nẽtup hawe. Miꞌi tã atunug mote aru miitꞌin yt tiꞌauka i Maria nu wo e tuwa­nẽtup hawe.
40,1,20,Maꞌato aikotã waku Maria poꞌoro wẽtup hy kapiat hap kape tuwa­nẽtup turan Tupana tipoꞌoro raꞌyn tehay enoi hat Iuse kape atipy kaipyi. Miꞌi hawyi toꞌe imuꞌetu — Iuse morekuat Tawi emiariru emiariru e yt erewa­nẽtup koꞌi koꞌi teiꞌo Maria eharyꞌi wuat upiꞌa hap ete e katu­pono hupiꞌa yt ihainia kaipywiat minug i e. Waku etat eharyꞌi wo hupiꞌa raꞌyn pytkai Maria katu­pono yt toiꞌaparap hin i pytkai hupiꞌa raꞌyn toĩneꞌen mesup e. Taꞌi Tupana Pãꞌãu Wakuat kaipyi toĩneꞌen imẽpyt e.
40,1,21,Pyno meiũran ti aru mana Maria timo­herep ihainia hit wakuat sese rakat e. Miꞌi ti Tupana Mipoꞌoro tomohey haria minug saꞌag popywiat hep hanuat e. Miꞌi pote waku ehetꞌok o Maria Mẽpyt IESUI e katu­pono Iuteu pusu puo IESUI ti WOꞌOEHAKYERAꞌAT HAT iꞌatuꞌe.
40,1,22,"Pywo pe ti tuwe­mo­herep ti aru Maria Mẽpyt aikotã saꞌawyꞌi­wuaria Tupana ehay moherep haria teꞌeroꞌe hap ewy e. Mio tã e ti Tupana saꞌawyꞌi miitꞌin me. — Meiũran ti aru wẽtup ok hary­poria wakuat rakat pytkai yt karãpe i heꞌaito pytkai imẽpytꞌa rakano ti aru topyhuꞌat yt uwe piat topytyk pytkai i e. Meiũran ti aru imẽpyt ihainia ti aru tuwe­mo­herep hawyi Tupana AIPYꞌASETPIAT rakat eset iꞌatuꞌe Tope e yianmiat Tupana ehay enoi hat Isaia  pe e. — Miꞌi hap ewywuat toĩneꞌen mesup eharyꞌi wuat mana Maria ete e atipy kaipywiat sut hat Iuse pe. Series, "
40,1,24,Miꞌi hawyi Iuse tuwe­hymut raꞌyn hawyi tutunug naꞌyn Tupana potpoꞌoro piat tonãpin hap ewy. Tatat raꞌyn Maria teharyꞌi wo maꞌato yt topytyk i.
40,1,25,Meiũran ti Maria Imẽpyt raꞌyn hawyi toꞌopytyk. Imẽpyt hawyi Iuse tum naꞌyn Imẽpyt pe het IESUI e hap het rakat WOꞌOEHAKYERAꞌAT e topusu puo.
40,2,1,Aipo­typot Iesui ti tuwe­mo­herep taꞌyn mesuwe mekewat tawa hit Perẽ yi Iuteu pe karãpeĩ Eroti toĩneꞌen morekuat no itotiat turan. Miꞌi hap eꞌat pe waikiru etiat wemuꞌe haria tõꞌẽ tõꞌẽ taꞌatueꞌyi Urienti kaipyi aikope pyi at tuwẽtem hap kaipyi.
40,2,2,Miꞌi hawyi putꞌokꞌiꞌatuꞌe tawa wato Ieru­sarẽi note hawyi — Aikope som hirakat Aipo­rekuat pakup nuat toĩneꞌen iꞌatuꞌe itotiaria pe. Aikope som tuwe­mo­herep Eiꞌywania Iuteu ywania Potypot pakup ywãꞌĩ hap iꞌatuꞌe. Katu­pono haꞌawyte raꞌyn urutaꞌa­kasa at wẽtem hap kaipyi hewai­kiru iꞌywãꞌĩ hap enoi hap urutaꞌa­kasa urueꞌyi tote iꞌatuꞌe. Miꞌi pote mesup Aipo­rekuat Koro pakup mõtypot hamo urutõꞌẽ meikowo hewai­kiru upi urutõꞌẽ meikowo iꞌatuꞌe waikiru etiat wemuꞌe haria iweꞌeg kahato rakaria tawa wato Ieru­sarẽi miaria pe.
40,2,3,Iꞌatuꞌe hap morekuat Eroti tikuap hawyi tokenꞌẽ kahato iꞌewyte tawa Ieru­sarẽi miaria. Katu­pono teꞌeru­wa­nẽtup koꞌi koꞌi kahato Iuteu ywania Potypot ywãꞌĩ hap etiat waikiru etiat wemuꞌe haria taꞌatuẽtup hawyi. Kat pote miꞌi tã e morekuat Eroti katu­pono waku uito yn morekuat koro wo mesuwat yi tote e.
40,2,4,Miꞌi pote morekuat Eroti tiꞌatu­kaykay tuwe­wawi Tupana ehay miwan etiat kuap sese haria iꞌewyte paꞌi kororia toiꞌatu­kaykay hawyi apoꞌe iꞌatuepe — Mehĩꞌin e aikope so tuwe­mo­herep irane Tupana Mipoꞌoro Wuatꞌi Porekuat Koro wuat sese e. Kat etawa pe kat etawa pe iꞌywãꞌĩ e.
40,2,5,— Taꞌi tawa hit Perẽ me aru tuwe­mo­herep Miꞌi Miit iꞌatuꞌe katu­pono saꞌawyꞌi Tupana ehay moherep hat mio tã e miwan me yianmete iꞌatuꞌe.
40,2,6,— Taꞌi ahetawa kurin moityꞌi eweiꞌe tawa Perẽ miaria yi Iuta ywaniaria e. Maꞌato yt eiwe­mõti teiꞌo ehetawa kurin mupi katu­pono ti aru meiũran etawa hit Perẽ poꞌog poꞌog miitꞌin mikuap mo topyhuꞌat yi Iuta ywaniaria yne tawa koꞌi kai katu­pono ehetawa hit Perẽ me tuwe­mo­herep irane Isareu ywania Potypot Koro sese e ti saꞌawyꞌi Tupana ehay moherep hat Mikeia tomiwan  pe iꞌatuꞌe morekuat Eroti pe.
40,2,7,Tuwat i raꞌyn inãpin haria hawyi morekuat Eroti tiꞌatu­kaykay i raꞌyn at wẽtem hap kaipywiat õꞌẽ haria waikiru etiat wemuꞌe haria apotoꞌe migꞌi wo iꞌatuepiat hamo toiꞌatu­kaykay i raꞌyn — Karãpeĩ eweiꞌakasa saꞌawyꞌi mekewat waikiru e iꞌatuepe. Karãpeĩ tuwe­mo­herep saꞌawyꞌi ehowawi mekewat waikiru e.
40,2,8,Miꞌi hawyi taꞌatu­mo­herep morekuat Eroti pe yne iꞌatuꞌe hap. Waikiru wemo­herep hap eꞌat morekuat Eroti tikuap hawyi toꞌe waikiru etiat wemuꞌe haria pe — Waku eweiwat tawa hit Perẽ kape uhytꞌiꞌin e. Miꞌi tote o apoꞌeweiꞌe kahato Hirakat ete aikope aikope tuwe­mo­herep e. Miꞌi hawyi eweipuẽti hawyi waku ewehenoi uhepe aikope toĩneꞌen Miꞌi hat ete e. Pywo ti atikuap teran aikope toĩneꞌen Hirakat. Areto mono imõtypot hamo ipoityro hamo e so iꞌatuepe morekuat Eroti.
40,2,9,Miꞌi hawyi waikiru kuap haria tuwat morekuat Eroti yaty­pepyi Hirakat kat hamo. Teꞌeru­wẽtem morekuat yat koro pyi hawyi teꞌeraꞌa­kasa i raꞌyn muꞌap upi mekewat waikiru saꞌawyꞌiwuat at wẽtem hap kaipywiat. Miꞌi hawyi ti toto i raꞌyn waikiru iꞌatueꞌyianme teꞌen teꞌen Hirakat ieĩneꞌen hap kape raꞌyn toto. Miꞌi hawyi waikiru upi tuwat tawa wato Ieru­sarẽi pyi tawa hit Perẽ kape. Putꞌokꞌe waikiru itote hawyi topyhuꞌat Hirakat ieĩneꞌen hap apy tote. Teꞌeraꞌa­kasa raꞌyn mekewat waikiru mimo­herep hawyi iꞌatu­wepit kahato raꞌyn waikiru kapiat teꞌeraꞌa­kasa haria. Teꞌeru­wehum kahato waikiru kapiat taꞌakasa hawyi.
40,2,11,Miꞌi hawyi waikiru topyhuꞌat hirakat ieĩneꞌen hap apy tote raꞌyn hawyi tuwehytꞌok iꞌyat pe hawyi teꞌeraꞌa­kasa raꞌyn Hirakat kape toty Maria wywo. Miꞌi hawyi teꞌeru­we­pỹꞌã­tutuk taꞌyn mekewat Hirakat mõtypot hamo. — Waku taꞌatuꞌe hawyi taꞌatu­mie­reto koꞌi taꞌatuꞌapok taꞌyn hawyi imehit rakat Uru kawiat taꞌatuium neꞌen neꞌi Hirakat pe ikyꞌe hap. Miꞌi hawyi taꞌatuium ikamhig se rakat miwuk wo ikyꞌe hap. Miꞌi hawyi mohag hy Mira e hap taꞌatuium Hirakat mõtypot haype.
40,2,12,Miꞌi hawyi iꞌatu­muꞌetu ti Tupana tiꞌatu­nãpin — Yt eweiꞌaipok teiꞌo morekuat Eroti puo henoi topiat hamo e sehaꞌat haria õꞌẽ haria pe at wẽtem hap kaipy­wiaria pe toꞌe. Miꞌi pote teꞌeraꞌaipok taꞌatueꞌyi kape wẽtup muꞌap upi. Yt taꞌatu­henoi hin i raꞌyn morekuat Eroti pe aikope Hirakat toĩneꞌen hap.
40,2,13,Miꞌi hawyi Tupana mipoꞌoro atipy kaipywiat tuwe­mo­herep Iuse muꞌetu hawyi toꞌe — Epoĩꞌãm no Iuse e. Etioto ro Hirakat wẽtup yi kape pya meiũpepyi mekewat yi Esitu kape ity wywo e. Eweipopy ro e katu­pono ti aru morekuat Eroti tikat raꞌyn wyti aru Hirakat iꞌauka hamo neꞌi e. Miꞌi pote waku yi Esitu pe eweikupteꞌen migꞌi wo e. Waku yne meikowo hawyi ti aru woro­nãpin raꞌyn karãpe i eraꞌaipok i meikowo te hap ahenoi pakupꞌi aru epe e atipy kaipywiat Iuse muꞌetu toꞌe.
40,2,14,Miꞌi hawyi Iuse ipoĩꞌãm naꞌyn wãtym muo hawyi meremo raꞌyn Hirakat Iesui ity wywo tote­ropoꞌok. Teꞌero­popy raꞌyn yi Esitu kape wãtym muo migꞌi wo.
40,2,15,Miꞌi hawyi morekuat Eroti kuꞌuro hap kape itote tukupteꞌen yi Esitu tote aikotã saꞌawyꞌi Tupana toꞌe miwan me hap ewy — Meiũran ti aru Uhaꞌyru atikaykay ti aru yi Esitu kaipyi e saꞌawyꞌi wuat miwan me  pe. Maꞌato morekuat Eroti tikuap taꞌyn sehaꞌat haria ipuẽti haria yt topuo i raꞌyn iꞌatuꞌaipok hawyi ipyꞌahak sese raꞌyn topyhuꞌat — Yt naku i pãi e. Yt tõꞌẽ i raꞌyn uipuo henoi uhepiat hamo waikiru kuap haria uimi­kyꞌesat ewy pãi e. Yt taꞌatu­henoi hin i aikope mekewat Hirakat ieĩneꞌen hap e topyꞌahak popuo. Miꞌi hawyi morekuat Eroti tiꞌatu­poꞌoro kahato tesu­raraꞌin sem naꞌyn tawa hit Perẽi kape yne itotiaria hira­karia ipaꞌiat hit koꞌi atuꞌuka hamo typy anu pyi iꞌywãꞌĩ rakaria atuꞌuka yne hamo Perẽi miaria iꞌewyte hira­karia ipaꞌiat yt pya hin i Perẽi kai gupteꞌen haria typy anu pyi yi kape toiꞌatuꞌuka kary katu­pono typy anu raꞌyn waikiru etiat wemuꞌe haria teꞌeraꞌa­kasa waikiru kape. Miꞌi hap ewy te toikyꞌesat hira­karia atuꞌuka hap typy anu iꞌywãꞌĩ rakaria pyi. Toiꞌatuꞌuka yne itote aikotã Tupana ehay moherep hat Ieremia mienoi tomiwan miat saꞌawyꞌi sese hap ewy. — Tawa Perẽi pyi ti aru mekewat yi Hama pyi ti aru atikuap kahato ti aru iꞌatu­woꞌokakꞌi kahato hap iꞌatuehay pirik kahato hap e. Taꞌatu­satyꞌu kahato itote toꞌopytitꞌi kahato e. Mana Hakeu ywania tawa hit Perẽi miaria teꞌeruwak kahato taꞌatu­mẽpytꞌin kyꞌe hap upi. Teꞌeruwak at kaꞌap hap atikuap uimuꞌetu e. Yt uwe i imoperupꞌi kuap katu­pono topap yne yne imẽpytꞌin itote pote e ti Tupana ehay enoi hat Ieremia miwan  pe yianmete Perẽi miat e hira­karia atuꞌuka hamuat hap etiat. Miꞌi hawyi yi Esitu pe Iuseꞌin tukupteꞌen motꞌi itote. Meiũran morekuat Eroti ikuꞌuro hawyi Tupana tipoꞌoro temiit i raꞌyn atipy kaipyi Iuse kape. Miꞌi hawyi tuwe­mo­herep i raꞌyn Iuse muꞌetu te yi Esitu piat heĩneꞌen turan. — Epoĩꞌãm no Iuse e. Etioto ro Hirakat ity wywo hawyi eweiꞌaipok i ro eheꞌyi kape i Isareu ywania eꞌyi kape katu­pono ti koitywy Hirakat Iesui auka teran hat morekuat Eroti ikuꞌuro raꞌyn e atipy kaipywiat sut hat Iuse muꞌetu.
40,2,21,Miꞌi hawyi Iuse ipoĩꞌãm hawyi — Toꞌiro wataꞌaipok ahetawa kape e raꞌyn Hirakat pe ity pe. Miꞌi hawyi teꞌeraꞌaipok taꞌatueꞌyi Isareu kape.
40,2,22, PIAT EWYPutꞌoktaꞌatuꞌe itote hawyi Iuse tikuap taꞌyn morekuat Eroti saꞌyru saꞌag Akeirau e hap het rakat topyhuꞌat toꞌywot saipe pot heiam note aikope saꞌawyꞌiwuat toꞌywot tiꞌatuꞌuka hira­karia turanuat hap tote. Miꞌi pote Iuse tokenꞌẽ tuweꞌyatnug itotiat hamo. Miꞌi hawyi mio tã e Tupana imuꞌetu Iuse pe — Yt ereĩneꞌen neiꞌo meiũpe yi Iuteu pe e Tupana Iuse muꞌetu toꞌe. Miꞌi pote tuwat i raꞌyn tetawa saꞌawyꞌiwuat kape mekewat yi Karireia kape.
40,2,23,Miꞌi hawyi tuwat tawa Nasare kape hawyi itote Iesui tuwe­motag aikotã Tupana mikyꞌesat ewy katu­pono toꞌe yianmete tehay enoi hat wẽ pyi — Meiũran ti aru tawa Nasare piat ieĩneꞌen hat atiꞌairo Wuatꞌi Porekuat no e Tupana saꞌawyꞌi miwan me e hap ewy Iesui toĩneꞌen Tawa Nasare pe.
40,3,1,   PIAT EWYPyno Iesui toĩneꞌen ne totag hap tawa Nasare pe turan mekewat woꞌosetꞌok hat Iuwãu toto raꞌyn yahig kape.
40,3,2,Miꞌi tote tohenoi kahato raꞌyn tewawiat õꞌẽ haria pe — Eweiꞌatoiat ro yne eiminug yt naku i hap koꞌi e katu­pono ti yt pya i raꞌyn Tupana tipoꞌoro meikowo Tomiꞌairo Aipo­rekuat Koro sese wuanuat e Iuwãu tewawiat õꞌẽ haria pe. Saꞌawyꞌiwuat sese ti Tupana ehay moherep hat Isaia henoi Iuwãu etiat yianmete. Mio tã e — Meiũran ti aru toĩneꞌen yahig wato tote eimuꞌe haty wuat hat sese e Isaia mekewat woꞌosetꞌok hat Iuwãu etiat. — Mio tã e aru mekewat yahig notiat ieĩneꞌen hat e — Ewehe­katup o katu­pono tut wyti aru Mekewat Tupana Miꞌairo Wuatꞌi Porekuat nuat e. Aheha­kyeraꞌat hanuat tut irane ahowawi e aru. Miꞌi tupono eweimo­hãpyk to Tupana kape e aru miꞌi miit. Eiminug yt naku i hap koꞌi eweiꞌatoiat ro e aru. Waku yne hawyi ti aru Tupana tipoꞌoro raꞌyn Miꞌi Miit ehowawi e. Miꞌi tupono eweimo­hãpyk o Tupana kape eiminug yt naku i hap koꞌi. Yne eweiꞌatoiat hawyi tut irane ahowawi e aru yahig wato totiat aimuꞌe haty wuat hat e saꞌawyꞌi Isaia tomiwan  pe mekewat Iuwãu ieĩneꞌen hap etiat yianmete e tohenoi.
40,3,4,Miꞌi e hap ewy putꞌokꞌe aimuꞌe hat Iuwãu yahig note tesokpe iꞌatuhũ wato Kameru sap kawiat wywo. Iꞌewyte iweꞌok kytyt hap iꞌatuhũ pe kawiat. Miꞌi hawyi imiꞌu ti pohit koꞌi iꞌewyte awiꞌa hy miꞌi tutuꞌu itote.
40,3,5,Miꞌi hawyi tawa wato Ieru­sarẽi miaria tuwat tuwat ahetꞌok hat Iuwãu kape ihay kuap hamo. Iꞌewyte yi wato Iuteu ywania etawa piaria tuwat tuwat Iuwãu kape. Iꞌewyte wuatꞌi tawa hit upiaria Iũtãu hy popy etiaria gupteꞌen haria tuwat tuwat Iuwãu kape ihay kuap hamo tuwat raꞌyn.
40,3,6,— Uito yt naku i nug hat taꞌatuꞌe Tupana piat hamo tuwat. Miꞌi tã taꞌatu­henoi hawyi Iuwãu tiꞌatusetꞌok taꞌyn Iũtãu hy pe.
40,3,7,Iꞌewyte woꞌomuꞌe haria meimuẽ wuaria Tupana mohey haria akag koꞌi tuwat Iuwãu ewawi teꞌeru­wesetꞌok hamo. Iraniaꞌin — Aikuꞌuro hawyi watoĩneꞌen ne hap e haria. Iraniaꞌin — Aikuꞌuro hawyi yt kat i aheĩneꞌen pakup i hap e haria wy tuwat teꞌeru­wesetꞌok hamo woꞌomuꞌe haria. Maꞌato mio tã e Iuwãu iꞌatuepe — Yt naku i woro­hoꞌosetꞌok eipe e Iuwãu katu­pono eipe yt naku i nug haria wo te eweikupteꞌen e. Eipe ti moi koꞌi ewywuat re haiwot rakaria e. Miit auka haria wo wyti eweikupteꞌen ne eipe e. Miꞌi pote kan hamo eweĩꞌẽ meikowo eiwesetꞌok hamo yt naku i nug haria wo i te eweikupteꞌen ne turan e. Taꞌi Tupana apiheg haria wo eweipyhuꞌat eipe.
40,3,8,Pyno eweiꞌatoiat ro yne eiminug saꞌag koꞌi are. Miꞌi hawyi waku nug haria wo eweikupteꞌen wuatꞌi akasa hamo. Miꞌi hawyi waku woro­hoꞌosetꞌok eipe e. Aikotã aimikoi wakuat hap aimo­wepit kahato hap ewy eweikupteꞌen no e. Eweipyhuꞌat ro Tupana mowepit haria wo eiminug waku hap wywo e. Iꞌewyte eweikupteꞌen no miitꞌin mowepit haria wo eiminug wakuap hap kaipywiat no e. Mio tã hap ewy ewetunug hawyi waku woro­hoꞌosetꞌok eipe e Iuwãu woꞌomuꞌe haria pe.
40,3,9,Yt naku i eweiꞌe eiwa­nẽtup hawe — Yt karãpe i Tupana uruꞌapiheg kuap katu­pono urueꞌaseꞌiꞌin Aparãu emiariruꞌin sese ti uruto. Taꞌi uruto ti Iuteu ywania pote Tupana yt uruꞌapiheg kuap i hap yt eweiꞌe i ran o eiwa­nẽtup hawe katu­pono mio tã eiꞌe hap kaipyi Tupana tikuap taꞌyn yt eiweꞌeg i kahato hap koꞌi katu­pono ahewaku hap yt tut i ahaꞌaseꞌiꞌin kaipyi i yt aiꞌywotꞌin kaipyi i wyti yt aityꞌin kaipyi i wyti ahewaku hap e. Taꞌi Tupana tikyꞌesat pote tutunug kuap Aparãu emiariru piit koꞌi meimuẽ wat nu koꞌi kawiat. Yt niatpo hin i mio tã Tupana minug toikyꞌesat pote e Iuwãu woꞌomuꞌe haria akag koꞌi meimuẽ wuaria Iuteuria — Uruto poꞌog iraniaꞌin kai e haria pe.
40,3,10,Eiweꞌeg wo o katu­pono mio Tupana toĩneꞌen waku pe raꞌyn teꞌywyhap wywo yt haat i rakaria yp pugha hamo hap ewy toĩneꞌen e. — Yt naku i eipe pote yt kan hamo i e. Miꞌi pote aria miꞌu wo yn waku eipe e Tupana e. Aria miꞌu wo eweikupteꞌen aikotã torania ariaꞌyp yt haat kahato i rakat miterek sok wuk wat ewy topyhuꞌat hap ewy eweikupteꞌen mesup e Iuwãu woꞌomuꞌe haria pe. Miꞌi hap ewywuat eipe katu­pono yt kat i eikai wakuap pote pãi e.
40,3,11,Uito woro­hoꞌosetꞌok yꞌy wo — Urutoiat yne raꞌyn uruminug saꞌag yt nakuat i hap koꞌi eiꞌe pote woro­hoꞌosetꞌok. Maꞌato yt naku i nug haria wo te eweikupteꞌen pote yt karãpe i aru woro­hoꞌosetꞌok eipe pãi e Iuwãu woꞌomuꞌe haria akag koꞌi pe. Miꞌi hawyi Iuwãu toꞌe torania õꞌẽ haria pe — Uimi­muꞌeria e meiũran ti aru tut wẽtup ok Miit ahowawi Aimuꞌe kahato hat e. Taꞌi Miꞌi Miit ri uhaipepiat wen maꞌato Miꞌi Miit ri poꞌog poꞌog wakuat uikawiat hat are. Taꞌi Miꞌi Miit ri poꞌog poꞌog uikawiat wakuat are e. Uiat uhewaku hap ti yt putꞌokꞌe hin i hemiit ipysei hamo ipy sokpe pag hamo are. Uito ti woro­hoꞌosetꞌok kuap yꞌy wo yn maꞌato uhaipepiat ti aru poꞌog naꞌyn inug uikai katu­pono Miꞌi Miit ti aru eipytꞌatnug kuap Tupana Pãꞌãu Wakuat no hat e. Woro­hoꞌosetꞌok kuap yꞌy wo uito maꞌato Miꞌi Miit ehetꞌok kuap Tupana Pãꞌãu wo e. Miꞌi Miit ri poꞌog uikai wakuat e. Yꞌy wo yn naꞌyn uito woro­hoꞌosei maꞌato Miꞌi Miit ti aru imoma kuap yne yt naku i hap eipyꞌa pyi eiwa­nẽtup hawyi aikotã aria tiwuk kuap kat saꞌag koꞌi rakat yt nakuat i koꞌi hap ewy e. Pywo ti Miꞌi Miit ti aru ehetꞌok kuap kahato Tupana Pãꞌãu wo e Iuwãu Iesui etiat.
40,3,12,Aikotã hãꞌỹi watotok hawyi watiꞌa­po­pesap uhu hawyi hãꞌỹi yn naꞌyn topyhuꞌat. Aikotã watopag hãꞌỹi heiam me maꞌato iꞌape yt kat hamo i raꞌyn topyhuꞌat hawyi aheꞌaria nug hamo yn waku iꞌape. Miꞌi hap ewy ti aru uhaipepiat Tupana Mipoꞌoro tikuap uwe tomohey haria uwe yt hap e. Taꞌi toikuap ti aru towa­nuaria aikotã watikuap aimitok hãꞌỹi wakuat hap ewy e. Towa­nuaria pe mio tã e aru — Taꞌi uimohey haria ti eipe pote woro­hoꞌosetꞌok e aru tomohey haria pe maꞌato iraniaꞌin tehay pun neꞌi haria pe ti aru toꞌe — Aria miꞌu wuat koꞌi wyti eipe e aru tehay pun haria pe. Aikotã miꞌapo­pesap uhu koꞌi ewy raꞌyn eipe e aru uhaipepiat sut hat e Iuwãu Iesui piat pe e.
40,3,13,  PIAT EWYMiꞌi hawyi wẽtup eꞌat pe Iesui toto Iũtãu hy kape teꞌyi Karireia kaipyi Iuwãu piat tosetꞌok hamo toto.
40,3,14,Maꞌato putꞌokꞌe itote hawyi Iuwãu toꞌe Iesui pe — Uikaꞌiwat e eriot apo esetꞌok uhetiat hamo e. Pyno yt naku i uito worosetꞌok Uipo­typot neꞌi En tupono. En ni poꞌog uikai e. Miꞌi tupono ti poꞌog ni En waku uhetꞌok En Uiꞌywot e.
40,3,15,Miꞌi hawyi Iesui toꞌe maꞌato Iuwãu me — Waku uhetꞌok en mehĩ e katu­pono ti miꞌi tã hap ti Tupana mikyꞌesat ewy eminug uhetꞌok epiat hap e. Mio tã e pote — Pyno worosetꞌok Uiꞌakag eꞌe hap ewy e Iuwãu Iesui pe.
40,3,16,Miꞌi hawyi tosetꞌok rokirẽ Iesui tuwẽtem yꞌy pyi turan Iuwãu tehaꞌat atipy kape hawyi okenꞌypy ewywuat atipy piat taꞌakasa. Miꞌi hawyi Tupana Pãꞌãu ut hamuat hap pykasu ut hap ewy taꞌakasa raꞌyn. Miꞌi ti taꞌapyk taꞌyn Iesui apy tote. Miꞌi turan toikuap sehay atipy kaipyi — Meiẽ ti Uhaꞌyru sese uimikyꞌe kahato ti meiũ e. Uimo­wepit kahato hat Miꞌi e Tupana Iesui etiat. Iuwãu tikuap Iesui setꞌok hap tote sehay atipy kaipyi.Iesui wesetꞌok hap etiat ahenoi mesuwe uimiwan me Uito Mateu.
40,4,1,  PIAT EWYMiꞌi hawyi Tupana Pãꞌãu tioto Iesui yahig wato kape aikope yt uwe i ieĩneꞌen hap kape. Miꞌi hawyi itote ahiag hãꞌãg kahato Iesui 40 eꞌat turan tomi­kyꞌesat nug hamo toikyꞌesat. Itote Iesui toĩneꞌen wẽtup ewaty. Yt kat i hin i tutuꞌu at kaꞌap yahig wato tote. Itote yt kat i tutuꞌu at kaꞌap wẽtup ewaty turan. Taꞌi 40 eꞌat pe tuwe­mosyꞌat yn itote. 40 eꞌat hawyi hesyꞌat kahato toĩneꞌen itote mekewat yahig koro tote. Miꞌi hap ete iperup kahato syꞌat pono. Miꞌi turan putꞌokꞌe ahiag itote hãꞌãg sese hamo. Miꞌi hawyi toꞌe Iesui pe — Mehĩ e pywo Tupana Saꞌyru sese En mote etunug no emiꞌu wo man meikowat nu koꞌi kawiat e Iesui pe.
40,4,4,Miꞌi hawyi Iesui toꞌe ahiag me — Maꞌato yt atunug neran i rat eꞌe hap ewy e katu­pono saꞌawyꞌi Tupana toꞌe — Miꞌu hap kape yn miitꞌin teꞌeru­wa­nẽtup pote yt karãpe i taꞌatu­puẽti taꞌatuieĩneꞌen wuatꞌi eꞌat piat hamuat e katu­pono uhehay nug yne hap kaipyi yn ni miitꞌin tipuẽti kuap toieĩneꞌen hap sese e Tupana saꞌawyꞌi miwan me e Iesui ahiag me.
40,4,5,Miꞌi hawyi ahiag tioto Iesui tawa wato Ieru­sarẽi kape raꞌyn hawyi totopag Iesui mekewat Tupana mõtypot yat koro poꞌog ywaiti kahato rakat tote. Mekewat saꞌawyꞌiwuat Teute­ru­ miwan miat ewy toꞌe ahiag me.
40,4,6,Miꞌi hawyi ahiag toꞌe tope — Mehĩ e pywo ti Tupana Saꞌyru sese En mote eꞌokhytꞌat ro meiũpepyi yi kape katu­pono saꞌawyꞌi ti Tupana toꞌe — Atipoꞌoro uhemiit atipy kaipyi epowyro hamuat e. Eraꞌat hawyi yt ereꞌahyk hin i yi tote meimuẽ wuat nu koꞌi ete hamo e Tupana saꞌawyꞌi miwan me Mehĩ e ahiag Iesui pe. Tawi wepy  e hap ewy toꞌe Iesui pe.
40,4,7,Maꞌato Iesui tiwesat — Pywo mio tã e Tupana wen maꞌato iꞌewyte wẽtup we toꞌe miwan me — Wãi yt uhãꞌãg neiꞌo sio woro­po­wyro ipoityꞌi rakat nug hap ete sio yt e katu­pono yt woro­po­wyro kuap i ti saꞌag nug hap ete e Tupana iꞌewyte miwan me e ahiag me. Miꞌi sehay Teute­ru­ pe tohenoi ahiag me.
40,4,8,Miꞌi hawyi ahiag tioto Iesui yityꞌok ywaiti rakat kape raꞌyn. Miꞌi hawyi itote pyi ahiag timo­herep tope wuatꞌi ywania mesuwat yi totiat. Mesuwat mytyp yne toimo­herep tope iꞌatue­tawa wato kahato koꞌi taꞌatu­po­re­kuaria taꞌatu­we­painug hap koꞌi taꞌatuekat kahato hap taꞌatu­kahu hap koꞌi toimo­herep yne yne Iesui pe aikotã aikotã iwato hap ok tã. Miꞌi hawyi toꞌe — Mehĩ e pywo ti rat woronug En wuatꞌi ywania Porekuat no iꞌewyte iꞌatuekat koꞌi iꞌatue­tawa wato koꞌi atum yne yne epe uimõ­typot En mote erepỹꞌã­tutuk uhowawiat pote e ahiag Iesui pe.
40,4,10,Maꞌato Iesui tiwesat — Mutoro meiũpepyi ahiag pya uiꞌyaty­pepyi e katu­pono saꞌawyꞌi mio tã e ti Tupana miwan me — Uito yn waku eimi­mõ­typot no katu­pono Uito yn areĩneꞌen Tupana wo wẽtup yn e. Miꞌi hawyi yt uwe i Tupana wo toĩneꞌen e Tupana saꞌawyꞌi miwan me e. Miꞌi pote — Mutoro ahiag pya uikai e Iesui ahiag me. Miꞌi sehay Teute­ru­ toĩneꞌen.
40,4,11,Miꞌi hawyi ahiag toto raꞌyn Iesui yaty­pepyi. Miꞌi pytkai Tupana mipoꞌo­roria tõꞌẽ raꞌyn atipy kaipyi Iesui powyro hamo.
40,4,12,  PIAT EWYMiꞌi hawyi Iesui taꞌaipok i raꞌyn aikope miitꞌin tukupteꞌen hap kape mekewat yityꞌok totepyi. Miꞌi tote toikuap taꞌyn Iuwãu woꞌosetꞌok hat more­kuaria tipyhik taꞌyn woꞌopyhik hawe. Toikuap hawyi toto raꞌyn itote pyi tomotag hap kape tawa Nasare kape yi Karireia kape i raꞌyn toto.
40,4,13,Putꞌoktoꞌe itote hawyi toto tomotag hap tawa Nasare pyi tawa Kawanaꞌũ e hap kape yi Karireia ihyemyiꞌa kawianuat tawa koꞌi kape toto yi Sãpurũ piaria kape yi Natari piaria kape toto.
40,4,14,Miꞌi hawyi tawa Kawanaꞌũ tote Iesui toĩneꞌen yi Karireia pe iꞌatumuꞌe hamo aikotã saꞌawyꞌi miwan me toꞌe hap ewy raꞌyn. Aikotã saꞌawyꞌi Tupana ehay moherep hat Isaia toꞌe hap ewy — Taꞌi yi Sẽpurũ piaria yi Natari piaria yi Karireia hyemyiꞌa ẽpe etiaria Iũtãu hy ẽpe piaria wẽtup ywania. Miꞌiria ti uhehay yt taꞌatukuap i pote tukupteꞌen kahato iꞌatu­minug saꞌag koꞌi. Miꞌi pote iꞌypyryp wiat gupteꞌen haria ewy miꞌiria. Ikuꞌuro rakaria ewy yn tukupteꞌen miꞌiria. Maꞌato meiũran ti aru atipoꞌoro raꞌyn Uhaꞌyru iꞌatue­wawi iꞌatumuꞌe hamo. Uhehay wuat iꞌatumuꞌe hamo hawyi ti aru taꞌatuꞌatoiat raꞌyn taꞌatu­minug saꞌag hap koꞌi. Miꞌi hawyi taꞌatuieĩneꞌen hap sese taꞌatu­puẽti raꞌyn e. Taꞌi atipoꞌoro irane Uhaꞌyru ariãty ewywuat sese iꞌatuieĩneꞌen hap moẽtyhot hamuat. Miꞌi hawyi uhehay kuap haria wo teꞌero­pyhuꞌat wẽtup ywania pytkai e Isaia saꞌawyꞌi miwan  pe Iesui ut hamuat tohenoi.
40,4,17,Miꞌi hawyi toto raꞌyn Iesui yi Karireia piaria muꞌe hamo — Eiwe­morem no yt nakuap i nug hap koꞌi kaipyi e. Miꞌi hawyi eweiwe­morem no Tupana kape katu­pono yt pya hin i Tupana topyhuꞌat Miitꞌin Porekuat no sese raꞌyn e Iesui yi Karireia piaria pe. Miꞌi hawyi Iesui tiꞌatumuꞌe kahato yne yꞌy hit i upiaria yi wato Karireia piaria.
40,4,18,  PIAT EWYWẽtup eꞌat pe hawyi Iesui hewyry mekewat yi Karireia hyemyiꞌa ẽpe upi yi kyt upi. Miꞌi hap tote Iesui tehaꞌat typy ok kape mekewat mehĩ Simãu wẽtup het Peteru e hap iꞌewyte iywyt Ãtere e hap kape tehaꞌat. Miꞌiria tukupteꞌen taꞌatueꞌyara pe ihyemyiꞌa wato tote aikope taꞌatue­suki wato wo haria iꞌatue­hapap kahato pira pytyk suki wato wat rakaria kape.
40,4,19,Miꞌi hawyi Iesui iwẽpapꞌi iꞌatue­wawi — Uiwyriaꞌin e toꞌiro uhupi e. Ahenoi mono miitꞌin pytyk Tupana wanuat hap aikotã pira koꞌi pytyk ehepiat hap ewywuat re hamo e.
40,4,20,Miꞌi hawyi taꞌatuꞌatoiat raꞌyn taꞌatue­suki wato itote hawyi meremo tuwat Iesui upi.
40,4,21,Tuwat porapꞌi i raꞌyn hawyi yi kyt upi Iesui tehaꞌat Sepeteu saꞌyruꞌin kape mehĩ Tiaku iꞌewyte iywyt Iuwãu kape wesuki wato mog yara piat haria kape. Miꞌi hawyi iꞌewyte Iesui iwẽpapꞌi iꞌatue­wawi — Toꞌiro uhupi mehĩꞌin e.
40,4,22,Miꞌi hawyi tuwat meremo hupi. Taꞌatuꞌatoiat raꞌyn taꞌatue­suki pira pytyk hap taꞌatueꞌyara pe hawyi taꞌatu­henoi taꞌatuꞌywot sese hawyi tuwat raꞌyn Iesui upi miitꞌin muꞌe hamo.
40,4,23,  PIAT EWYMiꞌi hawyi Iesui toto i itote pyi yi wato Karireia piaria muꞌe hamo i raꞌyn. Toiꞌatumuꞌe kahato sehay wakuat no wuatꞌi Tupana mõtypot yat pe toiꞌatumuꞌe. Iꞌewyte iꞌahu rakaria toiꞌatu­moe­hãite kahato aikotã aikotã iꞌatuꞌahu hap ok tã toiꞌatu­moe­hãite torania itote.
40,4,24,Miꞌi hawyi miitꞌin yi Karireia piaria yi Siria piaria tikuap taꞌyn Iesui misepap sese koꞌi. Miꞌi hawyi tõꞌẽ tõꞌẽ pya wuaria. Taꞌatuerut kahato iꞌahu rakaria torania hawyi Iesui tiꞌatu­moe­hãite kahato iꞌatu­tara heg nakaria mãꞌãu saꞌag koꞌi mimoesoꞌok koꞌi ipo kĩꞌã rakaria ipy kĩꞌã rakaria ikuꞌuro kuꞌuro rakaria taꞌatuerut howawi hawyi toiꞌatu­moe­hãite yne raꞌyn.
40,4,25,Miꞌi hawyi miitꞌin sem tuwat tuwat hupi aikopuo aikopuo hewyry hap upi yi Karireia kaipy­wiaria tawa wato Ieru­sarẽi kaipy­wiaria mekewat Iũtãu hy sakpuaria mekewat 10 etawa koꞌi kaipy­wiaria tuwat hupi. Iꞌewyte yi Iuteu kaipy­wiaria tuwat tuwat Iesui upi miitꞌin typyꞌi kahato rakaria are uito Mateu.
40,5,1, PIAT EWYMiꞌi hawyi miitꞌin sem teꞌeru­waꞌa­tunug Iesui kape. Miꞌi hawyi tehaꞌat iꞌatue­wawi hawyi ipotꞌam naꞌyn yityꞌok tote hawyi taꞌapyk itote yityꞌok apypeke. Miꞌi tote ipotmuꞌeria teꞌeru­waꞌa­tunug iꞌapy­pueri wo. Miꞌi hawyi Iesui tiꞌatumuꞌe uwe uwe mesu­wa­rote Tupana mipoi­tyro wuat koꞌi tohenoi.
40,5,3,Mio tã toꞌe — Uheka­tu­wyria uwe uwe Tupana pe toꞌe — Worokuap poꞌog neran wyti uito katu­pono ti yt worokuap hin i te yt uimi­kyꞌesat ok tã i te worokuap e topyꞌa pe mio tã e haria pe Tupana toꞌe — Pyno uimi­poi­tyro sese koꞌi eipe katu­pono woro­hoꞌonug wyti aru eipe wuatꞌi ywania pore­kuaria wo mesu­wa­rote aikotã Uito areĩneꞌen Morekuat no atipy pe hap ewy e Tupana mio tã e haria pe e Iesui itotiaria pe.
40,5,4,Miꞌi hawyi Iesui toꞌe i — Uiwyriaꞌin e uwe uwe tuwak topyꞌa pe iraniaꞌin satek pote hoꞌopot pote miꞌi haria pe ti Tupana toꞌe — Woro­hoꞌo­mo­wepit kahato eipe katu­pono karãpe ehehakyꞌeꞌi hap putꞌokꞌe ehete miꞌi hap atuꞌu yne uipyꞌa pe wy aikotã iraniaꞌin ehakyꞌeꞌi hap ewetuꞌu yne hap ewy e Tupana miꞌiria pe e. Uhegyiꞌat hap ok tã wyti aru eweikupteꞌen e. Woro­hoꞌoꞌog­hytsat wyti aru eipe e Tupana mio tã e haria pe e.
40,5,5,Miꞌi hawyi Iesui toꞌe i — Uipot­muꞌeria e uwe uwe pywo pe toꞌe topyꞌa pe perupꞌi popuo — Pywo pe ti uito poꞌog yi kai iraniaꞌin kai e hap yt tuwe­mo­wato hap wywo i mio tã e haria pe Tupana toꞌe — Pywo pe ti uimi­poi­tyro sese eipe katu­pono mesuwat mytyp tote more­kuaria wo wyti aru woro­hoꞌonug eipe e. Mesuwat mytyp tote topyhuꞌat irane eipo pe e Tupana paaꞌe haria pe e Iesui yityꞌok totiaria pe.
40,5,6,Miꞌi hawyi toꞌe i — Uhupiaria e uwe uwe toꞌe Tupana pe — Areĩneꞌen neran hãpyk kahato eꞌewy miꞌi haria pe Tupana toꞌe — Uimi­poi­tyro koꞌi kahato wyti aru eweikupteꞌen uiꞌewywuat waku sese hamo woro­hoꞌonug eipe katu­pono eimi­kyꞌesat ewy woro­hoꞌo­mo­hãpyk eipe Uiꞌewy e Tupana mio tã e haria pe e.
40,5,7,Miꞌi hawyi poꞌog Iesui henoi — Uhaipe­piaria e uwe uwe ihakyꞌeꞌi rakaria powyro haria miꞌi haria pe Tupana toꞌe — Pywo ti rat woro­hoꞌo­poi­tyro kahato aru eipe e. Uhegyiꞌat kahato hap topyhuꞌat aru ehete aikotã eiminug ewy e Tupana ihakyꞌeꞌi rakaria powyro haria pe e Iesui taꞌapy­pueri haria pe.
40,5,8,Miꞌi hawyi toꞌe i — Uimohey haria e uwe uwe topyꞌa pe tuwa­nẽtup hawe wakuat kape yn tuwa­nẽtup miꞌi haria pe Tupana toꞌe — Pywo pe ti woro­hoꞌo­mo­wepit kahato aru eipe katu­pono uhowawiat akasa haria ewy eweikupteꞌen e Tupana ipyꞌa kahu rakaria iwanẽtup kahu rakaria pe e Iesui yityꞌok totiaria pe.
40,5,9,Miꞌi hawyi poꞌog Iesui henoi itotiaria pe — Uhemiitꞌin e uwe uwe woꞌowese hap yn nug haria pe Tupana toꞌe — Pywo pe uimi­poi­tyro koꞌi eipe katu­pono uhaꞌyruꞌin uhakiꞌytꞌin sese wo e wyti aru miꞌiria pe wuatꞌi ehamo Tupana woꞌowese hat yn nug haria pe e Iesui.
40,5,10,Miꞌi hawyi Iesui toꞌe i — Uhupiaria e uwe uwe wakuap nug motiat miitꞌin woꞌokyryꞌi hamo topyhuꞌat miꞌi haria pe ti Tupana toꞌe — Pywo pe ti woro­hoꞌo­mo­wepit kahato katu­pono atum aru ehepe uhetama atipy piat e Tupana. Pywo pe ti woro­hoꞌo­mo­wepit kahato eipe katu­pono aikope Uito areĩneꞌen Morekuat no hap tote eheiam sese wo topyhuꞌat irane e Tupana wakuaria pe miitꞌin misatyꞌi satyꞌi koꞌi pe e.
40,5,11,Iꞌewyte uwe uwe uhemiitꞌin sese wo miitꞌin mikyryꞌi hamo teꞌero­pyhuꞌat miitꞌin misatyꞌi satyꞌi wo miitꞌin mimo­weukaꞌi miꞌi uhemiitꞌin pote miꞌi hat pe — Pywo pe ti woro­mo­wepit poꞌog ni wuatꞌi kai e Iesui temiitꞌin me. — Taꞌi miꞌi tã hap ewy taꞌatunug saꞌawyꞌi­wuaria uhehay moherep haria ete e Tupana. Miꞌi tupono iꞌatuehay saꞌag yt pywo pe i ehete uhemiitꞌin eipe pote eiwe­wepit ro eiwe­wehum no saꞌag taꞌatunug ehetiat pytkai katu­pono meiũran ti aru Tupana mimõ­typot kahato haria wo eweikupteꞌen atipy pe are e. Taꞌi atipy pe — Woro­mõ­typot kahato eipe e Tupana aru uimohey haria potiat miitꞌin mikyryꞌi hap koꞌi wo eipe pote e Iesui. Uhehay mohey hat eipe pote iꞌatuehay saꞌag yt pywo pe i ehete pote eweimo­wepit ro eweiwehum no Tupana kape are katu­pono ehaꞌup muat wyti iwato kahato toĩneꞌen atipy pe e Iesui. Saꞌawyꞌi te pyi mesup te Tupana ehay moherep haria miitꞌin mikyryꞌi hap koꞌi wo tukupteꞌen e. Mesup te iꞌewyte miitꞌin yt iꞌatu­wese hin i ehete Tupana ehay moherep haria eipe pote are e. Uimohey haria yt paaꞌeweiꞌe hin i miitꞌin yt iꞌatu­wese i ehete turan are e. Poꞌog poꞌog eiwehum no Tupana kape poꞌog saꞌawyꞌiwuat kai are e. Waku miꞌi tã eweiꞌe — Waku kahato En Tupana katu­pono koitywy yt emohey haria i uimo­weukaꞌi kahato hap kaipyi atikuap taꞌyn uito ti ehay moherep hat sese areĩneꞌen hap atikuap mesup waku eweiꞌe ro Tupana pe ehehay wepit hap wywo e Iesui temiitꞌin me.
40,5,13,  PIAT EWYPywo ti rat uhemiitꞌin sese wo eipe pote uimo­herep haria eweikupteꞌen miitꞌin muꞌe haria are e. Pywo pe uhehay kuap haria wo eipe pote uhehay moherep haria eweikupteꞌen miitꞌin pyꞌasetpe are e. Iꞌatuieĩneꞌen hap mowaku hanuaria ewy eweikupteꞌen are e. Taꞌi ukyt ewywuat eipe aikotã miꞌu mosẽꞌẽ hap ewywuaria wo eipe e. Miꞌi hap ewy ti eweipyhuꞌat eipe miitꞌin pyꞌasetpe e. Maꞌato karãpe ukyt yt hẽꞌẽ rakat i topyhuꞌat yt uwe i imosẽꞌẽ kuap mekewat e. Waku mipun wuano hawyi miitꞌin miꞌakit akit no topyhuꞌat e. Yt naku i eweikupteꞌen ukyt nop takat ewy e. Pyno o hẽꞌẽ rakaria wo eweikupteꞌen e Iesui temiitꞌin me yityꞌok tote.
40,5,14,Uimohey haria e eipe ti ariãty ewy raꞌyn eweikupteꞌen muꞌap Tupana kapiat moherep miitꞌin miat hanuaria eipe aikotã ariãty wãtym muo muꞌap moẽtyhot haria ewywuaria eipe e. Taꞌi aikotã yityꞌok totiat tawa eꞌariãty hẽtyhot kahato yi hot kape. Yt tuwemig kuap i mekewat yi hot piat tawa wãtym muat e. Aikope pyi aikope pyi heremo wãtym muo ariãty hẽtyhot pya kahato yityꞌok totepyi pote e yt tuwemig kuap i mekewat tawa wãtym muo e. Miꞌi hap ewy ariãty ewy kahato eipe miitꞌin pyꞌasetpe uhemiitꞌin eipe pote uhehay moherep haria eipe pote e. Eiminug wakuap kaipyi miitꞌin eikuap meremo uimohey haria eipe hap ariãty ewywuat muꞌap Tupana kapiat moherep miitꞌin miat hanuaria eipe pote e. Miꞌi hap ewy ti eipe ariãty ewy eweikupteꞌen e. Wãtym mote miitꞌin topag ariãty ywaiti heiam sese pe maꞌato yt uwe i ariãty ipag neran yrysakag ywytꞌokpype i e. Yt naku i ti miꞌi tã watunug maꞌato waku heiam me yn waku aiũpe getap moẽtyhot hamo watopag waku. Miꞌi hawyi ti yne raꞌyn getap wiaria waku puo hewyry e. Pyno ti ariãty hẽtyhot kahato hap ewy uimohey haria miitꞌin puꞌap Tupana kapiat moẽtyhot hamo eweikupteꞌen e. Atikyꞌesat yne eiminug wakuap koꞌi heremo wuatꞌi akasa hamo iꞌewyte Aiꞌywot Tupana atipy piat mõtypot hamuat atikyꞌesat e Iesui temiitꞌin me yityꞌok tote.
40,5,17,Uiwyriaꞌin yt eiwa­nẽtup teiꞌo ariot mesuwat yi kape Tupana ehay Musei mimo­herep moma hamuat hap kape e. Iꞌewyte yt eiwa­nẽtup teiꞌo ariot mesuwat yi kape mekewat saꞌawyꞌi­wuaria Tupana ehay enoi haria miwan monik hamuat hap kape katu­pono nimo te Tupana ehay moherep haria iꞌatuehay kahato yianmete uheĩneꞌen hap etiat taꞌatu­henoi kahato are e. Kat iꞌatuꞌe kat iꞌatuꞌe hap taꞌatu­mo­herep uhetiano hap e. Iꞌatuꞌe hap uhetiano yne nug hamo ariot meikowo uiwyriaꞌin e. Miꞌi pote yt atimoma hin i saꞌawyꞌi­wuaria Tupana ehay moherep haria Musei ewywuat katu­pono miꞌiria uhetiat taꞌatu­henoi kahato uhut hap owakai te e.
40,5,18,Katu­pono aikotã mesuwat yi at waty waikiru koꞌi tukupteꞌen motꞌi miꞌiria iꞌewyte Tupana ehay moherep haria nimuaria miwan koꞌi te tukupteꞌen motꞌi maꞌato poꞌog motꞌi katu­pono wuatꞌi eꞌat piat Tupana ehay toĩneꞌen e. Pyno ti iwan hit koꞌi Tupana ehay miwan etiat koꞌi itig hap koꞌi iwan hit hap koꞌi Tupana ehay Musei miwan Tupana ehay moherep haria miwan topyhuꞌat aru wuatꞌi eꞌat pe. Yt karãpe i Tupana ehay miwan miat ikahuro aru e. Miwan miat yne Tupana e hap topyhuꞌat wuatꞌi eꞌat pe e. Yt sehay wẽtup i miwan miat ikahuro e Tupana. Pyno ti yt uwe i ipyhyp kuap Tupana e hap koꞌi — Atunug aru e hap koꞌi taꞌi Tupana tunug kahato yne yne toꞌe hap ewywuat are e. — Atunug aru e miwan me pote tutunug aru toꞌe hap ewy e. Pywo tutunug aru toꞌe hap ewy are e. Pywo ti rat waikiru koꞌi at ewaty yi ikahuro maꞌato Tupana ehay miwan miat torania topyhuꞌat aru wuatꞌi eꞌat pe e Iesui itotiaria pe miitꞌin sem me.
40,5,19,Miꞌi tupono waku watunug yne kahato Tupana piat ainãpin hap koꞌi miwan miat kurin kat iwatoꞌin nakat are e katu­pono uwe uwe mekewat Tupana mikyꞌesat miwan miat yt tutunug neran i Tupana piat ainãpin hap iꞌe hap yt tutunug i hawyi tohenoi henoi iraniaꞌin me — Yt naku i watunug Tupana piat ainãpin hap miwan miat koꞌi ewy e hat ti aru yt uwe mimõ­typot no i raꞌyn topyhuꞌat atipy pe e. Miꞌi hat wyti aru miitꞌin mimohit sese wo topyhuꞌat atipy pe e. Maꞌato uwe uwe mekewat Tupana mikyꞌesat ewy inug iꞌe hap miwan miat ewywuat miꞌi hat tohenoi kahato iraniaꞌin me — Taꞌi waku kahato watunug torania ainãpin Tupana piat hap koꞌi miwan miat e hat wyti aru Tupana etama atipy piat pe poꞌog topyhuꞌat Tupana mimõ­typot no e Iesui yityꞌok totiaria taꞌapy­pueri haria pe.
40,5,20,Uipot­muꞌeria e pywo pe ti eiweꞌeg wo o aiꞌywania woꞌomuꞌe koro haria minug yt nakuat i hap ewywuat pupi e. Eiweꞌeg wo o Tupana mõtypot yat piaria akag koꞌi minug saꞌag ewywuat pupi e. Iꞌewyte eiweꞌeg wo o Tupana ehay miwan saipepiat nug haria minug saꞌag ewywuat pupi e katu­pono yt poꞌog i eiwat iꞌatukai ehewaku hap pote ti aru yt karãpe i eiwehytꞌok aikope Tupana Morekuat no topyhuꞌat hap tote e topot­muꞌeria pe.
40,5,21,Uiwyriaꞌin e nimuat ainãpin haria ti Tupana ehay moherep haria hãpyk kahato aimuꞌe Tupana e hap taꞌatuwan maꞌato taꞌatuwan pytkai yt taꞌatunug neran i. Mio tã e Tupana piat hap — Yt etiꞌauka teiꞌo miit e. Etiꞌauka miit pote waku surara po pe ereĩneꞌen ekuap hamo e. Pywo pe waku miitꞌin miꞌauka wo ereĩneꞌen e Tupana saꞌawyꞌi miwan me. Maꞌato eimuꞌe haria — Yt kan hamo i watunug Tupana piat mio tã e hap iꞌatuꞌe saꞌag e. Uimohey haria koitywy poꞌog woro­hoꞌo­nãpin miꞌi e hap ete e. Uwe uwe ipyꞌahak at kaꞌap topyꞌa pe wẽtup ok miit ete miꞌi hat wyti miit auka hat ewywuano raꞌyn topyhuꞌat e Tupana towa­nẽtup hawe e. Iꞌewyte uwe uwe toꞌe wẽtup ok pe topyꞌa pe — Yt kan hamo i en uiwa­nẽtup hawe e at kaꞌap miꞌi e hat pe — Woroꞌa­piheg aru e Tupana miꞌi hat pe e. Maꞌato uwe uwe ipyꞌahak sese wẽtup ok ete at kaꞌap hawyi toꞌe — Motoro aria koro kape wuatꞌi pe yt kan hamo i en e topyꞌa pe at kaꞌap miꞌi e hat pe ti Tupana toꞌe — Woroꞌa­piheg aru aria koro wo e katu­pono miꞌi e hat ewywuat woꞌopotꞌauka hat sese wo raꞌyn toĩneꞌen Tupana wanẽtup hawe e Iesui. Yt naku i aipyꞌa pe miit auka hat wato­pyhuꞌat Tupana ehamo are. Miꞌi tã eweikupteꞌen mote Tupana miꞌapiheg wo eweikupteꞌen e Iesui temiitꞌin me yityꞌok tote.
40,5,23,Miꞌi hawyi Iesui toꞌe i iꞌatuepe. — Karãpe etum neran Tupana pe emiium imõtypot hap maꞌato toĩneꞌen wẽtup ok miit ewanĩkap epyꞌahak hap pote waku yt etum i emiium Tupana pe maꞌato waku etoiat ro emiium muat mekewat yparakai tote hawyi ereto ro ewanĩkap kape ti etunug ewy wo i raꞌyn hamo e. Miꞌi hawyi — Uiwy ere atikyꞌesat kahato waure wo ereĩneꞌen uhepiat emõpyꞌahak hap kai ere o e. Eiwoꞌo­wese hap toĩneꞌen i raꞌyn iwywo hawyi waku eraꞌaipok emiium muat sat hamo hawyi etum imikyꞌesat ewy. Waku pe ereĩneꞌen hawyi eiwoꞌo­wese hap etipuẽti i raꞌyn hawyi o e Iesui temiitꞌin me.
40,5,25,Miꞌi hawyi Iesui toꞌe i yityꞌok totiaria pe — Uiwyriaꞌin e karãpe wẽtup ok ewanĩkap tut suraraꞌin wywo epyhik hamo morekuat woꞌopyhik hawe pyno eweꞌeg wo o miꞌi hap eꞌat pe are e. Waku muꞌap upi etunug ni ipyꞌahak takat ewy ok wo e. Waku meremo etunug mekewat ewanĩkap ewy ok wo i raꞌyn muꞌap tote e maꞌato yt etimo­wese i yianmete pote yt naku i topyhuꞌat aru eete e katu­pono ewanĩkap aru eium morekuat pe yt naku i nug hat en sio waku rakat e hamo. — Yt naku i en e morekuat pote epag suraraꞌin akag po pe raꞌyn epyhik woꞌopyhik hawiat wuatꞌi eꞌat pe hamo raꞌyn e. — Uimohey hat en mote eweꞌeg wo o karãpe ewanĩkap ereto woꞌopyhik hap kapiat turan e. Etikat kahato iwese hap muꞌap upi e. Yt pote woꞌopyhik hawe ereĩneꞌen motꞌi itote. Yt uwe i ikuap karania ewaty karania anu ereĩneꞌen epyhik hawe e. Miꞌi hawyi ti epore­nõtem hap saꞌup niatpo kahato raꞌyn iwato kahato raꞌyn toĩneꞌen e. Pyno ti poꞌog waku muꞌap upi ehãꞌãg kahato ewy inug hamo ereto hat ewanĩkap e. Etunug o ewanĩkap merep ewy ok wo i raꞌyn are ehepe uipot­poꞌo­roria e Iesui temiitꞌin me yityꞌok tote.
40,5,27,— Uipot­muꞌeria e watikuap taꞌyn aikotã saꞌawyꞌiwuat Tupana ehay enoi hat Musei toꞌe — Yt erepehik teiꞌo wẽtup wary ete wẽtup eꞌaito ete e. Ewary wywo yn o ewaire eꞌaito wywo yn o ewaire e hap e. Pywo kahato ainãpin Musei e.
40,5,28,Musei e hap mohag hat ri uito. Musei e hap ete woro­hoꞌo­nãpin eipe — Yt naku i kahato erahaꞌat kahato hary­poria kape ihainia kape erepehik teran hap wywo mekewat hary­poria wywo mekewat ihainia wywo epyꞌa pe ewanẽtup hawe. Miꞌi tã etunug mote yt naku i kahato rakat no ereĩneꞌen Tupana wanẽtup hawe e.
40,5,29, PIAT EWYPyno eha wo erahaꞌat hary­poria kape ihainia kape miꞌi hawyi ewanẽtup hawe ereꞌe — Arepehik teran mekewat hary­poria ete mekewat ihainia ete ere ewanẽtup hawe pote etihep o eha mehĩꞌin manaꞌin katu­pono pywo ti rat eha ti eꞌaparap hap nug hap topyhuꞌat are e. Miꞌi pote waku etihep eha hawyi etipun pya ekai are e. Pywo ti rat waku poꞌog kokawiat ihasik takano ereke atipy pe maꞌato typy kawiat eha wywo ereto aria kape are e.
40,5,30,Iꞌewyte epo kokawiat wo etimaꞌat teran wẽtup ok hary­poria wẽtup ok ihainia sewaire hamo miꞌi pote waku etitek epo kokawiat miꞌi hawyi etipun miꞌi pya raꞌyn ekai are katu­pono poꞌog waku mesuwe ereĩneꞌen ipo tut rakat ipy tut rakat ihasik takat wo ereĩneꞌen mesuwe sio torania epo wywo eha wywo epy wywo ereke aria koro pe are aikope miitꞌin hoꞌopot kahato miꞌi hap kape are e ti Iesui. Poꞌog waku ereke Tupana etama pe wẽtup epo wywo yn typy epo wywo ereke aria pe hoꞌopot hamo e Iesui miitꞌin sem me yityꞌok tote.
40,5,31,Miꞌi hawyi poꞌog Iesui toꞌe taꞌapy­pueri haria pe — Pywo pe ti mehĩꞌin manaꞌin saꞌawyꞌi ti mio tã iꞌatuꞌe nagnia — Etoiat teran eharyꞌi eꞌaito miꞌi pote waku etunug iwan me morekuat wywo e miwan me hawyi waku eiwoꞌoꞌatoiat iꞌatuꞌe saꞌawyꞌi ahaꞌaseꞌiꞌin mio tã iꞌatuꞌe. Maꞌato Uito ti yt mio tã areꞌe hin i woro­hoꞌomuꞌe e maꞌato Uito ti mio tã are — Yt karamuo teiꞌo eharyꞌi etoiat eꞌaito etoiat are raꞌyn woro­hoꞌomuꞌe e. Maꞌato etoiat eharyꞌi eꞌaito miꞌi pote ti aru yt naku i kahato etunug Tupana wanẽtup hawe are raꞌyn katu­pono etoiat eharyꞌi eꞌaito miꞌi hawyi ti meiũran wẽtup ok wywo i raꞌyn eꞌaito eharyꞌi. Miꞌi hawyi ti typy eꞌaito eharyꞌi rakano raꞌyn ereĩneꞌen Tupana wanẽtup hawe e. Pyno yt naku i ti miꞌi tã are e Iesui. Iꞌewyte areꞌe mesuwe maꞌato eharyꞌi eꞌaito hewaire hewaire toĩneꞌen iraniaꞌin wywo rakano mote waku etoiat eharyꞌi eꞌaito are maꞌato miꞌi e hap ete yn mesuwe are. Pyno Uito yt saꞌawyꞌiwuat nagnia yt e hap ewy hin i woro­hoꞌomuꞌe. Miꞌiria ti eimuꞌe — Waku etoiat eharyꞌi waku etoiat eꞌaito morekuat ehay miwan miat upi yt etikyꞌesat i poꞌog i pote iꞌatuꞌe saꞌag. Maꞌato Uito ti uiweupi raꞌyn uhehay. Pyno yt karãpe i teiꞌo etoiat eharyꞌi eꞌaito are raꞌyn e.
40,5,33,Watikuap taꞌyn aikotã saꞌawyꞌi nagnia ainãpin kahato — Etunug no miꞌi tã aru — Atunug eꞌe hap Tupana set upi ewy iꞌatuꞌe hap. Pyno waku watoꞌe miitꞌin ehamo — Yt atunug aru i mio tã uiꞌe hap miꞌi pote ti aru waku raꞌyn Tupana uhatyꞌi hatyꞌi waku watoꞌe wuatꞌi ehamo iꞌatuꞌe ahaꞌaseꞌiꞌin ahepe miwan me. Maꞌato Uito ti yt nagnia saꞌawyꞌi­wuaria e hap yt ewy i raꞌyn ahenoi ehepe e. Uito ti atikyꞌesat etunug yne eꞌe hap ewywuat. Waku ti watunug aiꞌe hap are e. Pywo pe yn ihay rakat. — Atunug aru watoꞌe pote waku watunug aiꞌe hap ok tã e Iesui. Pyno yt naku i watu­we­pehik aiꞌe hap ete nagnia aimuꞌe hap ewy — Yt atunug aru i pote waku mesuwat mytyp uiꞌapiheg. Yt naku i watu­we­pehik aiꞌe hap ete — Atunug aru aiꞌe hap ete are. — Pyno waku raꞌyn aru uimikoi koꞌi uiko piat topap yne yt atunug aru i uiꞌe hap ewy aiꞌe hap yt naku i watoꞌe are katu­pono mesuwat mytyp ti Tupana puꞌap hap are katu­pono mesuwat aiko koꞌi iꞌewyte aheꞌyi mesuwe yt aiwat hin i are. Taꞌi Tupana wat koꞌi wyti are e. Pyno yt naku i ti aheso hap wati­pehik Tupana set upi are — Yt atunug i pote waku tawa wato Ieru­sarẽi piaria uiꞌapiheg yt ereꞌe teiꞌo katu­pono tawa wato Ieru­sarẽi ti yt aiwat i Tupana wuanuat iꞌewyte mekewat Tupana Mipoꞌoro Wuatꞌi Porekuat Porekuat nuat etawa ti Ieru­sarẽi topyhuꞌat pãi are e Iesui tuwepe. — Maꞌato aheso pote aru waku uiꞌasap kytsig nakat topyhuꞌat yt etipehik teiꞌo — Atunug aru aiꞌe hap ete katu­pono yt uwe i ti inug kuap aiꞌasap ikytsig hap tuwa­nẽtup hawe are e. Yt uwe i inug kuap tuwa­nẽtup hawe toꞌapyig hap are.
40,5,37,Pyno waku atunug aru aiꞌe hap yn miꞌi hawyi waku watunug aiꞌe hap ok tã are e Iesui. Maꞌato yt watunug neran i pote — Atunug aru yt watoꞌe i waku e. Miꞌi pote ti aru pywuat sehay yn tuwẽtem aiwẽ pyi are katu­pono pywuat sese sehay yn atikyꞌesat uipot­muꞌeria wẽ kaipyi are e. Maꞌato yt pywo piat i — Atunug aru eweiꞌe miꞌi pote ti aru taꞌi ahiag ehay upiat myhuꞌat haria wo eweipyhuꞌat are e Iesui topot­muꞌeria pe yityꞌok totiaria toꞌapy­pueri haria pe.
40,5,38,Taꞌi watikuap kahato ti aikotã saꞌawyꞌi nagnia ainãpin hap e. Mio tã iꞌatuꞌe miwan me — Karãpe wẽtup ok eha apok eꞌahyk hawe miꞌi pote waku eraꞌapyk etihaꞌapok eha apok saꞌup mo e. Iꞌewyte karãpe wẽtup ok eiãi pik ahyk hawe miꞌi pote iꞌewyte eraꞌapyk etihãipik miꞌi hat iꞌatuꞌe saꞌawyꞌi nagnia ahepe ainãpin hap e. Maꞌato Uito yt miꞌi tã are hin i raꞌyn woro­hoꞌo­nãpin e. Pyno karãpe wẽtup ok aiꞌahyk miꞌi pote waku yt watu­wepyk hin i are e. Iꞌewyte ewanĩkap eete tunug saꞌag miꞌi hat iꞌewyte wy yt erepyk teiꞌo are ti Uito woro­hoꞌomuꞌe yt saꞌawyꞌiwuat nagnia yt woꞌomuꞌe hap ewy i raꞌyn e. Iꞌewyte epo sese kawiano wẽtup ok eowa pe ete eꞌahyk miꞌi pote yt erepyk teiꞌo maꞌato mio tã ereꞌe ro eꞌahyk hat pe — Pyno waku kokai i ro uipo ran kai iꞌewyte waku uiꞌahyk mehĩ mana waku watoꞌe e.
40,5,40,Uito ti yt woro­nãpin hin i iraniaꞌin ewy. Mio tã yn areꞌe — Yt etipoepyk teiꞌo are aikotã aikotã saꞌag nug etiat hat are. Karãpe ewanĩkap ewa pe tek miꞌi pote o kokai ereꞌe naꞌyn are. Karãpe ewanĩkap epohari teran ekat ete miꞌi hawyi yt epyꞌahak teiꞌo ewanĩkap ete are e. Miꞌi hawyi waku ekat imikyꞌesat ewy etum poꞌog imikyꞌesat kai are e. Ewanĩkap tikyꞌesat eꞌyni pote etum. Esokpe toikyꞌesat pote etum. Ekamisa toikyꞌesat pote etum. Maꞌato waku poꞌog naꞌyn imikyꞌesat kai etum are. Toihep ekamisa hawyi waku iꞌewyte esirara etum uimohey hap moherep hamo e Iesui.
40,5,41,Iꞌewyte karãpe ewanĩkap toꞌe — Etioto ro uhekareꞌen e myꞌahaktu e miꞌi hawyi waku perupꞌi puo — Taꞌi mehĩ mana emikyꞌesat ewy atunug waku watoꞌe perupꞌi puo. Miꞌi hawyi waku imikyꞌesat sakpuat ewetunug uimohey hap moherep ewanĩ­kaptia ikyꞌe hap moherep hamo e Iesui.
40,5,42,— Karãpe wẽtup ok hẽtup ekareꞌen kat koꞌi kat koꞌi miꞌi pote waku etum imikyꞌesat ewy are uimohey epiat hat moherep hamo are e. Iꞌewyte karãpe wẽtup ok tipuru ekat koꞌi pote waku etipuru ekat tope uimohey epiat hap moherep hamo ikyꞌe hap moherep hamo areꞌe e Iesui temiitꞌin me yityꞌok tote.
40,5,43,Miꞌi hawyi Iesui toꞌe i itotiaria pe — Mio tã e miwan me saꞌawyꞌi­wuaria ainãpin hanuaria — Waku ti aiwyriaꞌin sese yn watiꞌa­tukyꞌe kahato iꞌatuꞌe maꞌato ti waku ahewa­nĩ­kaptia ete haiwot takat ewy ipyꞌahak takat ewy watoĩneꞌen iꞌatuꞌe saꞌawyꞌiwuat ainãpin haria. Maꞌato Uito wẽtup sehay wo woro­nãpin yt iꞌatuꞌe hap ewy i. Uito ti mio tã are woro­hoꞌo­nãpin e. Pyno eweiꞌatukyꞌe ro ewanĩ­kaptia are. Pyno waku ahatyꞌi hatyꞌi haria upi wahẽtup Tupana pe — Etiꞌatu­poi­tyro o uhatyꞌi hatyꞌi haria Papai waku watoꞌe areꞌe. Miꞌi tã watunug mote aru Aiꞌywot atipy piat saꞌyruꞌin sakiꞌytꞌin no wato­pyhuꞌat kahato katu­pono ti Aiꞌywot atipy piat tiꞌatukyꞌe kahato tewa­nĩ­kaptia are e. Taꞌi toimo­herep kahato iꞌatukyꞌe hap katu­pono toipoꞌoro iꞌaman at iꞌatu­mikoi moehãite hamo e. Taꞌi toiꞌatu­poi­tyro yt tokyꞌe hin i haria are. Taꞌi Aiꞌywot atipy piat tiꞌatukyꞌe kahato tewa­nĩ­kaptia torania e. Yt nakuat i nug haria ko kape toipoꞌoro iꞌaman at tokyꞌe haria mikoi koꞌi poityro hamo maꞌato iꞌewyte yt tokyꞌe haria i mikoi koꞌi kape toipoꞌoro wy iꞌaman at iꞌatukyꞌe hap moherep hamo are e. Pyno toꞌoꞌewyꞌewy toiꞌatukyꞌe towyriaꞌin tewa­nĩ­kaptia are e. Miꞌi tã ewy ti Tupana toĩneꞌen e. Pyno waku Tupana ewy watunug. Ewetunug wakuap yne miitꞌin me Aiꞌywot atipy piat minug ewy waku watunug are e. Miꞌi tã watunug mote ti aru iraniaꞌin teꞌerahaꞌat ahepiat miitꞌin yne kyꞌe hap kape hawyi ti aru teꞌeru­wa­nẽtup hawyi — Taꞌi Tupana saꞌyruꞌin Tupana sakiꞌytꞌin mote ti meke tã taꞌatukyꞌe miitꞌin iꞌatuꞌe wyti aru e Iesui.  PIAT EWYKatu­pono ti mesu­wa­ro­tiaria yt Tupana mohey haria i tikyꞌe taꞌatukyꞌe haria sese yn e. Maꞌato yt taꞌatukyꞌe i haria ti yt taꞌatukyꞌe i raꞌyn e. Maꞌato miꞌiria ewywuat eikyꞌe haria yn naꞌyn eweiꞌatukyꞌe miitꞌin mote ti aru mesu­wa­ro­tiaria ewy eweipyhuꞌat are e. Aikyꞌe haria yn wati­po­wyro pote yt Aiꞌywot atipy piat yt ewy hin i wato­pyhuꞌat are e. Iwese rakaria wo watoĩneꞌen ahepiat iwese haria kape yn mote yt kat i haꞌup wati­puẽti aru Aiꞌywot atipy piat kaipyi are e. Taꞌi marakꞌaria tiꞌatukyꞌe kuap taꞌatukyꞌe haria maꞌato atikyꞌesat eweiꞌatukyꞌe kahato yt eikyꞌe hin i haria are.
40,5,47,Iꞌewyte ti waku watiꞌa­tu­wesat wuatꞌi miitꞌin are e. Yt naku i watiꞌa­tu­wesat aiwyriaꞌin yn are katu­pono ti yne ti mesuwat yi tote taꞌatu­wyriaꞌin wesat kuap are. Iꞌewyte yt Tupana mohey haria i iwesat kuap taꞌatu­wyriaꞌin are. Pyno waku ti yne watiꞌa­tukyꞌe are e. — Pyno ereke uhyt mana mimi watoꞌe aikyꞌe haria pe yn mote mesu­wa­ro­tiaria ewywuat watoĩneꞌen katu­pono miꞌiria ti taꞌatu­wyriaꞌin taꞌatukyꞌe haria sese pe yn — Ereke ro eraꞌapyk mehĩ mana aimiꞌu raꞌyn iꞌatuꞌe maꞌato yt taꞌatu­wesat i taꞌatue­wa­nĩ­kaptia are. Maꞌato miꞌi tã aito pote iꞌatuꞌe­wywuat wato­pyhuꞌat mesuwe yi tote iraniaꞌin yt Tupana mohey haria i ewywuat e. Yt naku i rat miꞌi tã aito pote are e.
40,5,48,Pyno waku wato­pyhuꞌat hãpyk kahato rakaria wo aikotã Aiꞌywot atipy piat waku rakat ewy waku watunug are e. Aiꞌywot atipy piat Aikyꞌe kahato hano toĩneꞌen are e. Iwese kahato iperupꞌi kahato tewa­nĩ­kaptia ete towyriaꞌin ete are e. Pyno waku Tupana ewywuat kahato wato­pyhuꞌat mesu­wa­ro­tiaria kyꞌe hap upi are e. Pyno toran naꞌyn mesup einãpin hap e Iesui ahepe tomohey haria pe mekewat yityꞌok tote miitꞌin sem toiꞌatumuꞌe hap tote.
40,6,1,Pyno ti miꞌi hawyi poꞌog Iesui toꞌe miitꞌin sem me yityꞌok tote — Uiwyriaꞌin e pyno yt naku i kahato watu­we­mõ­typot Tupana potpap watunug turan e. Yt naku i kahato miitꞌin ehamo miitꞌin miat aimõ­typot hamo wewoꞌi watunug Tupana potpap turan e. Pyno waku ti Tupana potpap watunug imõtypot hamo yn e. Pyno waku Tupana mõtypot hap yn aiwa­nẽtup hawe watunug imikyꞌesat ewy. Maꞌato aimõ­typot miitꞌin kaipywiat hap yn watikat pote yt kat i aimõ­typot hap sese wati­puẽti Aiꞌywot atipy piat kaipywiat e. Pyno waku miitꞌin watiꞌa­tu­po­wyro kat koꞌi kat koꞌi hap ete maꞌato aiwa­nẽtup hawe yt aimõ­typot hamo i e. Waku Aiꞌywot atipy piat mõtypot hamo aiwa­nẽtup hawe e. Miꞌi pote karãpe hatek takat putꞌokꞌe ahowawi miꞌi pote waku wati­po­wyro kahato maꞌato yt miitꞌin miat aimõ­typot hamo i waku wati­po­wyro e. Maꞌato Yt naku i aiwa­nẽtup hawe — Atipo­wyro miꞌi miit wuatꞌi ehamo uimõ­typot kahato miitꞌin mesuwe hamo pãi yt naku i watoꞌe e. Yt naku i ahehay aiwa­nẽtup hawe aremo­wato wuatꞌi ehamo uiminug waku koꞌi wo e. Yt naku i aito typy wanẽtup haria ewy watoĩneꞌen e. Kat pote miꞌiria ti Tupana mõtypot yat pe tuwehytꞌok kahato Tupana mõtypot haria ewy teꞌeru­waꞌa­tunug maꞌato yt pywo piat i katu­pono — Uimõ­typot mono taꞌatuꞌe hap yn taꞌatu­wa­nẽtup hawe e. Miꞌiria ti toꞌowatkaꞌi ti Tupana mõtypot hamuat tuwak hamo — Toꞌiro toꞌiro Tupana mõtypot hamo iꞌatuꞌe iꞌatuehay maꞌato yt pywo pe i katu­pono iꞌatupyꞌa pe — Uruto ti poꞌog eikai Tupana mohey haria iꞌatuꞌe taꞌatu­wa­nẽtup hawe yt kat i Tupana mõtypot sese hap iꞌatukai e. Taꞌi miꞌiria wyti getap upi upi oken upi upi Tupana mõtypot hap taꞌatunug teꞌeru­wepe teꞌeru­wa­nẽtup hawe — Uruto poꞌog urumõ­typot urumohey taꞌatuꞌe haype e. Miꞌiria ti teꞌeru­wa­nẽtup hawe ti typy wanẽtup haria e. Iꞌewyte ti miitꞌin ehamo oken upi getap upi ti taꞌatuꞌa­tumuꞌe Tupana ehay miitꞌin me haty wo maꞌato miitꞌin ehamo — Waku uimõ­typot miitꞌin taꞌatuꞌe haype e. Pyno pywo pe ti areꞌe miꞌi hap ewy ewetunug mote wyti aru yt kat i ti aru Tupana kaipywiat eimõ­typot hamuat e. Miitꞌin mimõ­typot koꞌi yn eweikupteꞌen mesuwe wen maꞌato yt karãpe i aru Tupana mimõ­typot wo eweikupteꞌen e Iesui miitꞌin sem me yityꞌok tote.
40,6,3,Miꞌi hawyi poꞌog Iesui toꞌe itotiaria pe — Uiwyriaꞌin waku kahato wati­po­wyro ihakyꞌeꞌi rakaria Tupana ehamo ikuap hamo e. Karãpe satek poria watiꞌa­tu­po­wyro waku watum iꞌatu­po­wyro hap migꞌi wo are yt uwe i mikuap mo i ahepiat e. Waku Tupana kape yn aheha imõtypot hamuat. Waku ti yt wahenoi i aimiium mekewat ahepiat miitꞌin powyro hap wuatꞌi pe aiwe­mõ­typot hamo e. Waku ti Tupana kapiat aiwa­tetup hap wywo yn watiꞌa­tu­po­wyro miitꞌin e. Yt naku i wahenoi henoi iraniaꞌin me kat kat hap watunug Tupana mõtypot hamuat e. Waku ti Tupana kapiat aiwa­nẽtup wywo yn wati­po­wyro ihakyꞌeꞌi rakaria e. Aiꞌywot atipy piat taꞌakasa kahato yne aiminug migꞌi wuat koꞌi e. Miꞌi pote waku Tupana ehamo watiꞌa­tu­po­wyro iraniaꞌin e. Waku Tupana tuwehum ahepe hap yn watikat e. Waku aheha Tupana kape yn watunug waku iraniaꞌin powyro hap turan e. Waku watiꞌa­tu­po­wyro miitꞌin Tupana ehamo Tupana mõtypot hamo e Iesui ahepe.
40,6,5,— Uiwyriaꞌin ahehay Tupana kapiat ahehay ikahu rakat iraniaꞌin ehamo aiwe­mõ­typot hamo uito poꞌog Tupana kapiat uhehay ikahu rakat e kuap takat eikai aiꞌe hap aiwa­nẽtup hawe yt naku i ahehay e. Yt naku i typy ahẽgu wywo ahehay Tupana kape miitꞌin miat aimõ­typot hamo aiwe­mõ­typot hamo e. Pywo ti rat iraniaꞌin mesuwat yi totiaria iꞌatuehay kahato Tupana mõtypot hawe miitꞌin me iꞌatuehay se Tupana kape maꞌato yt pywo pe i iꞌatuehay e. Aikope aikope miitꞌin teꞌeru­waꞌa­tunug hap tote iꞌatuehay potꞌi kahato Tupana kape — Waku uimõ­typot miitꞌin taꞌatuꞌe haype. Pyno eiweꞌeg wo o miitꞌin miat eimõ­typot hap pupi are katu­pono miitꞌin miat neꞌi eimõ­typot hap eweikyꞌesat pote miꞌi yn topyhuꞌat ehaꞌup mo e. Miꞌi hap kape eiwe­wa­nẽtup pote yt kat i i Tupana kaipywiat Tupana wehum ehetiat hap e.
40,6,6,Pyno waku karãpe ahehay teran Tupana wywo pote waku wateke aikope aikope miitin yt uwe i ikuap ehamo i waku ahehay Tupana kape migꞌi wo yt heremo pyi i ahehay Aiꞌywot yn ikuap ahehay e. Miꞌi hawyi Tupana tikuap ahehay migꞌi wuat aipyꞌa pe pote Tupana tuwehum kahato ahowawi hawyi tutum ahepe aimiẽtup e. Taꞌi migꞌi wo wahẽtup wen maꞌato meiũran tutum naꞌyn aimiẽtup hawyi heremo kahato topyhuꞌat Tupana miium koꞌi wuatꞌi ehamo e Iesui.
40,6,7,Uiwyriaꞌin karãpe miitꞌin pyꞌasetpiat ahehay Tupana kapiat turan yt naku i watoꞌe aipyꞌa pe — Uhehay se Tupana kapiat pote mono miitꞌin mimõ­typot no raꞌyn areĩneꞌen yt naku i watoꞌe e. Miꞌi tã watoꞌe aiwa­nẽtup hawe pote typy ihay rakat ewy wato­pyhuꞌat e. Yt naku i typy ihay rakaria wo watoĩneꞌen katu­pono miꞌiria Tupana kapiat taꞌatuehay turan iꞌatuehay ywop kahato miitꞌin miat taꞌatuehay ikahu kahato rakat hap kuap hamo iꞌatuehay. Yt naku i miꞌiria ewy wato­pyhuꞌat Tupana wanẽtup hawe e. Taꞌi tukupteꞌen miitꞌin mesu­wa­ro­tiaria ihay suꞌat at kaꞌap haria iꞌatuehay kahato Tupana kape wẽtup sehay ahut ewy taꞌatu­wẽpap kahato e. Yt atikyꞌesat i uimohey haria ahut koꞌi ewywuat iꞌatu­misuꞌat suꞌat koꞌi e. Waku aipyꞌa pyi ahehay Tupana wywo e.
40,6,8,Waku ahehay Tupana wywo wen maꞌato ti yt naku i hupi te i hupi te i wahuꞌat wahuꞌat sehay Tupana kape are katu­pono mio tã ehehay Tupana wywo pote iraniaꞌin yt uimohey i haria ewywuat eweikupteꞌen e. Pywo pe ti Aiꞌywot atipy piat tikuap kahato aimiẽtup tewawiat wahẽtup hap eꞌyianmete toikuap taꞌyn kat koꞌi kat koꞌi aimiẽtup koꞌi toikuap. Toikuap sakpo aimi­kyꞌesat sese koꞌi katu­pono hewaure kaꞌa kahato ahehay kape aiwa­nẽtup hap yt wahẽtup i te pytkai e.
40,6,9, PIAT EWYUimohey haria woro­hoꞌomuꞌe teran aikotã ahehay Tupana wywo hap ahenoi teran e Iesui. Waku pyno watoꞌe
40,6,10,Uruꞌywot atipy piat uruikyꞌe kahato En e.Tupana pywo pe ti ikahu kahato eset Tupana. Eset ri poꞌog ikahu torania kai uruipuẽti e.Papai uruikyꞌesat kahato ereĩneꞌen wuatꞌi miitꞌin Akag Koro wo mesuwat yi tote miitꞌin pyꞌasetpe aikotã ereĩneꞌen Wuatꞌi Potypot no atipy pe hap ewy hap uruikyꞌesat e.Papai uruikyꞌesat kahato torania miitꞌin emikyꞌesat ewywuat nug hanuaria wo tukupteꞌen aikotã atipy piaria tunug emikyꞌesat yn hap koꞌi ewywuat hap uruikyꞌesat kahato mesuwe e.
40,6,11,Tupana urupoi o mesup eꞌat pe urumiꞌu wo urueꞌuꞌi wo e.
40,6,12,Tupana waure wo ereĩneꞌen emaꞌat hap koꞌi kai aikotã uruto urutu­kupteꞌen waure wo urumaꞌat hap koꞌi kai e.
40,6,13,Tupana uruꞌykesat o pya kahato ahiag uruiãꞌãg yt naku i nug hap kaipyi katu­pono uruiꞌatoiat teran torania uruminug saꞌag hap koꞌi e.Tupana En ni Wuatꞌi Potypot nuat wuatꞌi eꞌat pe e.Tupana En ni poꞌog esaika wuatꞌi kai e.Tupana En ni poꞌog poꞌog wuatꞌi mimõ­typot no wuatꞌi kaiW A K UPyno waku aipyꞌa pyi ahehay Tupana wywo. Yt naku i watu­wesuꞌatꞌi suꞌatꞌi uiꞌe hap ahut ewy e Iesui ahepe mekewat yityꞌok tote.
40,6,14,— Pyno uiwyriaꞌin poꞌog ahenoi teran miitꞌin miat aimaꞌat hap waure wo hap etiat. Karãpeĩ eipe waure wo eweikupteꞌen eimaꞌat iraniaꞌin miat hap koꞌi kai miꞌi hap ewy te Aiꞌywot atipy piat waure wo ehepiat tomaꞌat hap koꞌi kai topyhuꞌat atipy pe e Iesui. Maꞌato karãpe eweiꞌe — Yt karãpe i waure wo areĩneꞌen uhytꞌi minug saꞌag ete mimi mana minug uimaꞌat hap koꞌi kai eweiꞌe pote iꞌewyte yt karãpe i Aiꞌywot atipy piat waure wo toĩneꞌen eiminug saꞌag koꞌi hap kai e Iesui temiitꞌin me yityꞌok tote.
40,6,16,Uiwyriaꞌin karãpe mesuwe yt kat i watuꞌu ahehay Tupana wywo hap yn watunug neran miꞌi hap eꞌat pe waku migꞌi wo Tupana ehamo haype watu­we­mosyꞌat Tupana yn ikuap hamo e. Yt naku i wahenoi henoi iraniaꞌin me aiwe­mosyꞌat hap Tupana kapiat hap e. Maꞌato waku watu­we­mosyꞌat migꞌi wo Tupana yn ikuap aiwe­mosyꞌat hap tewawiat ahehay teran hap eꞌat pe e. Yt naku i wati­mo­herep aiwe­mosyꞌat hap iraniaꞌin me aheha arotꞌi hamo ahowa arotꞌi hamo yt naku i wati­mo­herep — Aremosyꞌat kahato mesup katu­pono uhehay teran Tupana wywo at kaꞌap aiꞌe hap. Yt naku i wati­mo­herep ahowa ete ahehay ete aiwe­mosyꞌat hap Tupana kapiat hap e. Maꞌato watunug mote typy ihay rakaria ewywuaria watu­kupteꞌen katu­pono miꞌi haria timo­herep teran taꞌatu­we­mosyꞌat hap wuatꞌi miitꞌin me. Teꞌeru­we­mõ­typot hap taꞌatukat kahato taꞌatu­we­mosyꞌat hap koꞌi maꞌato yt naku i watu­we­mo­herep ahehay arotꞌi hamo ahowa arotꞌi hamo aiwe­mosyꞌat Tupana kapiat hap e. Yt naku i typy ihay rakaria ewy wato­pyhuꞌat e katu­pono typy ihay rakaria timo­herep teran taꞌatu­we­mosyꞌat hap upi miitꞌin me ikuap hamo teꞌeru­we­mõ­typot hamo e. — Taꞌi en waku kahato Tupana kapiat wemosyꞌat hat iꞌatuꞌe hap kyꞌewi taꞌatukat haype. Typy ihay rakaria tikat kahato miitꞌin wehum taꞌatuetiat hap e. Miitꞌin wehum taꞌatuetiat hap taꞌatu­puẽti kahato mesuwe wen maꞌato miꞌi hap yn topyhuꞌat iꞌatusaꞌup mo katu­pono yt kat i Tupana wehum iꞌatuetiat hap topyhuꞌat wuatꞌi eꞌat pe e.
40,6,17,Miꞌi tupono ti poꞌog waku watu­we­mo­kahu yn Tupana kapiat aiwe­mosyꞌat hap eꞌat pe e. Waku watu­weo­wasei hawyi watu­weꞌapin hawyi watu­we­painug aikotã watunug wuatꞌi eꞌat pe hap ewy hawyi waku watu­we­mosyꞌat Tupana ehamo Tupana yn ikuap hamo e. Miꞌi hap ewy ti waku aiwe­mosyꞌat Tupana kapiat hap watunug yt uwe i mikuap mo e. Miꞌi tã watunug mote ti yt uwe i ikuap aiwe­mosyꞌat Tupana kapiat hap yt heremuat i rakat e. Aiꞌywot Tupana yn ikuap katu­pono ti Aiꞌywot yne migꞌi wuat minug koꞌi ikuap yne e. Miꞌi tupono ti migꞌi wuat aiwe­mosyꞌat hap toikuap miitꞌin yt uwe i ikuap pytkai i. Miꞌi hawyi Tupana tuwehum ahete hawyi tutum ahepe aimiẽtup saꞌup ahepe wuatꞌi ehamo e Iesui taꞌapy­pueri haria pe.
40,6,19,Uimohey haria yt naku i mesuwat yi tote yn ahekareꞌen e. Yt naku i ahekat mo wato hap kape yn watu­we­wa­nẽtup at kaꞌap e. Mesu­wa­rotiat yn ahekareꞌen mote meiũran aru yt kat i topyhuꞌat atipy pe e katu­pono mesu­wa­rotiat ahekat yn tukupteꞌen mote meiũran tuwei­motyk yne ahekat katu­pono ahekat mesu­wa­rotiat yt tukupteꞌen motꞌi hin i e. Uiwyriaꞌin mesu­wa­rotiat yn ahekat pote meiũran seroꞌokꞌe haria wano topyhuꞌat ahekat sio nupiꞌa miꞌu wo ikahu rakat topyhuꞌat sio iꞌytyk miꞌu wo topyhuꞌat ahekareꞌen koꞌi ikahu kahato saꞌawyꞌi pytkai. Mesuwe yn watiꞌa­tunug ahekat pote yt kat i topyhuꞌat irane aru atipy pe e.
40,6,20,Uipot­muꞌeria pywo ti poꞌog waku watiꞌa­tunug ahekat atipy pe katu­pono iheg me kahato toĩneꞌen itote wuatꞌi eꞌat pe e. Itote ti yt kat i ahekat wuatꞌi eꞌat piat u kuap haria areꞌe yt kat i nupiꞌa itote. Seroꞌokꞌe haria yt uwe i itote e. Yt kat i iꞌytyk hap atipy pe e. Miꞌi pote waku watum ahekat Tupana pe mesu­wepyi aimiium koꞌi upi e. Miꞌi hawyi toĩneꞌen itote. Putꞌokwatoꞌe itote hawyi ti aru tutum yne aimi­poꞌoro ahekat e.
40,6,21,Ahekareꞌen watopag yne atipy pe Tupana po pe pote ti aiwa­nẽtup hap sese iꞌewyte toĩneꞌen at kaꞌap Tupana kape atipy kape e. Maꞌato mesu­wa­rote yn ahekat watiꞌa­tunug pote iꞌewyte aiwa­nẽtup hap mesu­wa­rote yn topyhuꞌat at kaꞌap e Iesui tomi­muꞌeria pe mekewat yityꞌok totiaria pe miitꞌin typyꞌi rakaria ehamo.
40,6,22, PIAT EWY— Uheka­tu­wyria e aheha wo yn ni wataꞌa­kasa kuap e. Miꞌi tupono ti waku aheha­pytig kahato e. Aheha ihãite pote ti waku yne heremo yne muꞌap upi katu­pono ihotꞌok puat hewyry rakaria ewywuaria wo watu­kupteꞌen e. Maꞌato yt aheha­pytig i pote ti yt heremo kahato i kat koꞌi kat koꞌi aiꞌakasa hap koꞌi yt heremo kahato i e. Miꞌi e hap ewy ti yt eweimohey i pote aikotã iꞌypyryp sese puo ehewyry hap ewy eweipyhuꞌat eiwa­nẽtup hawe e. Pywo ti rat eheha mimohey hap yt kat i Tupana akasa hap pote iꞌypyryp sese puo ti rat eweikupteꞌen yt ihapytig i rakat ewy eiko­hye­wyry atipy kape yt Tupana mohey hap i eheha piat pote e Iesui itotiaria pe.
40,6,24, PIAT EWY— Uhemiitꞌin pywo ti rat yt naku i kahato watunug typy ok ahetu­pana e. Yt naku i typy ok aikaꞌiwat no are katu­pono typy ok aipoꞌoro motpap nug hamuat pote yt toꞌoꞌewy hin i aipoꞌoro e. Miꞌi hap ewy yt naku i typy ahetu­pana e. Ahete aikaꞌiwat typy ok toĩneꞌen hawyi yt naku i kahato e. Pywo ti wẽtup ok yn aikaꞌiwat pote miꞌi hat watikyꞌe kahato. Maꞌato typy ok toĩneꞌen wẽtup ok watikyꞌe poꞌog hawyi wẽtup ok yt watikyꞌe hin i sio wẽtup ok mikyꞌesat ewy watunug neran pote wẽtup ok mikyꞌesat ewy yt watunug neran hin i e. Miꞌi hawyi aiꞌakagꞌaia hap yn ahete typy aiꞌakag hawyi e. Yt naku i kahato typy aipoꞌoro hano e. Miꞌi hap ewy kahato yt naku i kahato typy ahetu­pana hawyi e. Yt naku i watunug ahekat neꞌi ahetu­pana wo e. Yt naku i kahato ahekareꞌen sok hap kyꞌewi sese hap kape yn aipotpap hap. Ahekat kyꞌewi yn toĩneꞌen aikai pote miꞌi hawyi yt karãpe i Tupana sese watikuap e. Ahekat toĩneꞌen Tupana wo aheĩneꞌen turan miꞌi pote yt karãpe i Tupana sese topyhuꞌat Ahetu­pana wo Aipo­typot no e. Yt wato­mohey kuap i typy ok ahetu­pana wo e. Miꞌi tupono waku Tupana yn Aipo­typot Koro wo topyhuꞌat e. Miꞌi hawyi waku Tupana mikyꞌesat yn waku watunug e Iesui ahepe yityꞌok toto.
40,6,25, PIAT EWYMiꞌi tupono yt naku i watu­wa­nẽtup koꞌi koꞌi — Aikope pyi aru aikope pyi aru aimiꞌu aheꞌuꞌi ahesokpe ahesapo hy. Aikope pyi aru aikope pyi aru aheĩneꞌen hap aiꞌe hap kape yn yt naku i aiwa­nẽtup koꞌi koꞌi at kaꞌap hap are katu­pono ti aiwepit hap sese aheĩneꞌen hap sese yt tut i aimiꞌu wato hap kaipyi e. Taꞌi aiwepit hap sese yt tut i aheꞌuꞌi kahato hap kaipyi ahesokpe kahu kahato hap kaipyi e.
40,6,26,— Pyno ti rat waku watehaꞌat weitaria ewawi iꞌatu­wepit hap kape katu­pono weitaria ti teꞌeru­wepy kahato katu­pono iꞌatu­wepit at kaꞌap kahato yt karãpe i — Uikuꞌuro aru yt kat i uimiꞌu pote yt iꞌatuꞌe i. Waku atikoi hawyi atipirik kahato uimiꞌu pãi an yt pote uikuꞌuro uhesyꞌat hap upi yt iꞌatuꞌe i pytkai teꞌeru­wehum Tupana kape e. Yt kat i iꞌatueꞌuꞌi ahyt sok iꞌatueꞌy­pa­rakai tote iꞌatuꞌyat koro koꞌi pe pytkai iꞌatu­wepit at kaꞌap e. Teꞌeru­wehum kahato weitaria koꞌi katu­pono Aiꞌywot atipy piat tiꞌatupoi kahato torania weitaria wuatꞌi eꞌat pe toiꞌatue­ropat kahato weitaria e. Uiwyriaꞌin e aito ti poꞌog poꞌog Tupana wanẽtup hawe weitaria kai are miꞌi tupono kahu ahowawi poꞌog poꞌog Aiꞌywot atipy piat tuwa­nẽtup weitaria ewawiat hap kai e. Taꞌi poꞌog aito weitaria koꞌi kai e. Miꞌi pote waku wato­mohey Tupana aiꞌatupoi wuatꞌi eꞌat piat hap e. Waku wato­mohey weitaria ewy e.
40,6,27,Yt naku i ti watu­wa­nẽtup koꞌi koꞌi hap — Uikuꞌuro apuru sio apuru yt aiꞌe hap kape katu­pono miꞌi yt aimoieĩneꞌen motꞌi kuap i watu­wa­nẽtup at kaꞌap — Uikuꞌuro apuru sio apuru yt aiꞌe hap kape pytkai e.
40,6,28,Yt naku i ti paawatoꞌe — Aikope aikope som ahesokpe wati­puẽti aru aiꞌe hap kape yn watu­we­wa­nẽtup koꞌi koꞌi e. Poꞌog ni waku watu­wa­nẽtup ipohyt koꞌi kape aikotã teꞌeru­we­painug hap koꞌi kape e. Mohyt yt teꞌeru­wa­nẽtup koꞌi koꞌi hin i — Aikope pyi aru uhesokpe e hap kape yt iꞌatuꞌe hin i e. Iꞌewyte ipohyt yt tuwe­sokpe piꞌig hin i at kaꞌap teꞌeru­we­painug hamuat e.
40,6,29,Pywo pe ti areꞌe ehepe saꞌawyꞌi ahaꞌaseꞌi mesu­wa­rote aipo­rekuat pot Sarumãu esokpe ti kahuria kahato imehit kawiat Uru kawiat. Ikahu sese hesokpe are maꞌato morekuat Sarumãu yt putꞌokꞌe hin i ti mesu­wa­rotiat ipohyt koꞌi ikahu hap ete e. Taꞌi poꞌog ikahu ipohyt mesu­wa­ro­tiaria mekewat morekuat Sarumãu esokpe wakuat sese kai e. Pyno yt kan hamo i ahesokpe kape yn watu­wa­nẽtup koꞌi koꞌi e. Waku poꞌog wato­mohey Tupana piat aipainug hamuat hap waku wato­mohey e. Taꞌi Tupana aipainug kuap kahato hat e. Tupana ti wuatꞌi painug kuap hat e. Ewehaꞌat ro pohyt ikahu kahato rakaria koꞌi kape katu­pono miꞌiria yne Tupana mipainug koꞌi tukupteꞌen e. Taꞌi gaꞌapy koꞌi pohyt tutunug ikahuria yne Tupana tiꞌatu­painug yne e. Miꞌi hap ewy Tupana aipainug kuap katu­pono aito poꞌog waku Tupana wanẽtup hawe ipohyt koꞌi kai e.
40,6,30,Gaꞌapy Tupana mipainug toĩneꞌen mesup e. Koitywy gaꞌapy ikahu sese toĩneꞌen maꞌato mũkiꞌite igag naꞌyn hawyi ahemyp okpy saꞌaria wo ikuꞌuro hawyi igag hawyi e. Taꞌi Tupana tiꞌatu­painug kahato gaꞌapy koꞌi are maꞌato meiũran igag hawyi aheꞌaria wo topyhuꞌat e. Pyno Tupana tiꞌatu­painug kuap yne wuatꞌi iꞌanam koꞌi e. Miꞌi hap ewy ti waku Tupana wato­mohey aipainug kuap hat e. Kat hamo ten ahesokpe kape yn watu­wa­nẽtup at kaꞌap yt Tupana mohey i raꞌyn hap wywo e.
40,6,31,Pyno yt naku i yt watu­we­mo­po­hepap i yt ahesokpe i yt ahesapo i hap ete yt aimiꞌu i hap ete e. Katu­pono miꞌu kat hap kape sokpe kat hap kape yn teꞌeru­wa­nẽtup at kaꞌap yt Tupana mohey haria i raꞌyn e. Yt karãpe i Tupana kape iꞌatu­wa­nẽtup haype e. Pyno yt naku i miꞌiria ewywuaria wato­pyhuꞌat are katu­pono ti Aiꞌywot atipy piat tiꞌatukuap kahato yne yne kat koꞌi kat koꞌi aipo pe yt kat i aimi­kyꞌesat koꞌi kape tuwe­wa­nẽtup kahato aika­wiano aipo­wyro hamo haype e.
40,6,33,Waku poꞌog ti watu­we­wa­nẽtup aipyꞌa pe at kaꞌap aikotã aru aikotã aru waku poꞌog atunug Tupana Uipo­rekuat no hap kape e. Waku poꞌog ni watu­wa­nẽtup — Aikotã aru aikotã aru waku aterut miitꞌin Tupana kape Taꞌatu­po­rekuat no aiꞌe hap kape poꞌog waku watu­wa­nẽtup at kaꞌap aipyꞌa pe e Iesui. Pyno ti waku poꞌog watu­wa­nẽtup — Aikotã aru Tupana mikyꞌesat ewy atunug pãi aiꞌe hap kape yn e. Miꞌi tã aiꞌe hap kape aiwa­nẽtup pote ti Tupana tum aru ti ahepe mekewat wẽtup kat koꞌi kat koꞌi aimi­kyꞌesat koꞌi mesu­wa­rotiat e. Tupana mikyꞌesat kape poꞌog watu­wa­nẽtup pote miꞌi hap kaipyi aimi­kyꞌesat koꞌi tut Tupana kaipyi e.
40,6,34,Iꞌewyte yt naku i watu­wa­nẽtup mesup niatpo mũkiꞌite wat aipotpap hap koꞌi kape yt naku i watu­we­wa­nẽtup at kaꞌap e. Maꞌato mesuwat eꞌat piat niatpo hap kape yn waku watu­we­wa­nẽtup e. Pyno yt naku i mũkiꞌite wuat niatpo rakat watopag mesup eꞌat pe e. Miꞌi tã watunug mote ti topyhuꞌat aimoꞌakagꞌaia hap e Iesui topotmuꞌe haria pe yityꞌok tote.Miꞌi hawyi uito ahenoi mesuwe uimiwan me uito Mateu
40,7,1, 4142 PIAT EWYMiꞌi hawyi poꞌog toꞌe Iesui temiitꞌin me yityꞌok tote — Iꞌewyte ti e yt naku i watoꞌe aiwa­nẽtup hawe wẽtup ok pe — Yt kan hamo i en Tupana wanẽtup hawe yt naku i watoꞌe e. Mio tã watoꞌe saꞌag miitꞌin aipyꞌa pe pote aiꞌe hap ewy Tupana iꞌewyte — Yt naku i en e aru ahepe mekewat eꞌat aru karãpe uwe waku sese uwe yt naku i sese toꞌe hap eꞌat pe e.
40,7,2,Pyno aikotã watu­wa­nẽtup saꞌag miitꞌin ete aipyꞌa pe — Yt naku i rakat miꞌi miit watoꞌe pote miꞌi aiꞌe hap ewy kahato aru teꞌeru­wa­nẽtup saꞌag ahete taꞌatupyꞌa pe e. Yt iwese rakaria i aito pote iꞌewyte yt iwese rakaria i aiꞌewy miitꞌin tukupteꞌen ahowawi e. Yt ahegyiꞌat i pote iꞌewyte aiꞌewy iraniaꞌin tukupteꞌen ahowawi e. Iꞌewyte — Miꞌi miit yt kan hamo i watoꞌe wẽtup ok pe aipyꞌa pe miꞌi aiꞌe hap ewy te ti toꞌe aru ahepe mekewat aiꞌe hap ewy mekewat aimohit e. Iꞌewyte — Yt naku i en watoꞌe wẽtup ok miit pe aiwa­nẽtup hawe miꞌi pote iꞌewyte ti Tupana — Yt naku i en e aru ahepe aiꞌe hap ewy e.
40,7,3,Yt naku i ti watikat iraniaꞌin piat iꞌaparap hap koꞌi yn e. Yt naku i wati­mohit iraniaꞌin ahehay wo aipyꞌa pe e. Maꞌato watikat aiwa­nẽtup hawe iraniaꞌin miꞌaparap pote wato­pyhuꞌat aikotã yt ihapytig i rakat ewy aikotã — Meiẽwat eha pe ti toĩ wyti hu hit watoꞌe hap ewy maꞌato ti yt watikuap i aiwat aheha piat ariaꞌyp pik iwato ewy toĩneꞌen e. Uiwyriaꞌin kat poteĩ ewy ok eha pe etikat yt nakuat i hap e. Kat poteĩ — Uhyt mana ere atihep teran nyti mekewat eha piat hu hit ereꞌe iraniaꞌin me hap ewy maꞌato yt etikuap kahato i ewy eha piat ariaꞌyp wato toĩneꞌen ne eha pe. Miꞌi hap ewy ereĩneꞌen iraniaꞌin iꞌaparap hap etiꞌatukat pote e. Maꞌato miꞌi tã ereꞌe pote yt hãpyk hin i ewanẽtup e. Miꞌi pote ti typy ihay rakat ewy ereĩneꞌen e. Pyno waku ewat eha piat ri waku etihep ariaꞌyp tek iwato rakat ewywuat eminug saꞌag koꞌi hawyi ti aru pywuat ihapytig sese rakano sese raꞌyn ereĩneꞌen e. Eiminug yt naku i koꞌi ewetotiat yne pote ti ihapytig rakat ewy i ereĩneꞌen aru e. Ehapytig nakat ewy ereĩneꞌen hawyi waku etihep kuap taꞌyn ewy ok eha piat hu hit ewywuat iminug saꞌag hit koꞌi etihep kuap are yt pote yt aru e Iesui yityꞌok totiaria pe.
40,7,6,Miꞌi hawyi toꞌe i — Uimohey haria woro­hoꞌo­nãpin neran mesup ahewa­nĩ­kaptia ete e. Tukupteꞌen mesu­wa­rote miitꞌin Tupana ehay ete haiwot kahato rakaria e. Waku aiweꞌeg wo o miꞌiria pupi katu­pono aikotã awahuru koꞌi tiꞌatuꞌuka teran neꞌi aihũria ewy kahato miꞌiria tukupteꞌen e. Pywo ti rat mesup taꞌyn Tupana wanĩ­kaptia koꞌi aiꞌauka teran katu­pono Tupana ehay moherep haria aito pote e. Taꞌi aikotã hamaut koꞌi tiꞌatuꞌakit reran neꞌi aimikoi. Miꞌi hap ewywuat kahato Tupana wanĩ­kaptia aiꞌakit reran neꞌi e. Waku wahenoi wuatꞌi miitꞌin me Tupana ehay wakuat no are wen maꞌato waku aiweꞌeg kahato wo o wahenoi miꞌiria pe turan katu­pono ahewa­nĩ­kaptia miꞌiria tukupteꞌen aikotã awahuru ewywuaria tukupteꞌen aihũria u haria ewy ahewa­nĩ­kaptia tukupteꞌen aipyꞌa­setpe e. Aikotã hamaut aikope hap ewywuaria ahewa­nĩ­kaptia tukupteꞌen aipyꞌa­setpe e. Miꞌi pote waku aiweꞌeg kahato wo o wahenoi miꞌiria pe haype are aikotã yt naku i watiꞌa­tupoi awahu­ruria Tupana mõtypot yat miꞌu wakuat ewywuat yt naku i hap ewy e. Taꞌi awahu­ruria teꞌerenuk aimiium ete hawyi teꞌeru­we­morem ahowawi ahekatuꞌu hamo awahu­ruria e. Waku aiweꞌeg kahato hap wywo wahenoi turan aiꞌauka teran ahewa­nĩ­kaptia e. Yt naku i ahewahi ikahu rakat wati­mo­herep hamaut uato koꞌi haiwot rakaria gaꞌapy piaria pe katu­pono teꞌeraꞌa­kasa hawyi taꞌatuꞌakit akit neꞌi hawyi yt kat hamo i raꞌyn topyhuꞌat saꞌawyꞌi ahewahi ikahu rakat. Miꞌi hawyi ahowawi aiꞌakit hamo tõꞌẽ haiwot rakaria e. Miꞌi hap ewy kahato waku aiweꞌeg kahato wo o wahenoi Tupana ehay ahewa­nĩ­kaptia pe e Iesui yityꞌok totiaria pe iꞌewyte ahepe.
40,7,7, PIAT EWYMiꞌi hawyi poꞌog tohenoi — Uiwy ok koꞌi uheinytꞌin koꞌi karãpe wahẽtup kahato Tupana kape aimi­kyꞌesat koꞌi miꞌi hawyi tutum ahepe yne yne aimiẽtup koꞌi maꞌato tomi­kyꞌesat ewy e. Miꞌi tupono waku watikat kahato aikope aikope toĩneꞌen imiium aimiẽtup koꞌi e. Watikat kahato aimiẽtup Tupana piat koꞌi pote ti aru watiꞌa­tu­puẽti Tupana mipoꞌoro koꞌi e. watikat aimiẽtup koꞌi pote ti aru wati­puẽti imipoꞌoro koꞌi e. Maꞌato yt wati­puẽti i pote waku wahẽtup — Tupana watoꞌe taꞌatu­pyhyp kahato urumiẽtup ewawiat hap emipoꞌoro waku watoꞌe. Ehoꞌoꞌokenhypꞌok to muꞌap hawyi waku mesuwe toĩneꞌen waku watoꞌe Tupana pe. Miꞌi pote ti tohoꞌoꞌokenhypꞌok hawyi wati­puẽti aru aimiẽtup Tupana piat ok tã e. Pywo pe ti hẽtup kahato haria wo watu­kupteꞌen pote Tupana miium poreraꞌat haria wato­pyhuꞌat aru e. Iꞌewyte Tupana miium kat kahato haria aito pote wuatꞌi imiium puẽti haria wato­pyhuꞌat mesuwe e. Iꞌewyte — Ereꞌokenhypꞌok to Tupana e haria aito pote muꞌap puẽti haria wato­pyhuꞌat e Iesui itotiaria pe iꞌewyte ahepe. Uhemiitꞌin karãpe aimẽpyt hẽtup ahepe uꞌi pote watum uꞌi tope e. Yt watum i aimẽpyt pe yi kyt neꞌi — Atikyꞌesat kahato uꞌi mamai papai e pote watum naꞌyn ahaꞌyru ahakiꞌyt uꞌi e. Iꞌewyte — Papai mamai atikyꞌesat pira puꞌi epo piat e pote meremo watimõꞌẽ e. Yt uwe i moi neꞌi hum tosaꞌyru tosakiꞌyt pe hesyꞌat pote e. Mesu­wa­rotiat miitꞌin ti yt naku i nug haria wo tukupteꞌen wen maꞌato ti taꞌatukuap wyti taꞌatu­mẽpytꞌin miat wakuap ium hamuat e. Aiꞌywot atipy piat ti poꞌog poꞌog wakuat wuatꞌi mesu­wa­rotiat miitꞌin kai e. Miꞌi tupono miitꞌin miẽtup wakuat tutum kuap kahato ti e. Wakuat aimiẽtup tepiat koꞌi Aiꞌywot Wakuat Atipy piat tiꞌatuium kahato ahape e Iesui yityꞌok totiaria pe iꞌewyte ahepe.
40,7,12,Saꞌawyꞌiwuat Tupana ehay moherep haria piat ainãpin hap iꞌewyte ahaꞌaseꞌi Musei ainãpin hap wẽtup uhehay pe yn teke are e — Aikotã wati­kyꞌesat iraniaꞌin minug wakuap ahepe miꞌi hap ewy waku watunug iꞌatuepe e Iesui temiitꞌin me yityꞌok tote.
40,7,13, PIAT EWYPyno ti waku ti etikat kahato mekewat muꞌap ypy kurin kat atipy kapiat are katu­pono mekewat aria kapiat muꞌap ypy wyti heremo yne e Iesui. Taꞌi mekewat aria kapiat muꞌap tote ti miitꞌin yne ikohye­wyry kahato pote mekewat muꞌap ihot kahato e. Maꞌato mekewat atipy kapiat muꞌap ypy ti yt heremo i e. Eweikat kahato pote yn eweipuẽti are katu­pono mekewat muꞌap kurin kat upi ti niatpo kahato ehewyry e. Maꞌato mekewat upiat eipe pote ti putꞌokꞌeweiꞌe wuatꞌi eꞌat piat eheĩneꞌen hap tote e. Katu­pono mekewat muꞌap yt hot i kahato pote ti yt typyꞌi hin i miit hewyry e Iesui yityꞌok totiaria pe ahepe.
40,7,15,Miꞌi hawyi toꞌe Iesui itotiaria pe — Uimi­muꞌeria e eweꞌeg wo o mekewat Tupana ehay moherep yt pywuat piat i haria wywo e. — Uruimohey kahato Tupana iꞌatuꞌe pytkai yt Tupana ehay ewy i taꞌatu­mo­herep — Uruto ti Tupana hũria eiꞌewywuat iꞌatuꞌe pytkai eiweꞌeg wo o iꞌatuehay pupi yt uiat ewywuat i pupi e. Taꞌi eimaꞌat reran haype uimohey ehepiat hap moma teran haype i aikotã awahuru tuꞌu teran aihũria hap ewywuaria ti miꞌiria tukupteꞌen eipyꞌa­setpe eimuꞌe hamo e.
40,7,16,Iꞌatu­minug saꞌag ete ti aru miꞌiria eweikuap e. Aikotã mekewat ahiag ẽpo yt hum i ti he rakat ahepe miꞌu hap ewy miꞌiria tukupteꞌen e. Iꞌewyte yt karãpe i wati­puẽti mekewat hu ẽpo ete he rakat ywa ewy e.
40,7,17,Pyno karãpeĩ aimikoi upiꞌa iꞌatue­hãite kahato hawyi meiũran iꞌatusat kahato hawyi hewo raꞌyn iꞌywa he kahato rakaria e. Maꞌato yt wenug i hat aimikoi haat saꞌag kahato yt he i iꞌywa hap ewy e. Miꞌi hap ewy kahato Tupana ehay wẽtup aimuꞌe haria tukupteꞌen e. Maꞌato mekewat wenug kahato haat wyti yt karãmuo i haat saꞌag nakat neꞌi e. Haat kahato yn topyhuꞌat e. Maꞌato yt ihãite i rakaria ywa ti yt miꞌu wo hin i raꞌyn topyhuꞌat. Miꞌi ti yt watuꞌu kuap i raꞌyn iꞌywa haat saꞌag nakat neꞌi e.
40,7,19,Pyno miꞌi meiũran — Yt kat hamo i raꞌyn meiẽwat iꞌywa yt hẽꞌẽ kahato i rakat meiẽpe watoꞌe. Pyno waku aheꞌaria wo raꞌyn miꞌi yp yt aipoi i pote watoꞌe hawyi watiꞌy­pytek yt naku i rakat e.
40,7,20,Taꞌi watikuap kahato ti mikoi ypia iꞌywa he hap upi sio wakuat ypia sio yt naku i rakat ypia hap watikuap kahato aito e. Miꞌi hap ewy kahato te ti watikuap pywo piat Tupana ehay enoi haria sio aimaꞌat haria taꞌatu­minug wakuap upi sio taꞌatu­minug yt naku i hap upi watiꞌa­tukuap miꞌiria e.  PIAT EWYKatu­pono ti iꞌatu kahato miitꞌin uhehay suꞌat kahato haria — Uikaꞌiwat kahato En Uikaꞌiwat kahato En iꞌatuꞌe uhepiat haria maꞌato yt pywo piat haria i mio tã iꞌatuꞌe ehepe aru ehekat kyꞌewi eimaꞌat haype e. Pywo ti miꞌiria yt karãpe hin i teꞌeru­wehytꞌok aikope Tupana toĩneꞌen Morekuat no hap tote aru are katu­pono ti itote Uiꞌywot mikyꞌesat nug haria yn wyti teꞌeru­wehytꞌok e. Taꞌi mekewat wehytꞌok hap eꞌat pe ti aru typyꞌi itote — Ihotꞌok Uikaꞌiwat waku kahato En iꞌatuꞌe. Uikaꞌiwat kahato En iꞌatuꞌe haria itote tukupteꞌen maꞌato yt uimikuap koꞌi i yt Uiꞌywot mikyꞌesat nug haria pytkai mio tã iꞌatuꞌe — Taꞌi uruto ti eset moherep kahato miitꞌin miat haria ti iꞌatuꞌe. Miitꞌin muꞌe kahato haria urutu­kupteꞌen itote iꞌatuꞌe ti aru wehytꞌok hap eꞌat pe. — Urukaꞌiwat eset no ti mãꞌãu saꞌag koꞌi uruꞌatu­sopo kahato miitꞌin pywiat haria ti uruto iꞌatuꞌe ti aru wy. Taꞌi iꞌewyte karania wo i wyti urutunug wakuap yt uwe misepap ewywuat i wuatꞌi ehamo miitꞌin mowa­nẽtup kahato hamo itote urutu­kupteꞌen turan iꞌatuꞌe ti aru wy uhepe. Miꞌi tupono ti waku Urukaꞌiwat urutu­wehytꞌok atipy pe iꞌatuꞌe aru. Waku ahewaku hap upi wato­pyhuꞌat atipy pe aikope Tupana toĩneꞌen Wuatꞌi Akag wo hap tote iꞌatuꞌe ti aru uhepe at. Uruto waku pote waku watu­wehytꞌok atipy pe iꞌatuꞌe aru uhepe e. Maꞌato ti aru miꞌiria pe areꞌe — U pãi uhyt mana yt karãpe hin i ti woro­hoꞌokuap eipe areꞌe ti aru iꞌatuepe. Eweiwat ro meiũpepyi pya uiꞌyaty­pepyi are ti aru miꞌiria pe katu­pono yt nakuat i nug haria ti eipe are ti aru yt uikuap i sese haria pe e Iesui irane mekewat wehytꞌok eꞌat hap etiat.
40,7,24, PIAT EWYUiwyriaꞌin pywo ti rat uwe uwe ikuap uiꞌe hap hawyi topyhuꞌat uiꞌe hap nug hat miꞌi Tupana mimoweꞌeg kahato rakano topyhuꞌat e Iesui. Pywo ti rat uwe uwe uhehay nug hat miꞌi hat topyhuꞌat aru aikotã iweꞌeg kahato getap nug kuap kahato hat ewy wyti aru toĩneꞌen aikotã — Are pãi are an pyno sig waku atunug uiꞌyat meiũpe yi heg kahato tote e hat ewy toĩneꞌen aikotã — Yt naku i yẽpeke areꞌyatnug ywykuꞌi pe e hat ewy toĩneꞌen e. Taꞌi toĩneꞌen wy yẽpeke weꞌyatnug haria ywykuꞌi upiaria maꞌato karãpe putꞌokꞌe iꞌaman ipopit kahato hawyi ti aru ywytu uato at kaꞌap hawyi ihy wato meremo hawyi yẽpekiat yi kyt rotiat weꞌyatnug hat yat pe teke raꞌyn yꞌy yẽpekiat getap we e. Miꞌi turan wasere wato i raꞌyn hawyi yꞌy ihyeput haty wo raꞌyn hawyi meremo meiẽwat getap toihep. Miꞌi hawyi yt kat i raꞌyn topyhuꞌat itotiat e. Maꞌato mekewat yi heg notiat weꞌyatnug hat yat yt toihep hin i e katu­pono mekewat yi nu ewy iheg kahato rakat rotiat iꞌyat pote e katu­pono tuwa­nẽtup mo kahato tutunug getap pote e. Miꞌi hat ewy ti teꞌero­pyhuꞌat uhepiat taꞌatu­nãpin hap nug haria e.
40,7,26,Maꞌato uwe uwe uhehay taꞌatukuap hawyi — Taꞌi yt atunug neran hin i uito pãi an e haria ti aru tukupteꞌen yt weꞌeg haria wo i e. Aikotã yt tuweꞌeg wo hin i tuweꞌyatnug yi kyt pe hat ewy. — Waku raꞌyn uiꞌyat atunug yẽpeke e hat ewy yi og notiat e hat ewy e. Aikotã iꞌaman kahato hawyi ihy wato meremo raꞌyn yꞌy hawyi teke raꞌyn iꞌyat pe toineꞌen yꞌy ẽpe ete pote. Miꞌi pote meremo yꞌy tipugha kahato mekewat yat hawyi wasere teke kahato iꞌyat pe hawyi toiꞌypyhep iꞌyat e. Taꞌat raꞌyn hawyi iꞌaporokꞌe raꞌyn hawyi yt ikahu hin i raꞌyn iꞌyat e. Miꞌi hap ewy ti yt uimohey i haria teꞌero­pyhuꞌat uhepiat taꞌatu­nãpin hap yt nug i haria e Iesui miitꞌin sem me yityꞌok totiaria pe.
40,7,28,"Mio tã e pote itotiaria teꞌeru­wa­nẽtup kahato hawyi teꞌeroꞌe toꞌope — Taꞌi yt uwe i poꞌog meiẽwat Miit kawiat ainãpin kuap kahato hat iꞌatuꞌe Iesui piat pe katu­pono yt iraniaꞌin Tupana ehay wani wani e haria piat yt aimuꞌe hap yt ewy hin i tig Miꞌi Miit aimuꞌe iꞌatuꞌe katu­pono iraniaꞌin ti aimuꞌe kat iꞌatuꞌe kat iꞌatuꞌe iraniaꞌin aimuꞌe hap ewy yn aimuꞌe iꞌatuꞌe. Maꞌato Iesui ti tuweupi raꞌyn aimuꞌe Morekuat Koro ewy iꞌatuꞌe. Pywo ti rat Iesui aimuꞌe aikotã Tupana wẽ ewy ihay iꞌatuꞌe toꞌope yityꞌok totiaria Iesui mienoi kuap haria. Series, "
40,8,1,  PIAT EWYMiꞌi hawyi Iesui ipotꞌapyk i raꞌyn yityꞌok totepyi topot­muꞌeria sem wywo.
40,8,2,Miꞌi turan wẽtup ok Iesui owa kape tut hepihi pihi rakat. Miꞌi ti tuwe­pỹꞌã­tutuk Iesui mõtypot hamo toꞌe hamo — Uhyt atikyꞌesat kahato uimoe­hãite epiat hap e Iesui pe.
40,8,3,Miꞌi hawyi tuwe­ponug hepihi pihi rakat piit ete hawyi — Taꞌi atikyꞌesat kahato ehãite hap e. Pyno woro­moe­hãite raꞌyn mehĩ e hawyi meremo hepihi pihi tuwetyk yne raꞌyn tokãꞌã meremo raꞌyn.
40,8,4,Miꞌi hawyi Iesui toꞌe tomi­moe­hãite pe — Ereto ro paꞌi koꞌi kape hawyi etimo­herep to iꞌatuepe emoehãite epihi pihi mokãꞌã hap e. Yt ehenoi henoi teiꞌo muꞌap upiaria pe emoehãite hap uhepiat maꞌato ereto hãpyk o paꞌi koꞌi kape hawyi — Pywo iꞌatuꞌe hawyi waku etum ehũ iꞌatumiꞌu wo are aikotã saꞌawyꞌi ahaꞌaseꞌi Musei aimuꞌe hap ewy e. Miꞌi hap kaipyi ti aru yne itotiaria ikuap pywuat uhepiat emoehãite hap e.
40,8,5, PIAT EWYMiꞌi hawyi Iesui teke tawa Kawanaꞌũ me i raꞌyn. Miꞌi turan putꞌokꞌe surara akag sese tapyꞌyia Humanu ywania. Miꞌi hawyi toꞌe Iesui pe — Uipo­wyro o uhyt e katu­pono uhemiit sese iꞌahu kahato toĩneꞌen e. Mio raꞌyn topyhuꞌat kahato teꞌyni pe uiꞌyat pe e. Yt naku i sakpo tuete Mehĩ e. Uhemiit uiwy hoꞌopot kahato Uhyt e. Taꞌi yt tuwe­mokup kuap i raꞌyn Uhyt e. Miꞌi pote ti imoehãite hap atikyꞌesat kahato ekaipyi Mehĩ e.
40,8,7,Miꞌi hawyi — Pyno areto eupi hawyi atimoe­hãite emiit itote e Iesui surara akag me. Miꞌi hawyi surara akag toꞌe Iesui pe
40,8,8,— Yt naku i ereto uiꞌyat kape Uhyt kat pote uiat uhewaku hap yt putꞌokꞌe i uiꞌyat piat ereke hamo Uhyt e. Waku poꞌog meiũpepyi yn etimoe­hãite uhemiit ehay wo e. Katu­pono uito areĩneꞌen suraraꞌin sem poꞌoro hat e. Taꞌi uiat uhemiit sem kahato tukupteꞌen e. Taꞌi iꞌewyte uiꞌakag koꞌi tukupteꞌen more­kuaria koꞌi e. Atunug kuap kahato iꞌatu­mi­kyꞌesat wy e. Iꞌewyte atipoꞌoro kuap kahato mesu­wa­ro­tiaria uhemiitꞌin sem e. Taꞌi suraraꞌin me areꞌe — Eweiwat ro kuepuo are pote meremo tuwat kuepuo uiꞌe hap ewy e. Iꞌewyte iraniaꞌin me areꞌe pote — Eweĩꞌẽ ro meikowo uhowawi are pote meremo tõꞌẽ uhowawi uhepiat taꞌatu­poꞌoro hap ok tã e. Iꞌewyte ti uhemiitꞌin sese uiꞌyat piat pe are pote — Etunug no miꞌi tã uiꞌe pote taꞌatunug naꞌyn meremo uhepiat topoꞌoro hap ok tã e. Miꞌi hap ewy En meiũpepyi ehay wo — Ehãite ro ere uiꞌyat piat uhemiit iꞌahu kahato rakat pe pote taren meremo ihãite raꞌyn itote eꞌe hap ewy ehay poꞌoro hap ok tã e mekewat Humanu ywania esurara akag Iesui pe.
40,8,10,Miꞌi toꞌe hawyi Iesui tikuap surara akag koro ehay hawyi tuwa­nẽtup kahato ihay kape hawyi toikuap kahato tomohey hap e. Miꞌi hawyi tuwe­morem hawyi toꞌe toupiaria pe — Uhytꞌiꞌin manaꞌin e aito ti Iuteuria aito maꞌato mesuwat meiũwat surara akag wẽtup ywania toĩneꞌen e. Eiperia uimohey maꞌato mesuwat Humanu ywania poꞌog poꞌog ti uimohey hat toĩneꞌen aiꞌywania Isareu ywania kai e. Miꞌi ti yt aiꞌywania hin i wen e Humanu ywania ti miꞌi wen maꞌato miꞌi pytkai ti poꞌog uimohey aiꞌywania kai e. Miꞌi pote eiweꞌeg wo o uiꞌywania uimohey hap wywo are katu­pono yt uimohey i ehepiat pote meiũran ti aru iraniaꞌin ywania mimohey kahato wo arepyhuꞌat mesuwe e. Pywo pe ti rat meiũran aru karãpe Tupana toĩneꞌen Wuatꞌi Porekuat no miꞌi hap kape tõꞌẽ tõꞌẽ kahato iraniaꞌin ywania aikope pyi aikope pyi e. Miꞌi hawyi ti aru miꞌiria teꞌeraꞌapyk aikope Tupana toĩneꞌen Morekuat eypa­rakai kawiano aikope ienuk hap tote e. Aikope ahaꞌaseꞌi koro Aparãu apyk hap kawiano aikope ahaꞌaseꞌi pot Isaki apyk hap kawiano aikope aiꞌywania 12 ywania ahaꞌaseꞌi Iako apyk hap kawiano raꞌyn teꞌeraꞌapyk wẽtup ywania uimohey rakaria e. Taꞌi eiweꞌeg wo o katu­pono uiꞌywania eipe pytkai yt uimohey haria i kahato eipe pote e.
40,8,12,Miꞌi pote eweꞌeg wo o uiꞌywania e katu­pono yt uimohey i haria wo eweikupteꞌen Tupana mipun koꞌi ewywuaria eweikupteꞌen aru aikope iꞌypyryp sese hap tote aikope kakꞌeweiꞌe kakꞌeweiꞌe hap tote aikope kyryꞌet kyryꞌetꞌeweiꞌe haty pono hap tote eipugha eipe uimohey sese hap pun haria eipe hawyi e. Maꞌato meiũwat surara ywania ewywuaria tukupteꞌen kahato aru atipy pe uimohey sese haria wo tukupteꞌen mote wẽtup ywania pytkai e. Miꞌi pote eweꞌeg wo o uiꞌywania e Iesui.
40,8,13,Miꞌi hawyi Iesui toꞌe i mekewat Humanu ywania surara akag me — Mehĩ e uimohey kahato hat en e. Pyno mio waku kahato eraꞌaipok i ro eꞌyat kape katu­pono emiit iꞌahu rakat ihãite i raꞌyn topyhuꞌat mio raꞌyn epiat uimohey hap ewy mehĩ e. Mio tã e hawyi toto surara akag toꞌyat kape hawyi toipuẽti itote temiit waku kahato raꞌyn ihãite kahato raꞌyn kat e Iesui yianmete tepiat hap ewy kahato raꞌyn temiit toipuẽti toꞌyat pe.
40,8,14,  PIAT EWYIrokirẽ Iesui toto topotmuꞌe Peteru yat kape. Itote Iesui tipuẽti Peteru sakitu iꞌahu kahato teꞌyni pe ipiit sakup kahato.
40,8,15,Miꞌi hawyi toto raꞌyn Peteru sakitu kape hawyi tuwe­ponug hakitu po ete hawyi meremo iꞌahu hap ipiit sakup hap tokosap taꞌyn. Miꞌi hawyi ipoĩꞌãm naꞌyn ipotpap taꞌyn iꞌatumiꞌu nug hap ete.
40,8,16,Mekewat ewãtym muo taꞌatue­ropoꞌok kahato iꞌahu rakaria ahiag ipiit piat rakaria Iesui kape. Miꞌi hawyi miꞌiria kaipyi toiꞌatu­sopo kahato raꞌyn ahiagnia wẽtup yn tehay wo iꞌewyte toiꞌatu­moe­hãite raꞌyn iꞌahu rakaria torania raꞌyn.
40,8,17,Miꞌi hawyi toiꞌatu­moe­hãite kahato itotiaria aikotã saꞌawyꞌiwuat Tupana ehay moherep hat Isaia toꞌe hap ewy — Aiꞌahu hap ti aru toimoe­hãinte topiit ahyk hap mo e. Aipo kĩꞌã hap aipy kĩꞌã hap toimog yne yne raꞌyn e. Ahatyꞌi hatyꞌi hap totioto yne aru pya aikai e saꞌawyꞌi Isaia  pe e hap ewy.
40,8,18, PIAT EWYMiꞌi tã Iesui tiꞌatu­moe­hãite kahato pote tõꞌẽ tõꞌẽ kahato miitꞌin poꞌog poꞌog Iesui emig hamo. Miꞌi pote meremo toꞌe topot­muꞌeria pe — Toꞌiro meremo ihyemyiꞌa sakpo uheka­tu­wyria katu­pono uiꞌakit kuap neꞌi iꞌahu rakaria. Iꞌatu­moe­hãite hap taꞌatu­kyꞌesat kahato pote uhemig neran haria iꞌahu kahato rakaria sem uiꞌakit irane e.
40,8,19,Miꞌi hawyi meremo tuwehytꞌok yara piat turan putꞌokꞌe yẽpeke wẽtup ok miit Musei e hap miwan kuap kahato hat. Miꞌi hawyi tuwẽ­powat Iesui kape — Woꞌomuꞌe hat e uipap kahato eupi emiit no e. Areto teran aikopuo aikopuo ewyry hap upi e Iesui pe.
40,8,20,Maꞌato Iesui tiwesat — Pyno ereto teran uhupi pote waku maꞌato saꞌawyꞌi erewa­nẽtup kahato katu­pono yt kat hin i ti uiꞌyat mesu­wa­rotiat toĩneꞌen e. Ereto uhupi pote yt kat i i getap sese ewano ewyry hap tote pãi e. Taꞌi awahuru koꞌi ti teꞌeroket taꞌatukaꞌa puo iꞌewyte weitaria teꞌeroket taꞌatusok pe maꞌato uiat yt kat i uiꞌyat uiket hap sese pãi e. Miitꞌin Eykeꞌet Uito wen maꞌato yt iꞌyat rakat ewy i areĩneꞌen mesuwe uhewyry miitꞌin muꞌe hamo turan e Iesui — Areĩneꞌen neran emiit no e hat pe.
40,8,21,Miꞌi turan wẽtup ok ipotmuꞌe toꞌe Iesui pe — Pywo ti rat areto teran eupi Uikaꞌiwat e maꞌato uiꞌywot yatype te areĩneꞌen neran. Uiꞌywot ikuꞌuro hawyi isyp hawyi areto teran eupi e Iesui pe.
40,8,22,Maꞌato Iesui tiwesat — Toꞌiro uhupi uipotmuꞌe wo e katu­pono tukupteꞌen nat yt Tupana yt mohey i haria itote eꞌywot syp hanuaria uhyt e. Ereto uhupi e Iesui tope.
40,8,23,  PIAT EWYMiꞌi hawyi ipotmuꞌeria teꞌeru­wehytꞌok taꞌyn yara pe Iesui upi hawyi tuwat raꞌyn ihyemyiꞌa wato sakpo. Tuwat turan wasere wato tut. Miꞌi hawyi ihywẽꞌokmoĩ okmoĩ watoꞌin kahato hap yara pe teke teke kahato maꞌato miꞌi pytkai Iesui toket neꞌi yara pe.
40,8,25,Miꞌi pote ipotmuꞌeria tokokaꞌat ihymut hamo — Uhyt wataꞌapyꞌat hamuat raꞌyn Uhyt iꞌatuꞌe haty wo. Erehymut ro urueha­kyeraꞌat ro En iꞌatuꞌe haty wo katu­pono watopap hamuat Uhyt iꞌatuꞌe.
40,8,26,Miꞌi hawyi Iesui tuwe­hymut hawyi — Kat poteĩ eweikenꞌẽ e Iesui. Yt uimohey i te apo eipe e. Mio tã e hawyi ipoĩꞌãm naꞌyn hawyi toꞌe haty wo ywytu uato pe — Wãi ne epoꞌinik to yꞌy epoꞌinik to ywytu e hawyi meremo yꞌy ihy nik raꞌyn.
40,8,27,Miꞌi hawyi mehitꞌiꞌatuꞌe kahato Iesui minug kape ipotmuꞌeria. Miꞌi hawyi hemiitꞌin teꞌeru­wa­nẽtup kahato hawyi — Kat kawiat kahu meiũ Miit iꞌatuꞌe toꞌope Iesui piat. — Uweĩ meiũ Miit katu­ponoĩ ywytu yꞌy toimo­perupꞌi kuap kahato tomi­kyꞌesat ewy iꞌatuꞌe toꞌope.
40,8,28,  PIAT EWYIesui timo­perupꞌi ywytu uato hawyi meremo putꞌokꞌiꞌatuꞌe mekewat ihyemyiꞌa koro sakpo mekewat tawa Karata e hap tote woꞌosyp hap wã tote. Tuwẽtem yara pyi hawyi miꞌi tote ahiag emiit tut Iesui ewa kape wẽtup ok towy wywo mekewat mũꞌẽ kaꞌa kaipyi tõꞌẽ ipyꞌahak kahato rakaria. Itotiaria tawa Karata piaria gupteꞌen haria teꞌerokenꞌẽ kahato meimuẽ wuat ahiagnia pupi hewyry rakaria pupi. Miꞌi pote yt karãpe i tuwat mekewat woꞌosyp hap kapiat muꞌap upi.
40,8,29,Maꞌato Iesui putꞌokꞌe itote hawyi meimuẽwat ahiagnia koꞌi teꞌerokenꞌẽ kahato Iesui pupi. Miꞌi haype toꞌokakꞌi kahato haype taꞌatuemiit wẽ pyi kakꞌiꞌatuꞌe — Kat hamo eriot uruewawi Tupana Saꞌyru iꞌatuꞌe. Yt putꞌokꞌe i te ti uruepiat hoꞌopot hamuat uruꞌapiheg hap eꞌat yt putꞌokꞌe i te iꞌatuꞌe meiẽwat miit wẽ pyi.
40,8,30,Iꞌewyte itote tukupteꞌen hamaut asuwai koꞌi sem teꞌerenuk hap tote. Miꞌi pote miꞌi koꞌi ahiagnia hẽtup kahato Iesui pe — Yt naku i iꞌatuꞌe uruhep taꞌyn ti meiũwat miit pyi miꞌi pote ti urutu­wehytꞌok teran meimuẽwat hamaut asuwai koꞌi pe raꞌyn iꞌatuꞌe.
40,8,32,Miꞌi pote Iesui toꞌe — Eweiwat ro pyno meremo e pote meremo tuwenõꞌẽ hawyi tuwehytꞌok hamaut asuwai koꞌi pe. Miꞌi pote hamaut asuwai koꞌi iꞌatuesoꞌok kahato raꞌyn ahiagnia wehytꞌok hawyi. Miꞌi pote hewo hewo ihyemyiꞌa wato pe yityꞌok pyi hawyi ikohyeputꞌi ikohyeputꞌi hawyi teꞌereã­py­hyka ãpy­hyka yꞌy pe hawyi topap yne hamaut asuwai koꞌi mekewat ihyemyiꞌa koro yꞌy wato pe.
40,8,33,Miꞌi pote hamaut asuwai apykok haria ikohyeput raꞌyn tawa kape taꞌatu­henoi yne miꞌi tã hap koꞌi tawa piaria pe aikotã Iesui tiꞌatu­sopo yne ahiagnia hap koꞌi taꞌatu­henoi. Aikotã ahiagnia tiꞌatu­moma raꞌyn hamaut asuwai koꞌi yne hap taꞌatu­henoi kahato yne tawa piaria pe.
40,8,34,Miꞌi hawyi itotiaria tuwat raꞌyn teꞌerahaꞌat hamo. Miꞌi hawyi miꞌiria teꞌeroꞌe haty wo Iesui pe — Mehĩ ereto ro meiũpepyi wẽtup tawa kape Uhyt Mimi taꞌatu­hẽtup haty wo teꞌerokenꞌẽ haype. Yt taꞌatu­kyꞌesat i Iesui pote toto raꞌyn itote pyi are uito Mateu mesuwe uimiwan me.
40,9,1,  PIAT EWYYi Karata piaria yt ikyꞌesat i Iesui taꞌatue­tawa piat pote teke i raꞌyn yara pe hawyi taꞌaipok i raꞌyn temiitꞌin nywo taꞌatueꞌyara puo taꞌatu­sai­pepe ihyemyiꞌa koro sakpo i raꞌyn taꞌatue­tawa pakup Kawanaꞌũ kape i raꞌyn teꞌeraꞌaipok.
40,9,2,Putꞌokꞌiꞌatuꞌe taꞌatue­tawa pe hawyi itotiaria tuerut Iesui kape wẽtup ok miit ipiit iheg nakat yni pe. Miꞌi hawyi toikuap taꞌyn topiat tomohey haria hap hawyi toꞌe ipyꞌa heg nakat pe — Eremo­wepit ro uhaꞌyru katu­pono mesup ti atimo­hãpyk yne raꞌyn ti emiꞌaparap koꞌi Tupana piat e. Mio wyti waure wo toĩneꞌen naꞌyn eminug saꞌag koꞌi yne hap kai e. Atiꞌatu­mo­weityk yne raꞌyn eminug saꞌag koꞌi wyti e Iesui ipiit heg nakat pe.
40,9,3,Miꞌi toꞌe Iesui turan ti tukupteꞌen wy itote Musei woꞌonãpin hap kaipywiat woꞌomuꞌe haria. Yt naku i kahato Iesui toꞌe miꞌi tã — Atiꞌatu­mo­weityk eminug saꞌag koꞌi e hap ewy iꞌatuꞌe yt naku i mio tã watoꞌe iꞌatuꞌe katu­pono watikuap taꞌyn Tupana yn ni aheha­kyeraꞌat kuap watunug yt naku i hawyi iꞌatuꞌe. Miꞌi pote yt naku i Miꞌi Miit meketã e hap e hamo iꞌatuꞌe teꞌeru­wa­nẽtup hawe.
40,9,4,Maꞌato mio tã iꞌatu­wa­nẽtup hap meremo Iesui tikuap taꞌyn towa­nẽtup hap kaipyi hawyi toꞌe iꞌatuepe — Koitywy atimo­weityk yne emiꞌaparap Tupana piat areꞌe iꞌahu rakat pe pote eiwa­nẽtup saꞌag apo uhowawi uhytꞌiꞌin e. — Yt uwe i mio tã e hap inug kuap eweiꞌe eiwa­nẽtup hawe. — Tupana yn ni mio tã e hap inug kuap eweiꞌe ti. — Yt naku i mio tã ereꞌe pãi eweiꞌe ti uhete eiwa­nẽtup hawe e.
40,9,5,Emiꞌaparap atimo­weityk areꞌe tope pote — Yt naku i En eweiꞌe uhepe eipyꞌa pe maꞌato uhesaika kahato miitꞌin minug saꞌag moma hamo e.
40,9,6,Taꞌi Miitꞌin Eykeꞌet kahato areĩneꞌen are wen maꞌato yt uimohey hin i te eipe e. Taꞌi Tupana tum yne raꞌyn tesaika hap wuatꞌi miitꞌin minug saꞌag mohãpyk hamo e. Atikyꞌesat kahato eweikuap uhesaika hap miitꞌin ehakyeraꞌat hap e. Miꞌi hap moherep hamo areꞌe yt hewyry kuap i rakat pe ipiit heg nakat pe — Epoĩꞌãm no uiwy hawyi meremo etiꞌokpoi ro eꞌyni hawyi ewyry ro eꞌyat kape uiꞌe hap ewy e Iesui yt hewyry kuap hin i rakat pe tesaika hap wuatꞌi miitꞌin minug saꞌag moma hap moherep hamo.
40,9,7,Miꞌi toꞌe hawyi meremo ipy kĩꞌã rakat ipiit kĩꞌã rakat ihãite raꞌyn hawyi meremo ipoĩꞌãm hawyi toto raꞌyn toꞌyat kape wuatꞌi ehamo Iesui e hap ewy.
40,9,8,Miꞌi pote itotiaria teꞌerahaꞌat kahato hawyi iꞌatu­wepit kahato raꞌyn — Urutu­wehum kahato ewawi Tupana iꞌatuꞌe itotiaria. Waku kahato En Tupana katu­pono mesup taꞌyn uruehamo etum naꞌyn esaika hap ewywuat meiũwat Miit Iesui pe iꞌatuꞌe iraniaꞌin itotiaria.
40,9,9,  PIAT EWYMiꞌi hawyi ti Iesui toto raꞌyn tetawa pakup Kawanaꞌũ pyi. Miꞌi hawyi muꞌap upi tehaꞌat uhowawi. Uito ti Mateu apyk pe saꞌawyꞌi areĩneꞌen itote tawa Kawanaꞌũ kapiat muꞌap pyꞌasetpe mekewat pyhyp hamuat suraraꞌin wywo morekuat piat haꞌup sat wuatꞌi miitꞌin muꞌap saꞌup sat hanuat areĩneꞌen itote. Miꞌi hawyi Iesui putꞌokꞌe itote. Miꞌi hawyi Iesui tehaꞌat kahato uhowawi hawyi toꞌe uhepe — Mateu e atikyꞌesat kahato en uhemiit no e. Ereto ro uhupi mehĩ uhemiit no e uhepe. Mio tã toꞌe uhepe hawyi meremo uipoĩꞌãm naꞌyn hawyi areto raꞌyn hupi.
40,9,10,Miꞌi hawyi ti atioto raꞌyn Iesui uiꞌyat tote kape imoenuk uiꞌyat piat hamo. Miꞌi hap ti typyꞌi kahato yt naku i rakaria wuatꞌi puꞌap pyhyp haria uiwyriaꞌin tõꞌẽ tõꞌẽ kahato uiꞌyat kape teꞌerenuk hamo uimi­kaykay koꞌi. Miꞌiria ti teꞌerenuk itote Iesui wywo iꞌewyte Iesui potmuꞌeria wywo toꞌotokpe tokpe yt naku i rakaria wywo uruwywo.
40,9,11,Miꞌi hawyi aiꞌywania eko nug yne haria teꞌerahaꞌat kahato Iesui kape hawyi teꞌeroꞌe toꞌope — Yt kan hamo i Miꞌi Miit Iesui katu­pono tenuk kahato yt naku i rakaria wywo yt aheko etiat mienoi yt ewywuat i iꞌatuꞌe. Miꞌi hawyi teꞌeroꞌe Iesui emiitꞌin me — Kat pote som yt nakuaria i wywo emuꞌe hat Iesui tenuk kahato yt aheko ewy i iꞌatuꞌe.
40,9,12,"Maꞌato apoꞌiꞌatuꞌe temiitꞌin miat hap Iesui tikuap hawyi toiꞌatu­wesat — Pyno eweikuap teran apo kat pote arenuk teran yt nakuaria i pyꞌasetpe yt eweimuꞌe hap yt ewy i e. Pyno ahenoi ehepe. Taꞌi aikotã mohag nug haria iꞌahu rakaria pyꞌasetpe toĩneꞌen iꞌatu­moe­hãite hamo miꞌi hap ewy kahato areĩneꞌen yt naku i nug haria pyꞌasetpe Tupana moherep iꞌatuepiat hamuat e. Woꞌomuꞌe haria e eweikuap kahato yne aheko hit Iuteu ywania wãiꞌe hap koꞌi maꞌato Tupana e hap koro sese koꞌi waku eweimuꞌe ro e. Waku eweimuꞌe Tupana ehay moherep haria saꞌawyꞌi­wuaria miwan ete aikotã Tupana toꞌe hap sese — Pywo ti rat yt atimorem kuap i eipe uhowawi — Uito poꞌog waku torania kai e haria eweiꞌe pote e Tupana saꞌawyꞌi ehepiat e Iesui. — Yt atimo­hãpyk kuap i — Waku kahato raꞌyn uito e haria e Tupana saꞌawyꞌi ehepiat e. Miꞌiria yt atikaykay kuap i uhemiit no e Tupana. Maꞌato iraniaꞌin — Tupana piat atiꞌaparap kahato uito e haria paaꞌe haria atiꞌatu­kaykay kuap kahato uhowawi iꞌatue­ha­kyeraꞌat hamo e Tupana saꞌawyꞌi miwan me yt naku i nug haria etiat e Iesui — Uruto poꞌog e haria pe. Miꞌi hawyi toꞌe i iꞌatuepe — Pyno waku eiwemuꞌe iꞌewyte mekewat Tupana e hap saꞌawyꞌiwuat — Atiꞌatue­ha­kyeraꞌat kuap uhepiat — Urueha­kyeraꞌat ro e haria paaꞌe haria e. Maꞌato iraniaꞌin — Tupana mieha­kyeraꞌat yn uruto urutu­kupteꞌen e haria yt atiꞌatue­ha­kyeraꞌat kuap i e Tupana saꞌawyꞌi e. — Uruto waku sese nug kahato e haria uruto poꞌog e haria yt atiꞌatue­ha­kyeraꞌat kuap i e Tupana saꞌawyꞌi miwan me e. Miꞌi e hap Tupana wat kape waku eweiwa­nẽtup kahato e Iesui mekewat Iuteuria woꞌomuꞌe haria pe toꞌywania seko moherep haria pe uiꞌyat pe. Series, "
40,9,14, PIAT EWYIesui mio tã toꞌe turan putꞌokꞌiꞌatuꞌe Iesui kape mekewat woꞌosetꞌok hat Iuwãu potmuꞌeria koꞌi. Miꞌi hawyi apoꞌiꞌatuꞌe Iesui pe — Mehĩ iꞌatuꞌe iraniaꞌin woꞌomuꞌe haria aheko moherep haria teꞌere­we­mosyꞌat kahato Tupana mõtypot hamo iꞌatuꞌe. Iꞌewyte uruto Iuwãu potmuꞌeria miꞌiria ewy kahato urutu­we­mosyꞌat Tupana mõtypot hamo iꞌatuꞌe. Taꞌi urutu­we­mosyꞌat kahato uruto Tupana mõtypot hamo maꞌato ewat epotmuꞌeria yt teꞌere­we­mosyꞌat hin i uruto ewy iꞌatuꞌe. Kat pote miꞌi tã eupiaria iꞌatuꞌe Iesui pe.
40,9,15,Miꞌi hawyi Iesui tiꞌatu­wesat — Eweikuap kat pote pyno ahenoi ehepe. Pywo pe ti rat yt uwe i mesuwat yi tote tuwe­mosyꞌat woꞌomo­wepit ienuk koro hap eꞌat pe turan mekewat woꞌokyiꞌat hap eꞌat ienuk koro hap eꞌat pe yt uwe i tuwe­mosyꞌat teran i iꞌatu­mo­wepit hap eꞌat pote e. Miꞌi uiꞌe hap ewy kahato uhemiitꞌin tukupteꞌen mesup areĩneꞌen iꞌatu­pyꞌa­setpe pote e Iesui. Taꞌi iꞌatu­wepit kahato mesup katu­pono areĩneꞌen iꞌatu­pyꞌa­setpe aikotã uheharyꞌi kyiꞌat hap eꞌat piat ienuk koro hap nug hat ewy areĩneꞌen mesuwe iꞌatu­pyꞌa­setpe aikotã uhemiit mowepit kahato hat ewy areĩneꞌen mesup aikotã iwary rakat ewywuat e. Miꞌi pote teꞌerenuk kahato aikotã ienuk hap iwary pakup takat mõtypot hap ienuk hap ewy e. Miꞌi pote teꞌerenuk kahato at kaꞌap e. Iꞌatu­wepit kahato areĩneꞌen iꞌatu­pyꞌa­setpe pote mesuwe pote e. Maꞌato pywo ti rat meiũran ti aru uhewa­nĩ­kaptia uhereto saity ete pya uimi­mo­wepit koꞌi kai e. Uhereto hap eꞌat pe ti aru yt kat hin i taꞌatuꞌu teran aru uhemiit yt uwe i uito hawyi e. Taꞌi yt iꞌatu­wepit hin i aru mekewat eꞌat turan katu­pono iraniaꞌin yt uimohey haria i uiꞌauka aru e. Miꞌi hap eꞌat pe uhemiit sese teꞌere­mosyꞌat kahato uipot­muꞌeria e Iesui woꞌosetꞌok hat Iuwãu potmuꞌeria pe.
40,9,16,Miꞌi hawyi toꞌe Iesui — Uiꞌywania ahenoi teran ehepe aikotã uhehay pakup uheko pakup yt eheko potꞌi yt ewywuat hin i hap ete e. Iꞌewyte ti uhehay ipakup i yt aiꞌywania wãiꞌe hap ewy hin i e. Taꞌi uhehay pakup ti topyhuꞌat aikotã ahesokpe pakup turan hap ewy kahato uhehay pakup e. Uiꞌywania karãpe ahesokpe potꞌi hiotꞌe rakat miꞌi hawyi yt watomog neran i raꞌyn sokpe ipakup mo are katu­pono watomog ahesokpe potꞌi ahesokpe pakup wo pote miꞌi hawyi karãpe wati­koho aimimog hap tote hawyi tuweityk taꞌyn ahesokpe pakup mimog hawyi toihiot raꞌyn ahesokpe potꞌi e. Miꞌi hawyi ahesokpe potꞌi hiotꞌe iwato poꞌog naꞌyn saꞌawyꞌiwuat kai topyhuꞌat e. Yt naku i e. Miꞌi pote waku watomog ahesokpe potꞌi sokpe potꞌi kawiat wywo yn. Yt naku i watomog sokpe potꞌi sokpe pakupꞌi wo e. Miꞌi hap ewy kahato tig yt naku i watomog aheko potꞌi uheko pakupꞌi wo are katu­pono yt toꞌosat hin i uhehay pakupꞌi sehay potꞌi upi hap ewy kahato uiꞌywania e.
40,9,17,Iꞌewyte ti uhehay pakupꞌi topyhuꞌat kahato aikotã sapo hy pakup ewy yt nem hin i te turan e. Taꞌi ahetama pe ywa pakup hy ti waku watopag heiam iꞌape pakup we yn watopag katu­pono ti iꞌape pakup yn wyti iporok kuap hat iꞌape pakup pote e. Iꞌape pakup we watopag pote waku iꞌywa pakup hy watopag heiam me iporok kuap hamo e. Miꞌi hawyi meiũran mahy wo topyhuꞌat e. Miꞌi hap ewy watunug ahetama pe e. Yt naku i wen maꞌato watopag iꞌywa hy pakup mekewat heiam iꞌape potꞌi kawiat pe ipe teneg nakat kawiat pe are katu­pono yt putꞌokꞌe kuap i yt iporot kuap i pote e. Maꞌato watopag Uwa hy pakup Uwa hy eĩam teneg me pote yt naku i sese topyhuꞌat aru katu­pono mahy weꞌamut hawyi iꞌape teneg me hawyi iꞌape teneg iꞌapokꞌe e. Miꞌi pote iꞌapokꞌe kahato heiam teneg e. Miꞌi hawyi mekewat mahy Uwa hy wakuat yne yi tote tuwepun neꞌi e. Iꞌewyte heiam iꞌape teneg kawiat yt kan hamo i topyhuꞌat iꞌapokꞌe hawyi e. Yt kat pe kuap i raꞌyn waheiam nug iꞌapokꞌe hawyi e. Yt kat i ahesapo hy iꞌewyte ti yt kat i heiam e. Pywo ti rat miꞌi ewy kahato uhehay pakupꞌi topyhuꞌat e aikotã kat kat ywa hy ipakup takat ewywuat topyhuꞌat mesuwe e. Taꞌi uhehay pakupꞌi yt toĩneꞌen kuap i ahehay potꞌi puo e. Yt wato­mohey kuap i wẽtup sehay yt uiat ewywuat i e. Wato­mohey teran mote aiwepyi sehay potꞌi pote hawyi yt naku i topyhuꞌat aikotã ahesapo hy eiam teneg nakat pokꞌe hap ewywuat toĩneꞌen e. Uhehay pakupꞌi yt toꞌosat i ahehay potꞌi wywo e. Yt toꞌoꞌewy i pote yt naku i toꞌopuo tukupteꞌen e. Eweipag uhehay pakupꞌi woꞌomuꞌe haria sehay potꞌi puo pote meiũran yt naku i sese topyhuꞌat itote e. Maꞌato ehãꞌãg mote uhehay pakup sehay potꞌi puo wẽtup sehay nug hamo pote yt kat i sehay pywuat topyhuꞌat aru katu­pono uhehay pakup yt satꞌe i kahato wẽtup sehay wywo tuꞌuka kahato e. Waku uhehay pakup watopag heiam pakup we e. Yt pote tuꞌuka toꞌope hawyi sehay saꞌag ewywuat topyhuꞌat e Iesui sehay potꞌi moherep haria pe mekewat uiat uiꞌyat pe. Uito Mateu.
40,9,18,  PIAT EWYMio tã e Iesui turan wẽtup ok Iuteuria akag putꞌokꞌe hawyi tuwe­pỹꞌã­tutuk Iesui mõtypot hamo hawyi toꞌe — Yt naku i uhete Mehĩ e. Mesup taꞌyn uhakiꞌyt sese uimikyꞌe kahato ikuꞌuro sese raꞌyn ipyhu tekꞌe raꞌyn Mehĩ e. Maꞌato ereto uhupi hawyi ereponug ipiit ete hawyi uhakiꞌyt tuwẽtem i raꞌyn guꞌuro pyi hap atikuap Uhyt e haty wo Iesui pe.
40,9,19,Miꞌi hawyi — Pyno areto e Iesui hawyi toto raꞌyn mekewat tuꞌisa upi uiꞌyat pyi. Miꞌi hawyi ipotmuꞌeria tuwat hupi wy. Iꞌewyte typyꞌi kahato muꞌap upiaria sehaꞌat reran howawiat hanuaria tuwat ahupi. Toĩneꞌen wy aipyꞌa­setpe wẽtup hary­poria.
40,9,20,Miꞌi hary­poria ti iꞌahu kahato. Huu wato kahato rakat toĩneꞌen. 12 anu raꞌyn tohoꞌopot at kaꞌap mekewat tosuu wato hap. Miꞌi hawyi toto Iesui upi tehãite Iesui esokpe mig hamo toto hap toikyꞌesat. — Are an e atemig Iesui esokpe uipo wo miꞌi hawyi waku i mono uhete e hary­poria tuwepe. Uimoe­hãite hap topyhuꞌat i raꞌyn mono e huu wato rakat tuwa­nẽtup hawe toto hupiat haype.
40,9,22,Miꞌi hawyi totemig naꞌyn hesokpe ete. Miꞌi hawyi meremo temig hap Iesui tikuap topyꞌa pe hawyi tuwe­morem meremo uwe temig hat kat hamo. Toipuẽti temig hat hawyi toꞌe — Waku raꞌyn mana eremo­wepit ro katu­pono uimohey hap epiat hap ti emoehãite hap topyhuꞌat e. Miꞌi hawyi mekewat hary­poria tikuap meremo topiit piat huu wato tekꞌe hap. Tohãite hap toikuap taꞌyn.
40,9,23,Iesui timoe­hãite mekewat hary­poria hawyi toto i muꞌap upi mekewat tuꞌisa wywo raꞌyn. Miꞌi hawyi putꞌokꞌiꞌatuꞌe hawyi tuwehytꞌok tuꞌisa yat pe. Miꞌi hawyi Iesui taꞌakasa raꞌyn itote pĩꞌã ikuꞌuro potiat woꞌokakꞌi haria ahyt tukupteꞌen itote iꞌewyte akuara piat wepy haria pĩꞌã ikuꞌuro potiat wepy haria tukupteꞌen tuꞌisa yat pe.
40,9,24,Miꞌi hawyi Iesui toꞌe itotiaria pe — Eweiwat ro meiũpepyi eipe yne e katu­pono yt ikuꞌuro i wyti tuꞌisa sakiꞌyt are maꞌato toket neꞌi rat e. Mio tã e hawyi toꞌokyryꞌi saꞌag kahato Iesui ete.
40,9,25,Miꞌi hawyi Iesui tiꞌatu­sopo miꞌiria torania tuꞌisa yat pyi. Toipo­renõꞌẽ raꞌyn miitꞌin woꞌokakꞌi haria hawyi toto raꞌyn tuꞌisa upi hakiꞌyt ikuꞌuro rakat eꞌokipy kape. Miꞌi hawyi pĩꞌã ok puk toimopoĩꞌãm ipo ete. Totat ipo hawyi pĩꞌã tuwe­hymut tokuꞌuro sese hap pyi hawyi meremo ipoĩꞌãm naꞌyn ihãite i raꞌyn.
40,9,26,Karãpe iraniaꞌin tikuap taꞌyn hakiꞌyt tuwẽtem sese guꞌuro pywiat hap hawyi taꞌatu­henoi henoi kahato wuatꞌi miitꞌin me Iesui minug wakuat yt uwe minug kuap ewywuat i. Miꞌi hawyi yne tawa hit puo yne tawa wato puo meremo raꞌyn miitꞌin yne tikuap iminug wakuap etiat. — Toimoieĩneꞌen kuap iꞌok puk takaria iꞌatuꞌe toꞌope.
40,9,27,Miꞌi hawyi Iesui toto raꞌyn mekewat tuꞌisa etawa pyi hawyi muꞌap upi typy ok yt ihapytig i sese rakaria tuwat hupi. Miꞌi hawyi taꞌatu­wẽ­powat kahato Iesui kape — Morekuat Koro Tawi saipepiat iꞌatuꞌe yt urueha­pytig hin i pote urumoe­hãite ro urukyꞌe hap ok tã iꞌatuꞌe haty wo Iesui pe.
40,9,28,Miꞌi hawyi Iesui teke wẽtup yat pe raꞌyn hawyi ti meimuẽ­wuaria yt ihapytig i rakaria iꞌewyte tuwehytꞌok iwywuat pe. Miꞌi hawyi apoꞌe Iesui iꞌatuepe — Eweimohey apo uhepiat eimoe­hãite kuap hap e. — Taꞌi Mehĩ iꞌatuꞌe uruimohey kahato epiat urumoe­hãite kuap hap ehepap kahato hap iꞌatuꞌe Iesui pe.
40,9,29,Miꞌi hawyi totemig iꞌatueha koꞌi hawyi toꞌe — Pyno uimohey hap ok tã naꞌyn wyti topyhuꞌat eheha ete e. Miꞌi hawyi meremo iꞌatue­ha­pytig naꞌyn hawyi mehit iꞌatuꞌe kahato raꞌyn. Miꞌi hawyi Iesui iꞌatu­nãpin — Uhytꞌiꞌin yt uwe pe teiꞌo ewehenoi uiminug eimoe­ha­pytig hap e haty wo tomi­moe­hãite koꞌi pe. Maꞌato yt tutunug i Iesui mikyꞌesat ewy hawyi tuwat hawyi wuatꞌi puo — Iesui ti wuatꞌi sepap hat iꞌatuꞌe. Pywo ti rat urumoe­ha­pytig kahato hat Iesui iꞌatuꞌe wuatꞌi miitꞌin me — Yt eweihenoi teiꞌo e Iesui pytkai taꞌatu­mo­herep. Miꞌi pote miitꞌin wuatꞌi etawa piat — Toꞌiro Iesui kape imisepap koꞌi akasa hamo iꞌatuꞌe katu­pono Miꞌi Miit Iesui yt uwe misepap ewywuat nug hat i iꞌatuꞌe. Pywo ti rat wakuap sese nug hat yt miit minug ewywuat i tutunug itote iꞌatuꞌe. Toꞌiro pyno watehaꞌat hamo iꞌatuꞌe toꞌope.
40,9,32,Miꞌi hawyi Iesui toto raꞌyn mekewat getap wyi topot­muꞌeria wywo. Miꞌi hawyi muꞌap upi taꞌatuerut wẽtup ok miit yt ihay kuap hin i rakat ahiag ipiit piat rakat pote.
40,9,33,Miꞌi hawyi Iesui tisopo raꞌyn mekewat mãꞌãu saꞌag hawyi ihay i raꞌyn. Saꞌawyꞌi yt ihay kuap takat i waku pe iwẽ piat. Miꞌi hawyi itotiaria teꞌere­wa­nẽtup kahato — Taꞌi yt karãpe i ti wataꞌa­kasa meketã ewywuat aiꞌywania Isareu ywania etama pe iꞌatuꞌe katu­pono Iesui tiꞌatu­sytpok kuap sese ahiagnia miitꞌin piit pyi iꞌatuꞌe. Waku kahato Miꞌi Miit iꞌatuꞌe toꞌope.
40,9,34,Maꞌato iraniaꞌin Iuteuria wãiꞌe hap seko sehay moherep haria teꞌeroꞌe toꞌope — Iesui ahiagnia akag koro esaika hamo ti toiꞌatu­sopo ahiagnia iꞌatuꞌe miitꞌin me itote. Ahiagnia porekuat ehay pyi tohytpok ahiag koꞌi iꞌatuꞌe saꞌag Iesui ete.
40,9,35,Miꞌi hawyi Iesui toto wuatꞌi tawa kape wuatꞌi hy totiaria muꞌe hamo tehay wawiat hamo. Iꞌewyte wuatꞌi Tupana mõtypot yat pe teke raꞌyn iꞌatumuꞌe hamo. Toiꞌatumuꞌe kahato tehay wakuat no — Eweiꞌatoiat ro yne eiminug saꞌag hap koꞌi Tupana kape morem hamuat are katu­pono yt pya hin i Tupana topyhuꞌat Aipo­typot no hap eꞌat pe e. Iꞌewyte toiꞌatu­moe­hãite kahato torania iꞌahu rakaria aikotã aikotã ahu hap ewywuat toiꞌatu­moe­hãite torania tewyry hap upi. Taꞌi miitꞌin sem tõꞌẽ tõꞌẽ Iesui ewawi. Miꞌiria kape tehaꞌat kahato tepiat iꞌatukyꞌe kahato hap mywo — Are pãi e atiꞌatue­ha­kyeraꞌat teran kahato wuatꞌi miꞌiria e katu­pono miꞌiria ti piku piku koꞌi hoꞌowasat rakaria ewywuaria gupteꞌen haria uiwa­nẽtup hawe e. Ahatyꞌu kahato uipyꞌa pe miꞌiria ekyi uhowawi are katu­pono aihũria yt iꞌatuꞌa­pykok hat i ewywuaria ti miꞌiria tukupteꞌen uiwa­nẽtup hawe uipyꞌa pe e. Taꞌi meimuẽ puaria ti aikotã aihũria ikuꞌuro kuꞌuro rakaria ewy tukupteꞌen yt uwe i taꞌatupoi hat pote e. Pywo pe uipyꞌa pe iꞌatu­hakyꞌeꞌi kahato hap yn uhete katu­pono yt uwe i te iꞌatumuꞌe hat iꞌatu kahato rakaria pytkai e Iesui topot­muꞌeria pe.
40,9,37,— Uipot­muꞌeria miitꞌin typyꞌi kahato wyti yt watiꞌa­tumuꞌe i te mesuwat yi totiaria miꞌiria iꞌewyte waku aimi­muꞌeria wo torania e. Uimohey haria e aimikoi haat kahato raꞌyn iꞌok kahato raꞌyn hap ewywuaria tukupteꞌen yt aimimuꞌe i te koꞌi e. Yt typy hin i iꞌatumuꞌe hanuaria tukupteꞌen e. Taꞌi aikotã aimikoi haria yt putꞌokꞌiꞌatuꞌe hin i aimiꞌu yne terek hamo hap ewy kahato miitꞌin muꞌe haria yt putꞌokꞌiꞌatuꞌe i te ti wuatꞌi muꞌe uhehay wo mesu­wa­ro­tiaria e Iesui topot­muꞌeria pe iꞌewyte ahepe. Miꞌi pote uiwyriaꞌin ehẽtup to haty wo mekewat mikoi wato Kaꞌiwat ewywuat pe — Tupana eweiꞌe — Etipoꞌoro ro ehay moherep haria wuatꞌi ywania muꞌe hamo eweiꞌe ro Aiꞌywot Tupana kape e. — Aikotã uruipoꞌoro motpap nug haria ahyt uruko wato kape urumikoi wato terek hamuat hap ewywuat ro etiꞌatu­poꞌoro emiitꞌin sem ehay moherep wuatꞌi ywania pe waku eweiꞌe o Tupana pe e Iesui topot­muꞌeria pe iꞌewyte ahepe.Iesui enoi hap ewy atiwan mesuwe uito Mateu.
40,10,1,  PIAT EWYMiꞌi hawyi Iesui tiꞌatu­kaykay temiitꞌin 12 ok takaria tuwe­wawi. Miꞌi hawyi Iesui tum iꞌatuepe tesaika hap ahiagnia sytpok hamuat wuatꞌi miitꞌin piit pywiat. Miꞌi hawyi tutum iꞌatuepe tesaika hap wuatꞌi iꞌahu rakat moehãite hamuat. Toimõꞌẽ kahato tesaika hap temiitꞌin 12 ok takaria pe tomi­sepap ok tã nug hamo miitꞌin muꞌe hamo iꞌahu rakaria moehãite hamo ahiag sytpok hamo hap tutum temiit 12 ok takaria pe. Saꞌawyꞌi tutum tesaika hap tomi­sepap nug hamo topotmuꞌe Simãu me tomisetꞌok PETERU mekewat Nu e hawe rakat pe.Miꞌi hawyi ÃTERE pe tutum tesaika hap mekewat Peteru ywyt pe tomi­sepap nug hamo.Miꞌi hawyi topotmuꞌe TIAKU pe iꞌewyte iywyt IUWÃU me uhyt Sepeteu saꞌyruꞌin me tutum tesaika hap tomi­sepap nug hamo. Miꞌi hawyi topotmuꞌe WIRIPI pe tutum tesaika hap tomi­sepap ok tã nug hamo.Miꞌi hawyi temiit PATORUMEU pe tutum tesaika hap wuatꞌi nug hamo.Miꞌi hawyi tomiꞌairo TUME pe tutum tesaika hap wakuap nug hamo.Miꞌi hawyi uhepe muꞌap pyhyp hat pe MATEU pe tutum tesaika hap tomi­sepap wakuat nug hamo.Miꞌi hawyi tomi­poꞌoro TIAKU pe mehĩ Auweu saꞌyru pe tutum tesaika hap towat ewywuat.Miꞌi hawyi iꞌewyte tomiꞌairo TATEU pe tutum tesaika hap tomi­sepap wakuap nug hamo. Miꞌi hawyi mekewat surara pe tetama apykok hat SIMÃU me tutum tesaika hap tomi­sepap ewywuat nug hamuat.Miꞌi hawyi mekewat IUTA pe mekewat uhyt Ikarioti saꞌyru pe Iesui tum tesaika hap mekewat Iuta tomaꞌat hanuat neꞌi wen maꞌato toꞌauka hamuat topyhuꞌat.
40,10,5,Toimõꞌẽ sese tesaika hap ahiagnia sopo hamo miitꞌin moehãite hamo hawyi toiꞌatu­poꞌoro topot­muꞌeria tehay moherep hamo wuatꞌi tawa kape wuatꞌi miitꞌin me — Uipot­muꞌeria e eipe ti uimiꞌai­roria 12 ok takaria e. Koitywy woro­hoꞌo­poꞌoro raꞌyn eipe uhehay wakuat moherep hamo aiꞌywania Iuteu ywania kape e. Mesup atikyꞌesat eweimuꞌe aiꞌywania yn e. Yt atikyꞌesat i te eweiwat iraniaꞌin ywania kape e. Aiꞌywania kape yn waku mesup watiꞌa­tumuꞌe e. Iraniaꞌin pusu kuap haria kape yt eweiwat i mesup uhehay moherep hamo e. Yt naku i mesup eweiwat meimuẽwat yi Samaria ywania muꞌe hamo e. Yt eiwehytꞌok teiꞌo iꞌatue­tawa pe iꞌatumuꞌe hamo mesup e. Pyno aiꞌywania tukupteꞌen aikotã aihũria hoꞌowasat rakaria ewywuaria e. Miꞌi pote waku aiꞌywania Iuteu ywania watiꞌa­tumuꞌe saꞌawyꞌi e.
40,10,7,Putꞌokꞌeweiꞌe hawyi mio tã eweiꞌe ro itotiaria pe — Pywo ti aru tut irane Tupana Mipoꞌoro Aipo­rekuat nuat mehĩꞌin manaꞌin eweiꞌe o itotiaria pe e Iesui tomi­poꞌo­roria pe tuwetiat ihay.
40,10,8,Miꞌi hawyi waku aimẽpuo aimẽpuo eiko­hye­wyry hap upi iꞌahu rakaria o eweiꞌatu­moe­hãite uhesaika hap wo e. Iꞌewyte ikuꞌuro rakaria eweiꞌatu­moieĩneꞌen o uhesaika wo e. Iꞌewyte hepihi pihi rakaria o eweiꞌatu­mokãꞌã uhesaika hap wo e. Iꞌatupãꞌãu saꞌag koꞌi ahiagnia eweiꞌatu­sopo yne iꞌatupiit piat koꞌi uhesaika hap wo e. Taꞌatusaꞌup nug neran taꞌatu­moe­hãite hap ete pote o wãiꞌeweiꞌe o iꞌatuepe e katu­pono ti yt haꞌup ete i ti atum naꞌyn uhesaika hap miitꞌin moehãite hamuat. Pyno miꞌi hap ewy ti yt kat saꞌup i ete eweiꞌatu­moe­hãite miitꞌin uimiium ehepiat yt kat saꞌup i hap ewy e.
40,10,9,Waku ti yt kat i hin i saꞌup ewetioto eiwywo are yt iꞌape rakat i wyti yt iꞌyhop takat i wyti. Yt kat i migꞌi wo ewetioto eheti­neiru e. Uiwyriaꞌin yt atikyꞌesat i sẽtupꞌi sẽtupꞌi e haria wo eweikupteꞌen eimi­muꞌeria pyꞌasetpe e. Waku yt kat i muꞌap saꞌup iꞌewyte eimiꞌu muꞌap upiat yt kat i ewetioto e. Waku wẽtup yn ehesokpe eipiit piat are iꞌewyte wẽtup yn epy sokpe eipy piat yn waku ewetioto e. Iꞌewyte ehekareꞌen koꞌi yt naku i ewetioto e. Eimi­po­wy­roria eipoi teran mote waku iꞌatu­wywo ewehenuk are katu­pono saꞌawyꞌi Tupana toꞌe miwan ahepe — Ewetum no saꞌup eipotpap nug haria pe e Tupana miwan me.
40,10,11,Miꞌi pote putꞌokꞌeweiꞌe wẽtup tawa pe iꞌatumuꞌe hamuat hawyi waku itote eweikat iwese rakaria eimimuꞌe kuap teran haria. Miꞌi hawyi waku eweikupteꞌen iꞌatuꞌyat pe aikope aikope — Uhyt mimi waku uruꞌyat pe eweikupteꞌen e haria yat pe e. Miꞌi tote waku eweikupteꞌen e. Yt eiwoꞌosat i teiꞌo getap upi getap upi meiẽwat tawa piat koꞌi upi e. Waku saꞌawyꞌi­tewuat eweikupteꞌen no — Uruꞌyat pe uhyt mimi waku meiũpe eweikupteꞌen e haria yat e. Miꞌi tote eweikupteꞌen mekewat tawa piaria eweiꞌatumuꞌe turan e. Miꞌi e hat yat pe yn eweikupteꞌen itote turan e. Pyno eweiꞌatumuꞌe yne mekewat tawa piaria hawyi waku eweinõꞌẽ mekewat iꞌyat pyi hawyi waku eweiwat wẽtup tawa kape e.
40,10,12,Miꞌi hawyi wẽtup yat pe eiwehytꞌok hawyi waku ewehẽtup Tupana pe — Tupana eweiꞌe etiꞌatu­mo­wepit kahato yne ro mesuwat yat piaria eweiꞌe eiwehytꞌok mekewat yat pe turan e.
40,10,13,Mekewat yat piaria iꞌatu­wese kahato ehepiat taꞌatumuꞌe hap ete pote ti aru Tupana tiꞌatu­mo­wepit kahato mekewat yat piaria eimiẽtup Tupana piat hap ewy raꞌyn e. Maꞌato yt iꞌatu­wese i pote Tupana yt tum i iꞌatu­mo­wepit hap eiꞌe hap ewy. Maꞌato yt iꞌatu­wese i pote iꞌatu­wepit hap eimiẽtup Tupana kaipywiat taꞌaipok meremo ehowawi e.
40,10,14,Maꞌato wẽtup tawa piaria torania yt taꞌatu­wa­nẽtup teran i ehehay uhepiat kape pote waku eweiwat i raꞌyn meiẽwat yt iwese rakat tawa pyi. Miꞌi hawyi iꞌatue­hamo waku mekewat tawa okipy sawiu eweipikpikꞌok eipy etiat itotiaria uimohey hap pun haria hap moherep hamo e.
40,10,15,Katu­pono Tupana tikuap taꞌyn miꞌiria uimohey hap pun haria hawyi yt iwẽpohep hin i iꞌatuꞌa­piheg haty wuat hap ete e. Karãpe Tupana tut wakuaria yt nakuaria i toꞌe hamuat hap eꞌat pe miꞌiria pe ti aru poꞌog poꞌog haty wo toꞌe — Yt nakuaria i sese eipe e aru Tupana uhetiat eimienoi pun haria pe. Taꞌi yt ipohep hin i ti aru iꞌatuꞌa­piheg haty wuat hap ete are aikotã saꞌawyꞌi hap ewy. Saꞌawyꞌi te ti Tupana timoma kahato mekewat tawa Sutuma piaria iꞌewyte tawa Kumura piaria toiꞌatuwuk kahato aria wo iꞌatu­minug saꞌag hap upi e. Taꞌi toiꞌatuꞌa­piheg kahato ti meimuẽwat tawa piaria aria wo e maꞌato mekewat tawa uhehay pun haria ti aru poꞌog poꞌog toiꞌatuꞌa­piheg wuatꞌi etawa puaria kai are poꞌog tawa Sutuma tawa Kumura wuk hap koꞌi kai aru uimi­poꞌo­roria ehay pun haria pote e.
40,10,16,Uipot­poꞌoria eiweꞌeg wo o karãpe eweiꞌatumuꞌe wẽtup tawa yt uhehay kuap i te haria katu­pono ti aikotã aihũria awahuru koꞌi pyꞌasetpe tukupteꞌen hap ewy ti aru eweikupteꞌen eipe e. Uiwyriaꞌin woro­hoꞌo­poꞌoro miitꞌin muꞌe hamo maꞌato o eiweꞌeg wo katu­pono ipoity kahato ti itote uimohey hap pun haria haiwot rakaria awyꞌato koꞌi ewywuaria e. Eiweꞌeg wo o uihũria eweiꞌatumuꞌe uhetiat turan. Waku pe iperupꞌi rakaria wo eweikupteꞌen eweiꞌatumuꞌe uhetiat turan aikotã pykasu tuweꞌeg wo kahato toĩneꞌen hap ewy. Iꞌewyte aikotã mio yt ikyꞌesat hin i toꞌauka hap ewy o eweikupteꞌen itote e.
40,10,17,Eiweꞌeg wo o katu­pono tukupteꞌen ti aru itote eipyhyp teran haria e. Morekuat pupiat eipag neran nakaria surara pupiat eipag neran haria eiꞌapiheg eiꞌahyk ahyk hanuaria e. Aiꞌywania muꞌe Tupana ehay wuat hap yat pe ti aru e ehatyꞌi hatyꞌi ti aru eipetek petek popuo ti aru e. Miꞌi pote eweikupteꞌen iꞌatu­pyꞌa­setpe aikotã pykasu koꞌi moi koꞌi weꞌeg hap ewywuaria eweikupteꞌen e. Meiũran ti aru ahewa­nĩ­kaptia ehereto taꞌatu­po­re­kuaria kape uhemiitꞌin eipe pote. Miꞌi hawyi taꞌatu­kyꞌesat kahato eipag taꞌatu­po­re­kuaria po pe eiꞌapiheg apiheg hap eiꞌahyk ahyk hamo e. Itote ti aru apoꞌiꞌatuꞌe eiwehay aparap teran haype apoꞌiꞌatuꞌe maꞌato waku eweiꞌatumuꞌe miꞌiria uhehay wakuat wo yn naꞌyn aiꞌywania akag koꞌi iꞌewyte iraniaꞌin ywania akag koꞌi uhehay kuap hamo e. Eweikupteꞌen aru itote uhetiat sehay moherep more­kuaria piat hamo. Miꞌi pote o uiwẽ wywo o eweikupteꞌen itote e.
40,10,19,Karãpe ahewa­nĩ­kaptia ehereto more­kuaria kape turan o yt eiwe­wa­nẽtup koꞌi koꞌi teiꞌo — Kat uiꞌe hap kat uiꞌe hap koꞌi kape kat are aru atiwesat morekuat pãi yt eweiꞌe teiꞌo eiwa­nẽtup hawe katu­pono ti aru mekewat eꞌat pe Tupana hum naꞌyn eiwa­nẽtup hawe ehepiat iꞌatu­wesat hamuat kat eweiꞌe kat eweiꞌe waku eweiꞌatu­wesat hamuat e.
40,10,20,Katu­pono ti aru mekewat eꞌat pe yt eiwat sehay hin i tuwẽtem eiwẽ pyi are maꞌato Aiꞌywot atipy piat Pãꞌãu kaipyi ti aru tuwẽtem eiwẽ pyi ehehay e.
40,10,21,Iꞌewyte ti aru mekewat eꞌat pe eheykeꞌetꞌin eheywytꞌin eheinytꞌin ti aru ehewa­nĩ­kaptia wo ti tukupteꞌen uhehay moherep haria eipe pote e. Miꞌi hawyi ti aru taꞌatukat kahato aikotã miat eiꞌatuꞌuka hamuat e. Eiꞌywot eity ehaꞌyruꞌin ehakiꞌytꞌin ti aru eiꞌauka hamuat hap kat haria wo tukupteꞌen eꞌyat piaria e. Miꞌi hawyi ti aru eimẽpytꞌin iꞌewyte ehewa­nĩ­kaptia wo sese raꞌyn teꞌero­pyhuꞌat wuatꞌi miitꞌin aru uhemiitꞌin no raꞌyn eipe pote e. Eityꞌin eiꞌywotꞌin iꞌewyte eiꞌauka teran haria wo tukupteꞌen katu­pono yt eweipun i uimohey hap pote e. Yt naku i kahato eipe iꞌatuꞌe aru ehete wuatꞌi miitꞌin uimohey haria eipe pote. Maꞌato uwe uwe uimohey te taꞌatue­wa­nĩ­kaptia pyꞌasetpe pytkai uimie­ha­kyeraꞌat nuaria sese wo teꞌero­pyhuꞌat e.
40,10,23,Uipot­poꞌo­roria karãpe wẽtup tawa piaria eimohan eiꞌatuꞌuka hamo miꞌi hap eꞌat pe eweikat ro wẽtup tawa hawyi eweiꞌatumuꞌe miꞌiria e. Waku yne tawa pe wahenoi yne e. Uheywytꞌin uheinytꞌin waku wahenoi yne aiꞌywania tawa koꞌi piaria e. Wahenoi yne ywania kahu hawyi taꞌatukuap mesuwat uhehay wakuat eiwẽ pyi hawyi ti aru waku raꞌyn araꞌaipok atipy kaipyi ehowawi i raꞌyn e.
40,10,24,Pyno ti aimuꞌe haria sese tukupteꞌen aimi­mõ­typot nuaria e. Taꞌi aikaꞌi­wuaria aimi­mõ­typot nuaria wo tukupteꞌen miꞌiria ti poꞌog aikai watoꞌe e. Pywo pe pywo pe uimohit pote iꞌewyte ti aru eimohit e. Mekewat eꞌat aru karãpe eimohit kahato mesu­wa­rotiat uimohey haria eipe pote waku eiwa­tetup kahato uimohit hap kape hawyi mio tã eweiꞌe eiwa­nẽtup hawe — Pywo pe ti Aimuꞌe hat Iesui ewy watoĩneꞌen mesup miitꞌin mikyryꞌi hamo waku eweiꞌe. Uhaꞌyruꞌin uhakiꞌytꞌin mesu­wa­ro­tiaria uhetꞌok saꞌag — Ahiag koro iꞌatuꞌe saꞌag uhepe. Pyno aikotã ehetꞌok saꞌag kat som teꞌeroꞌe hap ewy aru ehete uimẽtpytꞌin pote. Pyno ehepe — Taꞌi ahiag koro mẽpytꞌin sese koꞌi eipe iꞌatuꞌe saꞌag aru ehete e.
40,10,26, PIAT EWYMaꞌato yt eweikenꞌẽ teiꞌo iꞌatumuꞌe uhehay wuat hamo iꞌatu­mi­kyryꞌi ehetiat pytkai are katu­pono Tupana tikuap kahato iꞌatu­mi­kyryꞌi hap yt pywo i rakat. Miꞌi hawyi ti aru toimo­herep wuatꞌi miitꞌin me ehewaku kahato hap iꞌewyte iꞌatu­heso hap. Miꞌi pote yt eweikenꞌẽ teiꞌo iꞌatumuꞌe uhetiat hamo iꞌatu­mi­kyryꞌi ehetiat pytkai are ehepe e Iesui. Kat are kat are ehewaure kaꞌa pe miꞌi e hamo yn naꞌyn o eweiꞌatumuꞌe itote ehewa­nĩ­kaptia eimaꞌat reran turan e. Kat e hap som eweikuap yt uwe mikuap mo i ehewaure kaꞌa pe uhehay miꞌi hap o eweimo­herep iꞌatumuꞌe hamuat meimuẽ­waria pyꞌasetpe turan e. Eweikuap uhehay iꞌypyryp we eweikupteꞌen turan ehenoi ro miꞌi iꞌatuepe ihotꞌok puo e. Yt eweikenꞌẽ teiꞌo uhehay moherep hamo eiꞌatuꞌuka teran haria pupi katu­pono miꞌiria ti yt aimoma kuap i e. Aipiit yn taꞌatuꞌauka kuap maꞌato aheĩneꞌen hap sese wuatꞌi eꞌat piat aipãꞌãu aheha piat wuatꞌi eꞌat piat aipyꞌa piat wuatꞌi eꞌat piat aimoieĩneꞌen hap yt taꞌatu­moma kuap hin i e. Miꞌi pote yt eweikenꞌẽ i miꞌiria eiꞌauka pupi. Yt kat hamo i watokenꞌẽ katu­pono yt taꞌatu­poꞌoro kuap i miitꞌin taꞌatu­kuꞌuro wuatꞌi eꞌat pe hap kape e. Pywo pe ti Tupana yn eipoꞌoro kuap eipiit iꞌewyte eipãꞌãu poꞌoro kuap aria wato kape aikope eipiit iꞌewyte eipãꞌãu sese ikuꞌuro at kaꞌap wuatꞌi eꞌat pe hap kape e Iesui temiitꞌin me.
40,10,29,Ahetama puo ti weita hit koꞌi watikyiꞌat aimiꞌu wo e. Yt haꞌup woity hin i watikyiꞌat weita hit e. Taꞌi wẽtup ape hit poꞌog yi kai saꞌup mo yn watikyiꞌat kuap taꞌyn typy weita hit e. Yt haꞌup woity hin i pãi weita hit maꞌato pywo pe ti Aiꞌywot atipy piat hatyꞌu kahato topyꞌa pe wẽtup weita ikuꞌuro e. Pywo pe ti toikuap kahato aikope aikope wuatꞌi weita koi tukupteꞌen hap toikuap e. Wẽtup weita hit ikuꞌuro hap toikuap topyꞌa pe katu­pono toiꞌatukyꞌe kahato haype re. Miꞌi hap ewy te ti maꞌato poꞌog poꞌog toikuap aikuꞌuro hap katu­pono poꞌog aikyꞌe torania kai e. Taꞌi aikuap kahato ti Tupana e. Aiꞌasap ti torania toimo­rania yne yne aiꞌasap toikuap karania aiꞌasap hap toikuap kahato. Miꞌi tupono o yt eweikenꞌẽ teiꞌo miitꞌin miat eiꞌauka hap pupi katu­pono eika­wiano hat toĩneꞌen Tupana e. Taꞌi iwanẽtup hawe eweikupteꞌen poꞌog poꞌog weitaria kai e. Tupana tikyꞌe kahato weitaria maꞌato tuwa­nẽtup hawe eipe poꞌog poꞌog weitaria kai e.
40,10,32, PIAT EWYPywo pe ti uwe uwe toꞌe uhetiat iraniaꞌin pyꞌasetpe — Atomohey kahato ti Iesui ti rat e. Miꞌi Miit ri Uheha­kyeraꞌat hat iꞌewyte Uikaꞌiwat koro e iraniaꞌin me miꞌi e hat piat Uito iꞌewyte wy areꞌe — Meiẽ miit ri Uimohey kahato hat Papai areꞌe wy Uiꞌywot atipy piat pe mio tã e hat etiat e. Maꞌato uwe uwe — Yt atomohey i Miꞌi Miit katu­pono yt Uikaꞌiwat i ti Miꞌi e uhepiat pe iraniaꞌin me miꞌi hat pe Uito iꞌewyte — Yt uimohey hat i ti miꞌi are yt uhemiit i ti miꞌi miit are wy Uiꞌywot atipy piat pe mio tã e hat etiat e.
40,10,34,Yt eweiwa­nẽtup teiꞌo ariot mesu­wa­rotiat miitꞌin wuatꞌi puat woꞌowese hap nug hamo aiwa­nẽtup hawe e katu­pono yt woꞌowese hap ewy hin i atunug mesuwat yi tote katu­pono ti aru iraniaꞌin wyti aru iꞌatu­pyꞌahak kahato ahete uimohey haria eipe pote. Taꞌi kyseꞌyp wywo aiꞌauka hamuat hap ewy katu­pono Tupana emiitꞌin aito pote e. Miꞌi hawyi yt kat i woꞌowese hap ewy topyhuꞌat mesu­wa­rotiat uimohey haria ete wuatꞌi miitꞌin iꞌatu­pyꞌahak hawyi kyseꞌyp wywo aikat aiꞌauka hamo e Iesui.
40,10,35,Katu­pono ti aru meiũran ehaꞌyruꞌin ehuꞌuka wyti aru uimohey haria eipe pote. Iꞌewyte ti aru meiũran ehakiꞌytꞌin aru ehuꞌuka uimohey ehepiat hap upi e. Iꞌewyte ti aru eimẽpytꞌin eharyꞌiꞌin iꞌatu­pyꞌahak kahato ehete uimohey haria eipe pote. Miꞌi hawyi ti aru esaꞌyru eharyꞌi tuꞌuka tosa­kitu wywo uimohey hap upi. Eiꞌyat piaria yt uimohey haria i iꞌewyte iꞌatu­pyꞌahak aru ehete poꞌog torania kawiat poꞌog nakat e Iesui.
40,10,37,Miꞌi pote uwe uwe toty toꞌywot kyꞌe poꞌog uikai miꞌi hawyi uiꞌatoiat katu­pono toikyꞌe poꞌog toꞌywania poꞌog uikai miꞌi haria ewaku hap ti yt putꞌokꞌe i uhemiit nuat hamo e. Iꞌewyte uwe uwe tomẽpyt tosaꞌyru tosakiꞌyt kyꞌe poꞌog uikyꞌe hap kai miꞌi hat ewaku hap yt putꞌokꞌe i uhemiitꞌin nuat hamo e. Miꞌi hawyi uiꞌauka pytkai yt atoiat hin i imohey hap e haria yn ni waku uhemiit nuat hamo e. Iꞌewyte uwe uwe uhewaku hap ewywuat nug hat yn ni waku uhemiit nuat hamo e. Maꞌato uwe uwe — Taꞌi atunug aru uimi­kyꞌesat koꞌi yn miꞌi pote waku pe kahato areĩneꞌen e hat wyti aru yt iwepit hin i topyhuꞌat tutunug yne tomi­kyꞌesat koꞌi pytkai. Maꞌato uwe uwe uimi­kyꞌesat yn nug hat ti aru topyhuꞌat iwepit hat sese e. Toipuẽti mesuwe wy topyꞌa piat tomo­wepit hap tutunug yne uimi­kyꞌesat koꞌi hawyi e. Uimi­kyꞌesat nug haria yn wyti ieĩneꞌen kahato mesu­wa­rotiat hanuat wepit hap sese puẽti hamuat e Iesui temiitꞌin me.
40,10,40,Pywo ti uwe uwe — Ereke ro mehĩ mana e ehepe uhemiitꞌin eipe pote miꞌi hat wyti uhepiat — Ereke ro Uhyt Mimi e hat ewy raꞌyn topyhuꞌat e Iesui. Iꞌewyte uwe uwe — Ereke ro e uhepe miꞌi hat Uipoꞌoro hat Tupana piat — Ereke ro e hat ewy raꞌyn topyhuꞌat e Iesui.
40,10,41,Pywo ti uwe uwe Tupana mipoꞌoro tehay henoi hamuat pe tuwese popuat — Ereke ro Tupana mipoꞌoro e hat pote Tupana tum hamuat haꞌup aikotã tomi­poꞌoro piat tutum hap ewy te tutum aru e. Iꞌewyte uwe uwe — Ereke ro mehĩ mana e mekewat waku rakat pe tuwese hap wywo miꞌi hat pe ti Tupana tum aru mekewat waku rakat waku nug hat piat saꞌup ok tã e.
40,10,42,Iꞌewyte yt eweiwaure teiꞌo uhemiitꞌin miitꞌin emiitꞌin ihakyꞌeꞌi rakaria powyro hap etiat katu­pono uwe uwe hum yꞌy raꞌak wẽtup ekuiꞌa yn uhemiit pe poꞌog yt uwe i mikyꞌe i rakat pe iꞌatukyꞌe hap wywo miꞌi hat pe ti aru atum haꞌup e Iesui temiitꞌin 12 ok takaria pe.Iesui mienoi hap ewy atiwan mesuwe uito Mateu.
40,11,1, PIAT EWYMiꞌi hawyi Iesui toꞌe temiitꞌin me — Pyno waku raꞌyn eweikuap taꞌyn einãpin hap aikotã aikotã atikyꞌesat eweiꞌatumuꞌe iraniaꞌin miitꞌin uhehay ete hap e. Pyno toꞌiro meiũpepyi aiweran hap kaipyi aikowo aikowo tawa hit koꞌi upi iꞌatumuꞌe hamo e 12 ok takaria pe. Miꞌi hawyi tuwat raꞌyn yt pya wuaria i kape.
40,11,2,Miꞌi hawyi ti mekewat woꞌosetꞌok hat Iuwãu tikuap taꞌyn aikotã aikotã Iesui minug ipotpap hap koꞌi topyhik pyi. Miꞌi hawyi ti toiꞌatu­poꞌoro raꞌyn temiitꞌin Iesui kape apoꞌiꞌatuꞌe hamo. Miꞌi hawyi toipoꞌoro temiitꞌin tehay wywo apoꞌiꞌatuꞌe hamo. — Urumuꞌe hat iꞌatuꞌe saꞌawyꞌi ahetꞌok hat Iuwãu tikuap teran En apo Tupana Mipoꞌoro Urueha­kyeraꞌat hanuat raꞌyn apo sio uruhe­katup te wẽtup ok imipoꞌoro e hap toikuap teran iꞌatuꞌe.
40,11,4,Miꞌi hawyi Iesui tiꞌatu­wesat — Eweiꞌaipok to Iuwãu kape hawyi waku ewehenoi ro tope aikotã aikotã eimikuap uhehay wakuap koꞌi tope iꞌewyte uiminug koꞌi aikotã aikotã eiꞌakasa hap koꞌi ewehenoi ro tope e.
40,11,5,Miꞌi hawyi ewehenoi ro tope aikotã yt hekat i rakaria atiꞌatumuꞌe Tupana ehay hap ewehenoi ro tope.
40,11,6,Miꞌi hawyi iꞌewyte wẽtup uhehay se eweitioto ro aiwy Iuwãu kape mio tã eweiꞌe tope — Uwe uwe uimohey potꞌi kahato tepiat hoꞌopot pytkai miꞌi hat ti aru uimo­wepit sese hanuat topyhuꞌat eweiꞌe ro Iuwãu me e Iesui Iuwãu potpoꞌo­roria pe.
40,11,7, PIAT EWYMiꞌi hawyi teꞌeraꞌaipok i raꞌyn Iuwãu potmuꞌeria. Miꞌi hawyi Iesui tiꞌatumuꞌe itotiaria miitꞌin sem woꞌosetꞌok hat Iuwãu etiat — Saꞌawyꞌi eweiwat kahato yahig kape aimuꞌe hat Iuwãu kapiat eiꞌakasa hamo e. Miꞌi hawyi ti itote eweipuẽti ti Tupana ehay moherep kahato hat sese eimikat ewywuat kahato e. Iuwãu ti iheg miat kahato Tupana mohey hat yt kowoꞌi kowoꞌi wanẽtup hat yt akuara yp wasere potiat kowoꞌi kowoꞌi hap ewywuat hin i ti eweipuẽti Iuwãu itote e. Iraniaꞌin miitꞌin esokpe kahuria yt hap ewy hin i ti Iuwãu topyhuꞌat katu­pono ti hesokpe kahu rakaria more­kuaria yat pe yn ni tukupteꞌen sokpe kahuria puo maꞌato miꞌiria yt Iuwãu ewywuat hin i katu­pono yahig notiat hesokpe iꞌanam nakat puo Iuwãu toĩneꞌen e. Pyno kan hamo eweiwat Iuwãu kapiat eiꞌakasa hamo mekewat yahig kape saꞌawyꞌi. Taꞌi Tupana ehay moherep hat ehay kuap hamo eweiwat waketꞌok hat Iuwãu aꞌakasa hamo e.
40,11,10,Taꞌi saꞌawyꞌi mio tã e Tupana Tosaꞌyru pe miwan me — Uhaꞌyru e meiũran ti aru woro­poꞌoro miitꞌin kape maꞌato ti atikyꞌesat saꞌawyꞌi wẽtup ok ti toto eꞌyianme hap atikyꞌesat. Miꞌi ti eto hap etiat enoi hamuat atipoꞌoro e Uiꞌywot saꞌawyꞌi uhepe Iuwãu etiat.
40,11,11,"Miꞌi hawyi mekewat eꞌat pe putꞌokꞌe mesuwe Tupana e hap ewy are. Miꞌi hawyi ahetꞌok kahato yꞌy wuat hat putꞌokꞌe raꞌyn are. Waku kahato Iuwãu are. Poꞌog wakuat wuatꞌi saꞌawyꞌiwuat Tupana ehay moherep haria kawiat hat are wen maꞌato ti aru meiũran tukupteꞌen Tupana ehay moherep haria ahyt mesuwat yi totiaria uimohey haria yn poꞌog waku rakaria Iuwãu kai are. Pyno pywo pe ti koran ti uwe uwe uimohey hano toĩneꞌen uhemiit no uimi­kyꞌesat nug hano miꞌi hat poꞌog poꞌog iwato Tupana wanẽtup hawe mekewat Iuwãu kai are. Taꞌi yne uimohey haria aru poꞌog Tupana mimõ­typot wo tukupteꞌen atipy pe ahetꞌok hat Iuwãu kai are. Pywo ti rat yt iwato hin i uhemiit mesuwe uimohey haria pyꞌasetpiat pytkai meiũran atipy pe hawyi poꞌog Tupana mimõ­typot no topyhuꞌat ahetꞌok hat Iuwãu kai are e. Haꞌawyte iꞌewyte mesup te iꞌatu kahato — Atikyꞌesat Tupana Uipo­rekuat no e haria wen maꞌato iraniaꞌin haiwot rakaria tiꞌatu­pyhyp teran Tupana Aipo­rekuat nuat hap are. Saꞌawyꞌi Iuwãu mienoi taꞌatu­pyhyp teran iꞌewyte koitywy uimienoi taꞌatu­pyhyp teran maꞌato miꞌi pytkai yt aipyhyp kuap i katu­pono tuwehytꞌok kahato miitꞌin uhowawi wãiꞌiꞌatuꞌe pytkai. Taꞌi tõꞌẽ kahato uhowawi miitꞌin sem Tupana nug taꞌatu­po­rekuat no teran haria yt uwe i iꞌatu­pyhyp kuap i are e Iesui. Yt uruto yn i uruhenoi miꞌi hap koꞌi katu­pono saꞌawyꞌi­wuaria Tupana ehay enoi haria ti torania henoi — Meiũran aru Tupana tipoꞌoro Aipo­rekuat nuat ahowawi e hap koꞌi ete ti taꞌatu­henoi. Iꞌewyte mekewat Musei miwan me yne ihay miꞌi hap koꞌi ete saꞌawyꞌi te mesup te Iuwãu aimuꞌe hap eꞌat pe te woro­hoꞌomuꞌe hap eꞌat pe are e. Series,  Iꞌewyte mekewat saꞌawyꞌiwuat Tupana ehay moherep hat Eria ti Iuwãu ewywuat kahato toĩneꞌen are. Saꞌawyꞌiwuat Tupana ehay enoi haria ti — Taꞌaipok wyti aru Eria ahowawi Tupana Mipoꞌoro Aipo­rekuat nuat ut hap moherep hamo. Aheha­kyeraꞌat hat yianmete tut aru Eria iꞌatuꞌe miwan me are. Pywo ti rat Iuwãu etiat taꞌatu­henoi are. Eria iꞌatuꞌe pytkai maꞌato Iuwãu etiat taꞌatu­henoi yianmete are. Pyno miꞌi e hap eweimohey kuap wote eweimohey ro are katu­pono Eria ewywuat kahato Iuwãu are e."
40,11,15,Pyno waku mio wuat sehay teke ehewaure kaꞌa pe are. Ehewaure toĩneꞌen pote waku eweiwa­nẽtup uhehay kape are e.
40,11,16,Miꞌi ahenoi teran ehepe aikotã tukupteꞌen miitꞌin mesu­wa­ro­tiaria uhehay pun haria yt uimohey haria i are. Taꞌi miꞌi haria ti hira­karia woꞌokyry haria ewywuaria tukupteꞌen wema­hara haria ewy miꞌiria tukupteꞌen yt ipap i rakaria ewy are. — Toꞌiro watu­we­ma­hara iꞌatuꞌe iraniaꞌin me. Toꞌiro ahehairu iꞌatuꞌe haria ewy. Toꞌiro akuara piat wepy hawe ahehairu aikotã seꞌaito hap eꞌat piat wepit hap ewy ahehairu iꞌatuꞌe toꞌope iraniaꞌin hira­karia pe maꞌato — Yt urupap i iꞌatuꞌe are. Miꞌi hawyi iraniaꞌin hira­karia toꞌiro woꞌosyp hap kape. Itote watunug akuara piat wepy hap aikotã woꞌosyp hap eꞌat piat aiwak hap ewy iꞌatuꞌe iraniaꞌin hira­karia toꞌope maꞌato — Yt atunug neran i iꞌatuꞌe are. Pyno miꞌi haria ewy uimienoi pun haria mesu­wa­ro­tiaria tukupteꞌen are e.
40,11,18,Taꞌi saꞌawyꞌi ti Iuwãu putꞌokꞌe mesuwe mesu­wa­ro­tiaria muꞌe hamo. Miꞌi hawyi tuwe­mosyꞌat kahato iꞌewyte yt kat i imahy Uwa kawiat tutuꞌu. Miꞌi hap pytkai — Ahiag wyti epiit pe Iꞌatuꞌe Iuwãu me.
40,11,19,Miꞌi hap ewy te Uito Eheykeꞌet Eikywyt putꞌokꞌare mesuwe eimuꞌe hamo are. Miꞌi hawyi atiꞌatumuꞌe kahato uiwepit popuo kahato are yt Iuwãu ewywuat hin i katu­pono Uito atuꞌu yne yne miꞌu koꞌi iꞌewyte aremahyꞌu yt Iuwãu ewy hin i areĩneꞌen. Uheko wẽtup takat yt uimohey haria i pyꞌasetpe maꞌato miꞌi pytkai — Taꞌi ienuk kahato rakat mahy u yn hat miꞌi iꞌatuꞌe uhepiat yt uimohey haria i. Taꞌi muꞌap pyhyp hap saꞌup sat haria ahewa­nĩ­kaptia yt nakuaria i wy ok sese neꞌi ti Miꞌi Miit iꞌatuꞌe uhetiat are. Are pãi pyno ti uhehay pun haria miꞌiria aikotã meimuẽ wuaria hira­karia teꞌeru­we­ma­hara hap eꞌat piat ewywuaria kahato uimienoi pun haria are. Iuwãu Uito ti yt uruwoꞌoꞌewy hin i urueko koꞌi ete maꞌato ti Tupana weꞌeg hap yn tuwẽtem uruwẽ pyi. Miꞌi tupono weꞌeg haria tuwat kahato uruehay upi maꞌato iraniaꞌin ni uruehay pun haria neꞌi teꞌero­pyhuꞌat. Yt iꞌatuweꞌeg hin i uruehay pun haria aikotã hira­karia yt urupap i e haria ewywuaria tukupteꞌen mesu­wa­ro­tiaria yt uimohey i haria e. Miꞌiria — Yt urupopap hin i uruto e haria miꞌiria. Yt kan hamo i taꞌatupun Tupana ehay wakuat teꞌen neꞌi uruwẽ piat are. Miꞌi ewywuat mesu­wa­ro­tiaria yt uimohey i haria are e.
40,11,20, PIAT EWYMiꞌi pote Iesui tuwẽ­powat tehay pirik wo — Tawa Karireia piaria woro­hoꞌo­satyꞌi satyꞌi eipe katu­pono uhehay pun haria sese eipe. Aikopiat aikopiat uhewyry eimuꞌe hamuat uimi­sepap koꞌi Tupana esaika wuat hap koꞌi yt miitꞌin minug kuap i koꞌi atiꞌatu­mo­herep kahato ehepe. Atunug kahato raꞌyn ti eipyꞌa­setpe uhehay wakuap pywuat hap moherep hamuat wen maꞌato eweiꞌakasa yne miꞌi koꞌi pytkai uhehay pun haria wo eweikupteꞌen eipe. Yt naku i are. Yt uwe minug kuap ewywuat i raꞌyn atunug ehehamo maꞌato ti yt eweiꞌatoiat teran hin i te eiminug saꞌag koꞌi pãi are e.
40,11,21,Tupana misatyꞌi satyꞌi koꞌi wuano eweipyhuꞌat are tawa Korasĩ piaria tawa Pesaita piaria are. Meiũran wyti aru eweiwak kahato are katu­pono hoꞌopot kahato hanuaria eweikupteꞌen are. Wakuap sese hap koꞌi raꞌyn atunug ehehamo miitꞌin moehãite hap miitꞌin kyꞌe hap maꞌato miꞌi pytkai yt eiwe­morem neran hin i Tupana kape eiminug saꞌag koꞌi kaipyi are. — Saꞌawyꞌi Tupana tiwuk taꞌyn meimuẽ wuat tawa Tiru piaria tawa Sitãu miaria eweiꞌe yt naku i nug haria miꞌiria pote eweiꞌe eiwoꞌope maꞌato eipe ti poꞌog yt nakuat i tawa Tiru piaria tawa Sitãu miaria kai are katu­pono Uito areĩneꞌen miꞌi tote mekewat eꞌat pe hawyi miꞌi turan ti uiminug hap koꞌi atomo­herep itotiaria pe pote uimohey haria raꞌyn miꞌiria teꞌero­pyhuꞌat mesup are. Saꞌawyꞌi teꞌerahaꞌat kuap uiminug wakuat koꞌi kape hawyi meremo teꞌeru­we­morem Tupana kape are. Saꞌawyꞌi­wuaria teꞌerahaꞌat pote meremo taꞌatupag sokpe iꞌanam nakat hawyi teꞌeraꞌapyk taꞌyn ywytup tote iꞌatu­minug saꞌag atoiat hap moherep hamo taꞌatueko ewy. Maꞌato atimo­herep ehetawa piaria pe iwato kahato hap uimohey hamuat wen maꞌato miꞌi pytkai uimohey hap pun haria eweikupteꞌen are. Are pãi miꞌi pote ti rat poꞌog yt naku i nug haria eweikupteꞌen tawa Tiru piaria kai tawa Sitãu puaria kai are e. Karãpe Tupana piat miitꞌin apiheg hap eꞌat putꞌokꞌe raꞌyn turan miꞌi hap eꞌat pe ti aru poꞌog Tupana miꞌapiheg koꞌi wo eweipyhuꞌat tawa Korasĩ piaria tawa Sitãu ywania kai are e.
40,11,23,Iꞌewyte eipe tawa Kawanaꞌũ piaria — Wuatꞌi miitꞌin urukuap kahato haria eweiꞌe uruto iwatoꞌin nakaria pote. Taꞌi atipy piaria ewy uruwato pote eweiꞌe maꞌato yt hin i are. Eipe yt karãpe i putꞌokꞌeweiꞌe atipy pe maꞌato Tupana mipugha wuat wyti eipe aria wato pe ti aru yt nakuaria i eipe pote. Saꞌawyꞌi ti Tupana tiwuk taꞌyn tawa Sitãu piaria yt nakuaria i pote. Pywo ti rat Uito areĩneꞌen itote mekewat eꞌat pe turan eiwaꞌa­kasa hap koꞌi moherep hamo itotiaria pe mesup taꞌyn uimohey haria wo tukupteꞌen katu­pono atimo­herep taꞌyn uiminug wakuap sese hap koꞌi saꞌawyꞌi­wuaria tawa Sitãu piaria pe pote meremo taꞌatuꞌatoiat raꞌyn taꞌatu­minug saꞌag hap koꞌi are. Eipe ti eweiꞌakasa yne hawyi yt eweiꞌatoiat hin i eiminug saꞌag hap koꞌi. Miꞌi pote aria wato pe Tupana eipugha irane are katu­pono yt uimohey hin i eipe iwato kahato raꞌyn atunug uimi­sepap eipyꞌa­setpe pytkai are. Nimo ti Tupana tiwuk taꞌyn tawa Sutuma piaria yt naku i apiheg hap are maꞌato ti eipe poꞌog yt nakuaria i miꞌiria kai are. Taꞌi woro­hoꞌomuꞌe kahato raꞌyn eipe maꞌato ti yt uimohey hin i are. Miꞌi hap ok tã atunug saꞌawyꞌi tawa Sutuma tawa Tiru pe pote itotiaria tukupteꞌen naꞌyn paaꞌe haria taꞌatu­minug saꞌag koꞌi etiat haria are. Karãpe ti aru Tupana woꞌoꞌapiheg hap eꞌat putꞌokꞌe raꞌyn miꞌi hap eꞌat pe ti aru poꞌog eipe Tupana miꞌapiheg wuanuaria wo eweikupteꞌen mekewat tawa Sutuma piaria kai mekewat tawa Tiru piaria kai are e Iesui tehay pun haria pe.
40,11,25, PIAT EWYMiꞌi hawyi Iesui toꞌe Toꞌywot pe Tupana pe — Uiꞌywot e arehum kahato raꞌyn ewawi Tupana. Yne atipy piaria koꞌi Porekuat En iꞌewyte mesu­wa­rotiat yi totiat Porekuat En are. Taꞌi wuatꞌi Porekuat no ereĩneꞌen e. Waku kahato En Tupana katu­pono hira­karia ewywuaria — Yt uruikuap kahato i te En iꞌatuꞌe uhepe uimohey sese haria miꞌiria e. Maꞌato iraniaꞌin — Uruikuap taꞌyn poꞌog torania kai e haria. Uruto yn iweꞌeg nakaria e haria pe yt atimo­herep hin i uwe uipoꞌoro hat e. Yt taꞌatukuap hin i uwe hap En Uiꞌywot Uipoꞌoro hat. Yt karãpe i miꞌiria uimohey haria wo tukupteꞌen e. Taꞌi paaꞌe haria pe — Yt uruikuap kahato i te e haria pe etomo­herep taꞌyn ti Uipoꞌoro hat maꞌato iraniaꞌin me — Uruto yn iweꞌeg nakaria e haria pe yt etomo­herep teran i yt ekuap teran i yt emienoi kyꞌesat i haria pe are. Miꞌiria ti yt karãpe i uhemiit no teꞌero­pyhuꞌat e Iesui Toꞌywot pe.
40,11,27,Miꞌi hawyi toꞌe i itotiaria pe — Mio Uiꞌywot tum naꞌyn ni uhepe yne yne towanuat are. Uiwyriaꞌin yt uwe i mesu­wa­ro­tiaria uikuap sese haria e. Maꞌato Uiꞌywot yn ni uikuap sese hat. Iꞌewyte yt uwe i mesuwat yi totiaria Uiꞌywot kuap sese haria e. Maꞌato Uito atikuap kahato Uiꞌywot e. Taꞌi Uito yn ikuap sese hat arepyhuꞌat are e Iesui itotiaria pe.
40,11,28,Mehĩꞌin manaꞌin woro­hoꞌokyꞌe kahato torania eiperia pote eweĩꞌẽ ro uhowawi wuatꞌi miitꞌin e. Uwe uwe hatek takaria eweĩꞌẽ ro uhowawi e. Uwe uwe hoꞌopot hanuaria eweĩꞌẽ ro uhowawi e. Pywo pe ti uwe uwe tõꞌẽ uhowawi miꞌi haria pe atum uiwepit hap ok tã e. Ewehoꞌopot hap atuꞌu yne e. Eiꞌarot hap iꞌewyte ahupit mekewat yt eimi­hupit kuap i hap e. Eiwe­mohy hap atum ehepe eweĩꞌẽ uhowawi pote e. Uiwyriaꞌin uheropat haria eweikupteꞌen pote poꞌog waku eweipuẽti mesuwat yi tote e. Pywo pe ti uwe uwe toto uhupi miꞌi hat waku pe topyhuꞌat katu­pono uipotpap poꞌog waku torania kai e. Pywo uheꞌyry­sakag ni yt ipotyi hin i yt saꞌawyꞌiwuat yt ewywuat hin i e. Pyno eweĩꞌẽ ro uhowawi yne yne ehero hap wywo hawyi yt woro­hoꞌo­satyꞌi satyꞌi hin i raꞌyn katu­pono uiwa­nẽtup hawe paaꞌe haria kahato eweipyhuꞌat e. Ehehakyꞌeꞌi hap atuꞌu kahato uipyꞌa pe e. Iꞌewyte uiperupꞌi kahato pote meremo eweipuẽti uikaipyi uimohey ehepiat hap e. Uimiium eipotpap hamuat yt ipotyi hin nakat i saꞌawyꞌiwuat ewy i katu­pono eipotpap uhowawi pote woro­hoꞌo­po­wyro kahato hupit hap ete are e Iesui wuatꞌi miitꞌin me.
40,12,1,  PIAT EWYMiꞌi hawyi wẽtup eꞌat pe Iesui toto topot­muꞌeria wywo awati ypia sakpo mekewat yt motpap i hap eꞌat pe. Miꞌi hap tote hemiitꞌin hoꞌopik taꞌyn awati taꞌatuesyꞌat hap monik hamuat.
40,12,2,Maꞌato iraniaꞌin mekewat seko wuat woꞌomuꞌe haria pote teꞌerahaꞌat kahato hawyi wãiꞌiꞌatuꞌe Iesui pe — Wãiꞌere ro emiitꞌin me Uhyt iꞌatuꞌe katu­pono yt aheko ewy i taꞌatu­hoꞌopik awati yt aipotpap i hap eꞌat pe iꞌatuꞌe. Yt naku i Mehĩ miꞌi tã watunug mesuwat eꞌat pe. Yt naku i awati wati­pirik katu­pono Tupana mõtypot hap eꞌat ti koityꞌi eꞌat iꞌatuꞌe seko moherep haria Iesui pe.
40,12,3,Miꞌi pote maꞌato Iesui — U pãi e yt karãpe i apo mekewat miwan miat eweimo­wẽpap are aikotã saꞌawyꞌi aipo­rekuat Tawi tesyꞌat kahato tesu­raraꞌin wywo hap e. Aikotã teke Tupana mõtypot yat pe hawyi mekewat Tupana mõtypot yat piat man neꞌi raꞌyn toimõꞌẽ tesu­raraꞌin me hawyi taꞌatuꞌu raꞌyn yt aheko yt ewy hin i miꞌi morekuat Tawi tunug itote hap e. Taꞌi paꞌiria miꞌu wuat koꞌi yn waku rakat toimõꞌẽ tesu­raraꞌin me. Miꞌi tã ti aipo­typot saꞌawyꞌiwuat Tawi tunug e.
40,12,5,Yt karãpe i apo eiwemuꞌe mekewat Tupana ehay enoi hat Musei miwan ete aikotã yne Tupana mõtypot hap eꞌat pe paꞌiria iꞌatu­potpap at kaꞌap neꞌi Tupana mõtypot yat apykok hap ete miitꞌin powyro hap ete maꞌato yt uwe i wãiꞌe iꞌatuepe. Taꞌi paꞌiria miꞌiria wen maꞌato teꞌeru­we­potpap at yt aipotpap i hap eꞌat pe Tupana mõtypot hap yat apykok hamo pytkai yt uwe i wãiꞌe paꞌiria pe e.
40,12,6,Miꞌi hap ewy wyti urupotpap mesup pãi e. Pywo pe ti wẽtup ok toĩneꞌen naꞌyn eipyꞌa­setpe poꞌog poꞌog Tupana mõtypot hap topyhuꞌat mekewat toꞌyat nu kawiat kai e tuwepe seko moherep haria pe. Kat pote ti eweikat kahato uruepiat aparap hap aheko ehay upi yt kat i urutunug saꞌag pytkai e. Yt naku i eipyꞌa pe eweikat at kaꞌap iraniaꞌin miat iꞌaparap hap koꞌi katu­pono nimo te ti mio tã e Tupana ahepe — Pywo pe ti yt uimo­wepit hin i ti eheko eiminug koꞌi e. Yt uimo­wepit hin i ti eihũria wuk hap koꞌi mekewat eimiium uimõ­typot hamuat hap koꞌi are katu­pono uimo­wepit hap sese ti sehakyꞌeꞌi haria iraniaꞌin hatek takaria ihakyꞌeꞌi hap uimo­wepit sese hap e Tupana. Uimo­wepit sese hap ti eiwe­wyꞌinug iraniaꞌin yt mikyꞌe i koꞌi wo hap e. Miꞌi ti uimo­wepit sese hap e. Atikyꞌesat ehehakyꞌeꞌi hap uimo­wepit hap e Tupana saꞌawyꞌi miwan me e Iesui wãiꞌe haria pe. Miꞌi e hap ewetunug hawyi yt urumohit teran i katu­pono eweikuap taꞌyn yt kat i urutunug saꞌag e Iesui wãiꞌe yn hap nug haria pe. Yt naku i ehemiitꞌin Uhyt eweiꞌe katu­pono taꞌatu­hoꞌopik awati Tupana mõtypot eꞌat piat pote eweiꞌe maꞌato Uito waku kahato uhemiitꞌin are. Iꞌewyte meiũran aru karãpe kat som waku kat som yt naku i miitꞌin minug ahenoi Tupana pe miꞌi hap eꞌat pe waku kahato miꞌiria are Tupana pe. Tupana uiꞌairo Miitꞌin Eykeꞌet sese wo wuatꞌi eꞌat piano e. Iꞌewyte wuatꞌi eꞌat Kaꞌiwat wo uinug. Miꞌi pote Tupana mõtypot eꞌat Kaꞌiwat areĩneꞌen iꞌewyte. Miꞌi pote kat som waku watunug kat som yt naku i watunug Tupana mõtypot hap eꞌat pe e hano iꞌewyte Tupana uinug e Iesui wãi wãiꞌe haria pe.
40,12,9,  PIAT EWYMio tã toꞌe hawyi Iesui toto towyriaꞌin upi awati ypia sakpo raꞌyn. Miꞌi totepyi toto hawyi teke raꞌyn Tupana ehay enoi hawe.
40,12,10,Miꞌi pe toĩneꞌen ipo kĩꞌã rakat iꞌatu­wywuat pe. Miꞌi hawyi iraniaꞌin itotiaria imaꞌat reran Iesui haype — Waku apo watu­we­potpap mesuwat eꞌat pe miitꞌin moehãite hap ete sio yt iꞌatuꞌe tope katu­pono taꞌatukat yt naku i e hap haype.
40,12,11,Miꞌi hawyi toiꞌatu­wesat — Waku apo mesup eꞌat pe watiõtem aihũ yi kaꞌa pyi iꞌokhytꞌat rakat sio yt e. Taꞌi aihũ Uweuria taꞌat yi kaꞌa pe Tupana mõtypot hap eꞌat pe pote ti meremo watihep aihũ e. Atikuap ti Tupana mõtypot hap eꞌat ewetiõtem eihũ yi kaꞌa piat at hat e. Tupana mõtypot hap eꞌat piat at hat yi kaꞌa piat meremo eweihep yt eweipotpap i hap eꞌat pe yt eweikyꞌesat ikuꞌuro hap pote e. Mehĩꞌin manaꞌin are kat som poꞌog Tupana wanẽtup hawe sio aihũria sio aito e. Taꞌi watikuap ti aito poꞌog poꞌog Tupana mikyꞌe aihũ koꞌi kai e. Miꞌi pote waku watiꞌa­tu­moe­hãite miit Tupana mõtypot hap eꞌat pe e Iesui tomaꞌat reran haria pe.
40,12,13,Miꞌi hawyi toꞌe raꞌyn ipo kĩꞌã rakat pe — Uiwy e etitorok to eꞌyke uhowawi e. Miꞌi hawyi meremo toitorok topo kĩꞌã hap wuatꞌi ehamo hawyi waku pe raꞌyn topyhuꞌat kokawiat ewy te ihãite raꞌyn.
40,12,14,Miꞌi tã Iesui tunug Tupana mõtypot hap eꞌat yt taꞌatueko ewy i pote seko etiat woꞌomuꞌe haria tuwat itote pyi hawyi taꞌatukat kahato aikotã waku Iesui auka hamuat.
40,12,15,Iesui tikuap taꞌyn toꞌauka hamuat taꞌatukat hap hawyi toto pya iꞌatueꞌya­ty­pepyi wẽtup hy kape toto. Typyꞌi kahato tuwat Iesui upi. Iꞌewyte iꞌahu rakaria tuwat upi. Miꞌi pote muꞌap upi toiꞌatu­moe­hãite kahato miitꞌin iꞌahu rakaria.
40,12,16,Toiꞌatu­moe­hãite torania hawyi toꞌe tomi­moe­hãite koꞌi pe. — Yt ewehenoi henoi teiꞌo iraniaꞌin me eimoe­hãite uhepiat hap koꞌi e.
40,12,17,Toiꞌatu­moe­hãite kahato iꞌahu rakaria aikotã saꞌawyꞌi Tupana ehay enoi hat Isaia toꞌe hap ewy.
40,12,18,Mio tã e Tupana — Meiũran ti aru atipoꞌoro Uhemiit sese ehowawi e. Pywo pe ti Uheropat kahato hat topyhuꞌat e. Uimikyꞌe kahato ti Miꞌi Miit e. Uimo­wepit sese hat ti Uimi­poꞌoro e. Ewehehaꞌat ro uimi­kyꞌesat nug hat kape e katu­pono Miꞌi Miit ri Uipãꞌãu eiam sese wo topyhuꞌat e. Miꞌi Miit wyti aru imoherep uhepe uwe waku uwe yt hap e. Atimohey kahato Miꞌi Miit katu­pono uiwa­nẽtup hap ewy yn tuwa­nẽtup e. Miꞌi pote ihay upi atiꞌatue­ha­kyeraꞌat reran wuatꞌi ywania yi totiaria. Iꞌewyte iwẽ pyi atiꞌatuꞌa­piheg iraniaꞌin yt imohey i haria wuatꞌi ywania yi totiaria e. Miꞌi hawyi uwe uwe topyhuꞌat uimiꞌa­piheg wuaria wo uwe uimie­ha­kyeraꞌat wuaria wo hap moherep hanuat Miꞌi e. Miꞌi Miit po wo atiꞌatu­po­hari ahiag po pyi imimoe­hakyꞌeꞌi koꞌi e.
40,12,19,Pywo pe Uimi­poꞌoro wyti aru perupꞌi puo kahato miitꞌin muꞌe e. Yt tuwe­mo­wato hin i tehay wo miitꞌin me. Maꞌato ti topo­te­ha­kyeraꞌat kahato e. Yt topotꞌuka hin i tehay wo miitꞌin ete. Yt ihay pirik hin i rakat paaꞌe kahato rakat topyhuꞌat e.
40,12,20,Miitꞌin yt uwe mikyꞌeria i kyꞌe hat uhemiit e. Iꞌahu kahato rakaria hatek takaria ihakyꞌeꞌi rakaria aikotã akuara pokꞌe rakat watomog hawyi tuwepy ihay se i raꞌyn hap ewy kahato toiꞌatumog miitꞌin yt tuwehum kuap i poꞌog nakaria ete. Iꞌewyte yt iwẽ po hep hin i uhehay hãpyk takat moherep hap ete e. Miꞌi Miit tiꞌatuꞌakit aru wuatꞌi miitꞌin maꞌat haria e. Miꞌi hawyi miitꞌin pyhyp haria toiꞌatu­moma yne e Tupana.
40,12,21,Meiũran ti aru Miꞌi Miit yn ni miitꞌin miekatup mo topyhuꞌat mesuwat yi tote e. Taꞌi Miꞌi Uimi­poꞌoro topyhuꞌat aru wuatꞌi ywania mimohey wo e Tupana yianmete Iesui etiat Isaia miwan me tohenoi.
40,12,22,  PIAT EWYMiꞌi hawyi itotiaria terut Iesui kape ahiag ipiit piat rakat. Miꞌi miit iꞌewyte yt ihapytig i iꞌewyte yt ihay kuap i. Yt toikuap i sehay katu­pono yt hewaure i rakat toĩneꞌen. Yt naku i kahato tuete. Miꞌi hawyi meremo Iesui timo­ha­pytig. Iꞌewyte toimoehay i raꞌyn mekewat miit. Miꞌi hawyi ihay kuap i raꞌyn ihapytig i raꞌyn hewaure kaꞌa i raꞌyn ipiit toikuap yne i raꞌyn.
40,12,23,Miꞌi hawyi miitꞌin sem itotiaria teꞌerahaꞌat kahato imoehãite hat kape hawyi teꞌeroꞌe toꞌope — Iesui apo Tupana Mipoꞌoro Aipo­rekuat nuat mekewat saꞌawyꞌiwuat aipo­typot Tawi saipepiat apoꞌiꞌatuꞌe toꞌope. Taꞌi morekuat Tawi ewywuat kahato haꞌyru sese pote iꞌatuꞌe.
40,12,24,Miꞌi e hap iꞌatuꞌa­kagnia tikuap taꞌyn hawyi — Wãi neiꞌo iꞌatuꞌe. Miꞌi Miit yt Tupana Mipoꞌoro hin i iꞌatuꞌe. Ahiag mipoꞌoro Miꞌi iꞌatuꞌe. Ahiagnia porekuat saipepiat Iesui iꞌatuꞌe. Mekewat ahiagnia akag Peusepu saipepiat iꞌatuꞌe. Miꞌi pote ahiagnia toiꞌatu­sytpok kuap katu­pono ti saꞌawyꞌi ti ahiag tum ni tesaika hap tope. Miꞌi pote toiꞌatu­po­reraꞌat kuap kahato mãꞌãu saꞌag koꞌi iꞌatuꞌe teꞌeru­wa­nẽtup hawe Iesui etiat.
40,12,25,Maꞌato iꞌatu­wa­nẽtup saꞌag hap Iesui tikuap taꞌyn topyꞌa pe hawyi toꞌe iꞌatuepe — Pywo pe ti areꞌe ehepe ahiag koro yt tiꞌatu­sopo teran hin i ti topãꞌãu saꞌag koꞌi miitꞌin myi pãi katu­pono ahiag koro yt tuꞌuka teran hin i temiitꞌin ahiagnia ete are katu­pono toꞌope toꞌope tuꞌuka ahiag hawyi meiũran teꞌeru­we­moma raꞌyn. Aikotã aikotã wẽtup setawa piaria toꞌoꞌauka toꞌoꞌauka hawyi meiũran yt uwe kuap i tukupteꞌen hap ewy ahiag mipoꞌo­roria e. Aikotã toꞌoꞌauka toꞌoꞌauka wẽtup getap wiaria toꞌywot toty tomẽpytꞌin nywo toꞌoꞌauka hap ewy meiũran toꞌoꞌatoiat raꞌyn hawyi yt uwe i raꞌyn itote tukupteꞌen hap ewy e.
40,12,26,Miꞌi hap ewy kahato ti aru ahiag topyhuꞌat toiꞌatu­sopo topãꞌãu koꞌi temiitꞌin myi hawyi ti aru yt uwe i tukupteꞌen imipoꞌo­roria e. Atikuap kahato raꞌyn eiwa­nẽtup hap e.
40,12,27,Ahiagnia morekuat ehay pyi toiꞌatu­sopo mãꞌãu saꞌag miitꞌin myi eweiꞌe uhepe hap maꞌato yt miꞌi tã hin i e. Eipe iꞌewyte eweiꞌatumuꞌe kahato ti eipotmuꞌe mãꞌãu saꞌag koꞌi sytpok hap ete eipe maꞌato koitywy atiꞌatu­sopo kahato ahiagnia eimi­kyꞌesat ewy maꞌato wãiꞌeweiꞌe uhepe e. Kat poteĩ — Ahiagnia porekuat Peusepu ehay pyi ti toiꞌatu­sopo mãꞌãu saꞌag eweiꞌe uhetiat e. Yt eiweꞌeg hin i eipe e Iesui woꞌomuꞌe haria akagnia pe seko moherep haria pe. Eweikuap teran apo aikope pyi tut uhesaika hap ahiagnia sopo hamuat hap e. Pyno ahenoi aikope pyi uhesaika hap tut hap e. Taꞌi Tupana Pãꞌãu esaika hamo yn ti atiꞌatu­sopo mãꞌãu saꞌag koꞌi miitꞌin kaipyi e. Tutum yne raꞌyn tesaika hap uhepe meimuẽwuat koꞌi pore­nõtem hamuat e. Miꞌi tupono ti koitywy Tupana topyhuꞌat raꞌyn miitꞌin Porekuat no mesuwat yi tote katu­pono miitꞌin pore­kuaria ahiagnia uruiꞌatu­po­re­nõtem mesup pote are katu­pono atiꞌatuꞌakit neꞌi raꞌyn ahiag iꞌewyte ahiagnia pãi e Iesui wãiꞌe haria pe.
40,12,29,Yt uwe i mesuwe teke kuap ipyꞌahak takat yat pe hekareꞌen etiat ipohari hamo are maꞌato toipoꞌi poꞌi haity wo hawyi teke kuap hesaika rakat yat pe hekareꞌen etiat ipohari hamo e. Miꞌi hap ewy kahato ti atunug ahiag porekuat ete Uito e.
40,12,30,Mehĩꞌin eiweꞌeg wo o uihoiro hap pupi are katu­pono uwe uwe yt uhemiit i topyhuꞌat miꞌi hat yt uika­wiano i topyhuꞌat e. Iꞌewyte uwe uwe yt ikaykay i miitꞌin uhowawi miꞌi haria tukupteꞌen uhowawiat miitꞌin pyhyp hanuaria wo e. Eiweꞌeg wo o uipun iũteꞌen hap pupi uiꞌywania e. Yt pote Tupana ewanĩ­kaptia wo aru eweikupteꞌen e.
40,12,31,Eiweꞌeg wo o Tupana Pãꞌãu pun ehepiat hap pupi e. Pywo pe ti Tupana timo­hãpyk kuap kahato yne yne wyti ehehay saꞌag koꞌi eiminug saꞌag koꞌi toiꞌatu­mo­weityk kuap torania are maꞌato wẽtup ehehay saꞌag ni yt karãpe i toimo­hãpyk kuap i Tupana e. Karãpe Tupana Pãꞌãu pywuat sese kaipyi ihay ehepe turan uhetiat eheha­kyeraꞌat hat miꞌi hawyi — Eso kahato eweiꞌe Tupana Pãꞌãu me miꞌi e hap wyti aru yt karãpe i Tupana timo­hãpyk kuap e Iesui. Iꞌewyte kat eweiꞌe kat eweiꞌe saꞌag uimo­weukaꞌi hap Eheykeꞌet ete Eikywyt ete uhete miꞌi hap koꞌi saꞌag ti Tupana timo­hãpyk kuap te maꞌato uwe uwe Tupana Pãꞌãu pywuat sese rakat ehay pe — Eso kahato rat e miꞌi hat wyti aru yt karãmuo i raꞌyn Tupana timo­hãpyk kuap wuatꞌi eꞌat piat raꞌyn e Iesui — Ahiag ehay pyi etiꞌatu­sopo ahiagnia e haria pe.
40,12,33,Pywo pe ti aimikoi ypia yt ihãite i hawyi yt tuweium kuap i ahepe e. Taꞌi aimikoi yt haat rakat i yt karãmuo i hum kuap tosaat ahepe mekewat aimikoi saat he kahato rakat pote watikuap taꞌyn yt naku i rakat. Maꞌato tuweium kahato ahepe aimikoi ywa koꞌi pote wakuat kahato yp hap watikuap e.
40,12,34,Miꞌi hap ewy kahato ti eipe seko enoi haria ypia yt ipiit i rakat ewy yt haat i rakat ewy yt hewo i rakat ewy eipe e. Yt kat i eiꞌe hap he rakat toĩneꞌen eikai­pywiat are katu­pono ti eiwẽ pyi ti sehay haiug nakat miitꞌin mosatyꞌi satyꞌi hamuat sehay saꞌag yn tuwẽtem naꞌyn eiwa­nẽtup saiwot hap kaipyi. Yt naku i kahato aikotã moi woꞌoꞌauka hat wanẽtup hap ewy ti eiwa­nẽtup hap pãi e. Miꞌi hap ewy kahato eipe aikotã ahekareꞌen iꞌapyp takat ewy eipe e. Karãpe miitꞌin terut ahowawi ikahu kahato rakat taꞌatuium miꞌi hawyi — Waku aito watum aimiium ikahu kahato rakat wy watoꞌe. Maꞌato yt naku i watum ahekat potꞌi yt ikahu rakat i iraniaꞌin miium waku haꞌup mo watoꞌe e. Miꞌi tã watunug pote yt hegyiꞌat i rakaria i watoĩneꞌen watoꞌe aiwoꞌope e. Miꞌi hap ewy waku e hap tuwa­nẽtup hawe wyti waku e hap ete wanẽtup hat ti toĩneꞌen naꞌyn maꞌato uwe uwe iꞌatunug tuwepe sehay saꞌag tuwa­nẽtup hawe miꞌi hat wyti yt naku i rakat nuat ti toĩneꞌen naꞌyn e. Pyno ti waku watiꞌa­tunug ahekat waku rakaria ewy aiwa­nẽtup hawe e. Miꞌi hawyi wahenoi kuap iraniaꞌin me ahekat aiwa­nẽtup hap wakuat koꞌi e woꞌomuꞌe haria akagnia pe.
40,12,36,Eiweꞌeg wo o ehehay koꞌi koꞌi Tupana Pãꞌãu etiat uhetiat uhemiitꞌin etiat hap pupi are wyti ehepe katu­pono karãpe Tupana tut urumo­weukaꞌi haria apiheg hamo miꞌi hap eꞌat pe — Kan hamo ten miꞌi tã eweiꞌe eimi­kyryꞌi wo uhete uhemiitꞌin ete e aru ehepe e. Miꞌi hawyi kat eweiꞌe aru Tupana pe eiꞌapiheg hap eꞌat pe e. — Taꞌi yt nakuaria i kahato eipe e Tupana ehepe tut turan. Ehehay saꞌag uhete wyti iꞌewyte uimohey haria ete iꞌewyte wy Tupana Pãꞌãu wakuat ete pote yt naku i ewetunug e. Pywo ti ehehay saꞌag hap ete Tupana toꞌe aru — Woro­hoꞌokuap kahato pote mesup uimiꞌa­piheg nuaria wo eweipyhuꞌat eipe katu­pono Uhaꞌyru ete eiwe­kyryꞌi kahato eipe e aru ehepe maꞌato iraniaꞌin me — Wakuaria kahato eipe katu­pono yi tote eweikupteꞌen turan eiꞌe hap kaipyi atikuap Uhaꞌyru mõtypot haria wo eweikupteꞌen e aru Tupana uimohey haria pe e. — Woro­hoꞌokuap imohey haria eipe ehehay kaipyi eweikupteꞌen yi tote turan e aru Tupana uimõ­typot haria pe e Iesui yt toꞌoksatꞌi i haria pe.
40,12,38, PIAT EWYMiꞌi hawyi itotiaria wãiꞌe hap enoi haria teꞌeroꞌe Iesui pe — Etomo­herep to uruepe esaika hap atipy kaipywiat merepꞌe hap ewy yt miitꞌin mikuap i hap koꞌi ewy iꞌatuꞌe. Miꞌi tã etunug mote ti aru meremo raꞌyn uruimohey En Tupana Mipoꞌoro maꞌato yt pote yt iꞌatuꞌe.
40,12,39,— U pãi e Iesui yt atunug neran i wyti iwato hap merep hap ewy miitꞌin uimohey hamuat are katu­pono yt naku i nug haria yt timohey kuap i ti miꞌi pote — Tupana iꞌatuꞌe eremo­herep uhepe uimoꞌa­kasa iwato rakat kape atipy kaipyi miꞌi hawyi woro­mohey En iꞌatuꞌe. Miꞌiria wyti yt Tupana mohey i haria pote raꞌyn mio tã iꞌatuꞌe. Taꞌatu­kyꞌesat Tupana iãꞌãkap koꞌi taꞌatu­mi­mohey koꞌi wo heremo pote. Yt nakuaria i raꞌyn nyti miꞌi tã ikyꞌesat e. Mesup ti eweikyꞌesat atunug iwato rakat uipo wo ehepiat kuap hamo maꞌato yt atunug neran hin i ehehay pyi e. Meiũran ti aru maꞌato atunug wẽtup iwato rakat uimohey ehepiat hamo. Iwatoꞌin nakat atunug aru miitꞌin mowa­nẽtup kahato hamuat katu­pono mekewat eꞌat pe ti aru Uito Eheykeꞌet Eikywyt ti toĩneꞌen i hamuat tosyp hawyi myeꞌym eꞌat yn toĩneꞌen tosyp hawe hawyi tuwẽtem i raꞌyn guꞌuro pyi e. Miꞌi yn ni iwato sese rakat atimo­herep eiꞌakasa hamo uimohey hamo ehepiat e. Aikotã mekewat saꞌawyꞌiwuat Tupana ehay moherep hat Iuna toĩneꞌen pira wato ymyẽ pe myeꞌym eꞌat myeꞌym ewãtym miꞌi hawyi tuwẽtem i raꞌyn pira wato ymyẽ pyi. Miꞌi hap ewy kahato ti aru arepyhuꞌat Uito yi pe hawyi arẽtem i raꞌyn uisyp hawyi aseꞌi Iuna toĩneꞌen i hap ewy e. Miꞌi yn atunug iwato hap aremo­herep ehepe Tupana Mipoꞌoro sese Uito hap mohey hamuat. Maꞌato miꞌi yn ni aru atimo­herep ehepe yt miitꞌin minug kuap koꞌi i uimohey hamuat maꞌato arẽtem guꞌuro pyi pytkai yt uimohey i aru eipe hap atikuap taꞌyn e.
40,12,41,Pyno toĩneꞌen koitywy wẽtup ok Iuna ewywuat eipyꞌa­setpe eweiꞌakasa hamo maꞌato ti Miꞌi Miit ti poꞌog Tupana ehay moherep hat Iuna kawiat hat maꞌato yt uimohey i eipe e. Saꞌawyꞌi te ti tawa wato Niniwe kape toto Iuna hawyi toimo­herep Tupana ehay iꞌatuepe. Miꞌi hawyi paaꞌiꞌatuꞌe. Teꞌeru­we­morem kahato Tupana kape yt naku i nug hap kaipyi mekewat Iuna mienoi upi are maꞌato mesup ti wẽtup ok poꞌog Tupana ehay moherep hat ahaꞌaseꞌi Iuna kawiat rakat toĩneꞌen eimuꞌe hat koro ehehamo maꞌato ahenoi henoi Tupana ehay ehepe pytkai yt eiwe­morem neran hin i eiminug saꞌag hap kaipyi Tupana kape e. Pyno eipe poꞌog yt nakuaria i mekewat tawa Niniwe piaria kai hamuat e. Karãpe Tupana tut uwe tomiꞌa­piheg wuaria enoi hamo miꞌi hap eꞌat pe ti aru tawa Niniwe piaria pe — Waku rakaria eipe e aru Tupana iꞌatuepe. Maꞌato ehepe ti aru — Yt nakuaria i eipe katu­pono poꞌog poꞌog Iuna kawiat toĩneꞌen eipyꞌa­setpiat eimuꞌe hat Uimi­poꞌoro maꞌato uimi­poꞌoro ehay pun haria neꞌi ti eipe e aru ehepe e Iesui woꞌomuꞌe haria pe.
40,12,42,Saꞌawyꞌi morekuat wato hary­poria kawiat tut pya pyi at wẽtem hap moran kaipyi tut aipo­typot saꞌawyꞌiwuat weꞌeg hap kuap hamo tut e. Maꞌato koitywy ti wẽtup ok ti toĩneꞌen eipyꞌa­setpe poꞌog weꞌeg morekuat Sarumãu kawiat hat maꞌato iweꞌeg hap pun haria ti eipe e Iesui tuweete. Miꞌi pote ti aru — Yt naku i kahato eipe e aru Tuana ehepe katu­pono Uimi­poꞌoro poꞌog weꞌeg nakat ehay pun haria eipe e miꞌi pote woro­hoꞌoꞌa­piheg kahato eipe e aru ehepe mekewat eiꞌapiheg hap eꞌat pe e Iesui tehay pun haria pe.
40,12,43, PIAT EWYMiꞌi hawyi poꞌog Iesui tohenoi ahiag koꞌi etiat. Eiweꞌeg wo o mãꞌãu saꞌag mupi e katu­pono karãpe wẽtup mãꞌãu saꞌag tuwẽtem wẽtup ok miit piit pyi miꞌi hawyi kowoꞌi kowoꞌi hewyry kahato aikope aikope yahig upi aikope aikope gaꞌapy pe teiam kat hamo tuwe­mohy teran haype maꞌato yt toipuẽti i teiam itote hawyi ti aru tuwa­nẽtup i raꞌyn tosaipe toĩneꞌen saꞌawyꞌiwuat hap kape i e. Miꞌi hawyi ti taꞌaipok teiam motꞌi kape i raꞌyn. Miꞌi hawyi ti yt uwe i toipuẽti teiam motꞌi pe hawyi waku te teiam mo topainug me toipuẽti hawyi toĩneꞌen i raꞌyn temiit saꞌawyꞌiwuat ahiag ipiit piat rakat e.
40,12,45,Miꞌi hawyi — Pãi e waku kahato uheiam mo te i raꞌyn mesuwat uhemiit e. Miꞌi hawyi — Toꞌiro ahiagnia e watu­wehytꞌok meiẽwuat miit pe uheiam motꞌi pe e 7 ok takaria towyriaꞌin me ahiagnia pe poꞌog saꞌag tokawiat mãꞌãu koꞌi pe. Miꞌi hawyi ti tuwehytꞌok taꞌyn miꞌi miit pe hawyi poꞌog yt naku i rakano mekewat ipiit piat rakat saꞌawyꞌiwuat kai. Saꞌawyꞌi yt naku i tuwete ahiag ipiit pe toĩneꞌen mote. Maꞌato ahiag taꞌaipok 7 wo hawyi poꞌog yt naku i mekewat miit ete saꞌawyꞌiwuat kai e. Miꞌi hap ewy ti aru eweipyhuꞌat eipe yt kat i Tupana Pãꞌãu eweipag eipiit pe pote katu­pono mãꞌãu saꞌag toto hawyi taꞌaipok towyriaꞌin wywo hawyi eipuẽti eipe waku pe te eiwe­painug turan waku te eiꞌyat toipuẽti ewehy­wytip we toipuẽti eipe. Miꞌi hawyi mãꞌãu saꞌag koꞌi tuwehytꞌok eipiit pe yt uwe i itote pote. Miꞌi hawyi ahiag sem eiam eweikupteꞌen yt uimohey i pote. Yt uwe i Tupana Pãꞌãu eipiit piat pote meiũran poꞌog saꞌag naꞌyn eweikupteꞌen saꞌawyꞌiwuat kai e Iesui itotiaria pe.
40,12,46,  PIAT EWYMio tã e Iesui turan ity iywytꞌin nywo yt pya i aikope toĩneꞌen hap kai hawyi teꞌeru­wẽ­powat — Uruehay teran ewywo Uimẽpyt Urueykeꞌet iꞌatuꞌe. Eriot ro uruewawi oken kape iꞌatuꞌe.
40,12,47,Miꞌi hawyi toto wẽtup ok henoi hamo — Iuẽ ety eywytꞌin ekaykay Mehĩ e. Iꞌatuehay teran ewywo Uhyt e Iesui pe.
40,12,48,Miꞌi pote Iesui toꞌe — U pãi are uwe uity uweꞌin uheywytꞌin uweꞌin uheinytꞌin e. Ewehaꞌat ro uipot­muꞌeria meiũpiaria kape are katu­pono uwe uwe uhehay nug haria miꞌiria tukupteꞌen ni uityꞌin no uheywytꞌin no uheinytꞌin no e. Katu­pono ti uwe uwe Uiꞌywot atipy piat mikyꞌesat nug haria yn ni tukupteꞌen uityꞌin uheywytꞌin uheinytꞌin tukupteꞌen uiwa­nẽtup hawe e Iesui itotiaria pe iwanẽtup haria pe.Miꞌi hap etiat atikuap kahato pote ahenoi mesuwe uimiwan me uito Mateu.
40,13,1,  PIAT EWYMiꞌi hawyi mekewat getap wyi Iesui tuwẽtem naꞌyn hawyi toto i raꞌyn yi Karireia hyemyiꞌa wato kape. Miꞌi tote taꞌapyk yi kyt rote yẽpeke.
40,13,2,Miꞌi hawyi miitꞌin sem kahato tõꞌẽ tõꞌẽ howawi. Miꞌi pote teke raꞌyn yara wato pe itote pywiat yẽpe upiaria muꞌe hamo. Typyꞌi kahato rakaria toiꞌatumuꞌe. Toiꞌatumuꞌe kat koꞌi kat koꞌi ete hãꞌãkap wuo. — Saꞌawyꞌi so wẽtup ok toto toko kape hãꞌỹi sytpok hamo e.
40,13,4,Miꞌi hawyi so toko tote putꞌoktoꞌe hawyi tohytpok hãꞌỹi wakuaria so tohytpok toko pe e. Miꞌi so taꞌat yi wakuat rote e maꞌato go pyꞌasetpuo muꞌap ẽpe upi hewo hewo iraniaꞌin hãꞌỹi koꞌi so. Miꞌi koꞌi so weitaria tuꞌu yne neꞌi e.
40,13,5,Iraniaꞌin ni yi perup nu totiat koꞌi tote hewo hewo e. Miꞌi totiat so hẽtyt wen e. Maꞌato meiũran at hakup hawyi ti ikuꞌuro kat pote yt toto kuap i hapo yi piit kape nu totiat neꞌi pote e. Miꞌi pote meiũran itag naꞌyn hawyi meremo ikuꞌuro e.
40,13,7,Maꞌato iraniaꞌin hãꞌỹi ni hewo hewo teꞌen teꞌen iꞌanam me e. Miꞌi ti iꞌewyte hẽtyt wen maꞌato iꞌanam mywo toꞌoꞌewy wewuatꞌi pote meiũran iꞌanam tohik neꞌi raꞌyn yt tuwenug i raꞌyn e.
40,13,8,Maꞌato iraniaꞌin hãꞌỹi yi wakuat rote go sese tote hewo hewo rakaria wyti iꞌatue­hãite kahato teꞌeru­wenug kahato e. Taꞌi wẽtup yp kaipyi 100 iãꞌỹi toipuẽti. Miꞌi hawyi wẽtup yp kaipyi 70 iãꞌỹi toipuẽti. Miꞌi hawyi wẽtup yp kaipyi 30 iãꞌỹi hap ewy yi wakuat rakat rotiat hewo rakat hãꞌỹi koꞌi e.
40,13,9,Miꞌi tupono areꞌe ehepe ehewaure kaꞌa pote eweiwa­nẽtup kat uiꞌe kat uiꞌe hap kape uhehay iãꞌãkap wuat kape eiwa­nẽtup o e.
40,13,10,  PIAT EWYMiꞌi hawyi Iesui potmuꞌeria tõꞌẽ howawi — Uhyt iꞌatuꞌe kat hamoĩ sehay hãꞌãkap wuat etiꞌatumuꞌe iraniaꞌin iꞌatuꞌe.
40,13,11,— Taꞌi yt uimohey i haria ti atiꞌatumuꞌe hãꞌãkap wuo yt heremo i maꞌato ehepe uimohey haria ti sehay wo herep wuo woro­hoꞌomuꞌe aikotã aru Tupana topyhuꞌat Miitꞌin Porekuat no mesuwe atipy piat ewy hap ete e.
40,13,12,Katu­pono uwe uwe uhehay ikuap teran miꞌi hat pe ti aru poꞌog topyhuꞌat uhehay e. Taꞌi uhehay ahyt kuap teran hat topyhuꞌat uhehay kuap sese hat e. Maꞌato iraniaꞌin yt uhehay kuap teran i haria ti aru yt kat i i ikuap aru uimienoi koꞌi e. Uhehay kurin taꞌatukuap taꞌatusuꞌat hawyi tuwat hawyi meremo taꞌatu­waure i raꞌyn uhehay miꞌi haria. Uhehay yt teke sese i iꞌatu­wa­nẽtup hawe pote e. Teꞌeru­we­wa­nẽtup ran haria ewy miꞌiria. Taꞌatu­wa­nẽtup hawe yt taꞌatunug neran i uhehay pote yt teke sese i iꞌatu­wa­nẽtup hawe e.
40,13,13,Miꞌiria teꞌerahaꞌat uhowawi wen maꞌato yt uikuap wytkai i e. Iꞌewyte uhehay teke iꞌatu­waure pe wen maꞌato yt taꞌatukuap i kahato taꞌatu­wa­nẽtup hawe kat are kat are sese hap yi saꞌag ewywuaria miꞌiria pote e.
40,13,14,Aikotã saꞌawyꞌi Tupana ehay enoi hat Isaia toꞌe miwan me hap ewy — Teke kahato uhehay iꞌatue­waure kaꞌa pe wen maꞌato yt putꞌokꞌe i iꞌatu­wa­nẽtup hawe e Tupana Isaia miwan  pe. Iꞌewyte uiminug wakuat koꞌi kape teꞌerahaꞌat kahato raꞌyn wen maꞌato yt taꞌatukuap i uwe Uito hap e. Katu­pono sehay pywuat Tupana piat yt he hin i iꞌatuꞌe teꞌeru­wa­nẽtup hawe taꞌatupyꞌa pe. — Uruikuap taꞌyn emienoi iꞌatuꞌe uhepe wen maꞌato yt taꞌatunug i te. — Yt urumuꞌe poꞌog mekewat ete iꞌatuꞌe katu­pono uruikuap taꞌyn yne urumuꞌe hap iꞌatuꞌe yt taꞌatukuap hin i te pytkai. Yt taꞌatukuap teran i pote miꞌi tã iꞌatuꞌe at kaꞌap e Tupana katu­pono taꞌatusuꞌat suꞌat i teran uhehay taꞌatuwẽ puo maꞌato teꞌeru­wa­nẽtup hawe wẽtup sehay kape raꞌyn teꞌeru­wa­nẽtup e. Yt uiꞌe hap hin i iꞌatu­wa­nẽtup hawe. Yt naku i kahato rat miꞌiria wanẽtup hap atipuẽti pãi e Tupana. Taꞌi teꞌerahaꞌat ri uhehay kape miwan kape wen maꞌato ti teꞌeru­wa­nẽtup wẽtup kape neꞌi e. Maꞌato pywo taꞌatukuap teran uhehay pote taꞌatukuap kuap e. Iꞌewyte pywo teꞌerahaꞌat teran mote ti teꞌeraꞌa­kasa raꞌyn e. Miꞌi hawyi heremo yne iꞌatu­wa­nẽtup hawe uikuap hap topyhuꞌat e. Miꞌi hawyi ti teꞌeraꞌaipok uhowawi taꞌatu­minug saꞌag hawyi paaꞌiꞌatuꞌe uhowawi hawyi uimohey haria wo teꞌero­pyhuꞌat e. Uimi­moe­haĩ­teria wo raꞌyn hawyi tukupteꞌen uimie­ha­kye­raꞌaria wo raꞌyn tukupteꞌen hawyi uhehay taꞌatu­kyꞌesat raꞌyn hawyi e Tupana saꞌawyꞌi Isaia henoi e Iesui. — Pywo pe ti Isaia e hap ewy kahato tukupteꞌen yt uimohey i haria e. Miꞌi pote atiꞌatumuꞌe miꞌiria hãꞌãkap wuo yt taꞌatukuap teran i pote e. Maꞌato eipe uiwyriaꞌin uimohey haria sese atiꞌatumuꞌe teran uhehay sese eweikuap teran haria pote e.
40,13,16,Miꞌi tupono Tupana mimo­wepit koꞌi wo eweikupteꞌen poꞌog torania miitꞌin kai katu­pono uiꞌakasa hap sese koꞌi eipe iꞌewyte uhehay sese kuap haria eipe e. Miꞌi pote Tupana mipoi­tyro koꞌi wo eweikupteꞌen kahato eipe e. Uipot­muꞌeria pywo pe ti saꞌawyꞌi­wuaria Tupana ehay moherep haria ti teꞌeraꞌa­kasa teran kahato eiꞌakasa hap koꞌi kape e. Iꞌatupap kahato uhowawi teꞌeraꞌa­kasa hamo. Saꞌawyꞌi­wuaria aikotã aru uhut hap moherep haria teꞌeraꞌa­kasa maꞌato taꞌatu­muꞌetu wuat ewy teꞌeraꞌa­kasa saꞌawyꞌi­tewuat wakuaria teꞌeraꞌa­kasa teran. Iꞌewyte taꞌatukuap teran kahato uiwẽ piat eimikuap koꞌi are maꞌato ti yt taꞌatukuap kuap i taꞌatukat pytkai e. Miꞌi pote eheha ehewaure Tupana mipoi­tyro koꞌi sese tukupteꞌen mesuwe e.
40,13,18,  PIAT EWYUiwyriaꞌin mio ahenoi raꞌyn wyti ehepe kat are kat are hãꞌỹi iãꞌãkap wuat hap koꞌi are katu­pono atikyꞌesat eweikuap uimienoi mikoi yp etiat sehay iãꞌãkap wuat hap e Iesui topot­muꞌeria pe.
40,13,19,Mekewat hãꞌỹi sytpok hat wyti Tupana ehay sytpok hat ewy e. Miꞌi hawyi mekewat go puꞌap ẽpe upiaria ti wẽtup ok wẽtup ok uhehay kapiat wanẽtup hat ewy e. Miꞌiria ti ikuap saꞌag neꞌi e. Miꞌi pote miꞌiria kaipyi ahiag tihep teꞌen teꞌen neꞌi iꞌatupyꞌa pyi Tupana ehay e.
40,13,20,Iꞌewyte ti mekewat hãꞌỹi nu totiat yi hit rotiat ti wẽtup ok ti wẽtup ok ti wanẽtup teran hat ewywuat neꞌi e. Miꞌi hawyi meremo waku kahato toipuẽti uhehay wen e. Maꞌato yt teke i iwanẽtup hawe sese meimuẽwuat uimienoi koꞌi yt iꞌatu­sapo wo i pote e. Miꞌi turan ti iraniaꞌin tiꞌatu­satyꞌi satyꞌi raꞌyn Tupana ehay mohey iꞌatuepiat hap. Miꞌi pote taꞌatuꞌatoiat raꞌyn Tupana ehay e. Saꞌawyꞌi te ti taꞌatu­mohey kahato wen maꞌato miꞌi turan ti iraniaꞌin toꞌokyryꞌi raꞌyn mote teꞌeru­we­mõti raꞌyn uimohey hap pupi e. Miꞌi hawyi typy ehay ete teꞌeru­wa­nẽtup at kaꞌap. Miꞌi hawyi Tupana ehay kape yt teꞌeru­wa­nẽtup i raꞌyn hawyi kat aru kat aru atunug kat aru atunug e hap kape yn naꞌyn teꞌeru­wa­nẽtup at kaꞌap. Miꞌi hawyi Tupana ehay kape yt teꞌeru­wa­nẽtup kuap i. Iꞌewyte — Uhekat iwato kahato hawyi uimo­wepit hap sese toĩneꞌen aru iꞌatuꞌe e. Miꞌi hawyi taꞌatukat hap kyꞌewi yn tukupteꞌen iꞌatu­wa­nẽtup hawe at kaꞌap hawyi Tupana ehay yt tuwenug kuap i iꞌatupyꞌa pe. Hu ypia tohik neꞌi raꞌyn hap ewy topyhuꞌat iꞌatupyꞌa pe. Iꞌanam kahato gaꞌapy piat ewy itote pote yt tuwenug hin i. Miꞌi hap ewywuaria ti typy ehay kyꞌe kahato haria aimikoi iꞌanam miat ewywuat e.
40,13,23,Maꞌato mekewat yi wakuat rotiat ti wẽtup ok wẽtup ok hewaure kahato rakat ewy. Miꞌi hat satꞌe kahato kaꞌa wanẽtup hawe. Miꞌi hawyi Tupana ehay toikuap kahato topyꞌa pe hawyi tutunug kahato raꞌyn Tupana e hap ewy e. Miꞌi ti yi wakuat rotiat at hat hãꞌỹi ihãite kahato rakat ewywuat e. Miꞌi ti wẽtup ok 100 wẽtup ok 60 wẽtup ok 30 iãꞌỹi ewywuat raꞌyn e Iesui topot­muꞌeria pe.
40,13,24,Koitywy ahenoi teran ehepe wẽtup i uhehay aikotã Tupana topyhuꞌat miitꞌin Porekuat no mesu­wa­rotiat. Aikotã toĩneꞌen Morekuat atipy pe hap ewywuat e Iesui. Mio tã areꞌe Saꞌawyꞌi so wẽtup ok toto toko kape hãꞌỹi koꞌi koi hamo hawyi toikoi at iãꞌỹi waku aimiꞌu man wuat rakat iãꞌỹi toikoi at itote e.
40,13,25,Taꞌi man wuat waku rakat iãꞌỹi tohytpok kahato raꞌyn itote yi perup we. Waku pe itote hawyi taꞌaipok i raꞌyn toꞌyat kape e. Maꞌato wãtym muo iket kai wẽtup ok hewa­nĩkap toto iko kape imikoi pyꞌasetpuat wẽtup kawiat iãꞌỹi yt miꞌu i rakat iãꞌỹi koi man wuat waku rakat iãꞌỹi ewywuat wen maꞌato nop takat toikoi kaꞌap tewa­nĩkap ko moma hamo mikoi moꞌanam hamo toikoi hãꞌỹi ran man wuat ewywuat mikoi kaꞌiwat ket kai toikoi e. Miꞌi hawyi meiũran hẽtyt toꞌopype raꞌyn man wuat waku rakat ypia toꞌopype raꞌyn iãꞌỹi ran koꞌi wywo e. Miꞌi hawyi meiũran go kaꞌiwat ko eropat haria tuwat iko kape imikoi waku sio yt hap kuap hamo tuwat iꞌyat kaipyi. Teꞌeraꞌa­kasa hawyi aikotã imikoi ypia pe toꞌopype raꞌyn yt nakuat i iãꞌỹi rakaria wywo iãꞌỹi yt miꞌu i rakat taꞌatukuap hawyi teꞌeraꞌaipok go kaꞌiwat kape henoi hamuat — Urukaꞌiwat iꞌatuꞌe saꞌawyꞌi kue etikoi iãꞌỹi wakuat yn eko pe iꞌatuꞌe. Pywo pote aikope pyi saĩke hẽtyt yt miꞌi i yn i raꞌyn iꞌatuꞌe. Uwe saĩke ikoi eko pe yt waku rakat iãꞌỹi i iꞌatuꞌe. — Taꞌi ahewa­nĩ­kaptia mikoi raꞌyn ti som e toiꞌatu­wesat. — Pyno waku wati­puruk taꞌyn emikoi pyꞌasetpiat koꞌi ahewa­nĩ­kaptia mikoi iꞌatuꞌe.
40,13,29,Maꞌato — Yt eweipuruk teiꞌo e katu­pono eweipuruk pote ti ten mekewat uimikoi wakuat rakat koꞌi ẽtyt turan neꞌi raꞌyn eweipuruk iꞌewyte toꞌopype pype pote e. Waku raꞌyn aru toꞌopype teꞌere­motag e. Pyno waku toywyt pe teꞌere­motag e. Miꞌi hawyi iterek hap eꞌat pe raꞌyn aru ipotpap takaria pe areꞌe — Eweiterek to mekewat wanĩkap mikoi saꞌag yt man yt naku i miꞌu rakat nug hap iãꞌỹi ewywuat nop takat miꞌi hawyi eweiꞌapeman kytyt sok hawyi eweiwuk to aria pe e. Miꞌi tã ewetunug hawyi waku eweterut ro uimikoi sese torania meikowo uiꞌyat wato kape hawyi waku mesuwe e mikoi kaꞌiwat koro temiitꞌin me e Iesui. — Miꞌi uiꞌe hap ewy kahato Tupana topyhuꞌat Morekuat nuat mesuwat yi tote aikotã toĩneꞌen Morekuat no atipy pe hap ewy e Iesui hyemyiꞌa ẽpe piaria pe miitꞌin sem me.
40,13,31,  PIAT EWYMiꞌi hawyi wẽtup hãꞌãkap i raꞌyn Iesui tunug yi kyt upiaria muꞌe hamo. — Pyno ahenoi teran ehepe wẽtup sehay aikotã Tupana toĩneꞌen aru mesuwe Morekuat no aikotã atipy pe hap ewy e. Ahetama pe toĩneꞌen mutata ypia aimikoi aimiꞌu apopyt kahato miꞌi e. Maꞌato watikoi iãꞌỹi kurin kat hawyi hẽtyt hawyi meremo tuwe­motag hawyi iꞌyp poꞌog iwato iraniaꞌin aimikoi koꞌi kai maꞌato hãꞌỹi kurin kahato torania iraniaꞌin aimikoi iãꞌỹi koꞌi kai topyhuꞌat e. Tuwe­koran mowato kahato raꞌyn e. Ikoran wato hawyi weitaria tõꞌẽ tõꞌẽ kahato teꞌeru­wesok nug ikoran miat upiat hamo e. Miꞌi hap ewy ti aru Tupana topyhuꞌat Miitꞌin Porekuat no mesuwe aikotã atipy piat hap ewy e Iesui yara pyi yẽpe etiaria kape.
40,13,33, PIAT EWYPyno ahenoi i wẽtup uhehay ehepe aikotã aru Tupana topyhuꞌat Morekuat no mesuwe miitꞌin pyꞌasetpe hap etiat i raꞌyn e. Karãpe hary­poriaꞌin tunug uꞌi taꞌatuꞌapõi mekewat kurin kat mani pyre ipuk wywo miꞌi hawyi tuwe­mo­wato raꞌyn mani puk ipyre wywo hawyi. Saꞌawyꞌi kurin kat tuwe­mo­wato raꞌyn ipuk toiꞌapõi ipyre wywo hawyi. Miꞌi hap ewy kahato Tupana topyhuꞌat Morekuat no mesuwat yi tote aikotã toĩneꞌen atipy pe hap ewy e Iesui hyemyiꞌa Karireia upiaria pe.
40,13,34,Sehay iãꞌãkap wuo yn toiꞌatumuꞌe miitꞌin sem koꞌi itote yt heremo i hap ewy toiꞌatumuꞌe teran typyꞌi rakaria.
40,13,35,Toiꞌatumuꞌe hãꞌãkap aikotã saꞌawyꞌi­wuaria Tupana ehay moherep haria mienoi hap ewy — Meiũran ti aru areto miitꞌin muꞌe hãꞌãkap wuat hamo e. Miꞌi hap eꞌat pe ti aru uiwẽ pyi tuwẽtem hãꞌãkap wuo yn yt uwe mikuap i te sehay pakup poꞌog ikahu rakat poꞌog hãpyk takat. Miꞌi ti iraniaꞌin yt ikuap i te yt uwe mikuap i te e. Taꞌi yi nug hawyi te yt uwe ikuap takano i atiꞌatumuꞌe miitꞌin hãꞌãkap wuo e Tupana saꞌawyꞌiwuat Tupana ehay moherep hat Tawi wepy  pe.
40,13,36,Miꞌi hawyi Iesui toꞌe itotiaria pe — Toran naꞌyn uiꞌe hap eimuꞌe hap e. Eweiꞌaipok to ehetawa koꞌi kape e. Miꞌi hawyi toto raꞌyn ihyemyiꞌa totepyi wẽtup getap kape temiitꞌin nywo yn naꞌyn 12 ok takaria wywo. Miꞌi hawyi putꞌoktaꞌatuꞌe hawyi hemiitꞌin teꞌeroꞌe — Urumuꞌe hat iꞌatuꞌe yt uruikuap hin i ti emienoi hãꞌãkap wuat iꞌatuꞌe. Ehenoi ro miꞌi emienoi hãꞌãkap wuat uruepe iꞌatuꞌe.
40,13,37,Miꞌi pote toiꞌatu­wesat — Mekewat iãꞌỹi wakuat koi hano ewy ti Uito Eheykeꞌet e.
40,13,38,Mekewat go ewy ti wuatꞌi ywania uhehay kapiat wanẽtup haria mesuwat yi wato totiaria e. Mekewat hãꞌỹi wakuat man nug hamuat ewy ti Tupana mipoꞌoro koꞌi wuatꞌi tama kapiaria koꞌi uimohey haria — Waku watunug Tupana Aipo­typot no e haria are maꞌato mekewat hãꞌỹi yt nakuat i yt miꞌu hãꞌỹi rakat i ahiag ehay moherep haria mekewat ahiag saꞌyruꞌin sakiꞌytꞌin e. Mekewat wanĩkap iãꞌỹi wẽtup koi hat ti ahiag e. Mekewat iãꞌỹi terek haria ti atipy kaipy­wiaria Tupana eropat haria atipy piaria e.
40,13,41,Uito ti Eheykeꞌet Eikywyt no areĩneꞌen miꞌi tupono ti aru mekewat eꞌat pe atiꞌatu­poꞌoro atipy piaria yt naku i nug haria atunug yne hamo e. Pywo ti mekewat yi kahuro hap eꞌat pe — Ewete­ropoꞌok to uhowawi wuatꞌi saꞌag nug haria ahiag upiaria are aru e.
40,13,42,Eweiꞌatunug no uhemiitꞌin maꞌat haria are ti aru. Miꞌi hawyi ewehytmoi ro miꞌiria aria wato haiwot rakat pe are aru mesuwat yi kahuro turan. Miꞌi hawyi ti aru toꞌokakꞌi kahato ti aru iꞌewyte ti aru kyryꞌet kyryꞌetꞌiꞌatuꞌe haty kahato taꞌatuetiat pote e. Aria sakup kahato pote kynkynꞌiꞌatuꞌe ahiag mikoi koꞌi ewywuaria e.
40,13,43,Maꞌato meimuẽwuat Tupana mikyꞌesat nug haria pe ti aru — Eipe ti uimo­wepit haria wo eweikupteꞌen are aru. Eipe ti uimi­mõ­typot nuaria mesup are ti aru. Eipe ti iwatoꞌin nakaria wo Tupana etama piaria are ti aru. Eiminug wakuap koꞌi Tupana mõtypot hap koꞌi Tupana mowepit hap topyhuꞌat wuatꞌi eꞌat pe. Aikotã ihotꞌok hap aimo­wepit hap ewy eweikupteꞌen aru are Tupana mikyꞌesat nug haria pe. Uiwyriaꞌin ehewaure kaꞌa pote eipotpap to uhehay kuap hap ete e Iesui topot­muꞌeria pe.
40,13,44,Pyno wẽtup i ahenoi sehay iãꞌãkap ehepe are aikotã Tupana topyhuꞌat Morekuat no mesu­wa­rote aikotã toĩneꞌen atipy pe hap ewywuat e Iesui. Wẽtup ok so ipotpap wẽtup ok ko ete turan tepu­rure wo toipuẽti yi pe miitꞌin miãuka imehit kahato rakat. Hekat sok toipuẽti yi ywytꞌokpype tepu­rure wo ipotpap turan e. Miꞌi hawyi so — Pãi e taꞌi atikyꞌesat kahato rat meiũwat uiano e topyꞌa pe. Miꞌi hawyi so tohyp i yi piat tomi­puẽti hawyi toto raꞌyn mekewat yi kaꞌiwat kape toꞌe hamo — Atikyiꞌat reran eko mehĩ e. Atum ni aru emikyꞌesat ok tã haꞌup epe pãi e. Miꞌi hawyi toikuap karania upi hawyi iwepit kahato hap wywo toto toꞌyat kape yne towanuat weneru hamo. Toiwe­neru toko toꞌyat tekareꞌen koꞌi kat koꞌi kat koꞌi tomie­reko koꞌi toiwe­neru yne yne raꞌyn hawyi miꞌi saꞌup mo toikyiꞌat mekewat yi aikope toipuẽti yi pe mekewat hekat e. Miꞌi hap ewy ti Tupana tiꞌatukyiꞌat aru mesu­wa­ro­tiaria temiitꞌin no hawyi yi Porekuat no i raꞌyn topyhuꞌat e Iesui sehay iãꞌãkap wuo.
40,13,45,Uiwyriaꞌin e wẽtup uhehay hãꞌãkap i raꞌyn ahenoi teran ehepe aikotã aru Tupana topyhuꞌat Morekuat no mytyp tote aikotã atipy piat hap ewy e Iesui temiitꞌin me. Saꞌawyꞌi so wẽtup ok karaiwa toto wahi koꞌi kyiꞌat hamo e. Miꞌi hawyi so wahi wẽtup poꞌog ikahu sese rakat torania kai toipuẽti itote ikahu kahato rakat. — Meikowat wahi nu saꞌup iwato kahato rakat kawiat e tuwa­nẽtup hawe. Imehit kahato rakat pãi e. Poꞌog poꞌog hekat rakaria wuat kai torania iraniaꞌin kai miꞌi wahi ikahu e. Yt wẽtup i poꞌog hekat rakat wuat atipuẽti uito mesuwat wahi kahu hap ok tã e so. Miꞌi hawyi so toikyꞌesat kahato topyꞌa pe hawyi so toiwe­neru yne tomie­reko toꞌyat teꞌyi tomikoi hawyi miꞌi saꞌup mo toikyiꞌat raꞌyn mekewat wahi towanuat e. Pywo pe ti miꞌi kyiꞌat hap ewy kahato Tupana tikyiꞌat aru wuatꞌi ywania towanuat hawyi topyhuꞌat Kaꞌiwat no aikotã toĩneꞌen atipy pe hap ewy e Iesui temiitꞌin me.
40,13,47,Miꞌi hawyi — Uipot­muꞌeria pyno wẽtup sehay iãꞌãkap i atimo­herep ehepe aikotã Tupana topyhuꞌat miitꞌin Porekuat no hap e Iesui. Saꞌawyꞌi so toto wẽtup ok pira pytyk hamo ihyemyiꞌa wato kape tesuki wato totioto. Miꞌi hawyi so toipun naꞌyn tesuki wato yꞌy wato pe pira pytyk hamo e. Miꞌi hawyi hesuki howapy kahato pira koꞌi wo aikotã aikotã hap koꞌi tukupteꞌen hesuki wato pe so e. Miꞌi hawyi totekyi yẽpe kape hawyi yi kyt rote ti taꞌapyk hawyi toiꞌairo raꞌyn meimuẽwuat pira wakuat koꞌi hawyi toipatꞌok pira koꞌi waku aimiꞌu wo rakaria toiꞌatu­hytmoi teꞌyara pe maꞌato yt naku i rakaria toipugha raꞌyn e.
40,13,49,Mio wuat uimienoi ewy ti aru topyhuꞌat mesuwe torania raꞌyn hap eꞌat pe Tupana tiꞌatu­poꞌoro temiitꞌin atipy piaria wakuaria eropoꞌok hamo iꞌewyte yt nakuaria i eropoꞌok hamo. Miꞌi hawyi ti aru yt nakuaria i taꞌatu­pugha raꞌyn ti aria haiwot rakat ieĩneꞌen hawe e. Miꞌi pe ti aru yt naku i nug haria toꞌokakꞌi kahato haty pono aria pe iꞌewyte toꞌokyryꞌet i kahato haty pono kynkynꞌiꞌatuꞌe aru e Iesui.
40,13,51,Miꞌi hawyi Iesui toꞌe temiitꞌin me — Eweikuap apo mio wuat uhehay hãꞌãkap wuat e. Miꞌi pote — Taꞌi Urumuꞌe hat uruikuap som iꞌatuꞌe.
40,13,52,— Pywo eweikuap hawyi waku eweimõꞌẽ uhehay eimikuap iraniaꞌin me are katu­pono uwe uwe ikuap saꞌawyꞌiwuat Tupana ehay hap iꞌewyte ikuap te uhehay pakup i hãꞌãkap wuat hap koꞌi aikotã Tupana topyhuꞌat Miitꞌin Porekuat nuat hap etiat miꞌi hat ti aru topyhuꞌat wuatꞌi sepap hanuat sehay wuat woꞌomuꞌe hanuat topyhuꞌat e. Taꞌi miꞌi hat ti aru topyhuꞌat morekuat hekat rakat iweꞌeg kahato hat ewywuat topyhuꞌat aikotã kareꞌen pakup mywo kareꞌen motꞌi wywo toiwe­neru kuap hat ewy topyhuꞌat e Iesui topot­muꞌeria pe.
40,13,53,  PIAT EWYIesui henoi yne raꞌyn mekewat hãꞌãkap wuat tehay hawyi taꞌaipok i raꞌyn tomotag hap tawa Nasare kape. Putꞌoktoꞌe itote hawyi teke i raꞌyn Tupana mõtypot hap getap we i raꞌyn itotiaria muꞌe hamo. Miꞌi hawyi itotiaria teꞌeru­wa­nẽtup kahato taꞌatumuꞌe hap kape hawyi — Koitywy ti tuweꞌeg kahato raꞌyn aimi­motag iꞌatuꞌe toꞌope. Aikope saĩke toipuẽti tuweꞌeg hap iꞌatuꞌe katu­pono koitywy toimo­herep kuap kahato topo wo yt miitꞌin misepap hin i koꞌi raꞌyn iꞌatuꞌe.
40,13,55,Maꞌato watikuap taꞌyn sakpo Miꞌi Miit aimi­motag iꞌatuꞌe. Taꞌi mekewat panꞌi panꞌiꞌe hat saꞌyru mekewat mana Maria mẽpyt iꞌatuꞌe. Taꞌi watikuap kahato iywytꞌin mehĩ Tiaku uhyt Iuse mehĩ Simãu uhyt Iuta iꞌatuꞌe. Taꞌi iꞌatueykeꞌet sese Miꞌi Miit iꞌatuꞌe. Iꞌewyte inytꞌin ni tukupteꞌen meiũpe iꞌatuꞌe toꞌope.
40,13,57,Pyno aikope pyi som pyno iweꞌeg kahato hap tut iꞌatuꞌe toꞌope. Uwe saĩke imuꞌe iweꞌeg hap ete iꞌatuꞌe saꞌag taꞌatu­mohit reran haype. Miꞌi pote — Taꞌi yt uimohey hin i eipe uimotag haria e Iesui. Iraniaꞌin tama puaria ti maꞌato uimõ­typot kahato are maꞌato eipe yt raꞌyn e. Maꞌato iraniaꞌin teꞌeroꞌe — En ni Tupana Mipoꞌoro tehay enoi hanuat iꞌatuꞌe iraniaꞌin tawa piaria maꞌato eipe uimotag haria sese uiꞌyat piaria sese uiwyriaꞌin sese uhetawa sese puaria yt uimõ­typot hin i haria eweikupteꞌen e. Miꞌi e hap ewy kahato uimi­poꞌo­roria uhehay moherep haria maꞌato taꞌatuꞌy­wania sese taꞌatu­motag haria yt timohey hin i uimi­poꞌo­roria e Tupana saꞌawyꞌi miwan me. Miꞌi hap ewy kahato topyhuꞌat mesuwe ahetama pe pãi e. Yt naku i miꞌi tã mehĩꞌin manaꞌin e.
40,13,58,Miꞌi hawyi Iesui yt tunug kuap i tewaku hap miitꞌin yt minug kuap i koꞌi ewy itote tawa Nasare pe katu­pono imotag haria yt imohey i kahato haria wo tukupteꞌen mote. Taꞌi miꞌi tã hap ewy itote. Miꞌi hawyi uito Mateu atiwan mesuwe.
40,14,1, PIAT EWYMiꞌi hawyi ti yi Karireia piat morekuat Eroti tikuap taꞌyn Iesui aikotã iminug wakuap etiat. Miꞌi hawyi Morekuat Eroti toꞌe tuꞌisaria pe — Koitywy toĩneꞌen uhetama pe wẽtup ok wuatꞌi nug kuap hat Iesui e hap het rakat e. Uwe sese Miꞌi Miit hap atikuap taꞌyn e. Taꞌi mekewat uimiꞌa­kagtek woꞌosetꞌok hat Iuwãu wyti tuwẽtem guꞌuro pyi e. Taꞌi tuwẽtem guꞌuro pywiat hawyi ti mio tutunug yt uwe misepap kuap takat i raꞌyn e Eroti morekuat yi Karireia piat tuꞌisaria pe Iesui etiat. Mio tã e katu­pono saꞌawyꞌi mekewat morekuat Eroti tiꞌatu­poꞌoro tesu­raraꞌin Iuwãu pyhyp hamo. Miꞌi hawyi taꞌatupoꞌi poꞌi hawyi ti taꞌatupag woꞌopyhik hawe. Miꞌi tã ti Eroti tunug saꞌawyꞌi Iuwãu ete. Toipyhik Iuwãu woꞌopyhik hawe saꞌawyꞌi katu­pono iwary saꞌag Erotia ipyꞌahak kahato Iuwãu ete. — Wãiꞌe yt naku i kahato ewaire waire e pote. Yt naku i eꞌaito morekuat Eroti wywo katu­pono Eroti eykeꞌet Wiripi wywo ereĩneꞌen saꞌawyꞌi eꞌaito wo e Iuwãu morekuat Eroti wary saꞌag mana Erotia pe pote. Miꞌi toꞌe pote mana Eotia ipyꞌahak Iuwãu ete. Miꞌi pote haiwot topyhuꞌat hawyi toipyhyp teran ahetꞌok hat Iuwãu woꞌopyhik hawe — Tupana yt tikyꞌesat i etipo­hari eywyt Wiripi eharyꞌi ete e pote. — Pyno waku atiꞌauka teran Iuwãu maꞌato yt atiꞌauka kuap i katu­pono typyꞌi kahato raꞌyn Iuwãu mohey haria e. Taꞌi Tupana mipoꞌoro aimuꞌe hamuat Iuwãu e haria ahyt Iuteuria tukupteꞌen mesuwe e. Aikotã me aru waku Iuwãu auka hap atipuẽti e tuwa­nẽtup hawe morekuat Eroti. Miꞌi hawyi wẽtup eꞌat pe morekuat Eroti tunug toꞌywãꞌĩ hap kapiat watetup hap. Miꞌi pote tutunug ienuk wato hap tomõ­typot haypiat. Miꞌi hap eꞌat pe morekuat Eroti tikaykay teharyꞌi wuat Erotia mẽpyt ihairu hamo. Miꞌi ti makuptia ihairu miitꞌin typyꞌi ehamo. Ikahu mekewat pĩꞌã pote morekuat iwepit kahato tehaꞌat hawyi. Miꞌi hawyi morekuat Eroti toꞌe pĩꞌã pe — Ehairu ikahu kahato pĩꞌã e miꞌi pote eꞌe hap ewy atunug teran emikyꞌesat ok tã emiẽtup atum neran e pĩꞌã pe. Miꞌi hawyi piꞌa toꞌe morekuat pe — Apuete e. Miꞌi hawyi toto toty kape — Kat som waku ahẽtup morekuat pe toꞌe hamo. Miꞌi hawyi — Pyno waku ehẽtup woꞌosetꞌok hat Iuwãu akag kuiꞌa pe e ity Wiripi sakiꞌyt pe. Mio tã e hap morekuat tikuap hawyi tuwa­nẽtup koꞌi koꞌi neꞌi raꞌyn. Maꞌato — Atum aru emiẽtup ok tã e raꞌyn saꞌawyꞌi pĩꞌã pe torania towyriaꞌin ehamo pote — Pyno atunug uiꞌe hap ewy emikyꞌesat ewy pãi e yn pĩꞌã pe. Miꞌi hawyi ti toipoꞌoro raꞌyn tesu­raraꞌin woꞌopyhik hap kape Iuwãu akag tek hamo. Miꞌi hawyi taꞌatuerut warupy hit pe Iuwãu akag hawyi taꞌatuium naꞌyn mekewat pĩꞌã makuptia ihairu rakat pe. Miꞌi hawyi ti tutum naꞌyn Iuwãu akag toty pe. Miꞌi hawyi Iuwãu potmuꞌeria tikuap taꞌyn taꞌatumuꞌe hat Iuwãu utꞌyp tek hap hawyi tõꞌẽ raꞌyn hyp hamo. Taꞌatusyp hawyi ti tuwat raꞌyn Iesui kape henoi hamo raꞌyn.
40,14,13,   PIAT EWYMiꞌi hawyi Iesui tikuap taꞌyn Iuwãu auka hap hawyi toto raꞌyn yara puo mekewat hyemyiꞌa wato sakpo aikope yt uwe i hap kape tuweran. Miꞌi hawyi miitꞌin tikuap taꞌyn Iesui aikowuat toto hap hawyi tuwat tuwat typyꞌi raꞌyn taꞌatue­tawa pyi aikowuat ito hap kape yi upi.
40,14,14,Miꞌi hawyi Iesui putꞌokꞌe raꞌyn yẽpe ete yara puo hawyi taꞌakasa miitꞌin typyꞌi kahato takat haria. Miꞌi hawyi toiꞌatukyꞌe neꞌi raꞌyn miꞌiria hawyi toiꞌatu­moe­hãite yne iꞌahu rakaria iꞌatue­hakyꞌeꞌi kahato ihaꞌat turan pote. Miꞌi hawyi toiꞌatu­moe­hãite at itote.
40,14,15,Meiũran wãtym i raꞌyn turan putꞌokꞌiꞌatuꞌe raꞌyn hemiitꞌin Iesui ete. Miꞌi hawyi — Wãtym naꞌyn mesuwe raꞌyn mote etiꞌatu­poꞌoro ro iꞌatue­tawa koꞌi kape miitꞌin iꞌatuꞌe katu­pono wyti yt naku i yahig note watoĩneꞌen katu­pono yt kat i aimiꞌu meiũpe Mehĩ iꞌatuꞌe. Miꞌi hawyi waku etiꞌatu­poꞌoro ro hesyat rakaria tawa hit koꞌi upi getap koꞌi kape aikowo aikowo teꞌeru­wemiꞌu kyiꞌat hamo iꞌatuꞌe.
40,14,16,Maꞌato Iesui — Yt rat pãi e. Yt atiꞌatu­poꞌoro teran hin i rat e. Eweiꞌatupoi ro hesyꞌat rakaria e Iesui.
40,14,17,— Maꞌato Mehĩ iꞌatuꞌe aikotã aru pyno uruiꞌatupoi miꞌiria katu­pono aimiꞌu yt iwato hin i 5 man typy pira yn toĩneꞌen aimiꞌu wuat iꞌatuꞌe. Miꞌi hawyi — Pyno eweterut ro miꞌi miꞌu hit koꞌi uhowawi e. Miꞌi hawyi toꞌe miitꞌin sem me — Eweiꞌapyk to mopep hyp we e. Miꞌi hawyi mekewat typy pira 5 man totat topo pe hawyi tehaꞌat atipy kape hawyi toꞌe — Waku kahato En Tupana are. Urutu­wehum kahato emiium ete e. Miꞌi hawyi mekewat 5 man toipatꞌok kahato hawyi toimõꞌẽ topot­muꞌeria pe hawyi miꞌiria imõꞌẽ raꞌyn miitꞌin sem me. Miꞌi hawyi teꞌerenuk kahato raꞌyn miitꞌin sem hawyi iꞌatuꞌok kahato raꞌyn hawyi hemiitꞌin tiꞌatunug iꞌatumiꞌu ieĩpyt 12 eꞌyry­sakag ne te topyhuꞌat iꞌatumiꞌu soꞌo koꞌi. Toiꞌatumoꞌok kahato 5000 rakaria ihainiaꞌin iꞌewyte iꞌatu kahato te hary­poriaꞌin iꞌewyte iꞌatu­mẽpytꞌin. Yt taꞌatukuap i yt taꞌatu­mo­rania i hary­poriaꞌin iꞌewyte iꞌatu­mẽpytꞌin yt taꞌatukuap i karania tukupteꞌen itote ihainiaꞌin koꞌi yn taꞌatu­mo­rania pote.
40,14,22,  PIAT EWYMiꞌi hawyi toꞌe i Iesui towyriaꞌin me — Eiwehytꞌok to eheꞌyara pe hawyi eweiwat ro ihyemyiꞌa wato sakpo e. Uito aru atiꞌatu­poꞌoro miitꞌin sok iꞌatue­tawa koꞌi kape hawyi areto ehowawi ehupi mehĩꞌin e temiitꞌin me. Miꞌi hawyi tuwat raꞌyn. Tuwat yne raꞌyn hawyi ipotꞌam naꞌyn yityꞌok kape. Miꞌi tote tuweran hawyi ihay raꞌyn Tupana wywo. Pyno wãtymꞌi raꞌyn hawyi tehay kahu raꞌyn hawyi tuweran toĩneꞌen yityꞌok tote.
40,14,24,Miꞌi totepyi heremo yne yꞌy emyiꞌa. Miꞌi hawyi tehaꞌat temiitꞌin kape ihyemyiꞌa pyꞌasetpiat ikupteꞌen turan. Wasere poityꞌi temiitꞌin eꞌyara yowa etiat kape. Miꞌi pote yt tuwat kuap i ihaꞌat turan ihy wato kahato raꞌyn itote ywytu haty wo kahato pote.
40,14,25,Miꞌi pote waipaka ehay hap owakai toto raꞌyn Iesui temiitꞌin kape yowa tote hewyry iꞌatueꞌyara kape yꞌy puo.
40,14,26,Miꞌi hawyi hemiitꞌin teꞌeraꞌa­kasa Iesui ut hap kape yꞌy wato totiat hewyry turan. Miꞌi hawyi iꞌatu­wuwu kahato raꞌyn hawyi iꞌatuehay haty wo — En apo miit ehag yꞌy totiat iꞌatuꞌe.
40,14,27,Maꞌato Iesui toꞌe — Uipot­muꞌeria yt eweikenꞌẽ teiꞌo uipupi katu­pono Uito rat mesuwe areĩneꞌen e. Pyno eiwepit ro e.
40,14,28,Miꞌi pote Peteru iwẽpapꞌi — Urukaꞌiwat e pyno En pote uikaykay iro ewewawi uhewyry teran ewawi yowa tote e.
40,14,29,— Eriot ro e Iesui hawyi Peteru tuwẽtem naꞌyn yara pyi hawyi toto raꞌyn yꞌy owa upi Iesui kape.
40,14,30,Maꞌato hewyry yꞌy owa upi turan tehaꞌat ywytu kahato kape ywytu uato poityꞌi kape. Tehaꞌat hawyi — Uheha­kyeraꞌat ro En Uikaꞌiwat e iwẽpapꞌi.
40,14,31,Miꞌi hawyi meremo Iesui tokosap howawi hawyi totat ipo ete hawyi toꞌe — Kat poteĩ yt uimohey i Peteru e. Kat pote kahu uimohey ran yn en e.
40,14,32,Miꞌi hawyi tuwehytꞌok yara pe hawyi ywytu meremo ipohep hawyi inik kahato raꞌyn itote.
40,14,33,Miꞌi hawyi 12 ok takaria yara piaria timõ­typot kahato raꞌyn Iesui — En ni Tupana Saꞌyru sese iꞌatuꞌe.
40,14,34, PIAT EWYMiꞌi hawyi tuwat raꞌyn ihyemyiꞌa sakpo hawyi mekewat tawa Kene­sare e hap wã tote tuwehik. Miꞌi hawyi itotiaria ikuap taꞌyn meremo Iesui putꞌokꞌe hap. Miꞌi hawyi meremo taꞌatukuap Iesui uwe hap. Miꞌi hawyi taꞌatue­ropoꞌok iꞌahu rakaria kopepyi kopepyi howawi.
40,14,36,Miꞌi hawyi taꞌatu­hẽtup taꞌatu­mierut koꞌi iꞌahu rakaria moehãite hap hesokpe emig hamo. Miꞌi hawyi wuatꞌi iꞌahu rakaria Iesui tiꞌatu­moe­hãite yne tesokpe emig haria are uito Mateu.
40,15,1, PIAT EWYMiꞌi turan itote Tupana ehay miwan miat wan pakup i haria iꞌewyte Tupana ehay enoi haria tõꞌẽ tõꞌẽ tawa wato Ieru­sarẽi kaipyi apotaꞌatuꞌe Iesui piat hamo.
40,15,2,— Kat poteĩ emiitꞌin yt teꞌeru­we­posei posei i yt ahaꞌaseꞌiꞌin eko yt ewy i iꞌatuꞌe. Kat pote yt naku i aipo­pitpit wywo watenuk iꞌatuꞌe õꞌẽ haria Iesui pe.
40,15,3,Miꞌi hawyi Iesui apoꞌe iꞌatuepe — Kat pote eipe ti Tupana eko yt ewetunug hin i e. Pywo pe ti Tupana ehay atoiat haria eipe katu­pono eimienoi koꞌi yn ewetunug e. Kat pote Tupana eko yt ewetunug hin i e.
40,15,4,Saꞌawyꞌi Tupana toꞌe tomiwan me — Eweimõ­typot ro eiꞌywot eity e. Karãpe wẽtup ok tunug satyꞌi satyꞌi at toꞌywot ete toty ete waku miꞌauka wo mekewat miit topyhuꞌat e saꞌawyꞌi­tewuat miwan me e.
40,15,5,Maꞌato ti yt mio tã hin i eweiꞌatumuꞌe miitꞌin e. Karãpe yt watimõꞌẽ neran i aity kape aiꞌywot kape miꞌi pote ti waku — Papai Mamai yt kat i hin i eipo­hapnug hap topyhuꞌat katu­pono Tupana kape atum yne raꞌyn eipo­hapnug hap watoꞌe eweiꞌatumuꞌe saꞌag miitꞌin e Iesui nagnia ehay enoi haria pe. Miꞌi pote ti mesup aimẽpytꞌin yt tiꞌatu­mõ­typot hin i taꞌatuꞌywot taꞌatuty. Yt kat i i iꞌatu­mimõꞌẽ e. Miꞌi hawyi iꞌatu­po­hapnug hap topyhuꞌat eipo pe e. Yt naku i kahato katu­pono mesup ti Tupana e hap taꞌatuꞌatoiat kahato raꞌyn hawyi eiwat eimienoi saꞌag neꞌi raꞌyn taꞌatu­mohey e.
40,15,7,Taꞌi miꞌi pote eipe typy ehay rakaria raꞌyn e Iesui. Nimo te ti aseꞌi Isaia henoi tomiwan me
40,15,8,— Eipe ti ehehay wo uimõ­typot maꞌato ti eiwa­nẽtup hawe ti pya kahato uikai e Tupana tomiwan me  pe.
40,15,9,Yt kat hamo ti ehehay se uimõ­typot hap ete katu­pono uhehay atoiat haria eipe hawyi eimienoi saꞌag koꞌi yn ewehenoi eipot­muꞌeria pe e. — Urumienoi ti Tupana eweiꞌe maꞌato eheso kahato e ti Tupana ehepiat pe Isaia miwan  pe e Iesui apoꞌe haria pe.
40,15,10, PIAT EWYMiꞌi hawyi itotiaria typyꞌi rakaria pe Iesui toꞌe — Eweĩꞌẽ ro uhowawi e. Woro­hoꞌomuꞌe teran eipe e. Waku eweiwa­nẽtup to uiꞌe hap kape ikuap hamo inug hamo e. Waku ehewaure kaꞌa kahato uhepiat einãpin hap kape e. Uiwyriaꞌin yt eweiwa­nẽtup teiꞌo eipyꞌa pe — Waku areĩneꞌen Tupana wanẽtup hawe. Miꞌu hãpyk urueko ewy wakuat yn atuꞌu yt eweiꞌe teiꞌo eipyꞌa pe katu­pono aheko miꞌu ete yt aimo­hãpyk kuap i Tupana wanẽtup hawe e. Uimi­muꞌeria pywo pe ti Tupana tehaꞌat kahato eipyꞌa piat eiwa­nẽtup hap kape. Eimi­kyꞌesat hap kape tehaꞌat kahato. Miꞌi hawyi eiꞌe hap kaipyi eikuap sio eipe waku sio yt hap yt naku i eipe hap e. Miꞌu yt eimohun kuap i eiwa­nẽtup hawe are maꞌato eiwẽ pywiat ehehay eimohun kuap hap tuwẽtem eiwẽ pyi e Iesui toꞌywania Iuteu ywania pe.
40,15,12,Mio tã toꞌe hawyi ipotmuꞌeria sese tõꞌẽ meremo Iesui kape henoi hamo — Mehĩ iꞌatuꞌe Tupana aiꞌairo temiit no aheko miꞌu u hap etiat e haria iꞌatu­pyꞌahak kahato eete. Urumuꞌe hat eweꞌeg wo o iꞌatuꞌe katu­pono yt naku i eꞌe hap iatuꞌe iraniaꞌin woꞌomuꞌe haria toꞌope katu­pono — Tupana mikyꞌesat ewy miꞌu u haria yn waku pe tukupteꞌen Tupana wanẽtup hawe iꞌatuꞌe miꞌiria. Aheko miꞌu ete aipuꞌap Tupana kape iꞌatuꞌe woꞌomuꞌe haria ipotmuꞌeria henoi Iesui pe.
40,15,13,Miꞌi pote Iesui toꞌe — Pyno miꞌiria mienoi koꞌi yt Tupana mienoi ewy hin i e. Karãpe watikoi aiko hawyi wahe­katup kahato hẽtyt hap e. Hẽtyt hawyi aimo­wepit kahato hap aimikoi e. Maꞌato iꞌanam neꞌi hẽtyt hap yt aimo­wepit kuap i yt aimikoi hin i pote meremo wati­puruk. Miꞌi hap ewy iraniaꞌin woꞌomuꞌe haria mimuꞌe koꞌi yt Aiꞌywot Tupana e hap ewy hin i maꞌato iꞌanam aiko piat ewy e. Uipot­muꞌeria eiwa­nẽtup koꞌi koꞌi iꞌatu­wesat hap kape e. Iꞌatuꞌe hap miitꞌin muꞌe hap yt kan hamo i katu­pono yt taꞌatukuap i muꞌap Tupana kape e. Taꞌi miꞌiria tukupteꞌen yt ihapytig i rakaria ewy — Mesuwe muꞌap Tupana kape iꞌatuꞌe iraniaꞌin me yt taꞌatukuap i muꞌap pytkai. Aikotã yt ihapytig i rakaria toꞌoꞌykesat hap ewy tukupteꞌen miꞌiria. Meiũran toꞌoykesat ereto yi hot pe hawyi iꞌatuewo yi kaꞌa pe e.
40,15,15,Miꞌi hawyi Peteru toꞌe Iesui pe — Uimuꞌe hat yt uruikuap hin i te eꞌe hap miꞌu ete e. Urumuꞌe i ro kat eꞌe hap sese etiat e.
40,15,16,Miꞌi hawyi Iesui tiꞌatu­wesat — Uiwyriaꞌin yt eweikuap i te uiꞌe hap eipe e. Taꞌi iraniaꞌin mesu­wa­ro­tiaria ewywuaria te eipe katu­pono miꞌiria yt uikuap i te haria e.
40,15,17,Yt eweikuap i te apo aikotã miꞌu watohon hawyi aiymyẽ pe toto hawyi teke aimeꞌen me hawyi ahepaiꞌa hawyi toto i raꞌyn aipiit pyi hap. Yt eweikuap i te apo aikotã miꞌu yt teke kuap i aiwa­nẽtup hawe e.
40,15,18,Maꞌato aiꞌe aiwa­nẽtup hawiat meiũran tuwẽtem aiwẽ pyi ahehay wo raꞌyn aiwa­nẽtup hap ok tã e. Pywo ti rat eiꞌe hap eipyꞌa piat eimaꞌat hap topyhuꞌat katu­pono tuwẽtem eiwẽ pyi hawyi torania tikuap taꞌyn eiwa­nẽtup hap e. Pywo pe ti eiꞌe hap eipyꞌa pywiat eimohun hap topyhuꞌat e Iesui.
40,15,19,Taꞌi eiweꞌeg wo o eipyꞌa piat eiwa­nẽtup hap e hap pupi are katu­pono mesu­wa­ro­tiaria teꞌeru­wa­nẽtup at kaꞌap aikotã aikotã yt naku i nug hap kape — Waku atiꞌauka mekewat uhewa­nĩkap iꞌatuꞌe taꞌatupyꞌa pe. Waku miꞌi uhewaire wo iꞌatuꞌe taꞌatupyꞌa pe. Waku atoiat uheꞌaito uheharyꞌi hawyi wẽtup atat iꞌatuꞌe taꞌatupyꞌa pe. Waku ateroꞌok mekewat uianuat iꞌatuꞌe taꞌatupyꞌa pe. Waku atimaꞌat miꞌi miit uhehay yt pywo i rakano iꞌatuꞌe taꞌatupyꞌa pe.
40,15,20,Miꞌi eiꞌe hap koꞌi eipyꞌa pywiat eimaꞌat hap koꞌi tukupteꞌen katu­pono eweiꞌe eipyꞌa pe hawyi meremo ewetunug eiꞌe hap ewy. Eiꞌe hap upi eweiwat hawyi yt naku i nug haria eweikupteꞌen e. — Miꞌu watuꞌu aipo­pitpit hap wywo pote meremo yt naku i nug haria wo wato­pyhuꞌat iꞌatuꞌe iraniaꞌin woꞌomuꞌe haria maꞌato yt pytkai i e. Aipo­pitpit hap yt teke kuap i aiwa­nẽtup hawe e. Aipo­pitpit hap yt ainug hin i saꞌag nug haria Tupana wanẽtup hawe e.
40,15,21, PIAT EWYMiꞌi hawyi Iesui toto raꞌyn tetama pyi wẽtup tama piat tawa kape toto mekewat yꞌy wato sese yẽpe kape topot­muꞌeria wywo. Putꞌoktaꞌatuꞌe tawa Tiru pe hawyi tuwat tawa Sitãu kape.
40,15,22,Miꞌi turan wẽtup hary­poria mekewat yꞌy wato ẽpe totiat ieĩneꞌen hat tut Iesui ewawi hawyi tuwẽ­powat Iesui kape — Uikaꞌiwat aseꞌi Tawi emiariru En e. Pyno uipo­wyro hap atikyꞌesat katu­pono uhehakyꞌeꞌi kahato Mimi e. Uikyꞌe hap kaipyi uipo­wyro ro e. Eriot ro uhupi uimẽpyt hary­poria moehãite hamo e. Uimẽpyt hary­poria kawiat ahiag tisatyꞌi satyꞌi kahato e.
40,15,23,Maꞌato Iesui yt tiwesat hin i tuwe­wawi wẽpowat i rakat. Maꞌato hary­poria yt ipohep hin i tohẽtup poꞌog neꞌi. Miꞌi hawyi ipotmuꞌeria teꞌeroꞌe Iesui pe — Uhyt iꞌatuꞌe etipoꞌoro ro mekewat hary­poria pya meiũpepyi iꞌatuꞌe katu­pono aimo­sero kahato ihay pirik hap aimo­pyꞌahak kahato iꞌatuꞌe. Waku etipoꞌoro pya aikai iꞌatuꞌe.
40,15,24,Miꞌi hawyi Iesui tiwesat — Mana Uito ariot yt eꞌywania kape hin i e maꞌato uruꞌywania sese muꞌe hamo yn ariot mesup e. Taꞌi uiꞌywania tukupteꞌen aikotã aihũria gaꞌapy piat hoꞌowasat rakaria ewywuaria tukupteꞌen haria uruꞌywania Isareu ywania e.
40,15,25,Miꞌi hawyi maꞌato hary­poria putꞌokꞌe howawi hawyi toimõ­typot kahato raꞌyn Iesui hawyi toꞌe tope — Uipo­wyro En Mimi e. Wakuat kahato En Tawi emiariru En. Uipo­wyro ro Uikaꞌiwat e. Etisopo ro ahiag uimẽpyt pyi e.
40,15,26,Miꞌi pote Iesui tiwesat — Mana e yt naku i urumẽpytꞌin wakuaria miꞌu wakuat urutum awareria pe e. Miꞌi hap ewy yt naku i wẽtup ywania powyro hamo areto mesup wẽtup ywania kape e.
40,15,27,Maꞌato hary­poria toꞌe Iesui pe — Pywo pe ti an Mimi eꞌe hap maꞌato kat koꞌi kat koꞌi taꞌat yparakai kaipyi miꞌu kuꞌi ieĩpyt eimẽpytꞌin teꞌerenuk turan topyhuꞌat awareria miꞌu wo Mimi e.
40,15,28,Mio tã e hawyi Iesui tiwesat — Mana uimohey hap epiat hap iwato kahato. Miꞌi tupono emikyꞌesat ewy atunug naꞌyn e Iesui hary­poria pe. Iesui mio tã toꞌe hawyi hary­poria mẽpyt waku raꞌyn. Iesui ehay wẽtem iwẽ pywiat turan hary­poria piat tomohey hap kaipyi ihãite raꞌyn.
40,15,29,Miꞌi hawyi toto tawa Tiru pyi tawa Sitãu myi hawyi toto raꞌyn mekewat ihyemuiꞌa Karireia hyẽpe upi tewyry hamo. Miꞌi hawyi yityꞌok upi putꞌokꞌe hawyi ipotꞌam hawyi taꞌapyk itote.
40,15,30,Tuwat Iesui upi typyꞌi rakaria. Miꞌiria terut kahato iꞌahu rakaria Iesui ewawi. Tõꞌẽ ipy kĩꞌã rakaria yt ihapytig i rakaria yt hewaure kaꞌa i rakaria i yt ihay i rakaria yt hewyry kuap i rakaria. Ipo tut i iꞌewyte ipy tut i rakaria tõꞌẽ howawi. Iꞌewyte tõꞌẽ aikotã aikotã ahu wywuaria tõꞌẽ Iesui ewawi taꞌatu­moe­hãite hap puẽti hamo. Taꞌatupag iꞌahu rakaria Iesui yatype hawyi toiꞌatu­moe­hãite torania raꞌyn.
40,15,31,Iraniaꞌin itotiaria tehaꞌat haria teꞌeru­wa­nẽtup kahato Iesui kape katu­pono yt hewaure i rakaria toiꞌatue­waure hotꞌok taꞌyn yt ihay kuap i rakaria toiꞌatu­moehay kuap taꞌyn yt ihapytig i rakaria toiꞌatu­moe­ha­pytig naꞌyn Iꞌewyte ipiit yt ikahu i rakaria toiꞌatu­moe­kahu. Miꞌi hawyi taꞌatu­mõ­typot kahato Tupana — Uruꞌywania Isareu eTupana iꞌatuꞌe waku kahato En iꞌatuꞌe.
40,15,32, PIAT EWYMiꞌi hawyi Iesui tiꞌatu­kaykay tuwe­wawi topot­muꞌeria — Uiwyriaꞌin e iꞌatu­hakyꞌeꞌi kahato katu­pono myeꞌym eꞌat raꞌyn tukupteꞌen meiũpe uhehay kuap hamo miitꞌin sem e. Miꞌi hawyi taꞌatumiꞌu taꞌatuꞌu yne raꞌyn e. Miꞌi pote koitywy yt naku i atiꞌatu­poꞌoro iꞌatue­tawa koꞌi kape katu­pono ti pya kahato pyi tõꞌẽ miꞌiria e. Taꞌi tuwat hawyi ti ren teꞌeropap neꞌi raꞌyn yahig note syꞌat pono e. Miꞌi pote waku saꞌawyꞌi watiꞌa­tupoi miꞌiria e. Iꞌatuꞌok taꞌyn hawyi waku teꞌeraꞌaipok yahig wato sakpo taꞌatue­tawa koꞌi kape e Iesui temiitꞌin me.
40,15,33,Maꞌato — Mehĩ iꞌatuꞌe typyꞌi kahato ti hesyꞌat rakaria mesuwe iꞌatuꞌe. Aikope pyi aru pyno wati­puẽti iꞌatumiꞌu wuat meiũpe yahig wato pe iꞌatuꞌe.
40,15,34,— Yt kat i i apo aheman mesuwe e Iesui. Miꞌi hawyi — Yt rat iꞌatuꞌe kurin kahato aimiꞌu pãi iꞌatuꞌe. Aheman 7 yn topyhuꞌat iꞌewyte ahepira hit typy yn topyhuꞌat Mehĩ iꞌatuꞌe. Mio tã iꞌatuꞌe pytkai Iesui toꞌe miitꞌin sem me
40,15,35,— Pyno eweiꞌapyk to yi upi e.
40,15,36,Miꞌi hawyi totat 7 man typy pira topo pe hawyi toꞌe toꞌywot pe — Arehum ewawi Tupana. Waku kahato emiium e. Miꞌi hawyi toiꞌatupatꞌok hawyi tutum naꞌyn temiitꞌin me. Miꞌi hawyi ipotmuꞌeria imõꞌẽ raꞌyn typyꞌi rakaria pe.
40,15,37,Miꞌi hawyi teꞌerenuk kahato raꞌyn hawyi iꞌatuꞌok kahato raꞌyn. Miꞌi hawyi hemiitꞌin tiꞌatunug iꞌatumiꞌu ieĩpyt hawyi 7 eꞌyry­sakag ne howapy te topyhuꞌat man pikpik koꞌi pira puꞌi koꞌi. Teꞌerenuk haria 4000 ihainia tukupteꞌen itote iꞌewyte hary­poriaꞌin iꞌatu­mẽpytꞌin typyꞌi kahato yt iꞌatu­mi­mo­rania i koꞌi teꞌerenuk wy.
40,15,39,Waku hawyi Iesui tiꞌatu­poꞌoro raꞌyn iꞌatue­tawa koꞌi kape. Miꞌi hawyi teke raꞌyn yara pe hawyi toto i raꞌyn ihyemyiꞌa sakpo mekewat yi Matara e hap kape.Miꞌi hap ti araꞌakasa yne saꞌawyꞌi uito Mateu. Miꞌi hawyi mesuwat uimiwan atunug.
40,16,1,  PIAT EWYMiꞌi hawyi itote woꞌomuꞌe haria putꞌokꞌiꞌatuꞌe Iesui iãꞌãg hamo. Taꞌatu­kyꞌesat iꞌaparap topiat hap haype. — Urumuꞌe hat iꞌatuꞌe etomo­herep to esaika hap atipy kaipywiat yt uwe minug kuap i rakat ok tã iꞌatuꞌe. Miꞌi etunug hawyi mono meremo uruimohey Tupana Mipoꞌoro En hap iꞌatuꞌe Iesui pe.
40,16,2,Miꞌi hawyi Iesui toꞌe iꞌatuepe — At minꞌe hap kape eweiꞌakasa hawyi — Pyno mũkiꞌite at kahu kahato irane eweiꞌe katu­pono at minꞌe turan atipy piat ihup kahato pote watikuap eweiꞌe. Iꞌewyte at wẽtem hap kape ewehaꞌat hawyi — Pyno meiũ iꞌaman aru eweiꞌe katu­pono at wẽtem hap ete hun moity iꞌewyte ipyꞌahak hap ewywuat topyhuꞌat atipy pe pote watikuap eweiꞌe. Taꞌi iꞌaman aru hap yt iꞌaman i aru hap eweikuap kahato at mimo­herep hap ete maꞌato Tupana Mipoꞌoro wemo­herep hap koꞌi yt eweikuap hin i eipe e. Atunug kahato raꞌyn eipyꞌa­setpe Tupana mikyꞌesat uipoꞌoro hap koꞌi uwe Uito hap moherep hap koꞌi maꞌato miꞌi eweiꞌakasa yne hawyi ti yt uikuap i hin te eipe e.
40,16,4,Yt naku i kahato mesu­wa­ro­tiaria tukupteꞌen katu­pono yt Tupana mohey i haria kahato eipe e. — Etimo­herep to esaika hap atipy kaipywiat iwatoꞌin nakat merepꞌe hap ewy hawyi emohey haria wo urutu­kupteꞌen eweiꞌe saꞌag uhepe e. Maꞌato yt atunug i aru iwatoꞌin nakat ehepe eiꞌakasa hamuat uimohey ehepiat hamuat e. Maꞌato ti aru wẽtup iwatoꞌin nakat eiꞌakasa hamo ehepiat uimohey hap yn atunug e. Taꞌi meiũran ti aru arẽtem ni aru guꞌuro pyi aikotã mekewat saꞌawyꞌiwuat Tupana ehay moherep hat Iuna tuwẽtem mekewat pira wato rakat wẽ pyi myeꞌym eꞌat hawyi hap ewy ti aru arẽtem guꞌuro pyi e. Miꞌi iwato rakat yn atunug aru uwe Uito hap moherep ehepiat hamo e. Miꞌi hawyi ti Iesui toto woꞌomuꞌe haria yaty­pepyi iꞌewyte Tupana ehay iwan miat wan pakup i haria kaipyi.
40,16,5, PIAT EWYMiꞌi hawyi tuwat raꞌyn temiitꞌin nywo ihyemyiꞌa wato sakpuat yara puo maꞌato hemiitꞌin tiwaure taꞌatumiꞌu man.
40,16,6,Miꞌi hawyi muꞌap upi toiꞌatu­nãpin naꞌyn temiitꞌin — Eiweꞌeg wo o nagnia eko enoi haria wat ti mani ok pyre mopuk ewywuat pupi e nagnia ehay enoi haria Tupana ehay miwan miat wan pakup i haria wat e.
40,16,7,Mio tã e pote teꞌeroꞌe toꞌope — Kat pote aheman wyti yt iwato i pote ti mio tã e. Aheman aimiꞌu wo wati­waure pote ti mio tã toꞌe iꞌatuꞌe.
40,16,8,Maꞌato Iesui tikuap iꞌatuehay toꞌopiat tuwa­nẽtup hawe hawyi toꞌe — Yt kat i aheman eweiꞌe apo eiwoꞌope e. Pyno yt uimohey kuap i te eipe e.
40,16,9,Yt eweikuap i te apo uhesaika hap man nug hamuat hap e. Eweiwaure raꞌyn apo aikotã gaꞌatpo 5 man wo atiꞌatupoi 5000 ihainia hap e. Eweiwaure raꞌyn apo karania eꞌyry­sakag ne topyhuꞌat miꞌi miꞌu ieĩpyt hap itotiat e.
40,16,10,Iꞌewyte miꞌi hawyi atiꞌatupoi saꞌawyꞌi 7 man wo 4000 ihainia. Miꞌi hap apo karania eꞌyry­sakag ne topyhuꞌat iꞌatumiꞌu ieĩpyt itotiat e.
40,16,11,Miꞌi tupono mesup ti uhehay wyti aikotã nagnia ehay enoi haria iꞌewyte wani wani e haria tukupteꞌen mani puk ewy hap ete ti uhehay e. Taꞌi yt eimi­waure aheman yt ete i ti uhehay e. Pyno eiweꞌeg wo o eiwa­nẽtup hap man puk hap pupi mekewat sehay wẽtup nagnia mienoi hap pupi e.
40,16,12,— Taꞌi mio ti uruikuap taꞌyn ehay Uhyt yt aheman ete i ehay hap maꞌato iãꞌãkap wuo urumuꞌe wẽtup seko enoi hap pupi mekewat Tupana mõtypot yat piaria akag koꞌi Tupana ehay miwan miat wan pakup haria woꞌomuꞌe hap pupi ehay hap iꞌatuꞌe.
40,16,13,  PIAT EWYMiꞌi hawyi Iesui toto tawa Sesaria kape wuatꞌi tawa hit upi toto morekuat Wiripi eꞌyi upi toto. Miꞌi hawyi muꞌap upi tuwat hap tote Iesui apoꞌe temiitꞌin me — Uiwyriaꞌin e uwe som pyno iraniaꞌin me Uito eheykeꞌet apoꞌe.
40,16,14,— Taꞌi iraniaꞌin ni mekewat woꞌosetꞌok hat Iuwãu raso iꞌatuꞌe ti epe. Maꞌato iraniaꞌin ti taꞌi mekewat saꞌawyꞌiwuat Tupana ehay moherep hat Eria raso Ieremia raso iꞌatuꞌe epe. Maꞌato iraniaꞌin wẽtup ok saꞌawyꞌiwuat Tupana ehay moherep hat ti taꞌaipok i guꞌuro pyi iꞌatuꞌe ti epe iꞌatuꞌe.
40,16,15,— Maꞌato apo uwe Uito ehepe e.
40,16,16,Miꞌi hawyi Peteru tiwesat — En ni Tupana Mipoꞌoro Miitꞌin Ehakyeraꞌat hanuat En e. En ni Tupana Saꞌyru wuatꞌi eꞌat piat ieĩneꞌen hat Saꞌyru ti En e Peteru.
40,16,17,— Hãpyk kahato ti en uiwesat Simãu Iuwãu saꞌyru e. Pywo ti uiwesat en. Yt uwe miitꞌin mikuap ewy i uiwesat en e. Taꞌi yt uwe i ti mio tã emuꞌe mesuwe maꞌato Uiꞌywot atipy piat wyti henoi epe uwe Uito hap e. Uimohey hat sese ti en e. Uimohey iheg miat hat en Peteru aikotã aiꞌyat nu kawiat iheg kahato hap ewy ti uimohey hap e. Miꞌi hawyi ti aru en ewywuaria uimohey kahato haria wo yne atiꞌatunug aikotã watiꞌa­tunug nu aiꞌyat nug hamuat hap ewy. Uimohey haria en ewywuaria wo atiꞌatunug uiꞌyat Tupana mõtypot hamuaria e. Yt uwe i wyti aru imoma kuap uimohey haria katu­pono poꞌog hesaika guꞌuro kawiat rakat atunug miꞌiria e. Wanĩ­kaptia tiꞌatuꞌuka atuꞌuka pytkai tukupteꞌen ne uimohey haria mesuwe katu­pono yt taꞌatu­moma kuap e.
40,16,19,Koitywy woronug en okenꞌypy apykok hat ewywuat e. — Ereke ro aikope Tupana toĩneꞌen Morekuat no ereꞌe miitꞌin me pote tuwehytꞌok aru maꞌato iraniaꞌin me yt eiwehytꞌok teiꞌo ereꞌe pote yt tuwehytꞌok i aru e Iesui.
40,16,20,Miꞌi hawyi toiꞌatu­nãpin — Uiwyriaꞌin e yt ewehenoi teiꞌo mesup te iraniaꞌin me eimikuap Uito Tupana Mipoꞌoro Wuatꞌi Miitꞌin Porekuat nuat hap e.
40,16,21,.1  PIAT EWYMekewat eꞌat pyi Iesui tiꞌatumuꞌe topot­muꞌeria aikotã aru toieĩneꞌen mesu­wa­rote irane hap etiat tohenoi — Uipot­muꞌeria e koitywy ahenoi teran ehepe heremo kahato aikotã aru taꞌatunug mesuwe uhepe hap e. Areto raꞌyn aru Ieru­sarẽi kape uipoꞌoro hap ewy areto. Miꞌi tote ti aru nagnia paꞌi kororia iꞌewyte seko enoi haria uhatyꞌi hatyꞌi kahato itote ahoꞌopot kahato aru e. Uiꞌauka raꞌyn aru itote maꞌato myeꞌym eꞌat yn wyti aru uipiit topyhuꞌat uiꞌasyp hawe e. Miꞌi hawyi ti aru arẽtem i guꞌuro pyi hawyi areĩneꞌen ne i raꞌyn Uito e.
40,16,22,Mio tã e pote Peteru tikaykay Iesui tuwe­wawi wãitoꞌe hamo — Mehĩ yt karãpe i ti miꞌi tã hap taꞌatunug kuap eete pãi e. Pyno ti yt karãpe i ti aru eꞌauka hap e.
40,16,23,Maꞌato Iesui tuwe­morem naꞌyn Peteru satyꞌi satyꞌi hamo — Motoro ahiag e Peteru pe. Uipyhyp teran en Tupana mikyꞌesat nug hap ete Satanai e. Uinãpin saꞌag neꞌi yt Tupana piat yt uinãpin hap ewy hin i maꞌato ti miitꞌin wanẽtup hap kaipyi neꞌi ti uinãpin en e Peteru pe.
40,16,24,Miꞌi hawyi yne temiitꞌin me toꞌe — Uipot­muꞌeria uhemiit no sese wo erepyhuꞌat teran pote etiwaure o yne emikyꞌesat nug hap koꞌi e. — Uiꞌauka pote waku uiꞌauka maꞌato yt atoiat hin i aru imohey hap eweiꞌe o e. — Yt atoiat hin i Uikaꞌiwat uikuꞌuro hap kape eweiꞌe o e.
40,16,25,— Uimi­kyꞌesat nug hap yn aru atunug eweiꞌe pote eheĩneꞌen hap sese mesuwat yi tote pun haria wo eweipyhuꞌat maꞌato uwe uwe — Uikaꞌiwat mikyꞌesat yn atunug neran eweiꞌe pote eheĩneꞌen hap sese puẽti hanuaria eweipyhuꞌat mesuwat yi tote iꞌewyte atipy pe e Iesui.
40,16,26,Kan hamo ten eweipotpap at kaꞌap wuatꞌi eꞌat pe yne yne mesu­wa­rote yi wato hap ok tã eweikyiꞌat hamo yt eweikupteꞌen i sese mesuwe hamuat pytkai i e. Kan hamo eweipun yne eheĩneꞌen hap eimi­kyꞌesat nug hap ete hawyi aikotã i aru eweiꞌaipok i emotag hap eꞌat kape. Eweipun naꞌyn eheĩneꞌen hap sese yne hawyi aikotã aru eweikyiꞌat i raꞌyn e.
40,16,27,Meiũran ti aru araꞌaipok te raꞌyn meikowo Uito Eheykeꞌet Eikywyt. Ariot re ti raꞌyn Uiꞌywot mimõ­typot nuat ariot pãi hemiitꞌin atipy piaria pyꞌasetpiat ariot e. Miꞌi eꞌat pe ti aru atum haꞌup uimi­kyꞌesat nug haria pe ikahu kahato aikotã iꞌatu­minug wakuap ok tã wyti aru atum haꞌup iwato rakat e. Maꞌato iraniaꞌin me ti aru iꞌatu­minug saꞌag ok tã ne wyti aru atum haꞌup iꞌatuepe yt nakuap i ok tã e. Yt eweiwaure teiꞌo mio wuat uhehay pãi e.
40,16,28,Pywo pe ti areĩneꞌen ti aru Morekuat no mesuwe e. Miꞌi hawyi iꞌewyte tukupteꞌen eipyꞌa­setpe wẽtup ok wẽtup ok Eheykeꞌet Morekuat nuat hap kapiat akasa haria ti aru eipyꞌa­setpe tukupteꞌen wy e. Pyno ti aru miꞌiria teꞌeraꞌa­kasa taꞌatu­kuꞌuro hap eꞌyianmete e Iesui temiitꞌin me.Mio tã e. Miꞌi hawyi uito Mateu atiwan miꞌi hap etiat mesuwe.
40,17,1,  PIAT EWYMiꞌi rokirẽ 6 eꞌat tokosap rokire totioto temiit Peteru Tiaku iywyt Iuwãu wywo yityꞌok ywaiti kahato rakat kape aikope yt uwe i tukupteꞌen hap kape.
40,17,2,Miꞌi hap tote teꞌerahaꞌat Iesui kape turan yt saꞌawyꞌi­tewuat ewy i raꞌyn toĩneꞌen katu­pono howa ti imehit kahato at mehit hap ewy iꞌewyte hesokpe ikytsig kahato imehit hap ewy.
40,17,3,Miꞌi hawyi ipotmuꞌeria myeꞌym ok takaria teꞌeraꞌa­kasa Iesui yatype typy ok mekewat Musei hawyi Eria meke­waria saꞌawyꞌiwuat Tupana ehay moherep haria kape teꞌeraꞌa­kasa. Miꞌiria ti toꞌoehay Iesui wywo.
40,17,4,Miꞌi hawyi Peteru tuwẽ­powat raꞌyn — Urumuꞌe hat e waku kahato meiũpe watoĩneꞌen pãi e. Etikyꞌesat pote meremo atunug eheꞌog myeꞌym wẽtup ewano wẽtup Musei wano wẽtup Eria wano e haty wo.
40,17,5,Mio tã e turan putꞌokꞌe raꞌyn ywyhig imehit rakat iꞌatuete ywai kaipyi. Miꞌi hawyi ywyhig og kaipyi sehay taꞌatukuap — Uhaꞌyru sese ti toĩneꞌen eipyꞌa­setpe uimikyꞌe kahato Miꞌi e. Miꞌi tupono eweiwa­nẽtup kahato ro ihay imienoi kape e Tupana.
40,17,6,Miꞌi pote ywyhig mywiat sehay pupi ipotmuꞌeria hewo raꞌyn yi tote taꞌatuewa puo.
40,17,7,Miꞌi hawyi Iesui tehaꞌat iꞌatue­wawi hawyi toiꞌatuemig hawyi toꞌe — Wãi eweikenꞌẽ teiꞌo e iꞌatuemig haype. Eipoĩꞌãm no e. Yt eweikenꞌẽ te e.
40,17,8,Miꞌi hawyi teꞌerahaꞌat yi totepyi hawyi Iesui yn naꞌyn heremo. Teꞌeraꞌa­kasa Iesui yn naꞌyn. Miꞌi yn toĩneꞌen ne itote.
40,17,9,Miꞌi hawyi iꞌatu­potꞌapyk i raꞌyn yi hot kape yityꞌok totepyi. Miꞌi turan Iesui toꞌe myeꞌym ok takaria pe — Yt ewehenoi teiꞌo iraniaꞌin me eiꞌakasa uhowawiat yityꞌok totiat aikotã areĩneꞌen hap e. Uito Eheykeꞌet tuwẽtem i raꞌyn guꞌuro pyi hawyi ti waku ewehenoi miꞌi tã hap iraniaꞌin me e.
40,17,10,Miꞌi hawyi apoꞌiꞌatuꞌe tope — Kat poteĩ iraniaꞌin Musei ehay wuat aimuꞌe haria teꞌeroꞌe — Saꞌawyꞌiwuat Tupana ehay enoi hat ti Eria ti taꞌaipok i raꞌyn Tupana Mipoꞌoro Miitꞌin Ehakyeraꞌat hat ut hap moherep hamo tut iꞌatuꞌe.
40,17,11,Miꞌi hawyi toiꞌatu­wesat — Taꞌi pywo kahato ti mio tã iꞌatuꞌe hap ewy ti e. Katu­pono Eria ti tut raꞌyn yianme Tupana Mipoꞌoro ut hamuat enoi hamo iꞌatuꞌe hap ewy e.
40,17,12,Pywo pe ti Eria putꞌokꞌe e hap ti tokosap taꞌyn uiwyriaꞌin e. Taꞌi taꞌaipok kahu raꞌyn maꞌato miitꞌin yt tikuap i ut hap hawyi toꞌokyryꞌi saꞌag kahato miꞌi ete. Taꞌatu­mi­kyryꞌi saꞌag hap neꞌi e. Miꞌi mikyryꞌi hap ewy te ti aru taꞌatunug saꞌag uhete Eheykeꞌet ete e.
40,17,13,Taꞌi uruikuap taꞌyn koitywy kat eꞌe hap iꞌatuꞌe. Taꞌi mekewat woꞌosetꞌok hat Iuwãu saꞌawyꞌiwuat Tupana ehay moherep hat ti Eria ewywuat kahato ti ereꞌe hawe ti iꞌatuꞌe.
40,17,14,  PIAT EWYMiꞌi hawyi Iesui taꞌaipok i raꞌyn Peteru Iuwãu Tiaku wywo miitꞌin typyꞌi rakaria kape. Miꞌi hawyi wẽtup ok ihainia putꞌokꞌe Iesui ewawi hawyi tuwe­pỹꞌã­tutuk haype toꞌe
40,17,15,— Uhyt e erahaꞌat uhaꞌyru kape ikyꞌe hap mywo ro katu­pono yt naku i kahato ahiag uhaꞌyru ete e. Tokuꞌuro kuꞌuro hawyi ti aria pe yꞌy pe tuereto taꞌat e.
40,17,16,Saꞌawyꞌi ti aterut epotmuꞌeria kape maꞌato ti miꞌiria ti yt imoehãite kuap i e.
40,17,17,Miꞌi hawyi Iesui toꞌe topot­muꞌeria pe — Yt Tupana mohey haria hin i ti eipe pãi. Miꞌi pote ti eweiꞌaparap kahato eipe e. Karãmuo ti aru putꞌokꞌe uhepiat eimuꞌe hap Tupana mohey sese hap e. Woro­hoꞌomuꞌe ti imohey hamuat ete wen maꞌato ti yt eweimohey kuap hin i te e. Aikotã aru pyno eweiꞌatu­moe­hãite kuap miitꞌin areto raꞌyn pytkai yt kat i raꞌyn uimohey hap eikai hawyi e. Pyno eterut ro esaꞌyru e Iesui wepỹꞌã­tutuk hat pe.
40,17,18,Miꞌi hawyi tohatyꞌi hatyꞌi ahiag tehay wo — Erẽtem no ahiag kurum piit pyi e hawyi meremo ihapy hotꞌok i raꞌyn ahiag ipiit piat rakat. Meremo waku raꞌyn tuete.
40,17,19,Miꞌi hawyi waku hawyi ipotmuꞌeria teꞌeru­weran tuwat howawi — Kat pote som uruto yt uruihep kuap i ahiag kurum piit pyi iꞌatuꞌe taꞌatumuꞌe hat pe.
40,17,20,Iesui henoi raꞌyn — Tupana mohey hap eiwanuat yt iwato i te yt itag i te eweimohey Tupana pote yt eweimoe­hãite kuap i te eipe e. Tupana mohey hap eiwat itag pote iwato pote yne yne ewetunug kuap e. Aikotã aimikoi Mutara iãꞌỹi ti yt iwato hin i wen maꞌato itag hawyi iꞌyp wato e. Miꞌi hap ewy ti Tupana mohey hap ehepiat hap eikawiat kurin kaipyi itag hawyi yne raꞌyn ewetunug kuap imohey hap wywo ewehẽtup wote e. Mesuwat yityꞌok wato pe — Motoro mesu­wepyi eweiꞌe imohey hap wywo pote taꞌi toto raꞌyn eimiẽtup ewy e. Taꞌi uhytꞌiꞌin ewehẽtup Tupana pe haty wo ahiag hep hamuat ehesyꞌat hap wywo miꞌi hawyi tuwẽtem ahiag maꞌato yt pote yt e.
40,17,22,  PIAT EWYMiꞌi hawyi hemiitꞌin yi Karireia piaria teꞌeru­waꞌa­tunug yne raꞌyn Iesui kape. Miꞌi hawyi toꞌe iꞌatuepe — Uiwyriaꞌin e miꞌi hawyi irane Uito ti wanĩ­kaptia po pe areĩneꞌen Uito e. Taꞌi taꞌatuꞌauka sese hamuat ti Eheykeꞌet Eikywyt hawyi taꞌatusyp ipiit ikuꞌuro hawyi maꞌato myeꞌym eꞌat hawyi Tupana uihep i raꞌyn guꞌuro pyi Uito e. Taꞌatukuap ihay hawyi iꞌatuꞌarot kahato raꞌyn iwyriaꞌin.
40,17,24,Miꞌi hawyi Iesui toto temiitꞌin nywo tawa Kawanaꞌũ kape. Miꞌi tote putꞌokꞌe wẽtup ok Tupana mõtypot yat apykok hap saꞌup sat hamo tut. Miꞌi hawyi apoꞌe Peteru pe — Eikaꞌiwat tum apo Tupana mõtypot yat apykok hap saꞌup e.
40,17,25,— Taꞌi tutum som e Peteru hawyi teke getap we apotoꞌe hamo maꞌato apoꞌe hap eꞌyianmete Iesui toꞌe — Simãu e mesuwat yi totiaria more­kuaria wyti miitꞌin kaipywiat haꞌup sat kahato haria e. Uwe kaipyi som taꞌatu­kyꞌesat haꞌup sat hap are sio iꞌatu­mẽpytꞌin kaipyi are sio iraniaꞌin kaipyi e. Kat som miꞌi tã erewa­nẽtup e Simãu me.
40,17,26,Taꞌi taꞌatu­mẽpytꞌin kaipyi ti yt kat i taꞌatuhep e maꞌato iraniaꞌin kaipyi iwato kahato taꞌatu­po­reraꞌat e Simãu hawyi Iesui toꞌe — Simãu e Uiꞌywot yat apykok hap saꞌup taꞌatusat teran uikaipyi e.
40,17,27,Taꞌi atum wyti aru e yt kat i uiwe­te­weru hap pytkai Haꞌyru Uito pote maꞌato atum katu­pono yt atikyꞌesat i wyti yt hegyiꞌat i rakat iꞌatuꞌe uhepe e. Pyno waku watum iꞌatu­miẽtup e Simãu me. Miꞌi pote ti etioto ro pina ihyemyiꞌa wato kape hawyi etekyi pira ro e. Miꞌi tote ti aru etipuẽti pira e. Miꞌi hawyi ti aru emiekyi saꞌawyꞌiwuat wẽ pe etipuẽti haꞌup muat iꞌape rakat e. Miꞌi iꞌape rakat ti aru putꞌokꞌe raꞌyn Tupana mõtypot hap apykok hap saꞌup mo aiwanuat e. Pyno etekyi pira hawyi etum iꞌape iwẽ piat mekewat saꞌup nug hamo e Iesui Peteru pe.Mio tã hap ewy toꞌe Peteru pe saꞌawyꞌi. Miꞌi hawyi uito Mateu uimiwan atunug miꞌi etiat.
40,18,1,  PIAT EWYMekewat eꞌat Iesui potmuꞌeria putꞌokꞌiꞌatuꞌe Iesui ete apotaꞌatuꞌe hamo — Uhyt iꞌatuꞌe uwe aru mekewat Tupana topyhuꞌat Morekuat no mesuwat yi tote turan mekewat eꞌat pe apuru uwe uwe topyhuꞌat urupyꞌa­setpe poꞌog miitꞌin akag no iraniaꞌin kai iꞌatuꞌe.
40,18,2,Miꞌi hawyi Iesui tikaykay hirakat kurin kat tuwe­wawi hawyi hirakat pe toꞌe — Eremoꞌyꞌam no meiũpe uhemiitꞌin pyꞌasetpe e.
40,18,3,Miꞌi hawyi toꞌe temiitꞌin me — Miitꞌin akag wo eweikupteꞌen neran mote eweikupteꞌen meiũwat hirakat ewywuat e. Hira­karia waku kahato e. — Uito poꞌog yt toꞌe i hap ewywuaria waku eweiꞌe e. Eweiꞌatoiat ro — Uito poꞌog iraniaꞌin kai eiꞌe hap koꞌi hawyi — Iraniaꞌin poꞌog uikai eweiꞌe eiwa­nẽtup hawe hirakat ewy e. Mio tã e haria ewywuaria yn miitꞌin akag wo tukupteꞌen aru karãpe Tupana toĩneꞌen Wuatꞌi Potypot Koro wo i mesuwat yi wato hap ok tã hap eꞌat turan e.
40,18,5,Iꞌewyte uwe uwe uhetiano wẽtup ok mesuwat hirakat ewywuat pe toꞌe — Taꞌi waku ereĩneꞌen uiꞌyat pe pĩꞌã kurum e hat topyhuꞌat miꞌi e hat ewywuat uhepe toꞌe — Taꞌi waku ereĩneꞌen uiꞌyat pe Uhyt Mimi e hat topyhuꞌat e.
40,18,6,  PIAT EWYPyno eiweꞌeg wo o uimohey haria piat uimohey hap moma hap pupi e. Katu­pono uwe uwe hirakat maꞌat hat topyhuꞌat miꞌi hat yt naku i sese rakano topyhuꞌat Tupana wanẽtup hawe pãi e. Uwe uwe uimohey hap hira­karia wanẽtup hawiat ihep miꞌi hat ti Tupana miꞌapiheg sese wuanuat topyhuꞌat e. Taꞌi miꞌi hat ti sakpo yt naku i hawe topyhuꞌat irane aikotã ihyemyiꞌa wato pe nu wato saity nug ete watoĩneꞌen hap ewy topyhuꞌat yt naku i pe aru uimohey haria hirakat ewywuat maꞌat haria e.
40,18,7,Tukupteꞌen aru uimohey haria maꞌat haria uimohey hap hep kuap haria e. Poꞌog poꞌog Tupana miꞌatuꞌa­piheg koꞌi wo aru miꞌiria teꞌero­pyhuꞌat wuatꞌi iraniaꞌin koꞌi kai e.
40,18,8,Miꞌi pote epo epy einug yt naku i pe pote wãiꞌeweiꞌe o eiminug yt naku i hap ete e. Taꞌi poꞌog waku eweitek eipo eipy katu­pono poꞌog waku ipo ipy tut rakano eweikupteꞌen mesu­wa­rote te sio meiũran eweipyhuꞌat eipiit ikahu rakat wywo wuatꞌi eꞌat pe aria pe ehehoꞌopot hawe e. Iꞌewyte wãiꞌeweiꞌe eiwaꞌa­kasa saꞌag neran hap ete. Taꞌi poꞌog waku eweihep eheha hawyi eweipun no pya eikai katu­pono poꞌog waku eheha iꞌapakꞌe wywo yn ehewyry mesu­wa­rote sio typy kawiat eheha wywo eweikupteꞌen wuatꞌi eꞌat piat aria ieĩneꞌen hat hoꞌopot hawe neꞌi e.
40,18,10,Miꞌi pote eiweꞌeg wo o hira­karia ewywuat haria etiat eipyꞌahak hap pupi katu­pono tukupteꞌen kahato atipy pe Tupana esuraraꞌin koꞌi hira­karia apykok haria tukupteꞌen yt pya hin i Uiꞌywot atipy piat kai e. Miꞌi pote eiweꞌeg wo o hira­karia ewywuat uimohey haria maꞌat hap pupi. Katu­pono hoꞌowasat rakaria ehakyeraꞌat hamo ariot e. Taꞌi Uito ti ariot Eheykeꞌet miitꞌin hoꞌowasat rakaria puẽti hamo e.
40,18,12,Karãpeĩ aihũria 100 rakat tukupteꞌen aiꞌyatype hawyi maꞌato wẽtup ok aihũ hoꞌowasat raꞌyn miꞌi hawyi watikat kahato meremo hoꞌowasat rakat. Miꞌi hawyi 99 rakaria iꞌatumiꞌu ete hawyi aihũ hoꞌowasat rakat kat hamo watuwat e.
40,18,13,Miꞌi hawyi meiũran wati­puẽti i raꞌyn aihũ hawyi — Pãi waku watoꞌe aimo­wepit kahato katu­pono hoꞌowasat rakat wati­puẽti i raꞌyn pote. Iꞌewyte meimuẽwat 99 rakaria aimo­wepit kahato haria te maꞌato hoꞌowasat rakat puẽti hap poꞌog aimo­wepit e.
40,18,14,Miꞌi hap ewy te ti Aiꞌywot atipy piat yt tikyꞌesat hin i wẽtup hirakat hoꞌowasat hap e Iesui temiitꞌin me.
40,18,15,Uiwyriaꞌin e karãpe wẽtup ok uimohey hat tiꞌaparap eete aikotã aikotã tutunug emaꞌat hap miꞌi hawyi o ereto howawi iweran hawyi ehenoi ro tope aikotã toiꞌaparap epiat hap e. Maꞌato waku iweran turan ehenoi tope e. Yt naku i iraniaꞌin ikuap ehay itote e. Miꞌi hawyi — Pywo pe ti woro­hoꞌoꞌa­parap taꞌyn e pote epe hawyi — Pyno waure wo areĩneꞌen uimaꞌat hap kai ereꞌe ro tope e. Miꞌi hawyi eiwoꞌo­wese hap yn naꞌyn toĩneꞌen eiwoꞌope e.
40,18,16,Maꞌato yt tuwa­nẽtup teran i ehay kape pote etioto ro typy ok sio myeꞌym ok uimohey haria etioto ewywo ihay kuap hamo sio pywo sio yt kuap hamo e. Katu­pono saꞌawyꞌi mio tã e Tupana — Yt naku i ti etimohey meremo wẽtup ok heso hap wẽtup ok miit ete yt etikuap i te pywo sio yt e hap pytkai e. Maꞌato toꞌoꞌewy kahato taꞌatu­henoi typy miit sio myeꞌym miit wẽtup ok miit ete miꞌi pote waku etimohey iꞌatuehay apo apoꞌere hawyi e saꞌawyꞌi miwan me e.
40,18,17,Maꞌato yt tuwa­nẽtup teran i eiwoꞌomyeꞌym ok takat piat tonãpin hap kape pote ewehenoi ro uimohey haria sok pe e. Maꞌato uimohey haria sok piano inãpin hap kape yt tuwa­nẽtup teran i hawyi waku eweiꞌe tope — Koitywy yt urumi­mohey ewywuat i pote wẽtup ywania ewywuat ereĩneꞌen. Meimuẽwat muꞌap pyhyp haria ewywuat raꞌyn ereĩneꞌen uruwa­nẽtup hawe waku eweiꞌe tope e.
40,18,18,Karãpe — Waku miꞌi tã watunug eweiꞌe eiwoꞌope sio yt naku i mekewat watunug eweiꞌe eiwoꞌope miꞌi pote eiꞌe hap ewy Uiꞌywot atipy piat toꞌe aru e Iesui.
40,18,19,Wẽtup uhehay ahenoi teran ehepe are. Karãpe mesuwat yi tote typy ok uimohey haria hẽtup toꞌoꞌewy Uiꞌywot atipy piat pe kat e kat e hap miꞌi hawyi tutum aru iꞌatu­miẽtup ok tã toꞌoꞌewyꞌewy iꞌatu­miẽtup tutum e. Pywo pe ti areꞌe aikope aikope uimohey haria typy ok sio myeꞌym ok teꞌeru­waꞌa­tunug uimõ­typot hamo miꞌi hap tote ti aru Uito iꞌewyte areĩneꞌen iꞌatu­pyꞌa­setpe e Iesui temiitꞌin me.
40,18,21,Urumuꞌe hat e Peteru karãpe wẽtup ok emohey hat uimaꞌat hawyi waure wo areĩneꞌen. Maꞌato miꞌi hawyi uimaꞌat i raꞌyn miꞌi pote karania wo waku atimo­hãpyk uimaꞌat i hat sio 7 wo sio yt e.
40,18,22,Yt rat poꞌog poꞌog 7 wo hap kape maꞌato 490 wo hap kape etimo­hãpyk wẽtup ok piat emaꞌat hap koꞌi upi e. Taꞌi waure wo watoĩneꞌen at kaꞌap e Iesui Peteru apoꞌe hawyi.
40,18,23,Pyno ahenoi teran ehepe hãꞌãkap wuo aikotã Tupana topyhuꞌat miitꞌin Porekuat no mesuwe iꞌewyte atipy pe hap ewy e. Saꞌawyꞌi so wẽtup morekuat tiꞌatu­kaykay tuwe­wawi temiitꞌin. Toiꞌatukuap teran karan karan iꞌatu­we­te­weru hap haype.
40,18,24,Wẽtup ok wete­weru hap ti iwato kahato aikotã aipotpap aheĩneꞌen hap ok tã kapiat saꞌup ewy iwato kahato aikotã yt watum kuap i hap ewy e.
40,18,25,Miꞌi hawyi so yt tohaꞌup nug kuap i raꞌyn e. Miꞌi pote morekuat toꞌe haty wo tesu­rara akag me. Etiwe­neru ro mesuwat wete­weru hat iharyꞌi wywo imẽpytꞌin wywo yne hekat koꞌi wywo hawyi eterut ro mekewat saꞌup hawyi etum no uhepe iwete­weru hap saꞌup nug hamuat e.
40,18,26,Maꞌato miꞌi hawyi meremo wete­weru hat tuwe­pỹꞌã­tutuk morekuat ewa kape hawyi toꞌe — Atum yne wyti aru uiwe­te­weru hap epe uikaꞌiwat e ehekatup porapꞌi pote atum wyti aru e haty wo.
40,18,27,Miꞌi hawyi sig morekuat tikyꞌe kahato temiit hawyi — Pyno atiwaure raꞌyn ewete­weru uhepiat hap e. Koitywy yt kat i poꞌog naꞌyn ewete­weru hap uikai e. Katu­pono atihep yne raꞌyn e wete­weru hap uimiwan myi e.
40,18,28,Miꞌi hawyi wete­weru hat toto raꞌyn morekuat yaty­pepyi hawyi wẽtup ok temiit toipuẽti yt iwato hin i wete­weru hap wywo wẽtup eꞌat kapiat ipotpap hap ok tã yn iwete­weru hap e. Miꞌi hawyi maꞌato totat raꞌyn topo wo hutꞌyp ete hawyi toꞌe haty wo — Etum no ewete­weru hap uhepe e.
40,18,29,Miꞌi hawyi hemiit yi tote tuwe­pỹꞌã­tutuk hawyi toꞌe — Mehĩ e ehekatup porapꞌi o hawyi atat aru yne uiwe­te­weru hap hawyi atum yne aru epe mehĩ e.
40,18,30,— Yt rat e woro­poꞌoro en mesup epyhik hap kape e ewete­weru hap upi e. Miꞌi hawyi so tutum naꞌyn temiit suraraꞌin me ipyhik hamo.
40,18,31,Miꞌi pote iraniaꞌin morekuat emiitꞌin iꞌatu­pyꞌahak kahato tukupteꞌen hawyi — Yt naku i kahato tutunug temiit ete iꞌatuꞌe. Miꞌi hawyi so tuwat raꞌyn morekuat kape henoi hamo e.
40,18,32,Miꞌi hawyi morekuat tikuap taꞌyn hawyi toikaykay mekewat saꞌawyꞌiwuat wete­weru wato kahato hat tuwe­wawi hawyi toꞌe — Yt naku i kahato ti en katu­pono saꞌawyꞌi atiwaure yne ewete­weru hap iwato rakat ehẽtup uhepiat hap upi e.
40,18,33,Saꞌawyꞌi ehakyꞌeꞌi uhepiat hap upi waure wo areĩneꞌen ewete­weru hap iwato kahato pytkai. Maꞌato miꞌi hawyi en yt waure wo hin i ereĩneꞌen epiat wete­weru hin hat kai e. Waku ti waure wo ereĩneꞌen ewete­weru kurin kat etiat hat ete aikotã uito waure wo areĩneꞌen ewete­weru wato kahato hap ete hap ewy e temiit saꞌag kahato saꞌawyꞌiwuat rakat pe.
40,18,34,Yt karãmuo i raꞌyn uimaꞌat epiat hap atimonik uipyꞌa pe e. Uimõ­pyꞌahak kahato yt waure wo i ereĩneꞌen iraniaꞌin miat emaꞌat hap etiat pote e. Miꞌi hawyi ereĩneꞌen irane morekuat pyhik hawe mekewat ewete­weru uhepiat hap mohãpyk hamuat e. Waku itote erepotpap at ewete­weru hap saꞌup ete e. waku ereĩneꞌen itote at kaꞌap iheg me morekuat esuraraꞌin sem po pe e ikaꞌiwat temiit saꞌag me yt waure wo i toĩneꞌen iraniaꞌin miat tomaꞌat hap etiat pote e.
40,18,35,Miꞌi hawyi mio tã e ti ahepe Iesui wy. Yt naku i yt waure wo i eweikupteꞌen iraniaꞌin miat wete­weru hap kai e. Miꞌi tã eweikupteꞌen hawyi Uiꞌywot atipy piat miꞌapiheg koꞌi wo eweipyhuꞌat are yt waure wo i miitꞌin miat eimaꞌat hap ete haria wo eweikupteꞌen mote e Iesui ahepe temiitꞌin me.
40,19,1, PIAT EWYToiꞌatumuꞌe kahu hawyi toto i raꞌyn Iesui tetama Karireia pyi mekewat Iũtãu hy sakpo yi Iuteu kape toto.
40,19,2,Miꞌi hawyi miitꞌin typyꞌi kahato tuwat hupi iꞌewyte iꞌahu rakaria. Miꞌi haria ti Iesui tiꞌatu­moe­hãite kahato iꞌahu rakaria itote.
40,19,3,Miꞌi turan tõꞌẽ howawi nagnia ehay enoi haria taꞌatuehay piat Iesui tiꞌaparap hap taꞌatu­kyꞌesat haype. Miꞌi hawyi taꞌatuiãꞌãg hap teꞌeroꞌe Iesui pe — Mehĩ urunãpin En sio waku apo uruwary wywo urutoꞌoꞌatoiat urumi­kyꞌesat ewy sio yt iꞌatuꞌe.
40,19,4,"— U pãi e yt karãpe i apo nimuat sese miwan ete eiwemuꞌe apoꞌare aikotã miꞌi pe saꞌawyꞌi sese toꞌe — Ainug hap ihainia hawyi hary­poria wẽtup yn tutunug hap ete e. Wẽtup ipaꞌiat wẽtup iwaryꞌi yn ni tutunug e miwan me. Miꞌi tupono teharyꞌi hawyi ihainia toiat toꞌywot toty e hawyi toĩneꞌen teharyꞌi wywo yn. Miꞌi hawyi toĩneꞌen teharyꞌi wywo hawyi wẽtup miit ewy yn naꞌyn topyhuꞌat wẽtup ihainia wẽtup hary­poria typy miit pytkai e Iesui. Series, "
40,19,6,Toꞌokyiꞌat hawyi wẽtup miit yn naꞌyn ihainia hary­poria pytkai e. Katu­pono Tupana tunug miꞌiria wẽtup miit ewywuat e. Miꞌi tupono yt naku i ti Tupana mipehik watitek e Iesui nagnia ehay enoi haria pe
40,19,7,Miꞌi pote apoꞌiꞌatuꞌe — Kat poteĩ pyno Musei toꞌe ahepe saꞌawyꞌi — Yt eiwoꞌo­wese i eharyꞌi wywuat hawyi ti ewetunug no iwan me aikotã eharyꞌi wywuat yt eiwoꞌo­wese i hap hawyi waku eiwoꞌoꞌatoiat e Musei iꞌatuꞌe.
40,19,8,— Taꞌi yt eiwoꞌokyꞌe kuap i pote mio tã e Musei ehepe toĩneꞌen turan maꞌato saꞌawyꞌi sese ti ipaꞌiat iwaryꞌi nug hap eꞌat pe yt kat hin i woꞌoꞌatoiat hap toĩneꞌen e.
40,19,9,Pywo pe ti uwe uwe heꞌaito kahato rakat atoiat hawyi toĩneꞌen wẽtup ok wywo miꞌi miit tiꞌaparap kahato raꞌyn Tupana wanẽtup hawe e Iesui Tupana ehay enoi haria pe.
40,19,10,Miꞌi pote ipotmuꞌeria — Urumuꞌe hat iꞌatuꞌe pyno yt karãpe i waku urutoꞌoꞌatoiat urueharyꞌi pote poꞌog waku yt iwary rakanuat i urutu­kupteꞌen sio yt iꞌatuꞌe.
40,19,11,— Maꞌato tukupteꞌen iwary kahato rakaria iꞌewyte tukupteꞌen yt iwary rakanuat i mesuwat yi tote e.
40,19,12,Tukupteꞌen wyti ihainiaꞌin yt iwary rakat nuat i katu­pono taꞌatu­hire pyi te taꞌatuꞌywãꞌĩ pyi te yt iꞌatuꞌyp i rakaria e. Iꞌewyte ti tukupteꞌen wyti miitꞌin minug misaꞌahep takat ewywuat koꞌi e. Iꞌewyte yt yne i maꞌato tukupteꞌen tuereto — Uito yt atikyꞌesat i uiwary katu­pono poꞌog waku yt iwary rakanuat i areĩneꞌen Tupana potpap nug hamuat e haria e. Yt yne i wen maꞌato hoꞌokup mio tã e haria e. Miꞌi tã eweiꞌe eiwa­nẽtup hawe pote waku miꞌi tã eweikupteꞌen Tupana potpap nug hamo maꞌato yt pote yt e Iesui ipotmuꞌeria pe.
40,19,13, PIAT EWYMiꞌi hawyi miitꞌin teꞌeropoꞌok teran hira­karia Iesui kape — Mehĩ iꞌatuꞌe ereponug no urumẽpytꞌin ete hawyi ehẽtup to Tupana pe urumẽpytꞌin poityro hap iꞌatuꞌe. Miꞌi hawyi maꞌato ipotmuꞌeria tiꞌatu­pyhyp kahato hira­karia howawi — Wãiꞌiꞌatuꞌe.
40,19,14,— Yt eweiꞌatu­pyhyp teiꞌo hira­karia uhowawi pãi e Iesui ipotmuꞌeria pe. Tupana tikyꞌesat kahato temiitꞌin no hira­karia e. Tero tõꞌẽ uhowawi e. Katu­pono karãpe Tupana topyhuꞌat Morekuat no mesuwe miꞌi hap eꞌat pe hira­karia ewywuat yn wakuat nuaria toiꞌairo temiitꞌin akag koꞌi wo e Iesui temiitꞌin me.
40,19,15,Miꞌi hawyi tuwe­ponug hira­karia ete hawyi toiꞌatue­waku yne raꞌyn topo wo hawyi tuwat i raꞌyn Iesuiꞌin itote pyi.
40,19,16,  PIAT EWYMiꞌi turan wẽtup ok kurum putꞌokꞌe hawyi toꞌe Iesui pe — Woꞌomuꞌe hat waku sese ti En e. Uimuꞌe ro aikotã aikotã atipuẽti uheĩneꞌen wuatꞌi eꞌat piat hap saꞌup e. Miꞌi pote ariot ewawi uimuꞌe hamuat e katu­pono wakuat sese ti En Uhyt e.
40,19,17,— Tupana yn ni wakuat sese kurum e Iesui wuatꞌi eꞌat piat heĩneꞌen hap kyꞌesat hat pe. Uito ti wakuat sese ereꞌe apo uhepiat e. Pyno etunug no yne Tupana mikyꞌesat miwan miat koꞌi hawyi waku pe ereĩneꞌen e Iesui kurum me.
40,19,18,— Pyno etimo­herep to uhepe Uhyt kat imikyꞌesat koꞌi waku atunug e. — Taꞌi yt erepotꞌauka teiꞌo are yt ewary wary teiꞌo are yt seroꞌokꞌere teiꞌo are yt etomaꞌat teiꞌo wẽtup ehay wo e.
40,19,19,Etomõ­typot ro eꞌywot ety e etiꞌatukyꞌe ro iraniaꞌin aikotã eweikyꞌe hap ok tã hap ewy e. Etunug miꞌi tã mote waku pe ereĩneꞌen e Iesui kurum me.
40,19,20,— Maꞌato Uhyt e uihire pyi te ti rat mio tã eꞌe hap miwan miat atunug yne e. Kat e hap pyno miꞌi hawyi waku atunug uheĩneꞌen wuatꞌi eꞌat piat hamuat puẽti hamo e.
40,19,21,— Taꞌi wẽtup mo etunug hawyi hekat rakat sese wo ereĩneꞌen aru atipy pe atum kurum e. Pyno etum yne ekareꞌen ahyt yne hatek takaria pe hawyi eraꞌaipok uhowawi ereto uhupi uhemiit no hamo kurum e Iesui wuatꞌi eꞌat piat kyꞌesat hat pe.
40,19,22,Mio tã e hap toikuap hawyi ti tohatyꞌu raꞌyn topyꞌa pe hawyi toto raꞌyn katu­pono yt toimõꞌẽ teran i tekareꞌen sok yt hekat i rakaria pe haype.
40,19,23,Miꞌi hawyi Iesui toꞌe topot­muꞌeria pe — Are pãi niatpo sese ti rat wekareꞌen kyꞌe haria tuwehytꞌok atipy pe aikope Tupana toĩneꞌen Morekuat no hawe e.
40,19,24,Pywo ti niatpo kahato aikotã aihũ iwato rakat Kameru teke teran awi ehapo kaꞌa puo hap ewy niatpo hap ewy e. Miꞌi hap ewy ti maꞌato poꞌog poꞌog niatpo hekat rakaria teꞌeru­wehytꞌok Tupana etama pe e.
40,19,25,Mio tã e hawyi ipotmuꞌeria teꞌeru­wa­nẽtup kahato — Pyno niatpo kahato Tupana etama pe uruwehytꞌok uruekat pote iꞌatuꞌe. Niatpo kahato urueha­kyeraꞌat hap Mehĩ iꞌatuꞌe.
40,19,26,Miꞌi pote tehaꞌat kahato topot­muꞌeria kape hawyi toꞌe — Yt uwe i tuwe­ha­kyeraꞌat kuap e. Tupana yn ni miitꞌin ehakyeraꞌat kuap hat e. Katu­pono miꞌi yn nyti poꞌog hat toĩneꞌen e. Tupana tunug kuap yne yne. Yt kat i hin i ti niatpo tutunug towa­nẽtup hawe e.
40,19,27,Miꞌi hawyi Peteru toꞌe — Urumuꞌe hat e saꞌawyꞌi uruꞌatoiat yne raꞌyn uruekat eupiat urutuwat hamo e. Pyno kat aru haꞌup etum uruepe e.
40,19,28,Miꞌi pote Iesui tiwesat — Karãpe yi ipakup turan karãpe Uito Eheykeꞌet araꞌapyk Morekuat eꞌamyap tote wuatꞌi miitꞌin miat uimõ­typot hamo miꞌi turan ti aru pywo eweikupteꞌen uiꞌyatype 12 morekuat eꞌamyap tote uiwywo e aiꞌywania Isareu ywania tok puo wẽtup ywania wẽtup ywania morekuat no eweikupteꞌen aru uwe yt naku i uwe waku hap e hamo eweikupteꞌen aru e.
40,19,29,Pywo ti rat uwe uwe uhehay upi uhupiat toto haype iꞌatoiat toꞌyat towywytꞌin tokywytꞌin toinytꞌin tosakiꞌytꞌin toꞌywotꞌin totyꞌin tomẽpytꞌin toko koꞌi tomikoi uimi­kyꞌesat nug hamo miꞌi hat ti aru poꞌog ipuẽti meimuẽwat tomiꞌatoiat koꞌi kai saꞌawyꞌiwuat kai. Poꞌog poꞌog ipuẽti meimuẽwat tomiꞌatoiat koꞌi kai. Tomiꞌatoiat wẽtup kaipyi toipuẽti 100 naꞌyn mesuwe iꞌewyte ti aru toipuẽti wuatꞌi eꞌat piat toĩneꞌen hamuat e.
40,19,30,Iꞌewyte ti aru mesup te wuatꞌi uimohey haria — Uito poꞌog e haria uimohey haria poꞌog kurin nakaria wo teꞌero­pyhuꞌat atipy pe maꞌato uhemiit wuatꞌi miitꞌin eropat haria wo mesup we miꞌi haria miitꞌin akag wo tukupteꞌen aru atipy pe e Iesui Peteruꞌin temiitꞌin me.Uito Mateu uimiwan mesuwe
40,20,1,Miꞌi hawyi Iesui toꞌe temiitꞌin me — Koitywy wẽtup hãꞌãkap ahenoi teran ehepe aikotã Tupana topyhuꞌat wuatꞌi miitꞌin Porekuat no mesuwe aikotã toĩneꞌen atipy pe hap ewy e. Saꞌawyꞌi so toto wẽtup ok hekat rakat hunete toꞌyat pyi teropat haria kaykay hamo motpap nug hamuat hamo toko piat Uwa ypia etiat iꞌatu­potpap hamo e.
40,20,2,— Eipotpap at pote ti atum wẽtup eꞌat saꞌup ehepe e. Miꞌi pote — Hẽ iꞌatuꞌe. Miꞌi hawyi toiꞌatu­poꞌoro tomikoi ypia kape.
40,20,3,Meiũran mikoi kaꞌiwat ihotꞌok poꞌog hawyi toto aikope miitꞌin tikyiꞌat wuatꞌi hap kape. Miꞌi turan itote toiꞌatu­puẽti yt kat nug i haria motpap ekatup haria. Miꞌiria pe toꞌe — Eweiwat ro uiko kape hawyi meiũran aru atum haꞌup wakuat ehepe e. — Taꞌi iꞌatuꞌe hawyi tuwat raꞌyn iko kape.
40,20,5,Atpo­sake rokirẽ iꞌewyte toiꞌatu­puẽti poꞌog miitꞌin muꞌap upi hawyi iꞌewyte toiꞌatu­poꞌoro toko kape iꞌatu­potpap hamo waku iꞌatuꞌe pote.
40,20,6,Miꞌi hawyi porap wãtym i turan poꞌog toiꞌatu­puẽti toto hap upi yt ipotpap i rakaria. Miꞌi hawyi miꞌiria pe — Kat poteĩ yt eipotpap hin i e yt kat i apo eiminug motpap e.
40,20,7,— Yt uwe i rat urupoꞌoro motpap nug hamo iꞌatuꞌe tope. — Pyno moro­hoꞌo­poꞌoro eipe uheUwa ypia kape e. Miꞌi rẽ ti aru atum haꞌup wakuat ehepe e. Mio tã e hawyi tuwat imikoi ypia kape.
40,20,8,Miꞌi hawyi wãtym naꞌyn hawyi ipotpap takaria toiꞌatunug tuwe­wawi iꞌatu­potpap saꞌup nug hamo. Miꞌi hawyi temiit akag pe toꞌe — Pyno koitywy waku etum iꞌatu­potpap saꞌup e. Saꞌawyꞌi etum watꞌymuat ipotpap takaria pe miꞌi rokirẽ etum saꞌup ipotpap at rakaria pe e.
40,20,9,Miꞌi hawyi toikaykay tuwe­wawi watꞌymuat ipotpap takaria. Iꞌatu­potpap aparap yn wen maꞌato tutum wẽtup eꞌat saꞌup iꞌatuepe e.
40,20,10,Meiũran putꞌokꞌiꞌatuꞌe saꞌawyꞌi­tewuat iꞌatu­mi­poꞌoro yne hune pywiat rẽ wuatꞌi ipotpap takaria. Miꞌiria teꞌeru­wa­nẽtup teꞌeru­wepe — Ahepe ti aru poꞌog tutum katu­pono aito poꞌog aipotpap aipotpap at pote iꞌatuꞌe. Maꞌato tutum saꞌup aikotã aikotã iraniaꞌin me tutum hap ok tã ne neꞌi. Yt uwe pe i poꞌog iwato tutum maꞌato wẽtup eꞌat saꞌup kapiat tutum wuatꞌi pe. Miꞌi pote ipotpap at rakaria iꞌatuehay saꞌag neꞌi raꞌyn mekewat Uwa ypia kaꞌiwat wakuat ete saꞌup tutum taꞌatuepiat hawyi e.
40,20,12,— Meimuẽ­waria pe etum uruwat saꞌup ok tã ne kurin kahato iꞌatu­potpap pytkai iꞌatuꞌe. Uruto kue at at hakup kahato mesuwe urupotpap iꞌatuꞌe.
40,20,13,Miꞌi pote go kaꞌiwat toꞌe mio tã e haria pe — Uiwyriaꞌin yt kat i ti atunug saꞌag ehepe e. Yt atiꞌaparap hin i ti ehepe. Katu­pono saꞌawyꞌi mio tã are — Atum aru ehepe wẽtup eꞌat saꞌup e. Miꞌi hap ewy ti atum naꞌyn ehepe.
40,20,14,Eipo pe raꞌyn eheꞌat saꞌup e waku raꞌyn e. Koitywy ti waku raꞌyn eweiꞌaipok eiꞌyat kape. Katu­pono eheꞌat saꞌup toĩneꞌen eipo pe uiꞌe hap ewy atum e. Ipotpap kurin nakaria pe atum haꞌup iꞌewyte ipotpap at rakaria pe atum haꞌup toꞌoꞌewy uimi­kyꞌesat ewy atum. Waku uhekat wywo atunug uimi­kyꞌesat ewy uhegyiꞌat hap ok tã e. Kat poteĩ yt eiwese i uiminug uhegyiꞌat hap ete e ipotpap at rakaria pe e.
40,20,16,Miꞌi hap ewy ti aru Tupana tum ni aru temiitꞌin me saꞌup watꞌymuaria pe tutum yianmiaria pe iꞌewyte te. Maꞌato yianmiaria pe tutum watꞌymo hap ewy e Iesui hãꞌãkap muo temiitꞌin me.
40,20,17,  PIAT EWYMiꞌi hawyi Iesui toto i raꞌyn tawa wato Ieru­sarẽi kape muꞌap wato upi. Tuwat turan toiꞌatu­kaykay topot­muꞌeria muꞌap ẽpe kape miitꞌin tok pyi iꞌatumuꞌe hamo.
40,20,18,Iꞌatu­weran turan hawyi toꞌe — Eiwa­nẽtup to uhehay kape e. Koitywy areto raꞌyn tawa Ieru­sarẽi kape mehĩꞌin e. Putꞌokwatoꞌe itote hawyi ti aru Eheykeꞌet taꞌatupag paꞌi kororia wãiꞌe hap enoi haria po pe raꞌyn uiꞌauka hamo raꞌyn e.
40,20,19,Miꞌi hawyi ti aru uhum wẽtup ywaniaria wanĩ­kaptia po pe iꞌatu­mi­kyryꞌi uhetiat hamo uiꞌahyk ahyk hamo e. Miꞌi hawyi uiꞌauka ti aru itotiaria ariaꞌyp posak ete e. Miꞌi hawyi uikuꞌuro sese itote ti aru e. Myeꞌym eꞌat uisyp hawe uipiit topyhuꞌat. Maꞌato miꞌi hawyi ti aru areĩneꞌen ne i raꞌyn guꞌuro pyi maꞌato e.
40,20,20, PIAT EWYMiꞌi turan putꞌokꞌe wẽtup hary­poria Sepeteu eharyꞌi typy ok imẽpytꞌin nywo Iesui ewawi. Pyno meke­waria tomẽpytꞌin Iesui potmuꞌeria sese miꞌiria. Pyno mana tuwe­pỹꞌã­tutuk hawyi toꞌe — Mimi e ahẽtup teran wyti epe uimi­kyꞌesat kahato e.
40,20,21,Karãpe Morekuat no erepyhuꞌat turan atikyꞌesat uimẽpytꞌin epo sese kai epo ran kai hap atikyꞌesat kahato e.
40,20,22,Miꞌi pote — Mana e yt etikuap i kahato kat som emiẽtup uhepe e. Miꞌi hawyi toꞌe imẽpytꞌin me Iuwãu Tiaku pe — Are pãi eiweꞌyꞌu irane uhekuiꞌa pyi sapo hy wo uhatek e. Eiweꞌyꞌu kuap apo iꞌewyte uhekuiꞌa pyi sapo hy wo e. — Taꞌi uruteꞌyꞌu kuap Urukaꞌiwat iꞌatuꞌe. Urutuweꞌyꞌu kuap ekuiꞌa pyi iꞌatuꞌe.
40,20,23,Miꞌi hawyi — Pywo ti uhemiitꞌin eiweꞌyꞌu aru uhekuiꞌa pyi sapo hy e. Uhatek hap ewywuat ewehãꞌãg aru e. Maꞌato more­kuaria ewy uipo sese kai uiporan kai hamuat yt atum kuap i ehepe. Katu­pono Tupana yn ikuap uwe uiꞌyatypiat apyk hanuaria e. Tutum aru tomiꞌai­roria pe tomi­kyꞌesat ewy e Iesui Iuwãu Tiaku pe.
40,20,24,Mio tã taꞌatuẽtup pote iraniaꞌin hemiitꞌin iꞌatu­pyꞌahak typy ok taꞌatu­wyriaꞌin ete hawyi tuꞌuka taꞌatuehay wo.
40,20,25,Miꞌi turan Iesui tiꞌatu­kaykay i raꞌyn tuwe­wawi — Uiwyriaꞌin e mesu­wa­rote more­kuaria teꞌeru­wemiitꞌin poꞌoro poꞌoro kahato haty wo e. Toiꞌatu­satyꞌi satyꞌi kahato iꞌatuꞌe e. — Uruto ti poꞌog iwatoꞌin nakaria wuatꞌi kai iꞌatuꞌe kahato e.
40,20,26,Maꞌato yt atikyꞌesat i kahato eipe mesu­wa­rotiat more­kuaria ewywuaria eweikupteꞌen eiwoꞌope e. Miꞌi pote uwe uwe topyhuꞌat teran uhemiitꞌin akag wo miꞌi hat waku tuwenug semiit yne miitꞌin eropat hano topyhuꞌat e. Uimohey haria wuatꞌi powyro kahato haria yn ni waku uhemiitꞌin akag wo tukupteꞌen Tupana wanẽtup hawe e.
40,20,28,Uito Eheykeꞌet wuatꞌi miitꞌin eropat hat kahato areĩneꞌen wuatꞌi miitꞌin powyro hat areĩneꞌen e. Uito Eipo­rekuat koro areĩneꞌen wen maꞌato yt iraniaꞌin more­kuaria ewywuat i wyti Uito e. Wuatꞌi eropat hamo ariot iꞌewyte atum irane uheĩneꞌen hap saꞌup miitꞌin kyiꞌat Tupana wanuat hamo e Iesui topot­muꞌeria pe.
40,20,29,Miꞌi hawyi tuwat raꞌyn tawa Ieriko pyi. Miꞌi turan miitꞌin sem kahato tuwat itote pyi Iesui upi.
40,20,30,Tuwat aparap i mekewat tawa pyi turan typy ok yt ihapytig i rakaria muꞌap ẽpe upi apyk pe tukupteꞌen. Miꞌiria tikuap taꞌyn Iesui ut hap hawyi teꞌeru­wẽ­powat Iesui kape — Erahaꞌat ro uruewawi Mehĩ urukyꞌe hap wywo iꞌatuꞌe. Uruehakyꞌeꞌi mẽti uruto Mehĩ iꞌatuꞌe. Urupo­wyro En Uhyt iꞌatuꞌe. Taꞌi morekuat Tawi saipepiat ti En iꞌatuꞌe.
40,20,31,Mio tã iꞌatuꞌe pote meimẽ­puaria — Wãi ehehay pirik poityꞌi iꞌatuꞌe. Eiwẽ­pohep to iꞌatuꞌe maꞌato yt iꞌatu­wẽ­pohep hin i. Poꞌog neꞌi teꞌeru­wẽ­powat — Urueha­kyeraꞌat En Urukaꞌiwat Tawi Saꞌyru En iꞌatuꞌe.
40,20,32,Miꞌi hawyi Iesui topyhuꞌat itote hawyi tuwẽ­powat — Eweĩꞌẽ ro meikowo uhowawi uhytꞌiꞌin e. Mio tã e pote tokokaꞌat raꞌyn howawi hawyi toꞌe — Kat aru atunug eimi­kyꞌesat ehepe e.
40,20,33,Miꞌi hawyi taꞌatu­wesat — Uruꞌakasa pakupꞌi hap nug hap ti uruikyꞌesat etunug Mehĩ iꞌatuꞌe.
40,20,34,Miꞌi hawyi Iesui tiꞌatukyꞌe kahato hawyi tuwe­ponug naꞌyn iꞌatueha ete hawyi meremo iꞌatue­ha­pytig teꞌeraꞌa­kasa pakupꞌi i raꞌyn. Miꞌi hawyi tuwat raꞌyn Iesui upi muꞌap upi heremo yne iꞌatueha ete pote waku kahato iꞌatuꞌe.Miꞌi tã Iesui tunug saꞌawyꞌi. Miꞌi hawyi uito Mateu atiwan mesuwe.
40,21,1,   PIAT EWYMiꞌi hap totepyi Iesui toto i raꞌyn tawa wato Ieru­sarẽi kape towyriaꞌin nywo. Putꞌoktaꞌatuꞌe raꞌyn tawa Pewake tote hawyi tuwat mekewat yityꞌok kape Uriweira yp mikoi ypia e hap kape. Itote pyi Iesui tipoꞌoro typy ok temiit tawa hit kape. — Uhytꞌiꞌin e eweiwat ro mekewat tawa hit kape aiꞌakasa hap kape e. Putꞌokꞌeweiꞌe itote turan ti aru eweipuẽti iꞌatuhũ Iumenta toꞌasaity nug me tomẽpyt wywo e. Miꞌiria o eweiꞌasai­typok hawyi ewete­ropoꞌok raꞌyn uhowawi e.
40,21,3,Maꞌato — Kan hamo ewetioto uruhũ iꞌatuꞌe pote o — Taꞌi Aikaꞌiwat wyti ipuru porapꞌi eihũ koꞌi eweiꞌe o miꞌi pote meremo — Hẽto pyno eweitioto ro iꞌatuꞌe aru ehepe e. Miꞌi hap ewy yne ti aru eweipuẽti itote e Iesui typy ok takaria tomi­poꞌo­roria pe.
40,21,4,Saꞌawyꞌiwuat Tupana ehay enoi hat mio tã e tomiwan me Iesui etiat — Tut wyti aru Aipo­typot sese aihũ Iumenta tote ahowawi eweiꞌe ro tawa Ieru­sarẽi miaria pe e. Yt morekuat ewy hin i tut maꞌato aihũ Iumenta mẽpyt hit tote e ti aikotã saꞌawyꞌi­tewuat miwan me  pe Iesui etiat tohenoi. Miꞌi hawyi tuwat raꞌyn ipotmuꞌeria typy ok hawyi aikotã tohenoi hap ewy taꞌatunug. Miꞌi hawyi taꞌatuerut raꞌyn iꞌatuhũ Iumenta imẽpyt wywo Iesui kape. Miꞌi hawyi taꞌatue­sokpe koꞌi taꞌatu­po­rokpun Iumenta ok tote hawyi Iesui taꞌam naꞌyn apyk pe iꞌok tote. Miꞌi hawyi iraniaꞌin miitꞌin typyꞌi rakaria tipy­sapnug taꞌatue­sokpe koꞌi wo muꞌap tote. Iraniaꞌin iporokpun muꞌap upi ariaꞌyp iãgã koꞌi imõtypot hamo. Miꞌi hawyi typyꞌi rakaria watꞌymo iꞌewyte yianmiaria iꞌatu­wepit kahato — Ereke ro ereke ro morekuat Tawi saipepiat iꞌatuꞌe taꞌatuehay pirik wo. Waku kahato En atipy kaipywiat iꞌatuꞌe. Taꞌi Tupana mimõ­typot kahato En iꞌatuꞌe. Katu­pono Tupana mõtypot hat En pote iꞌatuꞌe. Waku sese waku sese Tupana iꞌatuꞌe. Miꞌi hawyi putꞌokꞌe Iesui tawa wato Ieru­sarẽi me hawyi itotiaria iraniaꞌin ikohyeput kohyeputꞌi kowoꞌi kowoꞌi — Uwe som Miꞌi Miit iꞌatuꞌe toꞌope. — Taꞌi Miꞌi Miit ti mekewat Tupana ehay moherep hat yi Karireia tawa Nasare kaipywiat iꞌatuꞌe.
40,21,12,  PIAT EWYMiꞌi hawyi Iesui teke raꞌyn Tupana mõtypot yat koro pe hawyi toiꞌatu­sopo kahato kat koꞌi kat koꞌi weneru itotiaria hawyi toiꞌatu­pugha kahato mesa koꞌi. Toiꞌatuꞌã­peꞌokpun yne tineiru patꞌok patꞌok hap mesa koꞌi. Iꞌewyte pykasu weneru haria amyap koꞌi toiꞌatuã­peꞌokpun iꞌatue­py­kasu koꞌi wywo raꞌyn. Miꞌi waku hawyi Iesui toꞌe haty wo iꞌatuepe — Mio tã toꞌe Tupana saꞌawyꞌi miwan me — Uiꞌyat wyti meiũ e. Miꞌi ti atikyꞌesat wuatꞌi ywania ehay uhowawiat at hamuat e ti Tupana miwan me e. Maꞌato mesup ti Tupana mõtypot yat koro topyhuꞌat seroꞌoke haria yat koro wo neꞌi rat e. Yt naku i nug haria kahato eipe e.
40,21,14,Toiꞌatu­sopo Tupana mõtypot yat pyi hawyi yt ihapytig i rakaria yt ipoĩꞌãm kuap i rakaria tõꞌẽ tõꞌẽ howawi hawyi toiꞌatu­moe­hãite raꞌyn ihakyꞌeꞌi rakaria itote.
40,21,15,Miꞌi pote paꞌi kororia Wãiꞌe hap enoi haria teꞌerahaꞌat kahato iminug wakuap kape. Iꞌewyte taꞌatukuap hira­karia piat — Waku kahato En morekuat Tawi saipepiat kahato En iꞌatuꞌe hap. Miꞌi pote iꞌatu­saiwot kahato raꞌyn paꞌi koro koꞌi — Yt etikuap i apo hira­karia kat iꞌatuꞌe kat iꞌatuꞌe ewawiat hap iꞌatuꞌe Iesui pe. Yt naku i hira­karia emõtypot morekuat ewy iꞌatuꞌe. Miꞌi hawyi toiꞌatu­wesat — Taꞌi atikuap kahato hira­karia ehay uhepiat koꞌi e. Yt eweimuꞌe i te apo Tupana miwan me saꞌawyꞌiwuat ete aikotã toꞌe — Hira­karia hit koꞌi yn uimõ­typot kuap haria sese e Tupana mõtypot hap ete e. Taꞌi mi sym haria hira­karia yn uimõ­typot kuap poꞌog iraniaꞌin torania kai e Tupana saꞌawyꞌi. Miꞌi pote yt kat hamo i wãiꞌare iꞌatuepe.
40,21,17,Mio tã toꞌe hawyi toto raꞌyn tawa Ieru­sarẽi myi tawa hit Petania kape. Miꞌi hawyi toket itote.
40,21,18, 20 PIAT EWYItote pyi mũkiꞌite hunete taꞌaipok i raꞌyn tawa wato Ieru­sarẽi kape i raꞌyn. Miꞌi turan muꞌap upi Iesui hesyꞌat kahato raꞌyn.
40,21,19,Miꞌi turan taꞌakasa Wiku yp muꞌap ẽpe upi hawyi toto haat kyꞌewi maꞌato iꞌyhop yn toipuẽti hesyꞌat kahato turan. Miꞌi pote toꞌe Wiku yp we — Yt naku i rat en e. Pyno koitywy ti aru yt sake i raꞌyn esaat e. Mio tã e hap hawyi meremo iꞌyp gag naꞌyn.
40,21,20,Miꞌi hap kape ipotmuꞌeria teꞌerahaꞌat hawyi ikuꞌuro raꞌyn pote. Miꞌi hawyi teꞌeroꞌe — Urumuꞌe hat iꞌatuꞌe aikotã emisatyꞌi satyꞌi ikuꞌuro raꞌyn iꞌatuꞌe.
40,21,21,— Uiwyriaꞌin e eweimohey ro Tupana haty wo yt kat i eweimohey saꞌag neꞌi wywo miꞌi tã uiminug ewywuat ewetunug kuap hamo e. Maꞌato poꞌog iwato uiminug kai ewetunug kuap e. Taꞌi uwe uwe meiũwat yityꞌok pe toꞌe — Ereto ro meiũpepyi yꞌy wato kape hawyi minꞌere ro yꞌy pe eweiꞌe Tupana mohey hap yn nywo miꞌi pote ti aru toto raꞌyn meremo eiꞌe hap ewy imohey hap ewy e.
40,21,22,Miꞌi tupono kat ere ehẽtup Tupana kape imohey sese hap wywo miꞌi eꞌe hap ewy kahato ti aru topyhuꞌat e Iesui.
40,21,23,  PIAT EWYMiꞌi hawyi putꞌokꞌe i raꞌyn Iesui Tupana mõtypot hap yat koro pe hawyi toiꞌatumuꞌe i raꞌyn. Miꞌi turan tõꞌẽ tõꞌẽ paꞌi akag koꞌi Iuteu ywania akag koꞌi apoꞌiꞌatuꞌe hamo — Uwe epoꞌoro gaꞌatpuat weneru weneru i haria sopo hamuat iꞌatuꞌe.
40,21,24,"— Pyno apoꞌare ehepe ewehenoi mono miꞌi pote Uito iꞌewyte ahenoi uwe uipoꞌoro hap e. Uweĩ pyno Iuwãu poꞌoro hat woꞌosetꞌok hamuat hat sio Tupana ipoꞌoro sio miitꞌin ipoꞌoro haria e. Miꞌi pote teꞌeru­wa­nẽtup toꞌoꞌewawi — Taꞌi Tupana mipoꞌoro Iuwãu aiꞌe pote aru kat poteĩ pyno yt eweimohey i e aru ahepe iꞌatuꞌe. Maꞌato miitꞌin mipoꞌoro ti Iuwãu aiꞌe pote ti aru miitꞌin iꞌatu­pyꞌahak kahato ahete katu­pono iraniaꞌin Iuwãu ti Tupana mipoꞌoro e haria tukupteꞌen iꞌatuꞌe. Series,  Miꞌi hawyi — U pãi Uhyt yt uruikuap i sese wyti uwe mipoꞌoro Iuwãu iꞌatuꞌe. — Pyno yt uiwesat i pote Uito iꞌewyte yt woro­hoꞌo­wesat kuap i ehepe uwe ehay pyi meikotã atunug hap e."
40,21,28,Miꞌi hawyi waku eweiwa­nẽtup o uimienoi kape e. Saꞌawyꞌi so wẽtup ok miit typy ok haꞌyru rakat toĩneꞌen. Miꞌi hawyi wẽtup eꞌat pe so toꞌe tosaꞌyru yianme — Uhaꞌyru e atikyꞌesat wyti koitywy epotpap uimikoi ypia pe e.
40,21,29,Maꞌato so — Yt uipopap i rat papai e. Maꞌato meiũran tuwa­nẽtup hawyi paaꞌe toꞌywot ehay pun hap ete. Miꞌi pote yt uipotpap i rat toꞌe pytkai toto raꞌyn toꞌywot mikoi ypia kape.
40,21,30,Miꞌi hawyi so iywyt pe — Uhaꞌyru e atikyꞌesat wyti koitywy epotpap uimikoi ypia pe e. Miꞌi hawyi — Taꞌi papai areto meremo e maꞌato yt toto hin i mio tã toꞌe pytkai e.
40,21,31,Miꞌi pote apoꞌare ehepe uwe uwe som pyno toꞌywot mikyꞌesat nug hat sio watꞌyp sio yian e Iesui Tupana mõtypot yat piaria akag koꞌi pe. Miꞌi hawyi taꞌatu­wesat — Taꞌi yian yn inug toꞌywot mikyꞌesat iꞌatuꞌe. — Pywo ti rat miꞌi tã ti rat e Iesui. Eipe ti mekewat saꞌyru watꞌyp ewy kahato eipe — Urutuwat emikyꞌesat nug hamo Papai eweiꞌe Tupana pe maꞌato yt. Miꞌi hawyi iraniaꞌin hary­poria yt iweꞌeg i sese rakaria iꞌewyte ahewa­nĩ­kaptia emiitꞌin aipo­hari haria — Yt urutuwat i Papai emikyꞌesat nug hamo iꞌatuꞌe Tupana pe. Maꞌato teꞌeru­wa­nẽtup hawyi paaꞌiꞌatuꞌe hawyi meiũran Tupana ehay pun hap ete. Miꞌi rẽ koitywy tuwehytꞌok kahato Tupana etama pe eheiam me e Iesui paꞌi akag koꞌi pe miitꞌin toꞌywania akag koꞌi pe. Ahetꞌok Iuwãu putꞌoktoꞌe hawyi aimuꞌe kahato Tupana kapiat muꞌap upi e. Miꞌi hawyi ti yt nakuaria i — Pywo iꞌatuꞌe raꞌyn hawyi tuwat kahato Tupana kape e. Maꞌato eiperia ti yt eweiwat hin i Tupana kape Iuwãu miat enoi hap upi e. Maꞌato iraniaꞌin meimuẽwat hary­poriaꞌin yt iweꞌeg i rakaria paaꞌiꞌatuꞌe iꞌewyte mekewat ahewa­nĩ­kaptia saꞌup poreraꞌat haria paaꞌiꞌatuꞌe. Miꞌi haria koꞌi eweiꞌakasa yne raꞌyn pytkai yt paaꞌeweiꞌe hin i eipyꞌa pe. Katu­pono mekewat saꞌyru watꞌyp ewywuat eweikupteꞌen eipe yt eweihay pywo hin i eipe Eiꞌywot ehay e Iesui paꞌi koro akag koꞌi pe.
40,21,33,  PIAT EWYMiꞌi hawyi — Pyno wẽtup sehay ahenoi ehepe hãꞌãkap wuat e paꞌi kororia pe toꞌywania akag koꞌi pe. Saꞌawyꞌi so toĩneꞌen wẽtup ok miit yi wato kaꞌiwat e. Miꞌi hawyi so ihay raꞌyn Uwa ypia nug hap ete e. Miꞌi hawyi so toikoi hawyi toipyhyp yne raꞌyn heroꞌok haria pupi hawyi tutunug nu kaꞌa Uwa tok hamo Uwa hy sapo nug hamo e. Miꞌi hawyi so iꞌypia pyꞌasetpe so surara yat ywaiti rakat tutunug surara tehaꞌat mikoi eroꞌok haria wãiꞌe hamo. Miꞌi so iwato kahato iꞌypia e. Hãpyk yne hawyi so toipuru toꞌywania pe Uwa ypia iꞌapykok kuap haria pe hawyi so toto raꞌyn iꞌypia wato kaꞌiwat wẽtup setama kape raꞌyn toto maꞌato teuwa ypia waku hap eꞌat pe toikyꞌesat tohaꞌup nug e.
40,21,34,Miꞌi pote heuwa ypia saat hap eꞌat putꞌokꞌe raꞌyn hawyi toiꞌatu­poꞌoro temiitꞌin tomikoi ypia apykok haria kape tomikoi saꞌup patꞌok sat hamo e.
40,21,35,Maꞌato so iꞌapykok haria yt hoꞌoium neran hin i raꞌyn. Ipuruk haria yt hoꞌoium i raꞌyn taꞌatu­mipoꞌok koꞌi e. Miꞌi hawyi so taꞌatu­pytyk neꞌi imipoꞌo­roria hawyi wẽtup ok ti taꞌatuꞌahyk ahyk neꞌi wẽtup ok taꞌatuꞌauka wẽtup ok kape ti nu wo mak makꞌiꞌatuꞌe.
40,21,36,Miꞌi hawyi poꞌog toiꞌatu­poꞌoro temiit saꞌup sat hamo maꞌato so iꞌewyte taꞌatunug iꞌatuete e.
40,21,37,— Pyno koitywy atipoꞌoro uhaꞌyru sese e. Uhaꞌyru sese tupono ti aru taꞌatu­mõ­typot rat pãi e so tuwa­nẽtup hawe e.
40,21,38,Miꞌi hawyi so putꞌokꞌe raꞌyn watꞌymuat hawyi yi wato imipuru apykok haria teꞌerahaꞌat howawi hawyi teꞌeroꞌe toꞌope — Meiẽ raꞌyn ti tut raꞌyn yi kaꞌiwat saipepiat iꞌatuꞌe. Pyno waku watiꞌauka meiẽwat haꞌyru miꞌi hawyi meiũran ikuꞌuro raꞌyn iꞌywot hawyi aipo pe raꞌyn imikoi ypia iꞌatuꞌe toꞌope.
40,21,39,Mio tã iꞌatuꞌe turan putꞌokꞌe haꞌyru hawyi taꞌatu­pytyk hawyi taꞌatu­pugha iꞌywot eꞌyi ekuekai hawyi taꞌatuꞌauka raꞌyn haꞌyru imipoꞌoro e Iesui tuwepiat paꞌi koro akag koꞌi pe.
40,21,40,Pyno apoꞌare ehepe aikotã aru ikaꞌiwat tunug meimuẽwat tosaꞌyru auka haria ete taꞌaipok i raꞌyn tomikoi ypia kape hawyi e.
40,21,41,Miꞌi pote paꞌi kororia tiwesat — Taꞌi tut hawyi ti aru toiꞌatuꞌuka kahato ti aru meimuẽwat yt naku i nug haria iꞌatuꞌe. Taꞌi miꞌi hawyi ti rat wẽtup ywania pe haat hap eꞌat piat haꞌup ium kuap haria pe aru tutum i teꞌyi tomikoi ypia iꞌatuꞌe.
40,21,42,— Taꞌi pywo kahato ti uiwesat. Ehepiat e hap ewy ti aru topyhuꞌat ehete are aikotã saꞌawyꞌi Tupana toꞌe hap ewy — Nu poꞌog waku rakat uiꞌyat nug hamuat taꞌatu­pugha raꞌyn — Yt naku i taꞌatuꞌe haype. Miꞌi pote Miꞌi Nu iꞌatu­mi­pugha wo ti aru ahaꞌawynug uiꞌyat poꞌog ikahu sese rakat e Tupana. Yt karãmuo i apo eiwemuꞌe miꞌi e hap miwan me  pe e.
40,21,43,Miꞌi e hap ewy kahato ti aru topyhuꞌat mesuwe katu­pono Tupana tihep taꞌyn eipo pyi tetama atipy piat ewywuat. Miꞌi hawyi ti aru tutum wẽtup ywania pe raꞌyn tomikoi ypia saꞌup ium kuap haria pe i raꞌyn tutum e. Uwe uwe taꞌat ti mekewat Nu miitꞌin mipun ete miꞌiria ti aru wepik pik sese haria wo teꞌero­pyhuꞌat. Maꞌato uwe uwe mekewat Nu tote taꞌat hap aru mesuwat Nu miꞌi haria ti aru ikuꞌi kuꞌi wo teꞌero­pyhuꞌat e.
40,21,45,Mio tã e pote paꞌi kororia — Yt naku i ihay iꞌatuꞌe. Katu­pono ahete aimohit hamo mio hãꞌãkap tohenoi iꞌatuꞌe.
40,21,46,Miꞌi pote taꞌatu­pyhyp teran Iesui wen maꞌato typyꞌi kahato miitꞌin Iesui apypueri wo tukupteꞌen pote teꞌerokenꞌẽ neꞌi ipyhyp hamo — Iesui ti Tupana ehay moherep hat sese toĩneꞌen iꞌatuꞌe iꞌapy­pueri haria pote teꞌerokenꞌẽ miꞌiria mõpyꞌahak hap pupi.Uito Mateu atunug uimiwan mesuwe are.
40,22,1, PIAT EWYMiꞌi hawyi wẽtup hãꞌãkap wuo Iesui tiꞌatumuꞌe itotiaria — Pyno ti ran ahenoi teran ehepe aikotã Tupana aikaykay temiit no hap e. Pyno wẽtup eꞌat pe so wẽtup ok morekuat koro toꞌe teꞌeropat haria pe — Atunug neran ienuk hap iwato kahato uhaꞌyru mõtypot hamo katu­pono uhaꞌyru iharyꞌi hap eꞌat putꞌokꞌe raꞌyn e.
40,22,3,Pyno woro­hoꞌo­poꞌoro uhetama kape itotiaria tuꞌisaꞌin nãpin hamo iꞌewyte ti hekat rakaria atukaykay hamo uhaꞌyru sese eharyꞌi hap eꞌat pe mõtypot hamo e. Miꞌi hamo atunug neran ienuk iwato hap haype e temiit me. Tohenoi hawyi tuwat raꞌyn hemiitꞌin iꞌatu­nãpin hamo. Maꞌato so imikaykay koꞌi yt tuwat teran i.
40,22,4,Miꞌi pote so iraniaꞌin teꞌeropat haria toiꞌatu­poꞌoro iꞌatu­nãpin hamo. Waku yne raꞌyn wyti aimiꞌu eweiꞌe ro iꞌatuepe. Ikahu kahato ti ienuk hap tutunug eweiꞌe o e. Uihũria wewato ahup koꞌi ikap takaria iwyp taꞌyn imẽpyt hin ni ikãꞌã koꞌi wo raꞌyn eweiꞌe o e. Miꞌi pote meremo soke eweiwat eweiꞌe o iꞌatuepe katu­pono waku raꞌyn ahenuk hamo eweiꞌe o e. Uhaꞌyru eharyꞌi hap nug turanuat imõtypot hap ti putꞌokꞌe raꞌyn eweiꞌe ro iꞌatuepe e.
40,22,5,Mio tã e hawyi tuwat maꞌato iꞌewyte yt urutuwat kuap i iꞌatuꞌe neꞌi. Iraniaꞌin toꞌokyryꞌi neꞌi imipoꞌo­roria ete. Iraniaꞌin taꞌatu­potpap nug hamo tuwat. Wẽtup ok toto toko kape wẽtup ok kyiꞌat toꞌe hamo neꞌi toto.
40,22,6,Maꞌato iraniaꞌin tawa piaria toꞌokyryꞌi imipoꞌo­roria ete. Wẽtup ok wẽtup ok taꞌatuꞌauka raꞌyn imipoꞌoro.
40,22,7,Miꞌi hap morekuat koro tikuap hawyi ipyꞌahak taꞌyn. Miꞌi hawyi toiꞌatu­poꞌoro tesu­raraꞌin ahyt topot­poꞌo­roria etiat mikyryꞌi haria atuꞌuka hamo. Miꞌi hawyi suraraꞌin tiwuk taꞌyn iꞌatue­tawa e.
40,22,8,Miꞌi hawyi toꞌe ti tomiꞌa­tu­poꞌo­roria pe — Taꞌi waku raꞌyn ti aimiꞌu e maꞌato saꞌawyꞌi­wuaria uimiꞌa­tu­kaykay koꞌi yt nakuaria i e. Iꞌatue­waku hap ti yt putꞌokꞌe i uhaꞌyru wywuat teꞌerenuk hamo e.
40,22,9,Miꞌi tupono eweiwat yne tawa hit koꞌi upi e. Miꞌiria o eweiꞌatu­kaykay yne meikowo uhaꞌyru wary hap eꞌat kape e.
40,22,10,Miꞌi hawyi tuwat yne muꞌap upiat tawa hit koꞌi kape wuatꞌi miitꞌin iꞌatu­kaykay hamo. Taꞌatu­kaykay wakuaria iꞌewyte yt nakuaria i koꞌi. Howapy kahato morekuat ienuk hap eiam getap koro miitꞌin wo yt toꞌoꞌewy ewywuaria i wo. Putꞌokꞌiꞌatuꞌe turan morekuat ekamisa ewywuat tomosat pe yne imiium yne õꞌẽ haria pianuat koꞌi. Miꞌi hawyi toꞌoꞌewyꞌewy ikahuria tukupteꞌen iꞌatu­painug hap toꞌoꞌewyꞌewy ikahuria iꞌatue­ka­misa koꞌi e.
40,22,11,Meiũran morekuat koro tut iꞌatu­wywo hawyi toipuẽti wẽtup ok iꞌatu­pyꞌa­setpe — Uito yt atikyꞌesat i morekuat esokpe ewywuat e hano katu­pono uiat waku poꞌog e hat.
40,22,12,Miꞌi pote morekuat toꞌe miꞌi e hat pe — Mehĩ kat poteĩ yt etikyꞌesat i uimiium sokpe pakup ikahu rakat e. Miꞌi pote yt toiwesat kuap i tuwe­mõti haype yt kat e kuap i raꞌyn.
40,22,13,Miꞌi hawyi morekuat tiꞌatu­kaykay tesu­raraꞌin — Eweipopoꞌi ro meiẽwat miit uhesokpe pun hat ipo ete ipy ete e. Miꞌi hawyi ewetioto ro meiũpepyi hawyi eweipun no iꞌypyryp wato hawe e aikope kyryꞌet kyryꞌetꞌiꞌatuꞌe hap kape taꞌatuwak popuat hap kape e.
40,22,14,Miꞌi hap ewy ti Tupana eikaykay temiit no. Toiꞌatu­kaykay miitꞌin wuatꞌi ywania kawiat Tosaꞌyru mõtypot hap kapiat hap ewy maꞌato saꞌawyꞌi­wuaria imikaykay koꞌi uiꞌywania yt tuwat teran i mote iraniaꞌin ywania koꞌi tokokaꞌat e Iesui toꞌywania pe Iuteuria pe.
40,22,15,  PIAT EWYMiꞌi hawyi woꞌomuꞌe haria yt iꞌatu­wese i Iesui ete — Tupana tiꞌatu­kaykay wyti aru iraniaꞌin ywania e Iesui pote. Miꞌi hawyi tuwat raꞌyn Iesui yaty­pepyi hawyi teꞌeru­waꞌa­tunug iꞌatuꞌakag koro koꞌi Iesui maꞌat hap etiat toꞌoehay hamo. Miꞌi hawyi taꞌatuehay ehay kat ehay wo kat ehay wo waku Iesui ehay aparap taꞌatuꞌauka teran haype. Miꞌi hawyi taꞌatu­poꞌoro taꞌatuemiitꞌin morekuat Eroti emiitꞌin wywo Iesui maꞌat teran haype. Miꞌi hawyi teꞌeroꞌe — Urumuꞌe hat taꞌi uruikuap taꞌyn wyti ehay hãpyk hap iꞌatuꞌe. Taꞌi etiꞌatumuꞌe hãpyk kahato ti miitꞌin Tupana mikyꞌesat ewy iꞌatuꞌe. Iꞌewyte ti yt erekenꞌẽ hin i miitꞌin mupi iꞌatuꞌe. Iꞌewyte uruikuap ti aikotã miitꞌin etiꞌatu­mõ­typot toꞌoꞌewyꞌewy iꞌatuꞌe iwatoꞌin nakaria iꞌewyte kurin nakaria iꞌatuꞌe hap uruikuap taꞌyn uruto iꞌatuꞌe.
40,22,17,Miꞌi tupono etomo­herep to ewanẽtup hap uruepe sio waku apo iꞌatu­po­rekuat Sesa pe wahaꞌupnug iꞌatuꞌe sio yt tomi­kyꞌesat ewy imiẽtup ahepiat iꞌatuꞌe.
40,22,18,Maꞌato mio tã iꞌatuꞌe iꞌatuehay hap Iesui tikuap tuwa­nẽtup hawe tomaꞌat hamuat hap etiat toikuap. Miꞌi hawyi toiꞌatu­wesat — Typy ihay rakaria sese ti eipe katu­pono uimaꞌat reran neꞌi are uhãꞌãg neran haype hap atikuap taꞌyn e.
40,22,19,Pyno eweimo­herep to uhepe iꞌape rakat iꞌatue­ti­neiru e. Taꞌatuium hawyi Iesui toꞌe — Uwe iãꞌãkap meiũ iꞌape tote toĩneꞌen e.
40,22,21,Miꞌi pote — Taꞌi morekuat wato Sesa iãꞌãkap iꞌatuꞌe. — Pyno iwat hãꞌãkap wywuat pywuat tupono tope ro ewetum are maꞌato Tupana wanuat waku ewetum no Tupana pe e.
40,22,22,Mio tã ihay taꞌatukuap taꞌyn hawyi iꞌatu­perup kahato raꞌyn teꞌeru­wa­nẽtup kahato iweꞌeg hap ete. Miꞌi hawyi tuwat imaꞌat reran haria.
40,22,23,  PIAT EWYMiꞌi hawyi meimuẽ­waria miitꞌin ikuꞌuro hawyi yt teꞌeru­we­hymut hin i e haria teꞌeroꞌe Iesui pe
40,22,24,— Urumuꞌe hat saꞌawyꞌi Musei toꞌe uruepe — Karãpe eiwyꞌok eheykeꞌet ikuꞌuro yt imẽpyt i te turan miꞌi pote waku hehiwu iywyt po pe i raꞌyn topyhuꞌat ikuꞌuro rakat mẽpyt nug hamo e Musei saꞌawyꞌi iꞌatuꞌe. Mio tã e tupono ti uruhenoi teran epe wẽtup sehay uhyt iꞌatuꞌe.
40,22,25,Pyno saꞌawyꞌi so ihainia so haꞌyruꞌin sok 7 ok takaria. Miꞌiria so iꞌatueykeꞌet iharyꞌi raꞌyn maꞌato so yt tomẽpyt i te turan ikuꞌuro raꞌyn iꞌatueykeꞌet.
40,22,26,Miꞌi hawyi so iywyt wywo i raꞌyn imiꞌatoiat hehiwu iꞌatuꞌe. Miꞌi so iꞌewyte ikuꞌuro raꞌyn yt tomẽpyt i te turan. Miꞌi tã me so wẽtup i wẽtup i wywo toĩneꞌen sake so topap yne.
40,22,27,Miꞌi hawyi yt uwe i imẽpyt rokirẽ ikuꞌuro raꞌyn hary­poria iꞌatuꞌe.
40,22,28,Miꞌi tupono karãpe tuwenõꞌẽ guꞌuro pyi hawyi apuru uwe wary wo meiẽ hary­poria iꞌatuꞌe 7 ok heꞌaito rakat ieĩneꞌen hat iꞌatuꞌe.
40,22,29,Pyno eipe eweiꞌaparap kahato e Iesui iꞌatuepe. Yt eweikuap i Tupana ehay miwan miat pote e. Katu­pono yt eweikuap hin i Tupana hesaika hap yne nug kuap hamuat. Pywo pe ti watu­wẽtem guꞌuro pyi hawyi yt kat i raꞌyn aheharyꞌi hamuat itote. Maꞌato ti watoĩneꞌen aikotã atipy pe yt iwary i rakaria ewy i raꞌyn watu­kupteꞌen irane e. Miꞌiria ti yt karãmuo i iꞌatu­haryꞌi e. Katu­pono Tupana emiitꞌin atipy piat ewywuat tukupteꞌen yt ihainia kaipywiat i yt hary­poria kaipywiat i raꞌyn e. Miꞌiria ti tuweu­piaria raꞌyn e. Miꞌi Iesui toꞌe miitꞌin ikuꞌuro hawyi yt teꞌeru­we­hymut hin i raꞌyn e haria pe
40,22,31,"— Pyno ahenoi ehepe aikotã miitꞌin guꞌuro pywiat wẽtem hap e. Yt karãmuo i apo eiwemuꞌe Tupana ehay miwan ete aikotã saꞌawyꞌi Tupana toꞌe — Uito ti Aparãu eTupana Isaki eTupana. Uito ti Iako eTupana e. Miꞌi tupono pywo pe areꞌe ehepe Aparãu Isaki Iako tukupteꞌen ne e. Katu­pono Tupana ti yt map haria eTupana i. Taꞌi ihãite rakaria eTupana yn e. Miꞌi tupono miꞌiria topap wen maꞌato iꞌatuieĩneꞌen pakup i hamuat toĩneꞌen naꞌyn e Iesui Tupana ehay miwan miat wan pakup i haria pe yt kat i raꞌyn ti aikuꞌuro hawyi aheĩneꞌen hap e haria pe. Series, "
40,22,33,Mio tã e pote meimuẽwat miitꞌin typyꞌi rakaria teꞌeru­wa­nẽtup hawyi iꞌatu­perup taꞌyn. — Pyno yt uwe i wyti aimuꞌe meiũwat ewywuat aimuꞌe poꞌog iꞌatuꞌe.
40,22,34, PIAT EWYMiꞌi hawyi paꞌi akag koro koꞌi tikuap taꞌyn aikotã wani wani haria ehay akit Iesui piat hamuat taꞌatukuap hawyi teꞌeru­waꞌa­tunug — Aikotã som watunug meimẽwat miit ete ihay moma hamo iꞌatuꞌe teꞌeru­waꞌa­tunug miꞌi hamo. Iꞌewyte iꞌatu­pyꞌa­setpe toĩneꞌen wẽtup ok woꞌonãpin kuap hat apo apotoꞌe Iesui piat hamo. Iesui wehay aparap hap kyꞌewi.
40,22,36,Wẽtup ok — Woꞌomuꞌe hat e kat e hap kat e hap som poꞌog iwato Tupana ainãpin hap wuatꞌi kai apoꞌe Iesui pe.
40,22,37,— Pyno ahenoi poꞌog hesaika rakat piat ainãpin hap e. Tomiwan kaipywiat hap ahenoi poꞌog hesaika rakat — Waku watikyꞌe kahato Aikaꞌiwat Tupana yne aipyꞌa pe yne aiwa­nẽtup hawe yne aiweꞌeg hawe e miwan me. Miꞌi ti poꞌog iwato Tupana woꞌonãpin hap torania kai e.
40,22,39,Maꞌato wẽtup woꞌonãpin hap porap iꞌewywuat are mio tã e — Eweikyꞌe ro iraniaꞌin. Waku watiꞌa­tukyꞌe kahato iraniaꞌin aikotã aiwekyꞌe hap ewy e miwan me.
40,22,40,Meimuẽwat typy rakat kaipyi ti watikuap yne raꞌyn woꞌonãpin hap. Miꞌi hap watunug miꞌi pote ti yne saꞌawyꞌiwuat Tupana ehay enoi haria woꞌonãpin hap ewy raꞌyn watunug e Iesui woꞌonãpin hat kuap hat pe mekewat woꞌomuꞌe hat pyꞌasetpiat.
40,22,41,  PIAT EWYMiꞌi pote Iesui apoꞌe iraniaꞌin waꞌatunug haria pe woꞌomuꞌe haria pe
40,22,42,— Atikuap teran ti aikotã eweiwa­nẽtup mekewat Tupana Mipoꞌoro Aipo­rekuat hap etiat e. Miꞌi tupono uiwesat ro eipe uwe Saꞌyru Miꞌi e. Miꞌi hawyi teꞌeroꞌe — Taꞌi morekuat Tawi saꞌyru iꞌatuꞌe.
40,22,43,"Miꞌi hawyi Iesui toꞌe — Maꞌato ti saꞌawyꞌi morekuat Tawi ti toꞌe — Uhetu­pana toꞌe Uikaꞌiwat pe. — Eraꞌapyk o meiũpe uipo sese kai e ti. Taꞌi meiũran ti aru epy ywytꞌokpype yne atunug ewanĩ­kaptia e ti Tupana e morekuat Tawi Tupana Pãꞌãu kaipyi  pe e. Series, "
40,22,45,Morekuat Tawi saꞌyru Tupana Mipoꞌoro Aipo­rekuat nuat eweiꞌe apoꞌare maꞌato yt mio tã e ti morekuat Tawi. — Uipo­rekuat Tupana Mipoꞌoro e ti pãi.
40,22,46,Mio tã e pote yt taꞌatu­wesat kuap i raꞌyn. Mio tã e raꞌyn hawyi yt uwe kuap i raꞌyn taꞌatu­soꞌo­poꞌoro kuap i imaꞌat hamo. Iꞌatu­wẽ­pohep yne raꞌyn Iesui iãꞌãg i iãꞌãg i hap ete. Katu­pono yt kat i iꞌatuꞌe kuap i raꞌyn imaꞌat reran haria are uito Mateu uimiwan me.
40,23,1,  PIAT EWYMiꞌi hawyi Iesui toꞌe miitꞌin sem koꞌi pe tomiꞌa­tu­muꞌeria pe
40,23,2,— Uiwyriaꞌin meimuẽwat Tupana ehay miwan miat kuap haria woꞌomuꞌe haria te teꞌero­pyhuꞌat Musei saipe­piaria wo aimuꞌe Musei ehay wuat haria. Miꞌiria ti ainãpin kahato Musei woꞌonãpin hap koꞌi ete.
40,23,3,Miꞌi tupono waku watunug o kat e kat e iꞌatuꞌe ainãpin hap Musei kaipywiat hap ewy e. Maꞌato o yt iꞌatueko ewy neꞌi teiꞌo eweikupteꞌen e. Katu­pono iꞌatuwẽ pywiat mienoi ti hãpyk takat maꞌato iꞌatueko ti iꞌatupiit etiat ti yt hãpyk hin i e.
40,23,4,Katu­pono yrysakag ipotyi rakat aiꞌokpe tote hap ewy taꞌatunug maꞌato ti aito yt wahupit kuap i ipotyi poityꞌi aiꞌakit hap ewy neꞌi e. Taꞌatupag wahupit hamo maꞌato miꞌiria yt aipo­wyro hin i hupit hamo. Yt taꞌatuiãꞌãg ne wy hupit hap yt wẽtup puĩꞌã wo te wy aipo­wyro. Yt kat i hin i wyti aheha­kyeraꞌat hap iꞌatuepe e Iesui itotiaria pe.
40,23,5,Taꞌi miꞌiria ti ikat miitꞌin upi wuatꞌi piat — En wyti waku kahato uhyt e hap taꞌatu­kyꞌesat kahato. Miitꞌin ehamo yn wakuap nug hap taꞌatu­mo­herep taꞌatu­mõ­typot hamuat hap. Taꞌatue­sokpe iꞌywop takat kaipyi — Uito poꞌog iꞌatuꞌe urumohey mono iꞌatuꞌe haype. Miꞌiria ti ikytyt Tupana ehay taꞌatue­watuꞌe ete iꞌewyte taꞌatupo poran kai ete iwatoꞌin nakat — Eweiꞌakasa ro uhowawi uito Tupana ehay kuap hat uito e hamo. Iꞌewyte ti taꞌatuesaiꞌa wato ẽpe ete taꞌatuwan yne Tupana woꞌonãpin hap — Uito poꞌog eikai Tupana kuap haria taꞌatuꞌe hap.
40,23,6,Miꞌiria ti ikyꞌesat ienuk turan teꞌeraꞌapyk poꞌog taꞌatuꞌe hawe iraniaꞌin kai morekuat eꞌamyap ewywuat upi hap. Iꞌewyte Tupana mõtypot hawe aikotã morekuat eiam ewy taꞌatu­kyꞌesat poꞌog iraniaꞌin kai enoi hamo hap yn taꞌatu­kyꞌesat.
40,23,7,Miꞌi hawyi taꞌatue­wyry turan — Ihotꞌok urumuꞌe hat koro iꞌatuꞌe iraniaꞌin hap taꞌatu­kyꞌesat miitꞌin kaipyi. — Hẽ aimuꞌe sese hat tut raꞌyn e hap taꞌatu­kyꞌesat.
40,23,8,Miꞌi pote yt ewetunug neiꞌo miꞌi tã hap iꞌatuꞌewy e Iesui temiitꞌin me. Katu­pono — Meiẽ aimuꞌe hat sese yt eweiꞌe teiꞌo eiwoꞌope neꞌi uiwyriaꞌin. Katu­pono wẽtup ok yn ni toĩneꞌen eimuꞌe hat sese. Miꞌi ti Uito raꞌyn are. Waku eweipyhuꞌat eipe eiwoꞌo­wyriaꞌin wo yn naꞌyn katu­pono wẽtup ywania yn aito. Katu­pono wẽtup yn Aiꞌywot waku eweiꞌe eiwoꞌope. Miꞌi ti ahetu­pana sese eweiꞌe o. Miꞌi pote yt naku i eweiꞌe eimuꞌe hat pe — En uruꞌywot sese yt eweiꞌe teiꞌo. Pyno yt naku i wẽtup ok pe — En Tupana eweiꞌe uimohey haria eipe pote. Katu­pono Uito yn Eipo­rekuat sese areĩneꞌen.
40,23,11,Pyno uwe uwe toĩneꞌen eipyꞌa­setpe woꞌopo­wyro hat poꞌog poꞌog eipo­wyro iraniaꞌin kai miꞌi hat wy ti — Aipo­rekuat sese ewywuat eweiꞌe o e. Katu­pono poꞌog aheropat miꞌi eweiꞌe e. Maꞌato — Uito poꞌog eikai e hat ti aru Tupana mimohit hat topyhuꞌat. Iraniaꞌin maꞌat wẽtup ok tuwe­mohit hat ti aru iwato rakat topyhuꞌat Tupana mimo­wato wo.
40,23,13,Miꞌi hawyi Iesui toꞌe woꞌomuꞌe haria pe — Taꞌi heso rakaria ti eipe typy hẽku rakaria ti eipe are e Tupana ehay kuap ran haria pe. Yt eweikyꞌesat i ti miitꞌin tuwat aikope Tupana toĩneꞌen Morekuat no hap kape e. Taꞌi eweiꞌatu­pyhyp kahato ti miitꞌin ipap Tupana etawa kapiat rakaria e. Iꞌewyte ti eipe yt eweiwat teran hin i. Miꞌi pote ti iraniaꞌin yt tuwat i eiꞌewy e. Yt naku i kahato. Yt nakuaria i eipe are. — Taꞌi Tupana ehay moherep haria akag koꞌi uruto eweiꞌe eimi­muꞌeria koꞌi pe. Taꞌi uruto yn Tupana e hap yne nug haria eweiꞌe wen maꞌato pywo ti rat are ehepe Tupana miꞌapiheg sese koꞌi eipe haria poꞌog poꞌog torania kai e. Katu­pono typy hẽku rakaria akag koꞌi eipe e. Karãpeĩ ehehay Tupana kape miitꞌin ehamo ehay se kahato wen maꞌato yt pywo pe i. Taꞌi yt Tupana kape hin i ehehay maꞌato eheso hap ewy ehehay e. Miitꞌin ehamo eipe poꞌog poꞌog Tupana emiit no torania kai maꞌato Tupana ehamo poꞌog yt nakuaria i torania kawiat eweikupteꞌen e. Katu­pono eimi­muꞌeria nãpin hap waku wen maꞌato yt ewetunug hin i eiꞌe hap eimi­nãpin ewywuat e. Miꞌi pote poꞌog poꞌog aria miꞌu wo eweikupteꞌen aru torania kawiat e. Are pãi Tupana mõtypot eꞌat turan Tupana ehay eweiꞌatumuꞌe miitꞌin me maꞌato wãtym i turan hiwu koꞌi maꞌatꞌi maꞌatꞌi haria wo eweikupteꞌen saꞌag e. Taꞌi hiwu yat eroꞌok haria akag koꞌi eipe e.
40,23,15,Taꞌi Tupana miꞌapihag wuatꞌi eꞌat piaria ti eipe katu­pono typy hẽku rakaria woꞌomuꞌe haria mienoi kuap haria heso rakaria eipe pote e. Yt eweiwat hin i eimienoi upi e. Taꞌi eiko­hye­wyry kahato ti miitꞌin muꞌe hamo. Ysakpo yi upi yne muꞌap upi eweikat kahato wẽtup miit wẽtup miit ehay upiat myhuꞌat hat wyti e. Eweipuẽti hawyi eiꞌewy raꞌyn ewetunug. Miꞌi hawyi maꞌato topyhuꞌat poꞌog poꞌog naꞌyn saꞌag yianote wuat yt ehehay kuap i te turanuat kai e. Poꞌog poꞌog saꞌawyꞌiwuat kai aria kape topyhuꞌat. Yt naku i kahato e Iesui typy sehay upi enoi haria pe.
40,23,16,Uruikuap atipy kapiat muꞌap eweiꞌe ti eipe wen maꞌato ti yt ihapytig i rakaria ewywuat eipe. Yt eweikuap hin i muꞌap e. — Uruikuap kahato muꞌap Tupana kapiat eweiꞌe eipot­muꞌeria pe yt eweikuap hin i pytkai e. Aikotã yt ihapytig i rakaria yt tikuap hin i muꞌap aikope aikope hap ewy. Karãpeĩ wẽtup ok toꞌe ehepe — Pywo ti atunug aru uiꞌe hap ewy toꞌe hawyi — Eso rat eweiꞌe tope hawyi — Yt rat yt uheso i rat toꞌe hawyi — Pyno eso pote waku mio tã ereꞌe uruwepe — Yt atunug i aru uiꞌe hap pote waku yne uhekat atum ehowawi Tupana mõtypot yat ekat no waku ereꞌe miitꞌin me taꞌatukat kyꞌewi e Iesui Tupana mõtypot yat apykok haria pe. Eweimohit kahato yt hekat rakaria iꞌatu­powatꞌyp Tupana mõtypot yat piat pohari hamo e Iesui Tupana mõtypot yat hekat rakat imehit hap apykok haria pe. Eipyꞌa pe mio tã e haria eweipyhuꞌat mekewat mehit rakat mesuwe poꞌog waku topyhuꞌat Tupana mõtypot hap kai eweiꞌe eipyꞌa pe. Yt naku i kahato eweiꞌe e. Yt eiweꞌeg hin i eipe. Katu­pono Tupana mõtypot yat poꞌog poꞌog wo Tupana wanẽtup hawe mekewat mehit rakat pen hap kai e. — Yt uheso i rat eweiꞌe uruehamo iꞌewyte wuatꞌi miitꞌin ehamo waku eweiꞌe eimi­muꞌeria pe. — Uheso pote waku uhekat yne iheg me mesuwe Tupana mõtypot yat piat uimi­moheg koꞌi uipoi hamuat aru uiꞌahu hawyi uhekat sese uhehiwu uimẽpytꞌin poi hamuat uikuꞌuro hawyi waku miꞌi uhekat topyhuꞌat paꞌi koꞌi wuanuat uheso pote waku eweiꞌe ro wuatꞌi miitꞌin ehamo eweiꞌe eimi­muꞌeria pe iꞌatuekat yne iꞌatu­powatꞌyp iꞌatuꞌyi yne hap kyꞌewi e. — Waku uipo pyi uhewatꞌyp eweihep yne yt atunug aru uiꞌe hap atunug aru e hap ewy hawyi waku eweiꞌe yne eimimaꞌat koꞌi pe e Iesui. Pywo pe areꞌe ehepe Tupana ehamo yn waku watoꞌe miitꞌin me — Atunug aru uiꞌe hap ewywuat e hap e. Pywo ti rat Tupana ehamo poꞌog waku watoꞌe aipyꞌa pyi atunug aru aiꞌe hap yt kat i aheso hap wywo e Iesui miitꞌin powatꞌyp ekat yne u teran haria pe.
40,23,17,Yt eiweꞌeg hin i eiꞌe hap upi kat e hap kat e hap ete. Katu­pono Tupana mohey hap poꞌog poꞌog Tupana wanẽtup hawe toꞌyat piat yne ahekat imehit rakat kai.
40,23,18,Iꞌewyte mio tã eweiꞌe eimi­muꞌeria pe — Karãpe wẽtup ok toꞌe ahepe — Atunug aru uiꞌe hap ewy miꞌi pote waku watoꞌe tope — Pywo pote — Atunug aru e hap etunug no wuatꞌi miitꞌin ehamo Tupana mõtypot yat pe eimiium iwato hap wywo. Miꞌi hawyi meremo wuatꞌi miitꞌin tikuap taꞌyn pywo eweiꞌe hap — Atunug aru e hap eweiꞌe eimi­muꞌeria pe e. Pyno yt naku i katu­pono poꞌog waku watoꞌe — Uiꞌe hap ewy atunug aru aipyꞌa pyi ahehay pywo kahato hap wywo Tupana ehamo poꞌog waku watoꞌe yt kat hin i aheso hap wywo e Iesui woꞌomuꞌe haria miitꞌin ekat kyꞌesat haria pe.
40,23,19,Yt eheha­pytig hin i rakaria ewy kahato eipe Tupana wanẽtup hawe e Iesui woꞌomuꞌe haria itotiaria pe. Kat som poꞌog waku watunug hap yt heremo hin i ti ehepe. Miitꞌin miium Tupana piat kape yn eheha maꞌato Tupana piat mõtypot hap kape yt kat i eheha e. Kat som poꞌog waku Tupana wanẽtup hawe tomõ­typot hap sio aimiium topiat e. Taꞌi tomõ­typot hap poꞌog waku aimiium kai e. Aimiium Tupana kyꞌe hap upi yn Tupana mowepit hap e.
40,23,20,Miꞌi pote karãpe watoꞌe Tupana pe — Pywo ti aru atunug uiꞌe hap miꞌi pote atum epe uimiium mesuwe eiam yparakai tote miꞌi e hap ti waku tutunug e. Maꞌato uwe uwe toꞌe Tupana pe — Mesuwat uimiium wywo atimoheg neran uhehay uimiium koꞌi wato hap ewy miꞌi e hap yt he i Tupana wanẽtup hawe. Katu­pono toikyꞌesat aimiium tokyꞌe hap moherep hamuat hap e.
40,23,21,Iꞌewyte karãpe watoꞌe wuatꞌi ehamo — Atunug aru uiꞌe hap ewy pãi an miꞌi pote mesuwe Tupana mõtypot yat ehamo areꞌe hap ewy atunug aru e hap atimoheg uhehay watoꞌe pote yt iweꞌeg i rakat ewy watoĩneꞌen e. Katu­pono Tupana mõtypot yat yt ahehay kuap i rakat maꞌato Tupana sese ahehay kuap kahato rakat toĩneꞌen sio aheso ahehay wo sio yt hap toikuap tomõ­typot hap yat pe e.
40,23,22,Pywo ti rat karãpeĩ watoꞌe wuatꞌi ehamo — Pywo ti rat atunug aru uiꞌe hap ewy miꞌi pote mesup wuatꞌi atipy piaria ehamo — Atunug aru pãi an areꞌe miꞌi watoꞌe pote yt aiweꞌeg i rakat ewy watoĩneꞌen. Katu­pono poꞌog waku aipyꞌa pyi ahehay pywuat watoꞌe pywo pe — Atunug aru uiꞌe hap hawyi waku watunug maꞌato yt watunug i aru e hap watikuap aipyꞌa pe miꞌi pote poꞌog waku watoꞌe — Yt atunug i poꞌog waku — Atunug aru watoꞌe yt pywo pe i haype e. Katu­pono Tupana tikuap kahato aipyꞌa piat sio pywo watoꞌe sio yt e hap. Tupana ti wuatꞌi atipy piaria nug hat miꞌi pote poꞌog waku ihamo watunug ahehay pywo kahato rakat e.
40,23,23,Taꞌi eipe ti woꞌomuꞌe haria wani waniꞌe haria Tupana kuasa haria typy hẽku rakaria ti eipe. — Taꞌi watum kahato ti wuatꞌi Tupana kape e haria ti eipe. Eimiꞌu mosẽꞌẽ hap koꞌi wyti eweipatꞌok kahato Tupana wanuat iꞌewyte ti muse iꞌewyte ti eimiꞌu apopyt ti Tupana wanuat e. Iꞌewyte ti eipe mekewat eimiium kaipywiat kape ti eiwa­nẽtup kahato at kaꞌap e. Miꞌi hap ti waku wen maꞌato miꞌi tã pote mekewat poꞌog iwato rakat aimuꞌe hap kai eweiwaure kahato e. Iꞌewyte miꞌi pote aikotã aru eiminug koꞌi Tupana tomo­herep waku hap sio yt naku i hap eiꞌe hap ti eweiwaure raꞌyn e. Iꞌewyte aikotã Tupana iwese yt nakuaria i ete hap eweiwaure raꞌyn e. Miꞌi pote Tupana mohey hap kape yt eiwa­nẽtup hin i e. Eweiwaure yne raꞌyn — Atunug aru eiꞌe Tupana piat hap koꞌi e.
40,23,24,Maꞌato ti iraniaꞌin woꞌonãpin hap kurin kat kape poꞌog neꞌi eiwa­nẽtup e. Miꞌi ti waku wen maꞌato ti waku yt eweiwaure i mekewat poꞌog wuat iwato rakat aimuꞌe hap koꞌi e. Taꞌi — Atomo­herep teran muꞌap eweiꞌe maꞌato ti yt eheha­pytig pytkai i e. Iꞌewyte aikotã mekewat win hin teke ehesapo hy pe miꞌi hawyi eweihep meremo — Yt watohon kuap i eweiꞌe. Maꞌato mekewat aihũ iwatoꞌin nakat kameru ewẽ pe teke hawyi meremo miꞌi ewetohon e. Miꞌi hap ewy ti eipe. Kurin kat koꞌi kape yn eiwa­nẽtup kowoꞌi kowoꞌi. Maꞌato aimuꞌe hap iwatoꞌin rakat kape poꞌog Tupana wanẽtup hawe yt eweiwa­nẽtup hin i e.
40,23,25,Eipe ti yt nakuaria i kahato eipe iwan miat Tupana ehay enoi haria woꞌomuꞌe haria e. Katu­pono yt ewetunug i ti miitꞌin nãpin ehepiat hap eiwẽ piat e. Iꞌewyte aikotã kuiꞌa eweikoho iwa pe maꞌato hãꞌũmpype ipitpit hap sese. Eweipyi pyi kahato yne kuiꞌa koꞌi yne kat koꞌi kat koꞌi eiam maꞌato hãꞌũmpype ipitpit kahato e.Miꞌi hap ewy ti eiwa­nẽtup hawe. Iꞌewyte eipe eiwa pe waku kahato wy. Miꞌi hap ewy ti eiwa pe eipainug hap waku kahato maꞌato ehãꞌũmpype ti yt nakuap i yn topyhuꞌat e. — Atimaꞌat iraniaꞌin eiꞌe hap ti eipitpit hamo e. Atikyꞌesat uiano iraniaꞌin ekat eiꞌe hap ti eimohun hap e. Yt eweiwãi kuap i ti eheko saꞌag ete eipe e.
40,23,26,Pyno yt eheha­pytig hin i e. Miitꞌin tehaꞌat ehowawi hawyi ikahu rakaria ewy eweipyhuꞌat wen maꞌato eipyꞌa piat ipitpit kahato raꞌyn topyhuꞌat. Taꞌi kuiꞌa hãꞌũmpype ipitpit hap ewy topyhuꞌat ehowa ikahu wen. Waku saꞌawyꞌi eipyꞌa eweikoho yt naku i nug hap koꞌi moweityk hamo e. Miꞌi hawyi eiminug hap koꞌi iꞌewyte waku raꞌyn topyhuꞌat e.
40,23,27,Ahetama puo miitꞌin tipen woꞌosyp hap ikytsig nakano maꞌato hãꞌũmpype ti nem naꞌyn e. Ikuꞌuro rakaria kag yn topyhuꞌat hãꞌũmpype. Ipitpit kahato hap yn topyhuꞌat itote e. Miꞌi hap ewy ti eipe eiwa pe eika­huria kahato wakuaria ewy e. Ikahuria kahato miꞌiria iꞌatuꞌe ehetiat pe e. Maꞌato ehãꞌũmpype wyti typy ehay topyhuꞌat e. — Yt atunug neran i Tupana ehay e hap yn topyhuꞌat eikai e.
40,23,29,Taꞌi hoꞌopot haria wo eweikupteꞌen aru e Iesui wãiꞌe haria pe woꞌomuꞌe haria pe. Iꞌewyte ti saꞌawyꞌi­wuaria woꞌosyp hap ti ikahu kahato ewetunug Tupana ehay moherep saꞌawyꞌiwuat haria wakuaria woꞌosyp hap eweipen kahato ipainug hap imokahu hap. Taꞌi saꞌawyꞌi­te­wuaria nagnia aiꞌywania miꞌatuꞌuka koꞌi ti miꞌiria eweiꞌe ti e. Maꞌato ti aito koran miꞌiria tukupteꞌen pote — Yt watiꞌa­tuꞌuka i raꞌyn eweiꞌe ti e.
40,23,31,— Taꞌi uiꞌywotꞌin miꞌatuꞌuka ti miꞌiria maꞌato uruto ti yt raꞌyn eweiꞌe eiwoꞌope. Mio tã eiꞌe hap kaipyi uruikuap eipe. Miꞌi eiꞌe hap mipoꞌo­roria saꞌawyꞌi­wuaria auka haria saꞌyruꞌin ne eipe hap katu­pono — Uruꞌywotꞌin atuꞌuka haria eiꞌe hap kaipyi uruikuap. Pyno ti waku raꞌyn eiwe­motag aikotã eiꞌywotꞌin minug saꞌag koꞌi ewy e. Katu­pono Tupana mipoꞌo­roria saꞌawyꞌi­wuaria atuꞌuka haria saipe­piaria sese te eipe.
40,23,33,Moi satek mẽpytꞌin ewywuaria ti eipe eweikupteꞌen ti e. Miꞌi tupono ti eipe torania aria miꞌu wo eweipyhuꞌat. Yt sake i wyti aru eiwenõꞌẽ kuap e Iesui.
40,23,34,— Meiũran aru atiꞌatu­poꞌoro ehowawi uhehay moherep haria weꞌeg haria Tupana ehay kuap haria. Maꞌato ti ipatꞌok ti aru eweiꞌatuꞌuka neꞌi e. Ipatꞌok ti ariaꞌyp posak ete eweiꞌauka e. Ipatꞌok ti aru eweiꞌahyk ahyk Ehetu­pana mõtypot hawe e. Ipatꞌok ti aru eweiꞌatu­mohan mohan tawa koꞌi kape iꞌatuꞌuka teran haype e miwan me.
40,23,35,Taꞌi saꞌawyꞌiwuat Tupana miꞌatu­poꞌo­roria suu ti topyhuꞌat kahato eiꞌywotꞌin po ete. Miꞌi pote mesup eipe iꞌewyte eweikupteꞌen aikotã saꞌawyꞌite Kaĩꞌin tiꞌauka toywyt Apeu hap ewy e. Yne saꞌawyꞌiwuat Tupana miꞌatu­poꞌo­roria atuꞌuka haria te ti eipe e. Saꞌawyꞌiwuat Tupana ehay enoi hat Sakaria mekewat Parakia saꞌyru eweiꞌauka Tupana mõtypot koro wywuat aihũ wuk hawe eweiꞌauka torania eweiꞌauka eiperia. Pywo ti torania miꞌiria suu topyhuꞌat eipo ete te e. Miꞌi pote Tupana miꞌapiheg wuaria eweipyhuꞌat eiꞌywotꞌin apiheg hap ahyt topyhuꞌat ehepe.
40,23,37, PIAT EWYIeru­sarẽi miaria Tupana mipoꞌo­roria atuꞌuka haria kahato ti eipe e. Atiꞌatu­poꞌoro kahato ti uhemiitꞌin eimuꞌe hamo maꞌato ti yne miꞌiria eweiꞌatuꞌuka nu wo e Iesui. Miꞌi rẽ Uito ti raꞌyn meiũ iꞌatu­saipe kai areĩneꞌen Uito eipyꞌa­setpe i raꞌyn. Aikotã waipaka ty tomẽpytꞌin atukaykay tepiat iꞌatukyꞌe haype hap ewy ti Uito woro­hoꞌo­kaykay e. Eweĩꞌẽ ro uimẽpytꞌin areꞌe maꞌato yt eweikokaꞌat reran i wyti uhowawi. Uipo­pesap ywytꞌokpype ro eweikupteꞌen are maꞌato yt eweĩꞌẽ teran i e.
40,23,38,Miꞌi tupono ti aru eiꞌyat ikahu rakat koꞌi pyi eiwenõꞌẽ. Yt uwe i topyhuꞌat aru itote e.
40,23,39,Mio Uito iꞌewyte arẽtem naꞌyn eipyꞌa­setpyi Ieru­sarẽi miaria. Miꞌi hawyi ti aru yt karãmuo i raꞌyn eweiꞌakasa uhowawi. Yt uwe i raꞌyn — Ereke ro e haria uhepiat pote. Areĩneꞌen motꞌi eikai maꞌato meiũran — Eraꞌaipok i ro ereke mono eweiꞌe pote waku kahato ti En Tupana Mipoꞌoro sese ti En eweiꞌe uhepe pote ti aru ariot i maꞌato ehowawi i raꞌyn e Iesui woꞌomuꞌe haria pe.Uito Mateu atiwan yne mesuwe are.
40,24,1,  PIAT EWYIesui tuwẽtem Tupana mõtypot yat pyi hawyi ipotmuꞌeria tõꞌẽ howawi teꞌeroꞌe hamo — Mehĩ uruimo­herep teran meiẽwat Tupana mõtypot yat nu kawiat iwato rakat iꞌatuꞌe.
40,24,2,— Taꞌi iwato kahato ti nu kawiat toꞌotote tote rakat iwatoꞌin nakaria e Iesui. Maꞌato ti areꞌe ehepe pywo pe ti meiũran ti aru toꞌotiat toꞌotiat rakaria yt wẽtup i topyhuꞌat e. Meiũran ti aru wanĩ­kaptia hytpok yne nu wato koꞌi e.
40,24,3,  PIAT EWYMiꞌi hawyi toto Uriweira ypia eyityꞌok kape. Miꞌi itote taꞌapyk hawyi ipotmuꞌeria tõꞌẽ howawi 12 ok takaria. Miꞌi hawyi apoꞌiꞌatuꞌe Iesui pe — Karãpe aru taꞌatu­pugha meiẽwat Tupana mõtypot yat iꞌatuꞌe. Karãmuo aru putꞌokꞌe eꞌaipok mesuwat yi kapiat hap eꞌat iꞌatuꞌe. Karãpe aru yi kahuro hap putꞌokꞌe iꞌatuꞌe. Kat koꞌi kat koꞌi aru tuwe­mo­herep mesuwe putꞌokꞌe hap eꞌyianmete iꞌatuꞌe.
40,24,4,— Pyno eiweꞌeg wo o uiwyriaꞌin katu­pono tõꞌẽ tõꞌẽ kahato ti aru eimaꞌat reran haria e. Uhet eroꞌok hap kaipyi ti aru mio tã iꞌatuꞌe — Uito ti Tupana mipoꞌoro eipo­rekuat nuat iꞌatuꞌe.
40,24,6,Heꞌat ete i ti aru aikotã aikotã neꞌi eweikuap wuatꞌi kaipyi woꞌoꞌauka hap wuꞌuka hap ti aru eweikuap yne tama kaipyi e. Pyno mekewat sehay eweikuap hawyi o yt eiwa­nẽtup teiꞌo gytꞌeiꞌe hamuat hap kape neꞌi e. Katu­pono pywo ti aru putꞌokꞌe heꞌat miꞌi tã hamuat hap e. Taꞌi miꞌi hap ti eipyꞌa­setpe eweikuap yne hamo e. Maꞌato ti aru yt heꞌat ete i te wyti e.
40,24,7,Miꞌi turan ti aru wẽtup ok wẽtup ok more­kuaria emiitꞌin ti aru tuꞌuka tuꞌuka toꞌope toꞌope yi wato hap ok tã e. Mekewat eꞌat pe ti aru yt kat i hin i miꞌu topyhuꞌat mesu­wa­rote e. Iꞌewyte ti aru yi tyryꞌe kahato mekewat eꞌat pe aikope aikope wẽtup tawa pe wẽtup tawa pe tyryꞌe e. Miꞌi hawyi ti aru tõꞌẽ tõꞌẽ kahato wẽkiꞌa sari nupiꞌa apeꞌi koꞌi aiko u hamuat. Miꞌi hawyi yt kat i miꞌu topyhuꞌat e. Miꞌi hawyi topap kahato miitꞌin syꞌat pyno.
40,24,8,Miꞌi hap koꞌi ti aru pyno haꞌawynug hap taꞌyn wyti miꞌi tã taꞌatunug taꞌyn e. Maꞌato ti yt hoꞌopot hap sese i te e.
40,24,9,Miꞌi hawyi ti aru eimaꞌat haria ehum naꞌyn hoꞌopot hamuat hawe eiꞌauka hamuat kape e. Mekewat eꞌat pe ti aru yne iꞌatu­pyꞌahak ehete. Yt iꞌatu­wese o ehete are katu­pono eipe uimohey haria pote e.
40,24,10,Taꞌi mekewat eꞌat pe ti aru ipoityꞌi kahato saꞌawyꞌiwuat uimohey haria maꞌato ti aru wemõti uipupiat haria e. Miꞌi hawyi ti aru eiwoꞌoꞌatoiat atoiat wyti aru. Mekewat eꞌat pe eweikupteꞌen eiwoꞌope are maꞌato ti yt yne i ti aru maꞌato e.
40,24,11,Miꞌi hawyi ti aru wẽtup ok tuwe­mo­wato — Uito ti meiũ Tupana mipoꞌoro tehay enoi hanuat e ti aru aikowo aikowo tuwe­mo­wato maꞌato ti aru yt pywo pe ti aru e. Iꞌatu kahato ti aru mio tã e haria e. Iꞌewyte ipotmuꞌeria ti aru iꞌatu kahato e.
40,24,12,Miꞌi hawyi poꞌog naꞌyn yt naku i nug hap koꞌi topyhuꞌat mesu­wa­rotiat. Miꞌi tupono iraniaꞌin uimohey haria saꞌawyꞌi uikyꞌe haria woꞌowese haria wyti aru iraꞌak takaria iperup takaria teꞌero­pyhuꞌat. Yt taꞌatu­kyꞌesat i poꞌog uikyꞌe hap kai. Katu­pono saꞌag nug hap yn taꞌatu­kyꞌesat irane e. Miꞌi hawyi ti aru yt uikyꞌe i iꞌewyte yt iraniaꞌin kyꞌe i haria teꞌero­pyhuꞌat e.
40,24,13,Maꞌato uwe yt ipun i uikyꞌe hap at kaꞌap mekewat eꞌat kape miꞌi haria ti aru teꞌero­pyhuꞌat uimie­ha­kyeraꞌat koꞌi wuat e.
40,24,14,Mekewat eꞌat pe ti aru uhehay wakuat aikotã Tupana topyhuꞌat Morekuat no wuatꞌi miitꞌin muo yi wato hap ok tã tuwe­mo­herep eimi­muꞌeria pe. Miꞌi hap kaipyi ti aru yne ywania tikuap taꞌyn uhetiat e. Miꞌi hap koꞌi toran naꞌyn hawyi ti aru heꞌat sese raꞌyn putꞌokꞌe e. Miꞌi ti aru ikahuro hap eꞌat sese raꞌyn e Iesui.
40,24,15,  PIAT EWYAikotã saꞌawyꞌiwuat Tupana ehay moherep hat Tanieu e hap ewy putꞌokꞌe raꞌyn mio tã e hap — Meiũran ti aru tuwe­mopoĩꞌãm Tupana mõtypot yat wato pe poꞌog yt nakuat i wuatꞌi kawiat rakat — Uito ti Tupana toꞌe hat e. Eweikuap to kat som Tupana ihay mesuwat iwan me e. Mekewat yt nakuat i sese wemopoĩꞌãm hat eweiꞌakasa raꞌyn hawyi o eiko­hyeput raꞌyn yi Iuteu pyi yityꞌok koꞌi kape e.
40,24,17,Eihyha raꞌyn o. Yt eweiꞌaipok i raꞌyn o eiꞌyat kape ehekareꞌen sat hamo. Yt pya i eiꞌyat kai eweikupteꞌen wen maꞌato o yt eraꞌaipok i raꞌyn eiꞌyat kape. Eiko­hyeput yityꞌok koꞌi kape yn naꞌyn e.
40,24,18,Taꞌi eipotpap eiko etiat koꞌi turanuat pote o yt eweiꞌaipok i raꞌyn eiꞌyat kape ehesokpe pag hamo e.
40,24,19,Taꞌi mekewat eꞌat pe ti aru niatpo kahato imẽpyt rakat ete hupiꞌa rakat ete e.
40,24,20,Pyno o ewehẽtup Tupana pe — Yt etipoꞌoro teiꞌo uruepiat hoꞌopot hap eꞌat iꞌaman mot eꞌat pe waku ewehẽtup. Iꞌewyte yt etipoꞌoro teiꞌo uruepiat hoꞌopot hap eꞌat emõtypot hap eꞌat pe katu­pono yt uruko­hyeput kuap i mekewat eꞌat eweiꞌe o Tupana pe.
40,24,21,Miꞌi hawyi ti aru poꞌog poꞌog topyhuꞌat hoꞌopot hap wuatꞌi eꞌat piat kai e. Taꞌi mekewat eꞌat pe ti aru poꞌog satek hap eꞌat Tupana piat yi nug saꞌawyꞌite hap ok tã mesup aheꞌat kape e. Maꞌato mekewat hoꞌopot hap eꞌat tokosap taꞌyn hawyi ti aru yt kat i iraꞌyn iꞌok tã nakat hoꞌopot hap e.
40,24,22,Pyno mekewat eꞌat pe ti aru iwato kahato hamuat hoꞌopot hap topyhuꞌat e. Miꞌi hap ti aru Tupana timõ­pytuꞌu e. Maꞌato yt toimõ­pytuꞌu i mekewat pote ti topap yne miitꞌin e. Miꞌi tupono ti tomikyꞌe tomiꞌai­roria etiano yn toimõ­pytuꞌu e. Yt toikyꞌesat i tomohey haria topap hap haype e.
40,24,23,Maꞌato mekewat eꞌat tokosap taꞌyn hawyi ti aru teꞌeroꞌe iraniaꞌin ehepe — Meiẽ putꞌokꞌe raꞌyn Tupana mipoꞌoro aipo­rekuat nuat iꞌatuꞌe ti aru maꞌato o yt eweiꞌatu­mohey teiꞌo eimaꞌat hap e. Taꞌi — Eheso i rat eweiꞌe yn o are katu­pono Tupana mipoꞌoro eipo­rekuat nuat raꞌyn uruto e haria ti aru teꞌeru­we­mo­herep e. Iꞌewyte — Tupana mipoꞌoro tehay enoi hamuat koꞌi ti uruto ti iꞌatuꞌe yt pywo pe i e. Miꞌiria ti aru taꞌatu­mi­sepap iwato kahato inug wy miitꞌin miat taꞌatuehay mohey hamuat e. Meremo ti aru iwato kahato atipy kaipywiat ewy e. Maꞌato miꞌiria miitꞌin maꞌat hamuat haria e. Iꞌewyte ti Tupana miꞌairoria imohey sese haria maꞌat reran haype e. Maꞌato ti aru porap taꞌatumaꞌat maꞌato yt e.
40,24,25,Pyno eiweꞌeg wo o miꞌiria pupi katu­pono ahenoi raꞌyn yianmete raꞌyn iꞌatuetiat e.
40,24,26,Mio tã iꞌatuꞌe ti aru — Yahig kape iuẽpe raꞌyn ti tuwe­mo­herep Tupana mipoꞌoro aipo­rekuat nuat iꞌatuꞌe ti aru ehepe pote yt eweiwat reiꞌo miꞌiria eimaꞌat teran haria upi areꞌe. — Taꞌi toĩneꞌen ni iheg me pote eweiwat hawyi ti aru uruimo­herep ehowawi iꞌatuꞌe ti miꞌiria e. — Pãi an yt uruhoꞌo­mohey hin i ti eweiꞌe o are e Iesui temiitꞌin me.
40,24,27,Katu­pono Uito Eheykeꞌet sese ti aru ariot turan wuatꞌi miitꞌin uiꞌakasa hamuat ariot e. Miꞌi ti aru aikotã merepꞌe hap ewy aremo­herep wuatꞌi puo e. Pyno aikotã wãtym muo merepꞌe hap ewy yn tuwe­mo­herep Eheykeꞌet e. Miꞌi ti aru heremo yne at wẽtem hap totepyi yne at minꞌe hap kape e. Taꞌi miꞌi hap ewy ti aru araꞌaipok e.
40,24,28,Aikotã iꞌokpuk kape Urupu koꞌi tõꞌẽ tõꞌẽ hap ewy e.
40,24,29,  PIAT EWYMiꞌi hawyi mekewat eꞌat tokosap taꞌyn hoꞌopot hap hawyi ti aru at iꞌypyryp taꞌyn iꞌewyte waty iꞌypyryp taꞌyn iꞌewyte ti aru waikiru hewo hewo teiam myi e. Iꞌewyte atipy ti aru miꞌi turan yt iheg i raꞌyn hurukꞌe raꞌyn e. Miꞌi hap eꞌat turan ti aru tuwe­mo­herep taꞌyn Uito Eheykeꞌet atipy kaipyi wuatꞌi teꞌeraꞌa­kasa hamo e.
40,24,30,Miꞌi hawyi yne ywania miitꞌin toꞌokakꞌi katu­pono Eheykeꞌet ut hap eꞌat pe ti heremo ywyhig muo meremo tut e. Yne ti aru teꞌeraꞌa­kasa miꞌi tesaika wuat hut hap kape e. Tomõ­typot hawiat hut hap eꞌat kape meremo tut e.
40,24,31,Miꞌi hawyi ti aru temiitꞌin atipy piaria toiꞌatu­poꞌoro huhuꞌiꞌatuꞌe hamo e. Miꞌi hawyi ti taꞌatuꞌa­tunug tuwe­wawi tomiꞌai­roria e. Taꞌatuꞌa­tunug ni aru aikope pyi aikope pyi wasere tut hap kaipyi at wẽtem hap kaipyi at minꞌe hap kaipyi yne yne kaipyi taꞌatuꞌa­tunug imiꞌairoria howawi yi sasat hap kaipyi aikope aikope miitꞌin tukupteꞌen hap kaipyi.
40,24,32,  PIAT EWYPyno eweikuap taꞌyn Wiku yp ete. Wiku iꞌyhop kyt hap kaipyi eweikuap taꞌyn merep hamuat raꞌyn haat hap eꞌat yt pya hin i raꞌyn hap.
40,24,33,Miꞌi hap ewy ti aru karãpe eweiꞌakasa yne raꞌyn uiꞌe hap koꞌi hawyi eweikuap taꞌyn yt pya i raꞌyn okenꞌypy kapiat uhut hap e.
40,24,34,Mekewat eꞌat piat ieĩneꞌen haria teꞌeraꞌa­kasa yne wyti aru uiꞌe hap ewy. Taꞌatuieĩneꞌen ne turanuat yt taꞌatu­kuꞌuro i te turanuat tote teꞌeraꞌa­kasa.
40,24,35,  PIAT EWYPyno waikiru at yi tuweityk yne maꞌato uiat uimienoi uhehay yt sake i tuweityk e Iesui.
40,24,36,Yt uwe i ti uhut hap kuap uhut hap eꞌat kat ewãtym uhut hap kuap hat yt uwe i pãi e. Taꞌi Uito yt atikuap i wy. Yi totiaria atipy piaria iꞌewyte yt uwe i ti ikuap e. Maꞌato wẽtup yn ikuap hat pãi. Uiꞌywot atipy piat yn ikuap karãpe aru araꞌaipok meikowo hap eꞌat e Iesui. Saꞌawyꞌi te ahaꞌaseꞌi Nuꞌe eꞌat pe hap ewywuat tukupteꞌen aru miitꞌin uhut hap eꞌat pe turan e. Miꞌi hap eꞌat pe iwato kahato ienuk hap itote. Wuatꞌi taꞌatuꞌu sapo miꞌu toꞌokyiꞌat kyiꞌat itote e. Miꞌi pytkai Nuꞌe teke raꞌyn yara wato tominug me.
40,24,39,Iheg nakat pe hawyi meremo iꞌaman kahato raꞌyn saꞌawyꞌiwuat yt ewywuat i raꞌyn. Taꞌi miꞌi ti yi ãpymin hamuat raꞌyn iꞌaman wato. Miꞌi hawyi yt kat i yi heremo rakat. Yꞌy yn naꞌyn topyhuꞌat yi tote hawyi topap topap kahato yne yi totiaria katu­pono yt taꞌatu­mohey hin i maꞌato Nuꞌeꞌin yt topap i. Taꞌi mekewat turanuat ewy te irane ti Eheykeꞌet ut hap eꞌat turan e.
40,24,40,Miꞌi turan ti aru typy ok Tupana tipuẽti taꞌatuko tote. Miꞌiria ti aru wẽtup ok totioto hawyi wẽtup ok topyhuꞌat aru e.
40,24,41,Iꞌewyte ti aru hary­poriaꞌin typy ok mani pe wat haria miꞌiria toiꞌatu­puẽti. Miꞌiria ti aru wẽtup ok totioto maꞌato wẽtup ok tuweran topyhuꞌat aru pãi e.
40,24,42,Miꞌi tupono o eiweꞌeg wo o katu­pono yt eweikuap i kat eꞌat putꞌokꞌe Eheykeꞌet hap e. Sehaꞌat uhut hap kapiat hap ewy o eweikupteꞌen e.
40,24,43,Pyno eweikuap o uhãꞌãkap e. Saꞌawyꞌi so toĩneꞌen hekat rakat toꞌyat ikahu rakat pe maꞌato meiũran wãtym muo putꞌokꞌe seroꞌokꞌe hat hawyi toteroꞌok yne hekareꞌen iket kai e. Maꞌato toikuap hut hap pote yt toket i e. Miꞌi hap ewy ti areꞌe ehepe. Miꞌi tupono o eiweꞌeg wo o uhut hap kape e. Katu­pono ti seroꞌokꞌe hat ewy ti aru Eheykeꞌet tut e. Yt uwe mikuap mo i putꞌokꞌe Eheykeꞌet aikotã seroꞌokꞌe hanuat ewy putꞌokꞌe hap ewy.
40,24,45,Uwe uwe som pyno topyhuꞌat uhemiit sese meiũpiat ipotpap potꞌi rakat iweꞌeg kahato hat. Pyno uwe ewywuat miꞌi ahenoi teran. Miꞌi ti tokaꞌiwat aipok i hap ekatup hat — Tut ti aru uikaꞌiwat e yn hat ewy — Miꞌi pote waku atiꞌatupoi wuatꞌi eꞌat pe hemiitꞌin miꞌu wo e. Waku iꞌatue­hãite yn putꞌokꞌe turan e. Iꞌewyte waku pe yn iꞌyat hut turan tokaꞌiwat ut hap eꞌat ekatup hat e.
40,24,46,Miꞌi tã nug hat wyti aru iwepit kahato tokaꞌiwat putꞌokꞌe turan katu­pono wakuap nug turan ikaꞌiwat tipuẽti tut turan.
40,24,47,Miꞌi hat pe ti aru — Pyno woronug en yne uhekareꞌen koꞌi apykok hamo e inug hat pe.
40,24,48,Maꞌato iraniaꞌin wyti aru — Taꞌi yt tut i raꞌyn iꞌatuꞌe. Miꞌi turan ti aru putꞌokꞌe e. Miꞌi haype ti aru taꞌatuꞌahyk ahyk neꞌi taꞌatu­kaꞌiwat emiitꞌin koꞌi. Miꞌi haype ti aru miꞌi tã e haria teꞌeru­wemoꞌok kahato hemiitꞌin miꞌu wo mahy wo iwat hemiitꞌin hesyꞌat turan.
40,24,50,Miꞌiria ti aru yt iꞌatuweꞌeg wuat turan hin i putꞌokꞌe e.
40,24,51,Miꞌi hat ete putꞌokꞌe hawyi haiwot kahato. Miꞌi hawyi ti aru tutum suraraꞌin me — Eweikuꞌikuꞌi ro meimẽwat yt weꞌeg i kahato hat e ti aru putꞌoktoꞌe hawyi. Miꞌi hawyi ti aru typy ihay rakaria eiam me raꞌyn tohytmoi aikope miitꞌin teꞌeruwak kyryꞌet kyryꞌetꞌiꞌatuꞌe taꞌatuiãi ete hap kape raꞌyn aru toiꞌatu­hytmoi e Iesui.Miꞌi tã hap ewy Iesui tohenoi saꞌawyꞌi. Miꞌi hawyi Uito Mateu atiwan mesuwe uimikuap ok tã.
40,25,1,Miꞌi hawyi poꞌog Iesui henoi aikotã Tupana topyhuꞌat aru Aipo­rekuat nuat. — Miꞌi hap ewy ti aru topyhuꞌat e Iesui aikotã ahetama puo hary­poriaꞌin 10 ok yt seꞌaito i te rakaria tuwat taꞌatueꞌa­riãty wywo wãtym muo taꞌatuwyꞌok eꞌaito wuat erut hamo e.
40,25,2,Ipatꞌok 5 ok takaria hepap takaria katu­pono miꞌiria iꞌatueꞌa­riãty ipytꞌat kahato rakaria tuwat e. Maꞌato iraniaꞌin 5 ok takaria eꞌariãty ti yt ipytꞌat rakaria i e. Taꞌi ipatꞌok iweꞌeg nakaria iꞌatueꞌa­riãty heiam howapy taꞌatuerut maꞌato iraniaꞌin yt. Miꞌi turan iꞌatuwyꞌok heꞌaito wuat yt tut i te. Miꞌi pote ti taꞌatu­he­katup taꞌyn wãtym kaꞌap kape taꞌatu­he­katup taꞌatuwyꞌok eꞌaito wuat.
40,25,5,Heniatpo poityꞌi raꞌyn mote iꞌatuketꞌat raꞌyn. Miꞌi hawyi iꞌatuket ahy ahy raꞌyn muꞌap ẽpe upi mekewat wãtym hake turanuat hekatup haria yne yt hut i te pote.
40,25,6,Miꞌi turan wãtym hake turan miitꞌin teꞌeru­watka taꞌatuehay pirik wo — Meipe raꞌyn tut iꞌatuꞌe. Eweiwat ro heꞌaito wuat kape eheꞌariãty wywo ipuꞌap moherep hamo iꞌatuꞌe. Miꞌi hawyi eweterut ro iharyꞌi wuat kape iꞌatuꞌe.
40,25,7,Miꞌi pote ti teꞌere­hymut iꞌatupoĩꞌãm 10 ok takaria heꞌaito wuat ekatup haria. Miꞌi hawyi taꞌatunug hãpyk kahato yne taꞌatueꞌa­riãty iun koꞌi.
40,25,8,Maꞌato iraniaꞌin — Ewehoꞌo­puru uruepe eheꞌariãty hy iꞌatuꞌe kat pote uruket kai sio hasep urueꞌariãty hy kahuro pote iꞌatuꞌe.
40,25,9,U an yt raꞌyn iꞌatuꞌe maꞌato uruhoꞌoium urueꞌariãty uruwat hy pote uruwat muꞌap upiat hamo yt putꞌokꞌe i raꞌyn iꞌatuꞌe. Eweiwat ro ihy weneru haria kape miꞌi hawyi eweikyiꞌat ro eiwano eheꞌariãty hy wo iꞌatuꞌe 5 ok takaria ẽtup haria pe.
40,25,10,Miꞌi hawyi tuwat raꞌyn ariãty hy kyiꞌat hamo maꞌato miꞌi pytkai ti iraniaꞌin tuwat raꞌyn heꞌaito wywuat kape. Miꞌi hawyi tuwehytꞌok taꞌyn woꞌokyiꞌat hap yat kape. Miꞌi hawyi heꞌaito wuat heꞌokenhyp taꞌyn.
40,25,11,Miꞌi hawyi wãtym motꞌi pe raꞌyn putꞌokꞌiꞌatuꞌe iraniaꞌin 5 ok takaria ariãty hy soꞌokyiꞌat hamuat aipok haria. Miꞌi hawyi teꞌeru­wẽ­powat — Mimi mimi ehoꞌokenhypꞌok to eꞌyat uruepe iꞌatuꞌe.
40,25,12,Maꞌato — Yt woro­hoꞌokuap i eipe manaꞌin e iꞌatueꞌa­riãty hy yt putꞌokꞌe i rakaria pe.
40,25,13,Pyno miꞌi hap ewy o eiweꞌeg wo o eweikupteꞌen uhut hap ekatup haype. Katu­pono yt eweikuap i Eheykeꞌet ut hamuat kat eꞌat pe sio wãtym i sio atpo­sake sio wãtym hake e Iesui temiitꞌin me.
40,25,14,Miꞌi hawyi wẽtup sehay iãꞌãkap i raꞌyn tohenoi. — Saꞌawyꞌi so wẽtup ok miit toto teran pya wuat setama kape e. Maꞌato toto hap owakai toiꞌatu­kaykay tuwe­wawi yne temiitꞌin. Miꞌi hawyi toiꞌatu­puru porapꞌi teti­neiru iꞌewyte te tekat koꞌi tohoꞌoium iꞌatuepe toto hamuat haype. Wẽtup ok pe tutum iheg nakaria Uru kawiat hekat kahato 5 saka howapy raꞌyn tutum saꞌawyꞌiwuat pe. Miꞌi hawyi wẽtup ok pe ti tutum typy esaka Uru wywuat hap koꞌi tutum. Wẽtup ok pe ti tutum wẽtup saka yn aikotã iꞌatuepiat hepap hap ok tã tutum tekat iꞌatuepe. Toikyꞌesat kahato poꞌog iꞌatuepiat imowato teti­neiru hap toikyꞌesat. Miꞌi hawyi wẽtup tama kape raꞌyn toto e.
40,25,16,Miꞌi hawyi mekewat 5 saka wywuat myhuꞌat hat ti ipotpap kahato raꞌyn aikotã aikotã tuweꞌeg hap ewy tutunug. Miꞌi ti toimo­wato kahato tokaꞌiwat etineiru iꞌok tã ne toiwyꞌinug. Miꞌi hawyi 10 saka raꞌyn topyhuꞌat.
40,25,17,Miꞌi hawyi iꞌewyte wẽtup ok typy saka rakat kaipyi toipuẽti 4 saka iꞌok tã ne toimo­wato.
40,25,18,Maꞌato mekewat wẽtup esaka wywuat ti yt toto i topotpap hamo yt toimo­wato i tokaꞌiwat miium maꞌato toiꞌasyp yi pe. Tote­rowyi neꞌi miitꞌin mupi.
40,25,19,Miꞌi turan iꞌatu­kaꞌiwat ti toto potꞌi tewyry hamo. Maꞌato meiũran hawyi tut i raꞌyn. Tewyry hap kaipyi putꞌoktoꞌe hawyi temiitꞌin myeꞌym ok takaria toiꞌatu­kaykay i raꞌyn tuwe­wawi mekewat teti­neiru wywuat gupteꞌen haria.
40,25,20,Saꞌawyꞌiwuat 5 saka sat hat ri putꞌokꞌe hawyi toꞌe — Uhyt e poꞌog naꞌyn ti mekewat emiium 5 saka rakat kaipyi atipuẽti 10 raꞌyn nyti uikaꞌiwat e.
40,25,21,— Pyno waku kahato en. Ehepap kahato ti e. Yt uimaꞌat hin i e. Pyno en wakuat kahato. Miꞌi tupono meiũran ti aru poꞌog uhekareꞌen apykok hamo raꞌyn woro­po­rokpun e. Miꞌi tupono koitywy uhekareꞌen epo pe e. Katu­pono mio poꞌog naꞌyn woro­mohey en e. Pyno koitywy toꞌiro watunug emowepit hap. Katu­pono koitywy uheka­tuwy wo kahato raꞌyn en e.
40,25,22,Miꞌi hawyi wẽtup ok i typy saka rakat wywuat myhuꞌat hat putꞌokꞌe hawyi toꞌe — Uikaꞌiwat e saꞌawyꞌi ti etum typy saka etineiru uhepe e. Pyno koitywy ti maꞌato poꞌog naꞌyn emiium typy saka rakat kaipyi katu­pono ti 4 saka raꞌyn ti toĩneꞌen e.
40,25,23,Miꞌi hat pe ikaꞌiwat toꞌe — Pyno waku kahato en e. Pyno en motpap kahato rakat en e. Yt uimaꞌat hin hat i e. Katu­pono uimiꞌatoiat epo piat etimo­wato kahato raꞌyn. Pyno poꞌog naꞌyn typy saka kai iwato e. Miꞌi tupono waku woronug en uhekareꞌen apykok hano raꞌyn e. Koitywy toꞌiro watu­wehytꞌok aiwoꞌo­mo­wepit hamo. Katu­pono koitywy ti uheka­tuwy kahato wo raꞌyn en e.
40,25,24,Miꞌi hawyi wẽtup saka wywuat myhuꞌat hat i raꞌyn putꞌokꞌe. Miꞌi hawyi toꞌe — Uikaꞌiwat taꞌi niatpo poityꞌi ti atipuẽti ewawiat uipotpap hap e. Katu­pono worokuap kahato en yt hegyiꞌat rakat i aikotã yt ewat i emikoi terek hat ewy ereĩneꞌen.
40,25,25,Pyno ti worokuap kahato raꞌyn en e. Pyno ti arekenꞌẽ kahato raꞌyn epupi e. Miꞌi pote mekewat etineiru wẽtup esaka rakat atiꞌasyp yi pe seroꞌokꞌe hat pupi e. Pyno ti gaꞌatpo ti atihep taꞌyn etineiru uhyt e. Koitywy atum i epe emiium uhepiat hap ok tã.
40,25,26,Miꞌi hawyi ipyꞌahak ikaꞌiwat miꞌi hawyi toꞌe haty wo — Eperup kahato rat motpap pupi e. Erekenꞌẽ kahato yt uhegyiꞌat i hap uheti­neiru mowato hamuat pupi e. — Mikoi terek hat hap niatpo poityꞌi e hat neꞌi en ere uhepe. Uimikoi puruk hat neꞌi en ere uhepe e. Kat poteĩ uheti­neiru yt etipuru i iraniaꞌin me iwyꞌinug hamo e.
40,25,28,Miꞌi hawyi iraniaꞌin temiitꞌin me — Pyno eweihep to mekewat yt weꞌeg i hat po pyi imisyp hawyi ewetum no mekewat 10 saka puẽti hat pe e. Miꞌi hap ewy ti aru Tupana tikuap topotpap nug haria sese e Iesui. Uwe uwe Tupana miium imowato miꞌi hat ti aru topyhuꞌat Tupana ekat mõꞌẽ kahato rakat no. Hekat rakano ewy tapyhuꞌat katu­pono miꞌi hat pe Tupana tum kuap poꞌog poꞌog tomi­mohey po pe. Maꞌato iraniaꞌin mekewat imiium yt mowato i haria po pyi ti aru tomiium toiꞌatu­po­hari yne. Miꞌi hawyi yt kat i topyhuꞌat mio tã haria po pe e. Waku pyno mekewat uimiium syp hat yt weꞌeg i hat etipugha ro iꞌypyryp kape uiꞌyat pyi. Aikope iꞌatu­woꞌokakꞌi hap kape aikope taꞌatuiãi ete kyryꞌet kyryꞌetꞌiꞌatuꞌe hap kape e.
40,25,31,Meiũran ti aru putꞌokꞌare Uito Eheykeꞌet Morekuat koro wuat mesuwat yi tote woꞌomõ­typot kahato hawe wuatꞌi eꞌat piat kahato rakat hẽtyhot kahato hawe. Atipy piaria torania wakuaria wywo ariot e. Miꞌi hawyi ti aru araꞌapyk morekuat eiam note raꞌyn e. Uheiam note wuatꞌi puat uimõ­typot hamo e. Miꞌi hawyi ti aru miꞌi eiam kape atiꞌatu­kaykay raꞌyn uhowawi torania ywania. Miꞌiria ti aru aikotã aihũria toꞌopype pype areĩneꞌen hap ewy e. Miꞌi hawyi ti aru atiꞌairo raꞌyn uiwaria sese koꞌi kokai uipo sese kawiano raꞌyn katu­pono miꞌiria wakuaria raꞌyn e. Maꞌato mekewat yt nakuaria i ti aru kowo uipo ran kai raꞌyn atiꞌatunug e. Miꞌi hawyi ti aru uipo ran kai aikotã hũria Kapi­ritu koꞌi ewy tukupteꞌen maꞌato uipo sese kai ti aru meimuẽwat Uweuria koꞌi ewywuat raꞌyn e.
40,25,34,Miꞌi hawyi itote uipo sese kawiat pe areꞌe — Eweĩꞌẽ ro meikowo Uiꞌywot miꞌatukyꞌe koꞌi e. Atum neran ti Tupana etama ehepe e. Katu­pono yi nug hawyi te ti mekewat atum teran kahato ehepe e.
40,25,35,Katu­pono saꞌawyꞌi uhesyꞌat kahato turan ti ewetum eimiꞌu uhepe e. Iꞌewyte areꞌyꞌutui kahato turan ewetum uhepe yꞌy uiweꞌyꞌu hamo e. Iꞌewyte yt uikuap pytkai i ti — Ereke ro ereĩneꞌen mesuwe Uhyt Mimi eweiꞌe uhepe e. Iꞌewyte yt uhesokpe hin turan i kue ewehoꞌoium uhepe ehesokpe e. Iꞌewyte kue uiꞌahu turan uipo­wyro eipe e. Iꞌewyte kue uipyhik piat areĩneꞌen turan eipe ehehay uiwywuat eweĩꞌẽ uhowawi e. Taꞌi mio tã are ti aru uipo sese koꞌi kawiat pe e.
40,25,37,Mio tã areꞌe pote uipo sese kawiaria teꞌeroꞌe — Karãpeĩ esyꞌat turan uruipuẽti hawyi uruipoi En iꞌatuꞌe ti aru. Karãpeĩ ereꞌyꞌu teran turan uruipuẽti hawyi uruhoꞌoium epe Uhyt Mimi iꞌatuꞌe irane. — Karãpeĩ ereke o urutoꞌe epe yt ekuap i pytkai sio yt hesokpe i rakano ereĩneꞌen turan uruhoꞌoium sokpe epe iꞌatuꞌe uhepe. Iꞌewyte urutuwat woꞌopyhik hap kape turan wepyhik haria wywo ehay hamo iꞌatu­po­wyro hamo yt urutaꞌa­kasa hin i En iꞌatuꞌe irane uhepe uipo sese kawiaria.
40,25,40,Miꞌi hawyi Uito iꞌatuPo­rekuat tiꞌatu­wesat — Yt uhepe i maꞌato uhemiitꞌin ihakyꞌeꞌi rakaria yt iwy rakaria i powyro haria ti eipe. Maꞌato iꞌewyte uipo­wyro haria eipe yt eweikuap i pytkai are aru iꞌatuepe.
40,25,41,Maꞌato iraniaꞌin uipo ran kawiaria pe ti aru areꞌe — Eweiwat ro uiꞌyaty­pepyi Tupana miꞌuhu koꞌi wyti eipe. Eiwehytꞌok to aikope aria yt hasep i rakat pe Tupana minug hoꞌopot hamuat hap kape ahiag toĩneꞌen hap kape. Aikope atipy piaria haiwot rakaria tukupteꞌen hap kape are ti aru uipo ran kawiaria pe.
40,25,42,Katu­pono saꞌawyꞌi areĩneꞌen eipyꞌa­setpiat turan uhesyꞌat kahato hap wywo areineꞌen maꞌato yt uipoi hin i eipe eimiꞌu wo e. Uiweꞌyꞌutui kahato turan eipe yt uimõꞌẽ yꞌy hin i uhepe e. Iꞌewyte yt uwe piat i uikuap turan — Ereke ro Mimi Uhyt yt eweiꞌe hin i uhepe. Iꞌewyte areĩneꞌen eitokpe yt uhesokpe hin wywo i. Miꞌi turan yt ewetum hin i uhepe sokpe. Uiꞌahu turan uipyhik piat turan yt eweĩꞌẽ hin i uimo­wepit hamo uipo­wyro hamo e.
40,25,44,Miꞌi hawyi ti aru pyno apoꞌiꞌatuꞌe miꞌiria uhepe — Karãpeĩ miꞌi tã Mimi Uhyt iꞌatuꞌe. Karãpeĩ ereĩneꞌen uruwywo yt iꞌyat rakano i yt esokpe rakano i iꞌahu rakano epyhik pe ereĩneꞌen rakano. Karãpeĩ yt kat i i uruipomeꞌeg epe apoꞌiꞌatuꞌe aru uhepe.
40,25,45,Miꞌi hawyi ti aru atiꞌatu­wesat — Taꞌi haꞌawyte ti uimohey haria yt iꞌatuꞌyat i eipyꞌa­setpiat turan wyti iꞌewyte iꞌatu­pyhik piat turan iꞌatu­weꞌyꞌutui turan iꞌatuesyꞌat turan iꞌatuꞌahu turan haꞌawyte yt eweiꞌatu­po­wyro hin i miꞌiria uimohey haria ihakyꞌeꞌi rakaria e. Miꞌi hap eꞌat pe ti iꞌewyte yt uipo­wyro hin i are aru uipo ran kawiaria pe.
40,25,46,Mio tã are hawyi ti miꞌiria tuwehytꞌok taꞌyn hoꞌopot at kaꞌap hap kape. Iraniaꞌin waku nug uhepiat haria uhemiit pomeꞌeg haria tuwehytꞌok aru wuatꞌi eꞌat piat ieĩneꞌen hap sese kape e Iesui ahepe topot­muꞌeria pe Uriweira ypia yityꞌok tote. Miꞌi hawyi Uito Mateu atiwan mesuwe are.
40,26,1, .2 PIAT EWYIesui tiꞌatumuꞌe yne raꞌyn hawyi toꞌe topot­muꞌeria pe
40,26,2,— Mũkiꞌite eꞌihotꞌok hawyi aiꞌywa­niaria tuwat raꞌyn yne ienuk hap nug hamo mekewat ahewa­nĩ­kaptia saꞌawyꞌiwuat Esituꞌin miaria po pywiat hoꞌopot hap kaipywiat ahenõꞌẽ hap kapiat watetup hap eꞌat taꞌatunug irane hamo tuwat itote e. Pyno toꞌiro uhowawi e katu­pono Eheykeꞌet auka hamuat eꞌat putꞌokꞌe raꞌyn e. Uhewa­nĩ­kaptia po pe uiꞌauka ariaꞌyp posak etiat hamuat eꞌat putꞌokꞌe raꞌyn e Iesui.
40,26,3,Miꞌi turan paꞌi koꞌi teꞌeru­waꞌa­tunug naꞌyn. Wẽtup ok paꞌi poꞌog iwato rakat Kaꞌiwa e hap hat rakat yat pe teꞌeru­waꞌa­tunug. Pyno yne yne tõꞌẽ tõꞌẽ paꞌi kororia iraniaꞌin wywo.
40,26,4,Miꞌi hap tote toꞌoehay toꞌope toꞌope aikotã Iesui waku taꞌatu­pytyk hawyi taꞌatuꞌauka yt uwe mikuap mo i ti e hap ete toꞌoehay toꞌoehay. Yt naku i o som wato­pytyk ahenuk koro hap eꞌat pe iꞌatuꞌe. Yt naku i o som sehamo wato­pytyk iꞌatuꞌe katu­pono miꞌi pote woꞌoꞌauka hap neꞌi topyhuꞌat miitꞌin sem e hap tote iꞌatuꞌe.
40,26,6, PIAT EWYMiꞌi hawyi Iesui putꞌokꞌe tawa Petania pe temiitꞌin nywo. Miꞌi hawyi tuwehytꞌok Simãu yat pe saꞌawyꞌi­tewuat hepihi pihi rakat yat pe. Itotiat iꞌatuenuk turan wẽtup ok hary­poria tut mohag hy ikap takat hekat rakat mohag hy wywo. Heiam nu Arapatu kawiat wywo ikahu kahato rakat iꞌewyte ihy ikamhig se kahato rakat wywo. Miꞌi hawyi putꞌoktoꞌe hawyi toiꞌokpun yne Iesui asap ete henuk turan.
40,26,8,Miꞌi tã hary­poria tunug pote hemiitꞌin yt iꞌatu­wese i hary­poria minug hap ete. Yt kan hamo i toiꞌokpun iꞌatuꞌe toꞌope. Waku poꞌog miꞌi wati­we­neru hawyi watum haꞌup yt hekat i rakaria pe iꞌatuꞌe. Yt kat hamo hin i wyti saĩke toiꞌokpun howoity rakat saĩke iꞌatuꞌe. Waku ti saĩke wati­we­neru miꞌi hawyi haꞌup iwatoꞌin nakat watum yt hekat i rakaria pe iꞌatuꞌe toꞌope hemiitꞌin.
40,26,10,Mio tã iꞌatuꞌe hap Iesui tikuap hawyi toꞌe iꞌatuepe — Yt eipyꞌahak teiꞌo mana ete katu­pono wakuap ti uhepe tutunug e. Miꞌi tupono eiwẽ­pohep to miꞌi hap ete e. Katu­pono ti ikahu kahato ti iminug atipuẽti e.
40,26,11,Katu­pono yt hekat i rakaria i ti aru tukupteꞌen wuatꞌi eꞌat pe mesuwat yi tote eiwywo eimi­po­wyro koꞌi wuat maꞌato Uito aru yt motꞌi areĩneꞌen eipyꞌa­setpe e temiitꞌin me.
40,26,12,Aikotã aiꞌywania tikãꞌã ikuꞌuro rakat mohag ikap takat wywo hap ewy ti meiũwat hary­poria tunug uhete uikuꞌuro hap eꞌyianmete e.
40,26,13,Miꞌi tupono areꞌe pywo ti aru meiũran wuatꞌi yi wato hap ok tã aikotã hary­poria minug waku uhetiat hap taꞌatu­henoi henoi e. Wuatꞌi ywania ti aru ikuap wakuap uhetiat iminug hap e.
40,26,14,  PIAT EWYMiꞌi hawyi wẽtup hemiit 12 ok hap Iuta Ikarioti saꞌyru toto raꞌyn paꞌi kororia kape.
40,26,15,Miꞌi hawyi — Kat aru Iesui puẽti hap saꞌup ewetum uhepe ahenoi ehepiat ipytyk hap pote e.
40,26,16,Miꞌi hawyi Iuta pe taꞌatuium 30 ape Iesui enoi hap saꞌup mo. Miꞌi hawyi Iuta tuwa­nẽtup aikotã waku tutunug imaꞌat hamuat hap ete. Toikat kahato aikotã miat ipytyk hamuat.
40,26,17,  PIAT EWYMiꞌi turan howakai te wuat man teneg u hap ete iraniaꞌin hemiitꞌin apoꞌiꞌatuꞌe — Aikope som waku watunug meiũ aheman teneg u hap iꞌatuꞌe. Aikope aru watenuk iꞌatuꞌe.
40,26,18,Miꞌi hawyi Iesui toꞌe — Pyno eweiwat ro tawa wato kape e. Putꞌokꞌeiꞌe hawyi ti aru eweipuẽti wẽtup ok miit itote e. Miꞌi pe ewehenoi — Urukaꞌiwat eꞌat ti putꞌokꞌe raꞌyn ti eweiꞌe ran o e. Uikuꞌuro hamuat eꞌat yt pya hin i raꞌyn wyti e ti Aikaꞌiwat eweiꞌe o e. Miꞌi pote ti tenuk teran temiitꞌin nywo eꞌyat pe eweiꞌe o mekewat man u hamo getap kaꞌiwat pe e.
40,26,19,Miꞌi hawyi tuwat raꞌyn Iesui ehay wywo tuwat hawyi aikotã Iesui mienoi ewy yne raꞌyn taꞌatu­puẽti. Miꞌi hawyi taꞌatu­po­rokpun itote ienuk hap imikyꞌesat ewy raꞌyn.
40,26,20,  PIAT EWYMiꞌi hawyi wãtym i turan toto raꞌyn Iesui temiitꞌin kape iꞌatu­wywo tenuk hamo. Miꞌi hawyi teꞌeraꞌapyk itote mekewat mesa ypyke.
40,26,21,Miꞌi hawyi iꞌatuenuk turan Iesui toꞌe — Pywo pe ti areꞌe wẽtup ok ti meiũpe aiwywuat uiꞌauka kary hanuat hat e.
40,26,22,Mio tã e pote ipotmuꞌeria teꞌeru­wa­nẽtup kahato hawyi iꞌatunik kahato raꞌyn haty kahato iꞌatuete mio tã e hap ihay. Miꞌi hawyi apoꞌiꞌatuꞌe — Uito apoꞌe wẽtup ok i uito apoꞌe.
40,26,23,Miꞌi hawyi Iesui toꞌe — Taꞌi mekewat uiwywuat man puka miꞌu moi miat hat wyti aru uiꞌauka kary hat e iraniaꞌin me Iuta etiat.
40,26,24,Taꞌi tohenoi yne saꞌawyꞌi miwan me aikotã Eheykeꞌet auka hamuat etiat hap e. Maꞌato ti mekewat uimaꞌat hat Tupana tiꞌuhu kahato ti aru e. Taꞌi Eheykeꞌet wyti miitꞌin miꞌauka wo raꞌyn topyhuꞌat aikotã saꞌawyꞌiwuat e hap ewy. Maꞌato imaꞌat hat ti poꞌog yt naku i pe topyhuꞌat hamuat aru e. Taꞌi poꞌog waku ikuꞌuro toty ymyẽpe te uimaꞌat rẽ e. Poꞌog waku yt karãpe i raꞌyn toĩneꞌen e.
40,26,25,Miꞌi hawyi tokosap taꞌyn Iuta iraniaꞌin saipepe toꞌe hamo — Uito apo emaꞌat hanuat hat uiKaꞌiwat e. Miꞌi hawyi Iesui tiwesat — Taꞌi eꞌe hap ewy mehĩ e Iesui Iuta pe apoꞌe hawyi.
40,26,26,Miꞌi hawyi Iesui tat man hawyi waku e Tupana pe hawyi toipikpik taꞌyn. Miꞌi hawyi tutum temiitꞌin me hawyi toꞌe — Ewetat ro mesuwat man mehĩꞌin e. Eweituꞌu ro miꞌi ti uipiit e.
40,26,27,Miꞌi hawyi totat ihy kuiꞌa piat. Miꞌi hawyi waku e Tupana pe. Miꞌi hawyi toimõꞌẽ temiitꞌin me hawyi toꞌe iꞌatuepe — Eiweꞌyꞌu ro e. Miꞌi ti uhuu at hap miitꞌin wehik Tupana etiat hamuat yn iꞌatu­minug saꞌag miwaure Tupana piat hamuat e.
40,26,29,Miꞌi hawyi ti aru yt karãmuat i raꞌyn aresa­pohyꞌu eiwywo mesuwe maꞌato meiũran aru karãpe Uiꞌywot topyhuꞌat Morekuat nuat miꞌi turan aresa­pohyꞌu eiwywo i raꞌyn aru e.
40,26,30,Miꞌi hawyi Teꞌeru­wepy hawyi tuwat raꞌyn Uriweira ypia eꞌyityꞌok kape.
40,26,31,   PIAT EWYMiꞌi hawyi putꞌokꞌiꞌatuꞌe itote hawyi toꞌe Iesui iꞌatuepe — Taꞌi mesuwat ewãtym ni aru uiꞌatoiat yne eipe. Eiwesytpok aikowo aikowo aikotã miwan miat toꞌe hap ewy — Atiꞌahyk hawyi ikuꞌuro Iꞌatu­kaꞌiwat hawyi ihũria tuwe­sytpok yne e hap ewy tuwat tuwat kowoꞌi kowoꞌi ihũria e miwan me. Mio tã e hap ewy ti aru mesup ewãtym uiꞌatoiat yne raꞌyn eipe e.
40,26,32,Maꞌato areĩneꞌen i raꞌyn guꞌuro pyi hawyi ti aru woro­hoꞌo­puẽti i te raꞌyn yi Karireia pe e. Eheꞌyianmete areto. Miꞌi hawyi ti itote raꞌyn watoꞌo­puẽti aru e.
40,26,33,Miꞌi pote Peteru toꞌe — Uito aru yt karãmuo hin i aremõti epupi e wen. Yt karãmuo hin i aru woroꞌatoiat En e Peteru.
40,26,34,Miꞌi pote Iesui toꞌe — U pãi mesuwat ewãtym ti aru — Yt atikuap i raꞌyn Iesui ere raꞌyn myeꞌym muat waipaka ehay eꞌyianmete — Yt atikuap i wyti uito ere ti aru.
40,26,35,— Taꞌi yt hin i aru maꞌato uiꞌauka ti aru ewywo uito iraniaꞌin maꞌato ti aru yt woroꞌatoiat hin i aru e Peteru. Iꞌewyte iraniaꞌin hemiitꞌin Peteru ehay ewy te teꞌeroꞌe Iesui pe.
40,26,36,  PIAT EWYMiꞌi hawyi putꞌoktaꞌatuꞌe mikoi ypia Kese­mani e hap tote. Miꞌi hawyi toꞌe topot­muꞌeria pe — Eweiꞌapyk to meiũpe. Miꞌi hawyi ti Uito kuepuo areĩneꞌen uhehay Tupana wywo turan e.
40,26,37,Miꞌi hawyi totioto Peteru iꞌewyte typy ok Sepeteu saꞌyruꞌin totioto yt pya i iraniaꞌin kai. Itote hawyi tohaty u kahato topyꞌa pe. Tuwa­nẽtup hoꞌopot hap kape yn.
40,26,38,Itote iwanẽtup hap yt he hin i raꞌyn. Itote iꞌarot yn toĩneꞌen. Miꞌi hawyi toꞌe topot­muꞌeria pe myeꞌym ok takaria pe — Taꞌi ahatyꞌu hap porap uiꞌauka e. Paaꞌuiꞌe hap wyti e. Miꞌi tupono ewehẽtup are Tupana pe uipo­wyro hamuat hap e. Pyno uheka­tuwy wo ro eweikupteꞌen meiũpe e. Yt eweiket reiꞌo. Ewehehaꞌat ro e Iesui myeꞌym ok takaria pe.
40,26,39,Miꞌi hawyi toto porapꞌi hawyi porogꞌe yi tote toꞌowapuo hawyi toꞌe — Uiꞌywot e etat meikowat kuiꞌa uipo pyi are maꞌato — Etuꞌu ro ere pote atuꞌu emikyꞌesat ewy e Iesui Toꞌywot pe.
40,26,40,Miꞌi hawyi taꞌaipok i raꞌyn temiitꞌin myeꞌym ok takaria kape. Miꞌi hawyi toiꞌatu­puẽti iꞌatuket turan neꞌi raꞌyn. Miꞌi hawyi toꞌe Peteru pe — Yt ehẽtup kuap i apo wẽtup eura i wyti uhupi e. Eweꞌeg wo o. Ehẽtup o Tupana kape — Urumoe­saika kahato uruiãꞌãg hap pupi Urukaꞌiwat atoiat hap pupi eweiꞌe ro Tupana pe e. Taꞌi atikuap ti eweikyꞌesat kahato Tupana mikyꞌesat nug hap maꞌato ti yt putꞌokꞌe i ehesaika hap inug hamo e Iesui topot­muꞌeria myeꞌym ok takaria pe.
40,26,42,Miꞌi hawyi taꞌaipok Toꞌywot kapiat tehay hamo hawyi toꞌe — Uiꞌywot yt etihep kuap i pya uikai meikowat kuiꞌa uipo pyi hoꞌopot hap e miꞌi pote waku atuꞌu emikyꞌesat ewy e.
40,26,43,Miꞌi hawyi taꞌaipok i raꞌyn temiitꞌin kape. Miꞌi turan teꞌeroket i raꞌyn. Yt mehitꞌiꞌatuꞌe kuap i sese yt teꞌeroket teran i pytkai.
40,26,44,Miꞌi hawyi taꞌaipok i raꞌyn myeꞌym mo raꞌyn tehay Tupana kapiat hamo. Miꞌi hawyi iꞌewyte te tohẽtup.
40,26,45,Miꞌi hawyi taꞌaipok i temiitꞌin kape. Miꞌi turan iwyriaꞌin teꞌeroket i raꞌyn. Miꞌi hawyi toꞌe — Uiwyriaꞌin pyno eweiket re apoꞌare. Putꞌokꞌe raꞌyn ti koitywy uimaꞌat hat. Eheykeꞌet ti koitywy yt nakuaria i po pe raꞌyn topyhuꞌat. Eiꞌãpeꞌokꞌam no katu­pono ti uimaꞌat hat ti tut raꞌyn e temiitꞌin me.
40,26,47,   PIAT EWYMio tã e turan Iuta putꞌokꞌe raꞌyn. Tõꞌẽ tõꞌẽ Iuta upi typyꞌi kahato ariaꞌyp ãkun wywo kyseꞌyp koꞌi wywo Iesui kape ipak pak hamo. Paꞌi kororia nagnia akag koꞌi tõꞌẽ tõꞌẽ Iuta wywo.
40,26,48,Katu­pono saꞌawyꞌi ti Iuta tiꞌatumuꞌe muꞌe suraraꞌin yianmete — Putꞌokꞌuiꞌe hawyi ti aru Iesui raꞌyn atiꞌãpysig e iꞌatuepe. Miꞌi turan o eweto­pytyk taꞌyn e.
40,26,49,Miꞌi hawyi putꞌoktoꞌe hawyi tokosap Iesui kape hawyi toꞌe — Wãtym Uimuꞌe hat e. Miꞌi hawyi ti toiꞌãpysig naꞌyn.
40,26,50,Miꞌi pote Iesui — Kat hamoĩ eriot uiwy e. Miꞌi pote hupiat õꞌẽ haria topytyk taꞌyn.
40,26,51,Miꞌi pote wẽtup ok ipotmuꞌe iꞌyatypiat hat tekyseꞌyp towope pyi totekyi hawyi wẽtup ok paꞌi emiit toiꞌahape hep taꞌyn.
40,26,52,Miꞌi pote Iesui toꞌe — Etopag i ro ekyseꞌyp ewope pe mehĩ e temiit Peteru pe. Katu­pono uwe uwe tuwepyk miꞌi hat wyti miitꞌin mipoepyk wo hawyi ikuꞌuro rakano topyhuꞌat e. Uwe uwe tiꞌauka miit miꞌi miit miitꞌin miꞌauka wo aru tapyhuꞌat.
40,26,53,Katu­pono atikyꞌesat pote ti yt niatpo hin i ahẽtup Uiꞌywot kape atipy kaipyi uipo­wyro hamuat. Meremo tõꞌẽ uipo­wyro hamo poꞌog typyꞌi kahato wuat sakpuaria suraraꞌin sem e.
40,26,54,Katu­pono saꞌawyꞌite uiꞌauka hamuat yn taꞌatu­henoi miwan me. Miꞌi pote yt ahẽtup kuap i atipy kape uipo­wyro hamuaria suraraꞌin sem e.
40,26,55,Miꞌi hawyi Iesui toꞌe õꞌẽ haria pe — Kat hamoĩ eweĩꞌẽ uhowawi kyseꞌyp koꞌi wywo ariaꞌyp ãkun koꞌi wywo. Pyno seroꞌokꞌe hat apo Uito. Miꞌi pote apo eweĩꞌẽ uhowawi. Saꞌawyꞌi te kue areĩneꞌen wuatꞌi eꞌat pe Tupana mõtypot yat pe eimuꞌe haype maꞌato kue eipe yt kat eweiꞌe hin i. Yt uipytyk i eipe pãi e.
40,26,56,Maꞌato apo koitywy eweikuap pyno katu­pono uipyhik taꞌyn eipe mesup e. Pyno ahenoi ehepe. Taꞌi saꞌawyꞌi­te­wuaria Tupana ehay enoi haria henoi henoi meikotã hamuat hap yn. Miꞌi hawyi aru iꞌatuꞌe taꞌatu­miwan me miꞌi hap ewy raꞌyn meiũ e. Miꞌi hawyi ti ipotmuꞌeria ikohyeput Iesui yaty­pepyi taꞌatuꞌatoiat yne.
40,26,57,   PIAT EWYMiꞌi hawyi ipytyk haria tioto raꞌyn Iesui paꞌi koro sese Kaꞌiwa e hap yat kape raꞌyn. Aikope tukupteꞌen iwan miat Tupana ehay enoi haria kape nagnia ehay enoi haria teꞌeru­waꞌa­tunug hap kape.
40,26,58,Meiũran Peteru toto maꞌato pya iꞌatukai yt heremo i maꞌato. Miꞌi hawyi putꞌokꞌe mekewat paꞌi wato yat ete hawyi tokosap iꞌyat pyhyp hap surara eꞌokenꞌypy kape. Miꞌi hawyi taꞌapyk itote paꞌi kororia emiitꞌin ywytpe. Taꞌakasa teran aikotã taꞌatunug Iesui ete hap kape.
40,26,59,Miꞌi hawyi itote paꞌi kororia tikat kahato sehay saꞌag yne kaipyi nagnia woꞌonãpin haria koꞌi wywo. Kat pote yt pywo pe hin i taꞌatu­kuasa saꞌag iꞌauka hamuat. Maꞌato yt aikotã hin i taꞌatu­puẽti sehay saꞌag Iesui etiat. Katu­pono taꞌatu­henoi yt toꞌoꞌewyꞌewy i. Miꞌi pote yt toꞌosatꞌi iꞌatu­wa­nẽtup hap koꞌi. Miꞌi turan ni maꞌato putꞌokꞌiꞌatuꞌe typy ok henoi hanuaria hawyi teꞌeroꞌe
40,26,61,— Taꞌi meiẽwat Miit wyti ihay uruehamo — Atipugha ti aru meiẽwat Tupana mõtypot yat e ti iꞌatuꞌe. Miꞌi hawyi — Myeꞌym eꞌat pe yn atimopoĩꞌãm i e iꞌatuꞌe.
40,26,62,Mio tã iꞌatuꞌe pote paꞌi koro ipoĩꞌãm naꞌyn hawyi toꞌe Iesui pe — Yt etiꞌatu­wesat i apo mio tã iꞌatuꞌe pytkai e. Etiꞌatu­wesat ro e.
40,26,63,Maꞌato yt kat e hin i. Miꞌi hawyi paꞌi koro toꞌe i — Ehenoi ro Tupana kaipywiat En hap Miitꞌin Porekuat nuat eut hap sio apo yt Miꞌi i En e.
40,26,64,Miꞌi hawyi toꞌe Iesui paꞌi koro pe — Taꞌi mehĩ mio tã eꞌe hap ewy ti mehĩ e. Taꞌi meiũran ti aru eweiꞌakasa miitꞌin Eykeꞌet Tupana po sese kai mekewat poꞌog hesaika rakat po sese kai apyk pe tut atipy kaipyi ywyhig me eweiꞌakasa ti aru. Taꞌi miꞌi hap ti aru eweiꞌakasa e Iesui paꞌi koro pe.
40,26,65,Mio tã e pote paꞌi koro tuwe­ka­misa wato hiot hawyi toꞌe i — Taꞌi heso kahato ti Tupana ete tuwe­pehik pehik topyꞌahak haype. Pyno koitywy watikuap kahato sese raꞌyn heso hap. Taꞌi tuwe­kuasa kahato raꞌyn ti tehay wo. Ahehamo kahato raꞌyn tuwemaꞌat sese raꞌyn. Pyno watikuap taꞌyn koitywy. Toran naꞌyn ahehay e paꞌi koro iraniaꞌin me.
40,26,66,Mio tã toꞌe hawyi apoꞌe iraniaꞌin me — Pyno aikotã watoꞌe aru koitywy meiũwat Miit ete e. Miꞌi hawyi taꞌatu­wesat — Taꞌi mio tã e hat auka potiat neꞌi waku iꞌatuꞌe.
40,26,67,Miꞌi hawyi kuituꞌiꞌatuꞌe Iesui owa ete. Taꞌatuꞌahyk taꞌatupoꞌok. Iraniaꞌin howa­petek taꞌatu­popep mo. — Pyno koitywy pywuat Tupana Mipoꞌoro En pote ehenoi ro uwe uwe piat ewapetek haria set koꞌi iꞌatuꞌe.
40,26,69,   PIAT EWYMiꞌi turan Peteru taꞌapyk mekewat getap eꞌoki­pyke. Miꞌi hawyi wẽtup ok makuptia paꞌi koro eropat hat putꞌokꞌe Peteru ete — An e worokuap kahato en. Iesui emiit en yi Karireia piat en e.
40,26,70,Miꞌi pote Peteru tiwesat — U yt uito i rat e. Yt atikuap i ehay e.
40,26,71,Miꞌi hawyi Peteru toto mekewat okenꞌypy wato kawianuat og kape raꞌyn. Tokosap mekewat hary­poria hit yaty­pepyi. Miꞌi hawyi itote wẽtup ok i raꞌyn iꞌatue­ropat hat re hary­poria kawiat toꞌe towyriaꞌin me — Atikuap ti uito meiẽwat. Mekewat tawa Nasare piat turanuat Iesui wywuat ieĩneꞌen hat wyti e.
40,26,72,Miꞌi hawyi Peteru toꞌe itotiaria pe — Yt rat e yt atikuap i ti uito Miꞌi Miit e. pywo ti yt uheso i rat. Tupana tikuap kahato yt uheso i hap e Peteru.
40,26,73,Miꞌi hawyi iraniaꞌin tokokaꞌat Peteru kape miꞌi hawyi teꞌeroꞌe — Taꞌi uruikuap ti en. En ni wyti wẽtup ok Iesui potmuꞌe ti rat katu­pono yi Karireia piaria ehay ewy raꞌyn ehay iꞌatuꞌe.
40,26,74,Mio tã iꞌatuꞌe pote toiwesat saꞌag neꞌi raꞌyn — Yt atikuap i ti uito Miꞌi Miit tupono. Yt atikuap i kahato rat Miꞌi Miit. Uheso pote aru waku raꞌyn Tupana uiꞌapiheg e. Maꞌato yt uheso i rat e turan waipaka ihay raꞌyn.
40,26,75,Miꞌi pote so hotꞌokꞌe raꞌyn Iesui ehay kape — Waipaka ehay eꞌyianmete ti aru — Yt atikuap i wyti Miꞌi Miit ere raꞌyn uhepiat pe myeꞌym mo e Iesui hap kape iwatetup taꞌyn. Miꞌi hawyi tuwepik taꞌyn itote pyi tuwak kahato raꞌyn Peteru tominug saꞌag hap upi.Miꞌi tã saꞌawyꞌiwuat hap etiat atikuap. Miꞌi hawyi atunug uimiwan mesuwe are uito Mateu.
40,27,1,   PIAT EWYMiꞌi hawyi hunete teꞌeru­waꞌa­tunug paꞌi kororia nagnia koꞌi wywo aikotã waku Iesui taꞌatuꞌauka hap kat hamo torania tapyꞌyiaria akagnia koꞌi wywo.
40,27,2,Miꞌi hawyi taꞌatupoꞌi poꞌi raꞌyn Iesui haity wo. Miꞌi hawyi taꞌatue­reto raꞌyn wanĩ­kaptia porekuat Piratu e hap kape. Miꞌi turan Iuta tut raꞌyn Iesui maꞌat hat topo piat haꞌup wywo.
40,27,3,Miꞌi hawyi tuwa­nẽtup hawyi Iuta toꞌe paꞌi kororia pe — Ahatyꞌu uipyꞌa pe raꞌyn uiminug saꞌag Uikaꞌiwat etiat hap pãi e iꞌatuepe. Ewetat ro mesuwat saꞌup saꞌag uipo pyi e.
40,27,4,Taꞌi atiꞌaparap kahato ti uito. Atum Uikaꞌiwat ehepe pote yt kat upiat hin i iꞌaparap hat i atiwe­neru ehepe e. Miꞌi hawyi taꞌatu­wesat Iuta — Pyno koitywy yt urutu­wa­nẽtup teran hin i raꞌyn ti eminug kape iꞌatuꞌe. Eminug saꞌag epe topyhuꞌat uhyt iꞌatuꞌe. Kat etunug ti aru ewanuat raꞌyn uhyt iꞌatuꞌe. Miꞌi hawyi Iuta tipo­rokpun naꞌyn mekewat saꞌup 30 ape rakat Tupana mõtypot yat koro pe. Miꞌi hawyi totoiat haꞌup itote hawyi toto tuweꞌauka hamo. Miꞌi hawyi haity wywo tuweꞌutꞌyp kytyp ywaiti hawyi ikuꞌuro. Miꞌi hawyi paꞌi kororia teꞌeroꞌe — Aikotã som mesuwat miit suu saꞌup ete watunug iꞌatuꞌe. Yt naku i watopag miꞌi Tupana mõtypot yat piat heiam me iꞌatuꞌe. Teꞌeru­wa­nẽtup hawyi teꞌeroꞌe — Pyno waku ti watikyiꞌat mekewat kamũti wuat mipuruk puruk yi kaꞌa. Miꞌi hawyi waku itote watisyp ikuꞌuro rakaria yt uwe mikuap i koꞌi iꞌatuꞌe. Miꞌi hawyi taꞌatukyiꞌat mekewat 30 ape rakat saꞌup mo.
40,27,8,Miꞌi hawyi miꞌi yi taꞌatu­setnug — Miꞌauka suu saꞌup muat mikyiꞌat iꞌatuꞌe. Pyno mesup te miꞌi set topyhuꞌat itote.
40,27,9,"Pyno aikotã Tupana ehay enoi saꞌawyꞌiwuat Ieremia toꞌe hap ewy — Meiũran ti aru ipiit saꞌup taꞌatukat karania upi iꞌauka hap saꞌup taꞌatukat hawyi 30 ape waku iꞌatuꞌe ti aru e. Miꞌi saꞌup mo ti aru taꞌatukyiꞌat kamũti wuat mihephep yi kaꞌa e Ieremia saꞌawyꞌi miwan me hap etiat tohenoi. Series, "
40,27,11,   PIAT EWYMiꞌi hawyi Iesui putꞌokꞌe morekuat yat pe hawyi morekuat tikaykay tuwe­wawi apotoꞌe hamo — En apo Iuteuria ywania Porekuat sio yt e. Miꞌi pote Iesui toꞌe — Mio wat ehay ewy uhyt e.
40,27,12,Miꞌi hawyi morekuat pe teꞌeroꞌe paꞌi kororia nagniaꞌin — Meiũ Miit yt naku i kahato rakat iꞌatuꞌe. Maꞌato Iesui yt iꞌatu­wesat hin i mio wuat iꞌatueso tepiat pytkai.
40,27,13,Miꞌi hawyi morekuat toꞌe Iesui pe — Mio tã iꞌatuꞌe ti epe Uhyt ewanĩ­kaptia e. Yt naku i iꞌatuꞌe ti epiat pe Uhyt e. Kat ere kahu i ro pote etiꞌatu­wesat mio tã e epiat haria e.
40,27,14,Maꞌato Iesui ipoꞌinik neꞌi. Yt kat e hin i toiꞌatu­wesat mio tã e haria. Miꞌi hawyi morekuat tuwa­nẽtup kahato kat pote yt toiꞌatu­wesat i hap kape. Kat pote som — Yt atunug hin i miꞌi tã yt e hin i pãi e morekuat tuwa­nẽtup hawe.
40,27,15,  .16 PIAT EWYPyno yne anu pe mekewat ienuk wato hap turan morekuat tipo­re­nõtem wẽtup ok woꞌopyhik hawyi miitꞌin mowepit hamo taꞌatu­mi­kyꞌesat ewy. Mekewat eꞌat pe toĩneꞌen woꞌopyhik hawe poꞌog yt nakuat i rakat Parapa e hap. Miꞌi hawyi morekuat tiꞌatu­kaykay miitꞌin hawyi toꞌe — Waku mesuwat anu atipo­renõꞌẽ wẽtup ok aimi­pyhik e. Uweĩ eweikyꞌesat e apoꞌe. Pyno waku apo atipo­re­nõtem mekewat Iesui sio eiꞌe hap eimisetꞌok wuatꞌi poꞌog yt nakuat i Parapa e hap e. Miꞌi hawyi Piratu tikuap iꞌatu­we­moe­haꞌy­wywi hap tuwa­nẽtup hawe Iuteuria akag yt tikyꞌesat i miitꞌin tuwat Iesui kape hap. Miꞌi hawyi Piratu taꞌapyk teꞌamyap tote aikope more­kuaria toꞌe hap miitꞌin wakuat sio yt hap kuap hap tote. Miꞌi turan iharyꞌi tuwehay poꞌoro teꞌaito kape — Yt etunug saꞌag neiꞌo mekewat Iesui e hap het rakat ete toꞌe hap. Ahatyꞌu kahato uimuꞌetu wuat miꞌi hap e. Pyno uheꞌaito epohep to merep Miꞌi Miit ete e. Miꞌi hawyi paꞌi kororia nagniaꞌin teꞌeroꞌe miitꞌin me — Pyno waku wati­putsit Parapa miꞌi hawyi waku watiꞌauka Iesui eweiꞌe ro morekuat pe iꞌatuꞌe miitꞌin pyꞌasetpe. — Mio tã eweiꞌe ro morekuat pe iꞌatuꞌe. Miꞌi hawyi iꞌatuehay upi tuwat Piratu kape — Waku etiputsit Parapa hawyi waku etiꞌauka Iesui teꞌeroꞌe hamo. Miꞌi hawyi morekuat Piratu toꞌe iꞌatuepe — Pyno ewehenoi ro uwe waku atiputsit woꞌopyhik hawiat e. Miꞌi hawyi — Waku Parapa iꞌatuꞌe.
40,27,22,Miꞌi hawyi toꞌe i — Aikotã are aru atunug mekewat Eipo­rekuat nuat Tupana Mipoꞌoro ete e. Mio tã e pote — Erehay poꞌoro ro iꞌauka ariaꞌyp posak etiat hamo iꞌatuꞌe.
40,27,23,Mio tã iꞌatuꞌe pote — Kat hamo kat iminug saꞌag poꞌypyi ten atiꞌauka e morekuat. Miꞌi hawyi taꞌatuehay pirik wo — Erehay poꞌoro ro epiat iꞌauka ariaꞌyp posak etiat hap iꞌatuꞌe.
40,27,24,Miꞌi hawyi Piratu tuwa­nẽtup hawe toꞌe — Tuꞌuka irane apo pãi e. Miꞌi hawyi morekuat toꞌe temiitꞌin me — Eweherut yꞌy e uiwe­posei miitꞌin ehamuat hamo e. Taꞌatu­herut hawyi tuwe­posei wuatꞌi miitꞌin ehamo. Tuwe­posei haype toꞌe — Areposei meiũ uipo meiũwat Miit wakuap auka hap suu yt atikyꞌesat i uipo ete pote e. Yt uito i iꞌauka hat toꞌe haype.
40,27,25,Miꞌi hawyi teꞌeroꞌe — Yt eete i ti aru uhyt iꞌatuꞌe uruete urumẽpytꞌin ete aru iꞌatuꞌe. Taꞌi Iesui auka hap ti aru uruete uhyt iꞌatuꞌe. Uruete ahaꞌyruꞌin ete uhyt iꞌatuꞌe Iuteuria.
40,27,26,Miꞌi hawyi Parapa toiputsit woꞌopyhik hawyi tutum iꞌatuepe. Miꞌi hawyi toipoꞌoro tesu­raraꞌin Iesui pak pak hamo. Taꞌatupak pak hawyi morekuat toiat raꞌyn Iesui tesu­raraꞌin po pe iꞌauka hamo ariaꞌyp posak etiat iꞌauka hamo.
40,27,27, PIAT EWYMiꞌi hawyi hesu­raraꞌin tioto morekuat koro yat pe. Miꞌi hawyi taꞌatu­kaykay yne morekuat esuraraꞌin temiitꞌin sese Iesui kape.
40,27,28,Miꞌi hawyi Iesui esokpe taꞌatuhep yne hawyi morekuat esokpe wato ihup takat ipiit pe taꞌatupag.
40,27,29,Miꞌi hawyi taꞌatupiꞌig morekuat eꞌamãtap ewywuat morekuat painug hap ewy hehu rakat heꞌamãtap mo maꞌato taꞌatu­mi­kyryꞌi hap neꞌi miꞌi tã taꞌatunug. Taꞌatupag Iesui akag me haty rakat. Iꞌewyte wy taꞌatupag ariaꞌyp ipo pe. Miꞌi hawyi teꞌeru­we­pỹꞌã­tutuk taꞌatu­mi­kyryꞌi haype. — Ereĩneꞌen motꞌi ro mesuwat yi tote Urupo­rekuat no iꞌatuꞌe Iuteuria Porekuat no iꞌatuꞌe taꞌatuehay mikyryꞌi haype.
40,27,30,Kuitu kuituꞌiꞌatuꞌe Iesui ete. Miꞌi hawyi ipo piat ariaꞌyp taꞌatusat hawyi taꞌatuꞌahyk ahyk miꞌi wo iꞌakag ete.
40,27,31,Taꞌatu­mi­kyryꞌi kahu raꞌyn hawyi taꞌatuhep i raꞌyn taꞌatu­mipag morekuat esokpe ihup takat. Miꞌi hawyi taꞌatupag iwat hesokpe sese i raꞌyn. Miꞌi hawyi itote pyi taꞌatue­roto iꞌauka hamuat kape raꞌyn.
40,27,32,   PIAT EWYMiꞌi turan wẽtup ok miit taꞌatu­puẽti muꞌap tote tawa Sireniu kaipywiat. Wẽtup ok Simãu e hap het rakat. Miꞌi pe teꞌeroꞌe — Ehereto meiũwat Miit eꞌariaꞌyp posak iꞌatuꞌe tope. Miꞌi hawyi putꞌoktaꞌatuꞌe yityꞌok tote Iesui wywo yityꞌok Miit Akag Kag ewywuat iꞌatuꞌe hap het rakat kape taꞌatuꞌe­roto maꞌato iꞌatu­pusu puat Koukota e hap het rakat kape.
40,27,34,Miꞌi hawyi itote taꞌatuium sapo hy puo mohag haty monik hamuat hap nop takat. Toterep hawyi toikuap hawyi yt tutuꞌu i poꞌog neran.
40,27,35,Miꞌi hawyi taꞌatuhep hesokpe koꞌi ipiit pyi. Miꞌi hawyi taꞌatuꞌateg ipo ete ipy ete ariaꞌyp posak ete. Hesokpe taꞌatumõꞌẽ neran pote teꞌeru­we­ma­hara aikotã waku hesokpe taꞌatumõꞌẽ hamuat hap. Aikotã saꞌawyꞌite Tupana ehay enoi haria henoi miꞌi tã — Meiũran ti aru uhesokpe taꞌatupatꞌok patꞌok. Miꞌi hawyi ti aru teꞌeru­we­ma­hara uwe topyhuꞌat uheka­misa wato wywuat hamuat kat hamo hap ete ti aru teꞌeru­we­ma­hara e saꞌawyꞌi Tupana e hap ewy taꞌatunug. Miꞌi hawyi apyk pyi suraraꞌin yt taꞌatu­kyꞌesat i iraniaꞌin neꞌi ihep haype. Miꞌi pote suraraꞌin iꞌapykok kahato teꞌerahaꞌat kahato. Miꞌi hawyi taꞌatu­miwan taꞌatu­pehik Iesui apy tote aikotã yt nakuap i koꞌi tutunug hap enoi hap — Meiũ ti Iesui Aipo­rekuat koro. Meiũ ti Iesui Iuteuria Porekuat koro e hap. Miꞌi hawyi iꞌewyte taꞌatu­pehik iꞌatuꞌariaꞌyp posak ete typy ok seroꞌokꞌe haria wẽtup ok ipo ran kai wẽtup ok ipo sese kai tukupteꞌen taꞌatu­pehik.
40,27,39,Miꞌi hawyi hepiok haria iꞌatuehay mikyryꞌi kahato tokokaꞌat no.
40,27,40,— Ereha­kyeraꞌat ro ereha­kyeraꞌat ro meiẽpe pyi iꞌatuꞌe. — Tupana mõtypot yat atomoma hawyi atunug myeꞌym eꞌat yn e hat meiẽ iꞌatuꞌe. Pywuat Tupana Saꞌyru sese pote ti aru eraꞌapyk to meiẽpe pyi ewewi ariaꞌyp posak pyi iꞌatuꞌe.
40,27,41,Iꞌewyte paꞌi kororia nagniaꞌin ehay enoi haria teꞌeru­we­mokoꞌi mokoꞌi howawi.
40,27,42,— Iraniaꞌin ti toiꞌatue­ha­kyeraꞌat kuap iꞌatuꞌe maꞌato tuwewi ti yt tuwe­ha­kyeraꞌat kuap hin i iꞌatuꞌe. Maꞌato iraniaꞌin teꞌeroꞌe — Pywuat eꞌapyk ariaꞌyp posak tote­pywiat pote ti ran meremo pywo rasig Isareu ywaniaria Porekuat nuat watoꞌe iꞌatuꞌe.
40,27,43,Taꞌi heso kahato ti — Tupana atimohey e maꞌato pywo imohey hat pote tut Tupana ariaꞌyp posak pywiat ieha­kyeraꞌat hamo iꞌatuꞌe taꞌatuehay mikyryꞌi haype.
40,27,44,Iꞌewyte mipehik iywyt piat seroꞌokꞌe haria teꞌeroꞌe taꞌatuehay mikyryꞌi hap te wy.
40,27,45,   PIAT EWYMiꞌi hawyi atpo­sake pyi iꞌypyryp hap putꞌokꞌe wãtym i kape.
40,27,46,Miꞌi hawyi iꞌypyryp we Iesui tuwatka haty wo wãtym i turan — Uhetu­pana Uhetu­pana kat poteĩ uiꞌatoiat En e. Maꞌato tuwat topusu puo — Erai erai irama sapa­tania e.
40,27,47,Mio tã e pote meimẽ­puaria teꞌeroꞌe — Meiẽ ti Eria saꞌawyꞌiwuat Tupana ehay enoi hat raꞌyn toikaykay topo­wyro hamo iꞌatuꞌe.
40,27,48,Miꞌi hawyi ariaꞌyp hit ẽpo ete taꞌatupoꞌi amũkiusuꞌap ewywuat hawyi taꞌatu­puka ihy haiug nakat pe miꞌi hawyi tutum turan waĩꞌiꞌatuꞌe.
40,27,49,Waku wahe­katup mio apuru tut Eria ipowyro hamo sio yt iꞌatuꞌe.
40,27,50,Miꞌi hawyi Iesui kakꞌe tokuꞌuro haype hawyi ipyhu tekꞌe raꞌyn hawyi ikuꞌuro sese raꞌyn. Tutum naꞌyn toieĩneꞌen hap.
40,27,51,Miꞌi hawyi Tupana mõtypot yat eꞌokenhyp sokpe kawiat hiotꞌe raꞌyn ywaiti pyi yi kape. Iꞌewyte wy yi ti hurukꞌe itote. Iꞌewyte wy nu wuat itotiat iꞌapokꞌe raꞌyn nu.
40,27,52,Iꞌewyte woꞌosyp hap iꞌahotꞌe raꞌyn yi tyryꞌe pote Iesui ikuꞌuro turan. Miꞌi hawyi tukupteꞌen i raꞌyn guꞌuro pywiat saꞌawyꞌiwuat Tupana ehay moherep haria. Miꞌi hawyi miꞌiria Iesui ewy tukupteꞌen i raꞌyn guꞌuro pywiat hawyi tuwat tuwat Tupana etawa Ieru­sarẽi kape teꞌeru­mo­herep itotiaria miitꞌin kapiat hamo.
40,27,54,Maꞌato saꞌawyꞌi Iesui kuꞌuro hap tote suraraꞌin taꞌatuꞌakag wywo iꞌapykok miitꞌin mupi hamo. Teꞌeraꞌa­kasa yne aikotã aikotã ikuꞌuro hap kape yi tyryꞌe hap kape. Miꞌi hawyi teꞌerokenꞌẽ kahato hawyi teꞌeroꞌe — Taꞌi meiũ ti Tupana Saꞌyru sese ti iꞌatuꞌe.
40,27,55,Miꞌi turan tukupteꞌen hary­poriaꞌin iwywuat hewyry rakaria ikuꞌuro hap kapiat akasa haria pya pywiat sehaꞌat haria. Miꞌiria ti saꞌawyꞌi tõꞌẽ Iesui upi yi Karireia kaipyi Iesui powyro hewyry te turanuat miꞌiria. Itote toĩneꞌen mekewat yi Mata­rena kaipywiat Maria e hap het rakat. Iꞌewyte wẽtup ok Maria Sepeteu saꞌyruꞌin ty toĩneꞌen iꞌatu­wywo.
40,27,57,   PIAT EWYMiꞌi turan mekewat at minꞌe turan mekewat Iesui potmuꞌe hekat rakat putꞌokꞌe Iuse mekewat tawa Arimateia kaipywiat tut. Miꞌi hawyi itote morekuat Piratu kape toto toꞌe hamo. — Atiꞌasyp irane raꞌyn ti Iesui piit e Piratu pe. Pyno etum no uhepe e. Miꞌi pote Piratu temiitꞌin suraraꞌin me toꞌe — Ewetum soke ro meiẽwat ipiit meiũwat miit pe e.
40,27,59,Miꞌi hawyi toto howawi hawyi toihep taꞌyn meiẽwat ariaꞌyp posak ete pyi Iesui piit hawyi toipoꞌi poꞌi sokpe pakup ikytsig nakano ipiit. Miꞌi hawyi totopag ipiit mekewat towat woꞌosyp hap nu kaꞌa pe ipakup takat pe. Miꞌi hawyi meiẽwat nu wato toiꞌãpeꞌokpun iꞌapyhik hamo. Miꞌi hawyi waku yne raꞌyn iheg me raꞌyn hawyi toto raꞌyn.
40,27,61,Miꞌi hap ti Mariaꞌin teꞌeraꞌa­kasa yne katu­pono miꞌiria teꞌeraꞌapyk yt pya i ipũꞌã kai.
40,27,62,Miꞌi hawyi Seita­weira eꞌat pe eꞌihotꞌok pe teꞌeru­weꞌa­tunug paꞌi kororia woꞌomuꞌe haria morekuat Piratu wywo. Miꞌi hawyi teꞌeroꞌe morekuat pe
40,27,63,— Mekewat gaꞌatpuat urumiꞌauka heso rakat toĩneꞌen ne turan mio tã e — Myeꞌym eꞌat areĩneꞌen guꞌuro pe hawyi ti aru areĩneꞌen i raꞌyn e hat iꞌatuꞌe.
40,27,64,Miꞌi hap uruikuap hawyi uruhenoi kahato teran epe iꞌatuꞌe. Pyno waku etimoheg kahato mekewat iꞌasyp hap tote suraraꞌin wywo iꞌatuꞌe myeꞌym eꞌat kape suraraꞌin tiꞌapykok waku iꞌatuꞌe. Maꞌato yt kat i iꞌapykok haria pote meiũran wãtym muo tõꞌẽ ipotmuꞌeria hereto hamo taꞌatuꞌe haype. Miꞌi pote iwẽtem naꞌyn hawyi teꞌeroꞌe miitꞌin me — Meiẽ neke tuwẽtem naꞌyn guꞌuro pyi iꞌatuꞌe. Maꞌato miꞌi tã raꞌyn taꞌatunug hawyi ti rẽ poꞌog heso hap topyhuꞌat ahepe saꞌawyꞌi wat heso hap kai iꞌatuꞌe.
40,27,65,— Pyno uimiium saꞌawyꞌiwuat suraraꞌin koꞌi waku etiꞌatu­poꞌoro mekewat misyp apykok hamo e. Waku eweimoheg eimi­kyꞌesat ok tã e Piratu paꞌi kororia pe.
40,27,66,Miꞌi hawyi taꞌatuꞌo­kenhyp iheg nakat nu wo mekewat yi miꞌapokik wo taꞌatu­pyhyp. Miꞌi hawyi morekuat tunug toiãꞌãkap mekewat yi miꞌapokik ete. Miꞌi hawyi toꞌe miwan me itote — Yt eweipikpik teiꞌo meiũwat e maꞌato eweipikpik pote eiꞌauka hap topyhuꞌat e. Miꞌi hawyi iꞌewyte surara koꞌi toimõ­pyhuꞌat at kaꞌap Iesui piit eroꞌok haria pupi are uito Mateu.
40,28,1,   PIAT EWYMiꞌi hawyi Sapatu eꞌat tokosap hawyi mũkiꞌite mytuꞌu eꞌat pe hunete ihotꞌok pe turan tuwat Mariaꞌin Iesui syp hap kapiat teꞌerahaꞌat hamo.
40,28,2,Miꞌi hawyi putꞌokꞌiꞌatuꞌe turan yi hurukꞌe kahato katu­pono Tupana mipoꞌoro atipy kaipywiat raꞌyn putꞌokꞌe nu wato kawiat heꞌokenhypꞌok hamo. Toimorem mekewat heꞌokenhyp hap hawyi taꞌapyk heꞌokenhyp hap tote nu wato tote. Imehit kahato hẽtyhot kahato aikotã merepꞌe hap ewy. Hesokpe ti ikytsig kahato nukara kytsig hap ewy.
40,28,4,Miꞌi pote suraraꞌin itotiaria teꞌerokenꞌẽ kahato ipupi toꞌotyryꞌi kahato ipupi genꞌẽ pono. Miꞌi hawyi hewo yi upi map haria ewy surara koꞌi.
40,28,5,  PIAT EWYMiꞌi pote toꞌe Tupana mipoꞌoro Mariaꞌin me — Yt eweikenꞌẽ teiꞌo e. Woro­hoꞌokuap eipe Iesui piit kat haria ariaꞌyp posak etiat miꞌauka kat haria ti eipe e.
40,28,6,Maꞌato yt uwe i raꞌyn meiũpe topũꞌẽ pe e. Tuwẽtem naꞌyn guꞌuro pyi Iesui aikotã yianmete tohenoi. Miꞌi hap ewy raꞌyn ti toĩneꞌen i raꞌyn pãi e. Miꞌi pote eweĩꞌẽ ro meikowo ipũꞌẽ kape ewehaꞌat hamo pyno taꞌatusyp Aikaꞌiwat saꞌawyꞌi hap kape e atipy kaipywiat sut hat manaꞌin me.
40,28,7,Miꞌi hawyi tokokaꞌat hawyi teꞌerahaꞌat raꞌyn. Miꞌi hawyi toꞌe i iꞌatuepe — Koitywy eweiwat ro meremo ipotmuꞌeria piat henoi hamo. Iwẽtem i raꞌyn guꞌuro pywiat hap enoi iꞌatuepiat hamo. Iꞌewyte ewehenoi iꞌatuepe toto raꞌyn tetama Karireia kape aikotã saꞌawyꞌi toꞌe hap ewy — Areĩneꞌen i raꞌyn hawyi ti aru areto yi Karireia kape i raꞌyn. Miꞌi tote ti aru watoꞌo­puẽti i raꞌyn eiwywo toꞌe hap ewy eweiꞌe ro ipotmuꞌeria pe e atipy kaipywiat Tupana mipoꞌoro manaꞌin me.
40,28,8,Mio tã e hawyi tuwat raꞌyn meremo Mariaꞌin. Ikohyeput raꞌyn teꞌerokenꞌẽ popuo maꞌato iꞌewyte taꞌatu­wepit kahato wywo tuwat meremo ipotmuꞌeria piat henoi hamo.
40,28,9,Miꞌi turan iꞌatu­ko­hyeput nuat iwat turan meremo Iesui tiꞌatu­puẽti muꞌap tote — Manaꞌin ariot i raꞌyn e. — Mimi iꞌatuꞌe hawyi iꞌatu­porokꞌat ipy ete imõtypot hap wywo.
40,28,10,— Manaꞌin yt eweikenꞌẽ teiꞌo e maꞌato eweiwat ro uiwyriaꞌin eikywytꞌin me henoi hamo — Waku eweiꞌaipok to aheꞌyi Karireia kape i raꞌyn uiꞌe hap ewy ewehenoi ro uhemiitꞌin me. Miꞌi hawyi tuwat i ikohyeput i raꞌyn taꞌatu­henoi hamo.
40,28,11,Miꞌi turan suraraꞌin ikohyeput raꞌyn tawa wato Ieru­sarẽi kape. Miꞌi hawyi taꞌatu­henoi raꞌyn yne yne itote taꞌatue­ro­kosap hap aikotã aikotã hap paꞌi kororia pe.
40,28,12,Miꞌi hawyi teꞌeru­waꞌa­tunug naꞌyn paꞌi kororia nagnia woꞌonãpin haria wywo aikotã watoꞌe aru watunug taꞌatuꞌe hamo. Miꞌi hawyi suraraꞌin me teꞌeroꞌe — Yt ewehenoi teiꞌo iraniaꞌin me miꞌi tã hap. Maꞌato wẽtup sehay ewehenoi pote watum saꞌup iwatoꞌin nakat ehepe iꞌatuꞌe.
40,28,13,Waku mio tã eweiꞌe wen — Wãtym muo urutoket turan ipotmuꞌeria teroꞌok neꞌi Iesui piit eweiꞌe ro iraniaꞌin me pote saꞌup iwato watum ehepe iꞌatuꞌe nagnia suraraꞌin me.
40,28,14,Maꞌato morekuat tikuap hawyi ipyꞌahak eiket hap ete pote ti aru watum aru haꞌup iwato tope imoperupꞌi hamuat iꞌatuꞌe.
40,28,15,Miꞌi hawyi waku iꞌatuꞌe suraraꞌin hawyi haꞌup taꞌatusat raꞌyn. Miꞌi hawyi ti taꞌatumaꞌat raꞌyn miitꞌin — Taꞌi ipotmuꞌeria teroꞌok ti Iesui piit uruket kai iꞌatuꞌe torania pe miꞌi tã iꞌatuꞌe. Mio tã e hap ti mesup te topyhuꞌat koran te mio tã iꞌatuꞌe Iuteuria toꞌope.
40,28,16, PIAT EWYMiꞌi hawyi ti ipotmuꞌeria 11 ok takaria tuwat raꞌyn yi Karireia kape mekewat saꞌawyꞌiwuat yityꞌok kape aikope saꞌawyꞌi Iesui toꞌe — Meiũran ti aru waku eweĩꞌẽ i mesuwe uiwẽtem i raꞌyn guꞌuro pywiat hawyi e hap kape.
40,28,17,Miꞌi hawyi putꞌoktaꞌatuꞌe itote i raꞌyn hawyi teꞌeraꞌa­kasa i raꞌyn Taꞌatu­kaꞌiwat Iesui kape. Miꞌi hawyi teꞌeru­wehum kahato taꞌatu­mõ­typot kahato Iesui. Taꞌatu­mohey kahato maꞌato wẽtup ok wẽtup ok imohey ran.
40,28,18,Miꞌi hawyi Iesui tut iꞌatue­wawi hawyi iꞌatu­pyꞌa­setpe toĩneꞌen heremo kahato. Miꞌi hawyi toꞌe itotiaria pe — Koitywy Tupana uinug Wuatꞌi Miitꞌin Porekuat koro wo e. Iꞌewyte atipy piaria Porekuat koro wuat e. Koitywy Uiꞌywot tum yne raꞌyn tesaika hap yne uhepe e.
40,28,19,Miꞌi pote koitywy woro­hoꞌo­poꞌoro eipe wuatꞌi ywania muꞌe hamo e. Miꞌi pote koitywy atimõꞌẽ raꞌyn ehepe uhesaika hap uhemiitꞌin pakup nug uhepiat hamo e. Eweiꞌatumuꞌe ro miꞌiria uiꞌe yne hap nug hamuat iꞌewyte eweiꞌatusetꞌok uimohey pakup i haria Uiꞌywot set upi uhet upi Tupana Pãꞌãu set upi eweiꞌatusetꞌok e.
40,28,20,Iꞌewyte atikyꞌesat uhehay ehehay wo topyhuꞌat einãpin uhepiat hap ok tã e. Miꞌi hawyi eimi­muꞌeria uimohey haria atikyꞌesat uhehay nug haria wo teꞌero­pyhuꞌat e. Atikyꞌesat miꞌiria uhepiat taꞌatu­nãpin hap nug haria wo tukupteꞌen at kaꞌap takaria hap atikyꞌesat e. Miꞌi tupono eweiwat ro iraniaꞌin ywania yne muꞌe hamuat turan ti aru yt eiweran hin i eweiwat katu­pono Uito ti aru areto eiwywo aikope aikope eweiwat hap upi areto wy. Eipo­wyro hano areto wuatꞌi eꞌat pe ikahuro hap putꞌokꞌe hap kape. Areĩneꞌen eiwywo wuatꞌi eꞌat pe e Iesui ahepe temiitꞌin me.Toran naꞌyn uimiwanUito ti Iesui eropat hat sese mekewat 12 ok takat Mateu.
41,1,1,Iesui Etiat Maku Mienoi   PIAT EWYMesup mienoi wakuat Aipo­typot Iesui etiat Tupana Saꞌyru etiat aikotã saꞌa­wyꞌi te Tupana toꞌe Tosa­ꞌyru pe — Uhaꞌyru e woro­po­ꞌoro aru En miitꞌin ehakye­raꞌat hamo e maꞌato saꞌa­wyꞌi atipo­ꞌoro teran wẽtup ok eut hap enoi hamo e. Miitꞌin ekatup hawyi woro­po­ꞌoro En iꞌatue­wawi iꞌatue­ha­kye­raꞌat hamo e Tupana miwan me  pe. Maꞌato saꞌa­wyꞌi mekewat wẽtup ok eut hap henoi miitꞌin me — Tut irane wyti Tupana Mipo­ꞌoro Miitꞌin Porekuat nuat e hat e. Mio tã wyti aru toꞌe epiat Uhaꞌyru e. — Eweihy­wytip ipuꞌap e aru eipyꞌa piat eiwa­nẽtup hawe. Miꞌi hawyi toĩneꞌen muꞌap ewy raꞌyn Tupana Mipo­ꞌoro ehay mohey hamo e aru Uhaꞌyru e Tupana. Ekatup hawyi woro­po­ꞌoro En miitꞌin kape Uhaꞌyru e. Waku hawyi ti aru ekatup taꞌyn miitꞌin turan ti aru waku En ereto e Tupana Tosa­ꞌyru pe. Eꞌyianmiat uimi­po­ꞌoro wyti aru henoi henoi haty wo miitꞌin me — Tut irane ti Miitꞌin Porekuat nuat e. Miꞌi hawyi eweitoiat ro eiminug saꞌag koꞌi eiwa­nẽtup saꞌag hap koꞌi hawyi muꞌap ewy raꞌyn toĩneꞌen Tupana Mipo­ꞌoro Eheha­kye­raꞌat hanuat mohey pote eꞌyianmiat henoi e Tupana Tosa­ꞌyru pe. Waku hawyi ti aru ekatup taꞌyn miitꞌin miꞌi turan ti aru waku ereto En e Tupana Tosa­ꞌyru pe saꞌa­wyꞌi. Miꞌi hawyi Tupana ehay moherep hat Isaia iwan Tupana e ihay Tosa­ꞌyru piat hap  pe.
41,1,4,Miꞌi turan ni Iuwãu tut raꞌyn mekewat woꞌo­setꞌok hat Tupana toꞌe hap ewy. Miꞌi hawyi yahig note tohenoi henoi kahato miitꞌin me — Eweiwaure ro eiminug yt naku i hap koꞌi e. Miꞌi hawyi eweiꞌaipok to Tupana ewawi e. Waku hawyi woro­ho­ꞌo­setꞌok e Iuwãu miitꞌin me. Miꞌi hawyi miitꞌin tawa Ieru­sarẽi kaipy­wiaria yi Iuteu kaipy­wiaria tõꞌẽ tõꞌẽ yahig kape Iuwãu mienoi kuap hamo. Miꞌi hawyi ti õꞌẽ haria henoi raꞌyn wuatꞌi aikotã taꞌa­tunug yt naku i hap koꞌi toꞌope. Waku hawyi Iuwãu tiꞌa­tu­setꞌok Iũtãu hy pe. Miꞌi hap Iuwãu esokpe ti ihũ Kameru sap kawiat. Imiꞌu wyti pohit iꞌewyte awiꞌa hy imiꞌu wo. Iweꞌok kytyt hap ti miꞌat pe kawiat.
41,1,7,Miꞌi hawyi ti tohenoi henoi miitꞌin me — Meiũran ti aru tut wẽtup ok poꞌog poꞌog wakuat uikawiat rakat e. Uiat uhewaku hap yt putꞌokꞌe i ipysei hamo ipy sokpe saity pok hamo e.
41,1,8,— Uito ti woro­ho­ꞌo­setꞌok yꞌy wo maꞌato miꞌi ti aru Tupana Pãꞌãu wakuat no raꞌyn ehetꞌok e Iuwãu miitꞌin me.
41,1,9,Miꞌi hawyi wẽtup eꞌat pe tut raꞌyn Iesui tawa Nasare kaipyi tomotag hap tama Karireia kaipyi Iuwãu kape tosetꞌok Iũtãu hy piat hamo tut. Miꞌi hawyi Iesui tuwẽtem yꞌy pyi hawyi tehaꞌat raꞌyn atipy kape. Miꞌi hawyi taꞌa­kasa raꞌyn okenꞌypy ewy raꞌyn. Miꞌi totepyi tut raꞌyn Tupana Pãꞌãu hawyi putꞌokꞌe raꞌyn pykasu ewywuat Iesui ete.
41,1,11,Miꞌi hawyi sehay tut Iesui pe atipy kaipyi — Taꞌi uimi­kyꞌe kahato En Uhaꞌyru e. Miꞌi tupono arehum kahato ete e.
41,1,12,  PIAT EWYMiꞌi hawyi meremo Tupana Pãꞌãu toꞌe Iesui pe — Ereto ro yahig koro kape mesu­wepyi Iũtãu hy sakpo Uhaꞌyru e. Miꞌi hawyi toto Iesui Iuwãu pyi iꞌewyte Iũtãu hy kaipyi yahig koro kape. Miꞌi hawyi itote tuweran toĩneꞌen miꞌat koꞌi pyꞌa­setpe 40 eꞌat toĩneꞌen itote. Miꞌi turan ahiag hãꞌãg kahato Iesui. Toiky­ꞌesat Iesui tunug yt naku i hap koꞌi. Miꞌi hawyi Tupana mipo­ꞌo­roria atipy kaipy­wiaria tõꞌẽ tõꞌẽ Iesui moesaika hamo.
41,1,14,  PIAT EWYWẽtup eꞌat pe miitꞌin tipyhik woꞌo­setꞌok hat Iuwãu. Miꞌi hawyi Iesui toto i raꞌyn yi Karireia kape Tupana ehay wakuat enoi enoi hamo.
41,1,15,Miꞌi hawyi toꞌe — Koitywy ti porap putꞌokꞌe raꞌyn Tupana Morekuat nuat ieĩneꞌen hamuat. Miꞌi tupono eweitoiat ro eiminug yt naku i hap koꞌi hawyi eweimohey ro Tupana ehay wakuat e Iesui tetama piaria pe.
41,1,16,  PIAT EWYWẽtup eꞌat pe so hewyry Iesui yi Karireia hyemyiꞌa eꞌyi kyt upi. Miꞌi turan taꞌa­kasa pira pytyk haria kape uhyt Simãu iywyt Ãtere kape. Miꞌi turan kowoꞌi kowoꞌi suki wato wo taꞌa­tukat pira yꞌy pe.
41,1,17,Miꞌi hawyi Iesui tiꞌa­tu­kaykay raꞌyn — Toꞌiro uhupi uhytꞌiꞌin e. Mesup te ti pira pytyk haria wo eipe maꞌato meiũran ti aru ahenoi miitꞌin pytyk Tupana wanuat hap ehepe e Iesui Simãu iꞌewyte Ãtere pe. Mio tã e Iesui hawyi meremo taꞌa­tu­ꞌatoiat taꞌa­tue­suki wato hawyi tuwat raꞌyn Iesui upi.
41,1,19,Miꞌi hawyi Iesui toto porapꞌi ywykuꞌi upi. Miꞌi turan taꞌa­kasa i Sepeteu saꞌy­ruꞌin kape Tiaku Iuwãu kape wesuki wato mog yara piat haria kape.
41,1,20,Miꞌi hawyi toiꞌa­tu­kaykay meremo miꞌiria hawyi tuwat raꞌyn hupi yara pyi taꞌa­tu­ꞌywot wywuatpyi. Miꞌi hawyi Sepeteu topy­huꞌat temiitꞌin wywo yara pe.
41,1,21,  PIAT EWYMiꞌi hawyi toto i raꞌyn Iesui temiitꞌin wywo tawa Kawa­naꞌũ kape. Tupana mõtypot hap eꞌat pe hawyi Iesui teke Tupana mõtypot yat pe itotiaria muꞌe hamo.
41,1,22,Miꞌi hawyi teꞌe­ru­we­wa­nẽtup kahato hawyi teꞌe­roꞌe toꞌope — Kat poteĩ Iesui aimuꞌe yt miwan enoi haria ewy i raꞌyn iꞌatuꞌe. Miꞌi ti morekuat ewy raꞌyn wen iꞌatuꞌe.
41,1,23,Miꞌi turan woꞌo­muꞌe hawe wẽtup ok toĩneꞌen ahiag ipiit piat rakat. Miꞌi so toꞌe — Taꞌi uruikuap ti En e. En ni mekewat Iesui tawa Nasare kaipywiat. En ni Tupana Saꞌyru wakuat e tehay pirik wo.
41,1,24,Kat ere teran kahu uruete iꞌatuꞌe. Urutu­ꞌuka hamo apo eriot iꞌatuꞌe.
41,1,25,Miꞌi pote Iesui wãiꞌe haty wo — Epoꞌinik to ahiag e. Erẽtem no meiẽwat miit piit pyi e.
41,1,26,Miꞌi pote meiẽwat miit ahiag tihuruk tuwẽtem tehay pirik wuat haype.
41,1,27,Miꞌi pote iraniaꞌin teꞌe­ru­wa­nẽtup kahato hawyi apoꞌi­ꞌa­tuꞌe toꞌope — Uweĩ meiẽ woꞌo­muꞌe hat iꞌatuꞌe. Yt wata­ꞌa­kasa i meiẽwat ewywuat tehay esaika wuat ahiag sopo hat iꞌatuꞌe.
41,1,28,Miꞌi hawyi wuatꞌi pe raꞌyn taꞌa­tu­henoi henoi Iesui etiat hawyi iraniaꞌin yi Karireia piaria ikuap taꞌyn Iesui piat wakuap nug hap etiat.
41,1,29,  PIAT EWYMiꞌi hawyi ti Iesui tuwẽtem naꞌyn Tupana mõtypot yat pyi. Miꞌi hawyi toto i raꞌyn towy­riaꞌin Iuwãu Tiaku wywo temiitꞌin Ãtere Simãu yat kape.
41,1,30,Miꞌi hawyi Simãu sakitu iꞌahu rakat yni pe taꞌa­tu­puẽti. Miꞌi hawyi ti mekewat iꞌahu hap taꞌa­tu­henoi Iesui pe. Miꞌi hawyi toto raꞌyn howawi. Putꞌok­toꞌe hawyi toipo­pytyk taꞌyn hawyi — Epoĩꞌãm no e hawyi iꞌãpe­ꞌokꞌam naꞌyn waku raꞌyn. Miꞌi hawyi iꞌahu kosap iwy Simãu sakitu. Tehãite meremo hawyi tote­ropat raꞌyn Iesuiꞌin.
41,1,32,Miꞌi hawyi at minꞌe turan taꞌa­tuerut Iesui kape wuatꞌi iꞌahu rakaria wuatꞌi ahiag ipiit piat rakaria tawa wato Kawa­naꞌũ kaipy­wiaria. Miꞌi hawyi ti yne tawa piaria teꞌe­ru­wa­ꞌa­tunug okenꞌy­pyke. Miꞌi hawyi ti toiꞌa­tu­moe­hãite kahato iꞌahu rakaria.
41,1,34,Iꞌewyte ahiagnia toiꞌa­tu­sopo kahato miitꞌin piit pyi. Miꞌi hawyi toꞌe i ahiagnia pe — Eipo­ꞌinik to ahiagnia e. Yt ewehenoi teiꞌo uikuap ehepiat hap e iꞌatuepe.
41,1,35,Ihotꞌok kai i toto raꞌyn Iesui tuweran yahig kape. Miꞌi hap tote toꞌoehay Tupana wywo.
41,1,36,Meiũran ti Simãuꞌin tuwat hupi ikat hamo.
41,1,37,Taꞌa­tu­puẽti hawyi teꞌe­roꞌe tope — Urumuꞌe hat iꞌatuꞌe mio ti ekat haria typyꞌi kahato Mehĩ iꞌatuꞌe. Pyno toꞌiro i wata­ꞌaipok ekat haria kape iꞌatuꞌe.
41,1,38,Maꞌato toiꞌa­tu­wesat — Toꞌiro iraniaꞌin tawa kape e. Wuatꞌi tawa pe ahenoi teran e. Yt wẽtup tawa pe yn i ahenoi teran e. Wuatꞌi piat henoi hamo ariot mesuwat yi kape e.
41,1,39,Miꞌi hawyi toto i raꞌyn Iesui yi Karireia piat Tupana mõtypot yat piaria enoi hamo ahiagnia sopo hamo miitꞌin kaipyi toto.
41,1,40,  PIAT EWYWẽtup eꞌat pe Iesui ewyry hap tote hepihi pihi rakat tut Iesui kape. Miꞌi hawyi tuwe­pỹ­ꞌã­tutuk haype toꞌe — Uhyt e uimoe­hãite teran mote uimoe­hãite o e.
41,1,41,Miꞌi hawyi Iesui tikyꞌe hawyi tuwe­ponug hawyi toꞌe — Taꞌi woro­kyꞌe kahato woro­moe­hãite teran uhyt e. Mio tã e hawyi meremo raꞌyn ipiit kahu raꞌyn tuweityk taꞌyn hepihi.
41,1,43,Miꞌi hawyi Iesui tinãpin haty wo — Pyno uhyt waku raꞌyn epe etiat e. Miꞌi pote areꞌe epe ereto ro paꞌi koꞌi kape hawyi epiit kahu hap etomo­herep to iꞌatuepe e. Miꞌi hawyi ti aru taꞌa­tukuap taꞌyn emoehãite hap e. Maꞌato iraniaꞌin me o yt etomo­herep teiꞌo emoehãite hap muꞌap upiaria pe e. Katu­pono etomo­herep saꞌa­wyꞌi paꞌiria piat hap atiky­ꞌesat e. Waku ehenoi iꞌatuepe aikotã ahaꞌa­seꞌi Musei nimo ainãpin hap ewy ehenoi o emoehãite kuap miitꞌin miat hamo e.
41,1,45,Maꞌato yt Iesui miky­ꞌesat ewy i tohenoi Iesui piat tomoe­hãite hap yne pe. Miꞌi pote ti Iesui yt teke kuap i tawa pe katu­pono ti typyꞌi kahato akasa teran haria tõꞌẽ tõꞌẽ howawi wuatꞌi kaipyi. Miꞌi pote yahig note toĩneꞌen yt teke kuap i tawa pe pote.
41,2,1,  PIAT EWYMeiũran Iesui taꞌaipok i raꞌyn tawa Kawa­naꞌũ kape. Putꞌok­toꞌe itotiat hawyi teke wẽtup netap we. Toĩneꞌen porapꞌi itotiat hap hawyi miitꞌin tikuap taꞌyn aikope Iesui ieĩneꞌen hap. Miꞌi hawyi meremo tõꞌẽ tõꞌẽ i raꞌyn howawi typyꞌi kahato raꞌyn hawyi iraniaꞌin miitꞌin sem oken upi neꞌi raꞌyn yn tukup­teꞌen. Miꞌi hawyi Iesui tiꞌa­tu­muꞌe Tupana ehay wo õꞌẽ tewawiat haria.
41,2,3,Miꞌi turan taꞌa­tuerut Iesui kape yt ipoĩꞌãm kuap i rakat yni pe 4 ok herut haria. Maꞌato yt tuwe­hytꞌok kuap i Iesui ewawi sese kat pote typyꞌi poityꞌi netap wiat pote.
41,2,4,Miꞌi pote teꞌe­raꞌam naꞌyn netap ok tote hawyi taꞌa­tu­ꞌahot raꞌyn netap ok Iesui apy tote. Miꞌi hawyi iꞌokhotꞌe hawuo taꞌa­tu­mo­ꞌapyk yt hewyry kuap i rakat yni pe.
41,2,5,Miꞌi hawyi taꞌa­kasa yne hawyi Iesui tikuap taꞌyn tomohey iꞌatuepiat hap koꞌi. Miꞌi hawyi toꞌe iꞌahu rakat pe — Koitywy ti yt naku i eminug saꞌag koꞌi Tupana tihep yne raꞌyn epyꞌa piat uiwy e.
41,2,6,Miꞌi pote apyk puaria miwan enoi haria teꞌe­ru­wa­nẽtup hawe teꞌe­roꞌe — Kat pote mio tã e Iesui iꞌatuꞌe teꞌe­ru­wa­nẽtup hawe. Tupana yn ni yt nakuaria i aiminug hep kuap hat iꞌatuꞌe. Yt naku i mio tã e Iesui iꞌatuꞌe teꞌe­ru­wa­nẽtup hawe.
41,2,8,Maꞌato meremo Iesui tikuap topyꞌa pe iꞌatu­wa­nẽtup hap. Miꞌi hawyi Iesui toꞌe iꞌatuepe — Kat poteĩ yt eweiky­ꞌesat i uiꞌe iꞌahu rakat piat hap e. Kat areꞌe som pyno poꞌog yt niatpo i yt hewyry kuap i rakat pe sio apo koitywy ti yt nakuap i eminug atihep taꞌyn areꞌe sio erepoĩꞌãm no hawyi etiꞌok­poꞌi ro eꞌyni hawyi ereto ro eꞌyat kape areꞌe. Kat som pyno poꞌog yt niatpo i areꞌe yt ipoĩꞌãm kuap i rakat pe e Iesui miwan enoi haria pe.
41,2,10,Miꞌi hawyi toꞌe i — Taꞌi Miitꞌin Ykeꞌet ti yt nakuap i hep kuap hat wuatꞌi yt naku i hep kuap hat wyti Uito e. Miꞌi tupono atimo­herep mesup ehepe uhesaika hap yt nakuap i hep hamuat e.
41,2,11,Miꞌi hawyi Iesui toꞌe i yt hewyry kuap i rakat pe — Epoĩꞌãm no hawyi etiꞌok­poꞌi ro eꞌyni hawyi ereto ro eꞌyat kape e.
41,2,12,Miꞌi hawyi meremo raꞌyn iꞌahu rakat ipoĩꞌãm hawyi toiꞌok­poꞌi teꞌyni hawyi toto raꞌyn wuatꞌi ehamo. Miꞌi hawyi teꞌe­ra­haꞌat kahato hawyi teꞌe­ru­wehum kahato Tupana ete. Miꞌi hawyi teꞌe­roꞌe toꞌope — Aito yt karãpe i wata­ꞌa­kasa meikotã iꞌatuꞌe raꞌyn.
41,2,13,  PIAT EWYMiꞌi hawyi toto raꞌyn Iesui tawa pyi yi Karireia hyemyiꞌa hy ẽpe kape. Miꞌi hawyi yi kyt upi tõꞌẽ tõꞌẽ miitꞌin typyꞌi kahato howawi. Miꞌi hawyi tohenoi henoi iꞌatuepe.
41,2,14,Miꞌi hawyi tewyry hap tote Iesui taꞌa­kasa uhyt Irewi mekewat Auweu saꞌyru apykpe ipotpap netap wiat rakat. Miꞌi ipotpap muꞌap pyhyp hap ete. Wuatꞌi muꞌap kareꞌen koꞌi toipyhyp. Toipo­re­raꞌat saꞌup toꞌy­wania kaipyi wanĩ­kaptia porekuat pe. Miꞌi hawyi Iesui tuwẽ­powat howawi — Toꞌiro uiwywo Irewi e. Miꞌi hawyi ipoĩꞌãm naꞌyn hawyi toto Iesui upi.
41,2,15,Wẽtup eꞌat pe Iesui toto Irewi yat kape topot­mu­ꞌeria wywo teꞌe­renuk hamo. Miꞌi hap tote typyꞌi kahato Irewi wyriaꞌin teꞌe­ru­wa­ꞌa­tunug ienuk hap tote. Iꞌewyte Iesui wywo tukup­teꞌen yt nakuaria i saꞌup pore­raꞌat haria teꞌe­renuk hamo.
41,2,16,Miꞌi hawyi iraniaꞌin nagnia ehay enoi haria teꞌe­ra­haꞌat ienuk hap kape iꞌewyte miwan enoi haria teꞌe­ra­haꞌat. Miꞌi hawyi apoꞌi­ꞌa­tuꞌe Iesui potmu­ꞌeria pe — Kat poteĩ eimuꞌe hat yt nakuaria i iwywo saꞌup pore­raꞌat haria wywo tenuk iꞌatuꞌe.
41,2,17,Miꞌi e hap Iesui tikuap hawyi toiꞌa­tu­wesat — Uhytꞌiꞌin yt eweikuap i apo aikotã ihãite rakaria yt tikat hin i mohag nug hat maꞌato iraniaꞌin iꞌahu rakaria ti ikat kahato e. Miꞌi hap ewy ti koitywy ariot yt nakuaria i eraꞌaipok Tupana kapiat hamo e. Maꞌato — Uruto poꞌog waku e haria yt atera­ꞌaipok kuap i Tupana kape e katu­pono yt uikat hin i — Uruto poꞌog iꞌatuꞌe pote.
41,2,18,  PIAT EWYMiꞌi hawyi mekewat iꞌatu­we­mo­syꞌat hap eꞌat pe miitꞌin teꞌe­roꞌe Iesui pe — Woꞌo­setꞌok hat Iuwãu potmu­ꞌeria koitywy teꞌe­ru­we­mo­syꞌat kahato raꞌyn iꞌatuꞌe. Iꞌewyte ti nagnia ehay enoi haria teꞌe­ru­we­mo­syꞌat kahato raꞌyn iꞌatuꞌe. Maꞌato ewat epotmu­ꞌeria yt teꞌe­ru­we­mo­syꞌat hin i iꞌatuꞌe. Kat poteĩ miꞌi tã epotmu­ꞌeria iꞌatuꞌe.
41,2,19,Miꞌi hawyi Iesui tiꞌa­tu­wesat — Katu­pono uipot­mu­ꞌeria iꞌatu­wepit kahato aikotã ienuk hap eꞌat piat seꞌaito hap eꞌat piat ienuk hap ewy uipot­mu­ꞌeria tukup­teꞌen e. Ienuk hap eꞌat pe yt uwe i tuwe­mo­syꞌat iꞌatu­wepit hap eꞌat pote e. Maꞌato karãpe iraniaꞌin tioto seꞌaito pya toꞌo­ꞌya­ty­pepyi miꞌi hawyi teꞌe­ru­we­mo­syꞌat e Iesui wemo­syꞌat haria pe.
41,2,21,— Iꞌewyte ti wẽtup sehay ahenoi teran ehepe e. Ahesokpe potꞌi iꞌewyte hiotꞌe pote yt naku i watomog sokpe pakup wo neꞌi e. Katu­pono ti ahepiat imog hap tuwe­ꞌatuk hawyi toihiot neꞌi raꞌyn ahesokpe potꞌi e. Miꞌi hawyi ahesokpe hiotꞌe rakat topy­huꞌat poꞌog naꞌyn saꞌag e. Iꞌewyte ahetama pe watopag Uwa hy heiam iꞌape pakup we e. Maꞌato heiam iꞌape potꞌi pe iteneg moityꞌi pote yt naku i miꞌi tã katu­pono ti henãpuk hawyi heiam iꞌape teneg hawyi pokꞌe i raꞌyn e. Pokꞌe hawyi yt kat i Uwa hy iꞌewyte yt kat i heiam pokꞌe hawyi. Maꞌato iꞌape pakup wote yt pokꞌe i torokꞌe pote. Miꞌi ewywuat yt naku i uhehay pakup eweipag sehay potꞌi puo e Iesui nagnia ehay enoi haria pe.
41,2,23,  PIAT EWYMiꞌi hawyi yt iꞌatu­potpap i hap eꞌat pe Iesui tokosap taꞌyn go sakpo awati ypia wywuat sakpo. Miꞌi hawyi iwyriaꞌin hoꞌopik taꞌyn awati toko­kaꞌat no.
41,2,24,Miꞌi hawyi maꞌato iraniaꞌin nagnia ehay enoi haria teꞌe­ra­haꞌat kahato iꞌatu­potpap hap kape. Miꞌi hawyi tõꞌẽ meremo hawyi wãita­ꞌa­tuꞌe Iesui piat hamo — Yt naku i ti taꞌa­tu­ho­ꞌopik awati yt aipotpap i hap eꞌat pe. Yt naku i ti miꞌi tã iꞌatuꞌe.
41,2,25,"Maꞌato Iesui tiꞌa­tu­wesat — U pãi yt eweikuap i apo miwan me aikotã saꞌa­wyꞌi Tupana mikyꞌe morekuat Tawi teke Tupana mõtypot hawe tesyꞌat wywuat hawyi toimõꞌẽ mekewat Tupana mõtypot haria eman tesu­ra­raꞌin me hap e. Miꞌi hawyi tutuꞌu tesu­ra­raꞌin nywo paꞌi wato miꞌu wuat neꞌi. Miꞌi aikotã aipo­rekuat saꞌa­wy­ꞌiwuat Tawi tunug mekewat paꞌi Apiata ieĩneꞌen hap eꞌat pe turan e. Miꞌi tã hat pytkai — Waku kahato aipo­typot saꞌa­wy­ꞌiwuat Tawi eweiꞌe. Series, "
41,2,27,— Uhytꞌiꞌin saꞌa­wyꞌi Tupana tunug tomõ­typot hap eꞌat hawyi tutum miitꞌin me iꞌatu­mo­wepit hamo tomohey hamuat e. Miꞌi pote mio heꞌat toĩneꞌen miitꞌin po pe aimo­wepit hamo e. Maꞌato yt naku i Tupana mõtypot eꞌat neꞌi topy­huꞌat aiꞌakag wo wãiꞌe hano e. Kat pote Tupana tum ahepe teꞌat aimo­wepit hamo e. Tutum naꞌyn miitꞌin me teꞌat are miꞌi pote Uito areĩneꞌen Tupana eꞌat Kaꞌiwat no iꞌewyte areĩneꞌen Wuatꞌi Miitꞌin Ykeꞌet no e Iesui nagnia wãiꞌe hap enoi haria pe.
41,3,1,  PIAT EWYMiꞌi hawyi Tupana mõtypot hap eꞌat pe Iesui teke i Tupana ehay enoi hawe. Miꞌi hawyi itotiaria wywo toĩneꞌen ipo kĩꞌã rakat.
41,3,2,Miꞌi hawyi teꞌe­ru­wa­nẽtup — Iesui timoe­hãite apo ipo kĩꞌã rakat yt aipotpap i hap eꞌat pe. Miꞌi hap ti yt naku i iꞌatu­wa­nẽtup hawe. Miꞌi hawyi teꞌe­ra­haꞌat kahato Iesui kape ikuasa te hamo.
41,3,3,Miꞌi hawyi Iesui tikaykay tuwe­wawi ipo kag motꞌi rakat — Uhytꞌi eriot ro meikowo e. Epoĩꞌãm no meiũpe miitꞌin pyꞌa­setpe e.
41,3,4,Miꞌi hawyi toꞌe Iesui iraniaꞌin me — Koran wyti Tupana mõtypot hap eꞌat e. Miꞌi pote apoꞌare ehepe waku som mesuwat eꞌat pe wakuap watunug sio apo yt naku i e. Waku apo mesup eꞌat pe watunug miitꞌin kyꞌe hap sio miitꞌin atuꞌuka hap watunug e. Miꞌi hawyi maꞌato yt taꞌa­tu­wesat i raꞌyn Iesui. Iꞌatunik neꞌi raꞌyn.
41,3,5,Miꞌi pote Iesui ipyꞌahak hawyi ihaꞌat kahato iꞌatue­wawi iꞌatu­pyꞌa heg nakaria kape yt taꞌa­tu­kyꞌe i ipo kĩꞌã rakat pote. Miꞌi hawyi toꞌe i ipo kĩꞌã rakat pe — Erepo­torok to uhyt e. Miꞌi hawyi toitorok taꞌyn hawyi ipo kokawiat ewy raꞌyn.
41,3,6,Miꞌi hawyi nagnia ehay enoi haria tuwat raꞌyn Iesui kaipyi. Miꞌi hawyi tuwat raꞌyn morekuat Eroti esura­raꞌin kape. Miꞌi hawyi miꞌiria wywo taꞌa­tukat aikotã waku Iesui auka hamuat hap.
41,3,7,Miꞌi hawyi Iesui toto raꞌyn topot­mu­ꞌeria wywo tawa Karireia hyemyiꞌa kape. Miꞌi hap upi typyꞌi kahato miitꞌin tuwat hupi tawa Karireia kaipy­wiaria tawa Iuteu kaipy­wiaria Tawa Ieru­sarẽi kaipy­wiaria yi Itumeia kaipy­wiaria Iũtãu hy sakpuaria tuwat hupi iꞌewyte mekewat tawa koꞌi pya pywiat Tiru kaipy­wiaria tawa Sitãu kaipy­wiaria tuwat tuwat Iesui upi.
41,3,9,Karãpe Iesui minug wakuap taꞌa­tukuap taꞌyn hawyi teꞌe­ru­wa­ꞌa­tunug howawi wuatꞌi kaipy­wiaria. Miꞌi hawyi itote iꞌahu rakaria typyꞌi kahato Iesui tiꞌa­tu­moe­hãite. Miꞌi pote teꞌe­ru­wa­ꞌa­tunug kahato howawi hemig hamo. Miꞌi pote Iesui toꞌe towy­riaꞌin me — Eweterut ro yara uhowawi e. Katu­pono meiũpe uhemig neran haria typyꞌi kahato e. Taꞌi uiꞌakit kuap neꞌi raꞌyn ti uhemig neran haria e.
41,3,11,Miꞌi hawyi ahiag ipiit piat rakaria hewo yi tote. Iꞌewyte ahiagnia kakꞌi­ꞌa­tuꞌe. Iesui kapiat teꞌe­ra­haꞌat hawyi — Tupana Saꞌyru ti En iꞌatuꞌe.
41,3,12,Miꞌi pote Iesui wãiꞌe ahiagnia pe — Eipo­ꞌinik to e. Yt ewehenoi teiꞌo eimikuap uwe Uito hap e Iesui ahiagnia pe.
41,3,13,  PIAT EWYMiꞌi hap totepyi Iesui taꞌam naꞌyn yityꞌok tote. Miꞌi totepyi toiꞌa­tu­kaykay tuwe­wawi tomi­ꞌai­roria 12 miit. Miꞌi hawyi toko­kaꞌat howawi hawyi toꞌe topot­mu­ꞌeria pe
41,3,14,— Uimi­ꞌai­roria eipe uiwywuat wuatꞌi eꞌat piat ieĩneꞌen haria eipe e. Uimi­po­ꞌo­roria ahiag sopo hanuaria ti eipe e.
41,3,16,Saꞌa­wyꞌi toikaykay tuwe­wawi Simãu. Miꞌi hawyi tutum het pakup Simãu me PETERU Nu e. Miꞌi hawyi toikaykay TIAKU Sepeteu saꞌyru tuwe­wawi hawyi toikaykay Tiaku ywyt IUWÃU tuwe­wowi. Miꞌi hawyi miꞌiria pe Iesui tum iꞌatuset pakup Ipuehay rakaria e maꞌato Iesui pusu puo Puanesei e.
41,3,18,Miꞌi hawyi toiꞌa­tu­kaykay tuwe­wawi temiitꞌin ÃTERE WIRIPI PATORUMEU. Miꞌi hawyi toikaykay MATEU TUME tuwe­wawi. Iꞌewyte TIAKU Auweu saꞌyru hawyi TATEU hawyi SIMÃU SERATI torania toiꞌa­tu­kaykay. Torania toikaykay IUTA Ikarioti saꞌyru. Miꞌi ti meiũran imaꞌat hano topy­huꞌat.
41,3,20,Miꞌi hawyi Iesui taꞌaipok i raꞌyn yityꞌok kaipyi netap kape towy­riaꞌin nywo. Miꞌi hawyi miitꞌin teꞌe­ru­wa­ꞌa­tunug kahato i raꞌyn howawi typyꞌi kahato.
41,3,21,Miꞌi pote yt aikotã kuap i teꞌe­renuk. Miꞌi hap ti iywytꞌin tikuap taꞌyn hawyi teꞌe­roꞌe toꞌope — Meiẽ Aheykeꞌet Iesui wyti hesoꞌok taꞌyn yt tenuk i pote iꞌatuꞌe toꞌope. Miꞌi hawyi tuwat raꞌyn Taꞌa­tuy­keꞌet Iesui enõtem hamo. Waku watioto i aiꞌyat kape kat pote ti hesoꞌok taꞌyn iꞌatuꞌe.
41,3,22,Iꞌewyte miwan enoi haria Ieru­sarẽi kaipy­wiaria toꞌoehay toꞌope — Taꞌi watikuap taꞌyn Iesui hepap ahiagnia pore­nõtem miitꞌin mywiat hap iꞌatuꞌe. Taꞌi ahiagnia porekuat aipusu puo Peusepu toĩneꞌen Iesui piit pe pote toiꞌa­tu­po­ꞌoro kuap ahiagnia saꞌag iꞌatuꞌe toꞌope.
41,3,23,Miꞌi pote Iesui tiꞌa­tu­kaykay miitꞌin tuwe­wawi hawyi toꞌe iꞌatuepe — Uiwy­riaꞌin e ahenoi teran ehepe uhehay iãꞌãkap wuo e. Are pãi kat hamo ten ahiag tuwe­sopo are e. Yt aikotã kuap i wyti ren e. Katu­pono yt karãpe i tuwe­sopo kuap miit piit pyi ahiag e. Katu­pono karãpe wẽtup setama pe miitꞌin tuꞌuka tuꞌuka toꞌope meiũran ti mekewat setama pe yt uwe i raꞌyn topy­huꞌat e. Kat pote toꞌo­ꞌatoiat yne yne e yt kat i woꞌo­wese hap itote pote e. Iꞌewyte ti karãpe miitꞌin wẽtup yat pe tuꞌuka tuꞌuka toꞌope meiũran ti yt uwe i raꞌyn topy­huꞌat mekewat yat pe toꞌo­ꞌa­tu­ꞌuka pote e. Miꞌi hap ewy kahato karãpe ahiag tuwe­ꞌuka tuwete meiũran tuwe­moma hap yn topy­huꞌat e. Iꞌewyte sero­ꞌokꞌe hat yt teke kuap i surara hesaika rakat yat pe heka­reꞌen eroꞌok hamo e.
41,3,27,Maꞌato saꞌa­wyꞌi toipoꞌi poꞌi hesaika rakat miꞌi hawyi ti tote­roꞌok kuap heka­reꞌen e. Miꞌi pote ti rat toipo­hari kuap ahiag e.
41,3,28,Pywo ti areꞌe ehepe yne ehehay yt nakuap i koꞌi Tupana timo­hãpyk kuap maꞌato ehehay yt nakuat i Tupana Pãꞌãu kapiat ti ihay uhepiat turan Tupana yt timo­hãpyk kuap i — Miꞌi Miit Uhaꞌyru sese e Tupana Pãꞌãu ehepe turan — Eso kahato eweiꞌe tope hawyi Tupana yt tomo­hãpyk kuap i raꞌyn e. Miꞌi e hat ti Tupana miꞌa­piheg hano topy­huꞌat wuatꞌi eꞌat pe. Katu­pono Tupana yt timo­hãpyk kuap i — Yt uimohey teran i e hat. Tupana Pãꞌãu wakuat etiat — Eso kahato toꞌe hawyi ihay uhetiat turan. Miꞌi e hat wuatꞌi eꞌat piat Tupana miꞌa­piheg hanuat topy­huꞌat e Iesui tomohey hap pun haria pe. Iesui toꞌe mio tã e katu­pono Iesui ete saꞌa­wyꞌi teꞌe­roꞌe — Ahiag pãꞌãu toĩneꞌen Iesui piit pe iꞌatuꞌe pote.
41,3,31,  PIAT EWYMiꞌi turan putꞌok­ꞌi­ꞌa­tuꞌe Iesui ywytꞌin inytꞌin ity wywo Taꞌa­tuy­keꞌet ereto tawa Nasare kapiat hamo. Miꞌi hawyi typyꞌi kahato Iesui apypueri wo pote ityꞌin yt teke kuap i Iesui ewawi. Miꞌi pote sehay taꞌa­tu­po­ꞌoro Iesui kaykay hamo oken kape ipotmu­ꞌeria pyꞌa­setpyi. Miꞌi hawyi Iesui apypueri haria henoi tope — Urumuꞌe hat ety eywytꞌin einytꞌin ekaykay oken kape iꞌatuꞌe.
41,3,33,Miꞌi hawyi Iesui tiꞌa­tu­wesat — U e uweĩ uity e uweĩ uheywytꞌin e uweĩ uheinytꞌin e. Miꞌi hawyi tehaꞌat taꞌa­py­pueri haria kape tomohey haria kape hawyi toꞌe — Meiũpe ti uity uheywytꞌin uheinytꞌin e. Katu­pono Tupana ehay pe pywo e haria wyti uheywytꞌin uheinytꞌin uityꞌin e. Uiꞌywot miky­ꞌesat nug haria eipe pote Uheywytꞌin uheinytꞌin uityꞌin wo eweipy­huꞌat e Iesui taꞌa­py­pueri haria pe iꞌewyte ahepe.
41,4,1,  PIAT EWYMiꞌi hawyi Iesui toto i raꞌyn yi Karireia hyemyiꞌa eꞌyikytꞌok upi miitꞌin atumuꞌe hamo. Miꞌi hap tote typyꞌi rakaria teꞌe­ru­wa­ꞌa­tunug howawi. Miꞌi hawyi Iesui teke yara pe. Miꞌi hawyi taꞌapyk yara pe yowa tote­pywiat miitꞌin atumuꞌe hamo. Miꞌi pytkai miitꞌin yi kyt upi tukup­teꞌen.
41,4,2,Miꞌi hawyi tohenoi henoi sehay iãꞌãkap wuo iꞌatuepe.
41,4,3,— Eweiwa­nẽtup o e. Wẽtup eꞌat pe so hãꞌỹi sytpok hat toto toko kape hãꞌỹi sytpok hamo e.
41,4,4,Putꞌok­toꞌe raꞌyn go totiat hawyi tohytpok taꞌyn hãꞌỹi teꞌyi go pe maꞌato yt yne i hãꞌỹi hewo go sese tote. Iraniaꞌin so hãꞌỹi hewo go puꞌap upi. Miꞌi koꞌi ti weitaria tuꞌu neꞌi e.
41,4,5,Maꞌato iraniaꞌin hãꞌỹi ti hewo yi hit nu totiat rote. Miꞌi ti meremo hẽtyt maꞌato meiũran at hakup hawyi ti ikuꞌuro raꞌyn itotiat hapo yt toto kuap i yi piit kapiat pote e.
41,4,7,Miꞌi hawyi so iraniaꞌin hãꞌỹi hewo tuereto iꞌanam me e. Miꞌi koꞌi so hẽtyt wen maꞌato iꞌanam wywo toꞌo­ꞌewy neꞌi. Miꞌi pote meiũran iꞌanam tohik neꞌi raꞌyn hawyi yt tuwenug i raꞌyn e.
41,4,8,Maꞌato iraniaꞌin hãꞌỹi yi wakuat rote go sese tote hewo e. Miꞌiria ti hẽtyt meremo hawyi ihãite kahato hawyi haat kahato e. Miꞌi koꞌi kaipyi toimo­rania haat karan karan iãꞌỹi hawyi toipuẽti 30 iãꞌỹi. Wẽtup sat kaipyi toipuẽti 60 raꞌyn. Wẽtup kaipyi 100 raꞌyn e.
41,4,9,Uhytꞌiꞌin Manaꞌin ehewaure kaꞌa pote eweikuap to kat som areꞌe teran eimuꞌe hap uhehay iãꞌãkap wuo hap e Iesui yẽpe upiaria pe.
41,4,10,  PIAT EWYTuwat porap i raꞌyn yne miitꞌin hawyi iwyriaꞌin 12 ok takaria apoꞌi­ꞌa­tuꞌe Iesui pe — Urumuꞌe hat kat ete som mesuwat hãꞌỹi hãꞌãkap wuo urumuꞌe iꞌatuꞌe.
41,4,11,Miꞌi hawyi Iesui tiꞌa­tu­wesat — Taꞌi uiwy­riaꞌin ahenoi teran ehepe wuatꞌi mikuap yt heremo i aikotã Tupana topy­huꞌat irane Miitꞌin Porekuat no hap etiat e. Maꞌato iraniaꞌin me pya aikawiat haria pe yt uimohey teran i haria pe ahenoi teran sehay iãꞌãkap wuo e. Miꞌi tupono uhehamo maꞌato yt taꞌa­tukuap i kat areꞌe sese hap miꞌiria e. Teꞌe­ra­ꞌa­kasa yne maꞌato yt heremo i rakat e. Miꞌi pote yt karãpe i teꞌe­ra­ꞌaipok Tupana kape taꞌa­tu­minug yt nakuap i pyi taꞌa­tu­mo­hãpyk Tupana piat hamo e.
41,4,13,Koitywy kat poteĩ yt eweikuap i mesuwat mikoi iãꞌãkap sehay e. Aikotã aru pyno eweikuap iraniaꞌin uimienoi iãꞌãkap ewywuaria e topot­mu­ꞌeria pe.
41,4,14,Pyno ahenoi ehepe eweikuap sese hamo e. Mekewat iãꞌỹi sytpok hat ti Tupana ehay enoi moherep hat ewy e.
41,4,15,Miꞌi hawyi mekewat go puꞌap ẽpe upiat ti wẽtup ok wẽtup ok wanẽtup haria ewy e. Miꞌiria tote hawyi Tupana ehay hewo mikoi hãꞌỹi ewy maꞌato taꞌa­tukuap saꞌag hawyi meremo ahiag tihep teꞌen teꞌen iꞌatu­pyꞌa pyi Tupana ehay e.
41,4,16,Iꞌewyte ti mekewat iãꞌỹi hin nu totiat ti wẽtup ok wẽtup ok wanẽtup hat ewy e. Taꞌa­tu­wa­nẽtup hawyi meremo waku kahato taꞌa­tu­puẽti e. Maꞌato yt iꞌatu­sopo i pote yt toĩneꞌen motꞌi e. Meiũran iraniaꞌin miat taꞌa­tu­sa­tyꞌi satyꞌi Tupana ehay mohey iꞌatuꞌe piat pote miꞌi hawyi meremo taꞌa­tu­ꞌatoiat Tupana ehay e. Saꞌa­wyꞌi iꞌatu­wepit kahato maꞌato iraniaꞌin toꞌo­ky­ryꞌi e i hawyi meremo taꞌa­tu­waure raꞌyn e.
41,4,18,Iꞌewyte ti mekewat hu ypia piat ewy toĩneꞌen e. Miꞌiria taꞌa­tu­wa­nẽtup Tupana ehay kape. Maꞌato meiũran hawyi teꞌe­ru­wa­nẽtup taꞌa­tu­potpap iwato hap kape taꞌa­tue­ka­reꞌen iwato hap kape. Taꞌa­tu­mi­ky­ꞌesat wuatꞌi hap kape yn teꞌe­ru­wa­nẽtup.
41,4,20,Miꞌi pote Tupana ehay yt tuwenug i e. Maꞌato mekewat yi wakuat upiat ti wẽtup ok wẽtup ok wanẽtup haria ewy e. Saꞌa­wyꞌi taꞌa­tu­wa­nẽtup Tupana ehay kapiat hawyi taꞌa­tu­ky­ꞌesat kahato. Miꞌiria tuwenug naꞌyn e. Taꞌi wẽtup ok 30 hap ewy wẽtup ok 60 hap ewy hawyi wẽtup ok 100 hap ewy raꞌyn Tupana ehay tuwenug kahato raꞌyn iꞌatuieĩ­neꞌen hap tote e Iesui topot­mu­ꞌeria pe.
41,4,21, PIAT EWYMiꞌi hawyi Iesui henoi wẽtup iãꞌãkap sehay teka­tu­wy­riaꞌin me — Wãtym mote wyti miitꞌin topag ariãty ywaiti heiam note taꞌa­tupag hẽtyhot hamo e. Maꞌato yt uwe i ariãty ipag neran yrysakag ywytꞌok­pype e. Taꞌi yt uwe i tuwe­ꞌa­riã­typag neran yparakai ywytꞌok­pype e. Yt naku i miꞌi tã. Iwat heiam me yn waku ariãty e.
41,4,22,Katu­pono meiũran imierewyi tuwe­mo­herep e iꞌewyte huwy piat meiũran heremo e. Ehewaure kaꞌa pote eweikuap to uiwy­riaꞌin e Iesui tomohey haria pe.
41,4,24,Eweiwa­nẽtup to sehay kape e. Imõꞌẽ haria wyti aru poꞌog hereko e. Meiũran poꞌog naꞌyn Tupana tum ehepe e. Maꞌato yt eweimõꞌẽ Tupana miium pote mekewat kurin kat toihep yne eipo pyi. Tupana piat einãpin hap eweimuꞌe iraniaꞌin me pote poꞌog tehay tutum ehepe e. Maꞌato yt eweimuꞌe iraniaꞌin me i Tupana piat einãpin hap koꞌi pote ti aru toihep yne i raꞌyn toꞌe hap eipyꞌa pyi eimikuap hit e. Miꞌi hawyi poꞌog yt kat i saꞌa­wy­ꞌiwuat kai topy­huꞌat eiwa­nẽtup hawe e Iesui.
41,4,26,— Taꞌi miꞌi tã ti Tupana topy­huꞌat irane Miitꞌin Porekuat no aikotã hãꞌỹi koi hat ewy ti aru e. Saꞌa­wyꞌi toikoi hawyi tuwewi hẽtyt raꞌyn maꞌato ikoi hat toĩneꞌen toꞌyat pe miꞌi turan hẽtyt e. Miꞌi hawyi itag naꞌyn miꞌi hawyi haat raꞌyn maꞌato ikoi hat yt uwe i itote pytkai iꞌewyte yt taꞌa­kasa hin i aikotã itag hap kape pytkai e. Taꞌi mekewat at esaika hap upi mekewat iãꞌỹi tuwe­moe­hãite tuwepyi e. Mekewat go koi hat toket turan hewyry turan hẽtyt raꞌyn tuwe­motag naꞌyn haat raꞌyn. Miꞌi hawyi iko nug hat toto raꞌyn taꞌa­kasa hamo hawyi — Waku kahato e uimiꞌu raꞌyn e yt uipotpap i pytkai tuwenug pãi e tuwepe e. Waku yne hawyi toiterek kyseꞌyp wo e. Miꞌi uhehay iãꞌãkap ewy kahato Tupana tuwenug Morekuat no mesuwat yi tote e Iesui topot­mu­ꞌeria pe apoꞌi­ꞌa­tuꞌe hap wesat hamo.
41,4,30,  PIAT EWYMiꞌi hawyi Iesui henoi poꞌog naꞌyn wẽtup iãꞌãkap sehay towy­riaꞌin me — Are pãi aikotã Tupana topy­huꞌat Miitꞌin Porekuat no. Miꞌi hap ete ahenoi teran ehepe sehay iãꞌãkap wuo e. Taꞌi aimikoi iãꞌỹi kurin kat Mutata iãꞌỹi ewy ti. Eweikoi yi pe hawyi hẽtyt hawyi meremo topy­huꞌat itag iꞌyp e. Ywaiti raꞌyn hawyi weitaria teꞌe­ru­we­soknug naꞌyn haga tote iꞌyhop og me. Aikotã aimikoi yt kat iãꞌỹi ok tã rakat i poꞌog kurin kat wen maꞌato meremo iꞌyp uato raꞌyn e. Miꞌi hap ewy ti Tupana topy­huꞌat irane Miitꞌin Porekuat no e Iesui iꞌatuepe.
41,4,33,Miitꞌin me Iesui henoi henoi kahato sehay hãꞌãkap wuo yn tohenoi yt iꞌatu­mikuap wuo i.
41,4,34,Maꞌato tuweran hawyi topot­mu­ꞌeria sese pe tohenoi sese kat e kat e tohenoi hãꞌãkap wuo hap.
41,4,35,  PIAT EWYAt minꞌe turan Iesui toꞌe — Toꞌiro ysakpo uhytꞌiꞌin mesuwat yara puo e.
41,4,36,Miꞌi hawyi taꞌa­tu­hok­ꞌiwat raꞌyn yẽpeke typyꞌi rakaria. Miꞌi hawyi maꞌato ipatꞌok iraniaꞌin tuwat hupi hewat­ꞌymo yara koꞌi puo.
41,4,37,Miꞌi turan Iesui toket neꞌi yara etuꞌa pe toꞌakag pysop tote. Iket kai ti ihyemyiꞌa wato pyꞌa­setpiat turan ywytu kahato raꞌyn ywytu uato kahato raꞌyn. Miꞌi hawyi yꞌy teke teke raꞌyn iꞌatue­ꞌyara pe. Miꞌi hawyi hemiitꞌin toꞌo­kakꞌi teꞌe­ra­ꞌa­pyꞌat irane ihy wato taꞌa­tue­ꞌyara piat pote. Miꞌi hawyi meremo teꞌe­ru­wẽ­powat taꞌa­tuehay pirik wo Iesui kape — Urumuꞌe hat erehymut ro iꞌatuꞌe. Yt urukyꞌe i apo En iꞌatuꞌe. Urutopap hamuat raꞌyn wyti iꞌatuꞌe minwa­toꞌe Uhyt iꞌatuꞌe Iesui pe.
41,4,39,Miꞌi hawyi Iesui ipoĩꞌãm naꞌyn hawyi toꞌe ywytu uato pe ihy esaika rakat pe — Epoꞌinik to yꞌy e epohep to wasere wato e. Miꞌi hawyi meremo wasere ipohep hawyi yꞌy iꞌewyte ipoꞌinik taꞌyn. Miꞌi hawyi ihy nik kahato raꞌyn.
41,4,40,Miꞌi hawyi toꞌe towy­riaꞌin me — Uhytꞌiꞌin e kat poteĩ eweikenꞌẽ uimohey haria eipe pytkai e.
41,4,41,Miꞌi hawyi teꞌe­ro­kenꞌẽ poꞌog neꞌi hawyi apoꞌi­ꞌa­tuꞌe toꞌope — Yt uwe i mesuwat yi tote Miꞌi Miit Iesui ewywuat iꞌatuꞌe. Taꞌi ywytu yꞌy tunug kahato Aimuꞌe hat Iesui mipo­ꞌoro ewy iꞌatuꞌe. Uwe pyno Iesui iꞌatuꞌe toꞌope.
41,5,1,  PIAT EWYMiꞌi hawyi Iesui hakpo temiitꞌin wywo yi Karireia hyemyiꞌa. Miꞌi hawyi putꞌok­ꞌi­ꞌa­tuꞌe yi Kata­renu wã tote teꞌe­ru­wehik taꞌyn. Miꞌi hawyi Iesui tuwẽtem yara pyi yi kape. Miꞌi hawyi meremo ahiagnia ipiit piat rakat wẽtup ok teput tuerut Iesui kapiat taꞌa­kasa hamo. Miꞌi so nimo raꞌyn toĩneꞌen woꞌosyp hawe yt uwe i ipyhik kuap. Haꞌa­wyte raꞌyn karania wo neꞌi raꞌyn taꞌa­tu­pyhik woꞌo­pyhik hawe wen maꞌato so toipirik neꞌi topyhik hap koꞌi. Taꞌi kurenti wo taꞌa­tu­pyhik maꞌato toitektek neꞌi. Miꞌi hawyi yt uwe i imope­rupꞌi hamo topy­huꞌat.
41,5,5,Miꞌi tã ti mekewat ahiagnia ipiit piat rakat wãtym muo ihotꞌok puo miit syp hawe yityꞌok tote toĩneꞌen. Kakꞌe kakꞌe yityꞌok upi tuwe­witwit nu koꞌi wo hawyi haty kahato raꞌyn tuwete.
41,5,6,"Miꞌi turan so taꞌa­kasa Iesui kape pya pyi hawyi so teput tuerut raꞌyn. Miꞌi hawyi putꞌokꞌe Iesui ete hawyi tuwe­pỹ­ꞌã­tutuk howa kape. Miꞌi hawyi Iesui pe toꞌe tehay pirik wo — Kat som etunug neran uhete Iesui Tupana Saꞌyru e. Miꞌi hawyi Iesui toꞌe ahiagnia pe — Eiwe­nõꞌẽ ro meiũwat miit piit pyi e. Mio tã hawyi toiwesat — Yt urusa­tyꞌi satyꞌi teiꞌo En iꞌatuꞌe. Series, "
41,5,9,"Miꞌi hawyi Iesui toꞌe mekewat miit piit piat ahiagnia pe — Kat eĩ pyno ehet e Iesui ahiagnia pe. Mio tã e hawyi taꞌa­tu­wesat — Isem e uruwat uruset Uhyt iꞌatuꞌe katu­pono uruty­pyꞌi kahato uruto pote. Pyno yt urupo­ꞌoro teiꞌo pya meiũpe pyi Uhyt iꞌatuꞌe mekewat miit ahiag ipiit piat rakat wẽ pyi. Series, "
41,5,11,Miꞌi turan hamaut koꞌi typyꞌi rakaria tukup­teꞌen mekewat yityꞌok tote teꞌe­renuk hap tote. Miꞌi hawyi ahiagnia hẽtup Iesui pe — Meimuẽwat hamaut asuwai koꞌi kape ro urupo­ꞌoro iꞌatuꞌe. Miꞌiria pe mono urutu­we­hytꞌok iꞌatuꞌe raꞌyn.
41,5,13,Miꞌi hawyi Iesui toꞌe — Eweiwat ro pono e. Mio tã e hawyi tuwe­nõꞌẽ raꞌyn ahiagnia mekewat miit piit pyi hawyi tuwe­hytꞌok taꞌyn hamaut asuwai koꞌi 2000 rakaria piit pe raꞌyn tuwe­hytꞌok. Miꞌi hawyi hamaut koꞌi ikohye­putꞌi kohye­putꞌi yityꞌok totepyi hawyi tuwe­hytꞌok yꞌy pe hawyi topap yne raꞌyn.
41,5,14,Miꞌi hawyi hamaut sem apykok haria ikohyeput raꞌyn yi Kata­renu etawa koꞌi upi go koꞌi upi iraniaꞌin miat henoi hamo. Miꞌi hawyi so tuwat yne miitꞌin Iesui kapiat teꞌe­ra­ꞌa­kasa hamo.
41,5,15,Miꞌi hawyi teꞌe­ra­ꞌa­kasa mekewat miit Iesui yatype apyk pe raꞌyn waku i raꞌyn tuwe­painug me raꞌyn toĩneꞌen yt kat i raꞌyn ahiagnia ipiit pe. Miꞌi hawyi ti teꞌe­ro­kenꞌẽ Iesui pupi. Miꞌi hawyi ti mekewat õꞌẽ haria pe akasa haria henoi yne raꞌyn aikotã aikotã mekewat ahiag ipiit piat rakat etiat hamaut asuwai koꞌi topap yne hap etiat.
41,5,17,Miꞌi hawyi taꞌa­tu­hẽtup hẽtup i Iesui pe — Uhyt Mimi iꞌatuꞌe motoro meiũwat uruetama pyi iꞌatuꞌe.
41,5,18,Miꞌi hawyi Iesui teke yara pe turan mekewat saꞌa­wy­ꞌiwuat ahiagnia ipiit piat rakat imimoe­hãite tuwẽ­powat Iesui kape — Uipap kahato eupi Mehĩ e.
41,5,19,Maꞌato Iesui tiwesat — Yt wyti waku poꞌog ni eraꞌaipok i raꞌyn eꞌyat kape hawyi ehenoi henoi mesu­wa­ro­tiaria pe aikotã Uito Ekaꞌiwat pakup ekyꞌe hap aikotã enug waku hap ewyriaꞌin miat hap ti atiky­ꞌesat uhaꞌyru e Iesui.
41,5,20,Miꞌi hawyi ti toto raꞌyn Iesui yaty­pepyi. Miꞌi hawyi wuatꞌi 10 tawa puaria piat henoi henoi aikotã wakuap Iesui tunug tetiat hap. Miꞌi hawyi ikuap haria teꞌe­ru­wa­nẽtup kahato — Waku kahato Iesui iꞌatuꞌe toꞌope.
41,5,21,  PIAT EWYMiꞌi hawyi Iesui toto i raꞌyn temiitꞌin nywo yara puo yi Karireia hyemyiꞌa wato sakpo. Miꞌi hawyi putꞌok­ꞌi­ꞌa­tuꞌe hawyi miitꞌin tõꞌẽ tõꞌẽ howawi.
41,5,22,Miꞌi hawyi miitꞌin sem raꞌyn tukup­teꞌen yẽpeke. Miꞌi hawyi Tupana mõtypot yat kaꞌiwat wẽtup ok Tupana mõtypot yat akag uhyt Iairu tut Iesui kape. Miꞌi hawyi tuwe­pỹ­ꞌã­tutuk Iesui ewa kape. Miꞌi hawyi tohẽtup Iesui pe haty wo — Mehĩ e uhakiꞌyt hin ikuꞌuro irane Uhyt e. Pyno toꞌiro meremo imoehãite hamo e. Ereponug itote hawyi mono ihãite hawyi uhakiꞌyt yt ikuꞌuro i e.
41,5,24,Miꞌi hawyi toto Iesui Iairu upi. Maꞌato mekewat typyꞌi rakaria tuwat yne hupi. Miꞌi hawyi muꞌap upi taꞌa­tu­py­huhik neꞌi Iesui.
41,5,25,MIꞌi hawyi Iesui toto Tupana mõtypot yat akag uhyt Iairu upi miitꞌin sem tuwat hupi. Miꞌi turan ti wẽtup ok hary­poria huu wato rakat toĩneꞌen iꞌatu­wywo. Miꞌi wyti nimo kahato raꞌyn iꞌahu. Miꞌi wyti 12 anu raꞌyn toho­ꞌopot mekewat toꞌahu hap. Miꞌi so hewyry mohag nug haria upi. Tutum yne raꞌyn teka­reꞌen mohag nug haria pe. Maꞌato yt naku i poꞌog poꞌog neꞌi tuwete.
41,5,27,Miꞌi turan Iesui etiat toikuap taꞌyn. Miꞌi hawyi tuwa­nẽtup taꞌyn — Pyno mesup aru areto raꞌyn Mimi Iesui upi hesokpe emig hamo e. Miꞌi atunug mote mono waku raꞌyn uhete e. Miꞌi hawyi ti toto raꞌyn miitꞌin typyꞌi tok puo Iesui ewatꞌymo. Miꞌi hawyi totemig naꞌyn hesokpe ete.
41,5,29,Miꞌi hawyi meremo waku tuwete hawyi mekewat hary­poria tikuap taꞌyn tehãite hap. Toikuap tetiat yt tosuu wato i raꞌyn hap.
41,5,30,Miꞌi hawyi maꞌato meremo tuwewi Iesui tikuap tesaika wẽtem topiit pywiat miitꞌin moehãite hamuat hap koꞌi. Miꞌi pote tuwe­morem naꞌyn hawyi apoꞌe topy­huhik haria pe — Uwe kahu uhesokpe emig e.
41,5,31,Mio tã e pote ipotmu­ꞌeria teꞌe­roꞌe — Urumuꞌe hat meiũpe ti miitꞌin sem me watu­kup­teꞌen typyꞌi poityꞌi emig haria iꞌatuꞌe. Kat poteĩ — Uwe uhesokpe emig ere iꞌatuꞌe. Maꞌato Iesui tehaꞌat yne iꞌatuewa pe. Toikat temig hat uwe hap. Miꞌi pote mekewat hary­poria tokenꞌẽ kahato katu­pono toikuap taꞌyn tomoe­hãite hap.
41,5,33,Miꞌi hawyi tut i raꞌyn hawyi tuwe­pỹ­ꞌã­tutuk howa kape tyry­toꞌe wywo hawyi tohenoi raꞌyn Iesui piat tomoe­hãite hap.
41,5,34,Miꞌi hawyi Iesui toꞌe — Uheinyt ewat uimohey hap emoehãite raꞌyn e. Miꞌi hawyi ti aru ehãite raꞌyn e. Miꞌi tupono ewepit ro eraꞌaipok i ro eꞌyat kape e.
41,5,35,Miꞌi turan Tupana mõtypot yat akag uhyt Iairu emiitꞌin tõꞌẽ raꞌyn iꞌyat kaipyi. Miꞌi hawyi taꞌa­tu­henoi Iairu pe — Uruka­ꞌiwat iꞌatuꞌe yt naku i kahato raꞌyn. Yt kat hamo i raꞌyn wyti Woꞌo­muꞌe hat etiky­ꞌesat katu­pono ti esakiꞌyt wyti ikuꞌuro sese raꞌyn iꞌatuꞌe iꞌywot Iairu pe.
41,5,36,Maꞌato Iesui tikuap hawyi toꞌe iꞌywot pe — Yt erekenꞌẽ teiꞌo e. Uimohey yn no en e. Miꞌi hawyi typyꞌi rakaria iraniaꞌin Iesui yt tiky­ꞌesat i tuwat yne hap. Temiitꞌin yn Peteru Tiaku iywyt Iuwãu wywo yn toiky­ꞌesat tuwat hap. Miꞌi hawyi tuwat raꞌyn Iairu yat kape. Miꞌi hawyi putꞌok­ꞌi­ꞌa­tuꞌe tuꞌisa yat pe turan miitꞌin typyꞌi poityꞌi taꞌa­tu­puẽti wak haria. Teꞌe­ruwak ihay pirik kahato pĩꞌã hin ikuꞌuro pote. Miꞌi turan Iesui teke netap we hawyi toꞌe wak haria pe — Kat poteĩ eweiwak e. Kat poteĩ ehehay pirik e. Yt ikuꞌuro i ti pĩꞌã maꞌato toket neꞌi ti e. Mio tã e pote wak haria toꞌo­ky­ryꞌi Iesui ete. Miꞌi pote wak haria Iesui tiꞌa­tu­sopo raꞌyn iꞌyat pyi. Miꞌi hawyi toko­kaꞌat ity iꞌywot Iuwãu Tiaku Peteru wywo yn naꞌyn ikuꞌuro rakat kape.
41,5,41,Miꞌi hawyi Iesui tiꞌy­kesat hawyi toꞌe ikuꞌuro rakat pe — Pĩꞌã hin epoĩꞌãm no e.
41,5,42,Maꞌato towat topusu puo — Tarita kumi e. Miꞌi hawyi meremo pĩꞌã hin 12 anu rakat ipoĩꞌãm naꞌyn hewyry i raꞌyn. Miꞌi pote teꞌe­ra­haꞌat kahato teꞌe­ru­wa­nẽtup kahato raꞌyn. Miꞌi hawyi Iesui tiꞌa­tu­nãpin — Pyno ewetopoi ro eimẽpyt e. Maꞌato o yt ewehenoi teiꞌo pĩꞌã hin ieĩneꞌen i hap iraniaꞌin me e iꞌatuepe.
41,6,1, PIAT EWYMiꞌi hawyi Iesui toto i raꞌyn uhyt Iairu etawa kaipyi towy­riaꞌin wywo tomotag hap tawa hit Nasare kape.
41,6,2,Miꞌi hawyi Tupana mõtypot hap eꞌat pe Iesui henoi henoi tetawa Nasare piaria pe Tupana mõtypot yat pe. Miꞌi hawyi itotiaria teꞌe­ru­wa­nẽtup kahato. Miꞌi hawyi teꞌe­roꞌe toꞌope — Yt saꞌa­wy­ꞌiwuat meiũpiat panꞌi panꞌi e hat i apo meiẽ iꞌatuꞌe. Yt mana Maria mẽpyt i apo Miꞌi Miit iꞌatuꞌe. Yt Tiaku Iuse Iuta Simãu eykeꞌet i apo Miꞌi Miit Iesui iꞌatuꞌe. Iꞌewyte iwat yt Iesui einytꞌin i apo tukup­teꞌen meiũpe iꞌatuꞌe toꞌope. Uwe som pyno mekewat weꞌeg hap henoi Iesui pe iꞌatuꞌe. Hawytepyi ipatpap mesuwe tawa Nasare pe wuatꞌi ariaꞌyp kawiat hap nug hanuat iꞌatuꞌe. Katu­pono som pono tohepap kahato wuatꞌi wakuap nug hanuat iꞌatuꞌe raꞌyn. Uwe som mesuwat tesaika hap henoi tope Tupana ewywuat nug hamo iꞌatuꞌe toꞌope. Miꞌi hawyi yt taꞌa­tu­mohey hin i Iesui haype. Miꞌi pote Iesui yt timoherep kuap i wakuap Tupana mimoherep yt uwe tunug kuap i hap iꞌatuepe. Kurin Kurin tutunug tesaika wo tawa Nasare pe. Wẽtup ok wẽtup ok yn toimoe­hãite topo wo iꞌahu rakaria. Maꞌato yt tomohey i haria pe yt tutunug kuap i aikotã aikotã e hap koꞌi. Yt tomohey i haria kape tuwa­nẽtup kahato — Kat pote yt uimohey i uimotag haria e tuwepe. Miꞌi pote toꞌe iꞌatuepe — Iraniaꞌin setama puaria wyti imohey kahato Tupana ehay moherep hat e. Maꞌato iwat hetama puaria ti yt imohey i e. Iwat iꞌywania sese ti iꞌewyte yt imohey i e. Iꞌyat piaria iꞌewyte yt imohey i e Iesui tetawa Nasare piaria pe tomotag hanuaria pe yt tomohey i haria pe. Mio tã e hawyi toto raꞌyn tomotag hap tawa Nasare pyi iraniaꞌin tawa hit koꞌi kape henoi henoi ipuat hamo.
41,6,7,  PIAT EWYMiꞌi turan Iesui tikaykay temiitꞌin tuwe­wawi. Miꞌi hawyi tutum naꞌyn tesaika hap ahiag sopo hamuat towy­riaꞌin me 12 ok takaria pe. Miꞌi hawyi toiꞌa­tu­nãpin — Uipot­mu­ꞌeria e koitywy woro­ho­ꞌo­po­ꞌoro wuatꞌi tawa piaria muꞌe hamo e. Typy ok tuereto woro­ho­ꞌo­po­ꞌoro e. Pyno waku ti ewetioto eheka­reꞌen kurin kurin muꞌap upianuat e. Esokpe epiit etiat yn etioto e. Waku epy sokpe epy etiat yn etioto are. Epoꞌyha wẽtup waku e. Waku yt kat i eimiꞌu muꞌap upianuat ewetioto e. Waku yt kat i ehesokpe eiam e. Waku yt kat i muꞌap saꞌup ape ewetioto e. Waku sokpe eipiit piat yn ewetioto are.
41,6,10,Miꞌi hawyi putꞌok­ꞌe­weiꞌe wẽtup tawa pe hawyi waku wuatꞌi eꞌat pe ti wẽtup getap we yn ewehenuk iꞌewyte eweiket e.
41,6,11,Maꞌato tawa piaria yt iꞌatu­wese i ehete yt teꞌe­ru­wa­nẽtup teran i eimienoi uhetiat kape miꞌi pote eweiwat i raꞌyn iꞌatue­tawa pyi e. Eiwe­nõꞌẽ hamo waku meiẽwat tawa sawiu eipy etiat koꞌi eiwe­py­pit­pitꞌok kahato iꞌatue­hamo e. Miꞌi tã ewetunug hawyi ti aru taꞌa­tukuap taꞌyn Tupana etiat yt taꞌa­tu­wese i hap e Iesui topot­po­ꞌo­roria 12 ok takaria pe.Miꞌi hawyi tuwat raꞌyn typy ok tuereto tawa koꞌi upi Iesui yaty­pepyi ihay enoi hamo.
41,6,12,Putꞌok­ta­ꞌa­tuꞌe hawyi mio tã iꞌatuꞌe miitꞌin me — Koitywy eweiꞌatoiat ro yt nakuap i eiminug koꞌi hawyi eweiꞌaipok to Tupana etiat kuap hamo iꞌatuꞌe miitꞌin me. Miꞌi hawyi iꞌewyte ahiag koꞌi taꞌa­tu­ꞌa­tu­sopo miitꞌin piit pyi. Iꞌewyte ikap takat wo taꞌa­tupen iꞌahu rakaria akag hawyi iꞌatue­hãite raꞌyn. Miitꞌin teꞌe­ru­we­wa­nẽtup kahato uwe Iesui e hap ete.
41,6,14,Miꞌi hawyi yne raꞌyn ikuap Iesui etiat ipotmu­ꞌeria 12 ok takaria wẽ pyi. Miꞌi hawyi mio tã hap morekuat Eroti tikuap hawyi toꞌe tuwa­nẽtup hawe — Iuwãu taꞌaipok taꞌyn guꞌuro pyi e. Iesui wyti woꞌo­setꞌok hat Iuwãu toĩneꞌen i raꞌyn guꞌuro pyi e. Miꞌi tupono ti tote­reko hesaika hap e morekuat Eroti Iesui etiat.
41,6,15,Miꞌi hawyi wẽtup ok wẽtup ok toꞌe — Iesui wyti Tupana ehay moherep nimuat hat iꞌatuꞌe. Maꞌato iraniaꞌin — Taꞌi Tupana ehay moherep hat saꞌa­wy­ꞌiwuat Eria wyti Iesui iꞌatuꞌe.
41,6,16,Maꞌato morekuat Eroti toꞌe tuwe­wa­nẽtup hawe — Are pãi atikuap wyti uwe sese hap e. Taꞌi Iuwãu uimi­ꞌakag tek wyti e tuwe­wa­nẽtup. Taꞌi toĩneꞌen i raꞌyn guꞌuro pyi e tuwa­nẽtup hawe morekuat Eroti Iesui etiat.
41,6,17,"  PIAT EWYMio tã toꞌe katu­pono saꞌa­wyꞌi morekuat Eroti toywyt Wiripi eharyꞌi wywo mana Erotia e hap het rakat wywo toĩneꞌen. Miꞌi pote saꞌa­wyꞌi te ahetꞌok hat Iuwãu toꞌe morekuat pe — Wãiꞌe yt naku i ti ereĩneꞌen eywyt eharyꞌi wywo neꞌi e tope. Mio tã e pote morekuat tiꞌa­tu­po­ꞌoro tesu­ra­raꞌin Iuwãu sat hamo ipoꞌi poꞌi hamo. Miꞌi hawyi iheg me taꞌa­tupag. Miꞌi hawyi morekuat eharyꞌi pakup Erotia yt iwese hin i Iuwãu ete. Toiꞌauka teran maꞌato yt toiꞌauka kuap i katu­pono Iuwãu pupi heꞌaito tokenꞌẽ kahato. Morekuat Eroti tikuap taꞌyn Iuwãu wakuat kahato hap. Miꞌi hawyi toika­wiano Iuwãu katu­pono morekuat tikuap teran Iuwãu ehay aikotã kahato hap. Toikuap hawyi ikenmuꞌe kahato tuwete. Series,  Series, "
41,6,21,Miꞌi hawyi wẽtup eꞌat pe morekuat Eroti ywãꞌĩ hap kapiat waꞌa­tunug hap eꞌat pe tõꞌẽ tõꞌẽ hesu­ra­raꞌin akagnia teꞌe­renuk hamo. Teꞌe­ru­wa­ꞌa­tunug tuꞌi­saria yne yi Karireia kaipy­wiaria tõꞌẽ tõꞌẽ. Miꞌi hawyi iꞌatu­wa­ꞌa­tunug hawe teke iharyꞌi hit Erotia mẽpyt ikahu rakat tehairu tuweran hamo. Miꞌi hawyi tehairu waku raꞌyn hawyi morekuat Eroti iwepit kahato ienuk haria wywo. Miꞌi hawyi toꞌe pĩꞌã makuptia pe — Ehairu hap ikahu kahato pĩꞌã e. Pyno ehẽtup to kat som etiky­ꞌesat e. Miꞌi hawyi kat emiẽtup atum epe ehẽtup pote e. Taꞌi etiky­ꞌesat pote uheꞌyi ipatꞌok atum epe pĩꞌã e morekuat ihairu rakat pe. Miꞌi hawyi pĩꞌã toto toty kape ihay kuap hamo hawyi toꞌe — Mamai e kat som waku ahẽtup morekuat pe e. Miꞌi pote ity toꞌe e — U an e pyno ehẽtup to miitꞌin setꞌok hat Iuwãu akag. Miꞌi som yn waku e mana Erotia pĩꞌã pe.
41,6,25,Miꞌi hawyi pĩꞌã taꞌaipok meremo raꞌyn morekuat piat henoi hamo. Putꞌok­toꞌe hawyi pĩꞌã toꞌe — Pyno mesup uito atiky­ꞌesat warupy hit piat Iuwãu akag e.
41,6,26,Mio tã e pote morekuat iperup taꞌyn yt iwepit hin i raꞌyn. Yt toiꞌauka teran i Iuwãu haype maꞌato saꞌa­wyꞌi mio tã e pĩꞌã piat hap iwywuat ienuk haria tikuap taꞌyn kat e hap.
41,6,27,Miꞌi pote toipo­ꞌoro raꞌyn wẽtup ok surara Iuwãu auka hamo. Miꞌi hawyi toto raꞌyn woꞌo­pyhik hap kape iꞌauka hamo. Miꞌi hawyi toterut warupy hit pe imiẽtup Iuwãu akag hawyi tutum naꞌyn pĩꞌã pe.
41,6,29,Miꞌi hawyi pĩꞌã hum naꞌyn toty pe. Miꞌi hawyi Iuwãu potmu­ꞌeria tikuap taꞌyn iꞌauka hap hawyi tõꞌẽ raꞌyn hyp nu kaꞌa piat hamo.
41,6,30,   PIAT EWYMiꞌi hawyi imipo­ꞌo­roria 12 ok takaria teꞌe­ra­ꞌaipok i raꞌyn Iesui ewawi woꞌo­pot­muꞌe haria wuatꞌi tawa kaipyi. Miꞌi hawyi taꞌa­tu­henoi henoi Iesui pe aikotã taꞌa­tu­minug koꞌi iꞌewyte taꞌa­tu­mienoi wuatꞌi tawa puat koꞌi.
41,6,31,Miꞌi hawyi typyꞌi kahato õꞌẽ õꞌẽ haria tukup­teꞌen itote miꞌi pote yt teꞌe­renuk kuap i raꞌyn typyꞌi poityꞌi pote. Miꞌi pote Iesui toꞌe topot­mu­ꞌeria pe — Toꞌiro wato aiweran aikope yt uwe i miitꞌin hap kape aiwe­mohy hamo e.
41,6,32,Miꞌi hawyi typyꞌi rakaria kaipyi Iesui toto raꞌyn temiitꞌin wywo yara puo ihyemyiꞌa sakpo.
41,6,33,Maꞌato iraniaꞌin tikuap taꞌyn iwat hap hawyi yi upi wuatꞌi kaipyi miitꞌin teꞌe­ru­wa­ꞌa­tunug aikowo Iesui toto hap kape.
41,6,34,Miꞌi hawyi Iesui tuwehik hawyi tuwẽtem yara pyi. Miꞌi turan yahig note yẽpeke toiꞌa­tu­puẽti miitꞌin typyꞌi kahato yt tuweran hin i. Miꞌi hawyi maꞌato toiꞌa­tu­kyꞌe kahato katu­pono toiꞌa­tu­puẽti aikotã hũria Uweuria koꞌi ewy aikotã yt ikaꞌiwat rakaria i ewy toiꞌa­tu­puẽti. Miꞌi hawyi Iesui tiꞌa­tu­muꞌe.
41,6,35,Wãtym irane raꞌyn hawyi Iesui potmu­ꞌeria tõꞌẽ Iesui kape teꞌe­roꞌe hamo — Wãtym irane raꞌyn wyti Uhyt iꞌatuꞌe. Yahig note neꞌi ti watu­kup­teꞌen miꞌi pote etiꞌa­tu­po­ꞌoro i ro hesyꞌat rakaria iꞌatue­tawa koꞌi kape iꞌatuꞌe. Waku netap koꞌi kape tuwat miꞌu kyiꞌat hamo iꞌatuꞌe.
41,6,37,Maꞌato Iesui tiꞌa­tu­wesat — Yt rat waku eweiꞌa­tupoi hesyꞌat rakaria e. Miꞌi hawyi taꞌa­tu­wesat — Aikotã etiky­ꞌesat Mehĩ miitꞌin sem poi hap iꞌatuꞌe. Etiky­ꞌesat man iwato wati­kyiꞌat miitꞌin miꞌu wo iꞌatuꞌe. Katu­pono 200 eꞌat motpap saꞌup yn putꞌokꞌe iꞌatupoi hap saꞌup mo iꞌatuꞌe.
41,6,38,Miꞌi hawyi Iesui toꞌe temiitꞌin me — Karania a pyno aheman e. Eweiꞌa­kasa ro pyno e. Taꞌa­tukuap hawyi taꞌa­tu­henoi — 5 man typy pira yn Uhyt iꞌatuꞌe.
41,6,39,Miꞌi hawyi Iesui toꞌe temiitꞌin me — Eweiꞌapyk to mopep hyp tote eweiꞌe ro miitꞌin me e. Miꞌi hawyi teꞌe­ra­ꞌapyk taꞌyn kowo 50 ok kowo 50 ok kowo 100 ok kowo 100 ok. 5000 rakaria yne mopep hyp tote.
41,6,41,"Waku hawyi Iesui tat 5 man typy pira hit topo pe hawyi ihaꞌat ywaipe hawyi toꞌe — Waku kahato En Tupana e. Urupoi kahato hat En e. Miꞌi hawyi toipatꞌok kahato mekewat 5 a man 2 pira hit rakat towy­riaꞌin me. Miꞌi hawyi miꞌiria imõꞌẽ iraniaꞌin me. Toiꞌa­tu­mi­ꞌu­mo­wato kahato raꞌyn. Miꞌi hawyi ti teꞌe­renuk kahato raꞌyn hawyi iꞌatuꞌok kahato raꞌyn tukup­teꞌen. Miꞌi hawyi iꞌatu­miꞌu ieĩpyt topy­huꞌat re 12 eyry­sakag ne. Mekewat eꞌat pe Iesui tiꞌa­tupoi 5000 ihainia 5 man wo yt miit minug kuap ewy hin i tutunug kuap Iesui. Series,  Series, "
41,6,45,  PIAT EWYTeꞌe­renuk waku hawyi Iesui tiꞌa­tu­po­ꞌoro raꞌyn temiitꞌin ihyemyiꞌa sakpo tawa Petsaita kape. Miꞌi hawyi iraniaꞌin tomipoi koꞌi iꞌewyte toiꞌa­tu­po­ꞌoro iꞌatue­tawa koꞌi kape. Toiꞌa­tu­sopo yne yne hawyi Iesui toto raꞌyn yityꞌok kape. Miꞌi hap tote tuweran naꞌyn hawyi ihay Tupana wywo.
41,6,47,Wãtym irane hawyi tehaꞌat ihyemyiꞌa kape towy­riaꞌin kape. Miꞌi turan wasere kahato iꞌatuewa kapiat pote yt iꞌatu­hyha i iwyriaꞌin ihaꞌat turan.
41,6,48,Miꞌi pote waipaka ehay hap owakai Iesui toto raꞌyn temiitꞌin ewatꞌymo yowa tote.
41,6,49,Maꞌato teꞌe­ra­ꞌa­kasa Iesui kapiat hawyi toꞌo­kakꞌi — Kat kahu meke iꞌatuꞌe. Miit ehog keĩ iꞌatuꞌe. Miꞌi hawyi iꞌatu­wuwu kahato raꞌyn. Miꞌi hawyi Iesui toꞌe — Uiwy­riaꞌin Uito rat yt eweikenꞌẽ teiꞌo e.
41,6,51,Mio tã toꞌe hawyi Iesui teke raꞌyn yara pe temiitꞌin wywuat pe raꞌyn. Teke hawyi meremo ywytu ipohep taꞌyn. Miꞌi pote teꞌe­ru­wa­nẽtup aikotã aikotã Iesui hewyry yowa tote hap kape. Katu­pono saꞌa­wyꞌi teꞌe­ra­ꞌa­kasa Iesui minug koꞌi 5 man etiat maꞌato yt taꞌa­tukuap i uwe sese Iesui hap iꞌatu­pyꞌa heg mote yt taꞌa­tu­mohey kuap i.
41,6,53, PIAT EWYMiꞌi hawyi putꞌok­ꞌi­ꞌa­tuꞌe tama Kene­sare wã tote i raꞌyn.
41,6,54,Teꞌe­ru­wehik yẽpeke hawyi tuwẽtem naꞌyn yara pyi. Miꞌi hawyi meremo yi Kene­sare piaria tikuap Iesui miꞌi pote yni puo taꞌa­tue­ro­poꞌok iꞌahu rakaria kope pyi kope pyi raꞌyn howawi.
41,6,55,Miꞌi hawyi taꞌa­tu­hẽtup iꞌatu­moe­hãite hamuat hesokpe emig hamo. Miꞌi hawyi tewyry hap upi toiꞌa­tu­moe­hãite kahato iꞌahu rakaria iꞌatu­mierut koꞌi. Miꞌi turan yne muꞌap upi tukup­teꞌen iꞌahu rakaria Iesui esokpe emig neran haria.
41,6,56,Tawa wato puꞌap upiaria tawa hit puꞌap upiaria go puꞌap upiaria tawa eꞌoken upiaria iꞌatue­tama puꞌap upiaria yne yne Iesui tiꞌa­tu­moe­hãite iꞌahu rakaria tesokpe emig haria. Iꞌahu rakaria taꞌa­tuerut kahato Iesui ewawi hawyi Iesui hewyry hap upi taꞌa­tuemig hesokpe yne muꞌap upi hawyi yne yne temig haria toiꞌa­tu­moe­hãite tomohey hap ok tã.
41,7,1, PIAT EWYWẽtup eꞌat pe teꞌe­ru­wa­ꞌa­tunug kahato Iesui kape nagnia ehay enoi haria iꞌewyte miwan enoi haria tawa wato Ieru­sarẽi kaipy­wiaria wywo. Miꞌi hawyi taꞌa­tuenuk hap tote teꞌe­ra­ꞌa­kasa Iesui ekatu­wy­riaꞌin yt teꞌe­ru­we­posei i nagnia mienoi yt ewy i. Miꞌi hawyi teꞌe­ra­haꞌat kahato katu­pono yne Iuteu ywania teꞌe­ru­we­posei yne teꞌe­renuk hamo. Kareꞌen kyiꞌat haria teꞌe­ruwei yne. Yt teꞌe­ruwei i pote yt teꞌe­renuk kuap i. Taꞌi niatpo kahato ti iꞌatu­we­pokuap hap. Katu­pono yne taꞌa­tupyi wuatꞌi yꞌy eiam koꞌi miꞌu eiam koꞌi wuatꞌi taꞌa­tupyi teꞌe­renuk hamo. Aikotã nagnia inug saꞌa­wyꞌi hap ewy taꞌa­tunug.
41,7,5,Miꞌi hap yn taꞌa­tunug. Maꞌato iraniaꞌin Iesui mohey haria yt teꞌe­ru­we­pokuap i miꞌi tã. Miꞌi pote nagnia ehay enoi haria miwan enoi haria apoꞌi­ꞌa­tuꞌe Iesui pe — Woꞌo­muꞌe hat kat poteĩ emimu­ꞌeria yt teꞌe­ru­we­posei posei i urumuꞌe haria ewy i iꞌatuꞌe. Kat poteĩ yt taꞌa­tunug i ainãpin saꞌa­wy­ꞌiwuat hap koꞌi iꞌatuꞌe. Katu­pono ti aipo pitpit hap wywo yt naku i watuꞌu aimiꞌu yt naku i iꞌatuꞌe.
41,7,6,Miꞌi pote Iesui tiꞌa­tu­wesat — Nimo te ti aseꞌi Isaia henoi tomiwan me ehetiat typy ihay rakat etiat. Mio tã e Isaia — Miꞌi tã haria Tupana mõtypot taꞌa­tuwẽ pywiat haria yn miꞌiria maꞌato yt taꞌa­tu­pyꞌa pyi i taꞌa­tu­mõ­typot Tupana e  pe. Taꞌi miꞌiria ti Tupana mõtypot saꞌag neꞌi katu­pono yt taꞌa­tu­henoi Tupana ehay sese i maꞌato miitꞌin kaipywiat sehay yn taꞌa­tu­henoi e ti Isaia henoi ehetiat e Iesui. Miꞌi hawyi poꞌog toꞌe — Taꞌi Tupana ehay atoiat haria ti eipe katu­pono nagnia ehay yn ni topy­huꞌat eipyꞌa pe iꞌewyte ewehenoi miitꞌin e hap koꞌi maꞌato Tupana e hap meremo eweiwaure are e. Taꞌi apuete eweiꞌe ti Tupana miky­ꞌesat koꞌi nug hawe hawyi eimi­ky­ꞌesat yn ewetunug at kaꞌap. Tupana ehay aikotã waku watunug e hap pun haria eipe wen maꞌato eiꞌe hap aikotã waku watunug e hap ewetunug kahato.
41,7,10,"Nimo te ti Tupana tinãpin tehay moherep hat Musei — Waku ti eimẽ­pytꞌin eimõ­typot hanuaria wo tukup­teꞌen are e. Waku taꞌa­tuty taꞌa­tu­ꞌywot kyꞌe kahato haria wo teꞌe­ro­py­huꞌat e. Maꞌato yt kat i taꞌa­tu­tyꞌin taꞌa­tu­ꞌy­wotꞌin mõtypot hap iꞌatuete pote taꞌa­tu­sa­tyꞌi satyꞌi taꞌa­tu­tyꞌin taꞌa­tu­ꞌy­wotꞌin. Waku miꞌiria miitꞌin tiꞌa­tu­sa­tyꞌi satyꞌi nu wo taꞌa­tu­ku­ꞌuro hap kape e Tupana saꞌa­wyꞌi Musei pe mekewat  piat pe. Maꞌato eipe wẽtup sehay moherep haria e Iesui paꞌiria pe nagnia pe. Yt mio tã eweiꞌe hin i katu­pono mio tã eweiꞌe — Waku Tupana pe yn eweium eipo hap nug hap koꞌi eweiꞌe saꞌag ahaꞌy­ruꞌin muo ahaki­ꞌytꞌin muo. Waku Tupana yn wati­mõ­typot yt kan hamo i wati­mõ­typot aiꞌy­wotꞌin eweiꞌe saꞌag. Waku watum aity aiꞌywot saꞌup Tupana paꞌi pe eweiꞌe saꞌag e. Waku watum saꞌup aipo hap nug hap koꞌi ahepaꞌi pe uruepe Tupana wanuat eweiꞌe saꞌag yn eimuꞌe haria pe e Iesui. Yt naku i ti eimienoi katu­pono koitywy yt kat i raꞌyn miitꞌin po hap nug hap taꞌa­tu­ꞌywot taꞌa­tuty piat hap e. Yt taꞌa­tu­mõꞌẽ hin i taꞌa­tu­tyꞌin taꞌa­tu­ꞌy­wotꞌin me mesup e. Yt naku i are katu­pono mesup yt taꞌa­tu­mõ­typot hin i taꞌa­tu­tyꞌin taꞌa­tu­ꞌy­wotꞌin eimienoi saꞌag nagnia ehay upi pyi e. Miꞌi pote mesup taꞌa­tu­ꞌy­wotꞌin me — Papai Mamai iꞌatuꞌe yt kat i ti koitywy topy­huꞌat uikaipyi eipo­wyro hamuat hap iꞌatuꞌe katu­pono uimiium ehepiat eipo­wyro hamo atum yne raꞌyn Tupana mõtypot yat piaria akag koꞌi pe iꞌatuꞌe saꞌag eimienoi upi maꞌato yt Tupana e hap ewy hin i eiꞌe hap koꞌi are. Series,  Taꞌi miꞌi hap koꞌi ewywuat ti rat saꞌag neꞌi ewehenoi miitꞌin me maꞌato Tupana e hap yt eweimo­herep hin i yt naku i rat eipe are. Katu­pono Tupana ehay etiat eipohep takaria eipe. Miꞌi pytkai — Uruehay ti Tupana ehay toĩneꞌen eweiꞌe saꞌag neꞌi. Miꞌi hap kaipyi ti Iraniaꞌin Tupana ehay sese yt ikuap hin i are e Iesui Iuteu ywania muꞌe haria pe wẽtup miwan enoi haria pe."
41,7,14, PIAT EWYMiꞌi hawyi Iesui tiꞌa­tu­kaykay tuwe­wawi iraniaꞌin miitꞌin miat henoi hamo — Koitywy areꞌe teran ehepe aikope pyi som yt nakuap i tut e. Pywo ti yt eimiꞌu kaipyi i ti iꞌewyte yt eiposei eipysei hap eiwe­painug hap kaipyi i ti tut iꞌaparap ehepiat hap e. Maꞌato miitꞌin minug yt nakuap i ti tuwẽtem iꞌatu­pyꞌa pyi iꞌatu­wa­nẽtup saꞌag hap kaipyi e. Pyno ehewaure kaꞌa pote eiwa­nẽtup to mio wat uiꞌe hap kape e Iesui iꞌatuepe.
41,7,17,Miꞌi hawyi Iesui toto temiitꞌin wywo miitꞌin typyꞌi rakaria pyꞌa­setpyi hawyi teke wẽtup netap we. Miꞌi hawyi meiũran hemiitꞌin apoꞌi­ꞌa­tuꞌe Iesui pe — Kat ereĩ iꞌatuepe sehay hãꞌãkap wuo ehenoi Mehĩ iꞌatuꞌe.
41,7,18,"Miꞌi hawyi Iesui tiꞌa­tu­wesat — Are pãi yt eweikuap i apo uhehay e. Iraniaꞌin ewy te ti apo eipe e. Pyno ahenoi i ehepe e. Yt miitꞌin miꞌu kaipyi i ti tuwenug yt naku i hap e. Pywo pe ti miꞌu yt teke i aiwa­nẽtup hawe aipyꞌa piat maꞌato aimẽꞌẽn me yn teke kuap e. Miꞌi hawyi tuwẽtem hawyi toto i raꞌyn aipiit pyi e Iesui. Mio tã tupono ti waku yne miꞌu aimiꞌu wo e Iesui. Series, "
41,7,20,Miꞌi hawyi Iesui toꞌe — Uiwy­riaꞌin miitꞌin minug yt nakuat i tuwẽtem iꞌatu­pyꞌa pyi ti e. Pywo pe ti miitꞌin pyꞌa pyi tuwetẽm wanẽtup yt nakuat i hap e. Tuwepyi tutunug yt nakuap i e. Wuatꞌi hary­po­riaꞌin nywo e hat sero­ꞌokꞌe hat miit auka hat wẽtup ok ti seꞌaito wywo uito e hat wẽtup ok ti seha­ryꞌi wywo uito e hat miitꞌin pyꞌa pyi tuwẽtem Iꞌewyte uiwano yn iraniaꞌin ekareꞌen e hat atiꞌa­tu­mo­weu­kaꞌi uito iraniaꞌin e hat atimaꞌat sehay wo wẽtup ok e hat uito ti poꞌog uiwaku iraniaꞌin kai e hat ti Tupana ehay etiat weky­ryꞌi hat yt iweꞌeg i rakat tuwepyi taꞌa­tuehay taꞌa­tu­pyꞌa pywiat taꞌa­tunug yt naku i e.
41,7,23,Pyno uiwy­riaꞌin eweikuap taꞌyn som miit pyꞌa pyi tuwẽtem wanẽtup hap yt naku i hap. Miꞌi wo ti yt naku i tuwenug tuwe­mohun e Iesui temiitꞌin me.
41,7,24, PIAT EWYMiꞌi hawyi Iesui toto pya kahato tetama pyi wẽtup ywania etama kape i raꞌyn wẽtup setama pya wuat kape. Miꞌi hap tote putꞌokꞌe raꞌyn iꞌatue­tama Tiru piat hawyi iheg me raꞌyn toĩneꞌen. Katu­pono yt toiky­ꞌesat i miitꞌin miat tokuap hap. Maꞌato yt aikotã me kuap i tuwemig.
41,7,25,Miꞌi hawyi wẽtup ok hary­poria tikuap Iesui etiat hawyi toikat raꞌyn Iesui. Kat pote tomẽpyt piit piat ahiag putsit hamo toikat Iesui. Miꞌi hary­poria so yt Iesui ywania i raꞌyn. Wẽtup setama pywiat mekewat yi Siru­we­nisia pywiat. Miꞌi ti wẽtup taꞌyn ipusu Kereku ehay puo raꞌyn ihay. Miꞌi hawyi toipuẽti Iesui hawyi tuwe­pỹ­ꞌã­tutuk howa kape hawyi toꞌe — Mimi e etihep o ten ahiag uimẽpyt piit piat e haty wo.
41,7,27,Miꞌi hawyi Iesui tiwesat — Apuete mana e saꞌa­wyꞌi ti atipoi teran uiꞌy­wania e katu­pono yt naku i hira­karia miꞌu wo urutopoi awareria neꞌi e.
41,7,28,Miꞌi hawyi toꞌe Iesui pe hary­poria — Are an miꞌi tã ti Mimi e maꞌato ti iꞌewyte aware hit koꞌi tuꞌu miꞌu kuꞌi hewo rakat eꞌywania mẽpytꞌin tenuk turan e.
41,7,29,Mio tã e pote Iesui tiwesat — Hẽ ti waku kahato mana uiwesat en e. Pyno eraꞌaipok i ro emẽpyt kape katu­pono koitywy ti yt kat i raꞌyn ahiag emẽpyt piit pe areꞌe hap ewy e. Atisopo raꞌyn wyti ahiag emẽpyt piit pyi mana e. Pyno koitywy waku raꞌyn tuwete e. Yt kat i raꞌyn som pyno ahiag emẽpyt piit pe mana e.
41,7,30,Miꞌi hawyi ity taꞌaipok taꞌyn tomẽpyt kape. Putꞌokꞌe toꞌyat pe hawyi toipuẽti raꞌyn tomẽpyt yni pe waku pe i raꞌyn. Tokosap taꞌyn hesoꞌok hap. Miꞌi hawyi ti ity tikuap taꞌyn tomẽpyt piit pywiat ahiag wẽtem hap.
41,7,31, PIAT EWYMiꞌi hawyi toto Iesui tawa Tiru pyi yi Sitãu sakpo raꞌyn. Miꞌi hawyi taꞌaipok i raꞌyn hẽpype tetama sese kape i raꞌyn. Miꞌi hap upi toiꞌa­tu­muꞌe tetama Karireia hyemyiꞌa piaria 10 tawa koꞌi.
41,7,32,Miꞌi hap tote taꞌa­tuerut raꞌyn Iesui kape wẽtup ok hewaure rakat yt ihay hãpyk kuap i rakat. Miꞌi hawyi taꞌa­tu­hẽtup Iesui pe imoehãite topo wuat hamo.
41,7,33,Miꞌi hawyi Iesui tioto hewaure rakat miitꞌin tok pyi hawyi totemig naꞌyn hewaure kaꞌa koꞌi hawyi kuituꞌe raꞌyn hawyi tohẽku pen tẽty hy wo. Miꞌi hawyi Iesui ihaꞌat atipy kape hawyi kynkynꞌe — Etimoe­waure kaꞌa i ro meiũwat miit Tupana e. Maꞌato towat topusu puo Iesui toꞌe tope — Ewata e.
41,7,35,Miꞌi hawyi meremo hewaure kaꞌa i raꞌyn ihay kuap wuatꞌi ewy raꞌyn.
41,7,36,Miꞌi hawyi Iesui wãiꞌe iraniaꞌin me haty wo — Yt ewehenoi teiꞌo uhepiat imoehãite hap iraniaꞌin me e wen maꞌato taꞌa­tu­henoi henoi raꞌyn wuatꞌi puo raꞌyn yt Iesui miky­ꞌesat ewy hin i raꞌyn. Miꞌi hawyi taꞌa­tukuap wuatꞌi puo raꞌyn Iesui piat hewaure rakat moehãite hap hawyi teꞌe­roꞌe toꞌope — Waku kahato Iesui tunug iꞌatuꞌe. Hewaure rakaria wyti tutunug hewaure kaꞌa koꞌi wo raꞌyn iꞌatuꞌe. Yt ihay kuap i rakaria tutunug ihay kuap i koꞌi wo raꞌyn iꞌatuꞌe. Miꞌi hawyi tuwat tuwat Iesui kape pya pyi.
41,8,1, PIAT EWYMiꞌi hawyi teꞌe­ru­wa­ꞌa­tunug Iesui kape miitꞌin sok. Miꞌi hawyi myeꞌym eꞌat Iesui tiꞌa­tu­muꞌe at kaꞌap. Miꞌi hawyi temiitꞌin me toꞌe raꞌyn — Uimi­mu­ꞌeria meiũpiaria ti myeꞌym eꞌat pe raꞌyn myeꞌym wãtym naꞌyn uhupi hupi uhehay kuap hamo e. Miꞌi pote ti yt kat i raꞌyn topy­huꞌat iꞌatu­miꞌu wuat e. Miꞌi pote iꞌatue­ha­ky­ꞌeꞌi kahato uhepe miꞌiria pãi e.
41,8,3,Koitywy ti yt naku i raꞌyn teꞌe­ra­ꞌaipok taꞌa­tue­tawa koꞌi kape katu­pono pya kahato raꞌyn iꞌatue­tawa koꞌi tukup­teꞌen e. Taꞌi teꞌe­ropap neꞌi raꞌyn ni ren muꞌap upi yahig koro sakpo tuwat turan syꞌat pono e. Yt naku i raꞌyn atiꞌa­tu­po­re­ra­ꞌaipok yt kat i iꞌatu­miꞌu wywo i e Iesui.
41,8,4,Miꞌi hawyi hemiitꞌin teꞌe­roꞌe Iesui pe — Pywo mehĩ maꞌato aikotã waku wati­ꞌa­tupoi mesuwe yahig wato tote iꞌatuꞌe. Yt kat i meiũpe man iꞌatupoi hamo iꞌatuꞌe Iesui pe.
41,8,5,Miꞌi hawyi apoꞌe Iesui — Karania a kahu pyno man aiwat e. Mio tã e pote — Taꞌi 7 man yn Uhyt iꞌatuꞌe.
41,8,6,— Pyno eweiꞌapyk to yi upi e Iesui torania miitꞌin me. Miꞌi hawyi Iesui waku e Tupana pe — Uruꞌywot atipy piat urutu­wehum ewawi urupoi hap upi e hawyi toipikpik kahato raꞌyn mekewat 7 rakat man hawyi toimõꞌẽ kahato temiitꞌin me. Miꞌi hawyi hemiitꞌin iraniaꞌin me imõꞌẽ raꞌyn wy. Miꞌi hawyi iꞌewyte pira hit koꞌi totat hawyi waku e Tupana pe hawyi toipatꞌok kahato hawyi tutum temiitꞌin me hawyi — Eweimõꞌẽ o iraniaꞌin me e.
41,8,8,Miꞌi hawyi teꞌe­renuk kahato raꞌyn hawyi iꞌatuꞌok taꞌyn 4000 miit. Miꞌi hawyi hemiitꞌin tiꞌa­tunug iꞌatu­miꞌu ieĩpyt 7 eꞌyry­sakag ne topy­huꞌat. Waku hawyi Iesui tiꞌa­tu­po­ꞌoro raꞌyn iꞌatue­tawa pya rakat koꞌi kape.
41,8,10, PIAT EWYMiꞌi hawyi toto i raꞌyn Iesui yara puo tama Tauma­nuta kape temiitꞌin wywo.
41,8,11,Putꞌok­ꞌi­ꞌa­tuꞌe hawyi nagnia ehay enoi haria hãꞌãg Iesui taꞌa­tuehay wo — Heno pyno etomo­herep esaika hap atipy kaipywiat iwato rakat iꞌatuꞌe. Miꞌi etunug mote ti aru uruikuap taꞌyn Tupana Mipo­ꞌoro En hap iꞌatuꞌe.
41,8,12,Mio tã iꞌatuꞌe pote Iesui hatyꞌu kahato topyꞌa pe hawyi henꞌẽ poityꞌi hawyi toꞌe mio tã e haria pe — Kat poteĩ mesu­wiaria tiky­ꞌesat kahato atimo­herep yt miitꞌin misepap koꞌi ewywuat i uimohey hamo e. — Taꞌi esaika hap etimo­herep uruepe hawyi uruimohey En iꞌatuꞌe. Mio tã e haria pe ti yt atomo­herep teran i uhesaika hap mio tã e haria pe e Iesui yt imohey i haria tewa­nĩ­kaptia pe.
41,8,13,Miꞌi hawyi tohok­ꞌiwat hawyi toto i raꞌyn temiitꞌin wywo ihyemyiꞌa sakpo i raꞌyn.
41,8,14, PIAT EWYMaꞌato hemiitꞌin tiwaure taꞌa­tu­miꞌu man. Miꞌi pote taꞌa­tukat man yara pe muꞌap upi maꞌato wẽtup man yn taꞌa­tu­puẽti.
41,8,15,Miꞌi hawyi Iesui tiꞌa­tu­nãpin — Eiweꞌeg wo o nagnia ehay enoi haria mani puk hap ewywuaria pupi e. Iꞌewyte morekuat Eroti mani puk hap ewywuat pupi e.
41,8,16,Miꞌi hawyi teꞌe­roꞌe toꞌope — Kat poteĩ mio tã e ahepe sio aheman yt iwato i pote iꞌatuꞌe toꞌope.
41,8,17,Miꞌi hawyi Iesui tikuap hawyi toꞌe iꞌatuepe — Kat pote aheman yt iwato i eweiꞌe eiwo­ꞌope e. Yt eweikuap hin i te iwato kahato atunug man gaꞌatpo pytkai apo e. Eipyꞌa heg kahato te apo e.
41,8,18,Yt eheha pytig i te apo e. Yt ehewaure kaꞌa i te apo e. Eweiwaure raꞌyn apo aikotã saꞌa­wyꞌi miitꞌin atiꞌa­tupoi 7 man wo yn 4000 rakaria hap e.
41,8,20,Miꞌi kaipyi apo pyno karania eꞌyry­sakag ne topy­huꞌat miꞌu ieĩpyt e Iesui temiitꞌin me. — Taꞌi 7 eꞌyry­sakag ne ti howapy topy­huꞌat Uhyt iꞌatuꞌe. Miꞌi hawyi Iesui toꞌe — Iꞌewyte ti saꞌa­wy­ꞌiwuat 5 man wo atiꞌa­tupoi 5000 rakaria. Miꞌi kaipyi apo karania eꞌyry­sakag ne topy­huꞌat miꞌu ieĩpyt mekewat eꞌat piat wy e. — Taꞌi 12 eꞌyry­sakag ne iꞌatuꞌe.
41,8,21,Miꞌi hawyi Iesui toꞌe — Yt eweikuap i apo te aikotã atimo­wato kuap man hap pyno kat — Aheman yt iwato i eweiꞌe. Wẽtup man a yn toĩneꞌen aimiꞌu wo eweiꞌe e. Yt uimohey i te apo eipe e Iesui temiitꞌin me katu­pono poꞌog kurin ipo pe toĩneꞌen pote poꞌog iwato tutunug kuap.
41,8,22,Miꞌi hawyi putꞌok­ꞌi­ꞌa­tuꞌe ysakpo tawa Petsaita pe. Miꞌi turan so taꞌa­tuerut Iesui ewawi yt iha pytig i rakat — Etimoe­hãite epo wo meiũwat yt iha pytig i rakat iꞌatuꞌe.
41,8,23,Miꞌi hawyi Iesui tiꞌy­kesat ereto raꞌyn yt iha pytig i rakat tawa pyi. Miꞌi hap tote iha pe kuituꞌe raꞌyn hawyi totemig topo wo.
41,8,24,Miꞌi hawyi apoꞌe — Waku raꞌyn apo eha uhyt e. Miꞌi hawyi tehaꞌat hawyi toiwesat — Hẽ porap waku Uhyt e maꞌato meimuẽwat miitꞌin hewyry rakaria wyti ariaꞌyp koꞌi ewy neꞌi e.
41,8,25,Miꞌi hawyi Iesui temig i topũꞌĩa wo iha hawyi waku raꞌyn yne taꞌa­kasa raꞌyn. Miꞌi hawyi Iesui toꞌe tope — Pyno waku raꞌyn eete koitywy uhyt e.
41,8,26,Eraꞌaipok to eꞌyat kape wẽtup muꞌap upi e. Yt erokosap teiꞌo wẽtup tawa puo emoehãite hap enoi hamo e Iesui tomi­moe­ha­pytig me.
41,8,27,  PIAT EWYMiꞌi hawyi Iesui ipotꞌam towy­riaꞌin wywo yi Sesareia piat tawa Wiripi kape tawa koꞌi upi toto temiit wywo. Miꞌi hawyi muꞌap upi Iesui apoꞌe towy­riaꞌin me — Uwe som pono Uito iraniaꞌin wanẽtup hawe e.
41,8,28,Apoꞌe hawyi taꞌa­tu­wesat — U pãi Tupana ehay moherep hat nimuat hat raso woꞌo­setꞌok hat Iuwãu raso Eria raso iꞌatuꞌe.
41,8,29,Miꞌi hawyi toꞌe — Maꞌato apo uwe Uito eiwa­nẽtup hawe e. Miꞌi pote mekewat Nu e hap het rakat mekewat Peteru tiwesat — Woꞌoe­ha­kye­raꞌat hat Tupana Mipo­ꞌoro Urupo­rekuat nuat rat En Uhyt e.
41,8,30,Miꞌi hawyi Iesui tiꞌa­tu­nãpin — Yt ewehenoi teiꞌo koitywy uikuap ehepiat hap iraniaꞌin me e temiitꞌin sese pe.
41,8,31,Pywo ti Uito Wuatꞌi Miitꞌin Eykeꞌet wen maꞌato miꞌi pytkai nagnia yt uiky­ꞌesat hin haria i e. Taꞌi paꞌi kororia miwan enoi haria iꞌewyte uhehay pun haria neꞌi e. Pywo ti Uito Eheykeꞌet taꞌa­tu­ꞌauka irane e. Ahoꞌopot kahato uiꞌauka hap turan maꞌato uiꞌauka saꞌag hawyi uiku­ꞌuro sese hawyi myeꞌym eꞌat yn uisyp hawe areĩneꞌen hawyi Tupana uihep guꞌuro po pyi Eheykeꞌet e Iesui towy­riaꞌin me. Mio tã e pote Peteru tikaykay Iesui tuwe­wawi wãitoꞌe hamo — Uhyt e yt naku i ti ehenoi eꞌauka hamuat hap e.
41,8,33,Maꞌato Iesui tuwe­morem topot­mu­ꞌeria kape Peteru satyꞌi satyꞌi hamo hawyi toꞌe Peteru pe — Erepik to ahiag e. Uinãpin saꞌag neꞌi yt Tupana uinãpin hap ewy i raꞌyn maꞌato miitꞌin woꞌo­nãpin hap ewy neꞌi raꞌyn uinãpin en e.
41,8,34,Miꞌi hawyi Iesui tiꞌa­tu­kaykay tuwe­wawi iraniaꞌin muꞌap upiaria iꞌatu­muꞌe hamo — Pywo ti rat eweiwat teran uhupiat pote eweitoiat ro eimi­ky­ꞌesat koꞌi yt Tupana miky­ꞌesat koꞌi hawyi eweiwat ro uhupi eheꞌa­riaꞌyp posak wywo e.
41,8,35,Uwe uwe ikuꞌuro uhehay wakuat enoi hap upi pote uikyꞌe haria wo topy­huꞌat e. Miꞌi haria ti aru wuatꞌi eꞌat piat ieĩneꞌen hap sese puẽti hanuaria e. Maꞌato iraniaꞌin mesuwat rotiat ieĩneꞌen hap yn kyꞌesat haria ti aru ieĩneꞌen hap sese pun hanuaria wo hoꞌo­wasat rakaria neꞌi tukup­teꞌen e. Kat hamo ten eweikyiꞌat yne yne mesuwat yi totiat eheĩneꞌen hap sese saꞌup mo e. Maꞌato mesu­wa­rotiat kyiꞌat hap kape yn eiwa­nẽtup at kaꞌap hawyi aru aikotã eweikyiꞌat kuap wuatꞌi eꞌat piat ikahu sese rakat eheka­reꞌen Tupana wuat hap e. Miꞌi hawyi eheĩneꞌen wuatꞌi eꞌat piat hap koꞌi eimipun no topy­huꞌat e. Miꞌi hawyi uhehay wakuat kuap hap yt teke kuap i eiwa­nẽtup hawe e Iesui ahepe.
41,8,38,Mesu­wa­rotiat miitꞌin wyti yt uimohey i kahato haria mesu­wiaria e. Taꞌi taꞌa­tu­mi­ky­ꞌesat koꞌi yn taꞌa­tunug neran e. Miꞌi pote uwe uwe uhehay pupi tuwe­mõti yt uimohey haria i pyꞌa­setpe miꞌi haria pupi ti aru Uito iꞌewyte aremõti wy mekewat eꞌat pe karãpe Uito Eheykeꞌet no ariot i raꞌyn Morekuat no atipy piaria wywo Tupana wat hẽtyhot rakat pe imehit rakat piat turan. Miꞌi hap eꞌat pe ti aru Uito Eheykeꞌet aremõti uipupiat wemõti haria pupi e Iesui muꞌap upiaria pe.
41,9,1,  PIAT EWYWẽtup eꞌat pe Iesui toꞌe temiitꞌin me — Meiũran ti aru Tupana uimo­herep sese ehepe Uito Miitꞌin Porekuat nuat sese areĩneꞌen hap e. Maꞌato wẽtup ok wẽtup ok yn eipe meiũpe akasa uhowawiat haria eweipy­huꞌat e. Taꞌi eipe ti eiwa­ꞌa­kasa raꞌyn uhewaku hap koꞌi e eiku­ꞌuro hap eꞌyianmete are e. Yt yne i eipe maꞌato wẽtup ok wẽtup ok ti aru miꞌi hap kapiat akasa hanuaria eweikup­teꞌen aru e Iesui Iuwãu Tiaku Peteru piat.
41,9,2,Miꞌi hawyi 6 eꞌat itote toĩneꞌen hawyi Iesui toto i raꞌyn yityꞌok ywaiti kahato rakat kape towy­riaꞌin nywo myeꞌym ok takaria wywo yn Peteru Tiaku Iuwãu wywo. Miꞌi hawyi itote Iesui timo­herep taꞌyn aikotã toĩneꞌen hap sese.
41,9,3,Miꞌi turan Iesui esokpe imehit kahato ikytsig kahato poꞌog ikytsig mesu­wa­rotiat koꞌi kai e.
41,9,4,Miꞌi hawyi hemiitꞌin teꞌe­ra­ꞌa­kasa typy ok Tupana ehay moherep haria saꞌa­wy­ꞌi­wuaria iwywo. Wẽtup ok Eria wẽtup ok Musei teꞌe­ra­ꞌa­kasa. Miꞌiria ti toꞌoehay Iesui wywo.
41,9,5,"Miꞌi hawyi Peteru toꞌe — Urumuꞌe hat e taꞌi waku kahato meiũpe watoĩ­neꞌen e. Etiky­ꞌesat apuru urutunug eheꞌog myeꞌym e wẽtup ewano wẽtup Musei wano wẽtup Eria wano e Peteru Iesui pe. Maꞌato ipoityꞌi tuete pono mio tã e neꞌi. Taꞌi tokenꞌẽ pote. Yne raꞌyn teꞌe­ro­kenꞌẽ. Series, "
41,9,7,Miꞌi hawyi ywyhig me ywaiti pyi sehay tut raꞌyn — Uhaꞌyru Uimi­kyꞌe kahato ti eipy­ꞌa­setpe toĩneꞌen e. Miꞌi tupono eweiwa­nẽtup to ihay kape are e Tupana ywaiti pyi.
41,9,8,Mio tã e hawyi Iesui yn naꞌyn heremo temiitꞌin yatype.
41,9,9,Miꞌi hap totepyi tuwat popuo Iesui toꞌe towy­riaꞌin me myeꞌym ok takaria pe — Yt ewehenoi teiꞌo aikotã Eimuꞌe hat eweiꞌa­kasa mesup yityꞌok totiat hap iraniaꞌin me e. Maꞌato karãpe Uito Eheykeꞌet arẽtem guꞌuro pyi hawyi ti aru waku raꞌyn ewehenoi Eimuꞌe hat eweiꞌa­kasa mesup hap e. Miꞌi pote iraniaꞌin me yt taꞌa­tu­henoi teran i. Maꞌato mio tã e Iesui pote teꞌe­ru­wa­nẽtup kahato — Kat pote mio tã e — Araꞌaipok guꞌuro pyi e iꞌatuꞌe teꞌe­re­wa­nẽtup hawyi.
41,9,11,Miꞌi hawyi yityꞌok tote­pywiat tuwat hap upi teꞌe­roꞌe Iesui pe — Kat poteĩ saꞌa­wy­ꞌiwuat miwan enoi haria teꞌe­roꞌe ahepe miwan me — Taꞌi Tupana tipo­ꞌoro ti aru wuatꞌi ehakye­raꞌat hanuat maꞌato toipo­ꞌoro aru Miꞌi Miit eꞌyianme mekewat saꞌa­wy­ꞌiwuat tehay moherep hat Eria toipo­ꞌoro Temiit ut hap moherep hamuat iꞌatuꞌe ahepe. Mio tã iꞌatuꞌe pote Iesui tiwesat — Taꞌi Eria ti tut hamuat yianme uipuꞌap mohãpyk hamo e. Taꞌi tohenoi kahato Eria etiat miwan me. Toꞌe hap ewy ti raꞌyn e. Iꞌewyte ti tohenoi kahato Eheykeꞌet kuꞌuro hamuat hap etiat miwan me e.
41,9,12,Iꞌewyte tohenoi kahato aikotã hoꞌopot hamuat hap etiat aikotã iꞌatu­mi­ky­ryꞌi tuetiat hamuat etiat hap koꞌi tohenoi miwan me wy e. Miꞌi hap ewy ti tohenoi Eria ut hamuat hap etiat e. Pywo ti Eria ti putꞌokꞌe raꞌyn haꞌa­wyte raꞌyn e hap ewy e. Taꞌi Uimo­herep taꞌyn miitꞌin me miꞌi miit Tupana ehay moherep hat saꞌa­wy­ꞌiwuat Eria ewywuat e Iuwãu piat. Pywuat sese ti iꞌatu­mi­ky­ryꞌi kahato miꞌi ete. Taꞌa­tu­ꞌauka raꞌyn wyti aikotã saꞌa­wy­ꞌiwuat henoi hap ewy ti raꞌyn e Iesui towy­riaꞌin myeꞌym ok takaria pe muꞌap upi yityꞌok totepyi.
41,9,14,  PIAT EWYMiꞌi turan myhuꞌat haria iraniaꞌin hemiitꞌin tihep teran wẽtup ok kurum piit pyi ahiag pãꞌãu maꞌato yt taꞌa­tuhep kuap i. Miꞌi pote itotiaria miwan enoi haria toꞌo­ky­ryꞌi kahato iꞌatuete. Miꞌi turan Iesui putꞌokꞌe i raꞌyn iꞌatuete myeꞌym ok takaria wywo. Hemiitꞌin teꞌe­ra­ꞌa­kasa Iesui kape hawyi punꞌi­ꞌa­tuꞌe howa kape iraniaꞌin typyꞌi rakaria wywo iꞌatu­wepit kahato raꞌyn. Miꞌi hawyi teꞌe­ru­wẽ­powat — Haikaꞌat Uhyt haikaꞌat Mimi iꞌatuꞌe.
41,9,16,Miꞌi hawyi Iesui putꞌokꞌe raꞌyn iꞌatuete myeꞌym ok takaria wywo hawyi Iesui apoꞌe iꞌatuepe — Kat eiweiꞌeĩ eiwo­ꞌope uhytꞌiꞌin manaꞌin e.
41,9,17,Miꞌi hawyi wẽtup ok typyꞌi tok pyi toꞌe — Woꞌo­muꞌe hat gaꞌatpo aterut uhaꞌyru ahiag ipiit piat rakat ewawi wen maꞌato En yt uwe i e. Yt naku i kahato ahiag uhaꞌyru ete Uhyt e. Ahiag teke hawyi yt ihay kuap i tuereto e. Taꞌi taꞌat yi tote hawyi ti tuwe­ꞌokhyt morem morem tuereto iwẽ enãpuk tyryꞌe kyry­ꞌet­ky­ryꞌet e. Miꞌi haype ikuꞌuro porap i tuereto e hap. Yt naku i Uhyt e. Saꞌa­wyꞌi epotmu­ꞌeria pe ahẽtup ahiag putsithep hamuat hap wen maꞌato yt taꞌa­tuhep kuap i e.
41,9,19,Miꞌi hawyi Iesui toꞌe — Taꞌi yt uimohey i haria miitꞌin mesuwat yi totiaria pote e. Karania eꞌat ti aru areĩneꞌen eiwywo eimuꞌe uimohey mono uiꞌe haype e. Karãmuo putꞌokꞌe uimohey ehepiat hap woro­ho­ꞌo­muꞌe motꞌi pytkai yt Tupano mohey i rakaria wo eweikup­teꞌen ne e. Pyno eterut ro meikowo uhowawi esaꞌyru ahiag ipiit piat rakat e Iesui ahiag ipiit piat rakat ywot pe.
41,9,20,Miꞌi hawyi meremo taꞌa­tuerut raꞌyn howawi. Miꞌi hawyi taꞌa­kasa raꞌyn Iesui ewa kape hawyi ahiag tipun hirakat yi tote hawyi toiꞌokhyt morem morem hawyi iwẽ enãpuk taꞌyn.
41,9,21,Miꞌi pote Iesui toꞌe iꞌywot pe — Karãmuo kahu saꞌa­wyꞌi meiko tã emẽpyt ete uhyt e. — Taꞌi ihire pyi te mekewat ahiag toĩneꞌen ipiit pe Mehĩ e. Aria pe kawiat re i ahiag tipun tuereto iꞌauka hamo e. Miꞌi tusake ti yꞌy pe toiꞌauka teran tuereto iꞌauka hamo e. Yt naku i kahato miꞌi tã uhaꞌyru etiat hap uhete Uhyt e. Urueha­kye­raꞌat ro En Uhyt e. Eithep kuap pote etihep to ahiag Uhyt e.
41,9,23,Miꞌi hawyi Iesui tiwesat — Etihep kuap pote ereꞌe apo uhepe e. Kat pote mio tã ere. Yt uimohey i apo en. Eꞌe hap kaipyi ti yt uimohey i kahato hap atikuap. Tupana mohey haria pe ti yt kat i niatpo e Iesui mio tã e pote.
41,9,24,Miꞌi hawyi hirakat ywot toꞌe haty wo — Taꞌi atimohey Tupana Uhyt maꞌato yt kahato i e. Pyno uipo­wyro poꞌog uhepiat Tupana mohey hamuat e tuwak popuo.
41,9,25,Miꞌi turan typyꞌi raꞌyn tõꞌẽ pote Iesui hatyꞌi hatyꞌi tehay wo ahiag — Erẽtem no ahiag saꞌag meiũwat hirakat piit pyi e. Yt naku i kahato en e. Miitꞌin pusu mõto hat en e. Miitꞌin ewaure kaꞌa pyhyp hat en e Iesui ahiag me. Yt karãmuo i raꞌyn o eraꞌaipok hirakat kape e.
41,9,26,Miꞌi hawyi ahiag tuwẽtem naꞌyn kaktoꞌe kaktoꞌe popuo hawyi toihuruk huruk kurum tuwẽtem hawe. Miꞌi hawyi kurum taꞌat yi tote ikuꞌuro rakat ewy raꞌyn. Miꞌi pote raso — Ikuꞌuro raꞌyn wyti iꞌatuꞌe raꞌyn iraniaꞌin.
41,9,27,Maꞌato Iesui timo­poĩꞌãm naꞌyn topo wo hawyi ipoĩꞌãm waku i raꞌyn tuete.
41,9,28,Miꞌi hawyi toto i raꞌyn Iesui wẽtup getap kape towy­riaꞌin nywo. Miꞌi tote apoꞌi­ꞌa­tuꞌe Iesui pe — Uhyt kat pote som yt uruihep kuap i mekewat ahiag uruto iꞌatuꞌe raꞌyn.
41,9,29,Miꞌi hawyi toiꞌa­tu­wesat — Taꞌi uhytꞌiꞌin mesuwat ewywuat ahiag niatpo kahato tuwẽtem e. Tupana yn naꞌyn ti mekewat ewywuat ihep kuap e. Ewehẽtup Tupana pe haty wo eiwe­mo­syꞌat hap wywo ahiag hep hamuat miꞌi pote yn ni tuwẽtem maꞌato iũteꞌen ewehẽtup pote yt karãpe i eweimõto kuap meremo mekewat ahiag ewywuat e Iesui temiitꞌin me.
41,9,30,  PIAT EWYMiꞌi hap totepyi toto Iesui towy­riaꞌin wywo yi Karireia sakpo i raꞌyn. Maꞌato yt tuwenoi i toto hamo iraniaꞌin me katu­pono temiitꞌin muꞌe hamo neꞌi tuweran toto. Miꞌi hawyi muꞌap upi toiꞌa­tu­muꞌe muꞌe kahato raꞌyn towy­riaꞌin — Meiũran ti aru Uito Eheykeꞌet taꞌa­tu­pyhik hawyi uiꞌauka raꞌyn e. Miꞌi hawyi ti aru taꞌa­tusyp woꞌo­pyhyp hawe e. Miꞌi hawyi ti aru taꞌa­tusyp hawyi myeꞌym eꞌat yn ikuꞌuro mekepe e. Miꞌi hawyi ti aru maꞌato areĩneꞌen i raꞌyn guꞌuro pyi Uito Eheykeꞌet e.
41,9,32,Maꞌato mio tã e hap iwyriaꞌin yt tikuap i maꞌato apo yt iꞌatuꞌe i katu­pono teꞌe­ro­kenꞌẽ haype apoꞌi­ꞌa­tuꞌe hap pupi.
41,9,33,"  PIAT EWYMiꞌi hawyi putꞌokꞌe Iesui temiitꞌin wywo getap we hawyi apoꞌe temiitꞌin me — Mehĩꞌin e kat eweiꞌeĩ eiwo­ꞌope ehehay muꞌap upi e. Maꞌato yt taꞌa­tu­wesat teran i katu­pono toꞌoehay moweu­kaꞌi neꞌi — Uito ti wakuat no poꞌog eikai iꞌatuꞌe toꞌope wen. Series, "
41,9,35,Miꞌi hawyi taꞌapyk taꞌyn Iesui hawyi toiꞌa­tu­kaykay temiitꞌin 12 ok takaria hawyi tohenoi iꞌatuepe — Poꞌog nakano ereĩneꞌen neran mote ereĩneꞌen no wuatꞌi miit eropat hano wuatꞌi miitꞌin miat motpap nug hano. Miꞌi hawyi poꞌog ereĩneꞌen Tupana wanẽtup hawe e Iesui temiitꞌin me iꞌewyte ahepe.
41,9,36,Miꞌi hawyi hirakat toipo­rokpun iꞌatu­py­ꞌa­setpe hawyi toiꞌa­hi­ꞌy­pysat hawyi toꞌe towy­riaꞌin me. — Uwe uwe ti aru uhetiano wẽtup ok hirakat kyꞌe meikowat ewy e miꞌi hat wyti uikyꞌe hano topy­huꞌat e. Iꞌewyte uwe uwe uikyꞌe hat toĩneꞌen miꞌi hat ti aru yt Uito yn i uikyꞌe maꞌato Uipo­ꞌoro hat Tupana kyꞌe hano topy­huꞌat wy e.
41,9,38,  PIAT EWYMiꞌi hawyi iwy ok Iuwãu toꞌe — Woꞌo­muꞌe hat gaꞌatpo uruta­ꞌa­kasa wẽtup ok ahiag sopo eset wuat hat e. Miꞌi hawyi wãiꞌu­ru­toꞌe katu­pono yt aiwywuat hewyry rakat i pote e.
41,9,39,Miꞌi hawyi Iesui tiwesat — Yt naku i wãiwa­toꞌe wẽtup ok pe uhet wuat ahiag sopo hat e katu­pono atiky­ꞌesat miꞌi ewywuat nug hap. Kat pote uhet wuat ahiag sopo haria yt teꞌe­ru­we­ky­ryꞌi kuap i uhet esaika hap ete e. Miꞌi pote uwe uwe uhehay etiat uhet etiat yt ipyꞌahak i rakat miꞌi hat aiwywuat hewyry rakat ewy toĩneꞌen e Iesui.
41,9,41,Taꞌi uwe uwe ehepe hum yꞌy wẽtup ekuiꞌa yn uhemiitꞌin eipe pote miꞌi hat ti aru haipepiat ipuẽti haꞌup Tupana piat e.
41,9,42,Uiwy­riaꞌin e taꞌi yt naku i kahato wato­py­huꞌat ihy pya pe nu wato aipiit ete saitynug wo katu­pono miꞌi hap ewy hawyi aiku­ꞌuro hap yn topy­huꞌat. Mekewat nu ipotyi rakat aipiit ete pote yt watoꞌam kuap i ihy pya pyi hawyi. Maꞌato poꞌog yt naku i miꞌi hap kai topy­huꞌat aru hira­karia uimohey haria maꞌat haria e.
41,9,43,"Maꞌato eipo wo eweimaꞌat hirakat pote waku eweitek eipo e. Katu­pono poꞌog waku eiwe­hytꞌok Tupana etawa pe wẽtup eipo wywo yn maꞌato typy eipo wywo eiwe­hytꞌok aria pe neꞌi e. Taꞌi yt naku i ti eiwe­hytꞌok hamuat aikope aria yt hasep i hawe aikope ut yt topap i hawe e. Iꞌewyte eipy wo eweimaꞌat hirakat wẽtup muꞌap upi miꞌi ti waku eweitek eipy e. Katu­pono poꞌog waku eiwe­hytꞌok Tupana etawa pe wẽtup eipy wywo yn maꞌato typy eipy wywo eiwe­hytꞌok aria pe neꞌi e. Miꞌi pote karãpe eipy ehewyry yt naku i nug hamuat poꞌog waku eweitek eipy eweiwat yt naku i nug hamuat kai are e Iesui ahepe. Taꞌi yt naku i ti eweikup­teꞌen hamuat aikope aria yt hasep i hawe aikope ut yt topap i hawe e. Iꞌewyte eweimaꞌat hirakat eheha wo miꞌi eheha waku eweihep o areꞌe e. Series, "
41,9,48,Poꞌog waku wẽtup eheha wywo yn eiwe­hytꞌok aikope Tupana toĩneꞌen Morekuat no hawe. Iꞌewyte typy eheha wywo eiwe­hytꞌok aikope ut yt topap i rakat hap tote e Iesui tomohey haria hira­karia maꞌat haria pe.
41,9,49,Miꞌi hawyi Iesui toꞌe temiitꞌin me — Taꞌi aria waku kahato aimiꞌu mokãꞌã hamo e.
41,9,50,Iꞌewyte waku kahato ukyt yne mosẽꞌẽ hamo maꞌato ukyt yt hẽꞌẽ i rakanuat pote yt uwe i ikyꞌesat e. Uhytꞌiꞌin miꞌi hap ewy o eweikup­teꞌen aria ewy ukyt hẽꞌẽ rakat ewy wuatꞌi mosẽꞌẽ hamo e. Hẽꞌẽ kahato rakaria ewy o eweikup­teꞌen eiwo­ꞌope e. Yt eiwu­ꞌuka teiꞌo eiwo­ꞌope e Iesui temiitꞌin me e.
41,10,1, PIAT EWYMiꞌi hawyi Iesui toto i raꞌyn yi Iuteu kape. Miꞌi hawyi toto Iũtãu hy sakpo. Miꞌi hap tote teꞌe­ru­wa­ꞌa­tunug typyꞌi kahato howa kape. Miꞌi hawyi tohenoi henoi iꞌatuepe tomi­ky­ꞌesat ewy Tupana ehay.
41,10,2,Miꞌi turan nagnia ehay enoi haria tõꞌẽ howa kape imaꞌat teran haype apoꞌi­ꞌa­tuꞌe — Uhyt urunãpin En sio waku apo urueha­ryꞌi wywo uruto­ꞌo­ꞌatoiat wẽtup ok wywuat i raꞌyn hamo iꞌatuꞌe Iesui pe.
41,10,3,Miꞌi hawyi Iesui tiꞌa­tu­wesat — Kat eĩ pono nimuat ahaꞌa­seꞌi Musei ainãpin miꞌi hap yt eweikuap i apoꞌe.
41,10,4,Miꞌi hawyi taꞌa­tu­wesat — Nimo Musei toꞌe — Eiwo­ꞌo­ꞌatoiat teran pote ewetunug miwan popera tote yt eiwo­ꞌo­wese i hap morekuat ehamo miꞌi hawyi ti waku eiwo­ꞌo­ꞌatoiat e Musei saꞌa­wyꞌi iꞌatuꞌe.
41,10,5,Maꞌato Iesui tiꞌa­tu­wesat — Eweikuap kat pote Musei einãpin mio tã e. Pyno ahenoi ehepe. Taꞌi yt eiwo­ꞌo­kyꞌe kuap i ti eipyꞌa heg mote. Miꞌi pote ti Musei mio tã e miwan me e.
41,10,6,Maꞌato saꞌa­wyꞌi sese ti yt miꞌi tã hin i katu­pono saꞌa­wyꞌi te ti Tupana tunug miit ipaꞌiat iwaryꞌi e. Miꞌi tupono waku ihainia tiꞌatoiat toꞌywot toty hawyi teha­ryꞌi wywo toĩneꞌen e.
41,10,8,Miꞌi hawyi ihainia teha­ryꞌi wywo wẽtup piit ieĩneꞌen hap ewy raꞌyn topy­huꞌat e.
41,10,9,Miꞌi tupono yt eweitek teiꞌo Tupana mipoꞌi woꞌo­kyiꞌat hap e.
41,10,10,Getap wiat hawyi iwyriaꞌin apoꞌi­ꞌa­tuꞌe Iesui pe — Kat toꞌe hawe som mio tã iꞌatuꞌe.
41,10,11,Miꞌi hawyi toiꞌa­tu­wesat — Uwe uwe teha­ryꞌi atoiat miꞌi hawyi toĩneꞌen wẽtup ok wywo i raꞌyn miꞌi hat ti yt naku i inug teha­ryꞌi saꞌa­wyꞌi pe Tupana wanẽtup hawe e.
41,10,12,Iꞌewyte ti uwe teꞌaito atoiat miꞌi hawyi toĩneꞌen wẽtup ok wywo i raꞌyn miꞌi hat ti yt naku i inug teꞌaito saꞌa­wyꞌi pe Tupana wanẽtup hawe e. Miꞌi tã ti yt naku i kahato ewetunug uimohey haria eipe pote e Iesui.
41,10,13,  PIAT EWYMiꞌi hawyi miitꞌin teꞌe­ro­poꞌok teran hira­karia Iesui ewawi iꞌatue­waku topo wuat hamo. Maꞌato ipotmu­ꞌeria tiꞌa­tu­pyhyp hira­karia howawi waĩꞌi­ꞌa­tuꞌe.
41,10,14,Miꞌi pote ipyꞌahak Iesui temiitꞌin ete hawyi toꞌe — Tero tõꞌẽ uhowawi hira­karia e. Yt eweipyhyp teiꞌo uhowawi hira­karia pãi e. Katu­pono karãpe Tupana topy­huꞌat Wuatꞌi Ywania Miitꞌin Porekuat no miꞌi hap eꞌat pe hemiitꞌin imohey haria hira­karia ewy raꞌyn tukup­teꞌen hetama pe.
41,10,15,Pywo pe ti eweiwat teran aikope Tupana toĩneꞌen Morekuat no hap kape pote aikotã hira­karia tiky­ꞌesat tuwe­hytꞌok taꞌa­tuty taꞌat­ꞌywot kapiat hap ewy o eweiky­ꞌesat eiwe­hytꞌok hap maꞌato yt pote ti aru yt eiwe­hytꞌok hin i atipy pe e Iesui topot­mu­ꞌeria pe.
41,10,16,Miꞌi hawyi hira­karia toiꞌa­tu­ꞌok­hytsat hawyi topo wo toiꞌa­tue­waku.
41,10,17,  PIAT EWYMiꞌi hap totepyi Iesui toto raꞌyn. Miꞌi turan wẽtup ok hekat rakat punꞌe Iesui owawi muꞌap upi. Putꞌok­toꞌe hawyi tuwe­pỹ­ꞌã­tutuk howa kape. Miꞌi hawyi toꞌe — Woꞌo­muꞌe hat waku kahato En e. Miꞌi pote uimuꞌe katu­pono atiky­ꞌesat wyti areĩneꞌen wuatꞌi eꞌat piat hap e maꞌato yt atikuap i kahato kat som atunug waku haꞌup mo e. En ni wakuat kahato e.
41,10,18,Miꞌi hawyi Iesui toꞌe mekewat miit pe — Tupana yn ni wakuat e. Uito wakuat ereꞌe apo. Uito Tupana ewanẽtup hawe apo e.
41,10,19,Miꞌi hawyi Iesui toꞌe tope — Etikuap apo Tupana woꞌo­nãpin hap koꞌi yt erepot­ꞌauka teiꞌo e hap yt wẽtup ok wywo teiꞌo eharyꞌi eꞌaito e hap yt sero­ꞌok­ꞌere teiꞌo e hap yt eso teiꞌo e hap yt erepot­maꞌat teiꞌo e hap etimõ­typot eꞌywot ety e hap etikuap apoꞌe. Taꞌi mio tã e hap etikuap e Iesui kurum iwasu hekat rakat pe.
41,10,20,Miꞌi hawyi kurum iwasu tiwesat — Taꞌi uihire pyi te ti yt atiꞌa­parap i mio tã e hap ete e.
41,10,21,Miꞌi hawyi Iesui tehaꞌat howawi ikyꞌe kahato hap wywo hawyi toꞌe — Mehĩ wẽtup mo etunug hawyi waku ereĩneꞌen neꞌen Tupana wywo e. Pyno motoro eꞌyat kape hawyi etimõꞌẽ yne ekareꞌen yt hekat i rakaria pe hawyi eraꞌaipok uhowawi ereto uhupi hamo e. Miꞌi pote ti aru ekareꞌen sese etipuẽti Tupana etama pe e.
41,10,22,Mio tã e Iesui pote paaꞌe neꞌi raꞌyn hawyi toto Iesui kaipyi yt iwepit i raꞌyn katu­pono iwat heka­reꞌen iwato kahato pote yt toimõꞌẽ teran i.
41,10,23,Miꞌi hawyi Iesui tehaꞌat temiitꞌin kape hawyi toꞌe — Are pãi niatpo kahato ti rat weka­reꞌen kyꞌe haria tuwe­hytꞌok aikope Tupana toĩneꞌen Morekuat no hawe e.
41,10,24,Miꞌi hawyi hemiitꞌin teꞌe­ru­we­wa­nẽtup kahato ihay kape miꞌi hawyi Iesui toꞌe i — Taꞌi niatpo kahato ti rat weka­reꞌen mohey hat teke aikope Tupana Morekuat no toĩneꞌen hawe e. Taꞌi niatpo kahato aikotã aihũ iwato rakat Kameru teke awi ehapo kaꞌa puo hap ewy e. Miꞌi hap ewy maꞌato ti poꞌog niatpo tuwe­hytꞌok Tupana etama pe weka­reꞌen mohey haria e temiitꞌin me.
41,10,26,Miꞌi hawyi hemiitꞌin gytꞌi­ꞌa­tuꞌe i raꞌyn hawyi teꞌe­roꞌe toꞌope — Pyno yt uwe i hekat rakat pono teke kuap atipy pe iꞌatuꞌe. Miꞌi hawyi apoꞌi­ꞌa­tuꞌe Iesui pe — Uweĩ epoꞌoro gaꞌatpo meketã nug hamo Tupana mõtypot yat pyi uruemiitꞌin sopo hamo iꞌatuꞌe. Miꞌi hawyi Iesui tiꞌa­tu­wesat — Pyno ahenoi aru ehepe wen maꞌato saꞌa­wyꞌi ewehenoi uhepe uwe ipoꞌoro Iuwãu woꞌo­setꞌok hamo sio Tupana sio miitꞌin e Iesui. — Yt uwe i aru pono hekat rakaria Tupana miꞌa­tue­ha­kye­raꞌat rakaria iꞌatuꞌe.
41,10,27,Mio tã iꞌatuꞌe pote Iesui tehaꞌat iꞌatue­wawi hawyi toꞌe — Pywo ti rat yt uwe i tuwee­ha­kye­raꞌat kuap tuwewi. Tupana yn tiꞌa­tue­ha­kye­raꞌat kuap miitꞌin e.
41,10,28,Miꞌi hawyi Peteru toꞌe raꞌyn — Urumuꞌe hat saꞌa­wyꞌi te ti uruꞌatoiat yne meimuẽwuat koꞌi uruekat eupiat urutuwat hamo e Peteru Iesui pe.
41,10,29,Miꞌi hawyi Iesui toꞌe — Atikuap eimi­ꞌatoiat yne hap e. Taꞌi pywo ti rat areꞌe ehepe uwe uwe uhehay moherep wẽtup ywania pe toto uikyꞌe haype hawyi iꞌatoiat toꞌyat towy­riaꞌin toty toꞌywot tomẽ­pytꞌin tomikoi koꞌi miꞌi hat poꞌog toipuẽti saꞌa­wy­ꞌiwuat wakuat tomi­ꞌatoiat hap koꞌi kai e. Miꞌi hawyi toipuẽti mesu­wa­rotiat koꞌi kai poꞌog poꞌog naꞌyn saꞌa­wy­ꞌiwuat kai aikotã 100 hap ewy aru toipuẽti toꞌyat koꞌi towy­riaꞌin totyꞌin tomẽ­pytꞌin tomikoi koꞌi saꞌa­wy­ꞌiwuat wẽtup takat tomi­ꞌatoiat kai 100 hap ewy aru toiꞌa­tu­puẽti e. Iꞌewyte ti aru eweipuẽti miitꞌin miky­ryꞌi hap uhehay upi uhupi eweiwat pote e. Iꞌewyte mesu­wa­rotiat toku­ꞌuro hap saipepiat toipuẽti hamuat toieĩneꞌen hap yt sakewuat ikahuro rakat i raꞌyn e.
41,10,31,Mekewat eꞌat pe ti aru ipoity kahato saꞌa­wy­ꞌiwuat mesu­wa­ro­tiaria iwato rakaria teꞌe­ro­py­huꞌat kurin rakaria wo yt miitꞌin mimõ­typot koꞌi i wo e. Maꞌato saꞌa­wy­ꞌiwuat kurin nakaria paaꞌe haria ti aru teꞌe­ro­py­huꞌat poꞌog iwato rakaria wo poꞌog mimõ­typot koꞌi wo wuatꞌi miitꞌin kai atipy pe e Iesui temiitꞌin me.
41,10,32,  PIAT EWYMiꞌi hawyi Iesui ipotꞌam towy­riaꞌin eꞌyianme tawa wato Ieru­sarẽi kape. Miꞌi hawyi teꞌe­ro­kenꞌẽ kahato ipotmu­ꞌeria iꞌewyte iꞌatu­wuwu kahato katu­pono — Taꞌi itote tukup­teꞌen aiꞌauka teran haria iꞌatuꞌe toꞌope. Miꞌi pote toiꞌa­tu­kaykay tuwe­wawi temiitꞌin hawyi tohenoi iꞌatuepe aikotã aikotã tawa wato Ieru­sarẽi miaria tunug tuwetiat hamuat. — Wato hamuat wyti tawa Ieru­sarẽi kape e. Putꞌok­wa­toꞌe itote hawyi ti aru Uito Eheykeꞌet paꞌi kororia miwan enoi haria uipag naꞌyn sura­raꞌin po pe raꞌyn e. Miꞌi hawyi miꞌiria ti aru uipo­ꞌoro raꞌyn uiꞌauka hamuat kape e hawyi ti aru iraniaꞌin ywania po pe uipag uiꞌauka hamo e. Miꞌi hawyi teꞌe­rehay miky­ryꞌi kahato uhete. Iꞌewyte kuitu­ꞌi­ꞌa­tuꞌe uhete e. Miꞌi hawyi ti aru uipokpok taꞌyn hawyi ti aru uiꞌauka raꞌyn wen maꞌato ti aru myeꞌym eꞌat yn areĩneꞌen guꞌuro pe hawyi ti aru areĩneꞌen i raꞌyn Uito Eheykeꞌet e Iesui muꞌap upi tawa Ieru­sarẽi kapiat tuwat hap upi.
41,10,35, PIAT EWYMiꞌi hawyi hemiitꞌin Iuwãu Tiaku Sepeteu saꞌy­ruꞌin tuwat Iesui kape hawyi taꞌa­tu­hẽtup tope — Urumuꞌe hat etum uruepe kat urumi­ky­ꞌesat ok tã iꞌatuꞌe.
41,10,36,Miꞌi hawyi toꞌe — Pyno kat som eweiky­ꞌesat atum ehepe e.
41,10,37,Miꞌi hawyi taꞌa­tu­wesat — Pyno karãpe eropy­huꞌat Wuatꞌi Miitꞌin Porekuat no miꞌi turan ni aru uruiky­ꞌesat uruta­ꞌapyk poꞌog eꞌyatype etuꞌi­saria wo emimõ­typot koꞌi iraniaꞌin kai iꞌatuꞌe.
41,10,38,Maꞌato Iesui tiꞌa­tu­wesat — U yt eweikuap i kahato kat som ewehẽtup uhepe hap e. Pyno uhekuiꞌa pyi apo eiwe­ꞌy­ꞌukuap e. Uhatek hap apo ewehãꞌãg kuap e. Miꞌi hawyi taꞌa­tu­wesat — Taꞌi uruhepap kahato iꞌatuꞌe.
41,10,40,Miꞌi hawyi Iesui toꞌe — Pywo eiwe­ꞌyꞌu aru ti uhekuiꞌa pyi iꞌewyte ewehãꞌãg irane uhatek hap e maꞌato eimiẽtup uhepiat ti yt atum kuap i ehepe katu­pono Tupana tiꞌairo yn naꞌyn uiꞌya­typiat apyk hanuaria e Iesui Tiaku Iuwãu pe.
41,10,41,Mio tã iꞌatuꞌe taꞌa­tu­hẽtup Iesui piat pote iraniaꞌin hemiitꞌin iꞌatu­py­ꞌahak Iuwãu Tiaku ete.
41,10,42,Miꞌi hawyi Iesui tiꞌa­tu­kaykay i raꞌyn tuwe­wawi hawyi toꞌe iꞌatuepe — Uheka­tu­wyria e eweikuap apo aikotã mesu­wa­rotiat more­kuaria teꞌe­ru­we­mo­wato kahato hap e. Taꞌi taꞌa­tu­po­ꞌoro kahato ti taꞌa­tue­miitꞌin sehay pirik wo e.
41,10,43,Maꞌato mesu­wa­ro­tiaria epore­kuaria ewy yt atiky­ꞌesat hin i eweikup­teꞌen e. Maꞌato uwe wemo­wato teran hat wuatꞌi powyro hano atiky­ꞌesat e. Uwe topy­huꞌat eiꞌakag wo teran miꞌi hat waku topy­huꞌat ehemiit no Eheykeꞌet ewy e. Katu­pono Uito Eheykeꞌet ariot mesuwat yi kape miitꞌin eropat hamo e. Maꞌato yt miitꞌin miat uheropat hamo i ariot mesuwe e. Taꞌi miitꞌin hep yt nakuap i pywiat hamo ariot ehowawi e. Taꞌi uheĩneꞌen hap atum irane wuatꞌi miitꞌin kyiꞌat Tupana wanuat saꞌup mo atum uhuu e Iesui topot­mu­ꞌeria pe.
41,10,46,  PIAT EWYMiꞌi hawyi Iesui putꞌokꞌe i tawa Ieriko pe temiitꞌin nywo. Miꞌi hawyi tuwe­nõꞌẽ mekewat tawa pyi miitꞌin tok puo. Miꞌi hawyi tawa ekuekai muꞌap tote toĩneꞌen mehĩ Patimeu apyk pe. Miꞌi ti yt iha pytig i. Wuatꞌi kaipywiat kat ẽtup hat toĩneꞌen. Miꞌi ti Timeu saꞌyru.
41,10,47,Miꞌi hawyi toikuap taꞌyn Iesui tawa Nasare piat ut hap hawyi tohẽtup haty wo Iesui pe — Morekuat Tawi Saꞌyru uheha­kye­raꞌat En e.
41,10,48,Maꞌato so iraniaꞌin — Wãiꞌi­ꞌa­tuꞌe ehay pirik kahato. Epoꞌinik to iꞌatuꞌe. Maꞌato poꞌog neꞌi haty wo iwẽpapꞌi tuwatka watka — Morekuat Tawi Saꞌyru uheha­kye­raꞌat En e Iesui pe.
41,10,49,Miꞌi hawyi Iesui topy­huꞌat hawyi toꞌe — Eweikaykay ro meikowo yt iha pytig i rakat e iꞌatuepe. Miꞌi hawyi teꞌe­roꞌe Patimeu pe — Iesui ekaykay raꞌyn koitywy uhyt mimi iꞌatuꞌe. Pyno epoĩꞌãm no ereto ro ewepit ro iꞌatuꞌe.
41,10,50,Toikuap hawyi topysop toipun hawyi ipoĩꞌãm pesoꞌe hawyi toto raꞌyn Iesui kape.
41,10,51,Miꞌi hawyi apoꞌe Iesui tope — Pyno kat aru emiky­ꞌesat atunug epe e. Miꞌi hawyi toiwesat — Woꞌo­muꞌe hat uheha pakup i nug hap atiky­ꞌesat e.
41,10,52,Miꞌi hawyi Iesui toꞌe tope — Pyno koitywy waku raꞌyn eha ete katu­pono uimohey hap emoehãite raꞌyn e. Miꞌi hawyi meremo waku raꞌyn tuete taꞌa­kasa i raꞌyn. Miꞌi hawyi Patimeu toto muꞌap upi Iesui upi saꞌa­wy­ꞌiwuat yt iha pytig i rakat.
41,11,1,   PIAT EWYMiꞌi hawyi Iesui toto i raꞌyn tawa wato Ieru­sarẽi kape towy­riaꞌin wywo. Putꞌok­toꞌe mekewat yityꞌok Uriweira ypia yityꞌok hap het rakat tote hawyi teꞌe­raꞌam hawyi teꞌe­ro­py­huꞌat mekewat yityꞌok tote. Yt pya hin i raꞌyn tawa wato Ieru­sarẽi kai tawa Pewake kai tawa Petania kai tukup­teꞌen itote. Miꞌi totepyi toiꞌa­tu­po­ꞌoro typy ok temiit tawa Ieru­sarẽi kape — Eweiwat ro mekewat tawa kape hawyi putꞌok­ꞌe­weiꞌe hawyi aru eweiꞌa­kasa aru wẽtup iꞌatuhũ Iumentu mẽpyt taꞌa­saity piat eweipuẽti aru e. Mekewat iꞌatuhũ Iumentu mẽpyt pakup takat toĩneꞌen katu­pono yt uwe i hewyry itotiat rakat te toĩneꞌen iꞌatuhũ e. Pyno miꞌi hawyi o waku eweiꞌa­sai­typok hawyi o eweterut raꞌyn iꞌatuhũ uhowawi katu­pono uhewyry teran mekewat Iumentu mẽpyt rote areto tawa wato Ieru­sarẽi kape teran e Iesui typy ok temiitꞌin me.
41,11,3,Miꞌi hawyi toꞌe i tomi­po­ꞌoro koꞌi pe — Taꞌa­tukuap teran aru — Kat hamoĩ ewetioto uruhũ iꞌatuꞌe hawyi waku eweiꞌe aru — Aika­ꞌiwat wyti ipuru porapꞌi eihũ uhytꞌiꞌin waku eweiꞌe o ikaꞌi­waria pe e Iesui typy ok tomi­po­ꞌo­roria pe.
41,11,4,Miꞌi hawyi tuwat raꞌyn hawyi miꞌi Iesui e hap ewy raꞌyn taꞌa­tu­puẽti itote iꞌatuhũ Iumentu taꞌa­saity pe muꞌap tote oken note.
41,11,5,Miꞌi hawyi taꞌa­tu­ꞌa­sai­typok pote itotiaria apoꞌi­ꞌa­tuꞌe — Kat hamoĩ ewetioto uruhũ iꞌatuꞌe.
41,11,6,Miꞌi hawyi taꞌa­tu­wesat — Aika­ꞌiwat Iesui wyti ipuru meremo iꞌatuꞌe. Miꞌi hawyi so — Pyno waku iꞌatuꞌe.
41,11,7,Miꞌi hawyi ti tuwat raꞌyn iꞌatuhũ wywo Iesui kape. Putꞌok­ꞌi­ꞌa­tuꞌe hawyi taꞌa­tu­po­rokpun iꞌok tote taꞌa­tue­sokpe koꞌi iꞌatuhũ tote. Miꞌi hawyi Iesui taꞌam naꞌyn apyk pe mekewat Iumentu pakup ok tote.
41,11,8,Miꞌi hawyi iraniaꞌin iporokpun taꞌa­tue­sokpe yi upi. Taꞌa­tu­terek iꞌyhop koꞌi haga koꞌi gaꞌa­koran koꞌi hawyi taꞌa­tu­po­rokpun howa kai ipuꞌap mokahu hamo more­kuaria puꞌap ewy.
41,11,9,Miꞌi hawyi yianmiaria watꞌy­muaria teꞌe­rehum taꞌa­tuehay wepit wywo — Taꞌi waku kahato ti Tupana iꞌatuꞌe. Meiũwat Miit ti Tupana Mimõ­typot iꞌatuꞌe. Meiũwat Miit ri Tupana Mipo­ꞌoro Aipo­rekuat nuat aikotã morekuat Tawi ewywanuat iꞌatuꞌe. Toꞌiro Tupana Mipo­ꞌoro Morekuat Tawi Saipepiat sese mõtypot hamo iꞌatuꞌe mekewat muꞌap upiaria sem tuwat tuwat Iesui upi tawa wato Ieru­sarẽi kape turan.
41,11,11,Putꞌokꞌe tawa wato Ieru­sarẽi me hawyi Iesui teke Tupana mõtypot hawe. Miꞌi hawyi tehaꞌat yne hawyi toto i tawa wato Ieru­sarẽi myi wãtym neran moityꞌi pote toto mekewat tawa hit Petania kape temiitꞌin 12 ok takaria wywo.
41,11,12, PIAT EWYHeꞌi­hotꞌok pe tawa Petania kaipyi taꞌaipok i raꞌyn Ieru­sarẽi kape. Miꞌi hap tote muꞌap upi Iesui hesyꞌat kahato raꞌyn.
41,11,13,Miꞌi hawyi taꞌa­kasa Wiku yp kape pya wuat kape iꞌyhop kahuria rakat kape. Miꞌi hawyi toto haat kyꞌewi maꞌato yt kat i haat toipuẽti. Iꞌyhop yn toipuẽti hesyꞌat turan. Yt haat rakat i.
41,11,14,Miꞌi hawyi Iesui toꞌe Wiku yp we hawyi — Are pãi e pyno miꞌi hawyi wyti aru yt sake i raꞌyn esaat e. Yt uwe i raꞌyn ti aru esaatꞌu e tesyꞌat hap wywo te. Mio tã e hap hemiitꞌin tikuap.
41,11,15,  PIAT EWYMiꞌi hawyi Iesui toto temiitꞌin wywo i raꞌyn Ieru­sarẽi kape. Putꞌok­ta­ꞌa­tuꞌe hawyi tuwe­hytꞌok i raꞌyn Tupana mõtypot yat wato pe. Miꞌi turan kareꞌen kyiꞌat haria wene­ruꞌi wene­ruꞌi e haria tukup­teꞌen itote typyꞌi kahato toipuẽti. Miꞌi hawyi Iesui tiꞌa­tu­po­re­nõtem i raꞌyn miꞌiria Tupana mõtypot yat wato hawyi. Miꞌi hawyi Iesui iꞌatue­ti­neiru patꞌok patꞌok hap mesa yparakai koꞌi tohytpok yne. Miꞌi hawyi pykasu weneru haria eꞌamyap koꞌi tohytpok yne. Toiꞌa­tu­sopo yne iꞌatukat weneru haria. Miꞌi hawyi herut haria toiꞌa­tu­pyhyp taꞌyn yt toiky­ꞌesat i raꞌyn Tupana mõtypot yat wato eꞌokipy sakpo toko­kaꞌat. Miꞌi hawyi miꞌi haria toiꞌa­tu­nãpin haty wo — Yt eweikuap i apo aikotã Tupana toꞌe Isaia miwan me — Uiꞌyat rat ri atiky­ꞌesat wuatꞌi ywania ehay uhowawiat hamuat e. Maꞌato ti Tupana mõtypot yat ewetunug sero­ꞌokꞌe haria yat no neꞌi are e. Yt naku i kahato ewetunug are e Iesui Tupana mõtypot yat piaria kareꞌen weneru haria pe.
41,11,18,Miꞌi tã naꞌyn tutnug mote miwan enoi haria paꞌi akagnia tikat kahato raꞌyn aikotã miat iꞌauka hamuat maꞌato teꞌe­ro­kenꞌẽ Iesui pupi kat pote typyꞌi poityꞌi ihay upiaria pote.
41,11,19,Miꞌi hawyi wãtymꞌi irane hawyi toto Iesui tawa Ieru­sarẽi myi temiitꞌin wywo.
41,11,20, PIAT EWYMiꞌi hawyi heꞌi­hotꞌok pe hunete Iesui toto i raꞌyn towy­riaꞌin nywo Ieru­sarẽi kape. Miꞌi hawyi muꞌap upi iwyriaꞌin teꞌe­ra­haꞌat i mekewat Wiku yp kape. Miꞌi turan iꞌyp gag naꞌyn hapo wywo raꞌyn.
41,11,21,Miꞌi hawyi ti Peteru toꞌe — Urumuꞌe hat mekewat Wiku yp ikuꞌuro raꞌyn emisa­tyꞌi satyꞌi e.
41,11,22,Miꞌi hawyi Iesui tiꞌa­tu­nãpin — Taꞌi eweimohey ro Tupana haty wo e. Pywo pe ti areꞌe ehepe uwe uwe meiũwat yityꞌok wato rakat ewywuat pe toꞌe — Ereto ro meiũpepyi yꞌy wato kape hawyi minꞌere ro yꞌy wato pe imohey hap wywo yn miꞌi pote ti aru topopy raꞌyn meremo yityꞌok yꞌy wato kape hawyi minꞌe imohey hap ok tã are e.
41,11,24,Miꞌi tupono ti karãpeĩ eimi­ky­ꞌesat ehẽtup Tupana pe imohey hap wywo eweiꞌe ro eipyꞌa pe — Tut aru tut aru pãi tut aru an uimiẽtup ewywuat eweiꞌe ro eipyꞌa pe e. Katu­pono imohey hap wywo ehẽtup Tupana pe pote eimiẽtup ewy tutunug ehepiat tomohey hap ok tã tutunug. Miꞌi pote ti meremo aru eipo pe raꞌyn eimi­ky­ꞌesat toĩneꞌen Tupana miium emiẽtup hap ok tã.
41,11,25,Pyno Tupana kapiat ehehay hamo eweimo­hãpyk to eipyꞌa piat yt eiwo­ꞌo­wese i hap koꞌi miꞌi pote ti aru Eiꞌywot atipy piat timo­hãpyk yne eiminug yt nakuap i koꞌi e. Maꞌato yt waure wo i eweikup­teꞌen mote ti aru Eiꞌywot atipy piat iꞌewyte yt waure wo i toĩneꞌen eiminug saꞌag koꞌi ete e Iesui temiitꞌin me Wiku yp gag naꞌyn hap tote apoꞌe haria pe.
41,11,27,  PIAT EWYMiꞌi hawyi putꞌokꞌe i raꞌyn Iesui tawa wato Ieru­sarẽi me. Miꞌi hawyi Tupana mõtypot hap yat puo hewyry. Miꞌi hawyi paꞌi akag koꞌi seko miwan enoi haria iꞌewyte nagnia tipuẽti Iesui itote.
41,11,28,Miꞌi hawyi apoꞌi­ꞌa­tuꞌe Iesui pe — Uweĩ epoꞌoro gaꞌatpo meketã nug hamo Tupana mõtypot yat pyi uruemiitꞌin sopo hamo iꞌatuꞌe. Miꞌi hawyi Iesui tiꞌa­tu­wesat — Pyno ahenoi aru ehepe wen maꞌato saꞌa­wyꞌi ewehenoi uhepe uwe ipoꞌoro Iuwãu woꞌo­setꞌok hamo sio Tupana sio miitꞌin e Iesui.
41,11,31,Miꞌi hawyi taꞌa­tukat Iesui wesat hamuat hap. Miꞌi hawyi teꞌe­ru­wa­nẽtup — Kat watoꞌe som waku wati­wesat iꞌatuꞌe. Sio Tupana ti Iuwãu poꞌoro hat watoꞌe pote ti ren — Kat poteĩ pyno yt eweimohey i Iuwãu e aru ahepe. Maꞌato miitꞌin mipo­ꞌoro ti Iuwãu watoꞌe pote aru iꞌatu­py­ꞌahak ahete iraniaꞌin katu­pono iraniaꞌin Iuwãu mohey haria tukup­teꞌen iꞌatuꞌe toꞌope.
41,11,33,Miꞌi hawyi taꞌa­tu­wesat Iesui — Uhyt yt uruikuap i sese uwe ehay pyi Iuwãu topot­setꞌok iꞌatuꞌe. Miꞌi pote Iesui tiꞌa­tu­wesat — Yt uiwesat i pote miꞌi hawyi yt ahenoi i ehepe uwe ehay pyi atiꞌa­tu­sopo wene­ruꞌi wene­ru­ꞌiꞌe haria pya Tupana mõtypot yat pyi hap e Iesui paꞌi akag koꞌi miwan enoi haria pe.
41,12,1,  PIAT EWYMiꞌi hawyi Iesui henoi hãꞌãkap wuo iꞌatuepe sehay — Wẽtup eꞌat pe so wẽtup ok miit tuwa­nẽtup Uwa ypia nug tepiat hap ete e. Miꞌi hawyi toikoi hawyi toiꞌa­tu­pyhyp kurara wato pe hawyi tutunug nu kaꞌa wato Uwa hy sat hamuat e. Miꞌi hawyi so iꞌypia pyꞌa­setpe tuwe­py­typnug ywaiti rakat surara eiam Uwa u haria pupi Uwa eroꞌok haria pupi e.
41,12,2,Hãpyk yne hawyi ipotpap takaria po pe raꞌyn toipuru. Miꞌi hawyi so toto raꞌyn tewyry hamo e. Meiũran haat hap eꞌat pe so toipo­ꞌoro wẽtup ok temiit Uwa poꞌok hamo e.
41,12,3,Miꞌi hawyi putꞌokꞌe ipotpo­ꞌoro imikoi ypia pe maꞌato yt iꞌatu­wese i raꞌyn imipo­ꞌoro ete. Yt taꞌatuium neran i raꞌyn taꞌa­tu­mi­poꞌok e. Miꞌi hawyi taꞌa­tu­pytyk hawyi taꞌa­tu­pokpok kahato raꞌyn. Miꞌi hawyi taꞌa­tu­po­re­ra­ꞌaipok yt kat nywo i raꞌyn e.
41,12,4,Miꞌi hawyi wẽtup ok temiit i raꞌyn ikaꞌiwat tipo­ꞌoro maꞌato iꞌewyte miꞌi ipotpap takaria tiꞌahyk ahyk iꞌakag ete e. Miꞌi hawyi iꞌatu­mi­ky­ryꞌi wo neꞌi raꞌyn.
41,12,5,Miꞌi hawyi wẽtup ok temiit i raꞌyn toipo­ꞌoro. Miꞌi ti taꞌa­tu­ꞌauka raꞌyn e. Miꞌi hawyi iraniaꞌin i raꞌyn toiꞌa­tu­po­ꞌoro maꞌato iꞌewyte te taꞌa­tunug iraniaꞌin taꞌa­tu­ꞌahyk ahyk iraniaꞌin taꞌa­tu­ꞌa­tu­ꞌuka neꞌi raꞌyn e Iesui.
41,12,6,Miꞌi hawyi Haꞌyru yn naꞌyn topy­huꞌat Imikyꞌe kahato. Miꞌi ti maꞌato toipo­ꞌoro — Taꞌi Uhaꞌyru sese tupono ti aru taꞌa­tu­mõ­typot kahato raꞌyn Miꞌi Miit rat pãi e so tuwa­nẽtup hawe e.
41,12,7,Maꞌato ti yt hin i. Miꞌi hawyi teꞌe­roꞌe toꞌope — Toꞌiro wati­ꞌauka Iꞌypia Kaꞌiwat Saꞌyru iꞌatuꞌe. Katu­pono ti aru meiũran Miꞌi raꞌyn Ikaꞌiwat Pakup mo iꞌatuꞌe. Wati­ꞌauka hawyi mono aipo pe yne raꞌyn topy­huꞌat mesuwat mikoi ypia iꞌatuꞌe neꞌi toꞌope e Iesui tuwepiat.
41,12,8,Miꞌi hawyi taꞌa­tu­ꞌauka raꞌyn Haꞌyru hawyi taꞌa­tu­pugha ipiit mikoi iꞌypia kaipyi e.
41,12,9,Miꞌi hawyi Iesui toꞌe — Kat aru miꞌi hawyi mikoi ypia Kaꞌiwat tunug Tosa­ꞌyru auka haria ete e. Taꞌi tut hawyi ti aru toiꞌa­tu­ꞌuka miꞌiria hawyi ti aru wẽtup ywania po pe i raꞌyn toipuru teꞌyi e Iesui nagnia pe toꞌauka teran haria pe.
41,12,10,Miꞌi hawyi Iesui toꞌe iꞌatuepe — Yt karãmuo i apo eiwe­muꞌe miwan me aikotã Tupana toꞌe saꞌa­wy­ꞌiwuat hap ete — Meiũran aru Wẽtup ok Uimi­ꞌairo iꞌapy­ꞌyha ewywuat netap nug haria yt tiky­ꞌesat i uimõ­typot yat nug hamo e Iesui. Maꞌato miꞌi ti aru topy­huꞌat netap akywyt yp mo ipoꞌog hesaika iraniaꞌin kai e. Miꞌi wyti Aipo­typot minug ikahu kahato rakat atipuẽti e. Miꞌi wyti aru akywyt yp mo ahaꞌa­wynug uimõ­typot yat sese uiꞌyat nug haria yt tiky­ꞌesat i pytkai e ti miwan me e morekuat Tawi  pe.
41,12,12,Mio tã e pote hewa­nĩ­kaptia teꞌe­ru­wa­nẽtup kahato hawyi teꞌe­roꞌe — Ahete ti mio ihay yt wati­ky­ꞌesat i Iesui pote iꞌatuꞌe. Miꞌi pote taꞌa­tu­pytyk teran Iesui maꞌato typyꞌi poityꞌi iwyriaꞌin pote teꞌe­ro­kenꞌẽ hawyi tuwat Iesui yaty­pepyi.
41,12,13,  PIAT EWYMiꞌi hawyi meiũran morekuat Eroti emiit taꞌa­tu­po­ꞌoro Iesui kape nagnia ehay enoi haria Iesui ehay aparap taꞌa­tuehay wuat hamo tuwat.
41,12,14,Miꞌi hawyi apoꞌi­ꞌa­tuꞌe — Woꞌo­muꞌe hat iꞌatuꞌe taꞌi uruikuap En. Pywo ti ehenoi hãpyk yn Tupana kapiat puꞌap wuatꞌi miitꞌin me katu­pono yt uwe pupi i erekenꞌẽ iꞌatuꞌe. Wẽtup ehay yn ehenoi wuatꞌi miitꞌin iꞌatuꞌe. Miꞌi tupono urunãpin En. Waku apo aheti­neiru wati­patꞌok morekuat wato Sesa pe sio yt iꞌatuꞌe Iesui pe.
41,12,15,Maꞌato Iesui tikuap toiãꞌãg neꞌi hap morekuat mõpy­ꞌahak hap. Miꞌi hawyi toiꞌa­tu­wesat — Kat poteĩ mio tã eweiꞌe sio apo uhãꞌãg hap e. Eweterut ro uhepe tineiru iꞌape rakat araꞌa­kasa mono pyno e Iesui apoꞌe haria pe.
41,12,16,Miꞌi hawyi taꞌa­tu­ꞌerut raꞌyn hawyi Iesui apoꞌe iꞌatuepe — Uwe iãꞌãkap kahu pyno meiũ tineiru ete toset wywo e. Miꞌi hawyi taꞌa­tu­wesat — Taꞌi morekuat wato Sesa iãꞌãkap ti iꞌatuꞌe.
41,12,17,Miꞌi hawyi Iesui toꞌe — Pyno waku watum morekuat wato pe towanuat koꞌi saꞌup e. Maꞌato Tupana wanuat koꞌi saꞌup waku watum Tupana pe e. Miꞌi hawyi mio tã e Iesui pote teꞌe­roꞌe toꞌope — Pywo ti rat ihay hãpyk kahato Iesui wyti iꞌatuꞌe. Taꞌi tuweꞌeg kahato ti ihay iꞌatuꞌe toꞌope Iesui ewanĩ­kaptia.
41,12,18,  PIAT EWYWẽtup eꞌat pe hawyi tõꞌẽ Iesui kape woꞌo­muꞌe haria. Miꞌiria so miitꞌin muꞌe aiku­ꞌuro hawyi ti yt kat i raꞌyn aheĩneꞌen pakup i hap e haria. Miꞌiria so apoꞌi­ꞌa­tuꞌe Iesui pe. — Woꞌo­muꞌe hat nimo te Musei miwan ainãpin hap mio tã e — Karãpe eheykeꞌet ikuꞌuro maꞌato yt kat i imẽpyt miꞌi pote waku hehiwu iywyt eharyꞌi wo ikuꞌuro rakat mẽpyt nug hamo e ti Musei mienoi nimuat Mekewat Musei miwan miat Teute­ru­ pe iꞌatuꞌe.
41,12,20,Miꞌi hawyi wẽtup eꞌat pe so iywyt sem nakaria toĩneꞌen. Miꞌi hawyi so iꞌatuy­keꞌet tipuẽti teha­ryꞌi maꞌato meiũran so ikuꞌuro yt imẽpyt i te turan iꞌatuꞌe.
41,12,21,Miꞌi hawyi so iywyt wywo i raꞌyn hehiwu toĩneꞌen iꞌatuꞌe. Miꞌi iꞌewyte yt imẽpyt i te turan so ikuꞌuro raꞌyn iꞌatuꞌe.
41,12,22,Meiũran 7 ok takat topap yne taꞌa­tue­hiwu yatype maꞌato yt wẽtup ok i imẽpyt topy­huꞌat iꞌatuꞌe Iesui pe. Miꞌi hawyi so ikuꞌuro raꞌyn iꞌatue­hiwu iꞌatuꞌe aiku­ꞌuro hawyi yt kat i aheineꞌen hap e haria Iesui pe.
41,12,23,Miꞌi hawyi apoꞌi­ꞌa­tuꞌe Iesui pe — Uweĩ epoꞌoro gaꞌatpo meketã nug hamo Tupana mõtypot yat pyi uruemiitꞌin sopo hamo iꞌatuꞌe. Miꞌi hawyi Iesui tiꞌa­tu­wesat — Pyno ahenoi aru ehepe wen maꞌato saꞌa­wyꞌi ewehenoi uhepe uwe ipoꞌoro Iuwãu woꞌo­setꞌok hamo sio Tupana sio miitꞌin e Iesui. — Atipy pe hawyi mekewat hiwu uwe teꞌaito wywo toĩneꞌen kat pote 7 heꞌaito toĩneꞌen mesuwe pote. Miꞌi hawyi apuru uwe wary wo mekewat hary­poria katu­pono 7 ok heꞌaito iꞌatuꞌe Iesui pe.
41,12,24,Miꞌi hawyi Iesui tiꞌa­tu­wesat — Taꞌi eweiꞌa­parap kahato wyti katu­pono yt eweiwa­nẽtup hãpyk hin i wyti uhytꞌiꞌin e katu­pono Tupana mienoi yt eweikuap i kahato iꞌewyte Tupana esaika hap yt eweikuap i kahato e iꞌatuepe. Karãpeĩ tuwe­nõꞌẽ guꞌuro pyi miitꞌin miꞌi hawyi ti aikotã Tupana emiitꞌin atipy piaria ewy teꞌe­ro­py­huꞌat. Maꞌato yt heꞌaito rakaria i yt iwary rakaria wo i raꞌyn tukup­teꞌen itote e.
41,12,26,Miꞌi hawyi Iesui toꞌe — Eipe ti aiku­ꞌuro hawyi ti yt kat i raꞌyn aheĩneꞌen pakup i hap e haria e. Pyno ahenoi teran wẽtup sehay ehepe guꞌuro pywiat aheĩneꞌen pakup i hap e. Yt karãmuo i apo eiwe­muꞌe Musei miwan ete aikotã ariaꞌyp wukꞌe hat kaipyi toꞌe Tupana Musei pe — Uito ti Aparãu eTupana Isaki eTupana Iako eTupana Uito e Tupana Musei pe saꞌa­wyꞌi e  pe.
41,12,27,Miꞌi tupono areꞌe ehepe Tupana ti yt map haria eTupana i ti. Taꞌi uhytꞌiꞌin Tupana ti ieĩneꞌen haria eTupana yn hap watikuap e. Miꞌi pote Aparãu Isaki Iako yt karãpiat i ikuꞌuro raka­nuaria maꞌato wuatꞌi eꞌat piat ieĩneꞌen hanuaria miꞌiria e Iesui yt kat i aheĩneꞌen hap aiku­ꞌuro hawyi e haria pe.
41,12,28, PIAT EWYMiꞌi turan wẽtup ok miwan enoi hat tikuap yne Iesui wesat waku hap koꞌi pote apoꞌe Iesui pe — Uhyt e kat e hap som ewanẽtup hawe iraniaꞌin kai poꞌog iwato Tupana woꞌo­nãpin hap e.
41,12,29,Miꞌi hawyi Iesui tiwesat — Pyno ahenoi poꞌog iwato rakat epe e. Mio tã e ti miwan me tohenoi Isareu ywania pe — Wẽtup Tupana yn ni toĩneꞌen e Aipo­typot no e. Tupana ro eweikyꞌe kahato yne yne eipyꞌa pe yne yne eiwa­nẽtup hawe yne yne eiweꞌeg hawe e ti e Musei tomiwan Teute­ru­ pe e Iesui tope.
41,12,31,Miꞌi hawyi wẽtup woꞌo­nãpin hap toĩneꞌen porap iꞌewywuat — Etiꞌa­tu­kyꞌe miitꞌin iraniaꞌin aikotã aikotã ewekyꞌe hap ewy e Musei tomiwan Irewi­ pe.
41,12,32,Yt kat i ti wẽtup poꞌog iwato woꞌo­nãpin hap mesuwat kawiat rakat e Iesui tiwesat.
41,12,33,Miꞌi hawyi mekewat miwan enoi hat Iesui pe toꞌe — Taꞌi waku ti wati­kyꞌe Tupana yne yne aipyꞌa pe aiwa­nẽtup hawe aiweꞌeg hawe e iꞌewyte iraniaꞌin waku wati­ꞌa­tu­kyꞌe aiwe­kyꞌe hap ewy e. Pywo pe ti miꞌi poꞌog waku watunug ikamhig se wuk hamuat sio aihũ aimiium Tupana piat kai. Taꞌi poꞌog waku wati­kyꞌe Tupana aipyꞌa pyi e Iesui pe.
41,12,34,Miꞌi hawyi Iesui tipuẽti iwesat hamuat ikahu rakat sehay. Miꞌi hawyi Iesui toꞌe tope — Taꞌi porap yn naꞌyn ni en Tupana emiit no e Iesui miwan enoi hat pe. Miꞌi hawyi yt taꞌa­tu­hãꞌãg poꞌog i Iesui ehay aparap taꞌa­tuehay wuat hamo katu­pono iwesat hap pupi teꞌe­re­mõti raꞌyn iwesat hap waku yne yne pote.
41,12,35,  PIAT EWYMiꞌi hawyi toꞌe Iesui Tupana mõtypot yat piaria pe — Kat poteĩ einãpin haria mio tã iꞌatuꞌe ehepe — Wẽtup ok morekuat Tawi emiariru aru topy­huꞌat Wuatꞌi Miitꞌin Porekuat no iꞌatuꞌe ehepe e. Maꞌato nimo te Tupana Pãꞌãu mikuap morekuat Tawi toꞌe — Tupana ti toꞌe Uhetu­pana pe — Eraꞌapyk to uipo sese kai e. Miꞌi hawyi ti aru atiꞌa­tu­ꞌakit torania eꞌakit reran haria e. Miꞌi hawyi ti aru yt kat iꞌatuꞌe i raꞌyn ewanĩ­kaptia aru katu­pono atunik yne raꞌyn e wyti Tupana uhepe e morekuat Tawi e Iesui.
41,12,37,— Kat poteĩ pyno Tawi emiariru yn topy­huꞌat Wuatꞌi Porekuat no eweiꞌe maꞌato Tawi toꞌe — Tupana ti toꞌe Uhetu­pana pe e e Iesui. Miꞌi hawyi mio tã e Iesui pote ti Tupana mõtypot hawiaria — Taꞌi ihay se kahato ti Iesui iꞌatuꞌe raꞌyn toꞌope.
41,12,38,  PIAT EWYMiꞌi hawyi Iesui toꞌe — Eiweꞌeg wo o einãpin haria ran mupi e. Katu­pono sokpe kahuria puo teran ikohye­wyry miitꞌin koꞌi upi e. Miꞌi hawyi taꞌa­tu­ky­ꞌesat miitꞌin wẽpowat kahuria iꞌatu­ꞌe­ka­reꞌen kyiꞌat hap upi e. Iꞌewyte Tupana mõtypot hawe ienuk turan taꞌatueiam nug poꞌog waku iraniaꞌin kawiat hap taꞌa­tu­ky­ꞌesat e.
41,12,40,Miꞌi hawyi hiwuria taꞌa­tu­maꞌat taꞌa­tuꞌyat koꞌi kape taꞌa­tue­roꞌok hamo e. Yt nakuaria i miꞌiria pote meiũran aru poꞌog miꞌiria Tupana tiꞌa­tu­mo­so­ꞌopot iraniaꞌin kai e. Eiweꞌeg wo o Tupana mõtypot yat piaria nãpin haria yt pywo i rakaria pupi e Iesui itotiaria pe.
41,12,41, PIAT EWYIesui henoi kahu raꞌyn hawyi taꞌapyk towy­riaꞌin nywo Tupana piat miium eiam yatype. Miꞌi hawyi miitꞌin terut terut taꞌa­tumiium Tupana pianuat koꞌi. Miꞌi hap kape Iesui ihaꞌat. Miꞌi turan hekat rakaria miium iwato raꞌyn.
41,12,42,Miꞌi turan wẽtup ok hiwu yt hekat i rakat iꞌatu­py­ꞌa­setpe hum tomiium kurin typy ape hit rakat yn tutum.
41,12,43,Miꞌi hawyi Iesui tehaꞌat kahato hawyi teka­tu­wyria toiꞌa­tu­kaykay hawyi toꞌe iꞌatuepe — Ewehaꞌat ro mekewat hary­poria hiwu kape e. Pywo pe ti areꞌe ehepe mekewat hiwu yt hekat i rakat miium poꞌog iwato Tupana pe hekat rakaria wat kai e. Katu­pono hekat rakaria wyti hum Tupana pe taꞌa­tue­ti­neiru eĩpyt yn maꞌato mekewat hiwu tuwe­mi­ꞌu­kyiꞌat hamuat tutum yne yne Tupana pe e Iesui towy­riaꞌin me.
41,13,1,  PIAT EWYMiꞌi hawyi Iesui toto meiẽwat Tupana mõtypot yat koro pyi. Miꞌi hawyi wẽtup ok ipotmuꞌe tuwẽ­powat Iesui kape — Woꞌo­muꞌe hat e erahaꞌat ro meikowo e ikahu kahato rasig Tupana mõtypot hap yat nu wato kawiat e.
41,13,2,Miꞌi pote Iesui tiwesat — Taꞌi iwato kahato nu kawiat ikahu kahato e eraꞌa­kasa ro e. Maꞌato meiũran ti aru yt wẽtup i raꞌyn nu wato woꞌo­totiat totiat rakat topy­huꞌat e. Meiũran ti aru sura­raꞌin tiꞌa­tu­ꞌa­po­rokꞌe yne nu wato wuat Tupana mõtypot yat yt kat i topy­huꞌat meiũpe e Iesui topot­muꞌe haria pe.
41,13,3,Miꞌi hawyi tuwat raꞌyn Uriweira ypia yityꞌok kape raꞌyn. Miꞌi hawyi teꞌe­ra­ꞌapyk yityꞌok apypeke raꞌyn. Itote pyi heremo yne Tupana mõtypot yat nu wato kawiat koꞌi. Miꞌi hawyi ipotpo­ꞌo­roria Peteru Iuwãu Tiaku Ãtere taꞌa­tu­weran hawyi apoꞌi­ꞌa­tuꞌe Iesui pe — Urumuꞌe hat karãmuo aru meiẽwat Tupana mõtypot yat iꞌatu­ꞌa­po­rokꞌe iꞌatuꞌe.
41,13,4,Iꞌewyte aikotã aikotã aru uruta­ꞌa­kasa yian Tupana mõtypot hap yat aporokꞌe hamo iꞌatuꞌe. Miꞌi hap uruikuap teran mesup yianmete iꞌatuꞌe. Miꞌi hawyi ti aru karãpe hut hamuat hap uruikuap taꞌyn iꞌatuꞌe.
41,13,5,Miꞌi hawyi Iesui tiꞌa­tu­wesat — Uiwy­riaꞌin eiweꞌeg wo o katu­pono meiũran tut aru uhet eroꞌok haria — Meiũ raꞌyn Uito Iesui iꞌatuꞌe miitꞌin maꞌat reran haype e. Uito ti Tupana Mipo­ꞌoro Miitꞌin Porekuat nuat raꞌyn iꞌatuꞌe ti aru miitꞌin me yt pywo pe i teꞌe­ro­pot­maꞌat neꞌi ti aru wẽtup muꞌap upi e.
41,13,7,Miꞌi hap upi ti aru toĩ wuꞌuka hap koꞌi wuatꞌi setama puo iꞌewyte ehetama puo iraniaꞌin etama puo wyti aru yne kaipyi wuꞌuka hap sehay eweikuap maꞌato o yt gytꞌe­weiꞌe teiꞌo katu­pono ti aru yt ikahuro hap i te e.
41,13,8,Iꞌewyte ti aru wẽtup ywania wẽtup ywania wywo ti aru toꞌo­ꞌa­tu­ꞌuka atuꞌuka iꞌewyte ti aru wẽtup setama wẽtup setama wywo toꞌo­ꞌa­tu­ꞌuka atuꞌuka yne mesuwat yi wato hap ok tã e. Miꞌi hap ewy ti aru aikope aikope yi huruk hurukꞌe. Miꞌi hawyi ti aru miitꞌin topap kahato yt kat i hin i miꞌu pote e. Maꞌato meiũran ti aru poꞌog poꞌog haty wo rakat tut e.
41,13,9,Eiwa­nẽtup kahato o katu­pono wyti aru ehum wanĩ­kaptia po pe raꞌyn eipe tuꞌi­saria po pe raꞌyn eipe e. Miꞌi hawyi eiꞌahyk ahyk wyti aru Tupana mõtypot hawe e. Miꞌi hawyi ti aru iꞌatu­po­rekuat po pe iꞌatue­tu­ꞌisa po pe raꞌyn eipe ehum uhetiat enoi iꞌatuepiat hamo e.
41,13,10,Mesuwat uhehay wakuap wyti aru wuatꞌi miitꞌin me yi wato ok tã tuwe­mo­herep ikahuro hap sese owakai te e.
41,13,11,Miꞌi hawyi karãpe eipyhik ehehay kuap hamo miꞌi pote o yt eweikenꞌẽ teiꞌo miꞌi hap eꞌat pe are — Kat som pono aru waku areꞌe atiwesat pãi an yt eweiꞌe teiꞌo eipyꞌa pe katu­pono ti aru mekewat eꞌat pe Tupana Pãꞌãu ti aru eiwẽ pyi henoi e.
41,13,12,Miꞌi hawyi ti aru toꞌo­kuasa toꞌo­ꞌauka toykeꞌet toywyt toinyt toty toꞌywot tomẽ­pytꞌin nywo yne yne wywo toꞌope toꞌope toꞌo­kuasa toꞌo­ꞌauka wyti aru e. Katu­pono ti uimohey haria ti eipe miꞌi pote ti aru wuatꞌi iꞌatu­py­ꞌahak ehete e. Maꞌato uwe uwe taꞌa­tu­sa­tyꞌi satyꞌi pytkai yt uiwaure i wuatꞌi eꞌat pe miꞌi hat ti aru Tupana mieha­kye­raꞌat topy­huꞌat wuatꞌi eꞌat pe e Iesui.
41,13,14,  PIAT EWYIwan miat woꞌo­muꞌe hat uito ti Maku. Mesuwe atiwan uimiwan me Iesui e hap. Eweikuap to kat e som Iesui toꞌe meiũpe hap. Mio tã e Iesui — Uiꞌy­wania saꞌawyꞌi Tupana ehay moherep hat aseꞌi Tanieu tiwan kahato ahaig mipoꞌoro wuatꞌi porekuat ran hap etiat. Miꞌi pote areꞌe ehepe karãpe ti aru eweiꞌa­kasa mekewat miit poꞌog poꞌog yt nakuat i rakat ahiag saꞌyru — UIto ti Tupana e hat yt teiam me i Tupana mõtypot yat wato pe wuatꞌi miitꞌin porekuat no hawyi o eiko­hyeput haty wo raꞌyn mekewat miit uhet ereꞌok saꞌag nakat pyi yityꞌok koꞌi kape hawyi eiwemig no yi kaꞌa koꞌi pe miꞌi hat pupi ahiag mote areꞌe e. Eihyha wo ro eweinõꞌẽ. Yt eweiꞌaipok teiꞌo i raꞌyn o eiꞌyat kape eheka­reꞌen sat hamo e. Eipotpap turanuat putꞌokꞌe pote o eiko­hyeput tawa Ieru­sarẽi myi o yityꞌok kape yn naꞌyn. Yt eweiꞌaipok i raꞌyn o ehesokpe pag hamo eiꞌyat kape e.
41,13,17,Mekewat eꞌat wyti aru yt naku i kahato mĩ u haria ete hupiꞌa rakaria ete e.
41,13,18,Ewehẽtup to Tupana pe — Yt etipo­ꞌoro teiꞌo mekewat hoꞌopot hap eꞌat sese iꞌaman mot pe eweiꞌe ro e. Mekewat eꞌat ti aru poꞌog satek hap eꞌat wuatꞌi eꞌat kai Tupana piat yi nug hawyi te mesup te aheꞌat kape yt iraniaꞌin eꞌat piat ewy i raꞌyn poꞌog naꞌyn yt naku i e.
41,13,20,Taꞌi miitꞌin topap topap kahato mekewat eꞌat pe e. Miꞌi tupono ti aru Tupana titek taꞌyn miꞌi hap eꞌat — Yt atiky­ꞌesat poꞌog hoꞌopot hap e aru tomi­ꞌai­roria etiano e. Yt pote miitꞌin topap yne mesuwat yi totiaria e.
41,13,21,Miꞌi hawyi ti aru miitꞌin teꞌe­roꞌe ehepe — Taꞌi miitꞌin Porekuat Aipo­typot Tupana Mipo­ꞌoro wyti putꞌokꞌe raꞌyn iꞌatuꞌe ti aru. Toꞌiro eweiꞌa­kasa pyno iꞌatuꞌe ti aru ehepe. Maꞌato ti aru yt eweimohey teiꞌo — Eheso eweiꞌe ro iꞌatuepe e.
41,13,22,Katu­pono ti aru iꞌatu kahato — Uito Tupana Mipo­ꞌoro Eipo­rekuat nuat e haria ewywuat saꞌag koꞌi teꞌe­ru­we­mo­herep mesuwat yi totiat kape e. Tupana ehay henoi saꞌag haria neꞌi yt pywo pe i maꞌato teꞌe­ru­we­mõ­typot hanuaria e. Miꞌiria ti aru aikotã aikotã imoherep taꞌa­tue­saika hap iwato rakat iꞌatu­minug koꞌi ti aru yt miit minug kuap i ewy taꞌa­tunug Tupana miꞌai­roria sese maꞌat reran haype e. Taꞌi yianmete raꞌyn ni ahenoi ehepe yne miꞌi hoꞌopot hap eꞌat aikotã aru hap etiat e. Miꞌi tupono eimitum o raꞌyn eweikup­teꞌen e.
41,13,24,Miꞌi hawyi mekewat hoꞌopot hap eꞌat tokosap hawyi ti aru yt hẽtyhot i sese i raꞌyn at iꞌewyte waty iꞌypyryp raꞌyn e. Iꞌewyte ti aru waikiru koꞌi taꞌatueiam myi hewo hewo hawyi ti aru huruk hurukꞌe atipy e.
41,13,26,Miꞌi hawyi ti aru ariot i raꞌyn Uito Eheykeꞌet Wuatꞌi Miitꞌin Ykeꞌet Sese wo. Uhesaika kahato hawe ariot mesuwat yi kape uimõ­typot kahato hawe ariot aru e. Teꞌe­ra­ꞌa­kasa kahato hamuat uhut hap ywyhig me wuatꞌi miitꞌin e.
41,13,27,Miꞌi hawyi ti aru atipo­ꞌoro Tupana potpo­ꞌo­roria atipy piaria yne mesu­wa­rotiat uimi­ꞌai­roria uimohey haria atunug uhowawiat hamo mesuwat yi sasat kaipyi taꞌa­tu­ꞌa­tunug uhowawi e. At minꞌe hap kaipyi at wẽtem hap kaipyi at posak hap kaipyi yne kaipyi taꞌa­tu­ꞌa­tunug aru uhemiitꞌin sese e Iesui iꞌatuepe.
41,13,28,Miꞌi hawyi Iesui toꞌe i temiitꞌin me — Pyno mesup ahenoi teran wẽtup sehay iãꞌãkap ehepe e — Wiku yp iꞌyhop kyt raꞌyn hawyi eweikuap taꞌyn meremo iꞌaman mot ut hamuat e.
41,13,29,Iꞌewyte ti aru karãpe taꞌa­tunug mesuwat uimienoi ewywuat miꞌi hawyi ti aru eweikuap taꞌyn meremo Uito Eheykeꞌet ut hamuat hap e.
41,13,30,Pywo pe ti taꞌa­tunug ni aru yne mesuwat uimienoi ewy miꞌi hawyi ti aru mesu­wa­ro­tiaria uimohey haria ahaipe­piaria wo raꞌyn tukup­teꞌen yne aheĩneꞌen hawe e.
41,13,31,Taꞌi at waikiru yi ti aru ikahuro yne maꞌato uimienoi koꞌi yne yt sake i ikahuro e Iesui.
41,13,32,Yt uwe i mesu­wa­ro­tiaria ikuap karãmuo mekewat uhut hap eꞌat putꞌokꞌe hap e. Yt atipy piaria i wyti ikuap yt Haꞌyru i wyti ikuap. Maꞌato Uiꞌywot atipy piat yn wyti ikuap e.
41,13,33,Miꞌi tupono eiwa­tetup we o eweikup­teꞌen katu­pono yt uwe i ikuap karãpe mekewat eꞌat putꞌokꞌe hap e Iesui temiitꞌin me.
41,13,34,"Miꞌi hap ewy uhut hap eꞌat piat e. Miꞌi uhehay iãꞌãkap ewy — Wẽtup eꞌat pe so wẽtup ok netap kaꞌiwat koro toto tewyry hamo e. Miꞌi hawyi temiitꞌin sem toiꞌa­tu­kaykay tohenoi aikotã iꞌatu­potpap nuat koꞌi mesuwiat tosaipe kawianuat turanuat hap koꞌi henoi iꞌatuepiat hamo e. Miꞌi hawyi toꞌe okenꞌypy wato apykok hat pe — Ewatetup we o ereĩneꞌen karãmuo uiꞌaipok hap kape e. Putꞌok­ꞌare hawyi woro­kaykay hawyi waku eroꞌo­ken­hypꞌok uhowawi e. Miꞌi hawyi toto netap kaꞌiwat e. Iꞌewyte Uimohey haria eiwa­tetup we o eweikup­teꞌen katu­pono yt eweikuap hin i karãmuo Uito Eiꞌyat Kaꞌiwat putꞌokꞌe aru hap sio hunete sio wãtym hake turan sio waipaka ehay turan yt uwe ikuap i kat eꞌat kat ewãtym araꞌaipok i hap e. Series,  Yt naku i eiket at Tupana motpap nug hap kai aru putꞌok­ꞌare i miꞌi hap eꞌat pe e. Taꞌi yt naku i eiwe­mõti hap putꞌokꞌe Eika­ꞌiwat ut turan e."
41,13,37,Meremo ti tut hamuat miꞌi pote kat areꞌe ti ehepe areꞌe yne uhemiitꞌin me wuatꞌi uimohey aru haria pe ewatetup we o e Iesui ahepe mekewat mikoi Uriweira ypia eꞌyityꞌok tote.
41,14,1,  PIAT EWYTypy eꞌat man teneg u hap eꞌat koꞌi owakai te paꞌi akag koꞌi miwan enoi haria wywo teꞌe­ru­wa­ꞌa­tunug tawa wato Ieru­sarẽi kape saꞌa­wyiwuat Iuteu ywania ehakye­raꞌat hap taꞌa­tue­wa­nĩ­kaptia Esituꞌin po pyi eꞌat kapiat watetup hamo teꞌe­ru­wa­ꞌa­tunug kahato itote. Miꞌi hawyi teꞌe­roꞌe toꞌope — Aikotã som pyno waku wati­pyhik hawyi wati­ꞌauka Iesui yt uwe mikuap mo i iꞌatuꞌe. Yt naku i wati­pyhik aheman teneg u hap eꞌat koꞌi pe katu­pono wuꞌuka hap neꞌi raꞌyn topy­huꞌat miitꞌin me iꞌatu kahato Iesui mohey haria pote iꞌatuꞌe.
41,14,3,  PIAT EWYMiꞌi turan toĩneꞌen Iesui hepihi pihi rakat Simãu yat pe tawa Petania pe. Miꞌi hawyi teꞌe­renuk turan wẽtup ok hary­poria tut Iesui owawi mohag hy Natu kawiat okpun Iesui esap ete hamo. Haꞌup woity kahato rakat toterut. Miꞌi hawyi toiꞌokpik heiam hekat rakat nu Arapatu kawiat hawyi toiꞌokpun Iesui esap ete.
41,14,4,Miꞌi pote iraniaꞌin ienuk haria iꞌatu­py­ꞌahak kahato hary­poria ete hawyi teꞌe­roꞌe toꞌope — Taꞌi haꞌup woity kahato ti mekewat iꞌatuꞌe.
41,14,5,Yt naku i ti mohag hy moma yne hat hary­poria iꞌatuꞌe. Waku poꞌog ti toiwe­neru hawyi ti haꞌup iwato yt hekat i rakaria pe toimõꞌẽ iꞌatuꞌe.
41,14,6,Maꞌato Iesui toꞌe — Kat poteĩ eweha­tyꞌi hatyꞌi mesup hary­poria tero tutunug wakuap uhepe e.
41,14,7,Yt hekat i rakaria ti aru tukup­teꞌen wuatꞌi eꞌat pe eiwywo e. Karãpe ewetunug waku teran miꞌiria pe miꞌi pote waku eweimõꞌẽ ehekat miꞌiria pe wuatꞌi eꞌat pe wen maꞌato Uito yt areĩneꞌen motꞌi i eiwywo ewetunug waku uhepiat hamo e.
41,14,8,Taꞌi mesuwat hary­poria tiꞌokpun howakai te raꞌyn uipiit ete mohag hy uhyp hap eꞌyianmete e. Miꞌi ti inug waku uhepe tomikuap ok tã e.
41,14,9,Miꞌi pote pywo pe ti rat areꞌe ehepe aikope aikope ti aru mesuwat yi wato hap ok tã miitꞌin henoi Tupana ehay wakuat miꞌi hap iꞌewyte te ti aru mesuwat hary­poria minug wakuap uhepiat hap taꞌa­tu­henoi wuatꞌi ywania pe yt waure­ꞌi­ꞌa­tuꞌe i hamo e Iesui iꞌatuepe — Yt naku i tutunug mekewat hary­poria e haria pe.
41,14,10,  PIAT EWYMiꞌi hawyi sura­raꞌin tikat kahato Iesui iꞌauka hamo maꞌato yt taꞌa­tu­puẽti i. Miꞌi hawyi wẽtup ok hemiit 12 ok hap toto paꞌi wato koꞌi kape Iesui enoi iꞌatupo piat hamo. Miꞌi hawyi putꞌokꞌe hawyi Iuta henoi. Miꞌi pote iꞌatu­wepit kahato paꞌiria akag koꞌi — Taꞌi urutum epe haꞌup Iesui puẽti hamo iꞌatuꞌe tope.
41,14,11,Miꞌi hawyi Iuta tikat at kaꞌap aikotã waku sura­raꞌin po piat hum hamuat hap.
41,14,12,  PIAT EWYMiꞌi hawyi mekewat man teneg u hap eꞌat putꞌokꞌe hawyi mekewat iꞌatuhũ Kuteiru mẽpyt auka hap eꞌat putꞌokꞌe raꞌyn hawyi hemiitꞌin apoꞌi­ꞌa­tuꞌe Iesui pe — Aikopeĩ etiky­ꞌesat koity urutunug aheman teneg u hap eꞌat mesuwat ewãtym Mehĩ iꞌatuꞌe Iesui pe.
41,14,13,Miꞌi hawyi Iesui tipo­ꞌoro typy ok temiit tawa Ieru­sarẽi kape maꞌato saꞌa­wyꞌi toiꞌa­tu­nãpin aikotã som waku taꞌa­tunug hap. Mio tã e typy ok pe — Pyno eweiwat ro eipe tawa kape e. Putꞌok­ꞌe­weiꞌe hawyi te ti aru eweipuẽti wẽtup ok ihainia kamũti piat yꞌy soꞌosat hat e. Miꞌi ti aru tut ehowawi teka­mũti wywo e.
41,14,14,Miꞌi upi o eweiwat hawyi ti aru teke wẽtup ok yat pe e. Miꞌi hawyi o ewehenoi uhehay mekewat netap kaꞌiwat pe — Aiũwat okipy keĩ waku woꞌo­muꞌe hat temiitꞌin nywo teman teneg u wãtym muo mesup eweiꞌe o netap kaꞌiwat pe e.
41,14,15,— Miꞌi pote ti aru netap kaꞌiwat tomo­herep ehepe okipy wato ywaiti rakat waku yne rakat raꞌyn e. Miꞌi pe o eweipo­rokpun yparakai mesa tote aimiꞌu koꞌi e Iesui temiit typy ok takaria pe.
41,14,16,Miꞌi hawyi tuwat raꞌyn tawa kape. Miꞌi hawyi ti aikotã aikotã Iesui henoi iꞌatuepe saꞌa­wyꞌi hap ewy yne raꞌyn taꞌa­tu­puẽti. Miꞌi hawyi putꞌok­ta­ꞌa­tuꞌe hawyi taꞌa­tu­po­rokpun yparakai tote taꞌa­tu­miꞌu koꞌi.
41,14,17,Miꞌi hawyi ti wãtym i turan ni tut raꞌyn Iesui temiitꞌin 12 ok takaria wywo.
41,14,18,  PIAT EWYMiꞌi hawyi taꞌa­tuenuk hap tote Iesui toꞌe temiitꞌin me — Pywo pe ti areꞌe wẽtup ok ti aipy­ꞌa­setpe ahenuk tuwy uhenoi aru wanĩ­kaptia sura­raꞌin po piat uiꞌauka hanuat e. Mio tã e pote ti hemiitꞌin hatyꞌu kahato taꞌa­tu­pyꞌa pe hawyi wẽtup ok tuereto apoꞌe Taꞌa­tu­muꞌe hat pe — Urumuꞌe hat uito apo emaꞌat hat apoꞌi­ꞌa­tuꞌe tuereto. Miꞌi hawyi Iesui tiꞌa­tu­wesat — Eipe 12 ok hap wyti mekewat mĩkau u piat uiwywuat man pag hat kuiꞌa piat wyti Eheykeꞌet maꞌat hat toĩneꞌen e. Taꞌi Uito Eheykeꞌet wyti ikuꞌuro irane aikotã saꞌa­wyꞌi Tupana ehay enoi haria henoi hap ewy ti raꞌyn e Iesui. Maꞌato ti aru yt naku i yn naꞌyn Eheykeꞌet maꞌat hat topy­huꞌat wuatꞌi eꞌat pe e. Taꞌi waku poꞌog uimaꞌat hat yt karãpe i saꞌa­wyꞌi iꞌywãꞌĩ hap eꞌat piat toĩneꞌen e Iesui temiit Iuta piat.
41,14,22,  PIAT EWYMiꞌi hawyi teꞌe­renuk hamo Iesui tat wẽtup a man hawyi waku e Tupana pe hawyi toipikpik hawyi toimõꞌẽ temiitꞌin me. Miꞌi hawyi toꞌe iꞌatuepe — Ewetuꞌu ro man pikpik e. Miꞌi ti uipiit e.
41,14,23,Miꞌi hawyi ihy kuiꞌa piat totat hawyi waku e Tupana pe hawyi toimõꞌẽ iꞌatuepe. Miꞌi hawyi yne teꞌe­re­ꞌyꞌu ihy wo. Miꞌi hawyi toꞌe Iesui — Miꞌi ti uhuu at hap miitꞌin woꞌo­wehik Tupana wywuat hamuat hap e.
41,14,25,Pywo ti areꞌe ehepe miꞌi hawyi ti aru yt areꞌyꞌu i raꞌyn sapo hy mesuwe eiwywo maꞌato karãpe Tupana toĩneꞌen Morekuat no miꞌi hap eꞌat pe ti aru watu­we­ꞌyꞌu i raꞌyn e Iesui.
41,14,26,Miꞌi hawyi teꞌe­ru­wepy Tupana pe hawyi tuwat Uriweira yp eꞌyityꞌok kape i raꞌyn.
41,14,27,  PIAT EWYMiꞌi hawyi Iesui toꞌe towy­riaꞌin me — Eiwe­sytpok yne ti aru uiꞌya­ty­pepyi mesup ewãtym e. Taꞌi uiꞌatoiat yne eipe aikotã iwan me saꞌa­wyꞌi tohenoi hap ewy ti aru — Taꞌa­tu­ka­ꞌiwat auka hawyi ihũ koꞌi tuwe­sytpok yne e miwan me e Iesui towy­riaꞌin me.
41,14,28,Miꞌi hawyi toꞌe — Maꞌato uimoieĩ­neꞌen i hap hawyi ti aru areto eheꞌyian me uimotag hap Karireia kape e. Miꞌi hap tote ti aru wato­ꞌo­puẽti i raꞌyn e.
41,14,29,Miꞌi hawyi Peteru toꞌe Iesui pe — Iraniaꞌin eꞌatoiat yne mesup ewãtym mote uito yt woro­ꞌatoiat hin i e Peteru Iesui pe.
41,14,30,Maꞌato Iesui — Pywo pe ti mesup ewãtym naꞌyn ni aru waipaka ehay typuot hap owakai ti aru — Yt atikuap i Iesui ereꞌe irane iraniaꞌin me myeꞌym mo e Iesui Peteru pe. Miꞌi hawyi tehay pirik wo Peteru wẽtup het Nu toꞌe — Yt nyti yt nyti e. Uiꞌauka iraniaꞌin ewywo pytkai yt woro­ꞌatoiat i En e Peteru Iesui pe. Iꞌewyte iraniaꞌin hemiitꞌin Peteru ehay ewyte iꞌatuꞌe.
41,14,32,  PIAT EWYMiꞌi hawyi toto Iesui towy­riaꞌin nywo mikoi ypia ikahu rakat Kese­mani e hap kape. Miꞌi hawyi toꞌe towy­riaꞌin me — Eweiꞌapyk to meiũpe uhehay Tupana wywuat turan e.
41,14,33,Miꞌi hawyi totioto Peteru Tiaku Iuwãu tuwe­wywo hap tote.
41,14,34,Toha­tyꞌu tuwa­nẽtup kahato hawyi toꞌe iꞌatuepe — Uiwy­riaꞌin Uito ti ahatyꞌu kahato raꞌyn uipyꞌa pe e. Taꞌi ipoityꞌi kahato ti uhete e. Yt uipyꞌa wasu i hap porap uiꞌauka e. Ewehe­haꞌat ro wanĩ­kaptia pupi e Iesui hemiitꞌin myeꞌym ok takaria pe.
41,14,35,Miꞌi hawyi toto porap i hawyi paragꞌe towa puo tehay Tupana kapiat hamo. Miꞌi hawyi toꞌe — Uiꞌywot e etiky­ꞌesat pote etihep o meiko­ranmuo uikaipyi e. Uiꞌywot wuatꞌi nug kuap hat En miꞌi tupono etat teran uipo pyi meikowat kuiꞌa miꞌi pote etat maꞌato yt pote yt e.
41,14,37,Miꞌi tã toꞌe kahu hawyi taꞌaipok taꞌyn towy­riaꞌin kape. Miꞌi hawyi taꞌa­kasa towy­riaꞌin kape miꞌi turan ti teꞌe­roket neꞌi raꞌyn iwyriaꞌin. Miꞌi hawyi toꞌe Peteru pe — Uhyt Simãu ereket apoꞌe. Yt erahaꞌat porapꞌi apo uheka­wiano e.
41,14,38,Yt eweiket neꞌi teiꞌo maꞌato ewehẽtup o Tupana pe koran ni yt ahiag eihãꞌãg hawyi ewetunug yt naku i hap e. Taꞌi ewetunug neran ni Tupana miky­ꞌesat ewy eipyꞌa pe ehesaika kahato wen maꞌato ti eipiit wyti iperup kahato hap ewy toĩneꞌen e Iesui Pete­ruꞌin me.
41,14,39,Miꞌi hawyi toto i raꞌyn Iesui Tupana wywo tehay hamo — Papai e etiky­ꞌesat pote etihep o uipo pyi meikowat kuiꞌa maꞌato yt pote yt e.
41,14,40,Tehay kahu hawyi taꞌaipok i raꞌyn towy­riaꞌin kape. Miꞌi turan ni teꞌe­roket i typy wo raꞌyn yt mehit­ꞌi­ꞌa­tuꞌe kuap i raꞌyn. Miꞌi hawyi yt kat iꞌatuꞌe kuap i raꞌyn teꞌe­ru­we­mõti i raꞌyn haype.
41,14,41,Miꞌi hawyi toto hawyi kat e saꞌa­wyꞌi ihay miꞌi e hap ewy te ihay hawyi taꞌaipok hawyi toiꞌa­tu­puẽti i raꞌyn iꞌatuket kai myeꞌym mo. Miꞌi hawyi toꞌe iꞌatuepe — Eweiket i raꞌyn apoꞌe. Pyno toran naꞌyn e. Koran naꞌyn ni yt nakuaria i po pe Uito Eheykeꞌet topy­huꞌat e. Putꞌokꞌe raꞌyn uiku­ꞌuro hap eꞌat e. Eweipoĩꞌãm no ewehaꞌat ro meikowo ti uimaꞌat hat tut raꞌyn uiꞌauka haria wywo e.
41,14,43,   PIAT EWYMio tã e turan wẽtup ok hemiit Iuta 12 ok hap tut. Miꞌi wywo typyꞌi kahato raꞌyn sura­raꞌin tõꞌẽ tõꞌẽ Iesui pyhik hanuaria. Iraniaꞌin ariaꞌyp ãkun koꞌi wywo iraniaꞌin kyseꞌyp wywo tõꞌẽ tõꞌẽ. Paꞌi koro miwan enoi haria nagnia mipo­ꞌo­roria tõꞌẽ tõꞌẽ hemiit Iuta upi. Saꞌa­wyꞌi maꞌato Iuta henoi sura­raꞌin me — Aiũwat uimi­ꞌã­pysin o eweto­pytyk to e katu­pono ti aru Iesui raꞌyn Miꞌi Miit e. Miꞌi ti aru eweiꞌa­pykok kahato o hawyi ewetioto o e Iuta saꞌa­wyꞌi sura­raꞌin me.
41,14,45,Miꞌi hawyi putꞌok­toꞌe hawyi Iuta tokosap Iesui kape meremo hawyi — Uimuꞌe hat toꞌe hawyi toiꞌã­pysin naꞌyn.
41,14,46,Miꞌi hawyi sura­raꞌin topytyk taꞌyn Iesui.
41,14,47,Miꞌi pote wẽtup ok Iesui emiit iꞌyatypiat iherep taꞌyn towape pyi kyseꞌyp hawyi toiꞌa­ha­pehep taꞌyn paꞌi akag emiit.
41,14,48,"Miꞌi hawyi topyhik teran haria pe toꞌe Iesui — Sero­ꞌokꞌe hat Uito miꞌi pote apo eweĩꞌẽ uipyhik hamo kyseꞌyp koꞌi wywo ariaꞌyp ãkun koꞌi wywo e. Haꞌa­wyte areĩneꞌen at eiwywo Tupana mõtypot yat pe wuatꞌi eꞌat pe eimuꞌe hamo maꞌato mekewat eꞌat pe yt uipytyk hin i eipe e. Maꞌato mesup ti aikotã nimo tohenoi yianme miwan me uhetiat hap ewy ti raꞌyn uipytyk eipe e topyhik haria pe. Series, "
41,14,50,Miꞌi hawyi iwyriaꞌin yne tiꞌatoiat raꞌyn Iesui. Teꞌe­ru­we­sytpok yne ipytyk pote.
41,14,51,Miꞌi hawyi maꞌato wẽtup kurum wasu toto Iesui upi tuwe­suwy puo yn. Miꞌi hap tote taꞌa­tu­pytyk taꞌyn miꞌi kurum wasu hesokpe ete maꞌato totoiat tuwe­suwy hap iꞌatupo pe hawyi topopy kahato raꞌyn yt kat i topiit piat sokpe wywo i teput.
41,14,53,"   PIAT EWYMiꞌi hawyi taꞌa­tue­reto Iesui paꞌi akag koro kape. Miꞌi hawyi yne nagnia paꞌi wato koꞌi miwan enoi haria teꞌe­ru­wa­ꞌa­tunug naꞌyn. Miꞌi hap kape toto Iesui upi Peteru maꞌato yt heremo i. Miꞌi hawyi tokosap Iesui upi paꞌi wato eꞌoken­ꞌypy kape. Miꞌi hawyi taꞌapyk sura­raꞌin pyꞌa­setpe aria kupyke tuwe­mõpe hamo. Miꞌi hawyi paꞌi wato emiitꞌin tuꞌi­saria wywo taꞌa­tukat Iesui kuasa te haria iꞌauka hamo — Araꞌa­kasa Iesui yt naku i nug hap kape e haria maꞌato yt taꞌa­tu­puẽti i. Miꞌi pote heso rakaria yn naꞌyn henoi ikuasa hap itote maꞌato yt iꞌewy i raꞌyn taꞌa­tu­henoi saꞌag. Series, "
41,14,57,Miꞌi hawyi ikuasa haria wẽtup ok wẽtup ok iꞌatu­poĩꞌãm taꞌa­tuehay hamo — Taꞌi haꞌa­wyte Iesui toꞌe — Atipugha aru meiũpiat Tupana mõtypot yat miitꞌin minug koꞌi e ti iꞌatuꞌe. Miꞌi hawyi wẽtup Tupana mõtypot yat atunug myeꞌym eꞌat pe yn e. Miꞌi hawyi Tupana yat atunug yt mo wuat i minug naꞌyn e ti Iesui iꞌatuꞌe.
41,14,59,Maꞌato yne iꞌatuꞌe hap koꞌi yt toꞌo­ꞌewy i taꞌa­tu­henoi. Miꞌi hawyi ipoĩꞌãm naꞌyn paꞌi akag koro apotoꞌe Iesui piat hamo — Taꞌa­tu­henoi kahato eminug yt naku i hap koꞌi maꞌato yt kat ereꞌe i e.
41,14,60,Etiꞌa­tu­wesat ro pywo apo taꞌa­tu­henoi sio yt e.
41,14,61,Maꞌato ipoꞌinik neꞌi raꞌyn Iesui yt kat e i hawyi paꞌi akag i raꞌyn apoꞌe tope — En apo Tupana Mipo­ꞌoro Miitꞌin Porekuat nuat sio yt e. En apo Tupana Wakuat Sese rakat Saꞌyru e.
41,14,62,Miꞌi hawyi ti Iesui tiwesat — Taꞌi Uito Miꞌi Miit eꞌe hap ewy e. Meiũran ti aru eweiꞌa­kasa Uito Miitꞌin Ykeꞌet Tupana hesaika poꞌog nakat po sese kai apyk pe e. Taꞌi eweiꞌa­kasa ti aru uhut turan atipy kaipyi ywyhig kytsig me e.
41,14,63,"Mio tã e Iesui pote paꞌi akag koro totat tesokpe hawyi toihiot raꞌyn topy­ꞌahak hap Iesui ete moherep hamo iraniaꞌin me — Heso kahato Iesui e paꞌi akag koro. Ihay saꞌag kahato Tupana ete — Taꞌi Uito Tupana Mipo­ꞌoro Wuatꞌi Ywania ehakye­raꞌat hamo e hap yt naku i kahato. Pyno yt wati­ky­ꞌesat i poꞌog miitꞌin ehay Iesui etiat meiũpe katu­pono iwẽ pyi yne ahehamo yt naku i mio tã saꞌag ihay e. Pyno aikotã ewetunug neran mesuwat Miit heso rakat ete e. Miꞌi hawyi iraniaꞌin tiwesat — Taꞌi mio tã e hat auka potiat neꞌi yn waku iꞌatuꞌe. Series, "
41,14,65,Miꞌi hawyi iraniaꞌin kuitu­ꞌi­ꞌa­tuꞌe Iesui ete hawyi iraniaꞌin ihahik iꞌahyk ahyk hamo hawyi teꞌe­roꞌe — Etikuap yne pote uwe mio eꞌahyk ahyk apoꞌi­ꞌa­tuꞌe Iesui pe. Iꞌewyte sura­raꞌin howa petek tuereto Iesui piit ete.
41,14,66,   PIAT EWYMiꞌi turan Peteru toĩneꞌen oken note aria kupyke tuwe­mõpe turan ni wẽtup paꞌi koro emiit hary­poria tut. Miꞌi taꞌa­kasa Peteru kape aria kupyke hawyi tehaꞌat hawyi toꞌe — Are an worokuap en tawa Nasare piat Iesui emiit keĩ en e.
41,14,68,Maꞌato Peteru toꞌe — U pãi yt atikuap i kat ereꞌe mana e. Miꞌi hawyi Peteru toto kurara eꞌoken­ꞌypy wato kape. Ikosap turan wẽtup waipaka ihay.
41,14,69,Meiũran tut i raꞌyn turan mekewat hary­poria paꞌi wato eropat hat hawyi iꞌewyte toꞌe Peteru yaty­piaria pe — Meiũ ti Iesui emiit e.
41,14,70,Maꞌato Peteru iꞌewyte — Yt uito i rat e. Meiũran iꞌyaty­piaria iꞌewyte teꞌe­roꞌe — En nat wẽtup ok hemiit katu­pono tama Karireia kaipywiat en iꞌatuꞌe. Epusu Karireia pusu ewy kahato pote uruikuap en iꞌatuꞌe.
41,14,71,Maꞌato Peteru tiwesat — Yt uheso i ti. Uheso pote waku raꞌyn Tupana uhatyꞌi hatyꞌi e. Pywo rat yt atikuap i Miꞌi Miit Iesui ti rat e Peteru.
41,14,72,Mio tã e hawyi ihay i raꞌyn mekewat waipaka. Miꞌi pote Peteru iwatetup Iesui ehay saꞌa­wy­ꞌiwuat kape — Waipaka ehay typuot hap owakai te — Yt atikuap i Miꞌi Miit ereꞌe aru uhepiat myeꞌym mo iraniaꞌin me e Iesui Peteru pe saꞌa­wyꞌi. Miꞌi Iesui e hap kape iwatetup Peteru teso hap kape hawyi tuwak kahato haty wo tuwe­mõti kahato haype.
41,15,1,   PIAT EWYMiꞌi hawyi hunete at wẽtem hawyi meremo teꞌe­ru­wa­ꞌa­tunug paꞌi wato koꞌi nagnia miwan enoi haria yne yne iraniaꞌin woꞌo­nãpin saꞌag haria wywo i raꞌyn teꞌe­ru­wa­ꞌa­tunug. Miꞌi hawyi toꞌope toꞌoehay aikotã aikotã waku Iesui ete taꞌa­tunug hap koꞌi ete. Miꞌi hawyi taꞌa­tu­poꞌi poꞌi hawyi taꞌa­tue­roto hawyi taꞌatuium morekuat Piratu kape. Miꞌi hawyi morekuat apo apoꞌe Iesui pe — En apo Iuteu ywania Porekuat e. Miꞌi hawyi Iesui tiwesat — Uito Iuteu Ywania Porekuat ereꞌe apo e.
41,15,3,Miꞌi hawyi paꞌi wato koꞌi tikuasa kahato raꞌyn Iesui.
41,15,4,Miꞌi hawyi morekuat Piratu apoꞌe i Iesui pe — Ekuasa kahato miꞌiria Uhyt e. Yt kat ereꞌe i apo etiꞌa­tu­wesat e.
41,15,5,Maꞌato yt kat e i poꞌog Iesui tiwesat. Miꞌi pote morekuat tuwa­nẽtup kahato — Kat poteĩ yt uiwesat i e tuwa­nẽtup hawe.
41,15,6,"  .16 PIAT EWYYne 12 ewaty eꞌat pe ienuk hap eꞌat pe morekuat tipo­re­nõtem wẽtup ok woꞌo­pyhik hap wyi miitꞌin miky­ꞌesat ewy. Mekewat ewaty pe toĩneꞌen morekuat woꞌo­pyhik hawe wẽtup ok yt naku i rakat Parapa e hap. Miꞌi ti morekuat tipyhik saꞌa­wyꞌi katu­pono woꞌo­hoiro hap tote toiꞌauka wẽtup ok miit. Miꞌi hawyi teꞌe­ru­wa­ꞌa­tunug morekuat kape miitꞌin kahato hawyi taꞌa­tu­hẽtup — Morekuat etipo­re­nõtem i ro emipyhik wẽtup ok iꞌatuꞌe. Miꞌi hawyi Piratu tiwesat — Eweiky­ꞌesat apo pyno atipo­re­nõtem eiꞌy­wania Porekuat Iesui hap e. Mio tã e Piratu iꞌatuepe paꞌi akag koꞌi moweu­kaꞌi hamo katu­pono Piratu tikuap paꞌi koꞌi Iesui auka teran iꞌatu­py­ꞌahak kahato tuete miitꞌin miat ikyꞌe pote iꞌatu­ha­ꞌy­wywi pote. Series,  Series,  Series,  Miꞌi hawyi paꞌi akag koꞌi teꞌe­roꞌe taꞌa­tue­miitꞌin me — Yt etipo­re­nõtem neiꞌo Miꞌi Miit Iesui maꞌato etipo­re­nõtem emipyhik Parapa eweiꞌe ro morekuat Piratu pe iꞌatuꞌe taꞌa­tu­mi­mu­ꞌeria koꞌi pe."
41,15,12,Miꞌi hawyi Piratu toꞌe — Kat aru pyno atunug Eiꞌy­wania Porekuat ete e.
41,15,13,Miꞌi hawyi taꞌa­tu­wesat taꞌa­tuehay pirik wo — Eweiꞌauka ro eweiꞌauka ro ariaꞌyp posak ete iꞌatuꞌe.
41,15,14,Miꞌi pote Piratu apoꞌe — Kat poteĩ kat som tutunug yt naku i e. Miꞌi hawyi teꞌe­roꞌe i poꞌog haty wo — Eweiꞌauka ro ariaꞌyp posak ete iꞌatuꞌe.
41,15,15,Miꞌi hawyi miꞌiria mowepit hamo morekuat Piratu tipo­re­nõtem Parapa woꞌo­pyhyp hawyi. Miꞌi hawyi toipo­ꞌoro Iesui ipokpok hamo hawyi tutum tesu­ra­raꞌin me ariaꞌyp posak etiat ipehik hamo.
41,15,16,  PIAT EWYMiꞌi hawyi sura­raꞌin tioto Iesui aikope morekuat mipyhik haria satyꞌi satyꞌi hamuat hap kape. Miꞌi tote hawyi hereto haria tiꞌa­tu­kaykay iraniaꞌin sura­raꞌin koꞌi Iesui moweu­kaꞌi hamo.
41,15,17,Miꞌi hawyi taꞌa­tupag Iesui ipiit pe sokpe hupꞌi morekuat ewy. Miꞌi hawyi taꞌa­tu­piꞌig morekuat eꞌamãtap maꞌato hu kawiat neꞌi maꞌato. Miꞌi hawyi taꞌa­tupag iꞌakag me taꞌa­tu­mi­ky­ryꞌi hap.
41,15,18,Miꞌi hawyi teꞌe­ru­wẽ­powat taꞌa­tu­mi­ky­ryꞌi hap — Wakuat wakuat En Urupo­rekuat iꞌatuꞌe saꞌag imohit hap neꞌi maꞌato.
41,15,19,Miꞌi hawyi teꞌe­ro­poityk pina wyꞌyp koꞌi wo iꞌakag ete hawyi kuitu­ꞌi­ꞌa­tuꞌe tuwete hawyi teꞌe­ru­we­pỹ­ꞌã­tutuk taꞌa­tu­mõ­typot yt pywo pe i hamo. Taꞌa­tu­mi­ky­ryꞌi kahu hawyi taꞌa­tuhep i raꞌyn taꞌa­tu­mipag sokpe hupꞌi morekuat ewy hap hawyi taꞌa­tupag iwat hesokpe sese i raꞌyn. Miꞌi hap totepyi taꞌa­tue­reto ariaꞌyp posak etiat iꞌauka hamo.
41,15,21,   PIAT EWYMiꞌi hawyi muꞌap upi tut Simãu yi Sireneu kaipywiat mekewat Aresã­tere ywot Huwu ywot tut toko kaipyi. Miꞌi hawyi tokosap hawyi sura­raꞌin teꞌe­roꞌe tope — Etipo­wyro ro Iesui heꞌa­riaꞌyp posak ereto hap ete iꞌatuꞌe mekewat Simãu me. Miꞌi hawyi taꞌa­tue­roto Iesui Iꞌakag Kag e hap eꞌyityꞌok kape maꞌato Iesui pusu puo Koukuta e hap kape.
41,15,23,Putꞌok­ta­ꞌa­tuꞌe hawyi taꞌatuium neran Iesui pe mohag Mira e hap Winu hy puo haty monik hamo maꞌato yt tutuꞌu i.
41,15,24,Miꞌi hawyi taꞌa­tuhep i raꞌyn hesokpe hawyi teꞌe­ru­we­mo­hara raꞌyn aikotã waku hesokpe taꞌa­tu­patꞌok patꞌok hamo toꞌope. Miꞌi hawyi ihotꞌok poꞌog naꞌyn taꞌa­tu­pehik taꞌyn ariaꞌyp posak ete. Miꞌi hawyi toĩneꞌen miwan kat pote Iesui auka hap enoi hap ariaꞌyp posak tote. Miꞌi ti henoi miitꞌin me — Miꞌi Miit Iuteu Ywania Porekuat e. Iꞌewyte typy ok iwywo taꞌa­tu­pehik iꞌatue­ꞌa­riaꞌyp posak ete sero­ꞌokꞌe haria miitꞌin atuꞌuka haria ipo ran kai ipo sese kai aikotã nimo taꞌa­tu­henoi miwan me. — Yt nakuaria i pyꞌa­setpiat ikuꞌuro pote Miꞌi Miit iꞌewyte yt naku i teꞌe­ru­wa­nẽtup hawe e Tupana ehay moherep hat Isaia  pe.
41,15,30,— Ereha­kye­raꞌat ro iꞌatuꞌe. Eraꞌapyk to eꞌariaꞌyp posak pyi iꞌatuꞌe.
41,15,31,Iꞌewyte paꞌi watoria miwan enoi haria toꞌo­ky­ryꞌi tuete — Taꞌi iraniaꞌin ni toiꞌa­tue­ha­kye­raꞌat kuap maꞌato tuwewi ti yt tuwe­ha­kye­raꞌat kuap hin i iꞌatuꞌe. Miꞌi hawyi teꞌe­roꞌe miky­ryꞌi hap wywo Iesui pe — Pyno En ni Tupana Mipo­ꞌoro Aipo­rekuat no pote waku eraꞌapyk to ariaꞌyp posak kaipyi iꞌatuꞌe. Taꞌi eꞌapyk hap ariaꞌyp posak pyi uruta­ꞌa­kasa pote ti aru uruimohey raꞌyn En yt pote yt iꞌatuꞌe Iesui pe imoweu­kaꞌi haype. Miꞌi hawyi iꞌyaty­piaria mipehik koꞌi teꞌe­roꞌe yt naku i tope iraniaꞌin ehay ewy.
41,15,33,   PIAT EWYAtpo­sake hawyi at minꞌe hap kape iꞌypyryp kahato wãtym ewy raꞌyn yne mesuwat yi tote topy­huꞌat.
41,15,34,Myeꞌym ura hawyi Iesui iwẽpapꞌi tehay pirik wo — Uhetu­pana Uhetu­pana kat pote uiꞌatoiat En e. Maꞌato topusu puo toꞌe — Erui Erui irama sapa­tani apoꞌe.
41,15,35,Miꞌi hawyi sehaꞌat haria teꞌe­roꞌe — Meiẽ toikaykay saꞌa­wy­ꞌiwuat aseꞌi Eria topo­wyro hamuat iꞌatuꞌe.
41,15,36,Miꞌi hawyi wẽtup ok teput amũkiusu ap ewywuat kape hawyi toipoꞌi pina wyꞌyp ãpo ete hawyi toipukꞌa ihy haiũg nakat pe. Miꞌi hawyi tutum Iesui pe ihy sym hamo. Miꞌi hawyi toꞌe iraniaꞌin me — Apuete toꞌiro wate­haꞌat sio Eria tut imoꞌapyk ariaꞌyp posak pywiat hamo sio yt e.
41,15,37,Miꞌi hawyi Iesui kakꞌe haty wo hawyi ipyhu tekꞌe raꞌyn ikuꞌuro sese raꞌyn.
41,15,38,Miꞌi hawyi Tupana mõtypot yat wato eꞌokenhyp wato sokpe iꞌanam kawiat miitꞌin pyhyp Tupana kapiat hap hiotꞌe raꞌyn atipy kaipyi okenꞌypy yi kape.
41,15,39,Miꞌi hawyi surara akag Iesui owakaipyi taꞌa­kasa yne aikotã Iesui ikuꞌuro hap hawyi toꞌe — Pywo rasig Meiẽ Ihainia ti Tupana Saꞌyru sese e.
41,15,40,Miꞌi hawyi hary­poria tawa Ieru­sarẽi kaipy­wiaria teꞌe­ra­ꞌa­kasa pya pyi Iesui auka hap kape. Miꞌi haria pyꞌa­setpe tukup­teꞌen mana Sarume mana Maria yi Mata­rena kaipywiat hawyi mana Maria Tiaku hit ty Iuse ty. Miꞌiria saꞌa­wyꞌi Iesui ieĩneꞌen tama Karireia piat turan tuwat Iesui upi heropat hamo. Yt miꞌiria yn i maꞌato iꞌatu hary­poria tõꞌẽ Iesui upi Ieru­sarẽi kape. Miꞌi pote tukup­teꞌen itote mekewat eꞌat pe iꞌauka hamuat turan.
41,15,42,   PIAT EWYTupana mõtypot hap eꞌat owakai te waku puo yne raꞌyn taꞌa­tunug neran motpap koꞌi Iuteu ywania. Miꞌi pote wãtymꞌi turan pote Iuse tawa Arimateia kaipywiat tiꞌasyp teran naꞌyn Iesui piit meremo at minꞌe hap yianmete. — Iuse ti Iuteu ywania atunãpin hat akag waku sese rakat iꞌatuꞌe. Miꞌi ti hekatup kahato karãmuo Morekuat no Tupana tut hap eꞌat. Miꞌi ti toto morekuat Piratu kape Iesui piit ẽtup hamo hyp hamo. Morekuat pupi yt tokenꞌẽ hin i.
41,15,44,Miꞌi hawyi morekuat Piratu tuwa­nẽtup — Ikuꞌuro raꞌyn koitypuo yt pãi e tuwa­nẽtup hawe. Miꞌi pote toikaykay tesu­rara akag hawyi apoꞌe tope — Ikuꞌuro raꞌyn apo Iesui sio yt e. Miꞌi hawyi toiwesat — Taꞌi ikuꞌuro sese raꞌyn e. Miꞌi pote morekuat tum naꞌyn Iuse pe ipiit.
41,15,46,Miꞌi hawyi Iuse toto sokpe kytꞌi kype kyiꞌat hamo. Miꞌi hawyi toimo­ꞌapyk Iesui piit ariaꞌyp posak pyi. Miꞌi hawyi tohuwy ipiit mekewat sokpe kype kytꞌi wo. Miꞌi hawyi totopag ipiit woꞌosyp pakup we tominug saꞌa­wyꞌi nu kaꞌa pe. Miꞌi hawyi toho­ꞌo­kenhyp taꞌyn nu wato wo raꞌyn.
41,15,47,Mana Maria yi Mata­rena piat mana Maria Iuse ty teꞌe­ra­ꞌa­kasa yne Iesui syp hap aikopiat hyp hap.
41,16,1,   PIAT EWYTupana mõtypot hap eꞌat kosap hawyi mana Maria yi Mata­rena kaipywiat mana Sarume hawyi mana Maria Tiaku ty tikyiꞌat mohag hy ikamhig se rakat Iesui piit pen hamo. Miꞌi hawyi hunete mytuꞌu eꞌat pe at wẽtem turan tuwat raꞌyn Iesui syp hap kape.
41,16,3,Miꞌi turan muꞌap upi teꞌe­roꞌe toꞌope — Uwe aru hoꞌo­ꞌo­ken­hypꞌok ahepe iꞌatuꞌe. Nu wato ipotyi pote Iesui syp hap okenꞌypy ete pote aikotã me aru watipen Iesui piit mohag hy wo iꞌatuꞌe. Maꞌato teꞌe­ra­haꞌat turan teꞌo­ken­hypꞌok pe raꞌyn toĩneꞌen ikaꞌa.
41,16,5,Miꞌi hawyi tuwe­hytꞌok nu kaꞌa pe. Miꞌi hawyi mo sese kai apyk pe teꞌe­ra­ꞌa­kasa kurum iwasu ewywuat atipy kaipywiat ieĩneꞌen hat sokpe kytꞌi iꞌywop takat piat. Miꞌi hawyi iꞌatu­perup taꞌyn.
41,16,6,Miꞌi hawyi toꞌe iꞌatuepe — Yt gytꞌe­weiꞌe teiꞌo e. Atikuap kat pe eweĩꞌẽ. Iesui tawa Nasare piat kape eweĩꞌẽ e. Ariaꞌyp posak etiat miꞌauka kape eweĩꞌẽ meikowo e. Yt uwe i raꞌyn Iesui meiũpe hyp hawe e. Katu­pono toĩneꞌen i raꞌyn guꞌuro pyi e. Eweiꞌa­kasa ro aikope ipag hap kape are e.
41,16,7,Miꞌi pote eweiꞌaipok i ro iwyriaꞌin miat henoi hamo iꞌewyte Peteru kape hawyi ewehenoi Iesui ehay iꞌatuepe — Areto ti aru ahetama Karireia kape eheꞌyianme e hap e. Miꞌi tote raꞌyn aru wato­ꞌo­puẽti i kat areꞌe saꞌa­wyꞌi e hap ewy e. Miꞌi e hap ewehenoi ro e atipy piat hary­poria pe.
41,16,8,Miꞌi hawyi hary­po­riaꞌin ikohyeput kahato Iesui potmu­ꞌeria 11 ok takaria enoi hamo. Yt uwe pe i taꞌa­tu­henoi muꞌap upi teꞌe­ro­kenꞌẽ haype.
41,16,9, PIAT EWYMiꞌi hawyi mekewat mytuꞌu eꞌat pe Iesui wẽtem guꞌuro pywiat hap eꞌat pe hunete Iesui tuwe­mo­herep Maria tawa Mata­rena piat kape tomiahiag sopo 7 ok takat potꞌi kape.
41,16,10,Miꞌi hawyi Maria taꞌaipok iwyriaꞌin kape henoi hamo. Miꞌi hawyi paaꞌi­ꞌa­tuꞌe teꞌe­ruwak toiꞌa­tu­puẽti. Miꞌi hawyi toꞌe iꞌatuepe — Taꞌaipok i raꞌyn ni Iesui guꞌuro pyi Mimiꞌin e. Araꞌa­kasa i raꞌyn an uito e iꞌatuepe. Maꞌato mio tã e hap iwyriaꞌin yt timohey i.
41,16,12, PIAT EWYMiꞌi hawyi typy ok hemiit tuwat wẽtup tawa kape. Miꞌi hawyi muꞌap tote Iesui tuwe­mo­herep iꞌatue­wawi maꞌato yt taꞌa­tukuap i saꞌa­wyꞌi.
41,16,13,Taꞌa­tukuap Iesui hawyi teꞌe­ra­ꞌaipok iraniaꞌin miat henoi hamo. Maꞌato taꞌa­tu­henoi hawyi iꞌewyte yt taꞌa­tu­mohey hin i.
41,16,14,   PIAT EWYMiꞌi hawyi 11 ok takaria kape Iesui tuwe­mo­herep iꞌatuenuk turan. Miꞌi hawyi toiꞌa­tu­sa­tyꞌi satyꞌi tehay wo — Kat poteĩ yt eweimohey i uheĩneꞌen pakup i hap kapiat akasa haria e. Eipyꞌa heg kahato rat e iꞌatuepe.
41,16,15,Miꞌi hawyi toꞌe i — Uiwy­riaꞌin eweiwat ro yne mesuwat yi totiaria wuatꞌi ywania uhehay wakuat enoi hamo e.
41,16,16,Uwe uwe uimohey haria wesetꞌok haria ti aru uimie­ha­kye­raꞌat nuaria teꞌe­ro­py­huꞌat e Iesui. Maꞌato yt uimohey i haria ti aru woꞌo­ꞌa­piheg haria tukup­teꞌen wuatꞌi eꞌat pe e.
41,16,17,Miꞌi hawyi uimohey haria tomo­herep miitꞌin me wakuap kahato. Miꞌi tã taꞌa­tunug ahiag koꞌi miitꞌin miat taꞌa­tu­sopo uhesaika wo. Musu pakup koꞌi taꞌa­tu­suꞌat. Miꞌi hawyi moi ok akit hanuaria tukup­teꞌen. Moi pytyk pytkai yt haty i uimohey haria ete e. Iꞌewyte guꞌuro hy u pytkai yt haty i iꞌatuete e. Taꞌi iꞌahu rakaria ete teꞌe­ru­we­ponug hawyi waku raꞌyn iꞌatuete e. Miꞌi tã ti aru uimohey haria timo­herep miitꞌin me e Iesui topot­mu­ꞌeria pe.
41,16,19, PIAT EWYMio tã e Aika­ꞌiwat Iesui hawyi Tupana tioto Iesui atipy kape. Miꞌi hawyi taꞌapyk Tupana po sese kai tomi­mõ­typot poꞌog eiam note raꞌyn taꞌapyk taꞌyn.
41,16,20,Miꞌi hawyi hemiitꞌin tuwat raꞌyn Iesui ehay enoi hamo wuatꞌi ywania mesuwat yi totiaria enoi hamuat. Iꞌewyte ti Iꞌatu­ka­ꞌiwat Pãꞌãu ipotpap kahato iꞌatu­wywo tesaika wo wakuap nug hamo miitꞌin miat tomohey hamo.Toran naꞌyn uimiwanUito ti Maku
42,1,1,Iesui Etiat Iruka MienoiMEHĨ TEOWIRUMesup mienoi wakuat ti Aipo­typot Iesui etiat. Uito ti ewy Iruka. Mesuwat uimiwan atipo­ꞌoro ewawi uiwy Teowiru. Mesup ti atipo­ꞌoro ewawi uimiwan Aimi­mohey Iesui etiat aikotã saꞌa­wyꞌi toĩneꞌen Aipy­ꞌa­setpiat hat enoi hamuat atipo­ꞌoro uimiwan ewawi mehĩ Teowiru. Miꞌi e hap typyꞌi rakaria tiwan naꞌyn aikotã saĩke tokosap Tupana Mipo­ꞌoro Iesui ehat aipy­ꞌa­setpiat toĩneꞌen turanuat hap koꞌi. Miꞌi hap koꞌi ti taꞌa­tuwan naꞌyn. Miꞌi e hap ti wẽtup ok wẽtup ok tiwan naꞌyn taꞌa­tupo wo. Miꞌiria miwan toĩneꞌen uipo pe hawyi — Pyno waku iꞌatu­miwan kaipyi atiwan yne sehay Iesui etiat wẽtup yn uimiwan me areꞌe uipyꞌa pe hawyi mesup ewawi mehĩ Teowiru atipo­ꞌoro raꞌyn yne urumikuap wẽtup yn miwan me are. Miꞌi pote iraniaꞌin miwan Iesui etiat aremuꞌe kahato hawyi atikuap kahato Iesui minug koꞌi iꞌewyte Iesui e hap koꞌi. Miꞌi hawyi areꞌe — Pyno waku atiwan yne Iesui etiat wẽtup yn uimiwan me are. Pyno waku Iesui wywo hewyry rakaria wẽ pyi yn atiwan yne Iesui ete iꞌatu­mi­ꞌa­kasa koꞌi sese are. Waku atiwan yne Iesui e hap iꞌatu­mikuap koꞌi are. Waku Iesui wywo hewyry rakaria yn uimuꞌe areꞌe uiwepe are. Waku Iesui kuap haria miwan kaipyi yn atiwan uimiwan are. Miꞌi hawyi waku atipo­ꞌoro uimiwan Iesui kyꞌe haria pe are.
42,1,3,Pyno ti uito iꞌewyte atikuap yne yne aikotã aikotã Iesui etiat hap saꞌa­wy­ꞌi­wuaria iwywo hewyry rakaria mienoi koꞌi. Miꞌi hawyi atiwan mesuwat uimiwan iꞌatu­miwan koꞌi ewatꞌymo. Pyno waku. Miꞌi uimiwan Iesui etiat mesup atipo­ꞌoro raꞌyn ewawi uiwy sese Teowiru are. Pyno saꞌa­wyꞌi ahenoi teran aikotã Iesui ywãꞌĩ hap etiat aikotã saꞌa­wyꞌi tuwe­mo­herep hap etiat.
42,1,5,Saꞌa­wyꞌi ti Iesui ywania etama puo toĩneꞌen wẽtup ok Paꞌi Sakaria e hap het rakat. Miꞌi miit Paꞌi koro wo turan hap eꞌat pe Iesui ywãꞌĩ hap eꞌat putꞌokꞌe. Pyno waku saꞌa­wyꞌi uimiwan me ahenoi epe kurin paꞌi Sakaria e hap ete. Paꞌi Sakaria saꞌa­wyꞌi paꞌi koro wo toĩneꞌen Tupana mõtypot yat koro pe. Iꞌywot ti Paꞌi koro Apiꞌa e hap het rakat. Miꞌi saipepiat ipotpap takat Paꞌi Sakaria toĩneꞌen. Miꞌi tupono paꞌi Apiꞌa emiariru koꞌi tukup­teꞌen paꞌi koꞌi wo tawa wato Ieru­sarẽi me maꞌato haipepiat sese ti paꞌi Sakaria toĩneꞌen. Miꞌi pote Paꞌi koro wo toĩneꞌen tawa wato Ieru­sarẽi me. Maꞌato Paꞌi Sakaria yt haꞌyru rakat i katu­pono iharyꞌi Isapeu yt karãpe i imẽpyt rakat toĩneꞌen. Pyno paꞌi koro Sakaria eꞌaseꞌi koro sese Arãu toĩneꞌen mekewat Musei yketꞌet. Miꞌi pote Sakaria paꞌi koro sese toĩneꞌen. Sakaria ipotpap kahato paꞌi wo maꞌato yt iwepit sese i katu­pono yt kat i tosai­pepiat nuat pote. Iꞌewyte mana Isapeu yt iwepit i. Taꞌa­tu­ky­ꞌesat kahato taꞌa­tu­mẽpyt hap. Sakaria toĩneꞌen paꞌi koro wo Eroti toĩneꞌen morekuat no turan.
42,1,6,Paꞌi Saka­riaꞌin waku kahato rakaria wo tukup­teꞌen Tupana wanẽtup hawe. Taꞌi Tupana miky­ꞌesat yn nug haria yn miꞌiria. Paꞌi tunug kahato wuatꞌi eꞌat pe Tupana mienoi ewy.
42,1,7,Mekewat eꞌat pe turan maꞌato paꞌi Sakaria saipe­pianuat yt kat i katu­pono iꞌatu­poro kahato raꞌyn. Iꞌewyte heha­ryꞌi mana Isapeu pyhuꞌat hap tokosap woityꞌi raꞌyn. Mana Isapeu ti topakup wyi te yt karãpe i imẽpyt.
42,1,8,"Wẽtup eꞌat pe paꞌi koro Sakaria toĩneꞌen Tupana mõtypot yat koro pe Tupana miky­ꞌesat nug hamo toꞌywot Apiꞌa potpap ewy te tutunug. Toꞌy­wotꞌin Apiꞌaꞌin potpap ewy te toĩneꞌen ipotpap kat pote toꞌywot Apiꞌaꞌin saipepiat sese toĩneꞌen. Paꞌi Apiꞌaꞌin miꞌairo Sakaria pote iꞌatueko ewy te tutunug itote. Miꞌi pote paꞌi Sakaria teke Tupana eiam sese pe Tupana mõtypot hamuat ikamhig se rakat wuk hap yparakai tote. Miꞌi tote toiwuk ikamhig se rakat Tupana mõtypot hamuat hap. Miꞌi wuk totiat turan okeny­pyke õꞌẽ haria typyꞌi kahato Tupana kapiat ihay raka­nuaria tukup­teꞌen. Series, "
42,1,11,Miꞌi hawyi Tupana mõtypot yat eꞌoki­pyke atipy kaipywiat sut hat tuwe­mo­herep taꞌyn paꞌi Sakaria kape. Mekewat mohag wuk hamo ran kawiat rote tuwe­mo­herep.
42,1,12,Maꞌato paꞌi Sakaria mekewat wemo­herep hat pupi tokenꞌẽ kahato neꞌi taꞌa­kasa hawyi.
42,1,13,Miꞌi pote atipy kaipywiat sut hat toꞌe paꞌi Sakaria pe — Yt erekenꞌẽ teiꞌo e katu­pono Tupana miium epiat saꞌa­wy­ꞌiwuat emiẽtup taꞌyn emẽpyt kyꞌesat hap taꞌyn e. Miꞌi hawyi eharyꞌi ti imẽpyt irane raꞌyn e. Esaꞌyru irane raꞌyn wyti Tupana miium epiat e. Miꞌi set wyti Iuwãu e hamuat waku ehetꞌok iwemo­herep hawyi e.
42,1,14,Miꞌi hawyi esaꞌyru wemo­herep hap eꞌat pe wyti aru ewepit kahato raꞌyn e. Iꞌewyte ti aru yne iraniaꞌin iꞌatu­wepit kurum hit wemo­herep hap ete hap eꞌat pe e.
42,1,15,Miꞌi ti aru Tupana wywuat myhuꞌat hanuat e. Esaꞌyru tuwe­mo­herep hawyi meremo howapy raꞌyn Tupana Pãꞌãu Wakuano e. Taꞌi yne eꞌat pe toĩneꞌen hap ok tã howapy Tupana Pãꞌãu Wakuano e. Itag hawyi ti aru esaꞌyru tiꞌa­tu­morem wyti aru eꞌaseꞌi Isareu ywania Tupana kape e. Esaꞌyru ti aru topy­huꞌat Tupana ehay moherep hat akag wo e. Aikotã saꞌa­wy­ꞌiwuat mekewat Tupana ehay moherep hat Eria e hap het rakat ewywuat topy­huꞌat esaꞌyru itag hawyi e. Aikotã Eria saꞌa­wyꞌi hesaika kahato Tupana ehay enoi hap ete topy­huꞌat miꞌi hap ewy te aru esaꞌyru Iuwãu ete topy­huꞌat e. Taꞌi esaꞌyru ti aru miitꞌin sem muꞌe hat koro wo topy­huꞌat e. Ipotmu­ꞌeria sem ni aru teꞌe­ro­py­huꞌat woꞌo­kyꞌe hanuaria e. Taꞌi woꞌo­wese hap sese toterut irane eꞌaseꞌi Isareu ywania kape e. Taꞌi toiꞌa­tu­morem kahato ti aru miitꞌin Tupana kape tehay wo tomienoi wo e. Miꞌi hap eꞌat pe ti aru esaꞌyru Iuwãu terut woꞌo­wese hap sese eꞌywania kape e. Miꞌi piat taꞌa­tu­muꞌe hap kaipyi ti aru nagniaꞌin tukup­teꞌen woꞌo­kyꞌe haria wo e. Miꞌi hawyi hira­karia tiꞌa­tu­kyꞌe kahato taꞌa­tu­ꞌy­wotꞌin taꞌa­tu­tyꞌin esaꞌyru piat taꞌa­tu­mẽ­pytꞌin muꞌe hap kaipyi e. Iꞌewyte eꞌywotꞌin tiꞌa­tu­kyꞌe kahato taꞌa­tu­mẽ­pytꞌin esaꞌyru piat taꞌa­tu­ꞌy­wotꞌin muꞌe hap kaipyi e. Taꞌi taꞌa­tu­muꞌe hap kaipyi woꞌo­wese haria wo yn tukup­teꞌen iꞌyat piaria e. Miꞌi hawyi ti aru Tupana yt miky­ꞌesat i nug haria esaꞌyru tiꞌa­tu­muꞌe hap kaipyi Tupana miky­ꞌesat nug haria wo raꞌyn tukup­teꞌen e. Waku puo i raꞌyn tukup­teꞌen Tupana miky­ꞌesat ewy ipotmu­ꞌeria tunug turan ti aru tut esaꞌyru Mimo­herep mekewat Tupana Mipo­ꞌoro Wuatꞌi Miitꞌin Porekuat Nuat e. Mekewat eꞌat pe meimuẽwat esaꞌyru mimu­ꞌeria koꞌi Tupana Mipo­ꞌoro ekatup hanuaria wo raꞌyn tukup­teꞌen. Miꞌi taꞌa­tue­katup turan ni aru putꞌokꞌe Iꞌatue­ha­kye­raꞌat Hat sese esaꞌyru Mimo­herep e ti atipy kaipywiat sut hat paꞌi koro Sakaria pe.
42,1,18,Miꞌi toꞌe pote paꞌi Sakaria tiwesat saꞌag atipy kaipywiat ehay pe — U pãi e aikotã apuru eꞌe hap atikuap sio pywo sio yt e. Kat som iwato kahato etomo­herep epo wo ehay sio pywuat sio yt moherep hamo e. Pywo eꞌe hap pote pywo are aru maꞌato yt pote yt e. Katu­pono uiporo kahato raꞌyn iꞌewyte uheha­ryꞌi mẽpyt hap eꞌat tokosap kahato raꞌyn uhyt e. Iporo sese raꞌyn uheha­ryꞌi mehĩ e.
42,1,19,Mio tã toꞌe Sakaria pote atipy kaipywiat Tupana e hap erut hat tiwesat haty wo — Uito ti atipy kaipywiat Tupana ehay erut hat koro e. Tupana ti uipo­ꞌoro tehay enoi epiat hamo e. Uhet sese ti Kapireu e. Tupana e hap ewywuat yn moherep hat uito pãi e. Tupana yt karãpe i heso rakat are e. Uito areĩneꞌen Tupana wywuat sese hat e. Yne ti uhehay uimi­mo­herep epiat Tupana ehay esaꞌyru wanuat etiat pywo sese topy­huꞌat aru katu­pono Tupana toꞌe mio tã uhepe pote e. Miꞌi pote ti aru putꞌokꞌe yne iꞌe hap ewy emowepit hamuat e.
42,1,20,Uhyt e kat pote som yt etimohey i Tupana e hap uimierut e. Yt naku i kahato e. Yt etimohey i Tupana e hap pote ti yt ehay kuap i aru uhyt e. Iꞌewyte ti aru ewaure kaꞌa pe yt teke kuap i sehay katu­pono Tupana ehay uimierut pytkai yt uimohey i pote e. Maꞌato eimẽpyt putꞌokꞌe uiꞌe hap ewy eraꞌa­kasa raꞌyn esaꞌyru hawyi ewaure kaꞌa i raꞌyn iꞌewyte ehay kuap i raꞌyn mehĩ e atipy kaipywiat sut hat paꞌi koro Sakaria pe.
42,1,21,Miꞌi turan okenꞌy­pyke gupteꞌen haria hekatup kahato paꞌi Sakaria wẽtem hap. Miꞌi pytkai yt tut i potꞌi kahato hawyi teꞌe­ru­wa­nẽtup toꞌope — Katu­ponoĩ koitywy heniatpo kahato toĩneꞌen motꞌi Tupana mõtypot yat pe iꞌatuꞌe.
42,1,22,Miꞌi hawyi paꞌi Sakaria tuwẽtem hawyi putꞌokꞌe okenꞌy­py­kiaria ete. Miꞌi hawyi tohenoi teran toꞌe hap wen maꞌato yt ihay kuap i raꞌyn. Yt ihay kuap i pote okenꞌy­py­kiaria teꞌe­roꞌe toꞌope — Pyno tomu­ꞌetu wuat ewy raꞌyn Tupana eꞌoki­pyke toĩneꞌen turan pote yt ihay kuap i iꞌatuꞌe teꞌe­ru­wa­nẽtup hawe. Miꞌi hawyi Sakaria topo wo yn naꞌyn tohenoi teran tehay okenꞌy­py­kiaria pe.
42,1,23,Miꞌi hawyi Tupana yat pe tuwe­potpap kahu hawyi paꞌi Sakaria toto i raꞌyn toꞌyat kape.
42,1,24,Putꞌokꞌe i raꞌyn paꞌi Sakaria toꞌyat piat hawyi ti toĩneꞌen teha­ryꞌi wywo hawyi iharyꞌi hupiꞌa raꞌyn Tupana e hap ewy. Miꞌi hawyi iheg me toĩneꞌen 5 ewaty. Miꞌi turan mana Isapeu toꞌe — Waku kahato Tupana tunug uhepe e. Uikyꞌe kahato raꞌyn Uhetu­pana e. Saꞌa­wyꞌi aremõti kahato yt uimẽpyt i pote maꞌato mesup uhupiꞌa raꞌyn toĩneꞌen mote yt aremõti kuap i raꞌyn e. Saꞌa­wyꞌi iraniaꞌin uimohit kahato yt uimẽpyt i pote e. Maꞌato uimẽpyt Tupana miium toĩneꞌen hawyi yt kat i iꞌatuꞌe kuap i aru e. Miꞌi pote yt aremõti hin i katu­pono Tupana uikyꞌe kahato hawyi tutum naꞌyn uhepe uimẽpyt raꞌyn toꞌe hap ewy e. Waku kahato Tupana e mana Isapeu.
42,1,26,Wẽtup eꞌat pe hawyi mana Isapeu 6 ewaty hupiꞌa toĩneꞌen turan Tupana tipo­ꞌoro i raꞌyn saꞌa­wy­ꞌiwuat atipy kaipywiat sut hat akag Kapireu wẽtup tama kape i raꞌyn mekewat yi Karireia popykiat tawa hit Nasare kape i raꞌyn toipo­ꞌoro. Itote wẽtup ok pe pĩꞌã makuptia Maria e hap het rakat kape tuwe­mo­herep atipy kaipywiat Kapireu. Pĩꞌã Maria ti yt heꞌaito rakat i te iꞌewyte yt hewaire i te rakat toĩneꞌen. Toiky­ꞌesat kahato maꞌato teꞌaito wo wẽtup ok Iuse e hap het rakat mekewat morekuat Tawi emiariru emiariru toiky­ꞌesat. Miꞌi tohe­katup turan atipy kaipywiat Kapireu tuwe­mo­herep tope.
42,1,28,Miꞌi hawyi toꞌe tope — Mana Maria e eremo­wepit ro e katu­pono koitywy ti Tupana mipoi­tyro sese wo ereĩneꞌen e. Katu­pono tutum neran epe emẽpyt ihainia Wuatꞌi Miitꞌin Porekuat Nuat e. Miꞌi pote ti aru poꞌog Tupana mipoi­tyro wo ereĩneꞌen torania hary­poria kai katu­pono Wuatꞌi Miitꞌin Potypot ty wo ereĩneꞌen aru pote e.
42,1,29,Miꞌi hawyi Mana Maria tehaꞌat kahato atipy kaipywiat kape hawyi tuwa­nẽtup kahato tewawiat sehay kape hawyi — Kat toꞌe hamuat ewy ran uhepe an e tuwa­nẽtup hawe.
42,1,30,Miꞌi hawyi Kapireu toꞌe tope — Maria yt erekenꞌẽ teiꞌo e katu­pono Tupana tuwehum kahato ewawi e.
42,1,31,Pyno emẽpyt irane wyti mana e. Emẽpyt ihainia ti tuwe­mo­herep irane Tupana miium epiat e. Wakuat kahato eꞌiunmỹꞌã piat Emẽpyt mana e. Emẽpyt tuwe­mo­herep hawyi waku ehetꞌok Miꞌi — Iesui ereꞌe e.
42,1,32,Miꞌi hawyi En ni Tupana Poꞌog Torania Kawiat Saꞌyru iꞌatuꞌe aru miitꞌin Emẽpyt Iesui pe e. Iꞌewyte — En ni Wuatꞌi Ywania Porekuat no iꞌatuꞌe Emẽpyt pe mana e. Emẽpyt ihainia pe Tupana tum aru Morekuat Tawi eiam e. Morekuat Tawi saipe­piano ti aru topy­huꞌat Emẽpyt e atipy kaipywiat Kapireu Maria pe. Miꞌi hawyi ti aru eꞌaseꞌi pot Iako emiari­ruꞌin sem Porekuat no raꞌyn Emẽpyt Iesui topy­huꞌat wuatꞌi eꞌat pe e. Yt karãpe i aru Emẽpyt piat Wuatꞌi Porekuat no hap ikahuro e atipy kaipywiat sut hat Maria pe.
42,1,34,Miꞌi hawyi Maria apoꞌe — Aikotã aru uhupiꞌa mimi katu­pono yt kat i te uheꞌaito e. Miꞌi hawyi Tupana mipo­ꞌoro Kapireu tiwesat raꞌyn — Taꞌi Tupana Pãꞌãu tut ewawi e. Miꞌi hawyi Ipãꞌãu esaika howa eupiꞌa aru toĩneꞌen e. Miꞌi pote Emẽpyt topy­huꞌat ri Tupana Koro Sese Saꞌyru e atipy pywiat Maria pe.
42,1,36,Iꞌewyte wyti eꞌapiꞌi paꞌi Sakaria eharyꞌi Isapeu e hap het rakat hupiꞌa raꞌyn wy. Iporo sese rakat pytkai toupiꞌa wywo toĩneꞌen mesup toꞌyat pe e. Pywo pe wyti imẽpyt tuwe­mo­herep irane raꞌyn eꞌapiꞌi pot piat wy e. Saꞌa­wyꞌi yt imẽpyt kahato rakat i eꞌapiꞌi e. Iꞌewyte mesup ipoꞌoro sese rakano toĩneꞌen. Maꞌato miꞌi hap pytkai toupiꞌa wywo toĩneꞌen mesup toꞌyat pe e. Pywo pe wyti imẽpyt tuwe­mo­herep irane raꞌyn eꞌapiꞌi pot piat e. Taꞌi hesaika kahato Ahetu­pana e. Taꞌi Tupana ti wuatꞌi nug kuap hat e. Yt kat i wyti niatpo Tupana wanẽtup hawe katu­pono tutunug kuap yne yne koꞌi e. Yt watunug kuap i pytkai Tupana inug kuap e Kapireu mana Maria pe.
42,1,38,Miꞌi hawyi pĩꞌã Maria toꞌe Kapireu pe — Uito ti Tupana eropat hano areĩneꞌen e. Pyno waku atung toꞌe hap ewy e. Waku Tupana tum uhepe toꞌe hap ewy e Maria Kapireu pe. Mio tã e kahu hawyi Kapireu taꞌaipok taꞌyn atipy kape Mana Maria pyi.
42,1,39,"Miꞌi hawyi Maria tuwe­ꞌa­ru­mary hawyi meremo toto teꞌa­piꞌi Isapeu yat kape. Wẽtup yi mekewat yi Iuta e hap kape yityꞌok hit puat muꞌap upi toto. Pya kahato toto. Miꞌi hawyi putꞌok­toꞌe mana Maria paꞌi Sakaria yat pe hawyi teke hawyi — Ihotꞌok e teꞌa­piꞌi mana Isapeu pe. Series, "
42,1,41,— Ihotꞌok e hawyi mana Isapeu mẽpytꞌa hurukꞌe iꞌymyẽ pe.
42,1,42,Miꞌi hawyi mana Isapeu howapy raꞌyn Tupana Pãꞌãu wo hawyi toꞌe mana Maria pe tehay pirik wo — Waku pe kahato Tupana tunug mesup katu­pono Tupana poꞌog hegyiꞌat epe iraniaꞌin manaꞌin kai e. Mesup taꞌyn Tupana Saꞌyru Sese toĩneꞌen eꞌymyẽ pe e.
42,1,43,Tupana Mipo­ꞌoro Aheha­kye­raꞌat Hanuat ty wo raꞌyn ereĩneꞌen mesup e. Miꞌi pote ti uimo­wepit kahato Eꞌiunmỹꞌã Piat e. Ereke hin waku ereĩneꞌen uruꞌyat pe e. En ne poꞌog uikai katu­pono Tupana Mipo­ꞌoro Aipo­rekuat nuat ty wo ereĩneꞌen e.
42,1,44,Koitywy — Ihotꞌok ereꞌe uhepe turan uimẽpyt tuwe­mũkup uheꞌymyẽ pe iwepit haype e. Katu­pono uimẽpyt uhunmỹꞌã piat tikuap taꞌyn Emẽpyt Eiunmỹꞌã piat toĩneꞌen Topo­rekuat Koro wuat hap e. Miꞌi pote tuwe­mũkup uipiit pe tuwehum kahato haype e mana Isapeu Mana Maria pe.
42,1,45,Saꞌa­wyꞌi etomohey kahato Tupana e hap pote mesup waku pe kahato ereĩneꞌen e. Tupana e hap upi eupiꞌa raꞌyn toĩneꞌen mesup e. Miꞌi pote mesup Tupana mimo­wepit kahato wo ereĩneꞌen e heꞌa­piꞌi Isapeu pĩꞌã Maria pe.
42,1,46,Miꞌi hawyi mana Maria tuwehum kahato Tupana ete hawyi toꞌe — Woro­mõ­typot kahato uipyꞌa pyi Tupana e. Uheha­kye­raꞌat kahato hat En Tupana e. Uimo­wepit kahato hat En e.
42,1,48,Tupana miha­ky­ꞌeꞌi kahato rakano. Miit emiit no areĩneꞌen pytkai uikyꞌe kahato En an e. Saꞌa­wyꞌi erehaꞌat uhowawi uikyꞌe hap wywo e. Yt miitꞌin mikyꞌe i uito pytkai uikyꞌe En e. Are an uito wuatꞌi miit eropat hanuat yn areĩneꞌen pytkai uiꞌairo e. Uito ti poꞌog yi kapiat nakano areĩneꞌen wuatꞌi miit emiit kai pytkai uikyꞌe kahato En e. Miꞌi hawyi uiꞌairo Esaꞌyru eiam mo Urueha­kye­raꞌat hat ty wo e. Taꞌi uhewaku hap upi yt uiꞌairo i maꞌato uikyꞌe hap upi uiꞌairo e. Taꞌi miꞌi pote ti aru — Waku kahato En Tupana iꞌatuꞌe ewawi wuatꞌi ywania Uheha­kye­raꞌat hat En mote. Esaika kahato En Tupana e Maria. Waku sese En Tupana are katu­pono egyiꞌat hap kaipyi wakuap sese etunug uhete e. Miꞌi hawyi uimẽpyt hap kaipyi wuatꞌi miitꞌin teꞌe­roꞌe aru — Waku kahato Tupana iꞌatuꞌe epe e.
42,1,50,Pywo pe ti yne mesu­wa­rotiat gupteꞌen haria emõtypot haria wo tukup­teꞌen aru katu­pono Esaꞌyru mieha­kye­ra­ꞌaria tukup­teꞌen aru pote e. saꞌa­wy­ꞌi­te­wuaria kora­nuaria iꞌewyte meiũra­nuaria gupteꞌen haria yt wemo­herep i te haria kyꞌe kahato hano ereĩneꞌen mote e Maria Tupana pe.
42,1,51,Yt uwe i poꞌog hesaika rakat ekai Tupana e. Waku kahato En poꞌog poꞌog torania kai e. Maꞌato iraniaꞌin mesu­wa­ro­tiaria — Uruto poꞌog torania kai e haria mohit sese hanuat ereĩneꞌen Tupana e. Miꞌi hawyi ti aru iꞌatu­minug saꞌag hap koꞌi etiꞌa­tu­moma yne raꞌyn e. Iꞌewyte iꞌatu­wa­nẽtup saꞌag hap etiꞌa­tu­mo­weityk yne raꞌyn e.
42,1,52,Iꞌewyte wemo­wato haria etipuruk kahato iꞌatu­we­mo­wato hap kaipyi maꞌato miꞌi pytkai miit emiit koꞌi paaꞌe haria ewywuaria etiꞌa­tu­mo­wato kahato morekuat no mesuwe e mana Maria Tupana pe.
42,1,53,Are an Hegyiꞌat kahato rakano ereĩneꞌen hesyꞌat rakaria pe ihaky­ꞌeꞌi rakaria pe. Miꞌi hawyi miꞌu wakuano etiꞌa­tupoi kahato miꞌiria e maꞌato iraniaꞌin — Uruto poꞌog hekat rakaria e haria etiꞌa­tunug hesyꞌat kahato rakaria wo e.
42,1,54,"Waku sese rakat En Tupana are katu­pono yt etiwaure hin eꞌe hap — Atunug aru e hap etunug yne eꞌe hap ok tã e. Saꞌa­wy­ꞌiwuat urueꞌa­seꞌi pot Isareu pe mio tã ereꞌe — Esaipepiat kawiano wyti aru atiꞌa­tue­ha­kye­raꞌat wuatꞌi ywania ere hap ewy etunug mesup e. Mesup taꞌyn eꞌe hap ewy etiꞌa­tu­po­wyro kahato uruꞌy­wania eꞌe hap urueꞌa­seꞌi pot Isareu piat ewy e urueꞌa­seꞌi emiariru emiariru uruto pote. Waku kahato En katu­pono eꞌe hap urueꞌa­seꞌi piat hap ewywuat mesup taꞌyn etunug aikotã saꞌa­wyꞌi eꞌe hap ewy — Atipo­ꞌoro aru emiari­ruꞌin me Iꞌatue­ha­kye­raꞌat hanuat eꞌe hap ewy etunug naꞌyn mesup katu­pono etipo­ꞌoro koran uruewawi Urueha­kye­raꞌat hat eꞌe hap saꞌa­wy­ꞌiwuat ewy ehay urukyꞌe wywuat hap ewy e. Aikotã urueꞌa­se­ꞌiꞌin me — Atunug aru uiꞌe hap ewy etunug naꞌyn mesup aikotã saꞌa­wyꞌi urueꞌa­seꞌi koro Aparãu me ereꞌe hap ewy — Atiꞌa­tu­poi­tyro aru torania Wẽtup Esaipepiat po wo e. Wẽtup Emiariru upi Eiãꞌỹi upi aru atiꞌa­tu­mo­waku kahato imohey haria wuatꞌi ywania mesuwat yi totiaria e Tupana saꞌa­wyꞌi urueꞌa­seꞌi Aparãu me e. Pyno waku kahato En Tupana katu­pono eꞌe hap ewy raꞌyn putꞌokꞌe mesup e. Are an Aparãu Emiariru Koro toĩneꞌen naꞌyn mesup uhunmỹꞌã pe e mana Maria Tupana pe. Series, "
42,1,56,Miꞌi hawyi mana Maria topy­huꞌat myeꞌym ewaty teꞌa­piꞌi Isapeu yat pe. Miꞌi hawyi teꞌaipok i raꞌyn toꞌyat kape tawa Nasare kape.
42,1,57,Wẽtup eꞌat hawyi mana Isapeu mẽpyt hap eꞌat putꞌokꞌe raꞌyn hawyi imẽpyt raꞌyn ihainia tuwe­mo­herep taꞌyn Tupana miium topiat toꞌe hap ewy.
42,1,58,Miꞌi hawyi iwyriaꞌin sese koꞌi iꞌewyte heka­tu­wy­riaꞌin tikuap taꞌyn Tupana miium wakuat mana Isapeu piat hawyi teꞌe­ru­wehum kahato Tupana kape. Miꞌi hawyi mana Isapeu emẽpyt 8 eꞌat raꞌyn hawyi tuwat tuwat raꞌyn iwyriaꞌin mana Isapeu yat kape hawyi — Pyno waku wati­kaykay paꞌi meikowo emẽpyt emusin sokpe ãpy tek hamuat iꞌatuꞌe. — Miꞌi watunug hawyi waku watum het emẽpyt pe aheko ewy iꞌatuꞌe. Waku wahetꞌok emẽpyt Sakaria eꞌaito set mõtypot hamo iꞌatuꞌe maꞌato mana Isapeu — Yt an e. Waku watum tope het Iuwãu e iꞌatuepe.
42,1,61,Miꞌi hawyi teꞌe­roꞌe mana Isapeu pe — Ahetama puo waku wahetꞌok aimẽ­pytꞌin ahaꞌy­ruꞌin aiꞌy­wotꞌin set ewywuat sio ahaꞌa­se­ꞌiꞌin set ewywuat iꞌatuꞌe. Kat pote pyno — Uimẽpyt set ti waku Iuwãu ereꞌe uruepe iꞌatuꞌe. Maꞌato eꞌaito paꞌi Sakaria eꞌase­ꞌiꞌin set Iuwãu e hap het rakat yt uwe i iꞌatuꞌe mana Isapeu pe. Miꞌi pote taꞌa­tupo wo taꞌa­tu­hẽtup paꞌi Sakaria pe yt hewaure i pote — Kat som waku wahetꞌok esaꞌyru uhyt iꞌatuꞌe hap kuap hamo.
42,1,63,Maꞌato paꞌi Sakaria yt ihay kuap i. Miꞌi hawyi paꞌi Sakaria hẽtup miwan hug hap hawyi — Waku wahetꞌok uhaꞌyru Iuwãu e tomiwan me. Miꞌi hawyi teꞌe­ru­wa­nẽtup kahato toꞌe miwan miat hap ete. — Aikotã toikuap ahehay mesuwe iꞌatuꞌe katu­pono yt toikuap i ahehay tewaure pote iꞌatuꞌe.
42,1,64,Maꞌato miꞌi hawyi paꞌi Sakaria tiwan het hawyi meremo ihay kuap i raꞌyn itote hewaure kaꞌa i raꞌyn. Miꞌi hawyi toimõ­typot kahato raꞌyn Tupana tehay wo saꞌa­wyꞌi yt ihay kuap i rakat paꞌi Sakaria.
42,1,65,Miꞌi pote Sakaria yat piaria heka­tu­wy­riaꞌin teꞌe­re­wa­nẽtup kahato haꞌyru Iuwãu wemo­herep hap kape. Miꞌi hawyi tuwat raꞌyn tawa piaria koꞌi kape Iuwãu wemo­herep hap enoi hamo. Meiũran iraniaꞌin yne tama Iuteu piaria ikuap taꞌyn Sakaria saꞌyru Iuwãu wemo­herep hap etiat hawyi teꞌe­roꞌe toꞌope — Kan no aru paꞌi Sakaria saꞌyru topy­huꞌat iꞌatuꞌe. Uwe ewy aru mekewat Iuwãu topy­huꞌat iꞌatuꞌe toꞌope tawa piaria. Miꞌi hawyi Iuwãu Tupana mipoi­tyro kahato wo topy­huꞌat itote. Miꞌi hawyi Tupana toĩneꞌen kahato Iuwãu kai hawyi waku pe kahato toĩneꞌen ipiit ete iwanẽtup hap ete.
42,1,67,Miꞌi hawyi paꞌi Sakaria ihay kahato itote Tupana Pãꞌãu kaipyi tohenoi kahato yianmete tosa­ꞌyru Iuwãu etiat Tupana e hap ewy tohenoi.
42,1,68,Miꞌi koꞌi tohenoi henoi yian note wuat sehay yne tosa­ꞌyru pakup etiat aikotã aru hamuat ihay iꞌewyte Aipo­typot Iesui etiat aikotã aru hamuat ihay yt iwemo­herep i te pytkai. Mio tã toꞌe Paꞌi Sakaria — Taꞌi esaika kahato Tupana urueha­kye­raꞌat hamo. Taꞌi esaika hap poꞌog hĩpo po ehãꞌãpe esaika hap kai uruewa­nĩ­kaptia moma hamo e. Taꞌi morekuat Tawi saipepiat sese ti Emipo­ꞌoro tuwe­mo­herep irane e. Aikotã ereꞌe saꞌa­wyꞌi te morekuat Tawi pe hap ewy — Meiũran wyti aru atum epe Emiariru Emiariru Kawiat Wẽtup ok Esaipepiat Wuatꞌi Miitꞌin ekyi Ehowawi Hanuat e hap ewy putꞌokꞌe mesup taꞌyn uruewawi e. Aikotã saꞌa­wy­ꞌi­tewuat ehay moherep haria pe ereꞌe hap ewy raꞌyn mesup taꞌyn etunug naꞌyn e. Aikotã haꞌa­wy­te­pyite mesuwuat kape miꞌi eꞌe hap ewywuat yne yne mesup etunug raꞌyn urukyꞌe haype e paꞌi Sakaria Tupana pe.
42,1,71,Mio tã ereꞌe saꞌa­wyꞌi uruepe ehay moherep haria wẽ pyi — Pywo ti aru meiũran atipo­ꞌoro Uhemiit sese ehewa­nĩ­kaptia po pywiat eipuruk hamo ereꞌe. Miꞌi hawyi eꞌe hap ewywuat etunug mesup e. — Yt atiwaure hin i ti saꞌa­wy­ꞌiwuat uiꞌe hap atunug aru uiꞌe hap ereꞌe. Uiwese hap wyti aru atimo­herep yne raꞌyn uiꞌe hap ewy ereꞌe urueꞌyian miaria pe e. — Uhegyiꞌat hap uiwese hap atimo­herep wuatꞌi miitꞌin me aru ereꞌe saꞌa­wyꞌi e. Miꞌi eꞌe hap ewy koitywy etunug naꞌyn uruepe e.
42,1,73,Iꞌewyte saꞌa­wy­ꞌi­tewuat urueꞌa­seꞌi pot koro Aparãu miat eꞌe hap ewywuat re etunug naꞌyn aikotã ereꞌe saꞌa­wyꞌi — Atunug irane eꞌe hap ewy etunug naꞌyn mesuwat eꞌat pe e. Yt etiwaure hin i eꞌe hap Tupana e. Aikotã ereꞌe urueꞌa­seꞌi pot Aparãu me — Atiꞌa­tu­moe­hãite aru wuatꞌi ywania mesuwat yi totiaria Esaipepiat po wo eꞌe hap ewy etunug naꞌyn mesup e. Wẽtup ok Emiariru emiariru minug kaipyi ti aru atiꞌa­tu­poi­tyro wuatꞌi imohey haria ereꞌe hap ewy etunug naꞌyn mesup e paꞌi Sakaria Tupana pe itote wuatꞌi miitꞌin ehamo. Miꞌi hawyi paꞌi Sakaria toꞌe raꞌyn taꞌa­py­pueri haria pe — Uiwy­riaꞌin e Tupana tiky­ꞌesat kahato ahewa­nĩ­kaptia po pywiat ahenõtem hap e. Toiky­ꞌesat kahato aheropat tepiat hap yn e. Yt toiky­ꞌesat hin i wato­kenꞌẽ ahewa­nĩ­kaptia pupiat hap e. Miꞌi pote aipo­re­nõtem neran ahewa­nĩ­kaptia po pyi e. Miꞌi hawyi Tupana ainug neran hãpyk kahato rakaria wo aikotã tewaku hap ewy hap toiky­ꞌesat e. Toiky­ꞌesat yne eꞌat pe waku hap ewy watu­kup­teꞌen hap e paꞌi Sakaria itotiaria pe tosa­ꞌyru Iuwãu ywãꞌĩ hap eꞌat pe.
42,1,76,Miꞌi hawyi paꞌi Sakaria toꞌe tosa­ꞌyru Iuwãu me — Uhaꞌyru e meiũran ni aru ereĩneꞌen Tupana kapiat muꞌap moherep hano e. Miꞌi hap eꞌat pe mio tã ereꞌe miitꞌin sem me — Tut irane tut irane Tupana ahowawi Aipo­rekuat nuat ereꞌe aru e. Miꞌi hawyi miitꞌin emienoi kape teꞌe­ru­wa­nẽtup kahato hap turan aru putꞌokꞌe Emimo­herep e paꞌi Sakaria tosa­ꞌyru Iuwãu me Aheha­kye­raꞌat hat Iesui etiat. Miꞌi hawyi toꞌe i Iuwãu me — Pywo ti rat ehenoi henoi aru aiꞌy­wania pe aikotã waku taꞌa­tu­puẽti taꞌa­tue­ha­kye­raꞌat hap Tupana piat hap e.
42,1,77,Uhaꞌyru Iuwãu e aiꞌy­wania timohey eꞌe hap Emimo­herep hawyi ti aru waku pe kahato tukup­teꞌen are katu­pono taꞌa­tu­mohey ehay hawyi Tupana waure wo toĩneꞌen aru taꞌa­tu­minug saꞌag koꞌi kai e. Miꞌi hap koꞌi ti aru ehenoi henoi aiꞌy­wania pe Tupana Mipo­ꞌoro ut hap etiat yianmete e paꞌi Sakaria tosa­ꞌyru Iuwãu me. Miꞌi hap eꞌat pe ti aru ehenoi aikotã waku taꞌa­tu­puẽti taꞌa­tue­ha­kye­raꞌat Tupana piat hamuat hap e. Katu­pono taꞌa­tu­mohey Emimo­herep hawyi Tupana waure wo toĩneꞌen iꞌatu­minug saꞌag koꞌi kai e. Taꞌi Tupana yt tiꞌa­tu­po­petek teran hin i miitꞌin e. Tehay wo toiꞌa­tu­kyꞌe kahato miitꞌin e. Taꞌi miitꞌin hoꞌo­wasat hap haty kahato tuete e. Miꞌi hap kaipyi toipo­ꞌoro Temiit sese Aheha­kye­raꞌat hanuat e. Taꞌi atipy kaipyi toipo­ꞌoro ahekyi tuwe­wawiat hanuat e. Toiky­ꞌesat wuatꞌi miitꞌin mesuwat yi totiaria tuwe­wawiat hap uhaꞌyru e. Aikotã at taꞌam hawyi toimoẽ­tyhot yne iꞌypyryp hap miꞌi hap ewy toimoẽ­tyhot teran tehay wo wuatꞌi ywania e. Uhaꞌyru Iuwãu e mesu­wa­ro­tiaria ti yt ihapytig hin i rakaria ewy kahato tukup­teꞌen aikotã iꞌypyryp we gaꞌapy puat hoꞌo­wasat rakaria ewy miitꞌin tukup­teꞌen e. Aikotã miitꞌin misyp we tukup­teꞌen iꞌypyryp we hap ewy mesu­wa­ro­tiaria tukup­teꞌen yt teꞌe­ra­ꞌa­kasa kuap i Tupana kape pote e. Aikotã hoꞌo­wasat kahato rakaria gaꞌapy piaria yt ikuap i muꞌap taꞌa­tuꞌyat kapiat hap ewy kahato miitꞌin mesu­wa­ro­tiaria tukup­teꞌen e. Yt taꞌa­tu­puẽti hin i taꞌa­tu­mo­wepit Tupana piat hap e. Maꞌato hẽtyhot hap putꞌokꞌe hawyi taꞌa­tukuap meremo muꞌap i raꞌyn hawyi waku pe i raꞌyn tukup­teꞌen e. Miꞌi uiꞌe hap Emimo­herep Tupana Mipo­ꞌoro aimoẽ­tyhot hamuat toĩneꞌen aru e. Uhaꞌyru Iuwãu e mio tã ereꞌe aru emimu­ꞌeria pe — Tut irane tut irane Aimoẽ­tyhot Kahato Hanuat hawyi waku pe aru watoĩ­neꞌen ereꞌe ti aru e paꞌi Sakaria tosa­ꞌyru Iuwãu hire pe.
42,1,80,Miꞌi hawyi haꞌyru Iuwãu hit tuwe­motag itote paꞌi Sakaria mana Isapeu yatype. Miꞌi tote ipiit hesaika kahato toĩneꞌen ihãite kahato. Itote tuwe­moe­saika kahato Tupana kuap hap ete. Miꞌi hawyi Tupana Pãꞌãu Wakuat imuꞌe kahato itote. Iuwãu kurum iwasu turan hawyi toto raꞌyn yahig wato sese kape. Miꞌi tote tuwe­muꞌe kahato Tupana e hap kuap hamo. Mekewat yahig koro tote Tupana mikuap ok tã tuwe­muꞌe kahato katu­pono toiky­ꞌesat tuwe­moe­saika kahato aikotã aru toimo­herep toꞌy­wania pe Tupana e hap koꞌi hap ete.
42,2,1,.7 PIAT EWYSaꞌa­wyꞌi toĩneꞌen mesuwat yi tote wẽtup ok morekuat akag kahato more­kuaria porekuat koro Sesa Aukutu e hap het rakat. Miꞌi turan toiky­ꞌesat kahato temiitꞌin yne yne atumo­rania hap. Miꞌi hawyi toiꞌa­tu­po­ꞌoro kahato tesu­ra­raꞌin sem tomiwan wywo yne tetama koꞌi kape temiitꞌin atuset pehik yne hamo — Atiky­ꞌesat kahato yne yne uhemiitꞌin set koꞌi miwan me e. Waku iꞌatuset koꞌi eweiꞌa­tu­pehik yne are katu­pono atiꞌa­tu­mo­rania teran torania uhemiitꞌin sem koꞌi uhetama wato piaria e ok tã katu­pono toiky­ꞌesat yne miitꞌin kaipyi tekat koꞌi iꞌatu­sa­ꞌupsat hamuat. Miꞌi hawyi toiꞌa­tu­po­ꞌoro raꞌyn tomiwan koꞌi yne tetu­ꞌi­saria pe tosu­ra­raꞌin sem po pe. Miꞌi hap ewy taꞌa­tunug mesuwat yi tote Tuꞌisa wato Sireniu e hap het rakat toĩneꞌen morekuat koro wuat mekewat yi wato Siria pe turan. Miꞌi hawyi mõtypot Sesa Aukutu etama puaria tuwat raꞌyn taꞌa­tue­tawa sese koꞌi kape. Taꞌa­tue­ꞌa­se­ꞌiꞌin etawa koꞌi kape tuwat taꞌa­tuset pehik hamo saꞌup ium hamo morekuat koro Sesa Aukutu e hap ewy. Miꞌi e hap upi iꞌewyte toto mehĩ Iuse yi Karireia popykiat tetawa Nasare kaipyi yi upi tawa hit Perẽi kape teꞌa­seꞌi morekuat Tawi ywãꞌĩ hap kape mekewat yi Iuteu piat tawa hit Perẽi kape toto tuwe­set­pehik hamo. Toto tawa Perẽi kape katu­pono mehĩ Iuse ti toĩneꞌen mekewat saꞌa­wy­ꞌiwuat morekuat Tawi emiariru emiariru pote. Miꞌi pote toto teꞌa­seꞌi Tawi etawa kape. Iꞌewyte mana Maria toto mehĩ Iuse upi toupiꞌa wato kahato wywo toto. Maꞌato yt Iuse wat toupiꞌa wywo i toto maꞌato Tupana Pãꞌãu Wakuat upiꞌa wywo toto. Yt pya hin i raꞌyn putꞌok­ta­ꞌa­tuꞌe hamuat tawa hit Perẽi tote turan imẽpyt haty kahato raꞌyn mana Maria.
42,2,6,Miꞌi hawyi itote Tawa hit Perẽi me tukup­teꞌen hawyi putꞌokꞌe heꞌat raꞌyn hewãtym naꞌyn hawyi imẽpyt tuwe­mo­herep hap eꞌat putꞌokꞌe meremo itote hawyi meremo taꞌa­tukat kahato itote taꞌa­tuket hap wen maꞌato yt aikope kuap i katu­pono yt uwe i Perẽi miaria — Waku eiwe­hytꞌok uruꞌyat pe e haria itote katu­pono iꞌatu kahato miitꞌin õꞌẽ haria itote pote. Miꞌi pote taꞌa­tukat kahato taꞌatueiam hawyi yt taꞌa­tu­puẽti hawyi tuwe­hytꞌok wewato ahup yat pe hawyi mekewat hũria yat pe teꞌe­roket. Miꞌi hawyi mekewat wãtym muo tuwe­mo­herep taꞌyn Maria Mẽpyt saꞌa­wy­ꞌiwuat ihainia raꞌyn. Tuwe­mo­herep hawyi sokpe wo tohuwy kahato raꞌyn taꞌa­tueko ewy ipiit mohãpyk sese nug hamo. Miꞌi hawyi tawa hit Perẽi me teꞌe­ru­we­mo­syꞌat raꞌyn wẽtup ewaty.
42,2,8,Mekewat ewãtym muo Iesui tuwe­mo­herep turan tukup­teꞌen itote yt pya hin i tawa Perẽi kai yahig note taꞌa­tuhũ Uweuria apykok haria. Miꞌi tote teꞌe­roket taꞌa­tu­hũria pyꞌa­setpe katu­pono taꞌa­tu­ꞌa­pykok teran taꞌa­tu­hũria awyato pupi. Miꞌi tote ti atipy kaipywiat sut hat tuwe­mo­herep wehũria apykok haria kape. Miꞌi ti Tupana ẽtyhot hap wywo tuwe­mo­herep hawyi yne iꞌatuete hẽtyhot kahato. Miꞌi pote Uweira koꞌi apykok haria teꞌe­ro­kenꞌẽ kahato hẽtyhot putꞌokꞌe taꞌa­tuetiat pote.
42,2,10,Miꞌi hawyi atipy kaipywiat sut hat toꞌe wehũria apykok haria pe — Yt eweikenꞌẽ teiꞌo uipupi e iꞌatuepe. Katu­pono wakuat sehay ahenoi teran ehepe eimo­wepit kahato hamo e. Taꞌi yt ehepe yn i uhehay wakuat maꞌato wuatꞌi ywania mesuwat yi totiaria mowepit hap ahenoi e. Waku kahato Tupana tunug mesup ehepe katu­pono mesuwat ewãtym Tupana tum Temiit sese Wuatꞌi Miitꞌin Ehakye­raꞌat hanuat tuwe­mo­herep taꞌyn e. Pywo ti rat tuwe­mo­herep taꞌyn mesup taꞌyn itote ehaꞌa­seꞌi morekuat Tawi tawa Perẽi me Tupana Mipo­ꞌoro Wuatꞌi Ywania Ehakye­raꞌat Hanuat e. Miꞌi sehay wakuat enoi hamuat Tupana uipo­ꞌoro ehowawi e.
42,2,12,Pyno ahenoi teran ehepe aikotã waku eweipuẽti imẽpyt e hamuat hap. Pyno waku eweiwat tawa Perẽi kape hawyi waku eweikat eihũria yat mekewat eihũria poi hap. Miꞌi tote wyti aru eweipuẽti uiꞌe hap ewywuat e iꞌatuepe. Miꞌi tote sokpe wo tosuwy pe raꞌyn ti aru eweipuẽti Tupana Saꞌyru e. Taꞌi eihũria miꞌu upip tote toket itote uiꞌe hap ewy e. Miꞌi uiꞌe hap ewy eweipuẽti hawyi ti aru eweikuap taꞌyn pywo kahato uiꞌe hap e mekewat atipy kaipywiat sut hat wehũria apykok haria pe.
42,2,13,Miꞌi toꞌe turan atipy kaipy­wiaria sem itote teꞌe­ru­we­mo­herep wy mekewat yahig note. Miꞌi hawyi mekewat saꞌa­wy­ꞌiwuat wemo­herep hat wywo tukup­teꞌen Tupana mõtypot hamo.
42,2,14,— Wakuat wakuat wakuat En Tupana iꞌatuꞌe. Ywaiti Piat Ieĩneꞌen Hat Sese En iꞌatuꞌe. Uruimõ­typot kahato En katu­pono mesup taꞌyn Miitꞌin Mowepit Hat Sese etum naꞌyn yi totiaria pe iꞌatuꞌe. Pyno Miitꞌin Woꞌo­wese Hap Nug Hat topy­huꞌat raꞌyn mesuwat mytyp tote iꞌatuꞌe. Waku kahato katu­pono mesup taꞌyn aru woꞌo­kyꞌe haria wo tukup­teꞌen miitꞌin emohey haria iꞌatuꞌe. Emikyꞌe kahato koꞌi miitꞌin mote iꞌatuꞌe Tupana emiitꞌin atipy kaipy­wiaria typyꞌi rakaria yahig note Tupana mõtypot hamo.
42,2,15,Miꞌi hawyi atipy kaipy­wiaria teꞌe­ra­ꞌaipok i raꞌyn atipy kape hawyi hũria apykok haria teꞌe­roꞌe toꞌope — Toꞌiro tawa hit Perẽi kape Tupana mienoi kapiat akasa hamo iꞌatuꞌe toꞌope. Mio tã taꞌa­tuꞌe hawyi meremo tuwat raꞌyn tawa Perẽi kape. Putꞌok­ta­ꞌa­tuꞌe itote hawyi taꞌa­tukat kahato atipy piaria mienoi upi hirakat. Miꞌi hawyi taꞌa­tu­puẽti raꞌyn Hirakat hũria yat pe hũria poi hap upip tote. Iꞌewyte uhyt Iuse mana Maria taꞌa­tu­puẽti itote.
42,2,17,Teꞌe­ra­ꞌa­kasa hawyi taꞌa­tu­henoi raꞌyn uhyt Iuse pe mana Maria pe atipy kaipywiat sut hat ehay yne Iesui etiat taꞌa­tu­henoi.
42,2,18,Miꞌi hawyi tuwat hawyi muꞌap upi taꞌa­tu­henoi yne iraniaꞌin me tawa hit Perẽi miaria pe. Miꞌi hawyi iraniaꞌin teꞌe­ru­wa­nẽtup kahato Uweria koꞌi apykok haria mienoi kape.
42,2,19,Miꞌi hawyi mana Maria tereko yne tomẽpyt wemo­herep hap etiat topyꞌa pe. Miꞌi hawyi yne eꞌat pe tuwa­nẽtup kahato atipy piaria ehay tomẽpyt etiat hap kape.
42,2,20,Miꞌi hawyi Uweuria apykok haria teꞌe­ra­ꞌaipok i raꞌyn taꞌa­tu­hũria koꞌi kape. Teꞌe­ra­ꞌaipok turan teꞌe­ru­wehum kahato raꞌyn Tupana kape — Wakuat kahato En iꞌatuꞌe katu­pono atipy kaipywiat sut hat mienoi ewywuat raꞌyn uruta­ꞌa­kasa iꞌatuꞌe Tupana pe.
42,2,21,Miꞌi hawyi 8 eꞌat raꞌyn toĩneꞌen hawyi Hirakat taꞌa­tue­murui sokpe ãpy tek hawyi taꞌa­tu­setꞌok taꞌyn — IESUI eset iꞌatuꞌe aikotã saꞌa­wy­ꞌiwuat atipy kaipywiat sut hat Kapireu mienoi mana Maria yt upiꞌa i te turan hap ewy raꞌyn taꞌa­tu­setꞌok Imẽpyt — Iesui het iꞌatuꞌe.
42,2,22,"Miꞌi hawyi Iuseꞌin teꞌe­ru­we­mo­syꞌat wẽtup ewaty hap kahu hawyi tuwat raꞌyn tawa wato Ieru­serẽi kape Tupana mõtypot yat wato kape. Miꞌi tote taꞌa­tu­henoi Iesui Tupana pe — Uruikuap taꞌyn ewanuat kahato Mesuwat Hirakat toĩneꞌen wuatꞌi eꞌat pe iꞌatuꞌe. Miꞌi hawyi taꞌatuium Iesui Tupana pe itote aikotã saꞌa­wyꞌi Tupana mienoi aseꞌi Musei miwan me e hap ewy — Waku etum esaꞌyru saꞌa­wy­ꞌiwuat Uhepe e hap ewy. Miꞌi hawyi taꞌa­tu­henoi Iesui Tupana kape hawyi taꞌatuium Tupana pe typy pykasu hit koꞌi paꞌi pe. Paꞌi tiꞌa­tu­ꞌauka pykasu hawyi toiꞌa­tuwuk itote Tupana mõtypot hamo aikotã Tupana toꞌe aseꞌi Musei miwan me saꞌa­wyꞌi hap ewy — Waku etum typy pykasu hit sio typy pykasu wato uhepe uimõ­typot hamo esaꞌyru saꞌa­wy­ꞌiwuat tuwe­mo­herep hawyi e hap ewy taꞌa­tunug itote. Toĩneꞌen Ieru­sarẽi me wẽtup ok paꞌi koro Simeãu e hap het rakat. Simeãu ni waku rakat toĩneꞌen Tupana mõtypot kahato hat miꞌi. Miꞌi iꞌewyte hekatup kahato Isareu ywania Ehakye­raꞌat Hat Isareu Ywania powyro hanuat katu­pono Simeãu kai toĩneꞌen kahato Tupana Pãꞌãu. Tupana Pãꞌãu henoi raꞌyn tope — Ekuꞌuro hap owakai te ti aru eraꞌa­kasa Uimi­po­ꞌoro Ehakye­raꞌat Hanuat e Tupana Pãꞌãu Simeãu me. Meiũran hawyi wẽtup eꞌat pe Tupana henoi i raꞌyn Simeãu me — Ereto ro koran uimõ­typot yat kape e. Miꞌi hawyi toto raꞌyn Tupana Pãꞌãu mienoi ewy. Paꞌi Simeãu toto turan putꞌok­ꞌi­ꞌa­tuꞌe Iuseꞌin Tupana mõtypot yat ete. Miꞌi hawyi tuwe­hytꞌok taꞌa­tueko ewywuat nug hamo. Miꞌi hawyi Simeãu iꞌewyte teke itote hawyi totat raꞌyn Iesui hit Maria po pyi hawyi tuwehum kahato Tupana kape. Miꞌi hawyi toꞌe — Woro­mõ­typot kahato En Tupana katu­pono uheha wo araꞌa­kasa raꞌyn Emipo­ꞌoro Wuatꞌi Ywania Ehakye­raꞌat Hanuat kape araꞌa­kasa raꞌyn e Tupana pe Iesui hit piat pe. Uimo­wepit kahato Tupana katu­pono eꞌe hap ewy etunug naꞌyn mesup uiku­ꞌuro hap eꞌyianmete e. Series,  — Pyno waku raꞌyn uiku­ꞌuro hap mesup uimo­wepit hap wywo katu­pono mio atikuap taꞌyn Emipo­ꞌoro Uheha­kye­raꞌat Hat toĩneꞌen mote e paꞌi Simeãu Tupana pe. Miꞌi hawyi paꞌi Simeãu toꞌe Maria pe — Mesuwat uipo piat Emẽpyt wyti aru topy­huꞌat Wuatꞌi Ywania Piat Tupana Moherep Hano e. Aikotã ariãty timo­herep muꞌap ahepe wãtym muo hap ewy wyti aru Emẽpyt timo­herep muꞌap Tupana kapiat e. Taꞌi Emẽpyt topy­huꞌat Wuatꞌi Miitꞌin Puꞌap Tupana kapiat hat e. Emẽpyt Iesui wyti aru topy­huꞌat Uruꞌy­wania Mimõ­typot kahato wo e paꞌi Simeãu Iesui ty pe."
42,2,33,Mio tã toꞌe hawyi mehĩ Iuse mana Maria teꞌe­ru­wa­nẽtup kahato paꞌi Simeãu ehay kape.
42,2,34,Miꞌi hawyi Simeãu tiꞌa­tu­poi­tyro Iuseꞌin hawyi toꞌe mana Maria pe — Emẽpyt wyti aru Aiꞌy­wania Ehakye­raꞌat Hano topy­huꞌat maꞌato iraniaꞌin aiꞌy­wania yt timohey i Emẽpyt itag hawyi pote teꞌe­ru­we­maꞌat kahato yt taꞌa­tu­mohey i hawyi e. Miꞌi hawyi Tupana miꞌa­piheg wanuaria tukup­teꞌen e. Maꞌato iraniaꞌin aiꞌy­wania imohey kahato haria Tupana mimõ­typot kahato wanuaria tukup­teꞌen wuatꞌi eꞌat pe e. Miꞌiria Tupana mimo­wepit kahato koꞌiria tukup­teꞌen wuatꞌi eꞌat pe e paꞌi Simeãu Iesui piat Maria pe. Taꞌi saꞌag kahato aru taꞌa­tunug Emẽpyt ete itag hawyi e. Miꞌi pote haty kahato topy­huꞌat aru epyꞌa pe aikotã kyse aipyꞌa piat haty hap ewy topy­huꞌat eete emẽpyt taꞌa­tu­ꞌauka hawyi e paꞌi Simeãu Iesui ty pe.
42,2,36,Miꞌi hawyi toĩneꞌen wy itote Tupana mõtypot yat pe wẽtup ok hiwu mana Ana e hap het rakat. Miꞌi ti uhyt Wanueu sakiꞌyt toĩneꞌen iꞌewyte aseꞌi Ase ywania toĩneꞌen. Hiwu Ana tuwe­mo­syꞌat kahato tuereto tehay teran Tupana wywuat turan. Hiwu Ana ti Tupana ehay moherep hat kahato toĩneꞌen. Miꞌi ti waku kahato rakat toĩneꞌen Tupana wanẽtup hawe. Tupana eropat kahato rakat toĩneꞌen itote. At kaꞌap toimõ­typot kahato Tupana tehay wo. Waku pe toĩneꞌen miꞌi hap ete. Ihay kahato Tupana wywo at kaꞌap. Ihay Tupana wywo turan yt tenuk hin i hawyi yt tuwẽtem hin i Tupana mõtypot yat pyi. Heꞌaito ikuꞌuro hawyi toto Tupana mõtypot yat kape hawyi toĩneꞌen motꞌi itote at kaꞌap hap ewy 84 anu toĩneꞌen itote heꞌaito ikuꞌuro hawyi. Hiwu pot 84 anu turan hiwu iꞌatuꞌe. Miꞌi turan Mana Ana putꞌokꞌe paꞌi Simeãu henoi Iesui piat mana Maria pe turan. Miꞌi hawyi mana Ana taꞌa­kasa imẽpyt Iesui kapiat hawyi tuwehum kahato wy Tupana kape — Waku kahato En Tupana e. Mesup taꞌyn araꞌa­kasa Emipo­ꞌoro Urueha­kye­raꞌat nuat e. Miꞌi hawyi yne itotiaria Tupana yat piaria pe tohenoi Iesui etiat torania Tupana Mipo­ꞌoro ekatup haria pe — Putꞌokꞌe raꞌyn wyti Aheha­kye­raꞌat Hanuat sese uiwy­riaꞌin e. Tupana Mipo­ꞌoro Aipo­rekuat nuat sese wyti putꞌokꞌe raꞌyn e mana Ana Iesui piat. Miꞌi hawyi toto wuatꞌi piat henoi hamo tawa wato Ieru­sarẽi miaria Tupana Mipo­ꞌoro ekatup haria piat henoi hamo. Miꞌi hawyi tohenoi hirakat Iesui etiat — Putꞌokꞌe raꞌyn wyti Aheha­kye­raꞌat hanuat sese uiwy­riaꞌin e hiwu Ana.
42,2,39,Miꞌi hawyi Iuseꞌin tunug naꞌyn yne Tupana mienoi ewy hawyi teꞌe­ra­ꞌaipok i raꞌyn tawa wato Ieru­sarẽi kaipyi yi Karireia popykiat tawa hit Nasare kape tuwat saꞌa­wy­ꞌiwuat taꞌa­tuieĩ­neꞌen hap kape.
42,2,40,Miꞌi tote Iesui tuwe­motag kahato tawa Nasare pe. Ihay kahato Tupana wywo itote. Tupana Pãꞌãu wo tuwe­mo­weꞌeg kahato hawyi hesaika kahato rakano toĩneꞌen ipiit ete iꞌewyte iweꞌeg hap ete Tupana ehay ete. Yne eꞌat pe poꞌog poꞌog itag saꞌa­wy­ꞌiwuat kai. Miꞌi hawyi Tupana tipoi­tyro sese Iesui iwemotag turan.
42,2,41,Miꞌi hawyi wẽtup eꞌat pe tuwat raꞌyn Iuseꞌin tawa wato Ieru­sarẽi kape man teneg u hamo. Teꞌe­ru­wa­ꞌa­tunug itote taꞌa­tue­ꞌa­se­ꞌiꞌin ehakye­raꞌat taꞌa­tue­wa­nĩ­kaptia po piat yi Esituꞌin ywania po pywiat hap eꞌat kapiat teꞌe­ru­wa­nẽtup hay piat kape. Miꞌi hawyi kurum iwasu Iesui 12 anu raꞌyn hawyi toto wy Iuse upi toty wywo tawa wato Ieru­sarẽi kape teꞌe­ru­wa­ꞌa­tunug yne anu hap kape. Itote tukup­teꞌen 7 eꞌat. Miꞌi hawyi teꞌe­ru­wa­ꞌa­tunug hap tokosap hawyi tuwat raꞌyn Iuseꞌin taꞌa­tuꞌyat kape maꞌato Iesui yt toto i tawa Ieru­sarẽi myi totyꞌin upi. Saꞌa­wyꞌi yt taꞌa­tukuap hin i Iesui topy­huꞌat hap. Maꞌato yt teꞌe­ra­ꞌa­kasa i hawyi taꞌa­tu­wy­riaꞌin tok pe rasom Iesui iꞌatuꞌe — Towy­riaꞌin upi tut watꞌymo iꞌatuꞌe toꞌope wen maꞌato wãtym hawyi taꞌa­tukat Kurum Iwasu Iesui iwyriaꞌin upi maꞌato yt taꞌa­tu­puẽti i.
42,2,45,Miꞌi hawyi teꞌe­ra­ꞌaipok i raꞌyn tawa wato Ieru­sarẽi kape Iesui kat hamo.
42,2,46,Myeꞌym eꞌat taꞌa­tukat Iesui itote hawyi taꞌa­tu­puẽti Tupana mõtypot yat pe. Isareu ywania woꞌo­nãpin haria akag tok pe taꞌa­tu­puẽti kurum iwasu Iesui. Miꞌi tote Iesui tuwa­nẽtup kahato woꞌo­nãpin haria akag koꞌi ehay kape hawyi apo apoꞌe woꞌo­nãpin haria akagnia kape. Myeꞌym eꞌat turan ihay se kahato miꞌiria kape.
42,2,47,Miꞌi pote itotiaria woꞌo­muꞌe akag kororia teꞌe­ru­wa­nẽtup kahato Kurum Iwasu Iesui piat taꞌa­tu­wesat kuap kahato hap kape. Miꞌi hawyi teꞌe­roꞌe toꞌope — Taꞌi iweꞌeg kahato rasig Iesui iꞌatuꞌe.
42,2,48,Iuseꞌin ipuẽti Tupana mõtypot yat pe woꞌo­nãpin haria pyꞌa­setpe hawyi teꞌe­ru­wa­nẽtup kahato hawyi ity Maria toꞌe tope — Kat poteĩ meiũpe erepy­huꞌat uimẽpyt e. Paaꞌu­ru­toꞌe kahato ekat haype kowoꞌi kowoꞌi uruikat en tawa wato pe e. Haty kahato uruwa­nẽtup hawe yt uruipuẽti i En hawyi e Iesui pe ity.
42,2,49,Miꞌi hawyi Iesui tiwesat — Kat pote uikat kowoꞌi kowoꞌi e. Kat pote yt uikat i mesuwe Tupana mõtypot yat pe yn e. Yt eweikuap i apo aikotã areĩneꞌen neran Uiꞌywot sese yat pe ipotpap nug hap ete e Iuse pe Maria pe.
42,2,50,Maꞌato yt taꞌa­tukuap hin i Iesui e hap. Miꞌi hawyi Iesui taꞌaipok i raꞌyn toꞌywot hit mana Maria wywo tawa Nasare kape iꞌatu­mi­ky­ꞌesat ewywuat nug hamo. Miꞌi hawyi ity yt waureꞌe hin i raꞌyn Iesui e hap tawa Ieru­sarẽi miat hap. Tuwa­nẽtup kahato ihay kape — Kat pote yt uikat i Uiꞌywot Sese yat upi Iesui e hap kape at kaꞌap tuwa­nẽtup.
42,2,52,Miꞌi hawyi tawa hit Nasare pe Iesui topy­huꞌat motꞌi. Tuwe­motag itote yne ete. Miꞌi hawyi itote tuwe­piit­moe­saika hawyi tuwe­motag kahato poꞌog poꞌog yne eꞌat hap ewy. Iweꞌeg kahato yne eꞌat pe poꞌog poꞌog totag hap ewyꞌewy iweꞌeg. Miꞌi hap ewy miitꞌin mowepit hap ete tuwe­motag iꞌewyte Tupana kuap hap ete tuwe­motag. Miꞌi hap upi Tupana tuwehum kahato Iesui ete.
42,3,1,  PIAT EWYPyno saꞌa­wyꞌi mekewat morekuat Sesa toĩneꞌen morekuat koro hap eꞌat pe turan Tupana ihay raꞌyn paꞌi Sakaria saꞌyru Iuwãu kape yahig wato sese tote. Miꞌi hawyi Tupana tiwyro kahato Iuwãu wanẽtup hawe ihay. Miꞌi turan morekuat Tiperiu Sesa e hap 15 anu toĩneꞌen morekuat koro wo yi wato Humanu ywania torania potypot no toĩneꞌen. Miꞌi pote wẽtup eꞌat pe morekuat Sesa tiꞌa­tu­kaykay tuwe­wawi tetu­ꞌi­saria hawyi toiꞌa­tu­mo­wato miꞌiria. Miꞌi hawyi toꞌe tuꞌisa Pũsiu Piratu pe — Waku ereĩneꞌen Iuteu ywania morekuat no yi Iuteu pe uhyt e. Miꞌi hawyi toꞌe tuꞌisa Eroti pe — Waku ereĩneꞌen yi Karireia piaria porekuat no uhyt e. Miꞌi hawyi iꞌewyte toikaykay toywyt sese Wiripi tuwe­wawi hawyi toꞌe tope — Waku ereĩneꞌen yi Itureia piaria porekuat no mekewat Iuteu ywania iraniaꞌin kawiat porekuat no e. Maꞌato waku aru poꞌog atum yi epe uheywyt en tupono e. Waku wy yi wato Tacunite atum epe iꞌewyte yi wato Irisania atum epe wy iꞌewyte yi wato Apirene atum epe uheywyt Wiripi en mote e. Miꞌi hap eꞌat pe Tupana ihay saꞌa­wyꞌi Paꞌi Sakaria saꞌyru Iuwãu wywo mekewat yahig koro note. Iꞌewyte mekewat eꞌat pe Iuteu ywania tiꞌa­tu­ꞌairo typy paꞌi taꞌa­tue­paꞌi koro wuat. Wẽtup paꞌi Anai e hap wẽtup ok paꞌi Kaꞌiwa e hap. Miꞌi hawyi miꞌiria taꞌa­tunug paꞌi koro wo Tupana mõtypot yat pe. Miꞌi hap eꞌat pe Tupana ihay saꞌa­wy­ꞌiwuat ahetꞌok hat Iuwãu wywo. Pyno miꞌiria tukup­teꞌen miitꞌin akag wuat turan Tupana ihay kahato paꞌi Sakaria saꞌyru Iuwãu yahig notiat ieĩneꞌen hat pe — Iuwãu e woro­ꞌairo en uhehay enoi miitꞌin miat hamo e. Miꞌi hawyi Iuwãu toto Tupana ehay moherep hamo Tupana e hap ewy. Miꞌi hawyi ikohye­wyry kahato mekewat Iũtãu hy ẽpe upi. Miꞌi hap upi ẽpe upiaria toiꞌa­tu­muꞌe kahato Tupana ehay wo. Mio tã e — Eweiꞌaipok to Tupana kape e. Waku hawyi woro­ho­ꞌo­setꞌok eipe e. Taꞌi eweitoiat ro eminug saꞌag koꞌi hawyi Tupana waure wo toĩneꞌen eiminug saꞌag koꞌi kai e.
42,3,4,Aikotã saꞌa­wy­ꞌi­tewuat Tupana ehay moherep hat Isaia timo­herep yne ahetꞌok hat Iuwãu etiat tomiwan me hap ewy. Mio tã toꞌe — Tut wyti aru wẽtup ok tehay pirik wuat henoi henoi miitꞌin miat yahig notiat hat e Iuwãu etiat tomiwan me. Miꞌi miit wyti aru mio tã e wuatꞌi tomi­mu­ꞌeria pe — Eiwa­nẽtup hawiat muꞌap yt hãpyk i rakat ewy toĩneꞌen iporiꞌok kahato rakat ewy e aru e. — Maꞌato miꞌi kaipyi eweiꞌaipok to Tupana kape eiwa­nẽtup hap mohãpyk hamo hawyi muꞌap hãpyk hap ewy Tupana einug e aru mekewat Tupana mipo­ꞌoro e. — Eweikup­teꞌen no Tupana wanẽtup hawe hãpyk takat hawyi eiwa­nẽtup hap muꞌap ikahu rakat ewy raꞌyn topy­huꞌat aru e aru Tupana mipo­ꞌoro e Tupana Isaia miwan me. Mio tã e Tupana saꞌa­wyꞌi — Uimi­po­ꞌoro Miitꞌin Ehakye­raꞌat ut hap moherep hat wyti aru atipo­ꞌoro e. Miꞌi miit wyti aru muꞌap nug hat ewy topy­huꞌat e Tupana miwan miat ahetꞌok hat Iuwãu ete. Taꞌi miꞌi miit wyti aru muꞌap nug hat ewy topy­huꞌat e. Muꞌap saꞌag koꞌi mokahu hamuat tutunug e. Muꞌap iꞌanam kahato hyri kawiat toihy­wytip yne e. Muꞌap yityꞌok ete ipoity rakat toimo­hãpyk e. Miꞌi hawyi muꞌap saꞌag koꞌi yi hot pe itym nakat toimo­kahu kahato e. Miꞌi hawyi hãpyk yne muꞌap hawyi atipo­ꞌoro Uhemiit Hoꞌo­wasat Rakaria Puẽti Hat e. Miꞌi hawyi Uimi­po­ꞌoro Uhemiit Sese muꞌap mohot hat toimo­herep kahato miitꞌin me tehay pirik wo — Tut irane tut irane Tupana Mipo­ꞌoro Aheha­kye­raꞌat hat e aru. Eiwe­mo­hãhyk to ipuꞌap hawyi wyti aru tut ahepe e aru Uhemiit ut hap moherep hat e Tupana saꞌa­wyꞌi.
42,3,6,Miꞌi hawyi ti Uimi­po­ꞌoro Wuatꞌi Ywania Ehakye­raꞌat Hat akasa haria iꞌatu kahato tukup­teꞌen aru mesuwat yi wato hap ok tã e Tupana Isaia  pe Tosa­ꞌyru Iesui etiat.
42,3,7,Pyno Isaia e hap ewy kahato Iuwãu tiꞌa­tu­muꞌe miitꞌin itote Iũtãu hy ẽpe upiaria. Miꞌi hawyi tõꞌẽ kahato miitꞌin tuwe­wawi. Miꞌi hawyi typyꞌi kahato miitꞌin putꞌok­ꞌi­ꞌa­tuꞌe Iuwãu ete taꞌa­tu­setꞌok hap kyꞌesat haria. Miꞌiria pe Iuwãu toꞌe — Moi mẽpyt ewywuat eipe e. Yt nakuaria i eipe e. Tupana piat eiꞌa­piheg hap yt eweiky­ꞌesat i pote eweiꞌõꞌẽ Tupana kape imohey hamo hawyi woro­ho­ꞌo­setꞌok e. Taꞌi Tupana piat ehetꞌok hap eweiky­ꞌesat pote eiwe­morem no Tupana kape e Iuwãu.
42,3,8,— Waku eiminug saꞌag koꞌi hap eweiꞌa­tu­ꞌatoiat yne yne e. Miꞌi tã ewetunug hawyi iraniaꞌin ikuap taꞌyn Tupana kapiat eiꞌaipok hap e. Maꞌato — Waku kahato uruto yt eweiꞌe teiꞌo e. — Uruto ti aseꞌi Aparãu emiariru koꞌi pote wakuaria urutu­kup­teꞌen Tupana wanẽtup hawe yt eweiꞌe teiꞌo e. Taꞌi ahaꞌa­seꞌi minug wakuap koꞌi yt putꞌokꞌe i ahowawi aimo­waku Tupana wanẽtup hawe e. Taꞌi aiwaku hap yt tut i aiꞌy­wãꞌĩ hap kaipyi e. Taꞌi Aparãu ewaku hap yt aheha­kye­raꞌat kuap hin i e. Taꞌi eipiit ahaꞌa­seꞌi Aparãu piit ewywuat kahato toĩneꞌen maꞌato eiminug saꞌag koꞌi yt Aparãu ewywuat hin i e. Taꞌi Tupana tiky­ꞌesat pote tutunug kuap mesuwat nu koꞌi kawiat aipiit koꞌi ewywuat e. Toiky­ꞌesat pote Aparãu emiariru piit koꞌi tutunug kuap mesuwat yi kawiat e. Maꞌato wakuaria imohey haria Aparãu ewywuaria yn waku Tupana wanẽtup hawe e Iuwãu. — Eiweꞌeg wo o e katu­pono Tupana mikoi ypia yt haat i rakat ewywuat eweikup­teꞌen. Aikotã aimikoi yt aipoi i hap ewywuat eipe. Pywo pe ti mesup taꞌyn ehapo ete toĩneꞌen Tupana piat eiꞌa­piheg hap. Ywyhap ewywuat toĩneꞌen Tupana po pe eikai aikotã aimikoi yp yt haat i rakat ewywuat watitek ywyhap wo hap ewy eweikup­teꞌen mesup e. Pyno eiweꞌeg wo o katu­pono ywyhap ewywuat toĩneꞌen Tupana po pe ehete aikotã ariaꞌyp koꞌi yt haat i rakaria ypugha hamo hat ewy toĩneꞌen eikai. Aikotã wati­ꞌy­pugha hawyi wati­ꞌa­tu­sokwuk aheꞌaria wo miꞌi hap ewy Tupana tunug ehepe saꞌag ewetunug mote e Iuwãu õꞌẽ haria pe.
42,3,10,Miꞌi hawyi yahig kapiat howawiat õꞌẽ haria apoꞌi­ꞌa­tuꞌe Iuwãu me — Yt naku i rat urutuwat aria wato kape iꞌatuꞌe. Yt naku i Tupana uruꞌa­piheg koꞌi uruto­py­huꞌat wuatꞌi eꞌat pe iꞌatuꞌe. Miꞌi pote aikotã aru waku urutunug Tupana ehamo paaꞌu­ru­toꞌe hamo iꞌatuꞌe Iuwãu me.
42,3,11,Miꞌi hawyi Iuwãu tiꞌa­tu­wesat — Pyno ehesokpe typy pote ewehoꞌoium no yt hesokpe i rakaria pe e. Iꞌewyte eimiꞌu toĩ mote eweiꞌa­tu­moenuk to hesyꞌat rakaria e Iuwãu paaꞌe haria pe.
42,3,12,Iꞌewyte woꞌo­pyhyp haria tukup­teꞌen itote wesetꞌok teran hanuaria. Miꞌiria iꞌatu­potpap Iuteuria ewanĩ­kaptia Humanu ywania eporekuat saꞌup sat hamo. Miꞌiria wyti wuatꞌi kaipyi taꞌa­tu­po­rekuat wuanuat haꞌup pore­raꞌat haria. Maꞌato poꞌog iwato taꞌa­tusat taꞌa­tu­po­rekuat miẽtup koꞌi kai. Miꞌi hawyi ipatꞌok — Uruwano raꞌyn iꞌatuꞌe haria. Iꞌewyte miꞌiria apoꞌi­ꞌa­tuꞌe Iuwãu me — Urumuꞌe hat aikotã aru waku urutunug Tupana mowepit hamo iꞌatuꞌe katu­pono Tupana piat uruꞌa­piheg hap yt uruiky­ꞌesat i pote iꞌatuꞌe Iuwãu me.
42,3,13,Miꞌi hawyi Iuwãu tiꞌa­tu­wesat more­kuaria saꞌup sat haria pe — Yt eweiꞌa­tu­maꞌat reiꞌo miitꞌin e. Eipo­rekuat miẽtup ok tã yn ewetat ro e Iuwãu muꞌap pyhyp haria pe.
42,3,14,Miꞌi hawyi iꞌewyte sura­raꞌin wesetꞌok teran haria apoꞌi­ꞌa­tuꞌe Iuwãu me — Miꞌi hawyi uruto apuru aikotã urutunug Tupana mowepit hamo iꞌatuꞌe. Miꞌi hawyi Iuwãu tiꞌa­tu­wesat — Yt ewepo­hari teiꞌo iraniaꞌin ekat eipy­ꞌahak popuo neꞌi e. Yt eheso i teiꞌo miitꞌin minug koꞌi ete e. — Waku rakat miꞌi miit eweiꞌe ro waku rakat pe e. — Yt naku i rakat miꞌi miit eweiꞌe ro yt naku i rakat pe e. Yt eheso i teiꞌo miitꞌin etiat eipo­rekuat pe e. Miꞌi hawyi yt naku i eweiꞌe eipo­rekuat pe — Uhepiat uipotpap hap saꞌup emiium yt iwato i yt eweiꞌe teiꞌo e Iuwãu sura­raꞌin me.
42,3,15,Miꞌi hawyi miitꞌin hekatup kahato Tupana Mipo­ꞌoro Taꞌa­tu­po­rekuat nuat. Miꞌi pote teꞌe­ru­wa­nẽtup kahato Iuwãu kape — Pywo apo Iuwãu ni Tupana Mipo­ꞌoro Aipo­rekuat nuat putꞌokꞌe sio yt iꞌatuꞌe teꞌe­ru­wa­nẽtup hawe.
42,3,16,Maꞌato Iuwãu toꞌe iꞌatuepe — Uito ti yt Tupana Mipo­ꞌoro Wuatꞌi Ywania Ehakye­raꞌat hanuat i e. Taꞌi uito yꞌy wuat woꞌo­setꞌok hat neꞌi maꞌato Miꞌi Miit wẽtup ok wyti aru poꞌog wakuat uikawiat raꞌyn e. Uhewaku hap uiat yt putꞌokꞌe hin i heropat hanuat e. Uhewaku hap yt putꞌokꞌe i Tupana Miꞌairo Wuatꞌi Miitꞌin Porekuat nuat py sokpe saity pok hamo e. Uito yꞌy wuat yn woꞌo­setꞌok hat maꞌato Tupana Mipo­ꞌoro Koro ti aru topot­setꞌok miitꞌin Tupana Pãꞌãu wo raꞌyn e. Maꞌato yt eweimohey i Imipo­ꞌoro pote ehatyꞌi hatyꞌi hap yn topy­huꞌat Tupana kaipywiat e. Taꞌi yt eweimohey i Tupana Mipo­ꞌoro pote aria wo ehetꞌok hap haty hap ewywuat tutunug e.
42,3,17,Miꞌi Miit panene ewy ihay putꞌok­toꞌe hawyi aikotã wati­ꞌa­tu­ꞌyky arui iãꞌỹi sese puẽti hamuat hap ewy ti aru toiꞌyky miitꞌin wakuaria puẽti hamo e. Miꞌi hawyi toiꞌa­tukat kahato temiitꞌin wakuaria aikotã watikat panene pe arui iãꞌỹi wakuat hap ewy e. Tomohey haria toiꞌa­tukat watikat iãꞌỹi wakuat ewy iꞌewyte tomohey ran haria toiꞌa­tukat iãꞌỹi ape ewy e. Wasere upi toikat panene pyi hap ewy toiꞌa­tu­patꞌok tomohey haria sese iꞌewyte tomohey ran haria e. Yt nakuaria i ti aru iꞌape koꞌi ewywuaria mipugha wuat aria yt hasep i rakat pe miꞌiria ti aru toiꞌa­tu­pugha aria wuatꞌi eꞌat piat pe e Iuwãu õꞌẽ haria pe.
42,3,18,Wakuat sehay iãꞌãkap wuo Iuwãu tiꞌa­tu­nãpin Iũtãu hy ẽpe etiaria miitꞌin moweꞌeg hamo.
42,3,19,"Iꞌewyte morekuat Eroti minug yt naku i hap koꞌi toimo­herep yne. — Taꞌi morekuat Eroti teroꞌok toywyt morekuat Wiripi eharyꞌi hawyi totioto raꞌyn toꞌyat kape teha­ryꞌi e. Yt naku i kahato miꞌi tã watunug mote e Iuwãu miitꞌin me. Miꞌi tã e Iuwãu morekuat ete pote morekuat Eroti tipyhik taꞌyn ahetꞌok hat Iuwãu woꞌo­pyhik hawe. Toipyhyp Iuwãu hawyi — Yt naku i kahato morekuat Eroti iꞌatuꞌe miitꞌin. Iwato kahato morekuat Eroti minug saꞌag koꞌi watikuap mesup iꞌatuꞌe.    PIAT EWYPyno Iuwãu topyhik hap owakai te Iuwãu tiꞌa­tu­setꞌok kahato miitꞌin. Iꞌewyte wẽtup eꞌat pe Iesui tut raꞌyn howawi tosetꞌok hamo. Tosetꞌok hawyi Iesui Tupana kape ihay. Miꞌi turan okenꞌypy ewy tuwe­mo­herep atipy kaipyi. Miꞌi hawyi atipy kaipyi Tupana Pãꞌãu tut raꞌyn pykasu ewy. Miꞌi hawyi taꞌapyk Iesui apy tote. Miꞌi hawyi atipy kaipyi sehay putꞌokꞌe Iesui etiat — Uhaꞌyru Sese En e. Uimo­wepit kahato hat En Uhaꞌyru En mote e. Arehum kahato epe Uhaꞌyru Sese e Tupana Iesui pe. Series, "
42,3,23,Tosetꞌok hawyi Iesui haꞌa­wynug naꞌyn topotpap hap 30 anu tuwe­motag hap ete. Miꞌi hawyi Iesui haꞌa­wynug Toꞌywot Tupana piat topo­ꞌoro hap koꞌi. Miꞌi pote imimu­ꞌeria miitꞌin teꞌe­roꞌe — Taꞌi watikuap taꞌyn Iesui iꞌatuꞌe. Meiẽ ti ahetawa Nasare piat pani­pa­niꞌe hat Iuse saꞌyru iꞌatuꞌe. Iesui ywot Iuse mimotag hat topy­huꞌat iꞌatuꞌe.Uito ti mesuwat miwan nug hat IRUKA. Pyno mesuwe ahenoi teran ehepe Iesui eꞌase­ꞌiꞌin saꞌa­wy­ꞌi­te­wuaria. Pyno Iesui ywot hit ewywuat IUSE Imotag hap topy­huꞌat. Pyno Iesui eꞌaseꞌi Iuse ywot ERI e hap toĩneꞌen miwan me iꞌatuꞌe.  PIAT EWYMiꞌi hawyi Iesui eꞌaseꞌi Eri ywot MATATI e hap toĩneꞌen. Miꞌi hawyi Matati ywot IREWI toĩneꞌen iꞌatuꞌe. Miꞌi hawyi Irewi ywot MEUKI e hap. Miꞌi pytkai Meuki ywot IANAI iꞌatuꞌe. Ianai e hap ywot IUSE POT iꞌatuꞌe. Pyno Iuse pot ywot MATATIA iꞌatuꞌe. Miꞌi hawyi Matatia ywot AMO iꞌatuꞌe. Miꞌi hawyi Amo ywot NAŨ iꞌatuꞌe. Pyno Naũ ywot ESIRI iꞌatuꞌe. Esiri ywot NAKAI iꞌatuꞌe. Miꞌi hawyi Nakai ywot MAATE iꞌatuꞌe. Maate ywot MATATIA iꞌatuꞌe. Matatia ywot SEMEI iꞌatuꞌe. Semei ywot IUSEKI iꞌatuꞌe. Iuseki ywot IOTA iꞌatuꞌe. Iota ywot IUANA iꞌatuꞌe. Iuana ywot IRESA iꞌatuꞌe. Iresa ywot SURUPAPEU iꞌa­tuꞌe. Suru­papeu ywot SARATIEU iꞌatuꞌe. Saratieu ywot NERI iꞌatuꞌe. Miꞌi hawyi Neri ywot MEUKI iꞌatuꞌe Meuki ywot ATI iꞌatuꞌe. Ati ywot KUSÃ iꞌatuꞌe. Kusã ywot EUMUTÃ iꞌatuꞌe. Eumutã ywot ET iꞌatuꞌe. Miꞌi hawyi Et ywot IUSUE iꞌatuꞌe. Iusue ywot ERIESE iꞌatuꞌe. Eriese ywot IURĨ iꞌatuꞌe. Iurĩ ywot MATATE iꞌatuꞌe. Matate ywot IREWI iꞌatuꞌe. Irewi ywot SIMEÃU iꞌatuꞌe. Simeãu ywot IUTA POT iꞌatuꞌe. Miꞌi hawyi Iuta pot ywot IUSE iꞌatuꞌe. Iuse ywot IUNA iꞌatuꞌe. Iuna ywot ERIAKĨ iꞌatuꞌe. Eriakĩ ywot MEREA iꞌatuꞌe. Merea ywot MENA iꞌatuꞌe. Mena ywot MATATA iꞌatuꞌe. Matata ywot NATÃ iꞌatuꞌe. Miꞌi hawyi Natã ywot ahaꞌa­seꞌi Morekuat TAWI iꞌatuꞌe. Miꞌi uimiwan kaipyi watikuap taꞌyn AIPOTYPOT IESUI Morekuat Tawi Emiariru Emiariru hap. Miꞌi hawyi Morekuat Tawi ywot IESE iꞌatuꞌe. Iese ywot IUPETE iꞌatuꞌe. Iupete ywot PUASI iꞌatuꞌe. Puasi ywot SAMŨ iꞌatuꞌe. Samũ ywot NAASŨ iꞌatuꞌe. Miꞌi hawyi Naasũ ywot AMINATAPE iꞌatuꞌe. Amina­tape ywot ATIMĨ iꞌatuꞌe. Atimĩ ywot ARANI iꞌatuꞌe. Arani ywot IRŨ iꞌatuꞌe. Irũ ywot WARE iꞌatuꞌe. Miꞌi hawyi Ware ywot aseꞌi pot IUTA iꞌatuꞌe. Aseꞌi pot Iuta ywot IAKO iꞌatuꞌe. Iako ywot ISAKI iꞌatuꞌe. Isaki ywot ahaꞌa­seꞌi koro APARÃU iꞌatuꞌe. Miꞌi uimiwan kaipyi watikuap AIPOTYPOT IESUI ahaꞌa­seꞌi koro Aparãu Emiariru Emiariru hap. Miꞌi hawyi ahaꞌa­seꞌi Aparãu ywot TARE iꞌatuꞌe. Tare ywot NAKU iꞌatuꞌe. Miꞌi hawyi Naku ywot SERUKI iꞌatuꞌe. Seruki ywot IRAKÃU iꞌatuꞌe. Irakãu ywot WAREKI iꞌatuꞌe. Wareki ywot EPET saꞌyru. Miꞌi hawyi Epet ywot SARE iꞌatuꞌe. Miꞌi hawyi Sare ywot KAINÃ iꞌatuꞌe. Kainã ywot AWASATE iꞌatuꞌe. Awasate ywot SẼ iꞌatuꞌe. Sẽ ywot wuatꞌi eꞌaseꞌi pot NUꞌE iꞌatuꞌe. Nuꞌe ywot IRAMEKI iꞌatuꞌe. Irameki ywot METUSARA mekewat ieĩneꞌen motꞌi kahato hat iꞌatuꞌe. Miꞌi hawyi Metu­sara ywot INOKI iꞌatuꞌe. Inoki yt ikuꞌuro i katu­pono Tupana tioto atipy kape miꞌi miit. Miꞌi hawyi Inoki ywot IARETE iꞌatuꞌe. Iarete ywot MAREREU iꞌatuꞌe. Miꞌi hawyi Merereu ywot KAINÃ iꞌatuꞌe. Kainã ywot ENU iꞌatuꞌe. Enu ywot SETE iꞌatuꞌe. Sete ywot ÃTÃU iꞌatuꞌe. Ãtãu ni Tupana minug mekewat miit saꞌa­wy­ꞌiwuat miitꞌin eꞌaseꞌi pot.Mesuwat miwan nug hat ti Iesui ehay moherep hat IRUKA. Pyno mesuwat uimiwan kaipyi watikuap yne raꞌyn AHEHAKYERAꞌAT HAT IESUI eꞌaseꞌi eꞌaseꞌi pot Ãtãu emiariru emiariru emiariru hap koꞌi Ãtãu kaipyi Iesui kape set koꞌi watikuap yne raꞌyn IESUI eꞌaseꞌi set koꞌi. IESUI ywot sese maꞌato TUPANA. Waku raꞌyn.
42,4,1,  PIAT EWYTosetꞌok hap kahu hawyi Iesui toto tuweran naꞌyn miitꞌin kaipyi mekewat Iũtãu hy pyi. Tupana Pãꞌãu yn naꞌyn Iesui piit pe. Taꞌi yne Tupana Pãꞌãu topy­huꞌat kahato ipiit pe. Miꞌi pote tutunug Tupana miky­ꞌesat koꞌi torania iꞌe hap ewy yn tutunug. Miꞌi hawyi muꞌap upi Tupana Pãꞌãu toꞌe tope — Uhaꞌyru e atiky­ꞌesat ereto yahig wato kape aikope yt uwe i miitꞌin toĩneꞌen hap kape e. Miꞌi hawyi Iesui toto Tupana Pãꞌãu miky­ꞌesat ewy. Miꞌi hawyi ahiag akag sese toto Iesui maꞌat hamo. Toiky­ꞌesat Iesui temiit no. Toiky­ꞌesat Iesui tomi­ky­ꞌesat nug hanuat. Taꞌi 40 eꞌat 40 ewãtym Iesui toĩneꞌen mekewat yahig wato tote. Yt kat i miꞌu tutuꞌu. Itote yt tenuk i 40 eꞌat 40 wãtym. Miꞌi hawyi hesyꞌat sakpoꞌe tuete itote. Miꞌi hawyi yt hesaika i yt kat i miꞌu tutuꞌu hawyi sese yt hesaika i.
42,4,3,Hesyꞌat kahato sese itote. Miꞌi turan ahiag akag toto Iesui iãꞌãg hamo. Toiky­ꞌesat Iesui tunug hãꞌãg hap. Toiky­ꞌesat Iesui tomi­ky­ꞌesat nug hat. Miꞌi hawyi toto Iesui kape hawyi toꞌe tope — Pywuat Tupana Saꞌyru En mote etomo­herep to uhepe esaika hap wuatꞌi nug kuap hap e. Etunug no emiꞌu wo man mesuwat nu kawiat Mehĩ e.
42,4,4,Maꞌato Iesui tiwesat — Yt atunug i rat eꞌe hap ewy ahiag e katu­pono saꞌa­wyꞌi sese mio tã e Tupana Musei miwan Teute­ru­ pe — Yt naku i miꞌu mesu­wa­rotiat yn eweikat at kaꞌap eipiit moꞌok hamo e. Yt naku i miꞌu kape yn eiwe­wa­nẽtup e. Miꞌu kape yn eiwe­wa­nẽtup wote yt karãpe i eweikat eheĩneꞌen hap sese wuatꞌi eꞌat piat e Tupana Musei miwan me Teute­ru­ pe e Iesui ahiag me.
42,4,5,Miꞌi hawyi ahiag tioto Iesui yityꞌok ywaiti kahato rakat kape hawyi itote pyi meremo toimo­herep Iesui kape more­kuaria etama mesuwat yi totiaria torania wuatꞌi etama iꞌatuekat ikahu rakat toimo­herep yne Iesui kape tomu­ꞌetu hap ewy. Miꞌi hawyi miꞌi tote toꞌe Iesui pe. — Erahaꞌat ro mesu­wa­rotiat ikahu kahato rakat koꞌi kape Mehĩ katu­pono mesuwat yi totiat atum yne teran epe uhemiit no ereĩneꞌen mote e. Taꞌi yne miit atum teran epe mesuwat ewaꞌa­kasa hap koꞌi katu­pono uiat yne mesuwat yi tote torania e. Atum kuap yne mesu­wa­rotiat ekat wo epe uimi­ky­ꞌesat ewywuat etunug yne hawyi e. Uimõ­typot hap etunug hawyi mesuwat koꞌi iwato hap ok tã atum yne torania epe e. Miꞌi hawyi wuatꞌi Miitꞌin Porekuat no ereĩneꞌen mesuwat yi wato ok tã e. Miꞌi hawyi wuatꞌi ywania tukup­teꞌen ewano iꞌewyte emõtypot haria miꞌiria teꞌe­ro­py­huꞌat e ahiag Iesui pe. Toꞌiro uhupi e. Taꞌi uiat koꞌi tukup­teꞌen meimuẽ­waria yi totiat yne e. Miꞌi pote uimõ­typot En hawyi erepỹ­ꞌã­tutuk uhowawi miꞌi pote aru atum yne raꞌyn mesuwat yi totiaria epe Uhyt e ahiag Iesui pe.
42,4,8,Maꞌato Iesui tiwesat — Yt rat ahiag yt naku i arepỹ­ꞌã­tutuk ewawi katu­pono yt naku i woronug uhetu­pana wo neꞌi katu­pono mio tã e Tupana Musei miwan me — Waku uhowawi yn eiwe­pỹ­ꞌã­tutuk e hawyi waku Uito yn eTupana wo areĩneꞌen e. Yt uwe i toĩneꞌen miꞌi rẽ e Tupana nimo­pywiat Teute­ru­ miwan me. Yt naku i pãi areꞌe — en tupana wo ahiag katu­pono Tupana yn Tupana wo topy­huꞌat uimi­mõ­typot nuat Tupana yn aheropat hat e miwan me e Iesui ahiag me.
42,4,9,Miꞌi hawyi ahiag tioto Iesui Ieru­sarẽi kape yityꞌok totiat Tupana mõtypot yat koro ywaiti rakat tote toipag Iesui. Itote Tupana mõtypot yat piaria sem tukup­teꞌen mekewat okipy wato tote. Miꞌi hawyi ahiag toꞌe Iesui pe — Pywo Tupana Saꞌyru En mote eꞌoghytꞌat ro meiũpepyi wuatꞌi miitꞌin ehamo hawyi waku erepopy hawyi wuatꞌi miitꞌin tikuap En Tupana Saꞌyru sese hap e. Waku eꞌoghytꞌat meiũpepyi yi kape iꞌatue­hamo katu­pono saꞌa­wyꞌi Tupana toꞌe morekuat Tawi  pe — Uhemiit taꞌat pote yt ikuꞌuro i katu­pono meremo atipo­ꞌoro wẽtup ok atipy kaipyi taꞌat rakat okhytꞌat hamo hawyi yt ikuꞌuro hin i e ti ahepe nimo te miwan me Mehĩ e ahiag Iesui pe. Miꞌi hawyi — Pyno ehãꞌãg no katu­pono atipy kaipy­wiaria meremo epytyk hawyi yt eraꞌat i hamo e. Pyno erepopy ro mesu­wepyi wuatꞌi miitꞌin ehamo yi kape hawyi meremo taꞌa­tukuap esaika hap e. Miꞌi ehãꞌãg hawyi yt erepik hin i yi tote e miwan me e ahiag Iesui pe.
42,4,12,Maꞌato Iesui tiwesat — Motoro ahiag pya kahato uikai yt atiky­ꞌesat hin i eꞌe hap ewy atunug yt naku i ahãꞌãg Tupana sio uiku­ꞌuro sio yt hap ete katu­pono mio tã e iꞌewyte Tupana miwan me — Yt naku i eiwe­kaipyi eweiꞌe — Yt uiweꞌeg i pytkai uiminug saꞌag ete eweipehik uipo­wyro aru Tupana eiꞌe hap e. Yt naku i — Uipo­wyro aru ipoityꞌi pytkai eweiꞌe uhepe e Tupana miwan me e. Yt naku i uhãꞌãg e Tupana sio ekuꞌuro sio yt hap ete e Tupana ahepe nimo te Musei miwan Teute­ru­ pe e Iesui ahiag me.
42,4,13,Miꞌi hawyi ahiag ipohep taꞌyn Iesui iãꞌãg kahato hap ete pyi. Yt toimaꞌat kuap i yt nakuap i nug hap ete maꞌato toto porapꞌi hap ewy neꞌi katu­pono tut i tut i tereto karania wo Iesui iãꞌãg iãꞌãg hamo maꞌato Iesui poꞌog hesaika ahiag kai.
42,4,14,  PIAT EWYMiꞌi hawyi Iesui taꞌaipok i raꞌyn tomotag hap kape yi Karireia kape. Tupana Pãꞌãu piat tomoe­saika topyt­ꞌatnug naꞌyn hap wywo taꞌaipok. Miꞌi hawyi waku kahato toimo­herep itote wuatꞌi miitꞌin mikuap kahato wo Iesui tuwe­motag hap itote hawyi taꞌa­tu­henoi kahato toꞌope toꞌope — Iesui minug koꞌi waku kahato yt uwe i minug koꞌi ewy iꞌatuꞌe.
42,4,15,Miꞌi hawyi tewyry hap upi yne Tupana mõtypot yat koꞌi pe teke miitꞌin atumuꞌe hamo. Toiꞌa­tu­muꞌe hawyi waku kahato iꞌatuꞌe imienoi koꞌi pe.
42,4,16,Miꞌi hawyi Tupana mõtypot hap eꞌat pe Iesui teke Tupana mõtypot hawe teko ewy Tupana mõtypot hamo. Miꞌi hawyi Iesui ipoĩꞌãm naꞌyn miitꞌin pyꞌa­setpe Tupana ehay moherep miwan miat hamo teko saꞌa­wy­ꞌiwuat ewy tomotag eko ewywuat.
42,4,17,Miꞌi hawyi taꞌatuium naꞌyn saꞌa­wy­ꞌi­tewuat Isaia miwan tope imimo­wẽpap hamo katu­pono saꞌa­wyꞌi tetawa Nasare pe toimo­wẽpap Tupana ehay iꞌatuepe aikotã saꞌa­wyꞌi kurum iwasu Iesui turan tomotag hap turan toimo­herep Tupana ehay miwan miat hap ewy. Miꞌi hawyi totat Tupana ehay miwan miat hawyi toikat raꞌyn miwan me aikowuat tomi­ky­ꞌesat ewywuat. Miꞌi hawyi toipuẽti raꞌyn sehay tuwetiat hawyi toimo­wẽpap tomi­puẽti Tupana ehay tomo­herep hat Isaia e hap miwan miat hap ewy.
42,4,18,— Uiwy­riaꞌin e mesuwe mio tã e miwan me — Tupana Pãꞌãu Wakuat toĩneꞌen kahato uhepe e. Taꞌi Tupana uiꞌairo raꞌyn tehay wakuat moherep hamo e. Taꞌi Tupana uiꞌairo satek takaria ehakye­raꞌat hamo yt hekat i rakaria muꞌe yt kat saꞌup i hamuat e. Yt kat etiat kuap i haria moweꞌeg hamo uiꞌairo Tupana e. Mesup taꞌyn Tupana uipo­ꞌoro wanĩ­kaptia mipyhik piat koꞌi pore­nõtem taꞌa­tu­pyhik hap kaipywiat hamo e. Iꞌewyte ti yt iha pytig i rakaria moha­pytig hamo uipo­ꞌoro e. Taꞌi Tupana uipo­ꞌoro raꞌyn miitꞌin yt uwe mikyꞌe i koꞌi kyꞌe sese hamo e. Taꞌi Tupana mio tã e uhepe — Atiky­ꞌesat etiꞌa­tu­po­re­nõtem miitꞌin yne iꞌatu­wa­nĩ­kaptia po pywiat hamo e mesuwe miwan me e. Tupana emiitꞌin ehakye­raꞌat hap eꞌat enoi hamuat uipo­ꞌoro e. Taꞌi Tupana ihay mesuwe Isaia miwan me yianmete uhetiat e Iesui itotiaria Tupana mõtypot yat piaria pe.
42,4,20,Mio tã e Iesui timo­wẽpap kahu hawyi tutum i raꞌyn mekewat Isaia miwan Tupana mõtypot yat piat eropat hat pe. Miꞌi hawyi Iesui taꞌapyk taꞌyn hawyi itote iꞌatu­muꞌe hamo. Miꞌi hawyi itotiaria teꞌe­ra­haꞌat kahato howawi kat e aru ihay e hap kuap hamo.
42,4,21,Miꞌi hawyi Iesui henoi iꞌatuepe — Mesuwat eꞌat mesuwat miwan uimi­mo­wẽpap saꞌa­wy­ꞌiwuat Isaia mienoi yianme uhetiat toha­ꞌa­wynug naꞌyn ehehamo raꞌyn topy­huꞌat raꞌyn e Iesui tomotag haria pe.
42,4,22,Miꞌi hawyi itotiaria — Waku kahato ihay iꞌatuꞌe. Ihay se kahato hap watikuap iꞌatuꞌe. Maꞌato kat pote iweꞌeg kahato raꞌyn iꞌatuꞌe. Uwe som imuꞌe iweꞌeg hap ete katu­pono watikuap kahato Iesui ywot sese Iuse iꞌatuꞌe.
42,4,23,Taꞌi iꞌywot Iuse panꞌi­pan­ꞌiꞌe hat iꞌatuꞌe. Pyno uwe imuꞌe iweꞌeg hamo iꞌatuꞌe. Miꞌi hawyi Iesui toꞌe tomotag haria pe — Taꞌi eweikuap teran uwe piat uimuꞌe hap e. Taꞌi ewehenoi teran sehay potꞌi kaipyi mekewat sehay miky­ryꞌi hap kaipyi — Paini iꞌahu rakat eremoe­hãite ro uruehamo aikotã iraniaꞌin etiꞌa­tu­moe­hãite hap ewy eweiꞌe teran uhepe uimo­weu­kaꞌi hamo. — Etiꞌa­tu­moe­hãite kahato miitꞌin tawa Kawa­naꞌũ piaria iꞌatuꞌe pyno waku mesuwe emotag hawe tawa Nasare pe iꞌewyte etiꞌa­tu­moe­hãite urutoria eweiꞌe teran uhepe yt kat i uimohey hap eikai pytkai e Iesui.
42,4,24,Miꞌi hawyi — Etimo­herep uruepe esaika hap wuatꞌi nug hamuat hawyi uruimohei En kurum eweiꞌe pote woro­ho­ꞌo­wesat — Yt uimõ­typot hin i yt uimohey hin i eipe mesuwe uimotag hap etawa pe areꞌe. Pywo ti rat Tupana ehay moherep hat Uito pytkai uimotag hap totiaria yt uimohey hin i e. Aikotã toꞌe miwan me — Uimotag haria yt uimohey hin i e maꞌato iraniaꞌin kape atipo­ꞌoro uhehay moherep hat pote taꞌa­tu­mohey kahato maꞌato imotag hap tote yt hin i e hap ewy kahato eiperia mesup eweipy­huꞌat e. Maꞌato atipo­ꞌoro uiꞌe hap moherep hat wẽtup ywania kape pote itotiaria iꞌatue­waure kaꞌa kahato e. Maꞌato taꞌaipok taꞌyn tuwe­motag hap kape hap totiaria yt uwe i ikyꞌesat e. Maꞌato iraniaꞌin tawa koꞌi kape — Ereke Mehĩ iꞌatuꞌe — Ereke Mimi iꞌatuꞌe e Tupana miwan me e Iesui tehay pun haria pe. Miꞌi hap ewy kahato mesuwe e Iesui tomotag haria pe. Yt uwe i mesuwe uimohey haria e Iesui tawa Nasare piaria pe.
42,4,25,"Pyno ahenoi teran poꞌog uimohey hap pun hap ete e Iesui. Nimo sese te iꞌatu kahato hiwu koꞌi tukup­teꞌen aiꞌy­wania Isareu ywania tukup­teꞌen mesuwe saꞌa­wyꞌi aheꞌyi tote e. Miꞌi hawyi Tupana tipo­ꞌoro temiit Eria e hap iꞌatue­wawi e. Miꞌi hawyi Eria toꞌe iꞌatuepe — Mio tã e Tupana ehepe — Yt kat i hin i iꞌaman aru eimikoi ete hawyi yt kat i aru eimiꞌu e. Topap yne eimikoi yt kat i iꞌaman hawyi e. Myeꞌym anu kape ti yt kat i iꞌaman e Tupana ahaꞌa­se­ꞌiꞌin me saꞌa­wyꞌi Tupana mipo­ꞌoro Eria wẽ pyi maꞌato yt taꞌa­tu­mohey hin i. Maꞌato toꞌe hap ewy putꞌokꞌe. Miꞌi hawyi 6 ewaty yt kat i iꞌaman mote iꞌatu­mikoi koꞌi topap yne hawyi iꞌatu­syꞌat kahato mesuwat yi wato hap ok tã. Miꞌi hawyi Tupana tipo­ꞌoro i tehay moherep hat Eria wẽtup ywania kape mekewat yi Sareta ywania etawa kape. Miꞌi hawyi putꞌokꞌe itote tawa hit Sitãu note uruꞌy­wania ewanĩ­kaptia etawa tote e. Miꞌi hawyi itote hiwu wẽtup ywania yat pe toĩneꞌen porap Eria. Mekewat hiwu Tupana tipoi­tyro kahato e. Maꞌato Eria motag haria ahaꞌa­se­ꞌiꞌin yt timohey i Eria pote Tupana yt tipo­ꞌoro hin i temiit Eria ahaꞌa­se­ꞌiꞌin hiwu koꞌi kape e. Series, "
42,4,27,Iꞌewyte saꞌa­wy­ꞌiwuat Tupana ehay moherep hat Eriseu toĩneꞌen Tupana e hap moherep hat pywo sese hat mesuwe ahetawa pe e. Miꞌi eꞌat pe tukup­teꞌen kahato itotiaria hepihi pihi rakaria heĩneꞌen turan maꞌato miꞌiria Tupana mipo­ꞌoro Eriseu yt tiꞌa­tu­moe­hãite kuap i kat pote yt taꞌa­tu­mohey i pote e. Miꞌi hap eꞌat pe wẽtup surara akag putꞌokꞌe pya pyi Eriseu kape. Wẽtup ywania kaipyi tut. Wẽtup yi kaipyi tut mekewat hepihi pihi rakat Namã e hap het rakat e. Mekewat yi Siria kaipyi e. Miꞌi hawyi toikat Tupana ehay moherep hat Eriseu tomoe­hãite hamuat hap kyꞌewi. Miꞌi ti Eriseu timoe­hãite meremo raꞌyn Tupana esaika wo tomohey hap upi e. Yt aiꞌy­wania hin pytkai i toimoe­hãite e. Maꞌato aiꞌy­wania itote iꞌahu rakaria ahyt tukup­teꞌen hepihi pihi rakaria e. Maꞌato miꞌiria yt toiꞌa­tu­moe­hãite hin i katu­pono yt uwe i ahetama piaria imohey pote e Iesui tuwe­motag hap totiaria pe yt tomohey i haria pe. Miꞌi hap ewy te Uito areĩneꞌen mesup eipy­ꞌa­setpe e. Iraniaꞌin ywania poꞌog uimohey eikai e Iesui tomotag hanuaria pe mekewat tawa Nasare piaria pe.
42,4,28,Miꞌi hawyi Iesui ehay kuap kuap haria Tupana mõtypot yat piaria iꞌatu­py­ꞌahak kahato raꞌyn Iesui ete — Iraniaꞌin ywania poꞌog eikai Tupana mohey hap ete e Iesui hawyi. Miꞌi hawyi — Toꞌiro wati­ꞌauka Iesui iꞌatuꞌe. Toꞌiro watipun Iesui yityꞌok pyi yihot pe iꞌauka hamo iꞌatuꞌe. Miꞌi hawyi taꞌa­tu­hãꞌãg iꞌauka hamo. Maꞌato putꞌok­ta­ꞌa­tuꞌe yityꞌok tote Iesui auka hamo iꞌokpun hamo raꞌyn turan Iesui tuwe­morem iꞌatueowa kape hawyi yt heremo hin i topy­huꞌat. Miꞌi hawyi — Aikope toto Iesui iꞌatuꞌe. Yt watikuap i raꞌyn aikowo toto hap iꞌatuꞌe katu­pono iꞌatu­py­ꞌa­setpuo tokosap.
42,4,31, PIAT EWYMiꞌi hawyi Iesui toto wẽtup tawa kape raꞌyn tawa Nasare tuwe­motag hap totepyi. Miꞌi hawyi Iesui taꞌaipok taꞌyn yi Karireia popyke tawa hit Kawa­naꞌũ kape. Itote Tupana mõtypot hap eꞌat turan teke Tupana mõtypot yat pe itotiaria muꞌe hamo.
42,4,32,Itotiat Tupana yat piaria teꞌe­ru­wa­nẽtup kahato aikotã aikotã Iesui mienoi koꞌi kape. — Iesui yt iraniaꞌin aimuꞌe haria ewy hin i iꞌatuꞌe katu­pono Morekuat Koro ewy aimuꞌe iꞌatuꞌe.
42,4,33,Miꞌi turan toĩneꞌen Tupana yat pe wẽtup ok miit ahiag ipiit piat rakat. Miꞌi hawyi ahiagnia taꞌa­tuehay pirik wo teꞌe­roꞌe Iesui pe mekewat miit wẽ pyi.
42,4,34,— Kat hamo som eriot uruewawi Iesui iꞌatuꞌe. Kan etiky­ꞌesat urukaipyi iꞌatuꞌe. Taꞌi uruikuap taꞌyn uruꞌauka hamo eriot iꞌatuꞌe. Pywo ti rat uruikuap En. En ni Iesui tawa Nasare kaipywiat sut hat wakuat iꞌatuꞌe. En ni Tupana Mipo­ꞌoro ahiag akit hamuat iꞌatuꞌe haty wo.
42,4,35,Miꞌi hawyi Iesui wãiꞌe ahiagnia pe — Eipo­ꞌinik to ahiag e. Erẽtem no meiẽwat miit piit pyi ahiag e. Miꞌi hawyi ahiag tipun temiit iꞌatu­py­ꞌa­setpe tuwẽtem ipiit hawe. Miꞌi hawyi saꞌa­wy­ꞌiwuat miit ahiag ipiit piat rakat waku raꞌyn ahiag ipun pytkai yt kat i haty ipiit ete.
42,4,36,Miꞌi hawyi Iesui minug wakuat kape teꞌe­re­wa­nẽtup kahato hawyi teꞌe­roꞌe toꞌope — Aikotã som toiꞌa­tu­sopo kuap ahiagnia iꞌatuꞌe. Poꞌog ahiag kai Miꞌi Miit hesaika iꞌatuꞌe. Yt aimuꞌe haria ewy hin i tutunug kuap. Toipo­ꞌoro pote ahiag tuwẽtem meremo ihay pyi. Pywo pe ti poꞌog paini kai Iesui iꞌatuꞌe. Taꞌi Tupana Mipo­ꞌoro Aipo­rekuat nuat hesaika hap ewywuat nug hat toiꞌa­tu­po­re­nõtem ahiagnia meiũwat miit piit pyi iꞌatuꞌe. Tehay wo yn toiꞌa­tu­sopo kuap ahiagnia iꞌatuꞌe wanẽtup haria.
42,4,37,Miꞌi hap ewy tutunug mote wuatꞌi puaria ikuap yne Iesui minug wakuap koꞌi ahiag sopo tehay wuat hap.
42,4,38,  PIAT EWYMiꞌi hawyi Iesui tuwẽtem Tupana yat pyi hawyi toto raꞌyn topot­muꞌe Nu Simãu Peteru yat kape. Miꞌi tote Peteru sakitu iꞌahu rakat toĩneꞌen. Ipiit hakup kahato. Miꞌi hawyi taꞌa­tu­hẽtup taꞌyn Iesui pe — Etimoe­hãite o meiũwat uruwy Peteru sakitu iꞌahu rakat Mehĩ iꞌatuꞌe Iesui pe.
42,4,39,Miꞌi hawyi Iesui toto raꞌyn Simãu sakitu ewawi. Miꞌi hawyi wãiꞌe iꞌahu hawe hawyi tokosap meremo ipiit sakup hap. Miꞌi hawyi waku raꞌyn. Tehãite meremo hawyi iãpe­ꞌokꞌam getap wiat topotpap hamo õꞌẽ haria eropat hamo.
42,4,40,Miꞌi hawyi at minꞌe hawyi taꞌa­tuerut kahato taꞌa­tu­wy­riaꞌin iꞌahu rakaria Iesui ewawi. Miꞌi hawyi Iesui tuwe­ponug iꞌahu rakaria ete hawyi toiꞌa­tu­moe­hãite yne. Tuwe­ponug hawyi waku yne raꞌyn.
42,4,41,Iꞌewyte Iesui tiꞌa­tu­po­ꞌoro yne ahiagnia miitꞌin piit pyi. Tuwe­nõꞌẽ turan iꞌatuehay pirik kahato — Taꞌi En ni Tupana Saꞌyru Iesui iꞌatuꞌe. Maꞌato Iesui wãiꞌe iꞌatuepe. Yt toiky­ꞌesat i tomo­herep hap katu­pono ahiag tikuap Iesui Tupana Saꞌyru hap. Miꞌi pote — Wãiꞌe iꞌatuepe eipo­ꞌinik to yt ewehenoi teiꞌo uwe Uito hap eweikuap hap ok tã e Iesui ahiagnia pe.
42,4,42, PIAT EWYIhotꞌok kai i toto Iesui tuweran tawa Kawa­naꞌũ pyi yt uwe i miit toĩneꞌen hap kape Tupana wywuat tehay kahato hamo. Miꞌi hawyi miitꞌin tikat kahato Iesui. Taꞌa­tu­puẽti hawyi — Ereĩneꞌen no uruwywo uruetawa pe Mehĩ iꞌatuꞌe. Eto hawyi yt uruiky­ꞌesat hin i katu­pono iꞌatu kahato miitꞌin ekat haria iꞌatuꞌe miitꞌin sem Iesui pe.
42,4,43,Maꞌato Iesui tiꞌa­tu­wesat — Uiwy­riaꞌin ahenoi teran wuatꞌi tawa pe aikotã aikotã Tupana topy­huꞌat Wuatꞌi Miitꞌin Porekuat no hap etiat e. Miꞌi nug hamo Tupana uipo­ꞌoro e. Miꞌi tupono atunug neran uipo­ꞌoro hap e. — Atiky­ꞌesat yne ywania muꞌe hap Tupana e hap ewy uipo­ꞌoro pote Wuatꞌi muꞌe hamo e.
42,4,44,Miꞌi pote toto raꞌyn tawa Kawa­naꞌũ pyi yne yꞌy hit i upi yne yi Iuteu puo wuatꞌi miitꞌin muꞌe hamo. Yne Tupana mõtypot yat koꞌi kape toto. Miꞌi hawyi teke yne Tupana mõtypot yat koꞌi pe tohenoi Tupana toĩneꞌen Miitꞌin Porekuat hap.
42,5,1,  PIAT EWYMiꞌi hawyi wẽtup eꞌat pe Iesui yi Kene­sare hyemyiꞌa hyẽpeke toĩneꞌen. Miꞌi tote teꞌe­ru­wa­ꞌa­tunug kahato miitꞌin typyꞌi rakaria Iesui ewawi Tupana ehay kapiat wanẽtup hanuaria. Itote turan typy eꞌyara yẽpe piat koꞌi pe Iesui taꞌa­kasa pira pytyk haria kape. Maꞌato ikaꞌi­waria yt uwe i yara koꞌi pe katu­pono teꞌe­ru­we­suki wato koho hamo tuwe­nõꞌẽ taꞌa­tue­ꞌyara pyi ihyemyiꞌa hyẽpeke kape pira pytyk haria. Miꞌi hawyi typyꞌi kahato tomi­mu­ꞌeria pote Iesui teke raꞌyn wẽtup yara pe hawyi toꞌe yara kaꞌiwat Simãu Peteru pe — Mehĩ atipuru porap eꞌyara katu­pono miꞌi totepyi atiꞌa­tu­muꞌe teran miitꞌin sem ihyemyiꞌa hyẽpeke piaria hamo e Iesui Simãu me. Miꞌi hawyi Iesui e hap ewy meremo Simãu tunug. Miꞌi hawyi Iesui taꞌapyk yara pe hawyi toiꞌa­tu­muꞌe raꞌyn miitꞌin mekewat yẽpe­ke­to­tiaria yara pyi.
42,5,4,Miꞌi hawyi tehay kahu raꞌyn hawyi toꞌe raꞌyn Simãu me — Ereto i ro ihy pya kape e. Miꞌi totepyi ewyriaꞌin wywo waku eweipytyk pira koꞌi waku ewetopag ehesuki yꞌy pe pira pytyk hamo e.
42,5,5,Maꞌato Simãu toꞌe — Uruka­ꞌiwat e uruikat kahato raꞌyn kaꞌap mo pira suki wato wo wen maꞌato rat yt kat i hin i pira uruipytyk yt wẽtup i uruipytyk uruesuki wo e. Maꞌato etiky­ꞌesat pote urutunug neran eꞌe hap ewy miꞌi hawyi waku eꞌe hap ewy urutopag uruesuki yꞌy pe Mehĩ e Iesui pe.
42,5,6,Miꞌi hawyi taꞌa­tupag yꞌy pe taꞌa­tue­suki wato hawyi ipytꞌat kahato raꞌyn pira wo. Miꞌi hawyi pira sem koꞌi tihiot iꞌatue­suki wato.
42,5,7,Miꞌi pote taꞌa­tu­kaykay raꞌyn taꞌa­tu­wy­riaꞌin wẽtup yara piaria taꞌa­tu­po­wyro hamo. Miꞌi hawyi taꞌa­tu­hytmoi taꞌa­tue­ꞌyara koꞌi pe pira sem hawyi porap teꞌe­ra­ꞌa­pyꞌat pira iꞌatu kahato pote.
42,5,8,Miꞌi hawyi Simãu Peteru taꞌa­kasa Iesui minug wakuat kapiat hawyi toikuap taꞌyn Iesui minug yt uwe i minug kuap hap ok tã hawyi tuwe­pỹ­ꞌã­tutuk Iesui eowa kape toꞌe hamo — Mehĩ e ereto o pya kahato uikai kat pote yt nakuat i kahato rakat uito e tuwenoi raꞌyn Iesui pe. — Taꞌi uiat uhewaku hap ti yt putꞌokꞌe hin i emiit no areĩneꞌen hamo e. Mesup worokuap En wuatꞌi nug kuap hat ereĩneꞌen hap e. Miꞌi pote Wuatꞌi Kaꞌiwat no ereĩneꞌen e. Miꞌi pote aremõti uiminug saꞌag koꞌi ete e. Miꞌi pote yt naku i areĩneꞌen emiit no e Peteru Iesui pe. Miꞌi hawyi Simãu tuwa­nẽtup kahato pira sem kape iꞌewyte yne iwywuat wat haria yara piaria teꞌe­ru­wa­nẽtup kahato iꞌatu kahato pira taꞌa­tu­pytyk pote. Iꞌewyte Simãu ekatu­wyria seseria heꞌyara piaria ipowyro haria mehĩ Tiaku mehĩ Iuwãu mekewat uhyt Sepeteu saꞌy­ruꞌin teꞌe­ru­wa­nẽtup kahato wy pira pytyk kahato hap kape. Iꞌewyte Simãu tehaꞌat kahato hawyi Iesui toꞌe — Yt erewa­nẽtup teiꞌo poꞌog miꞌi hap kape Simãu e katu­pono wyti aru mesuwat hawyi miitꞌin atupytyk Tupana wanuat hamo raꞌyn ereĩneꞌen ni aru aikotã mesuwat pira pytyk suki wuat hap ewy e.
42,5,11,Miꞌi hawyi teꞌe­ru­wehik taꞌyn ihyemyiꞌa hyẽpeke hawyi taꞌa­tu­ꞌatoiat taꞌa­tu­potpap hap pira pytyk hap Iesui upiat tuwat hamo.
42,5,12,  PIAT EWYIesui toĩnꞌen wẽtup tawa pe turan tut raꞌyn wẽtup ok miit hepihi pihi kahato rakat Iesui ewawi. Ipe ete hepihi yn yne ipiit ete. Miꞌi ti tuwe­wahik yi tote porog me Iesui yatype hẽtup hamo — Mehĩ e uimoe­hãite teran mote atiky­ꞌesat kahato uimo­waku hap.
42,5,13,Miꞌi hawyi Iesui tuwe­ponug ipiit pe hawyi toꞌe — Taꞌi woro­moe­hãite teran uhyt e. Mio tã e hawyi meremo ipe pakup we toĩneꞌen. Yt wẽtup hepihi pihi i toĩneꞌen ipiit ete tokãꞌã raꞌyn hepihi pihi hap koꞌi.
42,5,14,Ipiit waku hawyi Iesui haty wo raꞌyn toꞌe tope — Uhyt yt ehenoi teiꞌo iraniaꞌin me uhepiat emoehãite hap mesup maꞌato ereto ro meremo paꞌi kape epiit kahu hap etiat moherep hamo aheko ewy e. Iꞌewyte etum no paꞌi pe Tupana piat emoehãite hap saꞌup aikotã saꞌa­wy­ꞌiwuat Musei aimuꞌe hap ewywuat e. Miꞌi etunug hawyi paꞌiria tikuap taꞌyn epe moehãite hap e.
42,5,15,  PIAT EWYMiꞌi hawyi iraniaꞌin poꞌog ikuap Iesui etiat hawyi tõꞌẽ tõꞌẽ miitꞌin typyꞌi kahato Iesui ehay kapiat teꞌe­ru­wa­nẽtup hamo. Iꞌewyte iꞌahu rakaria koꞌi tõꞌẽ taꞌa­tu­moe­hãite Iesui piat kat hamo.
42,5,16,Miꞌi pote Iesui toto tuereto yt uwe i miit hap kape Tupana wywuat tehay hamo.
42,5,17,Wẽtup eꞌat pe Iesui piat miitꞌin atumuꞌe hap tote tukup­teꞌen nagnia ehay enoi haria iꞌewyte miwan enoi haria apyk puo tukup­teꞌen yi Karireia kaipy­wiaria yi Iuteu kaipy­wiaria tawa wato Ieru­sarẽi kaipy­wiaria tõꞌẽ miꞌiria Iesui mienoi kuap hamo. Mekewat eꞌat pe toĩ kahato Iesui kai Tupana esaika hap iꞌahu rakaria moehãite hamo.
42,5,18,Miꞌi turan tõꞌẽ ihainiaꞌin koꞌi wẽtup ok yt ipoĩꞌãm kuap i rakat yni pe ariaꞌyp ete heꞌyni pe taꞌa­tuerut Iesui ewawi. Miꞌi tote miit sem kahato puo taꞌa­tue­ro­kosap iꞌahu rakat Iesui kape. Maꞌato yt aikopuo kuap i taꞌa­tue­ro­kosap Iesui kape. Miꞌi hawyi miitꞌin tok puo yt taꞌa­tue­reke kuap i pote teꞌe­raꞌam naꞌyn getap ok tote hawyi taꞌa­tu­ꞌoghot raꞌyn mare itote ywaiti Iesui apy tote. Miꞌi hawuo taꞌa­tu­mo­ꞌapyk Iesui yatype yt hewyry kuap i rakat. Miitꞌin tok puo Iesui ywytpe taꞌa­tu­mo­ꞌapyk.
42,5,20,Miꞌi hawyi Iesui tikuap taꞌyn iꞌatuepiat tomohey hap hawyi toꞌe yt ipoĩꞌãm kuap i rakat pe — Uiwy e koitywy o waure wo raꞌyn eminug saꞌag koꞌi kai areĩneꞌen e.
42,5,21,Miꞌi hawyi itotiaria nagnia ehay enoi haria iꞌewyte miwan enoi haria teꞌe­roꞌe teꞌe­ru­wa­nẽtup hawe — Heiẽ yt naku i Iesui ihay saꞌag kahato Tupana ete iꞌatuꞌe katu­pono Tupana yn ni iwaure kuap aiminug yt naku i hap koꞌi iꞌatuꞌe.
42,5,22,Maꞌato iꞌatu­wa­nẽtup hap koꞌi Iesui tikuap yne raꞌyn tuwa­nẽtup hawe. Miꞌi pote toꞌe wanẽtup haria pe — Kat pote mio tã eweiꞌe eiwa­nẽtup hawe e. Taꞌi — Waure wo raꞌyn ni eminug saꞌag koꞌi kai areĩneꞌen mesup areꞌe raꞌyn mesuwat miit pe e. Yt niatpo hin i — Waure wo areꞌe miitꞌin me e. Maꞌato poꞌog niatpo watoꞌe yt hewyry kuap i rakat pe — Epoĩꞌãm no hawyi ewyry ro watoꞌe niatpo kahato e.
42,5,24,Miꞌi pote pono atimo­herep ehepe uhesaika hap miitꞌin miꞌa­parap koꞌi moweityk hamo e. Taꞌi Uito ti Miitꞌin Eykeꞌet miꞌi pote ti uhesaika hap putꞌokꞌe wuatꞌi miitꞌin minug yt naku i hap koꞌi moma hamuat e. Miꞌi uhesaika hap moherep hamuat mesup uhehay wo atimoe­hãite meiũwat yt hewyry kuap i rakat yne ehehamo e. Miꞌi hawyi eweikuap taꞌyn uhehay wuat atihep kuap wy eiminug saꞌag koꞌi hap e itotiaria pe. Miꞌi hawyi toꞌe yt ipoĩꞌãm kuap i rakat pe — Epoĩꞌãm no mehĩ hawyi etiꞌok­poꞌi ro eꞌyni hawyi ereto ro eꞌyat kape e.
42,5,25,Mio tã e hawyi meremo saꞌa­wy­ꞌiwuat iꞌahu rakat ipoĩꞌãm hawyi toiꞌok­poꞌi teꞌyni hawyi toto raꞌyn toꞌyat kape tuwehum kahato Tupana kape toto turan.
42,5,26,Itotiaria teꞌe­ru­wa­nẽtup Iesui minug etiat hawyi teꞌe­ru­wehum kahato Tupana kape maꞌato teꞌe­ro­kenꞌẽ hap wywo teꞌe­roꞌe — Iesui yt uwe i ewy iꞌatuꞌe. Aikotã pyno tutunug wakuap miꞌi hap ewy iꞌatuꞌe. Meiũwat ewywuat yt miitꞌin minug kuap ewy hin i iꞌatuꞌe. Yt karãpe i miꞌi ewywuat kape wata­ꞌa­kasa meikotã nug hap kape iꞌatuꞌe toꞌope. Miꞌi pote teꞌe­ro­kenꞌẽ kahato Iesui pupi.
42,5,27,  PIAT EWYMiꞌi hawyi toto i raꞌyn Iesui mekewat tomi­moe­hãite yat pyi hawyi muꞌap upi tehaꞌat kahato wẽtup miit kape. Taꞌa­kasa wẽtup ok yt uwe miky­ꞌesat i rakat kat pote muꞌap pyhyp hano toĩneꞌen sura­raꞌin wanĩ­kaptia powyro rakat pote. More­kuaria wanĩ­kaptia wywo toiꞌa­tu­pyhyp yne muꞌap koꞌi. Itote pyi toiꞌa­tu­ky­ꞌesat wuatꞌi miitꞌin kaipyi muꞌap saꞌup. Iwato kahato toiꞌa­tu­po­re­raꞌat Iuteuria ewanĩ­kaptia porekuat wano. Miꞌi hawyi ipatꞌok towanuat totat saꞌag. Miꞌi hawyi ihaꞌat kahato Iesui howawi mehĩ Mateu Irewi e hap het rakat kape. Miꞌi hawyi toto howawi hawyi toꞌe — Woro­ky­ꞌesat en uhemiit no e. Pyno toꞌiro uhupi e Iesui Mateu pe.
42,5,28,Toikaykay hawyi meremo ipoĩꞌãm Iesui upiat toto hamo. Miꞌi hawyi toiꞌa­tu­ꞌatoiat yne yne tomisat koꞌi saꞌup iwato rakat yparakai tomi­ꞌa­pykok tote. Yt toiky­ꞌesat i poꞌog katu­pono toto teran Iesui upi pote e.
42,5,29,Miꞌi hawyi Irewi Mateu toto raꞌyn Iesui upi hemiit no. Miꞌi hawyi Iesui mekewat Mateu Irewi tioto toꞌyat kape imoenuk hamo. Putꞌok­toꞌe toꞌyat pe hawyi ienuk hap tutunug Iesui etiat tuwehum haype. Miꞌi hawyi toiꞌa­tu­kaykay towy­riaꞌin toꞌe­wywuat saꞌup pore­raꞌat haria toiꞌa­tu­kaykay iraniaꞌin wywo. Miꞌi hawyi yt naku i kahato rakaria pyꞌa­setpe Iesui toĩneꞌen.
42,5,30,Miꞌi hawyi nagnia ehay enoi haria iꞌewyte miwan etiat wãiꞌe hap moherep haria teꞌe­ra­haꞌat Iesui ienuk hap kape hawyi miꞌiria iꞌatu­py­ꞌahak Iesui ete iꞌewyte Iesui potmu­ꞌeria ete. Miꞌi pote teꞌe­roꞌe — Kat poteĩ Eika­ꞌiwat yt nakuaria i saꞌup pore­raꞌat haria wywo tenuk hamuat toto iꞌatuꞌe. Yt naku i yt nakuaria i wywo watenuk e miwan me iꞌatuꞌe.
42,5,31,Maꞌato Iesui tiꞌa­tu­wesat — Uhytꞌiꞌin e yt eweikuap i apo aikotã ihãite rakaria yt ikat hin i mohag nug hat taꞌa­tu­moe­hãite hamo e. Maꞌato iraniaꞌin iꞌahu rakaria ihãite pikꞌe rakaria ikat kahato mohag nug hat taꞌa­tu­mo­hãite pakup i hat taꞌa­tu­mo­pakup i hat e. Uito areĩneꞌen mohag nug hat ewy. Mesu­wa­ro­tiaria ehakye­raꞌat hamo Tupana uipo­ꞌoro miitꞌin yt naku i nug haria moehãite hamo uipo­ꞌoro e.
42,5,32,— Uito ti yt ariot i wakuaria mowaku pakup i hamo katu­pono — Uruto poꞌog waku tora­niaꞌin kai iꞌatuꞌe. Miꞌi e haria yt uikat i — Uruto waku kahato Tupana wanẽtup hawe iꞌatuꞌe haria ewy e. Miꞌi pote yt atiꞌa­tue­ha­kye­raꞌat kuap i miꞌiria maꞌato iraniaꞌin — Yt nakuaria i uruto e haria tikuap kahato raꞌyn yt iꞌatue­waku i hap pote miꞌiria atiꞌa­tue­ra­ꞌaipok kuap Tupana kape e. Miꞌiria muꞌe hamo ariot e. Maꞌato — Uruto waku e haria yt atiꞌa­tue­ha­kye­raꞌat kuap i e Iesui.
42,5,33,  PIAT EWYMiꞌi hawyi mekewat — Uruto poꞌog e haria teꞌe­roꞌe Iesui pe — Uhyt iꞌatuꞌe ahetꞌok hat Iuwãu potmu­ꞌeria iꞌewyte nagnia ehay enoi haria teꞌe­ru­we­mo­syꞌat kahato taꞌa­tuehay Tupana kapiat moesaika hamo iꞌatuꞌe. Maꞌato ewat epotmu­ꞌeria teꞌe­ru­wenuk yn iꞌatuꞌe. Yt teꞌe­ru­we­mo­syꞌat hin i taꞌa­tuehay Tupana kapiat moesaika hamo iꞌatuꞌe.
42,5,34,Mio tã teꞌe­roꞌe hawyi Iesui tiꞌa­tu­wesat — Pyno ahenoi teran hãꞌãkap wuo uhehay e. Karãpe toĩneꞌen ienuk wato hap eꞌat aiwo­ꞌo­mo­wepit hap eꞌat turan heꞌaito pakup takat eꞌat mõtypot hap turan iharyꞌi pakup takat eꞌat mõtypot hap turan mekewat eꞌat pe yt uwe i tuwe­mo­syꞌat teran iꞌatu­wepit teran hap yn teꞌe­renuk hap yn woꞌo­kyiꞌat hap eꞌat piat pote seꞌaito hap eꞌat piat pote e. Taꞌi iꞌatu­wepit kahato teꞌe­renuk turan e. Miꞌi hap ewy kahato areĩneꞌen mekewat Seꞌaito Pakup ewy e. Uhemiitꞌin wywo areĩneꞌen turan iꞌatu­wepit kahato aikotã woꞌo­kyiꞌat hap eꞌat piaria ewy are e. Pyno seꞌaito hap eꞌat pe iꞌatu­wy­riaꞌin iꞌatu­wepit kahato teꞌe­renuk turan e. Seꞌaito wywo tukup­teꞌen turan yt teꞌe­ru­we­mo­syꞌat teran hin i e. Yt iꞌatu­ꞌarot hin i tukup­teꞌen aikotã woꞌo­kyiꞌat hap turanuat ienuk hap ewy e. — Maꞌato meiũran ti aru Uito iraniaꞌin tioto uiꞌauka hamo miꞌi hap eꞌat turan aikotã seꞌaito pya taꞌa­tue­reto toꞌyat totepyi hap ewy irane areĩneꞌen e. Miꞌi hap eꞌat pe ti aru iꞌatu­ꞌarot sese hap topy­huꞌat iꞌatuepe. Yt teꞌe­renuk hin i katu­pono iꞌatue­hatꞌat kahato uiky­ꞌewi haype e. Aikotã watihep seꞌaito ipakup te turan hap ewy hawyi iwary pakup iꞌarot toĩneꞌen hap ewy aru tukup­teꞌen taꞌa­tu­ꞌarot hap wywo e. Miꞌi hap eꞌat pe yn teꞌe­ru­we­mo­syꞌat kahato raꞌyn e Iesui — Kat pote yt eremo­syꞌat i uruto ewy e haria pe.
42,5,36,  PIAT EWYMiꞌi hawyi wẽtup sehay iãꞌãkap i Iesui henoi seko potꞌi enoi haria pe. — Uiwy­riaꞌin manaꞌin eweikuap aikotã yt naku i watomog ahesokpe potꞌi sokpe kype pakup wo e. Miꞌi tã yt ikahu hin i watunug katu­pono wato­piꞌig sokpe potꞌi hiotꞌe hap sokpe pakup wo hap yt ikahu hin i topy­huꞌat e. Miꞌi wati­koho hawyi sokpe pakup tihiot neꞌi raꞌyn totekyi kahato pote sokpe potꞌi e. Miꞌi hawyi sokpe potꞌi hiotꞌe rakat poꞌog hiotꞌe saꞌa­wy­ꞌiwuat kai e. Taꞌi miꞌi ewy kahato ti uhehay wakuat pakup toĩneꞌen e. Taꞌi yt watopag kuap i uhehay pakup sehay potꞌi tote katu­pono yt toꞌo­ꞌewy hin i e. Maꞌato toꞌopuo toꞌopuo wahenoi uhehay sehay potꞌi puo pote poꞌog topy­huꞌat yt naku i e. Aikotã ahesokpe potꞌi hiotꞌe sese hap ewy topy­huꞌat e. Iꞌape potꞌi hawyi iteneg kahato raꞌyn e Iesui — Kat pote yt etunug yne i urueko ewy e haria pe.
42,5,37,Miꞌi hawyi Iesui toꞌe miitꞌin akag koꞌi yt tomohey i haria pe — Pyno wẽtup sehay iãꞌãkap ahenoi i ehepe e. Uiwy­riaꞌin e yt naku i wato­mohey typy sehay yt toꞌo­ꞌewy i pytkai e. Yt naku i toꞌopuo toꞌopuo eweipag uhehay pywo sehay rakat sehay yt pywo rakat i wywo e. Pywo ti rat ahetama puo watopag Uwa ywa hy heiam pakup we yn e. Taꞌi aheka­mũti iꞌape pakup kawiat pe yn watopag e. Miꞌi hawyi mekewat Uwa ywa hy tuwe­mõpuk itote e. Miꞌi iꞌape pakup we waku yt ipe teneg i pote e. Taꞌi iꞌape yt gag i te pote torokꞌe teꞌen teꞌen neꞌi Uwa ywa hy pakup henãpuk neꞌi hawyi e. Maꞌato ahetama puo watopag Uwa hy pakup yt ihyenãpuk i te turan heiam potꞌi pe pote iꞌape teneg nakat heiam me miꞌi myeꞌym eꞌat hawyi ihyenãpuk taꞌyn turan ipe heiam teneg nakat ipotꞌi rakat yt torokꞌe i hawyi yt naku i katu­pono heiam pokꞌe hawyi Uwa hy yt kat i raꞌyn toto yne yi tote e. Miꞌi hawyi yt kat i topy­huꞌat Uwa hy toto yne raꞌyn mote e. Iꞌewyte heiam motꞌi hiotꞌe wy hawyi yt naku i pe toĩneꞌen. Miꞌi pote ahetama puo watopag Uwa hy iꞌape yt igag i te rakat pe e. Miꞌi hawyi toĩneꞌen motꞌi itote ahesapo wuat waku rakat e. Miꞌi tã ti watunug ahetama puo manaꞌin uhytꞌiꞌin e. Miꞌi uiꞌe hap ewy kahato ti uhehay he kahato rakat ipakup e. Miꞌi pote waku watopag ipakup we e. Yt teke kahato i sehay potꞌi pe e Iesui typy sehay upiaria pe. Maꞌato eipe — Poꞌog waku iporo rakat eweiꞌe hawyi yt eweiky­ꞌesat i uhehay pakup e. Eipe eweikup­teꞌen mahy u haria ewy e. Miꞌi u haria tiky­ꞌesat kahato sapo hy potꞌi ahetama pe teꞌe­ru­we­mo­pẽꞌã hamo e. — Watikuap ihy nem hap u hap iꞌatuꞌe. Miꞌi poꞌog waku uruwa­nẽtup hawe iꞌatuꞌe. Yt kan hamo i sapo hy pakup uruwa­nẽtup hawe iꞌatuꞌe. Imopẽꞌã teran nakaria mio tã iꞌatuꞌe. Miꞌi haria ewy kahato eweikup­teꞌen uhehay pakup yt kyꞌesat i pote — Yt kan hamo i ehay pakup eweiꞌe pote katu­pono urumikuap iporo rakat poꞌog he eweiꞌe e. Miꞌi pote yt karãpe i eiwe­hekuap ipakup takat e. — Ipotꞌi rakat poꞌog waku eweiꞌe yn e Iesui tehay pun haria pe.
42,6,1,  PIAT EWYMiꞌi hawyi yt iꞌatu­potpap i hap eꞌat pe Iesui awati ypia puo tokosap towy­riaꞌin nywo. Miꞌi hap tote iwyriaꞌin hoꞌopik taꞌyn awati taꞌa­tu­ko­kaꞌat no hawyi taꞌa­tuꞌu raꞌyn.
42,6,2,Miꞌi pote nagnia ehay enoi haria teꞌe­roꞌe iꞌatuepe — Kat poteĩ eweho­ꞌopik awati yt aipotpap i hap eꞌat pe iꞌatuꞌe. Miꞌi tã ti yt naku i aiwo­ꞌo­nãpin hawe iꞌatuꞌe.
42,6,3,Miꞌi tã ti iꞌatuꞌe pote Iesui toꞌe — Yt eweikuap i aikotã saꞌa­wy­ꞌite morekuat Tawi tunug tesyꞌat hawyi e. Iꞌewyte towy­wuaria tesu­ra­raꞌin iꞌatue­syꞌat hawyi hap e. Teke Tupana mõtypot hawe hawyi tutuꞌu mekewat man wakuat Tupana kapiat paꞌi miꞌu wuat yn mekewat man yt naku i miit reꞌen neꞌi miꞌu wo e miwan me wen maꞌato morekuat Tawi iꞌu hesyꞌat kahato hawyi. Iꞌewyte toimõꞌẽ mekewat man tesu­ra­raꞌin me. Maꞌato miwan me waku paꞌi miꞌu wuat yn wo rakat man tutuꞌu tesu­ra­raꞌin wywo. Yt naku i iraniaꞌin miꞌu e miwan me wen.
42,6,5,Pyno Tupana tipo­ꞌoro raꞌyn ehowawi Wuatꞌi Miitꞌin Ykeꞌet e hap het rakat e. Miꞌi Miit toĩneꞌen Tupana Mipo­ꞌoro Wuatꞌi Miitꞌin Akag wo e. Miꞌi pote waku ahenoi ehepe uheywytꞌin uheinytꞌin kat som waku watunug kat som yt naku i watunug Tupana mõtypot hap eꞌat pe e Iesui tuwepiat.
42,6,6,  PIAT EWYMiꞌi hawyi wẽtup yt motpap i hap eꞌat piat turan teke raꞌyn Iesui Tupana mõtypot hawe miitꞌin atumuꞌe hamo. Miꞌi hap tote wẽtup ok ipo sese kawiat ipo kag motꞌi rakat toĩneꞌen.
42,6,7,Miꞌi hawyi Miitꞌin muꞌe haria itotiaria wãiꞌe hap miwan miat moherep haria teꞌe­roꞌe toꞌope — Waku wate­haꞌat kahato Iesui kape sio ipotpap mesup yt aipotpap i hap eꞌat pe sio yt sio toimoe­hãite mekewat ipo kĩꞌã rakat sio yt iꞌatuꞌe toꞌope. Ipotpap Iesui pote waku watoꞌe wuatꞌi ehamo — Yt naku i rakat meiẽ Iesui watoꞌe iꞌatuꞌe.
42,6,8,Maꞌato tomaꞌat teran hap iꞌatu­wa­nẽtup hawiat Iesui tikuap taꞌyn tuwe­kaipyi hawyi toikaykay raꞌyn ipo kĩꞌã rakat tuwe­wawi wuatꞌi ehamo hawyi toꞌe — Uhyt eriot ro meikowo waku meiũpe yꞌam me ereĩneꞌen wuatꞌi miitꞌin pyꞌa­setpe wuatꞌi miitꞌin ehamo e ipo kĩꞌã rakat pe. Ipoĩꞌãm naꞌyn hawyi hewyry miitꞌin pyꞌa­setpuo.
42,6,9,Miꞌi hawyi Iesui apoꞌe iraniaꞌin me — Kat som toꞌe miwan me Tupana mõtypot hap eꞌat ete e. Aikotã watunug mesuwat eꞌat pe sio wakuap watunug sio yt nakuap i watunug sio miitꞌin kyꞌe hap sio miitꞌin auka hap kat som toꞌe miwan me hap watunug e miꞌi hap ete apoꞌe itotiaria pe.
42,6,10,Miꞌi hawyi yt taꞌa­tu­wesat kuap i. Miꞌi hawyi Iesui tehaꞌat kahato itotiaria ewawi motꞌi hawyi toꞌe ipo kĩꞌã rakat pe — Uiwy e erepo­torok to meikowo e. Miꞌi hawyi ipo kĩꞌã rakat tuwe­po­torok taꞌyn hawyi waku raꞌyn ipo.
42,6,11,Miꞌi pote wãiꞌe hap enoi haria iꞌatu­py­ꞌahak kahato raꞌyn Iesui ete. Miꞌi hawyi teꞌe­roꞌe toꞌope — Aikotã aru wati­ꞌakit wati­mohit mesuwat Iesui iꞌatuꞌe taꞌa­tu­py­ꞌahak popuo.
42,6,12, PIAT EWYMiꞌi hawyi Iesui toto yityꞌok kape Tupana wywuat toꞌoehay hamo. Miꞌi hawyi wãtym kaꞌap ihay Tupana wywo yityꞌok tote.
42,6,13,"Ihotꞌok hawyi toiꞌa­tu­kaykay raꞌyn temiitꞌin sem tuwe­wawi. Miꞌiria kaipyi 12 ok takaria toiꞌa­tu­ꞌairo topot­po­ꞌo­roria 12 ok takaria wo. Saꞌa­wyꞌi Simãu toiꞌairo topot­po­ꞌoro wo tehay moherep hamo. Miꞌi hawyi het tutum pakup i PETERU e Simãu me het pakup taꞌyn. Miꞌi hawyi Peteru ywyt ÃTERE toiꞌairo tomi­po­ꞌoro wo tehay moherep hamo. Miꞌi hawyi TIAKU toiꞌairo temiit sese wo tehay moherep hamo. Miꞌi hawyi IUWÃU toiꞌairo tomiit sese wo tehay moherep hamo. Miꞌi hawyi WIRIPI toikaykay tuwe­wawi temiit sese wo tehay moherep hamo. Miꞌi hawyi PATURUMEU toiꞌairo topot­muꞌe sese wo tehay moherep hamo. Miꞌi hawyi MATEU toiꞌaro topot­muꞌe sese wo tehay moherep hamo. Miꞌi hawyi TUME toiꞌairo tomi­po­ꞌoro sese wo tehay moherep hamo. Miꞌi hawyi wẽtup ok TIAKU mekewat Auweu saꞌyru toiꞌairo tomi­po­ꞌoro wo tehay moherep hamo. Iꞌewyte wẽtup ok SIMÃU toiꞌairo topot­po­ꞌoro wo tehay moherep hamo. Mekewat saꞌa­wy­ꞌiwuat surara powyro hat tetama piaria wanĩ­kaptia sytpok hamo rakat — Uhetama Kanaꞌa poꞌog wakuat torania kai e hat. Miꞌi hawyi IUTA mekewat Tiaku saꞌyru toiꞌairo temiit sese wo tehay moherep hamo. Miꞌi hawyi wẽtup IUTA toiꞌairo temiit no tehay moherep hamo mekewat Ikarioti saꞌyru. Miꞌi miit yt naku i maꞌato Iesui maꞌat hanuat neꞌi topy­huꞌat. Miꞌi hawyi toran naꞌyn 12 ok takaria tehay moherep hanuaria wo toiꞌa­tu­ꞌairo. Series,  Series, "
42,6,17,Iesui tiꞌa­tu­ꞌairo 12 ok takaria temiitꞌin topot­po­ꞌo­roria wo miitꞌin muꞌe hamuat hawyi ipotꞌapyk yityꞌok kaipyi yi hot kape tomi­ꞌai­roria wywo. Miꞌi hawyi yt putꞌok­toꞌe yi hot piat i te turan iraniaꞌin ipotmu­ꞌeria sem tipuẽti Iesui mekewat yahig note. Miꞌi hawyi mekewat yahig wato tote tukup­teꞌen Iesui kat haria aiko­pepyi aiko­pepyi tõꞌẽ. Iꞌatu kahato miitꞌin itote toipuẽti yi Iuteu kaipy­wiaria tawa wato Ieru­sarẽi kaipy­wiaria iꞌewyte yꞌy wato yẽpe etiat tawa Tiru kaipy­wiaria tawa Sitãu kaipy­wiaria toiꞌa­tu­puẽti itote. Iꞌatu kahato miitꞌin itote Iesui ekatup haria. Tõꞌẽ tõꞌẽ Iesui ehay kapiat teꞌe­ru­wa­nẽtup teran haype. Iꞌewyte iꞌahu rakaria taꞌa­tue­hãite hap kyꞌewi haria tõꞌẽ kahato Iesui kape. Iꞌewyte tõꞌẽ kahato ahiag ipiit piat rakaria. Miꞌi haria ahiag iꞌatu­mo­so­ꞌopot koꞌi maꞌato Iesui tiꞌa­tu­sopo yne ahiag iꞌatupiit pyi. Miꞌi hawyi yne Itotiaria teꞌe­ru­wehik teran Iesui ete katu­pono taꞌa­tu­ky­ꞌesat taꞌa­tu­moe­hãite hap Iesui piat katu­pono Iesui hesaika kahato Tupana esaika hamo miitꞌin moehãite hamo. Miꞌi pote taꞌa­tu­ky­ꞌesat kahato Iesui emig taꞌa­tupo wuat hap yne iꞌahu rakaria. Taꞌa­tuemig hawyi meremo iꞌatue­hãite hap topy­huꞌat.
42,6,20, PIAT EWYMiꞌi hawyi Iesui tehaꞌat topot­mu­ꞌeria kape hawyi toiꞌa­tu­kyꞌe kahato hawyi toꞌe — Tupana mipoi­tyro koꞌi eipe uimohey haria yt hekat rakaria i eipe pytkai more­kuaria Tupana etama pe eweikup­teꞌen wuatꞌi eꞌat pe e. — Uheka­tu­wyria uwe uwe Tupana pe toꞌe — Yt uimi­ky­ꞌesat ok tã i te worokuap e topyꞌa pe mio tã e haria pe Tupana toꞌe — Pyno uimi­poi­tyro sese koꞌi eipe katu­pono woro­ho­ꞌonug wyti aru eipe wuatꞌi ywania pore­kuaria wo mesu­wa­rote aikotã Uito areĩneꞌen Morekuat no atipy pe hap ewy e Tupana tepiat — Worokuap teran e haria uimohey haria.
42,6,21,Miꞌi hawyi Iesui tehaꞌat topot­mu­ꞌeria kape hawyi toiꞌa­tu­kyꞌe kahato hawyi toꞌe — Tupana mipoi­tyro koꞌi eipe uimohey haria hesyꞌat rakaria eweikup­teꞌen pytkai katu­pono uwe uwe toꞌe Tupana pe — Uhesyꞌat kahato ekuap hap kyꞌewi aikotã hesyꞌat kahato rakaria tikat miꞌu yn hap ewy — Worokat kahato En Tupana e haria pe — Aikotã ienuk kahato haria iwepit kahato haria ewy woro­ho­ꞌonug eiperia iꞌok kahato rakaria ewy e Tupana tokuap teran haria pe e. Miꞌi hawyi Iesui tehaꞌat topot­mu­ꞌeria kape hawyi toiꞌa­tu­kyꞌe kahato hawyi toꞌe — Tupana mipoi­tyro koꞌi eipe uimohey haria e. koitywy eweiwak eipyꞌa pe maꞌato miꞌi hawyi Tupana mimo­wepit kahato rakaria eweikup­teꞌen wuatꞌi eꞌat pe e. Taꞌi uwe uwe tuwak topyꞌa pe iraniaꞌin satek pote hoꞌopot pote miꞌi haria pe ti Tupana toꞌe — Woro­ho­ꞌo­mo­wepit kahato eipe katu­pono karãpe eheha­ky­ꞌeꞌi hap putꞌokꞌe ehete miꞌi hap atuꞌu yne uipyꞌa pe wy aikotã iraniaꞌin ehaky­ꞌeꞌi hap ewetuꞌu yne hap ewy e Tupana miꞌiria pe e Iesui topot­mu­ꞌeria pe ahepe.
42,6,22,Miꞌi hawyi Iesui tehaꞌat topot­mu­ꞌeria kape hawyi toiꞌa­tu­kyꞌe kahato hawyi toꞌe — Tupana mipoi­tyro koꞌi eipe uimohey haria miitꞌin miky­ryꞌi eweikup­teꞌen mesuwe pytkai e. Uwe uwe wakuap nug motiat miitꞌin woꞌo­ky­ryꞌi hamo topy­huꞌat miꞌi haria pe ti Tupana toꞌe — Pywo pe ti woro­ho­ꞌo­mo­wepit kahato katu­pono atum aru ehepe uhetama atipy piat e Tupana. Pywo pe ti woro­ho­ꞌo­mo­wepit kahato eipe katu­pono aikope Uito areĩneꞌen Morekuat no hap tote hekat kahato rakaria wo eweikup­teꞌen wuatꞌi eꞌat pe e. Miꞌi hawyi Iesui tehaꞌat topot­mu­ꞌeria kape hawyi toiꞌa­tu­kyꞌe kahato hawyi toꞌe — Uwe uwe uhemiit sese wo miitꞌin miky­ryꞌi hamo teꞌe­ro­py­huꞌat miitꞌin misa­tyꞌi satyꞌi wo miitꞌin mimo­weu­kaꞌi miꞌi uhemiit pote miꞌi hat pe — Pywo pe ti woro­mo­wepit poꞌog ni wuatꞌi kai e Iesui temiitꞌin me. — Taꞌi miꞌi tã hap ewy taꞌa­tunug saꞌa­wy­ꞌi­wuaria uhehay moherep haria ete e Tupana. Miꞌi tupono iꞌatuehay saꞌag yt pywo pe i ehete uhemiitꞌin eipe pote eiwe­mo­wepit ro eiwe­wehum hawyi waku peso­ꞌe­weiꞌe iwepit sese rakat pesoꞌe hap ewy katu­pono meiũran ti aru Tupana mimõ­typot kahato haria wo eweikup­teꞌen atipy pe are e. Taꞌi atipy pe — Woro­mõ­typot kahato eipe e Tupana aru uimohey haria potiat miitꞌin miky­ryꞌi hap koꞌi wo eipe pote e Iesui.
42,6,24,Miꞌi hawyi Iesui tehaꞌat yt tomohey haria i pe hawyi toꞌe tuwak popuo — Hoꞌo­wasat kahato rakaria eiperia katu­pono — Uruekat kahato hap kaipyi urumo­wepit hap toĩneꞌen e haria eipe e. Yt naku i pe eiwa­nẽtup hap katu­pono eweikat at kaꞌap ewepit hap eheka­reꞌen sok mesu­wa­rote hap kaipyi e. Taꞌi mesu­wa­rotiat ewepit kahato hap yn eweikat e. Pyno emiky­ꞌesat ewy toĩneꞌen eipo pe aru hap ok tã maꞌato Tupana piat eimo­wepit hap yt eweikat hin i e. Pywo ti rat eimi­puẽti ok tã mesu­wa­rote yn toĩneꞌen irane ehaꞌup mo maꞌato atipy piat ehaꞌup yt kat i hin i irane eweipuẽti aru e mesu­wa­rotiat yn hekat rakaria pe.
42,6,25,Miꞌi hawyi Iesui tehaꞌat yt tomohey haria i pe hawyi toꞌe tuwak popuo — Hoꞌo­wasat kahato rakaria ewy eweikup­teꞌen mesu­wa­rotiat miꞌu yn eweiꞌa­tukat pote e. — Uruꞌok kahato miꞌu wo eweiꞌe eiwo­ꞌope maꞌato yt ehesyꞌat hin i eipyꞌa pe Tupana kuap hap kyꞌewi e. — Uruꞌok kahato uruto eweiꞌe maꞌato meiũran aru ehesyꞌat kahato raꞌyn wuatꞌi eꞌat pe e. Koitywy eiwepit kahato mesuwe wen maꞌato miꞌi irẽ aru paaꞌe­weiꞌe ehesyꞌat sese wuatꞌi eꞌat pe hap kaipyi e. Yt naku i kahato aru topy­huꞌat ehepe e. Eweiwak kahato wuatꞌi eꞌat pe eiꞌa­rotꞌi kahato hap aru putꞌokꞌe e Iesui mesu­wa­rotiat miꞌu yn kat haria pe.
42,6,26,Miꞌi hawyi Iesui tehaꞌat yt tomohey haria i pe hawyi toꞌe tuwak popuo — Yt naku i pe aru eweikup­teꞌen wuatꞌi eꞌat pe e. — Uruto poꞌog iraniaꞌin kai eweiꞌe yn eipyꞌa pe pote e. Eweikat kahato miitꞌin kaipyi — Waku poꞌog en iꞌatuꞌe hap. Eiwe­mõ­typot hap yn eweikat iraniaꞌin kaipyi e. Miꞌi pote ti aru ihaky­ꞌeꞌi kahato rakaria ewy eweikup­teꞌen wuatꞌi eꞌat pe yt kat i Tupana mõtypot hap eikai pote e. Saꞌa­wy­ꞌiwuat Tupana ehay yt pywo rakat i moherep haria heso rakaria koꞌi ewy kahato eweikup­teꞌen are e. Taꞌi saꞌa­wyꞌi miꞌiria pe — Waku kahato eipe poꞌog torania kai iꞌatuꞌe wen maꞌato — Yt nakuaria i kahato ti eipe e Tupana saꞌa­wyꞌi miꞌiria pe e Iesui. Miꞌiria ewy kahato aru toꞌe ehepe are e Iesui — Uruto poꞌog iraniaꞌin kai e haria pe.
42,6,27, PIAT EWYMiꞌi hawyi Iesui toꞌe tomohey haria pe. — Uhaꞌy­ruꞌin uhaki­ꞌytꞌin e eiwa­nẽtup to mesup uimienoi koro kape e. Eiwe­waure kaꞌa kahato ro mesuwat uimienoi koro kape e katu­pono atiky­ꞌesat kahato ewetunug kahato mesuwat uiꞌe hap — Waku wati­ꞌa­tu­kyꞌe yne yne ahewa­nĩ­kaptia koꞌi e. Waku pe yn waku watu­kup­teꞌen yt nakuap i nug ahetiat haria wywo e. Waku watunug waku yn yt aikyꞌe i haria pe e. Waku wati­ꞌa­tu­kyꞌe kahato yn naꞌyn yt aikyꞌe i haria e.
42,6,28,Uimohey haria e waku wati­ꞌa­tue­waku yn naꞌyn aiꞌa­tu­sa­tyꞌi satyꞌi haria e. Miꞌi hawyi waku aimo­so­ꞌopot haria upi wahẽtup Tupana kape yn naꞌyn — Etiꞌa­tue­ha­kye­raꞌat o uruewa­nĩ­kaptia yt aipo­wyro hin i haria waku watoꞌe Tupana pe e. Iꞌewyte waku wahẽtup kahato Tupana kaipyi aimo­weu­kaꞌi haria upi iꞌatu­poi­tynug ahiag pupiat hamo e.
42,6,29,Waku wati­ꞌa­tu­kyꞌe aimaꞌat haria yt naku i watu­ꞌuka aiwu­ꞌuka teran haria wywo e. Karãpeĩ ahewa­nĩkap ahowa­petek hawyi waku watoꞌe tope — Waku kokai i ro uhowa­petek uhyt mana waku watoꞌe ahowa­petek hat pe e. Karãpe ahewa­nĩkap aipo­hari aheꞌyni ete waku watum ahesokpe koꞌi tope ahewa­nĩkap kyꞌe hap moherep hamo are e.
42,6,30,Iꞌewyte karãpe wẽtup ok hẽtup kat ahekat kat ahekat ahepe miꞌi hat pe waku watum imiky­ꞌesat ewy e. Iꞌewyte karãpe ahewa­nĩ­kaptia aheroꞌok ahekat koꞌi miꞌi hawyi yt naku i — Eterut i ro emieroꞌok uhyt mana watoꞌe. Yt naku i aipo­hari ahekat etiat hat kaipyi wate­ra­ꞌaipok e.
42,6,31,Uimohey haria waku watunug wakuap torania miitꞌin muo e. Taꞌi uiwy­riaꞌin aikotã iraniaꞌin tunug waku hap ehepe aimi­ky­ꞌesat ewy miꞌi hap ewy o waku watunug waku hap iraniaꞌin me e. Taꞌi aikotã wati­ky­ꞌesat iraniaꞌin miat wakuap nug ahepiat hap ok tã waku watunug miꞌi waku hap ewy iꞌatuepe e.
42,6,32,Uiwy­riaꞌin e mesu­wa­ro­tiaria tikyꞌe taꞌa­tu­kyꞌe haria yn maꞌato areꞌe ehepe wẽtup sehay — Waku wati­ꞌa­tu­kyꞌe yne miitꞌin sio aikyꞌe haria sio yt aikyꞌe i haria e. Maꞌato aikyꞌe haria yn wati­ꞌa­tu­kyꞌe pote watu­kup­teꞌen yt Tupana mohey i haria mesu­wa­ro­tiaria ewywuat haria ewy kahato watu­kup­teꞌen katu­pono miꞌiria tiꞌa­tu­kyꞌe taꞌa­tu­kyꞌe haria yn e. Miꞌi haria mesu­wa­ro­tiaria ewy wato­py­huꞌat iro yt poꞌog i miꞌiria kai ahewaku hap e. — Taꞌi mesu­wa­ro­tiaria yt Tupana mohey haria i timõꞌẽ kahato taꞌa­tuekat taꞌa­tu­kyꞌe haria kape yn e. Yt Tupana mohey hin i haria pytkai taꞌa­tu­kyꞌe kahato taꞌa­tu­kyꞌe haria — Etipuru ekat uhyt mana mimi taꞌa­tu­kyꞌe hat toꞌe pote meremo taꞌa­tu­puru taꞌa­tukat iraniaꞌin miẽtup hap katu­pono teꞌe­ru­wa­nẽtup — Pyno meũran aru uimõꞌẽ uimi­puru saipepiat poꞌog toterut iꞌatuꞌe teꞌe­ru­wa­nẽtup hawe. Pyno uimohey haria eipe pote yt atiky­ꞌesat i eweimõꞌẽ iraniaꞌin miat turan eweipuru turan miꞌiria wanẽtup hap ewywuat eiwa­nẽtup hap wywo e. Atiky­ꞌesat mio tã watoꞌe aipyꞌa pe ahekat puru hap ete — Taꞌaipok pote waku maꞌato yt taꞌaipok i uimi­puru uimi­mõꞌẽ pote iꞌewyte waku uhepe waku watoꞌe kahato aipyꞌa pe yt kat i ahekat kyꞌewi hap wywo e Iesui ahepe. Pyno waku kahato wati­mõꞌẽ ahekat maꞌato yt naku i wati­mõꞌẽ ahekat mesu­wa­ro­tiaria yt Tupana mohey i haria mimõꞌẽ hap ewy e. Waku wati­puru ahekat wuatꞌi miitꞌin me yt kat yt naku i aiwa­nẽtup hap wywo i e. Waku wati­puru ahekat wuatꞌi miit pe taꞌa­tu­puru reran mote e. Yt naku i apowa­toꞌe — Eweterut apuru uimi­puru sio yt yt naku i watoꞌe. Waku wati­mõꞌẽ aikotã Tupana timõꞌẽ hap ewy are e. Taꞌi aikyꞌe hap wywo yn toiꞌa­tu­mõꞌẽ ahowawi aikyꞌe hap wywo. Iꞌaman tutum kahato wuatꞌi miitꞌin me iꞌatuko koꞌi moehãite hap sio waku nug haria kape sio yt naku i nug haria kape sio tomohey hap upi sio yt tomohey i hap upi tutum iꞌaman iꞌatuko koꞌi moehãite hap e. Taꞌi Tupana tiꞌa­tu­kyꞌe tewa­nĩ­kaptia torania hawyi tutum at iꞌatuko moehãite hamo yt kat saꞌup i wuatꞌi pe e. Pyno waku Aiꞌywot Tupana ewywuat waku wati­mõꞌẽ ahekat are e. Taꞌi waku watunug Tupana minug ewy e. Taꞌi ahegyiꞌat kahato hap kaipyi wati­mõꞌẽ pote meiũran yt taꞌa­tuerut i aimi­puru iꞌatuepiat saipepiat maꞌato Tupana yt tiwaure hin i aimaꞌat hap miꞌi hawyi ahekat saipepiat hum ahepe aimi­puru. Uipot­mu­ꞌeria eipe pote mio tã areꞌe ehepe — Eweiꞌa­tu­kyꞌe ro yne yne ehewa­nĩ­kaptia are e. Waku yn no ewetunug ehewa­nĩ­kaptia pe hãpyk takat yn iꞌatu­kyꞌe hap upi e. Ehekat koꞌi kape yt eiwa­nẽtup at kaꞌap teiꞌo — Kat koꞌi kat koꞌi aru uimi­puru saipepiat uhekat taꞌatuium yt eweiꞌe teiꞌo eipyꞌa pe e. Yt eiwa­nẽtup teiꞌo eimi­puru porap hap kape are. Miꞌi tã eweipuẽti eimi­puru saipepiat Tupana kaipyi poꞌog poꞌog eimi­puru kupitu kai e. Miꞌi tã uiꞌe hap ewy ewetunug pote ti aru Tupana saꞌy­ruꞌin Tupana saki­ꞌytꞌin eipe iꞌatuꞌe miꞌiria ehepiat pe e. — Tupana mẽpytꞌin eipe iꞌatuꞌe ehepiat pe e. Taꞌi Aiꞌywot atipy piat minug ewywuat nug haria eipe iꞌatuꞌe ehepiat katu­pono Tupana iwese kahato yt iwese kahato i rakaria ete hap ewy waku aito iwese kahato rakaria wo wato­py­huꞌat wuatꞌi miitꞌin ete are e. Tupana tuwe­mo­sa­tyꞌi kahato topyꞌa pe tewa­nĩ­kaptia satek hap eꞌat pe e. Waku watu­we­mo­sa­tyꞌi ahewa­nĩkap satek hap eꞌat pe e. Waku wati­ꞌa­tu­po­wyro miꞌiria hatek hap upi e. Pyno waku Aiꞌywot Koro miitꞌin kyꞌe hat ewy watoĩ­neꞌen wuatꞌi miitꞌin kyꞌe hap wywo sio wakuaria sio miit yt nakuaria i are e. Wakuat yn ewetunug o wuatꞌi miitꞌin me Aiꞌywot Koro minug hap ewywuat e Iesui uruepe ahepe topot­mu­ꞌeria pe.
42,6,37, PIAT EWYMiꞌi hawyi poꞌog Iesui toꞌe ahepe — Uiwy­riaꞌin yt naku i wati­ꞌa­tu­mohit miitꞌin — Mekewat miit yt kan hamo i yt naku i watoꞌe iraniaꞌin me are e. Yt naku i watoꞌe aiwa­nẽtup hawe — Uito poꞌog miꞌi miit kai e. Iꞌewyte karãpe miitꞌin inug saꞌag ahetiat hawyi yt naku i wahenoi iraniaꞌin me iminug saꞌag ahetiat e. Miitꞌin minug saꞌag ahetiat wahenoi iraniaꞌin me wẽtup ok minug saꞌag koꞌi pote ti aru Tupana iꞌewyte henoi eiwat eiminug yt naku i hap koꞌi wuatꞌi miitꞌin ehamo aru e. Maꞌato waku waure wo watoĩ­neꞌen iraniaꞌin miat aimaꞌat hap kai. Miꞌi hap ete eweikup­teꞌen waure wo pote Tupana iꞌewyte eiminug yt naku i hap koꞌi kai waure wo toĩneꞌen are e Iesui ahepe.
42,6,38,Waku hegyiꞌat kahato rakaria wo watu­kup­teꞌen uheka­tu­wyria are. Wati­mõꞌẽ ahekat iraniaꞌin me pote ti aru iꞌewyte Tupana timõꞌẽ kahato tekat ahowawi aikotã ahegyiꞌat hap ok tã tutum ahepe maꞌato ahegyiꞌat hap wywo watum kurin kurin iraniaꞌin me pote miꞌi hap ok tã ne aru Tupana tum ahepe e. Maꞌato ahegyiꞌat hap iwato kahato watum mote Tupana iꞌewyte hum iwato kahato ahepe e. Iꞌewyte aimiium kurin yt ahegyiꞌat i pote iꞌewyte Tupana tum kurin ahepe ahegyiꞌat hap ok tã aru tutum ahowawi e. Wahoꞌoium kurin pote Tupana hoꞌoium kurin ahowawi e Iesui.
42,6,39,Miꞌi hawyi poꞌog Iesui henoi hãꞌãkap wuo — Taꞌi e ahetama puo yt ihapytig i rakaria ikat kahato taꞌa­tu­po­re­reko hat e. Miꞌi hawyi wẽtup ok tuereto yt ipuẽti i topo­re­reko hanuat hawyi toꞌo­ꞌe­wywuat toipuẽti topo­re­reko hamo yt ihapytig i rakat re e. Miꞌi hawyi hewo yi hot pe toꞌo­ꞌewy e. Miꞌi hap ewy ti aimuꞌe haria yt Tupana kuap i rakaria pote aimuꞌe hap Tupana moherep hap yt heremo hin i katu­pono yt iha i rakaria ewy tukup­teꞌen. — Miꞌi ti muꞌap Tupana kape iꞌatuꞌe pytkai yt muꞌap hin i. Miꞌi pote iꞌatu­mi­mu­ꞌeria iꞌewyte hoꞌo­wasat rakaria ewy e. Yt toikuap i kahato muꞌap hawyi yt toimo­herep kuap i topot­mu­ꞌeria pe yt ihapytig i rakaria ewywuaria pe e.
42,6,40,Maꞌato eiwe­muꞌe kahato Eimuꞌe Hat mienoi ete uhehay ete hawyi Eimuꞌe Hat mikuap hap ok tã ewehenoi kuap are e. Maꞌato woꞌo­muꞌe hat yt ihapytig i rakat ewywuat pote iꞌewyte woꞌo­muꞌe haria yt ihapytig i rakaria ewywuaria tukup­teꞌen taꞌa­tu­muꞌe kahato pytkai. Miꞌi hawyi taꞌa­tu­muꞌe hat ewy hewo yi hot pe toꞌo­ꞌewy e. Pyno areĩneꞌen Eimuꞌe Haria Akag wo e Iesui. Atiky­ꞌesat kahato yne eiperia ewetunug torania uiꞌe hap ok tã e. Uiꞌe hap ewy ewetunug pote Uito ewywuat eweikup­teꞌen miitꞌin muꞌe hamo e. Yt naku i eweiꞌe eipyꞌa pe — Atikuap poꞌog Uimuꞌe hat Iesui kai miꞌi pote waku wẽtup sehay ahenoi iraniaꞌin me uiwa­nẽtup hap ewy yt uimuꞌe hap sehay ewy yt naku i eweiꞌe. Uipot­mu­ꞌeria sese eipe pote uimi­muꞌe hap ewy kahato aru eweiꞌa­tu­muꞌe e. Miꞌi hawyi hãpyk sese uipo­ꞌo­roria wo miitꞌin muꞌe hamo eweikup­teꞌen e.
42,6,41,Tukup­teꞌen iraniaꞌin uimi­mu­ꞌeria teꞌe­ra­haꞌat kahato iraniaꞌin kape sio taꞌa­tu­ꞌa­parap sio yt hap kuap hamo e. Iꞌatueha iraniaꞌin kape yn yt naku i kat hamo e. Yt teꞌe­ra­haꞌat hin i taꞌa­tu­minug taꞌa­tuwat kape sio waku sio yt taꞌa­tu­minug kuap hamo e. Miꞌiria taꞌa­tu­mohey teran iraniaꞌin yt naku i nug hap etiat haype e. Yt karãpe i paaꞌi­ꞌa­tuꞌe taꞌa­tu­minug saꞌag hap koꞌi ete e. Yt eweikup­teꞌen neiꞌo miꞌiria ewy e Iesui ahepe. — Uito poꞌog iraniaꞌin kai e haria ewy eweikup­teꞌen mote yt ihapytig i rakaria ewy te eweikup­teꞌen katu­pono — Hehu iwatoꞌin nakat eheha pe hap ewy toĩneꞌen aikotã hu yp toĩneꞌen eheha pe hap ewy e. — Atihep teran mekewat eha piat hu hit eweiꞌe maꞌato yt etunug kuap i kat pote hu yp ewywuat toĩneꞌen eha pe pote e. Pyno waku etihep hu yp eha pyi hawyi pote etihep kuap kurin nakat hu iraniaꞌin eha pyi e. Miꞌi hap ewy eweikup­teꞌen eweikat iraniaꞌin minug saꞌag mote e. Waku eweiꞌe eipyꞌa pe — Atoiat teran uiminug saꞌag e. Maꞌato yt naku i eweiꞌe — Uito waku maꞌato iraniaꞌin yt naku i nug haria wo yt eweiꞌe teiꞌo e Iesui ahepe.
42,6,43, PIAT EWYMiꞌi hawyi Iesui toꞌe ahepe — Pyno uiwy­riaꞌin ahenoi teran ehepe wẽtup uhehay iãꞌãkap e. Pyno aito wato­py­huꞌat kat kat yp ewywuat watoĩ­neꞌen iywa he rakat yp ewy e. Taꞌi aiꞌywa he rakat ewywuat aito pote iwese kahato rakaria ewy watoĩ­neꞌen e. Maꞌato aiꞌywa nop takat pote yt kan hamo watoĩ­neꞌen miitꞌin ekyi Tupana kape are. Yt karãpe i ywa nop takat watikoi are. Taꞌi watuꞌu he kahato rakat hawyi — Waku mesuwat iãꞌỹi aimikoi wo watoꞌe e. Pyno watikuap mikoi yp waku sio yt naku i hap iꞌywa he sio nop hap ete. — He pote he yt pote yt watoꞌe. Maꞌato he nakat kape wata­ꞌaipok aimiꞌu wuat hep hamo. Maꞌato nop takat kape yt karãpe i wata­ꞌaipok aimiꞌu wuat hep hamo e. Ihep hawyi watuꞌu hap kyꞌewi maꞌato nop takat pote yt karãpe i wata­ꞌaipok iꞌu hamo e. Miꞌi hap ewy kahato aiminug waku hap iraniaꞌin me teꞌe­ra­ꞌaipok ahowawi aiwese hap upi maꞌato yt naku i nug hap ahehay pote yt teꞌe­ra­ꞌaipok hin i ahowawi Tupana ehay kuap hamo e Iesui ahepe.Pyno watikuap mikoi yp waku sio yt naku i hap iꞌywa he sio nop hap ete. Iꞌewyte Yt karãpe i wati­puẽti Wiku yp ywa he rakat ewywuat hu yp ete neꞌi e. Taꞌi ahetama Wiku yp ywa he rakat wati­puẽti Wiku yp ete yn e. Yt karãpe i wati­puẽti hu yp kape Wiku ywa he rakat e. Miꞌi hap ewy yt karãpe i yt he i rakat kape watuwat Tupana ehay he rakat kat hamo are e Iesui ahepe. Pyno uiwy­riaꞌin aito waku rakaria watu­kup­teꞌen mote mekewat Wiku yp he rakat ewy watu­kup­teꞌen e. Hewo hewo waku mug hap yn mote waku kahato rakat no watoĩ­neꞌen. Iwese kahato rakaria wo watu­kup­teꞌen e. Pyno waku hap kape yn watu­wa­nẽtup aipyꞌa pe miꞌi hawyi ahehay kaipyi tuwẽtem waku rakat yn e. Maꞌato yt naku i watu­wa­nẽtup pote yt naku i hap tuwẽtem ahehay kaipyi e. Pyno aiwa­nẽtup hap aipyꞌa piat toĩneꞌen ahekat hap ewy e. Waku rakat aiwa­nẽtup hap pote toĩneꞌen waku rakat ewy aheĩneꞌen hap e. Maꞌato yt pote yt naku i nug hano watoĩ­neꞌen e Iesui ahepe.Pyno aiwa­nẽtup hap ahesokpe eiam ewy toĩneꞌen e. Pyno ahesokpe waku rakat watopag aheuru pe pote pyno waku rakat ahesokpe watihep kuap itotepyi are. Maꞌato yt naku i rakat ahesokpe watopag ahesokpe eiam me pote miitꞌin mipun ewywuat watihep aheuru pyi are e. Miꞌi hap ewy kahato aipyꞌa pe watopag waku e hap pote waku e hap ewywuat tuwẽtem aru aiwẽ pyi e Iesui ahepe.
42,6,46, PIAT EWYUipot­mu­ꞌeria kat pote som eweiꞌe uhepe — Urumuꞌe hat ekag koro En Mehĩ Urumuꞌe hat akag koro Mimi eweiꞌe uhepe at kaꞌap maꞌato miꞌi pytkai yt ewetunug hin i yne yne uhepiat einãpin hap koꞌi e. Uruka­ꞌiwat sese En eweiꞌe hawyi yt uimi­ky­ꞌesat ewy hin i ewetunug pytkai e. Yt naku i eimi­ky­ꞌesat koꞌi yn ewetunug hawyi uimi­ky­ꞌesat pun haria eweikup­teꞌen are e ahepe.
42,6,47,Pyno uwe uwe tut uhowawi miꞌi hawyi uhehay toikuap tonãpin hap koꞌi toikuap miꞌi hawyi tutunug yne tonãpin hap uhepiat ok tã ewy miꞌi hat topy­huꞌat aikotã getap nug hat ikahu waku kahato rakat nug hat ewy are e. Taꞌi uipot­mu­ꞌeria ewetunug uhepiat einãpin hap ewy pote eweikup­teꞌen aru iweꞌeg kahato rakaria ewywuat aikotã getap iheg nakat nug hat ewy eweikup­teꞌen e. Taꞌi saꞌa­wyꞌi toikat kuru­suꞌyp iheg nakat toꞌyat eãkukag wo e. Miꞌi hawyi toiꞌa­tutuk iãkukag yi pya pe hap ewy e. Miꞌi yat toĩneꞌen iheg nakat kahato ikahu kahato hap ewy. Iꞌyat iminug aikotã aiꞌyat yi heg note ewy iheg hap ewy. Miꞌi turan ywytu uato kahato putꞌokꞌe wen maꞌato tominug toꞌyat iheg kahato rakat yt taꞌat hin i hawyi ywytu uato yt timoma kuap i katu­pono yi heg nakat tote yi pan me toĩneꞌen kahato pote yt taꞌat hin i ywytu uato hap eꞌat pe e. Miꞌi hap ewy kahato uimienoi koꞌi nug haria tukup­teꞌen e Iesui ahepe. Maꞌato uwe uwe tuwa­nẽtup uhehay kape tonãpin hap kape porapꞌi miꞌi hawyi tuwa­nẽtup tuwepe — Yt atunug neran i Iesui piat uinãpin hap e miꞌi e hat wanẽtup hat aikotã getap nug yt iheg miat i rakat ewy aikotã ariaꞌyp nupiꞌa misekuap kahato wuat neꞌi getap nug hat ewy. Iꞌewyte yt ikaꞌa pya pe i toipan hat ewy e. Miꞌi turan putꞌokꞌe ywytu uato hawyi ywytu uato tiꞌy­pyhep hap ewy e. Miꞌi hawyi iꞌyat yt kat i taꞌat raꞌyn hawyi e. Miꞌi hap ewy topy­huꞌat uhepiat tonãpin hap uhehay upi yt topy­huꞌat i rakat e Iesui ahepe mekewat yityꞌok totepyi.
42,7,1, PIAT EWYTohenoi yne raꞌyn hawyi toto raꞌyn Iesui tawa Kawa­naꞌũ Kape.
42,7,2,Miꞌi turan toĩneꞌen itote wẽtup ok sura­raꞌin sem akag koro eropat hat. Miꞌi miit surara akag koro mikyꞌe kahato. Miꞌi miit waku rakat iꞌahu kahato. Ikuꞌuro irane poityꞌi hap ewy. Miꞌi turan surara sem akag tikuap Iesui ieĩneꞌen hap tetawa Kawa­naꞌũ piat. Miꞌi hawyi toipo­ꞌoro sehay meremo Iesui kape Iuteu ywania akagnia upi — Uheropat hat uimi­kyꞌe kahato ikuꞌuro irane Uhyt miꞌi pote meremo eriot uhowawi uheropat hat moehãite hamo e tohẽtup toipo­ꞌoro tehay.
42,7,4,Miꞌi hawyi nagnia putꞌok­ꞌi­ꞌa­tuꞌe Iesui ete hawyi teꞌe­roꞌe tope — Uhyt waku eriot urupo­ꞌoro hat surara sem akag eropat hat moehãite hamo iꞌatuꞌe. Iꞌahu kahato hawyi epiat imoehãite hap surara akag tiky­ꞌesat kahato iꞌatuꞌe. Iꞌewyte uruto wy uruiky­ꞌesat etimoe­hãite surara akag emiit katu­pono aiꞌy­wania powyro kahato hat mekewat surara akag iꞌatuꞌe. Taꞌi miꞌi surara akag ni aiꞌy­wania Iuteu ywania powyro kahato hat iꞌatuꞌe. Miꞌi ti wẽtup ywania kaipywiat pytkai aikyꞌe kahato iꞌatuꞌe. Gaꞌatpo tutum saꞌup iwato kahato Ahetu­pana mõtypot yat nug hamo iꞌatuꞌe Iesui pe.
42,7,6,Miꞌi Iesui tikuap hawyi toto raꞌyn nagnia wywo surara akag yat kape hemiit iꞌahu rakat kape. Maꞌato tuwat turan surara koro yat kape turan surara koro tipo­ꞌoro sehay Iesui ewawi towy­riaꞌin upi — Yt ereke teiꞌo uiꞌyat pe katu­pono uhewaku hap yt putꞌokꞌe i ereke uhowawiat hamo katu­pono En ni poꞌog poꞌog Morekuat no uikai e Iesui pe. Mesup atipo­ꞌoro uhemiit ewawi uhehay moherep epiat hamo katu­pono yt areto kuap i ewawi uhewaku hap yt putꞌokꞌe i uhehay ewawi hamo Mehĩ e. En poꞌog uikai pote e. Pyno waku ehay etipo­ꞌoro uhemiit kape — Woro­moe­hãinte ere o itote hawyi uhemiit mesuwe emimoe­hãite meremo topy­huꞌat hap atimohey raꞌyn e surara koro tuwehay poꞌoro Iesui kape. Uito ti areĩneꞌen surara akag wo e. Taꞌi En ni uito ewy e. Atiꞌa­tu­po­ꞌoro kuap kahato uhesu­rara sem koꞌi aikope aikope uimi­ky­ꞌesat ewy e. Iꞌewyte uiꞌakag koꞌi more­kuaria poꞌog uikai uipo­ꞌoro hap atikuap taꞌyn e. Iꞌewyte 100 ok surara tukup­teꞌen uhemiit no mesuwe uiꞌyat pe e. Pyno wẽtup ok surara pe uhemiit pe — Ereto ro tuꞌuka hamo are hawyi meremo toto uiꞌe hap nug hamo e. Eriot i ro areꞌe pote meremo te tut uhowawi e. Etunug no areꞌe uheropat hat uhesu­rara pe hawyi meremo tutunug uimi­ky­ꞌesat ewy e surara akag Iesui pe tehay poꞌoro. Pyno atikuap taꞌyn En uito ewy ereĩneꞌen Uruꞌakag wo hap e. Pyno erehay­po­ꞌoro meikowo eꞌe hap hawyi meremo uheropat hat uimi­kyꞌe iꞌahu kahato rakat waku raꞌyn topy­huꞌat eꞌe hap ok tã e.
42,7,9,Iesui tikuap Surara akag ehay hawyi tuwa­nẽtup kahato ihay kape hawyi toꞌe tewat­ꞌy­muaria õꞌẽ haria pe — Taꞌi eiperia uiꞌy­wania koꞌi Isareu ywania eweikup­teꞌen e. Eiperia eweikup­teꞌen naꞌyn uimohey kahato haria wen maꞌato ti mesup te ti yt atipuẽti i eipy­ꞌa­setpe miitꞌin uimohey haria mesuwat surara akag piat uimohey hap ewywuat koꞌi e. Yt aiꞌy­wania i wen maꞌato uimohey kahato e Iesui toꞌy­wania pe tewat­ꞌy­muaria õꞌẽ haria pe.
42,7,10,Miꞌi hawyi sura­raꞌin akag ehay erut haria teꞌe­ra­ꞌaipok i raꞌyn surara akag yat kape. Putꞌok­ta­ꞌa­tuꞌe turan mekewat surara koro eropat hat imikyꞌe ihãite kahato raꞌyn hap taꞌa­tu­puẽti.
42,7,11,Miꞌi hawyi Iesui toto raꞌyn tawa Naĩ kape topot­mu­ꞌeria wywo. Iꞌewyte miitꞌin typyꞌi kahato rakaria tuwat hupi.
42,7,12,Yt pya hin i tawa Naĩ pyhyp hap eꞌoken­ꞌypy wato kai turan toipuẽti woꞌosyp hanuaria muꞌap upi wẽtup ok ihainia ikuꞌuro rakat taꞌa­tue­roto tawa pyi hyp hamo. Ikuꞌuro rakat ty toĩneꞌen itote wẽtup ok takat imẽpyt ikuꞌuro rakat wywo. Ity ti hiwu toĩneꞌen. Imẽpyt wẽtup yn nakat ikuꞌuro pote yt kat i raꞌyn ipowyro hamuat. Mekewat hiwu yatype tukup­teꞌen typyꞌi kahato tawa kaipy­wiaria ikuꞌuro rakat hyp hanuaria. Ikuꞌuro rakat ty upi tuwat muꞌap upi.
42,7,13,Miꞌi hawyi Iesui tehaꞌat ity kape hiwu raꞌyn hap kape hawyi toto­mo­haty kahato topyꞌa pe hawyi toikyꞌe kahato hawyi toꞌe hiwu kape — Mana e yt erewak teiꞌo e.
42,7,14,Mio tã e Iesui hawyi toto raꞌyn ikuꞌuro rakat ewawi hawyi tuwe­ponug ikuꞌuro rakat eiam note hereto turan. Miꞌi hawyi meremo hereto haria teꞌe­ro­py­huꞌat muꞌap tote. Miꞌi hawyi toꞌe raꞌyn ikuꞌuro rakat pe — Kurum eꞌãpe­ꞌokꞌam no e Iesui iꞌokpuk kape.
42,7,15,Miꞌi hawyi ikuꞌuro rakat tuwẽtem guꞌuro pyi hawyi tuwe­ꞌã­pe­ꞌokꞌam hawyi ihay i raꞌyn. Miꞌi hawyi Iesui tioto raꞌyn ity kape mekewat hiwu kape. Ihãite i raꞌyn tuwẽtem naꞌyn toku­ꞌuro sese hawyi.
42,7,16,Miꞌi pote miitꞌin itotiaria teꞌe­ru­wa­nẽtup kahato hawyi iꞌatu­wepit kahato. Miꞌi hawyi teꞌe­ru­wehum kahato Tupana kape — Waku kahato En Tupana iꞌatuꞌe iꞌatuehay wo. Miꞌi turan teꞌe­roꞌe — Wakuat kahato En Tupana wakuat kahato En Tupana. Mesup taꞌyn Ehay Moherep Hat toĩneꞌen mesuwe urupy­ꞌa­setpe iꞌatuꞌe. Putꞌokꞌe Emiit Urueha­kye­raꞌat Hanuat iꞌatuꞌe Iesui piat Tupana kape mekewat ikuꞌuro rakat Iesui timoieĩ­neꞌen i raꞌyn hawyi.
42,7,17,Miꞌi hawyi taꞌa­tu­henoi kahato Iesui minug yt uwe i mesu­wa­ro­tiaria minug kuap ewywuat iꞌatuꞌe wuatꞌi tawa pe hawyi yne yi Iuteu piaria tikuap taꞌyn — Iesui minug iwato hap. Iꞌewyte iraniaꞌin tawa puaria yi Iuteu hyẽpe upiaria ikuap yne raꞌyn.
42,7,18, PIAT EWYMiꞌi hawyi ahetꞌok hat Iuwãu potmu­ꞌeria henoi raꞌyn Iuwãu me Iesui minug wakuap yt uwe i mesu­wa­ro­tiaria minug kuap ewywuat koꞌi etiat. Miꞌi hawyi Iuwãu tikuap hawyi toikaykay typy ok topot­mu­ꞌeria tuwe­wawi topyhik hap kape hawyi toꞌe — Uhytꞌiꞌin eweiwat ro Iesui kape apoꞌe­weiꞌe hamo e. Mio tã eweiꞌe o tope uhehay ewehenoi — En apo Urumie­katup Tupana Mipo­ꞌoro Urueha­kye­raꞌat Hanuat raꞌyn sio apo waku wẽtup ok uruhe­katup eweiꞌe o Iesui pe e Iuwãu topot­po­ꞌo­roria typy ok pe.
42,7,20,Miꞌi hawyi Iuwãu mipo­ꞌoro koꞌi tuwat raꞌyn Iesui kape. Putꞌok­ta­ꞌa­tuꞌe Iesui ete hawyi apoꞌi­ꞌa­tuꞌe — Woꞌo­muꞌe hat iꞌatuꞌe Iuwãu woꞌo­setꞌok hat wyti urupo­ꞌoro ewawi iꞌatuꞌe. Ahetꞌok hat tikuap teran epiat towesat hap — En apo urumie­katup Tupana Mipo­ꞌoro Wuatꞌi Porekuat nuat sio apo wẽtup ok te uruhe­katup urueha­kye­raꞌat hamo iꞌatuꞌe Iuwãu potpo­ꞌo­roria Iesui pe. Miꞌi hawyi putꞌok­ꞌi­ꞌa­tuꞌe Iuwãu potpo­ꞌo­roria turan Iesui tiꞌa­tu­moe­hãite kahato iꞌahu rakaria. Wuatꞌi iꞌatu­ꞌahu rakaria toiꞌa­tu­moe­hãite. Miꞌi hawyi Iuwãu mipo­ꞌo­roria tehaꞌat kahato Iesui minug wakuap hap koꞌi kape. Ahiag ipiit piat rakaria toiꞌa­tu­sopo kahato. Yt iha pytig i rakaria toiꞌa­tu­moe­ha­pytig naꞌyn putꞌok­ꞌi­ꞌa­tuꞌe turan.
42,7,22,Miꞌi tutunug turan Iesui toꞌe apoꞌe haria pe — Pyno eweiꞌaipok i ro Iuwãu kape hawyi ewehenoi ro yne aikotã aikotã eiꞌa­kasa hap koꞌi yne eimikuap koꞌi ewehenoi tope e iꞌatuepe. Yt ihapytig i rakaria ti toiꞌa­tu­moe­ha­pytig naꞌyn eweiꞌe ro Iuwãu me e. Miꞌi hawyi yt hewyry kuap i rakaria toiꞌa­tu­moe­wyry taꞌyn eweiꞌe ro e. Iꞌewyte hepihi pihi rakaria toiꞌa­tu­mo­kãꞌã raꞌyn iꞌatue­pihi eweiꞌe ro e. Hewaure rakaria iꞌatue­waure hotꞌokꞌe raꞌyn eweiꞌe ro ahetꞌok hat Iuwãu me e. Iꞌewyte ti ikuꞌuro sese rakaria toiꞌa­tu­mo­hymut i raꞌyn iꞌatu­ku­ꞌuro sese hawyi eweiꞌe ro e. Miꞌi hawyi yt hekat i rakaria toiꞌa­tu­muꞌe kahato raꞌyn Tupana ehay wakuano yt haꞌup ete i eweiꞌe ro aiwy Iuwãu me e Iesui.
42,7,23,Miꞌi hawyi wẽtup uhehay eweiꞌe ro Iuwãu me — Pywo ti rat waku kahato tukup­teꞌen uimohey kahato rakaria uhepiat pywo yn e haria — Woro­mohey uiku­ꞌuro hap kape e haria iꞌatu­wepit kahato tukup­teꞌen maꞌato iraniaꞌin tuwe­mõti kahato uipupi yt naku i pe tukup­teꞌen eweiꞌe o aimuꞌe hat saꞌa­wy­ꞌiwuat Iuwãu me e Iesui apoꞌe haria pe Iuwãu potpo­ꞌo­roria pe.
42,7,24,Miꞌi hawyi Iuwãu potmu­ꞌeria tuwat taꞌa­tu­pot­po­ꞌoro hat kape Iesui miwesat moherep hamo Iuwãu kape. Miꞌi hawyi Iesui tiꞌa­tu­muꞌe kahato itotiaria yne taꞌa­tu­hetꞌok hat Iuwãu etiat — Saꞌa­wyꞌi te kat hamo kahu eweiwat yahig kape e. Taꞌi aimuꞌe hat wakuat Iuwãu ehay wakuat kuap hamo watuwat saꞌa­wyꞌi yahig kape e Iesui. Taꞌi Iuwãu aimuꞌe kahato Tupana ehay sese wo e. Upip wasera upi taꞌat turan kowoꞌi kowoꞌi tuwat yt hãpyk hin i taꞌat e. Aimuꞌe hat Iuwãu yt upip wasera upi ewywuat hin i e. Hãpyk kahato aimuꞌe e. Upip wasera upi yt tikuap i aikotã waku hawyi kowoꞌi kowoꞌi toto e. Maꞌato Iuwãu yt miꞌi hap ewywuat hin i e. Pyno apo kat som yahig note eweiꞌa­kasa saꞌa­wyꞌi. Kat kapiat eiꞌa­kasa hamo som eweiwat Iuwãu ewawi e. Miit esokpe ikahuria rakat ewywuat kapiat apo eweiꞌa­kasa hamo eweiwat yahig kape saꞌa­wyꞌi. Yt hesokpe ikahuria rakat hin i Iuwãu e. Taꞌi hekat kahato rakaria esokpe ikahu kahato maꞌato Iuwãu esokpe aihũ Kameru sap kawiat. Hekat rakaria yt tukup­teꞌen i yahig note maꞌato more­kuaria yat pe yn tukup­teꞌen ikahuria puaria maꞌato Iuwãu yt miꞌiria ewywuat hin i toĩneꞌen e.
42,7,26,— Pyno saꞌa­wyꞌi kat som eweikat mekewat yahig note. Kan hamo ten eweiwat mekewat yahig at hakup hap kape saꞌa­wyꞌi e. Taꞌi Tupana ehay enoi hat koro akasa hamo eweiwat yahig kape saꞌa­wyꞌi are. Pywo ti rat Tupana Mipo­ꞌoro ut hap moherep hat kape eweiwat e. Miꞌi hawyi eimikat eweipuẽti itote e. Iuwãu ni poꞌog wuatꞌi Tupana ehay moherep haria kai are. Tupana ehay moherep hat koro ahetꞌok hat are e Iesui.
42,7,27,Taꞌi waku kahato ahetꞌok hat Iuwãu e Iesui. Saꞌa­wyꞌi sese Tupana ehay enoi hat pot Isaia henoi kahato Iuwãu etiat eꞌyianmete tomiwan me. Uiwy­riaꞌin e mio tã toꞌe Tupana saꞌa­wyꞌi sese Tosa­ꞌyru pe. — Uhaꞌyru e saꞌa­wyꞌi eꞌyianme wẽtup ok miit atipo­ꞌoro teran eꞌut hap moherep hamuat wuatꞌi miitꞌin miat hamo e Tosa­ꞌyru pe e. Miꞌi hat yahig note aru toiꞌa­tu­muꞌe kahato Uhaꞌyru eꞌut hap mohãpyk hanuat atipo­ꞌoro e Tupana Isaia miwan me saꞌa­wyꞌi Iuwãu etiat. Pyno miꞌi ti Isaia e hap ewy eweipuẽti raꞌyn yahig note e. Taꞌi Tupana Saꞌyru ut hap moherep eꞌyianmiat hat henoi tehay wuat hat ti eweipuẽti raꞌyn ahetꞌok hat Iuwãu e Iesui.
42,7,28,— Pyno areꞌe teran aikotã areꞌe saꞌa­wyꞌi ehepe hap ewy e Iesui. Mio tã areꞌe saꞌa­wyꞌi — Mesup yt uwe i miitꞌin muo mesu­wa­rotiat poꞌog Iuwãu kai. Iuwãu poꞌog poꞌog yne hary­poria mẽpyt kai e. Iuwãu poꞌog torania saꞌa­wy­ꞌiwuat Tupana ehay moherep haria kai e. Maꞌato pywo ti rat aikope aikope toĩneꞌen wẽtup uipot­po­ꞌoro uhehay moherep hat miꞌi miit ti poꞌog poꞌog Iuwãu kai toĩneꞌen Tupana wanẽtup hawe e. Taꞌi ahetꞌok hat Iuwãu wakuat kahato wen maꞌato yne Tupana miky­ꞌesat nug haria uhehay moherep haria poꞌog ahetꞌok hat Iuwãu kai e.
42,7,29,Saꞌa­wyꞌi tuwat raꞌyn miitꞌin Iuwãu kape Iuwãu ehay kapiat teꞌe­ru­wa­nẽtup hamo e. Woꞌo­pyhyp haria miitꞌin maꞌat haria koꞌi tuwat e. Imienoi taꞌa­tukuap hawyi — Pywo iꞌatuꞌe. Hãpyk kahato Tupana iꞌatuꞌe. Miꞌi hawyi teꞌe­ra­ꞌaipok taꞌyn Tupana kape imiky­ꞌesat nug hamo e. Miꞌi hawyi taꞌa­tuẽtup taꞌyn Iuwãu miat taꞌa­tu­setꞌok hap katu­pono — Tupana mohey haria urutoria e hap moherep hamo miitꞌin ehamo.
42,7,30,Maꞌato iraniaꞌin nagnia ehay enoi haria iꞌewyte miwan enoi haria yt Iuwãu mohey hin i e Iesui. Miꞌiria ti yt inug neran i Tupana miky­ꞌesat ewy e. Miꞌi pote yt taꞌa­tu­ky­ꞌesat i Iuwãu piat taꞌa­tu­setꞌok hap e Iesui.
42,7,31,Are pãi yt naku i miꞌiria katu­pono — Uruto poꞌog waku wuatꞌi miitꞌin kai iꞌatuꞌe taꞌa­tu­pyꞌa pe. Uruto poꞌog Iuwãu kai iꞌatuꞌe hawyi Iuwãu mimo­herep uhepiat sehay taꞌa­tupun neꞌi e Iesui Tupana mohey haria muꞌe haria akag koꞌi piat.
42,7,32,Pyno mesu­wa­ro­tiaria — Uruto poꞌog e haria yt uimohey i teran tukup­teꞌen aikotã hira­karia ihaꞌy­wywi rakaria ewywuaria are e. Aikotã hira­karia teꞌe­roꞌe toꞌope — Toꞌiro waku watu­wepy aiwo­ꞌo­mo­wepit hamo iꞌatuꞌe toꞌo­ma­hara hap mywo maꞌato iraniaꞌin hira­karia — Yt naku i aiwo­ꞌo­mo­wepit hap mesup iꞌatuꞌe. Yt urutuwat teran i aiwo­ꞌo­ma­hara hap kape watu­wepy hap kape iꞌatuꞌe iraniaꞌin hira­karia pe e. Yt urutunug neran i wepy hap aiwepit hap upi iꞌatuꞌe. — Pyno waku aiwo­ꞌo­hayka hap watunug miitꞌin syp haria ewywuat aiwo­ꞌo­mi­ky­ryꞌi hap iꞌatuꞌe iraniaꞌin hira­karia pe wen maꞌato — Yt uruiky­ꞌesat i aiwak hap neꞌi aiwo­ꞌo­mi­kyry hap neꞌi iꞌatuꞌe toꞌope toꞌope hira­karia miꞌi hap ewy kahato eweikup­teꞌen — Uruto poꞌog tora­niaꞌin kai e haria pe e Iesui. Yt taꞌa­tu­ky­ꞌesat i uimienoi iꞌewyte yt taꞌa­tu­ky­ꞌesat i ahetꞌok hat Iuwãu mienoi. Kat koꞌi kat koꞌi areꞌe hawyi — Yt uruimohey ehay iꞌatuꞌe uhepe. Iꞌewyte kat koꞌi kat kat koꞌi ahetꞌok Iuwãu henoi — Yt uruimohey i ehay iꞌatuꞌe wy e.
42,7,33,Pyno eipe ti iraniaꞌin hira­karia ewywuaria eweipy­huꞌat katu­pono saꞌa­wyꞌi Iuwãu miitꞌin setꞌok hat tuwe­mo­syꞌat at kaꞌap kahato eimi­ky­ꞌesat ewy tutunug yne e. Miꞌu iꞌewyte yt tutuꞌu i tuwe­mo­syꞌat Tupana wywo ihay hamuat eimi­ky­ꞌesat ewy tutunug e. Iꞌewyte mahy mekewat Uwa hy potꞌi kawiat yt tutuꞌu i. Taꞌi Iuwãu eimi­ky­ꞌesat ewy tenuk wen miꞌi pytkai eiperia — Ahiag ipiit piat rakat Iuwãu eweiꞌe wuatꞌi miitꞌin me e. Yt naku i mio tã eiꞌe hap e Iesui tomohit haria pe.
42,7,34,Miꞌi hawyi iꞌewyte uimohit kahato eipe ehehay wo katu­pono atuꞌu yne miꞌu iꞌewyte Uwa hy atuꞌu e Iesui. — Yt naku En eweiꞌe uhepe. — Taꞌi erenuk kahato yne miꞌu ete eweiꞌe uhepe. Iꞌewyte En ni mahy u hat mekewat uwa hy potꞌi u kahato hat eweiꞌe uhepe e. — En ni yt naku i katu­pono imopẽꞌã rakat ereĩneꞌen iꞌewyte wuatꞌi miꞌu u hat ereĩneꞌen yt uruto ewy i eweiꞌe saꞌag uhepe e Iesui tewa­nĩ­kaptia pe. Eiperia ti Iuwãu ehay wakuat pun haria iꞌewyte uhehay wakuat kahato pun haria uruehay Tupana mipo­ꞌoro sese wen. Yt naku i kahato ewetunug e Iesui toꞌy­wania pe — Uruto poꞌog ekai e haria pe. — En ni yt naku i eweiꞌe uhepe. En ni yt eremo­syꞌat hin i hawyi erenuk yn at kaꞌap imopẽꞌã rakat ewy rat eweiꞌe uhepe e. Taꞌi En ni urupyhyp haria uruewa­nĩ­kaptia esura­raꞌin kyꞌe hat eweiꞌe uhepe e. Iꞌewyte yne yt nakuaria i wyꞌok wo ereĩneꞌen eweiꞌe uhepe e. Miꞌi pote yt kat hamo i En eweiꞌe uhepe. Pywo pe ti yt uimohey haria uhehay pun haria eweikup­teꞌen katu­pono aikotã hira­karia iꞌatu­wo­ꞌo­ky­ryꞌi hap potiat ewy eweipy­huꞌat e Iesui tewa­nĩ­kaptia pe. Yt eweikuap i kat som eweiky­ꞌesat. Iuwãu mienoi yt eweiky­ꞌesat i pote iꞌewyte uimienoi kape yt eweiwa­nẽtup hin i e.
42,7,35,Iraniaꞌin uimohey haria pe — Yt naku i nug haria eipe eweiꞌe maꞌato miꞌi pytkai miꞌiria Tupana ehay kapiat wanẽtup kahato haria. Eipe urumohit haria eweikup­teꞌen e. Ewehaꞌat ro uimohey haria sese kape hawyi meremo eweikuap aru Tupana mienoi kyꞌesat kahato rakaria miꞌiria tukup­teꞌen hap maꞌato eipe yt eweiky­ꞌest hin i e. Eimienoi wãiꞌe hap koꞌi kyꞌesat haria yn eipe are e Iesui toꞌy­wania yt tomohey hin i haria pe mekewat wãiꞌe hap moherep haria pe.
42,7,36,Miꞌi hawyi wẽtup ok nagnia wãiꞌe hap moherep hat toꞌe Iesui pe — Uhyt toꞌiro uhupi e. Waku watuwat uiꞌyat kape enuk hamo e. Miꞌi hawyi Iesui toto raꞌyn iꞌyat kape tenuk hamo mekewat — Uruto poꞌog waku e haria sem wywo tenuk taꞌyn hamo.
42,7,37,Miꞌi hawyi toĩneꞌen itote mekewat tawa pe wẽtup ok hary­poria yt iweꞌeg i rakat wuatꞌi ihainiaꞌin wywo ieĩneꞌen hat. Miꞌi toikuap taꞌyn Iesui toĩneꞌen hap hawyi toto raꞌyn nagnia wãiꞌe hap moherep hat yat kape. Mohag hy ikamhig se rakat heiam nu Arapatu kawiat ikahu rakat wywo saꞌup iwato kahato rakat wywo toto. Putꞌok­toꞌe nagnia ehay wãiꞌe hap moherep hat yat pe hawyi toipuẽti Iesui porog me tupe tote tenuk yparakai yt itypore i rakat ete iꞌatueko ewy tenuk hamo. Miꞌi hawyi mekewat hary­poria yt iweꞌeg i rakat toto Iesui kape hawyi tuwe­pỹ­ꞌã­tutuk ipy yatypiat kape. Miꞌi hawyi tuwak taꞌyn haty kahato topyꞌa pe pote paaꞌe kahato tominug saꞌag koꞌi poꞌypyi. Miꞌi hawyi homꞌe teha hy Iesui py ok pe ete hawyi toitip taꞌyn taꞌasap mo teha hy ipy okpe ete. Miꞌi hawyi toiꞌã­pysig ipy hawyi mekewat nu wakuat mohag hy eiam toiꞌokpik hawyi mekewat mohag hy hekat rakat toiꞌokpun yne Iesui py okpe ete. Miꞌi hawyi toitip taꞌyn taꞌasap mo mohag hy imõtypot haype ikyꞌe kahato hap moherep hamo.
42,7,39,Miꞌi hawyi mekewat getap kaꞌiwat wãiꞌe hap kuap hat taꞌa­kasa hary­poria yt iweꞌeg i rakat Iesui py ete hawyi mio tã toꞌe tuwepe tuwa­nẽtup hawe — Are pãi Iesui yt Tupana Mipo­ꞌoro Tehay Moherep hat hin i e katu­pono yt toikuap i raꞌyn meiẽ hary­poria hewaire hewaire kahato rakat e tuwepe tuwa­nẽtup hawe yt naku i e. Iesui Tupana Wanẽtup Kuap hat pote meremo toikuap mana yt kan hamo i rakat toĩneꞌen topysei hat hawyi toipo­ꞌoro pya topiit pyi e. Taꞌi yt naku i Iesui tunug itote katu­pono uruto Iuteu ywania Tupana wãiꞌe hap kuap haria hawyi yt uruiky­ꞌesat hin i hary­poria yt iweꞌeg i rakat uruehamo e tuwepe tuwa­nẽtup hawe mekewat paꞌi Simãu.
42,7,40,Miꞌi hawyi Iesui tikuap taꞌyn tuwepe mekewat miit tuwa­nẽtup hap hawyi toꞌe tope — Paꞌi Simãu e ahenoi teran wẽtup sehay epe e. Miꞌi hawyi toiwesat — Waku Uhyt waku uimuꞌe e Iesui pe.
42,7,41,Miꞌi hawyi Iesui toꞌe paꞌi Simãu me sehay iãꞌãkap wuo. Mio tã e — Saꞌa­wyꞌi so wẽtup ok toĩneꞌen wete­weru hat. Iwato kahato saꞌup toipuru morekuat po pyi iwato kahato aikotã topotpap wuatꞌi eꞌat kapiat haꞌup takat ewy. Miꞌi hawyi wẽtup ok iꞌewyte ipuru morekuat po pyi kurin aikotã topotpap wẽtup ewaty kapiat yn haꞌup takat ewy.
42,7,42,Miꞌi hawyi so wete­weru haria yt haꞌup nug kuap i taꞌa­tu­we­te­weru hap morekuat pe katu­pono yt kat i taꞌa­tu­we­te­weru hap saꞌup wote. Miꞌi pote ti mekewat morekuat tineiru puru hat toꞌe tepiat wete­weru iwato kahato hat pe — Pyno waure wo areĩneꞌen mekewat emipuru iwato rakat kai e so. — Miꞌi hawyi toꞌe tepiat wete­weru yt haꞌup wato i rakat pe wẽtup ewaty kapiat yn haꞌup takat pe — Pyno waku mehĩ atiwaure raꞌyn uhepiat ewete­weru hap kurin kat mehĩ e tope wy e morekuat e Iesui sehay iãꞌãkap puo. Miꞌi hawyi Iesui apoꞌe paꞌi pe — Simãu e aiũwat som poꞌog morekuat kyꞌe tuwe­te­weru hap kawiat waureꞌe hat e. Sio mekewat tuwe­te­weru iwato rakat waure hap sio mekewat wete­weru kurin kat waure hap e Iesui Simãu me.
42,7,43,Miꞌi hawyi Simãu tiwesat — Pyno arewa­nẽtup wete­weru wato hat poꞌog ikyꞌe katu­pono iwat iwete­weru hap poꞌog iwato rakat toiwaure wẽtup ok kai pote e Simãu. Miꞌi hawyi — Pywo kahato uhyt e Iesui Simãu me.
42,7,44,Miꞌi hawyi Iesui tuwe­morem hary­poria topy yatypiat kape hawyi toꞌe paꞌi Simãu me — Erahaꞌat ro mesuwat uipy yatpiat hary­poria kape uikyꞌe kahato hat kape katu­pono Tupana waure wo iwete­weru uato hap kai e maꞌato en meiũwat hary­poria yt ewy hin i ereĩneꞌen uhyt e. Miꞌi ti uikyꞌe hap moherep kahato hat toĩneꞌen e maꞌato en areke eꞌyat pe wen maꞌato yt kat i yꞌy eiam ewy etum uhepe uipysei hamo maꞌato meiũwat hary­poria tehahy wo uipysei hawyi taꞌasap mo uipy toimogag e. Maꞌato yt uiꞌã­pysig hin i en areke eꞌyat piat turan aheko ewy e. Maꞌato hary­poria ti tut hawyi uipy ãpysig e. — Taꞌi putꞌokꞌe miit aiꞌyat pe hawyi watꞌa­tu­ꞌã­pysig hawyi watopag mohag hy yt haꞌup woity i rakano õꞌẽ haria asap ete aheko ewy e. Pyno en ni Simãu yt etipag hin i uiꞌasap mohag kap mo areke eꞌyat pe pytkai wen maꞌato mesuwat hary­poria uipysei hap ewy haꞌup woity rakano mohag hy ikamhig se rakano uipypen hap ewy e.
42,7,47,Pywo pe ti meiũwat hary­poria uipy etiat pe — Yt weꞌeg hat hin i ereꞌe epyꞌa pe imohit hamo e. Iminug saꞌag iwato kahato ereꞌe mana pe e. — Taꞌi wete­weru wato kahato hat ewy toĩneꞌen Tupana pe ereꞌe mana pe maꞌato koitywy iminug saꞌag koꞌi Tupana tiwaure yne raꞌyn e. Taꞌi waure wo raꞌyn iminug kai uikyꞌe kahato hat topy­huꞌat pote e. Maꞌato wẽtup ok wete­weru yt iwato i hat minug saꞌag kurin nakat pote waure wo yt iwato i pote e. En ni miꞌi hat ewy e. Miꞌi pote uikyꞌe hap epiat yt iwato i e. Miꞌi pote Tupana kyẽ hap epiat kurin topy­huꞌat e Iesui Simãu me. Pyno en ereĩneꞌen aikotã uhehay iãꞌãkap ewy aikotã mekewat wete­weru kurin kat hap ewy ereĩneꞌen uhehay iãꞌãkap hap ewy e. Maꞌato meiũwat uiꞌya­typiat hary­poria minug saꞌag wete­weru uato kahato hap etiat uhehay iãꞌãkap ewy e. Miꞌi hap ewy pote uikyꞌe kahato hat toĩneꞌen e. Maꞌato en ni yt uikyꞌe miꞌi hary­poria ewy i e paꞌi Simãu me. — Uiwe­te­weru hap epiat yt iwato hin i e hat ewy ereꞌe Tupana pe pote are e.
42,7,48,Miꞌi hawyi Iesui toꞌe topysei hat pe mekewat hary­poria pe — Koitywy waku ereĩneꞌen Tupana wanẽtup hawe waku raꞌyn mana e. Waure wo Tupana toĩneꞌen eminug saꞌag koꞌi kai saꞌa­wy­ꞌiwuat yt naku i sese nug hat en rokirẽ e Iesui hary­poria pe saꞌa­wyꞌi yt iweꞌeg i rakat pe. Mio tã e Iesui hawyi ienuk haria teꞌe­roꞌe toꞌope — Yt naku i mio tã watoꞌe katu­pono Tupana yn ni ihep kuap aiminug saꞌag koꞌi iꞌatuꞌe. Pyno mio tã e Iesui yt naku i kahato watoꞌe iꞌatuꞌe toꞌope. Maꞌato Iesui toꞌe hary­poria pe — Waku raꞌyn mana ewepit ro katu­pono uimohey raꞌyn en mote waku pe raꞌyn ereĩneꞌen koitywy Tupana wanẽtup hawe e. Waku eraꞌaipok eꞌyat kape ewepit kahato hap wywo katu­pono koitywy Tupana mieha­kye­raꞌat ereĩneꞌen e Iesui mekewat hary­poria topysei hat saꞌa­wy­ꞌiwuat 7 ok ahiagnia ipiit piat rakat mana Maria tawa Mata­rena piat e hap het rakat pe.
42,8,1,Miꞌi hawyi Iesui toto yne tawa koꞌi upi temiitꞌin 12 ok takaria wywo sehay wakuat enoi hamo. Aikotã Tupana topy­huꞌat irane Wuatꞌi Ywania Porekuat no hap tomohey hawyi hap moherep hamo raꞌyn yne tawa hit yne tawa watoꞌin koꞌi upi.
42,8,2,Temiitꞌin sem koꞌi wywo tuwat iꞌewyte hary­po­riaꞌin tuwat hupi miꞌu nug hamo. Wẽtup ok hary­poria Maria tawa Mata­rena piat e hap het rakat saꞌa­wy­ꞌiwuat 7 ok ahiagnia ipiit piat rakat Iesui tisopo raꞌyn nakat. Miꞌi hawyi Iuana mekewat Kusa eharyꞌi toto hupi hemiitꞌin eropat hamo. Heꞌaito ti mekewat Kusa morekuat Eroti yat pe toĩneꞌen. Yne motpap hap koꞌi morekuat yat piat toĩneꞌen Kusa po pe. Iꞌewyte yne morekuat ekat topy­huꞌat Iuana eꞌaito po pe. Miꞌi hawyi mana Susana iꞌewyte iraniaꞌin hary­poria Iesui potpo­ꞌo­roria powyro haria teꞌe­ro­py­huꞌat. Iesui potmuꞌe koꞌi 70 ok takaria poi haria. Miꞌi hawyi taꞌa­tuekat kaipyi taꞌa­tu­kyiꞌat kat koꞌi kat koꞌi Iesui powyro hamo.
42,8,4,  PIAT EWYMiꞌi hawyi yne tawa kaipy­wiaria aiko­pepyi aiko­pepyi teꞌe­ru­wa­ꞌa­tunug Iesui ewawi.
42,8,5,Miꞌi hawyi miꞌiria sem me Iesui henoi hãꞌãkap wuo — Wẽtup eꞌat pe so hãꞌỹi sytpok hat toto toko kape hãꞌỹi sytpok hamo maꞌato yt yne i hewo go sese tote e. Iraniaꞌin hãꞌỹi go puꞌap upi hewo e. Miꞌi ti miitꞌin ikohye­wyry iko puꞌap tote hawyi taꞌa­tu­ꞌakit akit neꞌi raꞌyn hãꞌỹi hawyi weitaria tuꞌu yne hãꞌỹi koꞌi hewo rakat muꞌap upiat e.
42,8,6,Iraniaꞌin hãꞌỹi nu upi yi heg upi hewo e. Wẽtup tuereto hẽtyt maꞌato meiũran ikuꞌuro yt kat i yꞌy yi kaipyi hãꞌỹi nu totiat neꞌi pote e.
42,8,7,Iraniaꞌin hãꞌỹi iꞌanam me hu ypia pe hewo e. Miꞌiria hẽtyt wen maꞌato iꞌanam wywo toꞌo­ꞌewy neꞌi pote meiũran iꞌanam tohik neꞌi raꞌyn hawyi yt tuwenug i raꞌyn e.
42,8,8,Iraniaꞌin yi wakuat upi hewo hewo heko go tote e. Miꞌiria ti iꞌatue­hãite kahato hawyi wẽtup sat kaipyi 100 iãꞌỹi tuwe­mo­herep e. Pyno ehewaure kaꞌa pote ewehẽtup kahato o mesuwat uhehay iãꞌãkap puat uimienoi e Iesui miitꞌin sem me.
42,8,9,Miꞌi hawyi ipotmu­ꞌeria apoꞌi­ꞌa­tuꞌe Iesui pe — Pyno kat e hap som ehenoi teran iãꞌãkap wuo hãꞌỹi koi hap ete iꞌatuꞌe.
42,8,10,Miꞌi hawyi Iesui tiꞌa­tu­wesat — Taꞌi uiwy­riaꞌin ahenoi teran ehepe wuatꞌi mikuap yt heremo i rakat i aikotã Tupana topy­huꞌat irane Wuatꞌi Miitꞌin Porekuat no hap etiat e. Maꞌato iraniaꞌin me miitꞌin sem me hãꞌãkap wuo ahenoi teran yt uikuap teran i haria miꞌiria pote e. Teꞌe­ra­ꞌa­kasa wen uipiit kape maꞌato uhehay kape yt hotꞌokꞌe i iꞌatuete. Taꞌa­tu­ky­ꞌesat taꞌa­tue­hãite hap taꞌa­tupoi hap wen maꞌato Tupana ehay yt taꞌa­tukuap teran hin i pytkai e temiitꞌin me.
42,8,11,— Pyno koitywy ahenoi i ehepe mesuwat iãꞌỹi iãꞌãkap etiat eweikuap sese hamo. Pyno uhehay iãꞌãkap we Tupana ehay topy­huꞌat mekewat iãꞌỹi ewy e. Mekewat mikoi iãꞌỹi go puꞌap upiat ti hewo rakat iãꞌỹi wẽtup ok wẽtup ok wanẽtup hat ewywuat e. Teꞌe­ru­wa­nẽtup maꞌato meremo ahiag putꞌokꞌe iꞌatu­wa­nẽtup hap ete hawyi Tupana ehay mikoi iãꞌỹi ewywuat toihep taꞌyn iꞌatue­waure pyi. Yt toiky­ꞌesat i taꞌa­tukuap hawyi uimohey hap katu­pono taꞌa­tu­mohey hawyi Tupana piat uimienoi hap taꞌa­tue­ha­kye­raꞌat hamuat taꞌa­tukuap taꞌyn e. Miꞌi ahiag yt tiky­ꞌesat i e.
42,8,13,Miꞌi hawyi ti nu totiat hewo rakat ewywuat wẽtup ok wẽtup ok wanẽtup hat ewy e. Teꞌe­ru­wa­nẽtup hawyi waku kahato taꞌa­tu­puẽti uimienoi e. Pywo kahato iꞌatuꞌe maꞌato miꞌiria iãꞌỹi yt hapo rakaria i ewywuaria koꞌi tukup­teꞌen e. Miꞌi pote yt toĩneꞌen motꞌi i uhehay mohey hap ete e. Meiũran iraniaꞌin tiꞌa­tu­ky­ryꞌi iꞌatuepiat uimohey hap ete hawyi meremo taꞌa­tu­waure raꞌyn Tupana ehay uiwẽ pywiat e.
42,8,14,Iꞌewyte ti mekewat iãꞌỹi iꞌanam miat hu ypia puat hewo rakat wẽtup ok wẽtup ok wanẽtup hat ewywuat e. Miꞌiria teꞌe­ru­wa­nẽtup kahato uhehay wakuat kapiat hawyi taꞌa­tu­mohey ran naꞌyn. Saꞌa­wyꞌi inug neran Tupana miky­ꞌesat ewywuat wen maꞌato taꞌa­tu­potpap iwato hap kape taꞌa­tue­ka­reꞌen iwato hap kape taꞌa­tu­mi­ky­ꞌesat wuatꞌi hap kape teꞌe­ru­wa­nẽtup yn hawyi saꞌa­wy­ꞌiwuat taꞌa­tusat hap ewywuat uhehay toĩ wen maꞌato yt karãpe i waku sese ihãite hap ewy toĩneꞌen iꞌatu­pyꞌa pe maꞌato iꞌakyt haria ewywuaria wo teꞌe­ro­py­huꞌat yt haat i hap ewy iꞌatu­wa­nẽtup hap at kaꞌap iꞌatu­monik poityꞌi neꞌi raꞌyn Tupana e hap uimienoi e. Miꞌi hawyi taꞌa­tu­mohey ran kahato hawyi waure wo teꞌe­ro­py­huꞌat Tupana e hap koꞌi kai e.
42,8,15,Maꞌato mekewat hãꞌỹi yi wakuat upiat hewo rakaria wẽtup ok wẽtup ok wanẽtup hat ewywuat e. Miꞌiria ti iꞌatu­pyꞌa piat yi wakuat ewywuat pote teꞌe­ru­wa­nẽtup at kaꞌap Tupana ehay kapiat hawyi yt taꞌa­tu­waure hin i. Taꞌa­tu­hytmõi taꞌa­tu­pyꞌa pe Tupana ehay hawyi taꞌa­tunug naꞌyn Tupana miky­ꞌesat ewy e. Miꞌi pote mikoi haat kahato rakat ewywuat teꞌe­ro­py­huꞌat teꞌe­ru­wenug kahato rakat ewy e Iesui.
42,8,16, PIAT EWYMiꞌi hawyi wẽtup iãꞌãkap wuo Iesui henoi towy­riaꞌin me — Getap we wãtym hawyi yt uwe i ariãty hẽtyhot hap ipag neran kamũti pe migꞌi wo e. Iꞌewyte yt taꞌa­tupag i yni ywytꞌok­pype neꞌi maꞌato ywaiti pe waku pe heiam note yn taꞌa­tu­hupit teran e. Miꞌi hawyi wehytꞌok haria meremo taꞌa­tukuap hẽtyhot hap e.
42,8,17,Miꞌi hap ewy kahato uimohey hap topy­huꞌat e Iesui. Taꞌi uimohey sese pote meiũran aru heremo yne miitꞌin me ehepiat topy­huꞌat hap uimohey hap aikotã ariãty ywaiti piat ewy e. Niatpo kahato uimohey hap migꞌi wo hap are aikotã ariãty wãtym muat migꞌi wo hap ewy e. Miitꞌin pyꞌa pe uimohey hap toĩneꞌen mote meiũran hotꞌokꞌe kahato itote hawyi heremo kahato e.
42,8,18,Pyno eweiwa­nẽtup to uimienoi kape uhytꞌiꞌin manaꞌin e Iesui. Eweiwa­nẽtup haty wo hawyi taꞌi ehewaure kahato uhehay kape motꞌi hawyi meremo aru eweikuap uimienoi mikoi saat kahato rakat ewy eweikup­teꞌen hawyi Tupana mienoi hẽtyhot kahato rakat powyro hamuat miitꞌin hap ewy eweikup­teꞌen e. Iꞌewyte poꞌog naꞌyn saꞌa­wy­ꞌiwuat kai eimikuap koꞌi hap ahenoi ehepe. Maꞌato yt haty wo i pote waure wo eweikup­teꞌen uimienoi nug hap kai pote yt kat wywo i aru eweipy­huꞌat e Iesui temiitꞌin me.
42,8,19,  PIAT EWYMiꞌi turan Iesui ty putꞌokꞌe Iesui ywytꞌin wywo. Miꞌi hawyi Iesui ewawi taꞌa­tu­ky­ꞌesat maꞌato yt tuwe­hytꞌok kuap i ipotmu­ꞌeria iꞌatu kahato sakpo getap we Iesui yatype pote Maria yt teke kuap i tomẽpyt kape. Miꞌi pote Maria tikaykay Tomẽpyt tuwe­wawi ipotmu­ꞌeria pyꞌa­setpyi.
42,8,20,Miꞌi pote wẽtup ok toꞌe Iesui pe — Uhyt iuẽ ety putꞌokꞌe okenꞌy­pyke hawyi eywytꞌin nywo iꞌatuehay teran so ewywo e Iesui pe.
42,8,21,Miꞌi hawyi Iesui toꞌe tomohey haria pe topot­mu­ꞌeria pe — Uity sese ewywuaria eweikup­teꞌen eipe meiũpe e. Eipe ti uheywytꞌin sese uheinytꞌin sese ewywuat e. Pyno eipe meiũpe eweikup­teꞌen uimi­kyꞌe koꞌi aikotã uity uheywytꞌin uheinytꞌin koꞌi ewy katu­pono uwe uwe tuwa­nẽtup kahato uhehay kape uimienoi Tupana ehay kape hawyi tutunug uhehay ewy hawyi miꞌi haria ti uityꞌin uheywytꞌin uheinytꞌin tukup­teꞌen uiwa­nẽtup hawe uipyꞌa pe e Iesui ahepe tomohey haria pe tomi­ky­ꞌesat nug haria pe.
42,8,22,  PIAT EWYWẽtup eꞌat pe Iesui toꞌe temiitꞌin me — Toꞌiro yara puo hyemyiꞌa wato sakpo e. Miꞌi hawyi toto raꞌyn yara wato kape hawyi teke temiitꞌin wywo. Tuwe­hytꞌok hawyi toꞌe temiitꞌin me — Toꞌiro uhytꞌiꞌin ysakpo watuwat e. Miꞌi hawyi tuwat raꞌyn ysakpo.
42,8,23,Yꞌy pyꞌa­setpiat turan Iesui toket kahato. Miꞌi turan ywytu kahato putꞌokꞌe yꞌy ete hyemyiꞌa wato pyꞌa­setpiat ikupteꞌen turan. Miꞌi hawyi ipoityꞌi kahato yara ete katu­pono yꞌy teke teke raꞌyn iꞌatue­ꞌyara pe — Yt naku i iꞌatuꞌe minwa­toꞌe hamuat iꞌatuꞌe taꞌyn. Pãi iꞌatuꞌe toꞌope ipoityꞌi kahato iꞌatuꞌe toꞌope toꞌope haty wo. Miꞌi hawyi teꞌe­ru­wẽ­powat Iesui kape — Uruka­ꞌiwat Uruka­ꞌiwat erehymut ro iꞌatuꞌe teꞌe­re­wẽ­powat. — Wato­ꞌo­pyꞌat irane raꞌyn iꞌatuꞌe. — Yꞌy teke teke kahato aheꞌyara pe iꞌatuꞌe. Aiꞌauka irane yꞌy iꞌatuꞌe. Miꞌi hawyi Iesui tuwe­hymut hawyi — Wãi neiꞌo ywytu are e ywytu uato pe. — Epoꞌinik to yꞌy e ihy wato pe hawyi ipoꞌinik taꞌyn yꞌy wato iꞌewyte ywytu uato ipohep taꞌyn. Taꞌi meremo ipoꞌinik taꞌyn Iesui ehay upi iwẽpowat hawyi.
42,8,25,Miꞌi hawyi apoꞌe haty wo topot­mu­ꞌeria pe — Uiwy­riaꞌin kat pote som yt uimohey kahato i e. Miꞌi hawyi poꞌog teꞌe­ru­wa­nẽtup iminug ete hawyi teꞌe­roꞌe toꞌope — Uwe som pyno Meiũ Miit Iesui katu­pono yt miit ewy i tutunug kuap iꞌatuꞌe toꞌope. Tupana ewy toimo­po­ꞌinik kuap yꞌy wato ywytu uato hap tehay wo iꞌatuꞌe — Kat kawiat som pyno Iesui iꞌatuꞌe toꞌope.
42,8,26,  PIAT EWYMiꞌi hawyi meremo yi Kera­senu eꞌy sakpuat putꞌok­ꞌi­ꞌa­tuꞌe hawyi tawa Kata­renu yẽpeke teꞌe­ru­wehik taꞌyn.
42,8,27,Tuwẽtem yara wato pyi hawyi putꞌokꞌe howawi wẽtup ok ahiagnia sem ipiit piat rakat. Tawa Kata­renu piat ieĩneꞌen hat miꞌi ti yt toĩneꞌen kuap i towy­riaꞌin wywo tetawa pe katu­pono ipyꞌahak kahato hesoꞌok sese ahiagnia tuete ipiit pe pote. Miꞌi pote toĩneꞌen at kaꞌap woꞌosyp hawe yt tesokpe pe i. Tehaꞌat Iesui kape hawyi tehay pirik wo tuwe­wahik yi totiat hawyi iwẽpapꞌi tehay pirik wo — Worokuap En Tupana Ywaitiat Ieĩneꞌen hat Saꞌyru En e. Kat aru etunug uhete e haty wo Iesui pe. Uhyt wãi urusa­tyꞌi satyꞌi teiꞌo e ahiagnia miit piit pyi. Mio tã iꞌatuꞌe katu­pono Iesui tiꞌa­tu­sopo teran mekewat miit piit pyi ahiagnia pote. Saꞌa­wyꞌi ahiagnia topytyk tuereto mekewat miit ipiit ete hawyi hesoꞌok sese hap tuete topy­huꞌat. Iraniaꞌin ipoꞌi poꞌi teran ahiagnia ipiit piat rakat haity iheg nakat wo ipo ete ipy ete maꞌato ahiagnia tuete hawyi toiterek tuereto haity iheg nakat hawyi ahiag tioto yahig kape.
42,8,30,Miꞌi tote Iesui toꞌe — Kat eĩ eset e tope. Miꞌi hawyi — Isem uhet katu­pono saꞌa­wyꞌi ahiag koꞌi typyꞌi rakaria tuwe­hytꞌok uipiit pe pote hawyi miitꞌin uhetꞌok Isem e.
42,8,31,Miꞌi hawyi ahiag koꞌi teꞌe­roꞌe Iesui pe taꞌa­tuemiit piit pyi — Uhyt iꞌatuꞌe yt urupo­ꞌoro teiꞌo aria wato kape wuatꞌi eꞌat piat uruho­ꞌopot hamo urutaꞌat taꞌat hamo iꞌatuꞌe. Maꞌato tukup­teꞌen itote hamaut koꞌi pote — Pyno meimuẽwat hamaut koꞌi piit pe urutu­we­hytꞌok teran iꞌatuꞌe Iesui pe. Mio tã iꞌatuꞌe hawyi Iesui — Eiwe­hytꞌok to hamaut koꞌi pe eiꞌe hap ewy e ahiagnia pe.
42,8,33,Miꞌi hawyi tuwe­nõꞌẽ raꞌyn mekewat miit hesoꞌok rakat piit pyi hamaut koꞌi kapiat tuwe­hytꞌok hamo. Miꞌi hawyi hamaut koꞌi raꞌyn ikohyeput i kohyeput i yityꞌok totepyi yꞌy wato kape hawyi hewo hewo raꞌyn yꞌy wato pe topap yne raꞌyn.
42,8,34,Miꞌi hawyi hamaut apykok haria teꞌe­ra­ꞌa­kasa hawyi meremo tuwat henoi hamo tawa koꞌi kape. Iꞌewyte muꞌap upiat gupteꞌen haria pe taꞌa­tu­henoi — Tapap taꞌyn yne aihũ hamaut koꞌi iꞌatuꞌe yꞌy wato pe uhytꞌiꞌin manaꞌin iꞌatuꞌe yne miitꞌin me. Mekewat ahiag koꞌi ipiit piat rakat waku raꞌyn iꞌatuꞌe.
42,8,35,Pyno iꞌatuepiat henoi hawyi tõꞌẽ kahato Iesui kape. Putꞌok­ꞌi­ꞌa­tuꞌe turan mekewat saꞌa­wy­ꞌiwuat ahiag ipiit piat rakat waku raꞌyn taꞌa­tu­puẽti. Sokpe pe raꞌyn toĩneꞌen Iesui yatype. Teꞌe­ra­ꞌa­kasa hawyi õꞌẽ haria teꞌe­ru­wa­nẽtup kahato. Miꞌi hawyi saꞌa­wy­ꞌiwuat akasa haria henoi yne aikotã aikotã Iesui timoe­hãite hap etiat õꞌẽ haria pe.
42,8,37,Miꞌi tupono mekewat tawa Kata­renu kaipy­wiaria gytꞌi­ꞌa­tuꞌe Iesui pupi hawyi — Mehĩ ereto ro meiũpepyi iꞌatuꞌe Iesui pe. Yt uruiky­ꞌesat i meiũpe ereĩneꞌen poꞌog iꞌatuꞌe. Miꞌi pote Iesui teke i raꞌyn yara pe hawyi taꞌaipok yꞌy wato sakpo. Teke turan saꞌa­wy­ꞌiwuat ahiag ipiit piat rakat — Uika­ꞌiwat areto teran eupi katu­pono areĩneꞌen epotmuꞌe wato wo teran e Iesui pe. Maꞌato Iesui — Yt uhyt waku poꞌog eraꞌaipok eꞌyat kape tawa koꞌi kape ipuo mono eremo­herep aikotã Tupana emoehãite hap ehenoi ewyriaꞌin me hamo e. Miꞌi hawyi Iesui henoi hawyi toto raꞌyn wuatꞌi ipiat henoi hamo tetawa piaria pe toto. Miꞌi tote yne tawa piaria pe aikotã Iesui tunug tetiat hap tohenoi kahato.
42,8,40,  PIAT EWYMiꞌi hawyi Iesui tokosap i raꞌyn ysakpo. Miꞌi tote miitꞌin typyꞌi rakaria toiꞌa­tu­puẽti putꞌok­toꞌe turan. Iꞌatu­wepit kahato katu­pono taꞌa­tu­he­katup Iesui ut hap.
42,8,41,Miꞌi turan tut Iesui ewawi wẽtup ok Tupana mõtypot yat piaria akag Iairu e hap het rakat. Miꞌi hawyi Iesui owa kape tuwe­pỹ­ꞌã­tutuk hawyi tuwe­wahik yi kape hawyi toꞌe Iesui pe — Mehĩ eriot ro uhupi uiꞌyat kape e. — Mehĩ e uhakiꞌyt makuptia rakat 12 anu rakat ikuꞌuro teran moityꞌi raꞌyn e. Mio tã e hawyi Iesui — Toꞌiro pyno Iairu pe. Iesui toto turan yne itotiaria miitꞌin sem tuwat hupi. Miitꞌin tohik kahato tuwat kahato hupi pote.
42,8,43,Toĩneꞌen iꞌatutok pe wẽtup ok hary­poria huu wato rakat 12 anu raꞌyn toho­ꞌopot. Toipun yne raꞌyn tekat koꞌi paini koꞌi upi mohag nug haria koꞌi upi tomoe­hãite hap kyꞌewi wen maꞌato yt toipuẽti hin i tehãite hap. Miꞌi ti putꞌokꞌe Iesui ape kai hesokpe emig neran haype. Miꞌi hawyi totemig hesokpe hawyi meremo huu iponik taꞌyn ihãite raꞌyn.
42,8,45,Miꞌi hawyi tesokpe emig hawyi Iesui apoꞌe — Uwe keĩ uhemig hat meikope e. Maꞌato õꞌẽ haria — Yt uruto i iꞌatuꞌe torania. Miꞌi hawyi Peteru toꞌe Iesui pe — Uika­ꞌiwat miitꞌin typyꞌi rakaria toꞌoran me meiũ watu­kup­teꞌen e. Iꞌatu kahato emig emig haria mesuwe e. Kat poteĩ — Uweĩ uhemig hat meikope ereꞌe e.
42,8,46,Maꞌato Iesui toꞌe — Peteru e uhemig hat sese uimohey kahato hat toĩneꞌen meikope atikuap taꞌyn. Uhesaika hap tuwẽtem uhemig hap kape uipiit pyi hap ete e. Miꞌi uimi­moe­hãite topy­huꞌat atikuap e.
42,8,47,Toikuap taꞌyn hawyi hemig hat tyry­toꞌe popuo tut howawi. Miꞌi hawyi tuwe­pỹ­ꞌã­tutuk Iesui ewawi. Mio tã e — Mimi mesup taꞌyn migꞌi wo woromig uimoe­hãite hap kyꞌewi e. Woromig hawyi meremo epiat uimoe­hãite hap atipuẽti e Iesui pe wuatꞌi ehamo. Miꞌi hawyi itotiaria Iesui upiaria ikuap taꞌyn huu wato rakat tomoe­hãite raꞌyn hap.
42,8,48,Miꞌi hawyi Iesui toꞌe tomi­moe­hãite hat pe — Uhakiꞌyt pyno waku raꞌyn en e. Uimohey hap kaipyi emoehãite hap topy­huꞌat koitywy etipuẽti raꞌyn e. Waku pyno eraꞌaipok i raꞌyn eꞌyat kape ewepit hap wywo e.
42,8,49,Miꞌi turan Iesui piat henoi imoehãite hap turan putꞌokꞌe wẽtup ok Iairu yat kaipyi. Miꞌi toꞌe Iairu piat henoi hamo. — Uhyt e ikuꞌuro sese raꞌyn wyti esakiꞌyt e. Pyno yt kan hamo i wahenoi poꞌog Aimuꞌe hat Iesui pe e.
42,8,50,Katu­pono yt kat i aiku­ꞌuro hawyi aheĩneꞌen i hap e Iairu yat kaipywiat sut hat. Miꞌi hap Iesui tikuap hawyi toꞌe Iairu pe — Yt gytꞌere teiꞌo esakiꞌyt ikuꞌuro hap pupi maꞌato etimohey yn naꞌyn Tupana hawyi waku pe esakiꞌyt e.
42,8,51,Miꞌi hawyi Iesui putꞌokꞌe Iairu yat ete hawyi Iesui toꞌe miitꞌin sem me — Yt atiky­ꞌesat i miitꞌin typyꞌi poityꞌi ikuꞌuro rakat yatype e. Waku Peteru Iuwãu Tiaku iꞌewyte iꞌywot ity yn atiky­ꞌesat ikuꞌuro yatype e. Teke hawyi toipuẽti itote miitꞌin wak haria hakiꞌyt ikuꞌuro pote teꞌe­ruwak taꞌa­tueko ewy saꞌup ete. Miꞌiria pe Iesui toꞌe — Yt eweiwak teiꞌo e eipo­ꞌinik to e. Yt ikuꞌuro i rat e. Toket neꞌi wyti e. Miꞌi pote wak haria toꞌo­ky­ryꞌi neꞌi Iesui ehay ete — Pywo ti rat ikuꞌuro sese hakiꞌyt iꞌatuꞌe. Eraꞌa­kasa ro iꞌatuꞌe Iesui pe.
42,8,54,Iesui teke raꞌyn ikuꞌuro rakat kape iwywuat pe hawyi toipo­pytyk taꞌyn hawyi tuwẽ­powat — Ereꞌã­pe­ꞌokꞌam no pĩꞌã makuptia e.
42,8,55,Miꞌi hawyi tuwẽ­powat hakiꞌyt yt ipyhu i raꞌyn nakat. Miꞌi hawyi tuwẽtem guꞌuro pyi hawyi tuwe­ꞌã­pe­ꞌokꞌam i raꞌyn. Miꞌi hawyi Iesui toꞌe ity pe — Mana etopoi ro emẽpyt e.
42,8,56,Iꞌywotꞌin teꞌe­ru­wehum kahato Iesui ete maꞌato miꞌi hawyi Iesui toꞌe — Yt ewehenoi teiꞌo aikotã uiminug esakiꞌyt etiat koꞌi iraniaꞌin me aikotã atomoieĩ­neꞌen esakiꞌyt atiõtem guꞌuro pyi hap koꞌi e.
42,9,1,  PIAT EWYIesui tuwẽtem Iairu yat pyi hawyi toiꞌa­tu­kaykay tuwe­wawi temiitꞌin sese 12 ok takaria. Miꞌi hawyi toꞌe temiitꞌin sese pe — Uiwy­riaꞌin Mesup atum naꞌyn ehepe uhesaika hap ahiag sopo hamuat e. Iꞌewyte atum naꞌyn ehepe uhesaika hap iꞌahu rakaria moehãite hamuat katu­pono mesup woro­ho­ꞌo­po­ꞌoro teran wuatꞌi tawa koꞌi puat wuatꞌi miitꞌin muꞌe uhehay wakuat nuat e. Miꞌi hawyi toiꞌa­tu­po­ꞌoro temiitꞌin miitꞌin muꞌe hamo aikotã waku miitꞌin tunug Tupana Taꞌa­tu­po­typot Koro wo mesuwat yi tote hap enoi hamo. Iꞌewyte iꞌahu rakaria moehãite hamo toiꞌa­tu­po­ꞌoro.
42,9,3,— Uipot­po­ꞌoro koꞌi eipe e. Uhehay moherep hanuaria e. Miꞌi pote atiky­ꞌesat eweiꞌa­tu­muꞌe miitꞌin uimi­ky­ꞌesat ewy e. Pyno woro­ho­ꞌo­muꞌe aikotã atiky­ꞌesat eweiwat hap owakai te e. Yt kat i teiꞌo eweitioto ehekat koꞌi e. Eipo­ꞌyha ti seroꞌok ehat pupiat wyti aru yt ewetioto i e. Yt eheku­riwu i wyti yt eimiꞌu koꞌi i wyti i yt eheti­neiru i wyti yt typy ehesokpe i wyti ewetioto teiꞌo e.
42,9,4,Putꞌok­ꞌe­weiꞌe wẽtup tawa pe hawyi eiky­ꞌesat hat wẽtup ok toꞌyat pe pote eweikup­teꞌen o itote e. Waku wẽtup yat pe yn eweikup­teꞌen eimi­mu­ꞌeria etawa pe e. Yt eiko­hye­wyry kohye­wyry teiꞌo iraniaꞌin yat koꞌi upi miꞌu kat hamo eimi­mu­ꞌeria etawa ok tã e. Waku wẽtup ok eꞌyat pe — Ereĩneꞌen mesuwe mehĩ e haria eꞌyat pe yn o eweiket eipoi hap ok tã are e. Wẽtup getap we yn eweikup­teꞌen uhehay sytpok hamuat eweiwat eimi­mu­ꞌeria etawa pe turan e.
42,9,5,Maꞌato mekewat tawa piaria yt uwe i iꞌatu­wese pote eweiwat i raꞌyn o iꞌatue­tawa pyi e. Maꞌato eiwat hap owakai te o tawa sawiu eipy etiat eiwei­pit­pitꞌok kahato — Tupana ehay pun haria eipe hap enoi iꞌatuepiat hamo e Iesui topot­po­ꞌo­roria 12 ok takaria pe.
42,9,6,Miꞌi hawyi tohenoi yne aikotã waku miitꞌin muꞌe hawyi tuwat raꞌyn Iesui eꞌyianme yne tawa koꞌi upi. Miꞌi hawyi taꞌa­tu­henoi wuatꞌi tawa pe sehay wakuat Iesui etiat hawyi iꞌahu rakaria tawa piaria taꞌa­tu­moe­hãite kahato.
42,9,7,"  PIAT EWYMiꞌi hawyi tama Karireia piat morekuat Eroti tikuap taꞌyn aikotã Iesui minug koꞌi etiat hawyi tuwa­nẽtup kahato — Atikuap som uwe sese Iesui pãi e. Atikuap ti mekewat uimi­ꞌauka Iuwãu woꞌo­setꞌok hat raꞌyn tuwe­hymut i e tuwepe Iesui pe. Taꞌi Iesui wyti Iuwãu uimi­ꞌauka tuwe­hymut i raꞌyn guꞌuro pyi sio tuwe­hymut guꞌuro pyi mekewat saꞌa­wy­ꞌiwuat Tupana ehay moherep hat Eria sio yt e tuwa­nẽtup Iesui etiat sio yt miꞌi miit i sio wẽtup ok Tupana ehay moherep hat tuwe­hymut i raꞌyn e morekuat Eroti topyꞌa pe Iesui etiat. Miꞌi pote morekuat Eroti tuwa­nẽtup kowoꞌi kowoꞌi. Series,  — Pyno uiꞌa­kagꞌaia Iuwãu pãi e. Tuwẽtem guꞌuro pyi e maꞌato Miꞌi Iesui e hap het rakat uwe sese yt atikuap i pote e. Iraniaꞌin mienoi uhepiat pywo sio yt atikuap i e. Uwe kahato som atikuap teran mesup e. Miꞌi hawyi morekuat Eroti tehaꞌat teran kahato Iesui ewawi. Toiky­ꞌesat kahato Iesui kapiat taꞌa­kasa hap. Toiky­ꞌesat taꞌa­kasa Iesui minug yt miitꞌin eminug kuap i iwato rakat haype."
42,9,10,   PIAT EWYMiꞌi hawyi Iesui potpo­ꞌo­roria teꞌe­ra­ꞌaipok i raꞌyn tawa koꞌi kaipyi ihay moherep haria. Miꞌi hawyi taꞌa­tu­henoi aikotã aikotã ipuꞌap muat upi taꞌa­tu­minug hap koꞌi taꞌa­tue­wyry hap upi taꞌa­tu­henoi henoi yne yne Iesui pe.Taꞌa­tu­henoi yne raꞌyn hawyi Iesui teꞌe­re­poꞌok i raꞌyn temiitꞌin wẽtup tawa kape tawa Pesaita kape taꞌa­tu­weran temiitꞌin nywo hap toiky­ꞌesat.
42,9,11,Maꞌato miitꞌin typyꞌi rakaria tikuap hawyi aikope Iesui toto hap kape tuwat hewat­ꞌymo. Iesui tiky­ꞌesat kahato tuweran pytkai iwese kahato toĩneꞌen õꞌẽ haria ete. — Waku uhytꞌiꞌin manaꞌin e õꞌẽ haria pe. Eiwe­hytꞌok to e iꞌatuepe. Miꞌi hawyi miꞌiria toiꞌa­tu­muꞌe kahato aikotã waku watunug Tupana Aipo­rekuat no hap ete. Iꞌewyte iꞌahu rakaria toiꞌa­tu­moe­hãite kahato itote.
42,9,12,Miꞌi hawyi porap wãtym i kape hemiitꞌin 12 ok takaria teꞌe­roꞌe Iesui pe — Urumuꞌe hat etiꞌa­tu­po­ꞌoro i ro miitꞌin sem tawa koꞌi upi getap koꞌi kape miꞌu kyiꞌat hamo iꞌatuket hamo katu­pono yahig wato pe watu­kup­teꞌen mesuwe neꞌi pote yt kat i getap iꞌatuꞌe Iesui pe.
42,9,13,Mio tã iꞌatuꞌe hawyi Iesui toꞌe — Eweiꞌa­tupoi ro hesyꞌat rakaria mio e ti temiitꞌin me. Miꞌi hawyi — Mehĩ kurin kahato aimiꞌu mesuwe iꞌatuꞌe. Taꞌi aimiꞌu 5 man typy pira yn wuatꞌi poi hamo iꞌatuꞌe. Sio apo etiky­ꞌesat urutuwat tawa kape miꞌu kyiꞌat poꞌog iwato hamo typyꞌi rakaria moenuk hamo iꞌatuꞌe. Tukup­teꞌen itote miitꞌin sem kahato aikotã 5000 ihainiaꞌin iꞌewyte hary­po­riaꞌin hira­ka­riaꞌin tukup­teꞌen itote hesyꞌat rakaria maꞌato yt taꞌa­tu­mo­rania yne i. Miꞌi hawyi Iesui toꞌe raꞌyn — Pyno eweiꞌapyk to yi upi kowo 50 kowo 50 eweiꞌe ro waꞌa­tunug haria pe e Iesui temiitꞌin me.
42,9,15,Miꞌi hawyi taꞌa­tunug naꞌyn iꞌe hap ewy hawyi apyk puo tukup­teꞌen.
42,9,16,Miꞌi hawyi Iesui tat raꞌyn man a hit rakat typy pira hawyi tehaꞌat atipy kape — Waku kahato emiium uruepiat urumiꞌu wuat Tupana e. Waku toꞌe Tupana pe hawyi tutum naꞌyn mekewat man 5 a hit typy pira temiitꞌin me itotiaria moenuk hamo.
42,9,17,Miꞌi hawyi tuwe­mo­wato kahato itotiaria erenuk hap. Miꞌi hawyi iꞌatuꞌok taꞌyn hawyi miꞌu ieĩpyt 12 yrysakag me topy­huꞌat. Wẽ sakpo iꞌatu­miꞌu ieĩpyt topy­huꞌat re.
42,9,18,  PIAT EWYWẽtup eꞌat hawyi meiũran Iesui tuweran toĩneꞌen temiitꞌin nywo Tupana kapiat tehay hamo. Miꞌi hawyi apoꞌe temiitꞌin me — Uwe som uito iraniaꞌin wanẽtup hawe e.
42,9,19,Miꞌi hawyi taꞌa­tu­wesat — En ni woꞌo­setꞌok hat Iuwãu tuwẽtem guꞌuro pywiat hat iꞌatuꞌe iraniaꞌin epiat pe Uhyt iꞌatuꞌe. En ni erẽtem saꞌa­wy­ꞌiwuat Tupana ehay moherep hat Eria e hap iꞌatuꞌe iraniaꞌin epiat pe Uhyt iꞌatuꞌe. Yt Eria i pote wẽtup ok saꞌa­wy­ꞌi­tewuat Tupana ehay enoi hat tuwe­hymut i raꞌyn guꞌuro pyi iꞌatuꞌe iraniaꞌin etiat Uhyt iꞌatuꞌe.
42,9,20,Miꞌi hawyi apoꞌe i raꞌyn temiitꞌin me — Maꞌato ehepe apo uwe Uito eiwa­nẽtup hawe e. Uwe sese som Uito ehepe e temiitꞌin me. Miꞌi hawyi Peteru tiwesat — En ni Tupana Mipo­ꞌoro Urueha­kye­raꞌat hanuat rat Mehĩ e. En ni Wuatꞌi Miitꞌin Porekuat Hanuat Uhyt e Iesui pe.
42,9,21,  PIAT EWYMio tã e hawyi Iesui tiꞌa­tu­nãpin haty wo temiitꞌin — Pyno uiwy­riaꞌin e uikuap ehepiat hap yt ewehenoi teiꞌo iraniaꞌin me e temiitꞌin me.
42,9,22,Yt ewehenoi teiꞌo iraniaꞌin me Peteru toꞌe uhepiat hap ewy katu­pono uhehay pun hanuaria iraniaꞌin tukup­teꞌen mote e. Pywo ti aru ahoꞌopot kahato aru e. Uito ti Wuatꞌi Miitꞌin Ykeꞌet iꞌewyte Wuatꞌi Miitꞌin Kywyt pytkai yt uimohey hin i e. Pywo ti rat ahoꞌopot hap putꞌokꞌe irane e. Yt uikyꞌe hin i mesu­wa­ro­tiaria nagnia iꞌewyte paꞌi watoria yt uiky­ꞌesat hin i taꞌa­tu­po­rekuat no hap e taꞌa­tue­ha­kye­raꞌat hap e. Iꞌewyte Tupana ehay miwan etiat henoi haria yt uiky­ꞌesat hin i e. Uiꞌauka teran haype Uito Taꞌa­tuey­keꞌet Taꞌa­tu­kywyt pytkai e. Uiku­ꞌuro maꞌato miꞌi hawyi ti aru araꞌaipok i raꞌyn guꞌuro pyi hawyi areĩneꞌen ne e. Pywo myeꞌym eꞌat uisyp uiku­ꞌuro hawe areĩneꞌen hawyi e Iesui tuwetiat tohenoi temiitꞌin 12 ok takaria pe.
42,9,23,Miꞌi hawyi iraniaꞌin itotiaria kape Iesui henoi — Eweiwat teran uhupi uipot­mu­ꞌeria wo pote eweitoiat ro yne eimi­ky­ꞌesat koꞌi yt uimi­ky­ꞌesat i ewywuat koꞌi e. Miꞌi hawyi haty wo o — Atunug neran Tupana miky­ꞌesat ewywuat eiꞌe hap wywo eweiwat ro uhupi e. Taꞌi ehoꞌopot hap eweipuẽti irane eweiwat uhupi hawyi e. Yt eimi­ky­ꞌesat ewy i ewetunug maꞌato Tupana minug neran hap ewywuat wywo o eweiwat e. Iꞌewyte iraniaꞌin yt eiky­ꞌesat i haria iꞌatu­py­ꞌahak hamuat ehete e. Ehatyꞌi hatyꞌi aru uhupiat eweiwat hawyi e. Uiꞌauka irane ariaꞌyp posak ete e. Pyno waku eipe uiꞌewy eweikup­teꞌen e. — Uiꞌauka pote uiꞌauka maꞌato yt atoiat hin i Uika­ꞌiwat mohey hap eweiꞌe o eweikup­teꞌen neran uipot­mu­ꞌeria wo pote e. Waku aheꞌa­riaꞌyp posak etiat ewywuat raꞌyn wywo ahoꞌopot hap upi aiku­ꞌuro hap kape watuwat wẽtup sok yn aito hawyi e. Uhemiit sese yt uiꞌatoiat i miitꞌin pupi e Iesui.
42,9,24,Uwe uwe ikuꞌuro uipotpap we uhehay wakuat enoi hamo miꞌiria wyti aru taꞌa­tuieĩ­neꞌen hap sese puẽti wuatꞌi eꞌat pe mesuwe iꞌewyte atipy pe e. Maꞌato iraniaꞌin taꞌa­tuieĩ­neꞌen hap mesu­wa­rotiat kape yn wanẽtup haria taꞌa­tuieĩ­neꞌen hap sese pun haria howasat rakaria teꞌe­ro­py­huꞌat e.
42,9,25,Pyno torania mesu­wa­rotiat kareꞌen eipo pe hawyi hekat rakaria eipe mesuwe maꞌato miꞌi pytkai yt kat i haꞌup eweipuẽti eheĩneꞌen sese wuatꞌi eꞌat piat saꞌup mo e. Miꞌi hap yt kat i topy­huꞌat eipo pe katu­pono eweipun naꞌyn eheĩneꞌen sese mesuwuat uimi­ky­ꞌesat nug hap hawyi eimi­ky­ꞌesat nug hap mesuwe yn ewetunug pote e.
42,9,26,Uwe uwe mesu­wa­ro­tiaria uipupi tuwe­mõti uhehay pupi tuwe­mõti miꞌi hawyi iꞌewyte Uito aremõti wy miꞌi haria pupi e. Taꞌi mekewat eꞌat aru karãpeĩ Uito Eheykeꞌet Eikywyt ariot atipy kaipyi uhẽtyhot hap puo Uiꞌywot esaika hap puo hap eꞌat miꞌiria pupi aremõti e. Taꞌi mekewat ikahu sese hawuo ariot atipy piaria wywo uhesaika kahato hap wywo e. Miꞌi hap eꞌat pe turan aremõti aru wemõti uipupiat haria pupi e.
42,9,27,  PIAT EWYYt eweiwaure teiꞌo mio wuat uiꞌe hap e. Pywo ti rat tukup­teꞌen meiũpe Tupana topy­huꞌat Morekuat nuat hap kapiat akasa haria e. Aikotã Tupana topy­huꞌat Morekuat hap kape teꞌe­ra­ꞌa­kasa irane taꞌa­tu­ku­ꞌuro hap owakai e Iesui itotiaria pe temiitꞌin Peteru Iuwãu Tiaku piat pe mio tã e.
42,9,28,Miꞌi hawyi 7 eꞌat hawyi Iesui tioto raꞌyn topot­mu­ꞌeria sese Peteru Iuwãu Tiaku tuwe­wywo yityꞌok kape. Miꞌi tote ihay Toꞌywot Tupana wywo.
42,9,29,Miꞌi turan Iesui owa yt saꞌa­wy­ꞌiwuat ewy hin i hẽtyhot kahato iꞌewyte hesokpe imehit kahato ikytsig kahato. Miꞌi hawyi meremo teꞌe­ru­we­mo­herep iwywo typy ok saꞌa­wy­ꞌiwuat Tupana ehay moherep haria atipy kaipyi. Wẽtup ok aseꞌi Musei wẽtup ok aseꞌi Eria. Miꞌiria atipy piat hẽtyhot hap ewywuat puo teꞌe­ru­we­mo­herep. Miꞌi hawyi Musei Eria iꞌatuehay kahato Iesui wywo aikotã Iesui tunug irane Tupana miky­ꞌesat etiat aikotã ikuꞌuro irane Tawa Ieru­sarẽi me hap. Ikuꞌuro hap aika­wiano hap ete e hap ete iꞌatuehay. Miꞌi turan Peteru Iuwãu Tiaku teꞌe­roket kahato itote maꞌato teꞌe­ru­we­hymut hawyi teꞌe­ra­ꞌa­kasa raꞌyn Iesui ẽtyhot hap. Iꞌewyte iꞌyaty­piaria saꞌa­wy­ꞌi­wuaria Tupana ehay moherep haria aseꞌi Musei aseꞌi Eria teꞌe­ra­ꞌa­kasa raꞌyn.
42,9,33,Miꞌi hawyi Musei Eria Iesui yaty­pepyi tuwat turan Peteru toꞌe Iesui pe — Waku meiũpe wato­py­huꞌat wuatꞌi eꞌat pe Mehĩ e. Pyno waku urutunug mesuwe wẽtup yat aseꞌi Musei mõtypot hamo wẽtup yat aseꞌi Eria mõtypot hamo hawyi wẽtup yat emõtypot hamo urutunug mesuwat yityꞌok tote e Peteru Iesui pe maꞌato yt tepiat yt ikuap i popuo mio tã toꞌe katu­pono tokenꞌẽ haype.
42,9,34,Mio tã e turan ywyhig putꞌokꞌe Peteru Iuwãu Tiaku ete. Miꞌi hawyi teꞌe­ro­kenꞌẽ kahato.
42,9,35,Miꞌi hawyi Tupana ehay taꞌa­tukuap taꞌyn ywyhig kaipyi — Mekepe eipy­ꞌa­setpe ti Wẽtup ok Miit toĩneꞌen. Miꞌi ti Uhaꞌyru Uimi­ꞌairo Wuatꞌi Miitꞌin Ehakye­raꞌat hanuat e. Pyno eiwa­nẽtup to Uhaꞌyru mienoi kape e Iesui piat pe Iꞌywot Tupana ehay putꞌokꞌe atipy kaipyi.
42,9,36,Mio tã e hawyi Iesui tuweran toĩneꞌen Musei Eria teꞌe­ra­ꞌaipok atipy kape hawyi. Miꞌi hawyi Peteru Tiaku Iuwãu yt henoi hin i iraniaꞌin me taꞌa­tu­ꞌa­kasa hap koꞌi maꞌato meiũran taꞌa­tu­henoi raꞌyn taꞌa­tu­mikuap koꞌi Iesui tehymut raꞌyn guꞌuro pywiat hawyi.   PIAT EWYEꞌihotꞌok pe hawyi Iesui topot­mu­ꞌeria wywo ipotꞌapyk yityꞌok kaipyi yi hot kape. Miꞌi turan putꞌok­ꞌi­ꞌa­tuꞌe typyꞌi rakaria Iesui ete.
42,9,38,Miꞌi hawyi wẽtup ok miitꞌin tok piat tikaykay raꞌyn Iesui — Urumuꞌe hat erahaꞌat ro uhaꞌyru wẽtup yn nakat kape e.
42,9,39,Maꞌato ahiag teke uhaꞌyru piit pe hawyi tehay pirik wo ihay saꞌag hawyi ahiag tihuruk kahato uhaꞌyru Uhyt e. Yt naku i kahato tuete hawyi iwẽnãpuk saꞌag kahato uimẽpyt e. Miꞌi hawyi toha­tyꞌi hatyꞌi hawyi iperup kahato toĩneꞌen motꞌi tuete hawyi tuwẽtem porap i tuereto uimẽpyt piit pyi e. Miꞌi hawyi meremo teke i raꞌyn ipiit pe tuereto iꞌahyk ahyk hamo e.
42,9,40,Emiitꞌin me ahiag hep hap ahẽtup wen maꞌato yt taꞌa­tuhep kuap i e Iesui pe.
42,9,41,Miꞌi hawyi Iesui toꞌe itotiaria pe — Are pãi eipe ti yt Tupana mohey hin i haria iꞌewyte eiwa­nẽtup hap yt hãpyk hin i Tupana kape e. Areĩneꞌen motꞌi raꞌyn eiwywo eimuꞌe hamo wen maꞌato yt uimohey kahato i e. Miꞌi hawyi toꞌe ahiag ipiit piat rakat eꞌywot pe — Pyno eterut ro esaꞌyru uhowawi e.
42,9,42,Miꞌi hawyi kurum tut Iesui ewawi turan ahiag tipun i yi tote hawyi toihuruk huruk kahato iꞌewyte iwẽnãpuk. Maꞌato miꞌi turan Iesui — Wãiꞌe ahiag me hawyi tuwẽtem hawyi ihãite. Waku hawyi Iesui tum haꞌyru iꞌywot pe.
42,9,43,  PIAT EWYMiꞌi hawyi itotiaria teꞌe­ru­wa­nẽtup Tupana esaika hap iwato kahato Iesui mimo­herep hap kape.
42,9,44,Teꞌe­re­wa­nẽtup turan Iesui minug koꞌi etiat turan Iesui henoi topot­mu­ꞌeria pe — Yt eweiwaure teiꞌo mesuwat uimienoi e. Pywo ti rat Miitꞌin Eheykeꞌet kahato areĩneꞌen pytkai miitꞌin mimaꞌat aru arepy­huꞌat hawyi uiꞌauka teran haria po pe uhenoi.
42,9,45,Maꞌato yt taꞌa­tukuap hin i kat toꞌe hawe mio tã e maꞌato hemiitꞌin apo yt iꞌatuꞌe teran i teꞌe­ro­kenꞌẽ haype.
42,9,46,  PIAT EWYMiꞌi hawyi Iesui potmu­ꞌeria tuꞌuka toꞌope taꞌa­tuehay wo uwe kahu poꞌog tuꞌisa wo toĩneꞌen hap ete. Miꞌi hawyi — Uito poꞌog eikai yn iꞌatuꞌe toꞌope.
42,9,47,Miꞌi hawyi Iesui tikuap taꞌyn iꞌatu­wa­nẽtup hap hawyi toterut hirakat iꞌatue­wawi tuwe­wywo.
42,9,48,Miꞌi hawyi toꞌe temiitꞌin me — Uwe uwe toĩneꞌen neran uhemiitꞌin akag wo waku miꞌi miit topy­huꞌat hira­karia powyro hat wo mẽpytꞌin kyꞌe hat wo poꞌog torania kai e. Uwe uwe tiꞌa­tu­kyꞌe kahato hira­karia Uito ewy miꞌi hat poꞌog uhemiit koro toĩneꞌen iraniaꞌin kai Tupana wanẽtup hawe e. Miꞌi pote ewehaꞌat ro meiũwat hirakat kape uwe uwe meiũwat hirakat ewywuat kyꞌe hat iꞌewyte uikyꞌe hat sese e. Meiũwat hirakat ewywuat kyꞌe hat uikyꞌe hat toĩneꞌen miꞌi hawyi miꞌi hat waku eiꞌakag wo e. Pywo ti rat uwe uwe uikyꞌe hat toĩneꞌen miꞌi hat piat Tupana toꞌe — Uikyꞌe kahato hat en e hira­karia kyꞌe hap upi e. Miꞌi hat ti eiꞌakag wo toĩneꞌen Tupana wanẽtup hawe e. Pywo ti rat uwe uwe toꞌe hirakat yt iꞌywot i yt ity i rakat pe — Ereke o uiꞌyat pe uimẽpyt no e hat pe — En poꞌog uhemiit e aru Tupana e Iesui. Meiũwat hirakat ewywuat kyꞌe kahato hat uimi­ꞌairo eiꞌakag wo toĩneꞌen e. Uwe toꞌe hira­karia pe — Toꞌiro watenuk hit e miꞌi hat iꞌewyte uhepe — Toꞌiro watenuk e hat ewy toĩneꞌen e Iesui. Miꞌi hat uikyꞌe hat iꞌewyte uwe uwe uikyꞌe hat Uiꞌywot Atipy piat kyꞌe hat toĩneꞌen e. Meiũwat hirakat kyꞌe hat ewywuat eipe pote uikyꞌe hat iꞌewyte toĩneꞌen iꞌewyte Uipo­ꞌoro hat Tupana kyꞌe hano toĩneꞌen e. Uwe hirakat powyro hano toĩneꞌen miꞌi ti poꞌog waku eimuꞌe hat akag e. Taꞌi yt wemo­wato i hat poꞌog iraniaꞌin kai eiꞌakag wo e Tupana e Iesui ahepe temiitꞌin me.
42,9,49, PIAT EWYMiꞌi hawyi Iuwãu toꞌe Iesui pe. — Uruka­ꞌiwat gaꞌatpo uruta­ꞌa­kasa raꞌyn wẽtup ok ahiag koꞌi sopo hat e. Eset wo toiꞌa­tu­sopo kahato ahiag wen yt hewyry hin i ahupi hat. Miꞌi pote — Wãiꞌu­ru­toꞌe tope katu­pono yt karãmuo i uruwywo hewyry rakat i pote e. Taꞌi yt karãpe i mekewat miit etiꞌairo uruehamo emiit no pote — Yt naku i etunug Iesui motpap mesuwe yt uruwywo i ereto pote urutoꞌe tope e. Miꞌi hawyi — Maꞌato uito ti eipe ewywuat kahato katu­pono uito iꞌewyte Iesui mohey hat areĩneꞌen e uruepe. Miꞌi hawyi — Wãiꞌu­ru­toꞌe i tope katu­pono toiꞌa­tu­sopo kahato ahiag itote ehay wo maꞌato yt hewyry i uruupi urutoꞌe tope iꞌatuꞌe Iesui pe topot­po­ꞌo­roria.
42,9,50,Maꞌato Iesui tiwesat topot­po­ꞌoro Iuwãu me iꞌewyte iraniaꞌin topot­mu­ꞌeria pe — Yt naku i wãiꞌe­weiꞌe wẽtup uhemiit yt hewyry i eiwywuat rakat pe e katu­pono ti aru tukup­teꞌen kahato uhemiitꞌin yt eimikuap koꞌi i e. Miꞌiria ti aru maꞌato howapy kahato uhesaika hap wywo eiperia ewywuat e. Miꞌiria uimohey kahato haria tukup­teꞌen eiperia ewywuat uimohey kahato rakaria yt karãpe i eiwywo hewyry rakaria pytkai e. Miꞌiria ti yt karãpe i uimohit taꞌa­tuehay wuat haria katu­pono uhet wywo taꞌa­tu­sopo ahiag e. Miꞌi pote ti yt naku i iraniaꞌin uhemiitꞌin me — Wãi neiꞌo eweiꞌe yt eiwywuat hewyry rakaria i pytkai are e. Pyno poꞌog waku — Hẽ to uhyt mana eweiꞌe yne uhemiitꞌin waku nug haria pe e Iesui ahepe.
42,9,51,Iesui aipok hap atipy kapiat hamuat yt pya hin i miꞌi pote Ieru­sarẽi kape yn toto teran toꞌauka aheka­wiano hap kape toto teran.
42,9,52,Toto Ieru­sarẽi kapiat tokosap mo teran tawa Samaria kape. Miꞌi pote saꞌa­wyꞌi toiꞌa­tu­po­ꞌoro temiitꞌin teꞌyianme tawa kape taꞌa­tuket hamuat heiam kat hamo.
42,9,53,Maꞌato toto tawa wato Ieru­sarẽi kapiat tokosap mo. Miꞌi pote tawa Samaria piaria sakpo toto teran. Miꞌi pote toiꞌa­tu­po­ꞌoro temiitꞌin teꞌyianme tawa Samaria kape iꞌatu­miꞌu kat hamo iꞌatuket hap kat hamo. Maꞌato tawa Samaria piaria yt tiky­ꞌesat i katu­pono taꞌa­tukuap taꞌyn taꞌa­tue­wa­nĩ­kaptia tawa Ieru­sarẽi piara kapiat tokosap mo toto Iesui hap. Taꞌi Iuteu ywania Iesui pote yt taꞌa­tu­ky­ꞌesat i Iesui ut hap. Katu­pono tawa Samaria piaria gupteꞌen haria yt ikyꞌesat hin i Iuteuria koꞌi.
42,9,54,Tiaku Iuwãu miꞌi tawa piaria e hap taꞌa­tukuap hawyi apoꞌi­ꞌa­tuꞌe Iesui pe — Uruka­ꞌiwat waku apo aria uruikaykay atipy kaipyi yt ekyꞌesat i haria tawa Samaria yawnia u hamo iꞌatuꞌe. Pyno waku etiꞌa­tu­moma yne miꞌiria aria atipy kaipywiat wo iꞌatuꞌe Iesui pe.
42,9,55,Miꞌi hawyi Iesui tuwe­morem wãitoꞌe hamo — Yt rat yt eiweꞌeg hin i e. Yt ariot i wyti miitꞌin auka hamo Uito e. Yt naku i eweikaykay aria atipy kaipyi miit auka hamo e. Miitꞌin ehakye­raꞌat hamo ariot e.
42,9,56,Miꞌi hawyi tuwat i raꞌyn wẽtup tawa kape wẽtup muꞌap upi yi Samaria sakpo.
42,9,57, PIAT EWYMuꞌap upi putꞌokꞌe Iesui ewawi wẽtup ok tehay hamo — Mehĩ areto teran kahato eupi aikowo aikowo ewyry hap upi e. Uipap eupi emiit no areĩneꞌen neran e. Ehay moherep wuatꞌi ywania piat hamo atiky­ꞌesat uito e.
42,9,58,Miꞌi hawyi Iesui tiwesat — Pyno ereto teran pote waku saꞌa­wyꞌi eto hap owakai etikuap niatpo kahato ereto uhupi hap e. Yt kat hin i uiꞌyat toĩneꞌen mesu­wa­rotiat e Iesui. Uito Miitꞌin Ykeꞌet areĩneꞌen wen maꞌato yt kat i uhekat uimiꞌu mesuwe e. Ereto teran uhupi pote yi tote yn watoket yt kat i aiꞌyat pote e. Taꞌi mesu­wa­rotiat awahuru koꞌi tukup­teꞌen taꞌa­tu­kaꞌa puo maꞌato Uito yt kat i uiket hap e. Iꞌewyte weitaria taꞌa­tusok koꞌi puat teꞌe­roket maꞌato Uito Wuatꞌi Miitꞌin Porekuat pytkai areket yahig me muꞌap upi yt kat i uiꞌyat i pote. Yt kat i uhekat mesu­wa­rote areꞌe epe e. Niatpo kahato uhemiit no hap waku miitꞌin tikuap tuwat uhupi teran haria e. Yt naku i eweiwat uhupi hawyi uiꞌatoiat niatpo kahato hap upi are e Iesui ahepe.
42,9,59,Miꞌi hawyi Iesui tuwẽ­powat wẽtup ok kape — Toꞌiro uhupi mehĩ e. Miꞌi hawyi toiwesat Iesui — U pãi wen maꞌato saꞌa­wyꞌi waku atipoi uiꞌywot ikuꞌuro hap kape miꞌi hawyi isyp rokirẽ waku meremo areto eupi e.
42,9,60,Maꞌato Iesui toꞌe — Etipo­ꞌoro ikuꞌuro rakaria ikuꞌuro rakat syp hamo uhyt e. Tukup­teꞌen ni ikuꞌuro rakaria ewywuaria Tupana kape yt ihay i haria yt kuap i haria waku miꞌiria po pe etoiat saꞌup eꞌywot poi eꞌywot syp hamo uhyt e. Miꞌi hawyi meremo ereto uhupi miitꞌin muꞌe aikotã waku taꞌa­tunug Tupana taꞌa­tu­po­rekuat nuat enoi hamo e.
42,9,61,Miꞌi hawyi wẽtup ok toꞌe Iesui pe — Taꞌi areto teran eupi pãi Uhyt e maꞌato saꞌa­wyꞌi ahẽtup teran uiꞌywot uity pe sio waku sio yt hap e.
42,9,62,Miꞌi pote Iesui toꞌe — Yt naku i wateput hap upi wate­haꞌat at kaꞌap ahewat­ꞌymo hap kape katu­pono miꞌi tã watunug pote meremo wataꞌat e. Miꞌi hap ewy kahato uwe uwe toto uhupi uhehay moherep hamo hawyi tewat­ꞌymo hap kape tehaꞌat kahato hawyi toiky­ꞌesat tomi­ꞌatoiat koꞌi hawyi taꞌaipok i raꞌyn saꞌa­wy­ꞌiwuat hap kape miꞌi miit yt naku i topyꞌa pe uhemiit no. Miꞌi miit yt naku i uhemiit no Tupana ehay moherep hamo aikotã waku watunug Tupana Aipo­typot no e hap moherep hamo e Iesui — Areto teran eupi wen e haria pe.
42,10,1,Wẽtup eꞌat Iesui Aika­ꞌiwat tiꞌa­tu­ꞌairo poꞌog 70 ok takaria topot­mu­ꞌeria wo. Miꞌiria typy ok tuereto toiꞌa­tu­po­ꞌoro aikowo aikowo toto irane hap tawa kape teꞌyianme tawa koꞌi upiat miitꞌin atumuꞌe yian notiat hamo. Toiꞌa­tu­ꞌairo topot­po­ꞌo­roria hawyi toiꞌa­tu­nãpin iꞌatuwat hap eyianmete aitotã waku taꞌa­tunug ipuo hap ete mio tã e — Woro­ho­ꞌo­ꞌairo eipe miitꞌin sem atumuꞌe hanuaria wo e. Miitꞌin haat rakaria ewywuaria Tupana wanuat nug hamuat e. Aikotã awati ewy kahato miꞌiria tukup­teꞌen waku pe hamo e. Waku eweipuruk aimiꞌu wo e katupono awati sem ewywuat itote miitꞌin sem e. Yt eweipuruk kuap i hap ewy iꞌatu kahato awati ewy e. miꞌi pote waku eiperia typyꞌi kahato ipuruk hamo e. Waku ewehẽtup ipuruk hamo Mikoi Kaꞌiwat Tupana pe — Etipo­ꞌoro o meremo urupo­wyro hanuaria haat koꞌi puruk hamuat eweiꞌe Ipuruk Hat Kaꞌiwat pe e. Waku wahẽtup Tupana pe aipo­wyro hap are. Miꞌi hawyi temiit 70 ok takaria toiꞌa­tu­po­ꞌoro tehay moherep hamo. — Pyno eweiwat ro e maꞌato eiweꞌeg wo o eimi­mu­ꞌeria pupi are katu­pono iraniaꞌin itote aiꞌauka teran haype neꞌi e. Taꞌi woro­ho­ꞌo­po­ꞌoro ehewa­nĩ­kaptia pyꞌa­setpiat eikup­teꞌen hamo aikotã aihũria tukup­teꞌen awahuru sem pyꞌa­setpe hap ewy aru eweikup­teꞌen itote aikotã awyato aiꞌu teran haria ewywuaria itote tukup­teꞌen uhetiat eweiꞌa­tu­muꞌe turan e topot­po­ꞌo­roria 70 ok takaria pe.
42,10,4,Eiwat hap upi yt eweitioto teiꞌo ehekat koꞌi iꞌewyte mekewat saꞌup eiam me yt kat i saꞌup eweitioto o e. Iꞌewyte ehesokpe eiam yt eweitioto teiꞌo e. Wẽtup yn eipy piat eipy sokpe miꞌi waku eretopag e. Miꞌi hawyi yt eweikup­teꞌen motꞌi i muꞌap upi iraniaꞌin wehay miky­ryꞌi hamo e. Maꞌato eweiwat ro hãpyk mekewat tawa koꞌi kape eipo­ꞌoro hap koꞌi nug hamo iꞌatu­muꞌe hamo are ehepe e Iesui. Kat etawa kat etawa pe putꞌok­ꞌe­weiꞌe hawyi o wẽtup getap we yn eiwe­hytꞌok hawyi waku ewehẽtup Tupana pe — Etiꞌa­tue­ha­kye­raꞌat kahato ro meiũwat getap wiaria hawyi etiꞌa­tu­moe­hãite yne miitꞌin meiũwat getap wiaria o eweiꞌe itote e.
42,10,6,Miꞌi hawyi getap wiaria eimienoi koꞌi Tupana mipoi­tyro koꞌi tukup­teꞌen eiꞌe hap ewy e. Taꞌa­tukuap teran ehay pote meremo taꞌa­tukuap e. Iꞌatu­wese ehete pote eiꞌe hap — Tupana etiꞌa­tue­ha­kye­raꞌat meiũwat yat piaria o eiꞌe hap saꞌa­wyꞌi eimiẽtup ewy Tupana tunug naꞌyn eiꞌe hap ewy wen maꞌato mekewat yat piaria yt iꞌatu­wese i uhehay kuap hamo pote hawyi wuꞌuka teran haype pote eimiẽtup — Tupana etiꞌa­tu­poi­tyro meiũwat yat piaria eiꞌe hap Tupana yt tum i taꞌa­tu­mo­wepit hap eimiẽtup saꞌa­wy­ꞌiwuat ewy e.
42,10,7,— Miꞌi hawyi wẽtup getap we yn eweikup­teꞌen eiky­ꞌesat haria piat pe e. Eiwe­hytꞌok hawyi itote yn o eweikup­teꞌen e. Kat som taꞌatuium ehepe eimiꞌu wo miꞌi ti waku ewetuꞌu e. Yt eweiwe­mõti teiꞌo iꞌatumium ete yt kat saꞌup i katu­pono eipe ti iꞌatu­muꞌe haria pote eipoi eipotpap saꞌup mo e. Maꞌato yt naku i eheha­maneꞌi yne getap koꞌi upi sẽtup sẽtup eharia ewy e. Saꞌa­wy­ꞌiwuat eiwe­hytꞌok hawe yn eweikup­teꞌen hawyi itote yn eweinuk e. Tawa piaria waku kahato eweipuẽti e haria pote ehuꞌu ro kat koꞌi kat koꞌi taꞌa­tu­mierut eimiꞌu wuat. Miꞌi tote yne iꞌahu rakaria waku eweimoe­hãite e. Waku kotã eweiꞌe itotiaria pe — Tupana topy­huꞌat meiũ Porekuat no hap yt pya hin i eikai eweiꞌe iwese etawa piaria pe.
42,10,10,Maꞌato tawa piaria yt iꞌatu­wese i ehete pote waku eiwe­nõꞌẽ iꞌatue­tawa pyi hawyi muꞌap upi itote pyi eiwe­pit­pitꞌok iꞌatue­tawa sawiu eipy etiat hep hamo hawyi eweiꞌe wuatꞌi tawa piaria ehamo — Pyno mehĩꞌin manaꞌin Tupana ehay pun haria eipe eweiꞌe iꞌatuepe e. Pyno yt uruiky­ꞌesat i raꞌyn ehetawa sawiu urupy ete eweiꞌe o iꞌatue­wawi. Tupana ehay pun haria raꞌyn eipe eweiꞌe itotiaria pe e. Miꞌi hap ewetunug hawyi meiũwat tawa piaria tikuap taꞌyn uimohey hap pun haria neꞌi miꞌiria iꞌewyte Tupana tikuap taꞌyn uimohey hap pun haria hap e Iesui topot­po­ꞌo­roria pe 70 ok takaria pe. Mio tã waku eweiꞌe itote — Pyno urumienoi Tupana Mipo­ꞌoro Aheha­kye­raꞌat hat etiat sehay yt eweiky­ꞌesat i hawyi ehetawa sawiu urupy etiat yt uruiky­ꞌesat i hawyi uruipit­pitꞌok eweiꞌe o e. Miꞌi tã urutunug eiꞌa­piheg irane hap enoi hamuat hap eweiꞌe o e. Koitywy Tupana tiꞌa­tu­ꞌa­piheg aru yt eweiky­ꞌesat i urumienoi pote eweiꞌe o e. Tupana topy­huꞌat Miitꞌin Porekuat nuat hap yt pya hin i eikai toĩneꞌen maꞌato yt eweiky­ꞌesat i pote eiꞌa­piheg hap yn topy­huꞌat irane eweiꞌe o yt uiky­ꞌesat i haria pe e.
42,10,12, PIAT EWYMiꞌi hawyi Iesui toꞌe wuatꞌi tawa koꞌi puaria towa­nĩn­kaptia pe yt tomohey i haria pe — Arewak uipyꞌa pe eiꞌa­piheg hap ete e. Pywo ti rat areꞌe ehepe Tupana miꞌa­piheg koꞌi eweikup­teꞌen aru e. Karãpe putꞌokꞌe aru mekewat uheꞌat hawyi areꞌe Tupana pe uwe waku rakaria uwe yt naku i rakaria hap eꞌat pe ti aru ahenoi Tupana pe mio tã — Eipe ti uipot­po­ꞌo­roria yt kyꞌesat i haria pote yt naku i pe eweikup­teꞌen poꞌog saꞌa­wy­ꞌi­tewuat tawa Sutuma piaria kai saꞌa­wy­ꞌiwuat uimiwuk kai areꞌe. Miꞌiria yt naku i kahato rakaria atiꞌa­tu­moma raꞌyn aria wo atipy kaipywiat no maꞌato eipe poꞌog yt naku i wo eweipy­huꞌat tawa Sutuma piaria kai uhehay enoi haria yt eweiky­ꞌesat i pote are aru ehehay uhetiat pun haria pe e Iesui topot­mu­ꞌeria pe.
42,10,13,Miꞌi hawyi poꞌog tohenoi tawa koꞌi puaria yt tomohey haria i etiat — Ahenoi wyti Iuteuria kaipy­wiaria tawa Kurasĩ miaria gupteꞌen haria iꞌewyte tawa Pesaita piaria apiheg hap etiat e. Yt naku i pe teꞌe­ro­py­huꞌat irane e. Arewak uipyꞌa pe eiꞌa­piheg hap ete e. Teꞌe­ra­ꞌa­kasa uiminug wakuap koꞌi kape yt iraniaꞌin ewywuat i maꞌato miꞌi pytkai yt uimohey teran hin i. Uito iwato kahato rakat hap upi iꞌatue­hamuat atunug kahato pytkai yt miit minug ewywuat i atunug maꞌato uimohit neꞌi e Iesui. Nimo kahato tawa Tiru piaria tawa Sĩtau piaria Tupana tiꞌa­tu­moma e. Tawa Sĩtau piaria tawa Tiru piaria topap yne itote e miwan me e. Miꞌiria yt naku i sese rakaria tukup­teꞌen hap watikuap. Pywo raꞌyn iꞌatu­minug saꞌag koꞌi poꞌog iwato toĩneꞌen wuatꞌi saꞌa­wy­ꞌi­wuaria kai wen maꞌato uimohey pun hap mesu­wa­ro­tiaria tawa Kurasĩ piaria tawa Pesaita piaria poꞌog yt naku i nug haria Tawa Sĩtau tawa Tiru piaria yt naku i nug hap kai katu­pono uimohey hap pun haria miꞌiria pote e. Taꞌi atiꞌa­tu­muꞌe kahato miꞌiria Tupana ehay wakuat wo maꞌato yt uimohey i haria hap yn topy­huꞌat yt kat i uimohey hap e. Are pãi arewak uipyꞌa pe eiꞌa­piheg hap Tupana piat hap aru hap pupi. Yt naku i kahato hawuo topy­huꞌat aru tawa Kurasĩ tawa Pesaita piaria e. Saꞌa­wyꞌi tawa Sĩtau piaria tawa Tiru piaria yt teꞌe­ra­ꞌa­kasa hin i uiminug wakuat nug hap koꞌi kape maꞌato teꞌe­ra­ꞌa­kasa pote tawa Kurasĩ tawa Pisaita piaria ewy meremo teꞌe­ru­we­morem Tupana kape hap atikuap. Teꞌe­ra­ꞌa­kasa hawyi meremo sokpe iꞌanam nakat ewywuat taꞌa­tupag taꞌa­tuepiit ete haty nug hamo paata­ꞌa­tuꞌe Tupana kapiat hap moherep hamo are e. Miꞌi hawyi yi tote teꞌe­ra­ꞌapyk hawyi ywytup koꞌi taꞌa­tu­ꞌakag me taꞌa­tupag taꞌa­tueko ewy taꞌa­tu­minug saꞌag atoiat hap moherep hamo e. Maꞌato eipe ti tawa Kurasĩ piaria tawa Pesaita piaria yt naku i pe eweipy­huꞌat poꞌog tawa Tiru piaria kai tawa Sĩtau piaria kai aru are katu­pono eweiꞌa­kasa uiminug wakuap koꞌi iꞌewyte uhehay Tupana etiat yn hap wen maꞌato yt eweiꞌa­tu­ꞌatoiat teran hin i eiminug saꞌag hap koꞌi e.
42,10,15,Miꞌi hawyi Iesui — Arewak uipyꞌa pe eiꞌa­piheg hap Tupana piat hap pupi tawa Kawa­naꞌũ piaria e. — Taꞌi uruto poꞌog naꞌyn tora­niaꞌin kai uruto­py­huꞌat e haria eipe wen maꞌato eiwe­maꞌat neꞌi mio tã eweiꞌe katu­pono ti aru eiku­ꞌuro hap topy­huꞌat irane hawyi yt uwe i teꞌe­ro­py­huꞌat ehetawa pe aru eikuap haria tukup­teꞌen mesuwat yi tote katu­pono eipe yt uimohey i haria pote are e Iesui tawa Kawa­naꞌũ piaria pe.
42,10,16,Miꞌi hawyi toꞌe i raꞌyn topot­po­ꞌo­roria pe — Uwe eimienoi kapiat wanẽtup hat wyti aru iꞌewyte uimienoi kapiat wanẽtup hanuat. Yt eiky­ꞌesat i hat ti aru iꞌewyte yt Uito i wyti uiky­ꞌesat hat raꞌyn e. Yt uiky­ꞌesat hat i pote iꞌewyte yt Uipo­ꞌoro Hat Tupana kyꞌesat hat i e 70 ok takaria pe iꞌatu­po­ꞌoro haype.
42,10,17,Miꞌi hawyi 70 ok takaria Iesui tiꞌa­tu­po­ꞌoro raꞌyn tawa koꞌi upiat tehay henoi hamo. Miꞌi hawyi 70 ok takaria tuwat hawyi iꞌatu­ko­hye­wyry hap tawa koꞌi upi miitꞌin muꞌe hamo hawyi teꞌe­ra­ꞌaipok i raꞌyn Iesui kape iꞌatu­wepit kahato. Miꞌi hawyi teꞌe­roꞌe — Uruka­ꞌiwat iꞌatuꞌe pywo wyti ahiag tuwat raꞌyn esaika wuat uruiꞌa­tu­sopo hawyi iꞌatuꞌe. Eset nywo uruiꞌa­tu­sopo kuap kahato ahiagnia iꞌatuꞌe Iesui pe.
42,10,18,Miꞌi hawyi Iesui toꞌe i raꞌyn 70 ok takaria pe — Taꞌi uimiium uhesaika hap poꞌog ahiag kai e. Saꞌa­wyꞌi ahiag atipy pe toĩneꞌen Tupana yatype hemiit no wen maꞌato tuwe­mo­wato teran poꞌog Tupana kai hawyi Tupana tipun ahiag atipy kaipyi yi kape e. Miꞌi hap Uito araꞌa­kasa ahiag Tupana tiꞌok­hytpun turan. Merep merepꞌe hap putꞌokꞌe hap ewy taꞌat atipy kaipyi yi kape ahiag e. Iꞌewyte eweiwat turan araꞌa­kasa i taꞌat i raꞌyn ahiag hap araꞌa­kasa uhehay eweiꞌa­tu­muꞌe miitꞌin wuatꞌi tawa koꞌi upi turan e Iesui topot­po­ꞌo­roria 70 ok takaria pe.
42,10,19,Miꞌi pote uimiium uhesaika hap ehepiat poꞌog hesaika ahewa­nĩkap sese ahiag kai. Iꞌewyte eiko­hye­wyry hap upi miitꞌin muꞌe uhehay wo turan moi ok yt hesaika i ehete iꞌewyte sapot yt haty kuap i eipiit ete e. Pywo pe ti yt kat i eipyhyp kuap eipe uhehay ehewyry hap upi uhehay moherep hamuat turan e Iesui temiitꞌin me. Gaꞌatpo raꞌyn atum ehepe uhesaika hap wuatꞌi nug kuap hamo e. Miꞌi pote waku kahato ahesaika eweiꞌe eipyꞌa pe. Waku kahato ahesaika hap ahiag sopo hamo eweiꞌe eipyꞌa pe e. Miꞌi pote eiwepit kahato mesup e. Pyno waku eiwe­mo­wepit uhesaika hap toĩneꞌen eipiit ete wuatꞌi nug hamo wen maꞌato poꞌog poꞌog waku eweiꞌe eipyꞌa pe — Uimo­wepit hap sese ti toĩneꞌen mesup katu­pono Tupana uheha­kye­raꞌat raꞌyn wuatꞌi eꞌat pe uimo­wepit hap sese poꞌog waku eweiꞌe eipyꞌa pe e. — Taꞌi uhet sese toĩneꞌen miwan me atipy pe Tupana mieha­kye­raꞌat areĩneꞌen pote uiwepit kahato mesup poꞌog uhesaika ahiag sopo miitꞌin moehãite hap kai poꞌog waku eweiꞌe eipyꞌa e. Miꞌi Tupana piat eheha­kye­raꞌat wuatꞌi eꞌat piat hap are waku katu­pono ehet koꞌi toĩneꞌen atipy pe miwan me uwe Tupana mieha­kye­raꞌat koꞌi sese e hap miwan note e. Miꞌi hap poꞌog waku toĩneꞌen wuatꞌi kai eimo­wepit hap e Iesui temiitꞌin me ahepe.
42,10,21, PIAT EWYMiꞌi hawyi Tupana Pãꞌãu timo­wepit raꞌyn Iesui hawyi toꞌe — Papai waku kahato ti En e. Atipy piat Morekuat nuat iꞌewyte mesu­wa­rotiat Morekuat nuat. Waku kahato en Papai katu­pono emikuap koꞌi yt heremo i rakat koꞌi yt etimo­herep hin i — Uruikuap yne poꞌog torania kai raꞌyn e haria pe maꞌato — Yt uruikuap i kahato te e haria pe hira­karia ewywuaria pe etimo­herep taꞌyn ekuap hap uimi­mo­herep hap koꞌi uhehay wakuat emiky­ꞌesat ewy e Iesui Toꞌywot pe.
42,10,22,Miꞌi hawyi Iesui toꞌe temiitꞌin me — Tupana tum naꞌyn uhepe towanuat koꞌi apykok hamo tesaika hap e. Taꞌi Uiꞌywot yn ni uikuap hat sese e. Uiꞌywot yn nyti Uito Tosa­ꞌyru kuap hat sese e. Iꞌewyte Uito yn nyti Uiꞌywot kuap hat e. Haꞌyru yn nyti Toꞌywot kuap hat sese e. Maꞌato uwe uwe pe atimo­herep teran Uiꞌywot kuap hamuat miꞌiria ti aru Uiꞌywot kuap haria teꞌe­ro­py­huꞌat e.
42,10,23,Pyno uiwy­riaꞌin e iꞌatu kahato saꞌa­wy­ꞌi­wuaria Tupana ehay moherep haria teꞌe­ra­haꞌat teran kahato uhowawi rakaria maꞌato yt teꞌe­ra­haꞌat kuap i yt uheꞌat i te pote e maꞌato eiperia ti ewehaꞌat raꞌyn uikuap haria sese raꞌyn eipe. Miꞌi pote ti areꞌe ehepe eheha koꞌi yt uwe wuat ewy i tukup­teꞌen eheha wuat ewaꞌa­kasa uhowawiat haria eipe pote e. Eipe poꞌog Tupana mipoi­tyro koꞌi torania kai are e Iesui topot­po­ꞌo­roria 12 ok takaria pe. Katu­pono saꞌa­wy­ꞌi­te­wuaria Tupana ehay enoi haria iꞌewyte porekuat nuaria koꞌi hekatup kahato mesuwat eꞌat piat e. Teꞌe­ra­ꞌa­kasa teran eiꞌa­kasa hap koꞌi kape maꞌato mesuwat eꞌat pe yt putꞌokꞌe i te iꞌatu­kup­teꞌen hap eꞌat pe e.
42,10,25,  PIAT EWYMiꞌi hawyi wẽtup ok miwan enoi hat apoꞌe Iesui pe — Urumuꞌe hat e aikotã som waku uheĩneꞌen hap sese puẽti hamo atunug e yt pywo pe i maꞌato toimaꞌat reran haype neꞌi apoꞌe.
42,10,26,Miꞌi hawyi Iesui tiwesat — Etikuap apo aikotã Musei mienoi koꞌi e.
42,10,27,— Taꞌi atikuap e. — Etikyꞌe o Tupana yn epyꞌa pe e. Etikyꞌe yne ewanẽtup hawe. Etikyꞌe Tupana yne eweꞌeg hawe e. Iꞌewyte etiꞌa­tu­kyꞌe iraniaꞌin yne ro ewekyꞌe hap ewy e tomiwan me e miwan enoi hat Iesui apoꞌe hawyi.
42,10,28,— Pywo kahato uiwesat en uhyt e Iesui. Miꞌi koꞌi etunug hawyi eieĩneꞌen hap sese etipuẽti raꞌyn e.
42,10,29,Mekewat miwan enoi hat — Uito poꞌog waku iraniaꞌin kai e hat toĩneꞌen pote yt toiꞌa­tu­kyꞌe hin i iraniaꞌin. Miꞌi pote toꞌe Iesui pe — Uwe pyno waku atikyꞌe iraniaꞌin e.
42,10,30,Miꞌi hawyi Iesui henoi sehay iãꞌãkap tope uwe waku wati­kyꞌe hap enoi hamuat — Saꞌa­wyꞌi so wẽtup ok Iuteu ywania kaipywiat toto raꞌyn tawa Ieru­sarẽi kaipyi tawa Ieriko kape. Miꞌi hawyi muꞌap upi tuwe­mo­herep seroꞌok takaria. Miꞌiria muꞌap upiat hat esokpe taꞌa­tuhep yne hawyi taꞌa­tu­ꞌahyk ahyk neꞌi e. Porap taꞌa­tu­ꞌauka e iꞌahyk ahyk hawe e. Miꞌi hawyi taꞌa­tu­ꞌatoiat muꞌap tote e. Iꞌewyte taꞌa­tue­roto yne heka­reꞌen e.
42,10,31,Taꞌa­tu­ꞌatoiat hawyi paꞌi Iuteu kaipywiat toto ipuo e. Miꞌi taꞌa­kasa hawyi tokosap neꞌi miꞌahyk ahyk ywytpuo e Iesui.
42,10,32,Miꞌi hawyi Irewi ywania kaipywiat hat Tupana yat piat motpap nug hat tut e. Miꞌi ti iꞌewyte ipuẽti mekewat iꞌatu­mi­ꞌahyk ahyk maꞌato paꞌi ewywuat kahato pote yt taꞌa­kasa teran i ikuꞌuro rakat hawyi tokosap neꞌi iꞌywytpuo e.
42,10,33,Miꞌi hawyi meiũran putꞌokꞌe wẽtup ywania mekewat yi Samaria kaipywiat e. Yt aiꞌy­wania Iuteuria ywania mikyꞌe hin i Samaria ywania maꞌato miꞌi pytkai mekewat yi Samaria kaipywiat tehaꞌat kahato mekewat miꞌahyk ahyk kape hawyi toikyꞌe kahato topyꞌa pe.
42,10,34,Miꞌi hawyi tuwe­po­hagnug mohag ikap takano iꞌewyte mahy ewy wuano hawyi sokpe wo raꞌyn toipoꞌi poꞌi. Tepiat ipohag nug waku hawyi mekewat yi Samaria kaipywiat hupit raꞌyn tohũ ok tote miꞌi hawyi getap kapiat totioto hamo. Miitꞌin ket howare pe hawyi heka­tuwy wo toĩneꞌen wãtym muo kaꞌap iꞌapykok hamo e.
42,10,35,Eꞌihotꞌok pe hawyi yi Samaria kaipywiat tum naꞌyn saꞌup iwato kahato rakat getap kaꞌiwat pe mekewat seroꞌok miꞌahyk ahyk poi hamo hawyi typy iꞌape nu Uru kawiat tutum haꞌup iwato kahato rakat hawyi tohenoi getap kaꞌiwat pe — Etikyꞌe ro meiũwat iꞌahu rakat e. Miꞌi hawyi ariot hawyi poꞌog atum epe ikyꞌe hap saꞌup mo e. Tohenoi hawyi Iesui apoꞌe raꞌyn Tupana ehay miwan miat enoi hat pe — Uwe kahu meiẽwat seroꞌok takaria miꞌahyk ahyk kyꞌe hat e. Miꞌi hawyi miwan enoi hat tiwesat — Mekewat yi Samaria kaipywiat iwese rakat ikyꞌe kahato hat e. Miꞌi ti toto miꞌahyk ahyk kape ipohag nug hamo e. Miꞌi hawyi Iesui toꞌe — Pyno ereto ro iꞌewywuat nug hamo ewanĩ­kaptia kyꞌe hamo e mekewat — Uwe waku wati­kyꞌe iraniaꞌin apoꞌe hat pe.
42,10,38,Miꞌi hawyi Iesui temiitꞌin wywo putꞌok­ꞌi­ꞌa­tuꞌe wẽtup tawa pe. Miꞌi tote hary­poria Mata ehap het rakat — Eiwe­hytꞌok o uiꞌyat pe Mimi e Iesui pe. Miꞌi hawyi teꞌe­ru­we­hytꞌok hawyi mana Mata kypyꞌyt Maria toĩneꞌen Iesui yatype imienoi kapiat tuwa­nẽtup hamo.
42,10,40,Maꞌato mana Mata ipotpap yn miꞌu toiꞌa­tu­ꞌanug kahato Iesui moenuk hamo. Ikypyꞌyt yt ipowyro i hawyi ipyꞌahak taꞌyn toky­pyꞌyt ete hawyi toꞌe — Uipo­rekuat e uiky­pyꞌyt Maria wyti yt uipo­wyro hin i e Iesui pe. Uiweran kahato uipotpap an e. Pyno etipo­ꞌoro o uiky­pyꞌyt Maria uipo­wyro hamo e.
42,10,41,Miꞌi hawyi Iesui tiwesat — Uiwy Mata uiwy Mata e eminug koꞌi kape yn erewa­nẽtup kahato e. Waku wen maꞌato toĩneꞌen poꞌog waku hap uimiꞌu nug hap kai katu­pono Uito uiwy­wuaria uhehay kapiat wanẽtup haria waku wy uiwa­nẽtup hawe e. Uhehay kuap hap mana Maria tiꞌairo raꞌyn e. Miꞌi hawyi yt uwe i tihep kuap imiky­ꞌesat uiwywuat hap e. Pywo kahato uikuap hap mana Maria piat wyti aru yt uwe i ihep kuap uiꞌya­type tuwe­muꞌe hap e Iesui mana Mata pe.
42,11,1, PIAT EWYWẽtup eꞌat pe Iesui toto tehay teran Tupana wywuat hamo. Miꞌi hawyi ihay kahato Toꞌywot wywo hawyi wẽtup ok ipotmuꞌe hẽtup Iesui pe — Urupo­rekuat urumuꞌe ro En Tupana kapiat Tupana wywuat uruehay hamuat hap ete e. Aikotã ahetꞌok hat Iuwãu tiꞌa­tu­muꞌe topot­mu­ꞌeria hap ewy e katu­pono uruiky­ꞌesat En ewywuat uruehay Tupana wywuat hap e.
42,11,2,Mio tã tohẽtup hawyi Iesui henoi raꞌyn — Pyno Uimohey haria yt atiky­ꞌesat i ehehay Tupana kape ewehu­ꞌatꞌi huꞌatꞌi eiwẽ­papꞌi wẽpapꞌi ahut ewy hap yt atiky­ꞌesat i e. Atiky­ꞌesat ti ehehay eipyꞌa pyi Tupana wywo hap e. Miꞌi e hap eipyꞌa piat waku eweiꞌe maꞌato emiky­ꞌesat ewy hap ehehay ewy hap atiky­ꞌesat e. Saꞌa­wyꞌi waku watoꞌe— Uruꞌywot Atipy piat waku kahato En waku watoꞌe.Uruimõ­typot kahato En waku watoꞌe e.Uruiky­ꞌesat emõtypot hap mesuwat yi tote wuatꞌi miitꞌin pyꞌa­setpiat eset mowato hap uruiky­ꞌesat kahato waku watoꞌe.Tupana ereĩneꞌen no mesuwat yi toto Wuatꞌi Miitꞌin Potypot no miꞌi hap uruiky­ꞌesat. Uruiky­ꞌesat kahato mesu­wa­ro­tiaria wuatꞌi ywania tunug emiky­ꞌesat ewywuat hap aikotã atipy piaria tunug emiky­ꞌesat hap ok tã hap uruiky­ꞌesat waku watoꞌe e.
42,11,3,Tupana mesuwat eꞌat uruihẽtup epe urueꞌuꞌi mesu­wa­rotiat urumiꞌu hap uruhẽtup epe waku watoꞌe e.
42,11,4,Uruiꞌa­parap kahato ewawi Tupana miꞌi pote uruhẽtup kahato ewawi waure wo ereĩneꞌen uruminug saꞌag koꞌi ete hap waku eweiꞌe e. Tukup­teꞌen kahato urumaꞌat haria uruetiat iꞌaparap haria. Miꞌi hap saꞌag koꞌi ete waure wo teran urutu­kup­teꞌen haype aikotã En ereĩneꞌen waure wo eetiat uruꞌa­parap hap koꞌi kai hap ewy katu­pono waure wo En ereĩneꞌen uruwe­te­weru epiat hap kai pote En ewywuat urutup­teꞌen neran waku eweiꞌe Tupana pe e.Mesuwat eꞌat pe iꞌatu kahato uruiãꞌãg ahiag ehay wo yt naku i nug hamo miꞌi pote urupo­re­roto uruiãꞌãg hap sakpuo urukosap hamo katu­pono yt urutunug poꞌog teran i yt naku i nug hap waku eweiꞌe Tupana pe e Iesui topot­mu­ꞌeria pe.Uiwy­riaꞌin waku miꞌi e hap ok tã ewehẽtup turan Tupana kape ehehay Tupana wywo e maꞌato eipyꞌa pyi ehehay eimi­ky­ꞌesat ewy yn waku. Yt atiky­ꞌesat i ewehu­ꞌatꞌi huꞌatꞌi mesuwat uhehay e Iesui ahepe.
42,11,5,"Miꞌi hawyi Iesui toꞌe ahepe — Aiꞌywot Tupana tum aru aimiẽtup ok tã ahepe e. Yt naku i aipohep Tupana piat aimiẽtup hap koꞌi ete are e. Waku wahẽtup hẽtup i Tupana pe tutum ahepe hap kape e Iesui ahepe. Taꞌi miꞌi hap ewy waku wahẽtup aikotã karãmuo putꞌokꞌe aiꞌyat pe aiwy wãtym turan hesyꞌat kahato hap wywo hap ewy waku watipoi maꞌato aimiꞌu yt kat i pote waku watuwat aheka­tuwy yat kape hawyi waku wahẽtup aheka­tuwy yat piaria õꞌẽ haria poi hamo e. — Uhyt mana watoꞌe uruwy­riaꞌin tõꞌẽ iuẽpe uruꞌyat pe hawyi yt kat i urueꞌuꞌi turan i. Uruiky­ꞌesat etipuru porapꞌi eikaipyi uꞌi uiwy­riaꞌin poi hamo hesyꞌat kahato pote waku mio tã watoꞌe. Series, "
42,11,7,— Maꞌato wãtym hake turan pote aiwesat toꞌyat pyi. — Watoket uhyt mana yt ehẽtup i raꞌyn o uꞌi meikoran katu­pono wãtym naꞌyn katu­pono areꞌo­kenhyp taꞌyn wyti urutoket raꞌyn wyti e. Taꞌi teꞌe­roket yne raꞌyn wyti uimẽt­pytꞌin uiꞌyat piaria. Pyno meiũpe urueꞌyni koꞌi poityꞌi pote yt areto kuap i raꞌyn ewawi emiẽtup ium epiat hamo e. Maꞌato miꞌi hawyi — Eherut ro uhyt mana katu­pono uruwy muꞌap upiat putꞌokꞌe rokirẽ hesyꞌat kahato watoꞌe i watoꞌe i kahato hawyi iꞌãpe­ꞌokꞌam hawyi uꞌi tutum ahepe yt toket kuap i hawyi wahẽtup motꞌi hawyi miꞌi tu sake ti aru tut ahowawi uꞌi ium hamo e.
42,11,9,Pyno Tupana kape waku ahehay miꞌi uhãꞌãkap ok tã ahehay turan ahẽtup hẽtup kahato mekewat uꞌi kyꞌesat hap ewy uiꞌe hap ewy e. Miꞌi pote ti aru tutum ahepe watikat kahato Tupana kape pote wati­puẽti aru e. Teg teg watoꞌe Tupana eꞌoken­ꞌypy ete hawyi aru toꞌo­kenhyp toꞌo­ken­ꞌypy hawyi aru tutum kahato aimiẽtup ewy wyti aru ahowawi e. Taꞌi wahẽtup hẽtup motꞌi hawyi Tupana tum aru ahepe are e. Watikat turan Tupana miium turan yt naku i aipohep aimiẽtup ete pyi miꞌi pote wati­puẽti irane aimiẽtup ipo pyi e. Waku Uhyt Uhyt Uhyt Mimi Mimi Mimi watoꞌe potꞌi hawyi toꞌo­ken­hypꞌok hap ewy wyti aru are e.
42,11,11,Uipot­mu­ꞌeria Tupana hegyiꞌat kahato pote tutum teran kahato aimi­hẽtup ahepe pãi are e. Taꞌi karãpe aimẽ­pytꞌin hẽtup uꞌi pira ahepe taꞌa­tu­he­syꞌat hawyi miꞌi pote watum iꞌatu­miẽtup koꞌi ahepiat iꞌatu­kyꞌe aimẽ­pytꞌin mote e. Yt karãpe i yi neꞌi watum yi aimẽ­pytꞌin me uꞌi ẽtup ahepiat hawyi e. Iꞌewyte pira kãꞌã taꞌa­tu­hẽtup ahepe pote watum pira e. Yt karãpe i watum iꞌatuepe moi neꞌi katu­pono wati­ꞌa­tu­kyꞌe kahato aimẽ­pytꞌin koꞌi pote e.
42,11,12,Pyno aimẽ­pytꞌin waipaka upiꞌa taꞌa­tu­hẽtup pote hupiꞌa watum e. Yt karãpe i ti watum aimẽpyt pe sapot hupiꞌa tohẽtup hawyi are maꞌato toĩ pote iꞌatu­miẽtup ewywuat watum ahaꞌy­ruꞌin me ahaki­ꞌytꞌin me e.
42,11,13,Eiꞌy­wotꞌin eityꞌin ni eipoi kahato eimiẽtup koꞌi ewywuat. Yt naku i nug haria eityꞌin eiꞌy­wotꞌin pytkai waku yn taꞌa­tunug neran ehepe eikyꞌe haype e. Pyno Aiꞌywot atipy piat Tupana ti yt karãpe i saꞌag nug hat e. Waku Kahato rakat toĩneꞌen Aiꞌywot Tupana e. Miꞌi tupono ti aimiẽtup kat koꞌi tomi­ky­ꞌesat ewy yn aimiẽtup tutum. Wahẽtup Ipãꞌãu Wakuat miky­ꞌesat ewywuat pote tutum e. Mesu­wa­ro­tiaria yt nakuaria i pytkai hum kuap wakuap yn. Taꞌa­tu­mõꞌẽ kahato miꞌu wakuat koꞌi taꞌa­tu­mẽ­pytꞌin me. Miꞌi hap ewy ti poꞌog Aiꞌywot atipy piat timõꞌẽ kahato poꞌog poꞌog ahepuo wahẽtup kahato hawyi aito imẽpytꞌin mote e Iesui ahepe.
42,11,14,  PIAT EWYPyno wẽtup eꞌat pe Iesui ipotpap kahato miitꞌin moehãite hap ete. Miꞌi hawyi itote toĩneꞌen yt ihay kuap i rakat ahiag topiit piat pote rakat. Miꞌi ti Iesui tisopo raꞌyn hawyi ihay kuap i raꞌyn. Miꞌi pote iraniaꞌin itotiaria teꞌe­ru­wehum kahato Tupana ete.
42,11,15,Maꞌato iraniaꞌin teꞌe­roꞌe saꞌag Iesui ete itote — Taꞌi ahiagnia akag esaika hamo mekewat ahiag potypot Peusepu aipusu puat hesaika hamo wyti Iesui tiꞌa­tu­sopo meiũwat miit piit piat ahiag iꞌatuꞌe saꞌag Iesui mohit hamo.
42,11,16,Iraniaꞌin itote — Uhyt Mimi iꞌatuꞌe etunug no emisepap yt miitꞌin minug kuap i hap ewywuat iwato rakat atipy kaipywiat Tupana kaipyi hap uruiky­ꞌesat iꞌatuꞌe. Yt miitꞌin minug kuap i iwato rakat merep hap ewy etunug paini ewywuat miꞌi hawyi meremo — En Uruetu­pana urutoꞌe iꞌatuꞌe saꞌag hãꞌãg hap neꞌi.
42,11,17,Maꞌato Iesui tikuap iꞌatu­wa­nẽtup hap saꞌag hawyi toꞌe — Wẽtup tama piaria tuꞌuka tuꞌuka kahato toꞌope toꞌope hawyi meiũran ti aru meiẽwat tama woꞌo­kyꞌe hap esaika hap yt kat i raꞌyn topy­huꞌat itote e. Iꞌewyte getap wiaria tuꞌuka tuꞌuka toꞌope toꞌope hawyi meiũran yt kat i woꞌo­wese hap topy­huꞌat itote hawyi yt iꞌatu­potpap kuap i kat nug kat nug hap ete yt toꞌo­wesat i hawyi e. Pyno — Ahiag koro Peusepu esaika hamo etiꞌa­tu­sopo ahiagnia eweiꞌe ti uhepe maꞌato ahiag akag emiitꞌin koꞌi tuꞌuka tuꞌuka toꞌope toꞌope pote yt kat i toꞌo­wesat hap toĩneꞌen itote hawyi toꞌo­moma hap yn topy­huꞌat itote irane e. Yt karãpe i ti tuꞌuka ahiag akag temiitꞌin ahiagnia wywo e. Ahiag akag yt toꞌo­sopo teran hin i ahiagnia wyti miitꞌin piit pyi maꞌato toꞌo­po­wyro toꞌo­ka­wiano hap yn taꞌa­tu­ky­ꞌesat e. Pyno yt eiweꞌeg hin i are e. Kat pote som — En ahiag akag koro esaika hamo wyti etiꞌa­tu­sopo ahiagnia eweiꞌe katu­pono pywo ti rat ahiag koro yt tiꞌa­tu­sopo teran i temiit ahiagnia miitꞌin piit koꞌi pyi uiminug ewy are e. Pyno koitywy apoꞌe­weiꞌe eiwo­ꞌope — Kat esaika hamo som toiꞌa­tu­sopo ahiagnia e hap ete eweiꞌe uhepiat. Pyno ahenoi ehepe uwe esaika hamo atiꞌa­tu­sopo sopo ahiag koꞌi sem hap miitꞌin piit pywiat hap e.
42,11,20,Pyno pywo ti rat Tupana esaika hamo ti rat atiꞌa­tu­sopo ahiagnia e. Taꞌi Tupana po wo atiꞌa­tu­sopo ahiagnia are e. Tupana puĩꞌã wo atiꞌa­tu­pugha ahiagnia miitꞌin piit pyi are e Iesui. Miꞌi pote ti Tupana topy­huꞌat mesuwe Morekuat no i raꞌyn e.
42,11,21,Pyno ahiag ni yt toĩneꞌen kuap i poꞌog morekuat no miitꞌin piit pe katu­pono karãpeĩ uhesaika hap topy­huꞌat surara akag koro hesaika kahato rakat ewywuat ahiagnia esaika hap moma kahato hano ti areĩneꞌen Tupana esaika hap ti toĩneꞌen uhehay wo. Miꞌi pote karãpe wẽtup ok surara koro toĩneꞌen toꞌyat pe tesu­rara sem wywo toꞌyat apykok haype miꞌi hawyi yt uwe i heka­reꞌen seroꞌok kuap surara akag wo toĩneꞌen itote pote iꞌewyte tesu­ra­raꞌin sem tukup­teꞌen itote pote hesaika hap pupi seroꞌok koꞌi teꞌe­ro­kenꞌẽ kahato are e.
42,11,23,Pywo pe ti uwe uwe yt uhupiat i hat uhewa­nĩ­kaptia wo teꞌe­ro­py­huꞌat e. Yt uipo­wyro i miitꞌin atuekyi uhowawiat hamo pote miitꞌin sytpok uhowapyiat haria wo tukup­teꞌen are e. Taꞌa­tu­sytpok neꞌi uimohey hap kaipyi iꞌatuehay miky­ryꞌi uhetiat hap wywo pote yt uika­wiano hin i tukup­teꞌen are e. Miꞌi hat ewywuat ereĩneꞌen pote uimohey haria sytpok haria wo eweikup­teꞌen uhewa­nĩ­kaptia sese wo eweikup­teꞌen are e.
42,11,24, PIAT EWYMiꞌi hawyi Iesui toꞌe ihay miky­ryꞌi tetiat haria pe — Eiperia aikotã ahiag ipiit piat rakat ewy eweikup­teꞌen e. Miꞌi hawyi meiũran tuwẽtem naꞌyn mekewat ahiag mekewat miit piit pyi tuwepyi haype hawyi waku raꞌyn toĩneꞌen hap ewy hawyi hewyry kahato yahig note teiam miitꞌin piit pakup kat hamo e. Maꞌato yt toipuẽti i tomi­ky­ꞌesat ewywuat hawyi toꞌe tuwepe — Pyno araꞌaipok irane saꞌa­wy­ꞌiwuat uheiam kape uimi­ꞌatoiat miit piit kape e tuwepe hawyi mekewat miit piit saꞌa­wy­ꞌiwuat kape toto hawyi teke i raꞌyn tomi­ky­ꞌesat ewy e. Miꞌi hap ewywuat eiperia e tehay pun haria pe. Mesup waku pe eweikup­teꞌen wen maꞌato meiũran ti ahiag hewyry kahato hawyi toꞌe tuwepe — Pyno araꞌaipok i mesup saꞌa­wy­ꞌiwuat uheiam kape miꞌi hawyi areke i mekewat saꞌa­wy­ꞌiwuat miit piit pe aikope areĩneꞌen saꞌa­wy­ꞌiwuat hap kape e tuwepe ahiag e.
42,11,25,Miꞌi hawyi tut i raꞌyn miit saꞌa­wy­ꞌi­tewuat toĩneꞌen hap kape. Miꞌi turan toipuẽti i ipiit waku pe tuwe­painug turan ikahu toipuẽti yt kat i hesoꞌok hap toĩneꞌen itote. Pyno waku kahato toipuẽti mekewat miit aikotã aiꞌyat wahy­wytip rokire hap ewy toĩneꞌen miꞌi miit piit aikotã aiꞌyat topen pakup i turan ikytsig kahato hap ewy e.
42,11,26,Miꞌi hawyi ahiag saꞌag toꞌe towy­riaꞌin ahiagnia pe — Toꞌiro watu­we­hytꞌok meiũwat miit piit pe e 7 ok takaria pe towy­riaꞌin ahiagnia saꞌag koꞌi pe. Miꞌi hawyi tuwe­hytꞌok ahiagnia 8 ok takaria e. Saꞌa­wyꞌi wẽtup yn toĩneꞌen itote mekewat miit piit pe miꞌi hawyi poꞌog poꞌog naꞌyn tukup­teꞌen kahato itote e. Miꞌi hawyi miꞌiria tukup­teꞌen at kaꞌap mekewat miit piit pe. Miꞌi pote poꞌog yt naku i saꞌa­wy­ꞌiwuat kai poꞌog hesoꞌok saꞌa­wy­ꞌiwuat kai toĩneꞌen hap ewy kahato mekewat miit e. Miꞌi uhehay ewy kahato eiperia uhehay pun hanuaria e katu­pono yt uimohey teran i eipe yt kat i ahiag eipiit piat hawyi atiꞌa­tu­sytpok yne ahiagnia eipiit pyi hawyi e. Maꞌato yt uimohey i pote teꞌe­ra­ꞌaipok i poꞌog naꞌyn ehowawi e Iesui tehay pun haria pe.
42,11,27,Mio tã toꞌe hawyi wẽtup ok hary­poria miitꞌin tok pyi toꞌe Iesui pe tehay pirik hap — Mimi e uiwa­nẽtup hawe waku kahato ety Maria toĩneꞌen e katu­pono ety wo toĩneꞌen epoi temi wuat hat pote emotãg hat pote e. Emoherep topiit pywiat hat pote waku kahato ety e Iesui pe.
42,11,28,Mio tã e hawyi Iesui tiwesat tope — Mana waku uity wen maꞌato poꞌog waku Tupana wanẽtup hawe uimienoi kapiat wanẽtup kahato haria poꞌog Tupana mipoi­tyro koꞌi miꞌiria tukup­teꞌen uipiit moherep hat uity kai e Iesui ahepiat pe tomohey haria piat pe.
42,11,29, PIAT EWYMiꞌi hawyi miitꞌin sem teꞌe­ru­wa­ꞌa­tunug poꞌog typyꞌi kahato Iesui ewawi wanẽtup hanuaria. Miꞌi hawyi toꞌe iꞌatuepe — Are pãi e eipe eweikup­teꞌen mesu­wa­rotiat miitꞌin ehay yt uimohey reran i haria eipe Iuteu ywania uimotag haria pytkai e. Uikat kahato haria wo eipe maꞌato eipoi hamuat eimoe­hãite hamuat hap yn eweikat uikai wen maꞌato yt uikat hin i uhehay kuap hamuat are e. Eweiky­ꞌesat kahato ti eweiꞌa­kasa uiminug Tupana misepap koꞌi kape miitꞌin moehãite hap koꞌi kape kat koꞌi kat koꞌi hap yt uwe minug kuap i ewywuat uiminug koꞌi kape e. Eiperia sehaꞌat sese hanuat õꞌẽ haria neꞌi eipe e. Miꞌi pote ti rat pãi yt atomo­herep teran i eimi­ky­ꞌesat koꞌi ewehaꞌat hamo katu­pono yt uimohey teran i haype ewehaꞌat teran yn pote e. Miꞌi pote wẽtup yn aru uimi­sepap iwato aru atimo­herep ehepe yt uwe i te inug nakat katu­pono uiku­ꞌuro sese hawyi areĩneꞌen pakup i hap yn ti aru atomo­herep ehepe aikotã aikotã saꞌa­wy­ꞌiwuat Tupana ehay moherep hat Iona e hap het rakat ewy aru areĩneꞌen e. Saꞌa­wy­ꞌiwuat Tupana ehay moherep hat Iona Tupana tipo­ꞌoro tawa Niniwe kape yt naku i rakaria kape wẽtup ywania kape. Pyno apoꞌare — Kat pote Iona Pira wato hunmỹꞌã pe myeꞌym eꞌat pe toĩneꞌen hap ete e. Pira wato hunmỹꞌã pe toĩneꞌen myeꞌym eꞌat. Miꞌi hawyi pira teꞌen neꞌi yi Niniwe pe hawyi Iona tuwẽtem naꞌyn. Miꞌi hap tawa Niniwe piaria tikuap taꞌyn hawyi taꞌa­tukuap pywo Iona ti Tupana mipo­ꞌoro hap. Myeꞌym eꞌat pe ikuꞌuro pira hunmỹꞌã hawyi tuwẽtem e. Miꞌi hap ewy aru atunug e. Uito ti Miitꞌin Ykeꞌet Sese e Iesui miꞌi hawyi arẽtem guꞌuro pyi i raꞌyn hawyi aremo­herep i aru ehowawi Iona ewy e. Myeꞌym eꞌat hap ete uiku­ꞌuro hawe yi hunmỹꞌã pe uisyp hawe arepy­huꞌat myeꞌym eꞌat hawyi arẽtem guꞌuro pyi hawyi eweikuap aru pywo Uito Tupana Mipo­ꞌoro Miitꞌin Ehakye­raꞌat Hanuat hap are e Iesui.
42,11,31,Saꞌa­wyꞌi sese wẽtup ywania porekuat hary­poria kawiat tut pya pyi at wẽtem hap moran kai tut morekuat pot Sarumãu weꞌeg hap kapiat tuwa­nẽtup hamo ihay se kuap hamo tut e. Meiũran ti aru karãpeĩ Tupana henoi uwe waku uwe yt naku i e hap eꞌat piat turan toĩneꞌen itote saꞌa­wy­ꞌiwuat morekuat hary­poria kawiat eiminug yt naku i hap enoi hanuat e katu­pono saꞌa­wyꞌi pya pyi tut morekuat Sarumãu kapiat iweꞌeg hap kapiat tuwa­nẽtup hamo maꞌato koitywy Uito areĩneꞌen eipy­ꞌa­setpe poꞌog uiweꞌeg aseꞌi morekuat Sarumãu kai maꞌato uhehay kape yt eweiwa­nẽtup teran hin i raꞌyn eipe e. Miꞌi pote mekewat wẽtup ywania poꞌog waku Tupana wanẽtup hawe eikai e. Miꞌi pote mekewat eꞌat pe aru — Kat pote yt eweimohey i Tupana Mipo­ꞌoro Sarumãu Saipepiat e aru ehepe mekewat morekuat hary­poria kawiat yi Sapa piat eiwe­mõti hamo e Iesui tehay pun haria pe.
42,11,32,Iꞌewyte meiũran ti aru mekewat Tupana uwe waku uwe yt naku i e hap enoi hamuat hap eꞌat pe ti aru tawa Niniwe piaria henoi — Eipe yt nakuaria i iꞌatuꞌe ehepiat katu­pono saꞌa­wyꞌi miꞌiria teꞌe­ru­wa­nẽtup Tupana ehay enoi hat Iona mienoi kapiat hawyi teꞌe­ra­ꞌaipok kahato Tupana kape. Maꞌato eiperia yt eweiꞌaipok hin i Tupana kape Uito ti rat poꞌog Iona kai pytkai e. Taꞌi eipy­ꞌa­setpe areĩneꞌen wen maꞌato uimienoi kape yt eweiwa­nẽtup hin i e.
42,11,33, PIAT EWYMiꞌi hawyi poꞌog Iesui henoi — Yt uwe i migꞌi wo hytmoi ariãty hot hap e. Yt taꞌa­tupag hin i kamũti kaꞌa pe maꞌato ipytyp sese pe yn taꞌa­tupag ariãty hot hamo e. Miꞌi hawyi wehytꞌok haria teꞌe­ra­ꞌa­kasa raꞌyn hawyi tehaꞌat kuap heremo hawyi e.
42,11,34,Yne heremo aheha pytig pote. Ihotꞌok hawyi aheha koꞌi wo wata­ꞌa­kasa kuap yne raꞌyn e. Miꞌi pote eheha koꞌi ariãty ewywuat eipiit piat moẽtyhot hamo e. Waku aheha koꞌi pote waku kahato heremo kahato yne yne maꞌato yt aheha pytig i yt kat i heremo ahepe. Wati­ky­ꞌesat muꞌap kuap hamo maꞌato ahoꞌo­wasat hap ewy watoĩ­neꞌen at toĩneꞌen pytkai are e. Eipyꞌa piat uimohey hap hawyi eheha wakuat ewywuat toĩneꞌen hawyi heremo kahato muꞌap Tupana kapiat hap maꞌato yt naku i kyꞌesat haria eipe pote ariãty yt nakuat i ewywuat eipyꞌa pe toĩneꞌen. Miꞌi pote saꞌag hap yn eweikat are e. Miꞌi hawyi eipiit puo iꞌypyryp we sese topy­huꞌat e. Yt naku i hap nug neran haria eipe pote yt eheha pytig i rakaria ewywuat eweikup­teꞌen e. Miꞌi pote iꞌypyryp wiat gupteꞌen haria ewy eweikup­teꞌen kahato eipe hawyi eipiit puo eheĩneꞌen hap yt naku i pe topy­huꞌat e. Miꞌi pote Tupana kuap hap yt kat i eipyꞌa pe yt uimohey i eipe pote e. Waku hap yn eweiky­ꞌesat pote eheha koꞌi ariãty wakuat ewywuat topy­huꞌat e. Miꞌi hawyi yt kat i iꞌypyryp hap eipiit pe. Eheĩneꞌen hap ete hẽtyhot hap yn ehete e.
42,11,37,  PIAT EWYIesui piat taꞌa­tu­nãpin kahu turan putꞌokꞌe Musei miwan enoi hat hawyi toꞌe — Toꞌiro uiꞌyat kape watenuk hamo e. Miꞌi hawyi Iesui toto raꞌyn hupi iꞌyat kape. Putꞌok­ꞌi­ꞌa­tuꞌe hawyi taꞌapyk yparakai ypyke maꞌato yt tuwe­posei i tenuk hamo.
42,11,38,Miꞌi pote Musei miwan enoi hat tuwa­nẽtup — Kat pote som yt tuwe­posei i Iesui aheko ewy e. Miꞌi hawyi Iesui toꞌe — Tupana miky­ꞌesat koꞌi toĩ yne miwan me wen miꞌi hap koꞌi eweiwaure hawyi wẽtup sehay ehenoi e. Eipe ti eheko wẽtup enoi kahato haria e. Eheko upi eiwe­piitsei sei kahato eiwe­posei kahato eikoho koho kahato hawyi — Waku kahato aito mesup Tupana wanẽtup hawe eweiꞌe eipyꞌa pe e. Maꞌato yt miꞌi tã hin i are e. Eiperia ahekuiꞌa koꞌi ipitpit kahato hap ewywuat are e. Aikotã eiwe­kui­ꞌa­koho kahato iꞌokpe ete maꞌato ehekuiꞌa pyꞌa yt eiwepyi hin i miꞌi pote miꞌu nem ipyꞌa pe toĩneꞌen hap ewy e. Eipo pe ete waku kahato yt ipitpit hin i maꞌato eiwa­nẽtup hawe ipitpit hap ewy toĩneꞌen e. — Yt weꞌeg i kahato rakaria ti rat eipe e. — Pyno Tupana aipiit nug hat pote waku aipiit sei hap watunug at kaꞌap imowepit hamo eweiꞌe eiwo­ꞌope e. Maꞌato pywo pe areꞌe ehepe aiwa­nẽtup hap aipyꞌa piat nug hat Tupana toĩneꞌen wy are e. Miꞌi pote waku aipyꞌa piat aiwa­nẽtup hap sei hap watunug at kaꞌap wy imowepit hamo are e. Maꞌato eipyꞌa ipitpit hap ywytip hap eweiwaure kahato raꞌyn e. Eiwa­nẽtup hap eipyꞌa koꞌi ipitpit kahato eiminug saꞌag koꞌi wo e. Yt eiweꞌeg hin i ti rat katu­pono eipiit painug hap yn ewetunug maꞌato eiwa­nẽtup hap eipyꞌa piat painug hap yt kat i Tupana wanẽtup hawe are e. Eipiit koꞌi ikahu kahato yt ipitpit hin i wen maꞌato eipyꞌa koꞌi yt ikahu hin i eiminug saꞌag koꞌi wo e. Eipitpit kahato eiwa­nẽtup saꞌag koꞌi wo e. Taꞌi eiwepyi kahato ehekuiꞌa koꞌi ok pe ete maꞌato yt eiwepyi hin i kat som nem toĩneꞌen ehekuiꞌa koꞌi pe hap e. Waku poꞌog aiwa­nẽtup hawe — Pyno waku atiꞌa­tu­mõꞌẽ uimiꞌu uheka­reꞌen yt hekat i rakaria pe hatek takaria pe miꞌi hawyi Tupana mowepit hat areĩneꞌen e hap kape poꞌog waku watu­wa­nẽtup at kaꞌap — Uiposei sio yt e hap kape yn watu­wa­nẽtup hap kai are e.
42,11,42,Miꞌi hawyi poꞌog Iesui toꞌe — Urutunug uruposei hap pote poꞌog waku urutoria eikai e haria eipe e Iesui tewa­nĩ­kaptia pe miꞌi pote eipe ti rat yt naku i poꞌog Tupana wanẽtup hawe e. — Taꞌi wẽtup hyt uꞌi 10 hyt uꞌi kaipyi atum Tupana pe pote poꞌog waku uito iraniaꞌin kai eweiꞌe neꞌi maꞌato Tupana — Yt naku i kahato eipe e. Eipe eimiꞌu apopyt hit kaipyi eweihoꞌoium Tupana pe hawyi — Waku poꞌog tora­niaꞌin kai urutu­kup­teꞌen eweiꞌe eiwo­ꞌope neꞌi wen maꞌato Tupana kyꞌe hap ete iꞌewyte miitꞌin kyꞌe hap ete waure wo kahato eweikup­teꞌen e. Waku watum Tupana aimiium wẽtup hyt 10 hyt aheꞌuꞌi hap kaipyi maꞌato poꞌog waku watum aipiit yne Tope waku poꞌog wati­ꞌa­tu­kyꞌe miitꞌin e Iesui.
42,11,43,— Taꞌi eipe ti iraniaꞌin miat eimõ­typot hap yn eweiky­ꞌesat haria eipe maꞌato Tupana piat eimõ­typot hap yt eweiky­ꞌesat hin i haria eipe e. Tupana eimõ­typot hap yt eweikat hin i hawyi e. Tupana mõtypot yat pe eiꞌapyk hap poꞌog wakuat iraniaꞌin kawiat hap eweiky­ꞌesat e. Iꞌewyte yne tawa pe muꞌap upi ehekat kyiꞌat hap tote miitꞌin wẽpowat kahato hap eimõ­typot hamuat hap yn eweikat at kaꞌap maꞌato Tupana piat eimõ­typot hap yt eiwekat hin i e. Yt naku i are mesu­wa­ro­tiaria kaipywiat yn eimõ­typot hap toĩneꞌen hawyi yt kat i Tupana kaipywiat eimõ­typot hap toĩneꞌen e Iesui woꞌo­muꞌe haria pe.
42,11,44,Aiko­hye­wyry tuereto woꞌosyp hap tote turan yt watikuap hin i aikope aikope ikuꞌuro rakaria toĩneꞌen yi pe aimisyp koꞌi saꞌa­wyꞌi katu­pono yt heremo i te itote e. Miꞌi hap ewy kahato eiperia e. Taꞌi eipe ti woꞌosyp hawiat hap gupteꞌen haria yt heremo i rakat ewywuat are e. Taꞌi miitꞌin teꞌe­ru­wa­nẽtup eimienoi kape maꞌato ehehay kaipyi yt taꞌa­tukuap hin i Tupana hawyi iꞌatu­mohun hap yn topy­huꞌat eimienoi kaipyi e. Eimienoi ikuꞌuro rakat nem nakat ewy e wẽtup sehay moherep haria pe yt Tupana e hap ewywuat moherep haria pe.
42,11,45,Pyno itote toĩneꞌen wẽtup ok miit uwe waku uwe yt naku i e morekuat piat hat. Miꞌi hawyi toꞌe Iesui pe — Are pãi etimohit kahato urumuꞌe haria akag koꞌi iꞌatu­minug saꞌag hap ete Uhyt e. Pyno kat som ereꞌe teran uruepe sio uruto waku sio yt sio uruto iraniaꞌin aimuꞌe haria akag koꞌi ewy ewanẽtup hawe sio yt katu­pono uruto poꞌog morekuat ehay kuap haria tora­niaꞌin kai sio miit tiꞌa­parap morekuat ete sio yt e haria uruto pote e Iesui pe.
42,11,46,Miꞌi pote Iesui tiwesat — Yt uheso i uhyt e. Eweikuap kahato miwan eiperia e. Kat som waku miitꞌin tunug kat som yt naku i hap e. Miꞌi hawyi uruikuap poꞌog iraniaꞌin kai eweiꞌe. Miꞌi hawyi miitꞌin airo haria eweikup­teꞌen miwan moherep hap kaipywiat haria wo eweikup­teꞌen e. — Wãi wãiꞌe­weiꞌe hap yn miitꞌin kape — Yt etunug neiꞌo eweiꞌe hap yn miꞌi pote waku nug haria yt tunug kuap i wakuap katu­pono waku nug haria pyhyp haria eweikup­teꞌen morekuat e hap kaipyi e. Yt uheso hin i mehĩ eiperia ti eweikup­teꞌen aikotã ipotyi rakat ewy eiwo­ꞌo­ꞌapyk miitꞌin okpe tote haria ewy hawyi yt taꞌa­tu­hupit kuap i ti ehehay ipotyi rakat are e. Eweipo­rokpun yt hekat i rakaria okpe tote morekuat ehay ipotyi rakat hawyi — Ewetunug o morekuat e hap ewy eweiꞌe maꞌato yt pote surara po pe uruipag eipe ehatyꞌi hatyꞌi hamo eweiꞌe e. Morekuat ehay nug hap ete yt eweipo­wyro hin i hatek takaria e. Iꞌewyte yt ewetunug hin i ti morekuat piat einãpin hap koꞌi eimi­mo­herep hap koꞌi e hap ewywuat e. Miꞌi pote typy ihay rakaria ewy eweikup­teꞌen are e. Pyno ti eimienoi aikotã aikotã ipotyi kahato rakat ewy — Ewetunug no ewetunug no eweiꞌe hap yn uruepiat eiꞌa­tu­nãpin hap ewy ewetunug o eweiꞌe maꞌato ti iꞌewyte eipe yt ewetunug hin i eiꞌe hap ewy iraniaꞌin miat eiꞌe hap ewywuat e miꞌi pote ti Tupana wanẽtup hawe yt nakuaria i sese eipe e. Miꞌi pytkai yt eiwe­mõti hin i ehaꞌa­seꞌi minug saꞌag koꞌi ete katu­pono ehaꞌa­seꞌin koꞌi tukup­teꞌen eiꞌe­wy­wuaria koꞌi e. Saꞌa­wy­ꞌi­wuaria eiꞌy­wotꞌin tiꞌa­tu­ꞌuka kahato Tupana mipo­ꞌoro koꞌi e. Taꞌa­tu­moma teran kahato Tupana ehay moherep haria koꞌi e. Miꞌi hap ewy te ti eiperia eweikup­teꞌen ahaꞌa­se­ꞌiꞌin saꞌa­wy­ꞌi­wuaria ewy te eweikup­teꞌen Tupana ehay moherep haria auka haria eperia are e Iesui more­kuaria wãiꞌe hap moherep haria pe.
42,11,47,"Yt nakuaria i kahato eipe. Yt eiwe­mõti hin i ehaꞌa­se­ꞌiꞌin minug koꞌi ete. Saꞌa­wyꞌi taꞌa­tu­ꞌa­tu­ꞌuka kahato Tupana ehay enoi haria Tupana mipo­ꞌo­roria koꞌi e. Miꞌi hawyi eipe eweiꞌa­tu­mo­kahu ehaꞌa­se­ꞌiꞌin miꞌa­tu­ꞌuka syp hap koꞌi e Tupana mipo­ꞌoro tehay moherep hamuat syp hap koꞌi. Mesup ti eweiꞌa­tu­mõ­typot kahato ehaꞌa­se­ꞌiꞌin miꞌa­tu­ꞌuka koꞌi woꞌosyp hawiat iꞌatuꞌkag koꞌi katu­pono eiwe­mõti kahato eipyꞌa pe ehaꞌa­se­ꞌiꞌin minug saꞌag koꞌi maꞌato eiꞌy­wotꞌin ewy te eweikup­teꞌen katu­pono mesup te ti eweiꞌa­tu­ꞌuka teran Uito iꞌewyte yne Tupana mipo­ꞌoro koꞌi are e. Yt nakuaria i sese ti eipe — Uruto poꞌog torania kai eiꞌe pytkai e. Taꞌi aikotã aikotã tohenoi saꞌa­wyꞌi miwan me ehetiat hap ewy mesup ewetunug e. Mio tã e ti saꞌa­wyꞌi Tupana — Uhemiitꞌin iraniaꞌin taꞌa­tu­ꞌauka e. Iraniaꞌin ti taꞌa­tu­sa­tyꞌi satyꞌi yne iraniaꞌin taꞌa­tu­mohit mohit e Tupana ti miwan me ehepiat pe e Iesui toꞌauka teran haria pe. Series, "
42,11,50,Pyno ti koitywy ehepiat Tupana ihay mekewat miwan me saꞌa­wyꞌi — Taꞌi koitywy eiꞌy­wotꞌin miꞌauka uimi­po­ꞌoro koꞌi suu koꞌi yne yne eipo ete te topy­huꞌat e. Ehepe yt heremo i maꞌato uheha pe ti tuwekuap uhemiit suu yn ni eipo ete e. Iꞌewyte ti mesup te ti eweikup­teꞌen uimi­po­ꞌoro atuꞌuka rakaria e. Taꞌi eiꞌy­wotꞌin ewywuaria eipe eweikup­teꞌen e. Haꞌa­wynug hap tote­pyi­wiaria te wẽtup ywania yn mesup te eweikup­teꞌen. Yt uheso hin i uhytꞌiꞌin. Tupana miꞌa­piheg kahato koꞌi aru eweikup­teꞌen wuatꞌi eꞌat pe e. Katu­pono ehaꞌa­seꞌiꞌin minug upi ewetunug ne e. Iꞌatu­sai­pe­piaria sese te ti eweikup­teꞌen e Iesui toꞌauka teran haria pe. Saꞌa­wyꞌi sese ti ahaꞌa­seꞌi pot Atãu saꞌyru Apeu ehaꞌa­seꞌi Kãi tiꞌauka toywyt Tupana mohey sese hat Apeu. Toipun kahato toywyt suu yi tote. Miꞌi hap ewy te Tupana mipo­ꞌoro koꞌi eweiꞌa­tu­ꞌuka e Iesui toꞌauka teran haria pe. Saꞌa­wyꞌi Tupana mipo­ꞌoro aseꞌi Sakaria eiꞌy­wotꞌin miꞌauka wo toĩneꞌen. Ipotpap kahato Tupana mõtypot hap etiat. Tupana mõtypot hap yat etiat turan toiwuk yne miitꞌin miium Tupana kapiat hawyi tuwẽtem Tupana ehamo turan eiꞌy­wotꞌin tiꞌauka raꞌyn Tupana mõtypot yat pe e. Taꞌi saꞌa­wy­ꞌiwuat Tupana mohey hat Apeu taꞌa­tu­ꞌauka iꞌewyte Tupana mipo­ꞌoro Sakaria taꞌa­tu­ꞌauka wy iꞌewyte iraniaꞌin Tupana mipo­ꞌoro koꞌi taꞌa­tu­ꞌa­tu­ꞌuka kahato eiꞌy­wotꞌin miꞌauka koꞌi tukup­teꞌen e. Pyno mesup te ti eiperia eiꞌy­wotꞌin ewywuat eweikup­teꞌen ne e Iesui toꞌauka haria pe.
42,11,52,Yt naku i wo kahato eipe miwan moherep haria ete are e. Eipe ti rat okenꞌypy pyhyp haria ewywuaria Tupana mienoi koꞌi ete are e. Eweikuap kahato Tupana ehay Musei mimo­herep poꞌog torania kai. Iraniaꞌin tikuap teran Tupana etiat maꞌato yt ewehenoi hin i iraniaꞌin me e. Tupana kuap teran haria mesuwe tukup­teꞌen maꞌato yt eweho­ꞌo­ken­hypꞌok hin i ikyꞌesat haria pe. Taꞌi muꞌap Tupana kapiat eweikuap wen maꞌato yt eweiwat i miꞌi upi iꞌewyte yt ewehenoi hin i iraniaꞌin me e. yt ewehenoi hin i muꞌap Tupana kuap hamo iꞌewyte yt eiwe­hytꞌok hin i wy mekewat okenꞌypy puo hawyi seke teran haria pysokpun haria eweikup­teꞌen e Iesui — Uwe waku miꞌa­piheg wo uweꞌin yt e haria morekuat piat haria pe.
42,11,53,Mio tã Iesui toꞌe hawyi iꞌatu­py­ꞌahak sese Iesui ete nagnia ehay enoi haria iꞌewyte miwan enoi haria iꞌatu­py­ꞌahak kahato mio tã e pote. Miꞌi hawyi apo apoꞌi­ꞌa­tuꞌe kahato at Iesui pe kat ehay kat ehay pirik kahato itote Iesui ete tuꞌuka teran haype. Taꞌa­tu­ky­ꞌesat sehay Iesui kaipyi iwemaꞌat hap iꞌauka hamuat hap taꞌa­tu­mõ­py­ꞌahak teran Iesui hap maꞌato yt toiꞌa­parap hin i towesat hap ete. Miꞌi hawyi yt taꞌa­tu­waure hin i taꞌa­tu­py­ꞌahak Iesui ete. Iꞌaparap hap taꞌa­tu­ky­ꞌesat haype taꞌa­tukat kahato. Taꞌa­tu­maꞌat hap yn taꞌa­tu­ky­ꞌesat. Miꞌi pote migꞌi wo teran Iesui taꞌa­tusat iꞌypyryp wyi aikotã wamiri ewy tukup­teꞌen Iesui pytyp teran hap ete iꞌaparap hap taꞌa­tukat kahato ihay kaipyi maꞌato ti yt taꞌa­tu­puẽti i hawyi taꞌa­tu­henoi teran sura­raꞌin miat iꞌauka Iesui iꞌaparap hap taꞌa­tukat hawyi maꞌato yt taꞌa­tunug kuap i katu­pono Iesui waku yn ihay waku yn tutunug mote.
42,12,1, PIAT EWYMiꞌi hawyi miitꞌin sem kahato teꞌe­ru­wa­ꞌa­tunug Iesui ewawi taꞌa­tu­moe­hãite hap taꞌa­tu­ky­ꞌesat kahato. Miꞌi pote toꞌo­pykit pykit neꞌi iꞌatu kahato hemig neran haria. Miꞌi hawyi Iesui toꞌe temiitꞌin me — Eiweꞌeg woꞌo Tupana ehay ran enoi haria pupi e. Miꞌiria typy sehay enoi haria e. — Uruto poꞌog urikuap Tupana ehay torania kai iꞌatuꞌe. Miꞌi hawyi — Waku kahato eipe iꞌatuꞌe taꞌa­tu­pot­mu­ꞌeria pe maꞌato — Yt nakuaria i eipe e Tupana iꞌatue­mi­mu­ꞌeria pe pytkai e. Taꞌa­tu­suꞌat kahato Tupana wenãpin miwan miat wen maꞌato yt taꞌa­tunug hin i aikotã Tupana toꞌe hap ewy. — Waku kahato uruto iꞌatuꞌe miitꞌin me hawyi — Pywo ti rat waku kahato eipe e iraniaꞌin miꞌiria pe maꞌato — Yt naku i kahato eipe e i Tupana miꞌiria pe katu­pono Tupana piat ainãpin hap taꞌa­tu­suꞌat kahato pytkai yt naku i kahato taꞌa­tunug migꞌi wo. Sehay ikahu kahato rakano taꞌa­tu­henoi wen maꞌato iꞌatu­minug koꞌi yt naku i kahato e. Typy hẽku rakaria ewywuaria miꞌiria yt ewetunug neiꞌo miꞌiria ewywuat are. Taꞌi manĩ puk koꞌi ewywuat neꞌi miꞌi haria are e. Manĩ kurin kat ipyp takat watopag manĩ pakup we hawyi toimo­ꞌokpuk neꞌi ipakup takat e. Pyno eipe ti yt eiweꞌeg i pote iꞌatu­minug saꞌag koꞌi timo­wato neꞌi aru yt naku i nug ehepiat hamo e. Pyno waku eiweꞌeg wo iꞌatu­minug koꞌi ewywuat nug hap pupi are e katu­pono miꞌiria ti manĩ puk ewy meiũran ti eipe eiꞌe­wyte eweikup­teꞌen miꞌiria ewy e. Iꞌewyte yne huwy piat ewywuat iꞌatu­minug koꞌi migꞌi wo iꞌatu­mi­ꞌa­pyhik koꞌi meiũran aru Tupana tiꞌa­tu­mo­herep wuatꞌi ehamo e. Meiũran ti aru heremo kahato iꞌatu­minug saꞌag migꞌi wo topy­huꞌat wuatꞌi mikuap mo are e. Kat eweiꞌe som iꞌypyryp we meiũran ti aru Tupana timo­herep wuatꞌi miitꞌin ehamo sio waku sio yt hap are e. Aikotã wati­mo­herep ahehay ywaiti hap totepyi aheypa­rakai ywaiti hap kaipyi hap ewy toimo­herep aru wuatꞌi miitꞌin minug saꞌag wuatꞌi miitꞌin minug wakuap tehay wo wuatꞌi miitꞌin ehamo wuatꞌi miitꞌin ikuap hamuat e. Aikotã more­kuaria mipo­ꞌoro sehay ewywuat Tupana timo­herep wuatꞌi ehamo iꞌatu­minug saꞌag sio iꞌatminug wakuap e Iesui.
42,12,4, PIAT EWYUiwy­riaꞌin miitꞌin miat eiꞌauka hap pupi yt eweikenꞌẽ teiꞌo katu­pono eipiit auka hawyi yt kat i raꞌyn poꞌog taꞌa­tunug kuap ehete eiꞌauka hawyi. Maꞌato Tupana pupi waku eweikenꞌẽ kahato katu­pono Miꞌi ti eipiit toiꞌauka kuap iꞌewyte toipugha kuap eipe aria koro pe aikope ehoꞌopot hap toĩneꞌen wuatꞌi eꞌat hawe e. Miꞌi pote waku Tupana pupi eweimõ­typot kahato poꞌog poꞌog miitꞌin kai e.
42,12,6,Maꞌato Tupana aikyꞌe kahato e Iesui. Pywo kahato toiꞌa­tu­kyꞌe wuatꞌi miitꞌin. Miitꞌin yt uwe i mikyꞌe koꞌi toikyꞌe kahato e. Taꞌi miitꞌin kyꞌe kahato hat Uiꞌywot e. Poꞌog aikyꞌe iraniaꞌin aikyꞌe haria kai. Taꞌi ahetama pe wati­we­neru raꞌyn weitaria hit koꞌi haꞌup yt iwato hin i haꞌup typy ape kurin nakaria putꞌokꞌe 5 weita hit kyiꞌat hamo watoꞌe mesuwe yt haꞌup kahato rakat i miitꞌin wanẽtup hawe weita hit aimiꞌu apopyt watoꞌe. Yt kan hamo i weitaria miitꞌin iꞌatuꞌe maꞌato Tupana pyꞌa pe waku kahato yne tominug koꞌi e. Taꞌi toiꞌa­tu­kyꞌe kahato weitaria koꞌi e. Yt toiwaure hin i weitaria apykok hamo e Iesui. Yt eweikenꞌẽ teiꞌo uiwy­riaꞌin katu­pono eipe ti poꞌog kahato weitaria kai eikyꞌe Tupana e. Pyno aikuap kahato Tupana aikyꞌe haype are e. Taꞌi toikuap yne ahetiat e. Taꞌi toiꞌa­tukuap kahato yne ahepiat. Aipiit yne ete toikuap. Karania karania aiꞌasap koꞌi etiat toikuap yne. Wẽtup aiꞌasap taꞌat yi tote hawyi toikuap are. Miꞌi hap ewy aikuap Tupana e. Miꞌi pote yt naku i wato­kenꞌẽ miitꞌin pupi sio aiꞌauka sio yt hap pupi katu­pono aiꞌa­pykok kahato Aiꞌywot atipy piat e Iesui ahepe.
42,12,8, PIAT EWYPywo areꞌe ehepe uwe uwe yt tokenꞌẽ i uimohey hap moherep hamo ahewa­nĩ­kaptia ehamo aiꞌauka teran haria pe miꞌi e hat piat — Uhemiit kahato miꞌi miit areꞌe kahato atipy pe Uiꞌywot pe e. Miꞌi miit piat yt aremõti hin i e. Uito areĩeneꞌen Eheykeꞌet Koro iꞌewyte Eikywyt Koro wuatꞌi eꞌat pe uimohey hap eweimo­herep miitꞌin me — Uiꞌauka pote uiꞌauka maꞌato yt aremõti hin i Uimi­mohey moherep hamo e hat pe — Aimohey hat sese mekewat miit are Uiꞌywot sese atipy piat pe e Iesui.
42,12,9,Maꞌato — Yt atimohey i eweiꞌe iraniaꞌin me uhepiat — Uiꞌauka aru atimo­herep Uheykeꞌet Wato Uikywyt Wato iꞌatuepe hawyi uiꞌauka hap pypi arekenꞌẽ eweiꞌe hawyi iꞌewyte Uito ahenoi Uiꞌywot Atipy piat iꞌewyte yne Tupana yatypiat ieĩneꞌen haria itotiaria pe mio tã e hat etiat — Yt Uimohey kahato hat i miꞌi miit areꞌe aru itotiaria pe e Iesui.
42,12,10,Pyno ehehay saꞌag uhetiat Eheykeꞌet Koro etiat Eikywyt Koro etiat iꞌewyte saꞌag ewetunug uhete miꞌi pe ehẽtup Tupana pe paaꞌe­weiꞌe hap wywo pote Tupana tiwaure kuap eiminug saꞌag koꞌi uhetiat hap wen maꞌato wẽtup eiꞌe saꞌag hap Tupana yt tiwaure kuap i are. Karãpe Tupana Pãꞌãu toꞌe ehepe — Eweimohey ro Uhaꞌyru miꞌi hawyi eweiꞌe Tupana Pãꞌãu Wakuat pe — Eso eweiꞌe motoro yt atiky­ꞌesat i eꞌe hap katu­pono ahiag mẽpyt ri Emimo­herep Iesui eweiꞌe saꞌag eipyꞌa pe Tupana Pãꞌãu Wakuat pe pote Tupana yt karãpe i waure wo eiꞌe hap saꞌag eipyꞌa piat Topãꞌãu miat eiꞌe hap etiat are e Iesui tuwepiat. Pyno eiweꞌeg woꞌo — Eso eiꞌe Tupana Pãꞌãu miat eimuꞌe turanuat uhepiat hap pupi katu­pono pywuat sehay yn tohenoi uhetiat e Iesui — En ni ahiag mẽpyt e haria pe.
42,12,11,  PIAT EWYUipot­mu­ꞌeria meiũran ti aru ehero­poꞌok teꞌe­ru­wa­ꞌa­tunug hap kape Tupana mõtypot yat kape taꞌa­tu­ꞌa­kagnia pyꞌa­setpiat — Miꞌiria yt naku i kahato rakaria taꞌa­tuꞌe hamo eimaꞌat sehay wuat eiꞌauka hamo eheroto surara kape e.
42,12,12,Miꞌi turan eheroto turan — Kat areꞌe aru atiꞌa­tu­wesat yt eweiꞌe i teiꞌo eipyꞌa pe eiwa­nẽtup hawe are katu­pono aikowat wakuat wyti aru iꞌatu­wesat hamuat Tupana Pãꞌãu henoi ehepe aru itote ihay aru toꞌe hap ok tã maꞌato eiwẽ pyi ihay e Iesui temiitꞌin me.
42,12,13,Miꞌi hawyi wẽtup ok miitꞌin tok pyi toꞌe Iesui pe — Urumuꞌe hat e uiꞌywot wyti ikuꞌuro raꞌyn maꞌato uiꞌywot ekareꞌen yt kat i tutum uhepe maꞌato uheykeꞌet pe tutum yne hawyi mesup uheykeꞌet yt hoꞌoium neran hin i uhepe uiꞌywot powatꞌyp pãi — Uiano uiano areꞌe pytkai yt toipatꞌok hin i e. Miꞌi pote atiky­ꞌesat kahato ehay ro — Ehoꞌo­patꞌok to eꞌywot ekat eywyt pe ere o uheykeꞌet pe e Iesui pe.
42,12,14,Miꞌi hawyi Iesui tiwesat — Are pãi Uito wyti yt atimõꞌẽ teran i eiꞌywot ekareꞌen koꞌi ehepe uhyt e. Yt ariot i mesuwat yi kape iraniaꞌin ekat mõꞌẽ hamo e. Pywo ti rat eweꞌeg wo o eheykeꞌet ekat kyꞌewi hap pupi areꞌe epe uhyt e. Tupana yt uipo­ꞌoro i mesuwe eꞌywot ekareꞌen mõꞌẽ hamo pãi e.
42,12,15,Mio tã toꞌe hawyi tohenoi yne itotiaria pe — Eiweꞌeg wo o meimuẽwat eheka­reꞌen iwato kahato kyꞌe kahato hap pupi e. Uhekat kahato teran eweiky­ꞌesat maꞌato eheĩneꞌen hap sese yt eweikat hin i hawyi yt eweipuẽti i wyti aru ehekat wuatꞌi eꞌat piat hap e. Mesu­wa­rotiat eheka­reꞌen iwato kahato hap kaipyi yt eweipuẽti hin i eipyꞌa piat eimo­wepit hap sese hap e.
42,12,16,Miꞌi hawyi hãꞌãkap wuat tohenoi ahekat kyꞌewi hap etiat. Mio tã toꞌe Iesui — Saꞌa­wyꞌi so toĩneꞌen wẽtup ok iko iwato kahato rakat iꞌatuꞌe. Miꞌi hawyi so toiꞌa­tukoi kahato yne teꞌyi koro tote hawyi so tuwenug kahato raꞌyn manĩ itote iꞌatuꞌe. Miꞌi hawyi so tutunug kahato uꞌi hawyi iꞌatu kahato uꞌi hyt ahyt koꞌi sem tutunug at kaꞌap hawyi — Aikotã som waku atunug aru e katu­pono Uheꞌuꞌi hyt ahyt kahato raꞌyn e so topyꞌa pe. Uiꞌyat koꞌi yne yt putꞌokꞌe hin i uheꞌuꞌi hyt ahyt ereko hamo e so. Pyno aikotã aru atunug aru e topyꞌa pe. Miꞌi hawyi toꞌe tuwepe — Pyno atikuap taꞌyn aikotã waku uheꞌuꞌi hyt ahyt sem atimoheg wuatꞌi eꞌat pe e. Pyno waku atunug kahato uheꞌuꞌi hyt yat koro koꞌi hawyi waku uheypa­rakai sem itote atunug uheꞌuꞌi hyt ahyt sem koꞌi ereko hamo e so tuwepe. Pyno waku atiꞌa­tu­pugha uheꞌuꞌi yat pot koꞌi hawyi poꞌog iwato ikahu rakaria atiꞌa­tunug kahato uheꞌuꞌi hyt ahyt sem ereke hamo e so.
42,12,19,Miꞌi hawyi ti aru uimo­wepit hap toĩneꞌen wuatꞌi eꞌat pe katu­pono yt karãpe i aru yt uimiꞌu i hap toĩneꞌen uikai e so tuwepe topyꞌa pe tuwa­nẽtup hawe e. Taꞌi waku raꞌyn waku raꞌyn wuatꞌi eꞌat pe e. Uheꞌuꞌi iwato sese sakpo raꞌyn mesup waku pe raꞌyn aru areĩneꞌen pãi e so. Uiꞌok hap yn aru toĩneꞌen e. Miꞌi pote uheĩneꞌen hap waku pe areĩneꞌen uꞌi hyt ahyt sem pote e so topyꞌa pe tuwehum kahato tuwe­wawi haype. Mesup taꞌyn yne uimi­ky­ꞌesat ok tã wuatꞌi eꞌat pe atikyiꞌat kuap e so uꞌi saꞌup mo e so. Pyno waku uipohep taꞌyn wyti aru uipotpap hap koꞌi ete pyi hawyi uiwepit hap yn naꞌyn atikat hawyi arenuk at kaꞌap uimie­reko iwato kahato e. Karania eꞌat kapiat neꞌi miꞌi raꞌyn uheka­reꞌen e so topyꞌa pe e.
42,12,20,Miꞌi hawyi Tupana toꞌe tope atipy kaipyi — Yt eweꞌeg i kahato rasig e katu­pono mesup ewãtym wyti ekuꞌuro hap toĩneꞌen are e uꞌi wo hekat rakat pe. Miꞌi hawyi apuru uwe po pe ekareꞌen koꞌi sem topy­huꞌat e Tupana tekat iwato mohey hat pe e.
42,12,21,Mio tã e hãꞌãkap wuo tohenoi hawyi toꞌe itotiaria pe tomi­mu­ꞌeria pe — Miꞌi ewywuat teꞌe­ro­py­huꞌat mesu­wa­ro­tiaria taꞌa­tue­ka­reꞌen etiat yn wehum haria e. Miꞌiria yt hekat rakaria i Tupana wanẽtup hawe e. Teꞌe­ru­wa­nẽtup kahato taꞌa­tue­ka­reꞌen ete hawyi iꞌatu­wa­nẽtup hawe yt putꞌokꞌe i Tupana kapiat teꞌe­ru­wa­nẽtup hamo e Iesui itotiaria waꞌa­tunug sok haria pe.
42,12,22, PIAT EWYMiꞌi hawyi Iesui henoi i raꞌyn topot­mu­ꞌeria pe — Uiwy­riaꞌin e yt naku i watu­wa­nẽtup yn aimiꞌu mesu­wa­rotiat kape e. Yt naku i aipiit piat ehesokpe koꞌi kape yn watu­wa­nẽtup e.
42,12,23,Katu­pono aheĩneꞌen hap wuatꞌi eꞌat piat aimo­wepit hap wuatꞌi eꞌat piat yt tut i aimiꞌu iwato kahato hap kaipyi iꞌewyte aipainug hap kaipyi aimo­wepit hap yt tut i e. Aiwepit sese hap yt tut i ahesokpe aipainug hap kaipyi are e. Taꞌi aimiꞌu sese ahesokpe sese ti tut Tupana miium kaipyi are. Miꞌi ti poꞌog waku watikat aimiꞌu koꞌi kai ahesokpe koꞌi kai are e.
42,12,24,Eiwe­haꞌat ro weitaria koꞌi kape e. Yt teꞌe­ru­we­miꞌu koi kuap i wen maꞌato Tupana tiꞌa­tupoi kahato weitaria koꞌi are e. Iꞌewyte yt kat i uꞌi hyt koꞌi taꞌa­tue­reko aito ewy maꞌato Tupana tiꞌa­tupoi kahato weitaria koꞌi yne eꞌat pe taꞌa­tu­he­wyry hap upi e. Pyno aito ti poꞌog poꞌog Tupana miꞌa­tu­kyꞌe koꞌi torania weitaria koꞌi kai are miꞌi pote aipoi kuap Tupana aikotã toipoi weitaria koꞌi ewy e Iesui.
42,12,25,"Taꞌi pywo ti yt aity­pore i pote yt kan hamo i watu­wa­nẽtup koꞌi koꞌi katu­pono watu­wa­nẽtup koꞌi koꞌi haty wo pytkai aipiit moty­pore hap yt kat i toĩneꞌen e. Iꞌewyte — Pyno areĩneꞌen motꞌi kahato mesuwat yi tote e hap kape watu­wa­nẽtup at kaꞌap aimo­kenꞌẽ hap wywo pytkai aiku­ꞌuro hap eꞌat tut aru hawyi yt watoĩ­neꞌen kuap i wẽtup eꞌat poꞌog watu­wa­nẽtup koꞌi koꞌi ahesaika hap wywo pytkai e. Pyno aipiit moty­pore hap yt watunug kuap i aiwa­nẽtup koꞌi koꞌi hawuo hap ewy yt kan hamo i aiwa­nẽtup koꞌi koꞌi — Are pãi are an yt kat i uimiꞌu hawyi uiku­ꞌuro uhesyꞌat hap upi pãi an aiwa­nẽtup aimo­kenꞌẽ hap upi hap yt kan hamo i katu­pono yt aiwa­nẽtup koꞌi koꞌi hap kaipyi ti aimiꞌu koꞌi toĩneꞌen e. Yt naku i paaꞌwa­toꞌe — Yt kat i uhesokpe hawyi uhatek hap sese toĩneꞌen hawyi uiku­ꞌuro aru yt kat i uhesokpe hawyi e hap upi yt naku i watu­wa­nẽtup saꞌag aimogyt hap ewy e Iesui ahepe. Series, "
42,12,27,Uimohey haria e eiwe­haꞌat ro gaꞌapy pohyt koꞌi kape katu­pono tuwe­painug kahato gaꞌapy koꞌi ikahu kahato sese e. Taꞌi gaꞌapy yahig kape eiwe­haꞌat ro katu­pono tuwe­painug kahato i hupi itote ipohyt koꞌi wo ikahuria kahato rakaria miꞌiria e. Ikahu kahato poꞌog poꞌog ikahu saꞌay­ꞌiwuat ieĩneꞌen hat morekuat koro pot Sarumãu hekat rakat esokpe kahuria kahato rakat kai. Poꞌog poꞌog ikahu gaꞌapy piat pohyt koꞌi morekuat Sarumãu esokpe koꞌi kai e. Gaꞌapy piat pohyt koꞌi yt wepotpap haria i iꞌewyte yt teꞌe­ru­we­sokpe piꞌig kuap i haria tukup­teꞌen maꞌato iꞌatu­we­painug hap Tupana minug poꞌog ikahu ahesokpe kai are e.
42,12,28,Wuatꞌi eꞌat pe gaꞌapy piat koꞌi Tupana minug sokpe puo e. Gaꞌapy watitek hawyi mũki­ꞌite ipohyt pap taꞌyn aiko watunug hawyi e. Miꞌi hawyi igag hawyi aheꞌaria wo iꞌyp koꞌi watunug e. Uimohey haria kat pote yt eweimohey i Tupana tikuap kahato ahesokpe nug hap aipainug hap e. Yt eweikuap i te apo aikotã aito poꞌog Tupana mikyꞌe koꞌi gaꞌapy pohyt koꞌi kai hap e. Pywo kahato Tupana tum kuap ahepe ahesokpe e.
42,12,29,Miꞌi tupono yt naku i watu­wa­nẽtup koꞌi koꞌi yt kat i Tupana mohey hap wywo — Yt kat i uimiꞌu pote uiku­ꞌuro irane mũki­ꞌite aiwa­nẽtup aimo­kenꞌẽ hap upi e. Yt naku i — Uhatek hawyi kat som aru atuꞌu rat kat som uimẽpyt miꞌu wo aikope pyi aru uhesokpe e hap kape yn yt naku i watu­wa­nẽtup koꞌi koꞌi haty kahato aipyꞌa pe hap wywo yt kat i Tupana kapiat imohey hap wywo are e. Aikope pyi aru ahesapo hy pãi an yt naku i hawyi yt naku i aru e hap aimo­kenꞌẽ hap wywo yt naku i watu­wa­nẽtup at kaꞌap aimo­kenꞌẽ hap ewywuat koꞌi hap upi e. Taꞌi yt Tupana mohey haria i mekewat koꞌi koꞌi kape yn teꞌe­ru­wa­nẽtup at kaꞌap teꞌe­ro­kenꞌẽ hap wywo yt kat i Tupana mohey hap wywo maꞌato aito — Pywo pe wyti Tupana ti aimoieĩ­neꞌen kahato kuap hat waku watoꞌe e. Taꞌi Tupana tiꞌa­tukuap kahato ahesyꞌat yt ahesokpe i hap e. Taꞌi mesu­wa­rotiat iraniaꞌin ywania Yt Tupana kuap i haria taꞌa­tuꞌok hap taꞌa­tu­sokpe hap taꞌa­tuꞌyatnug hap kape yn teꞌe­ru­wa­nẽtup at kaꞌap maꞌato yt atiky­ꞌesat i eipe miꞌiria ewy eweikup­teꞌen aikotã yt Tupana mohey i haria ewy e. Yt atiky­ꞌesat eipe miꞌiria ewy eweikup­teꞌen uiwy­riaꞌin maꞌato atiky­ꞌesat eweikat kahato aikotã pote waku miitꞌin muꞌe Tupana etiat hamuat hap kape e. Miꞌi hap kape yn poꞌog waku watu­wa­nẽtup at kaꞌap hap atiky­ꞌesat e. Miꞌi hap ti watunug mote wati­puẽti kahato iraniaꞌin aimi­ky­ꞌesat koꞌi Tupana po pyi mekewat aiꞌok hap aiꞌyat koꞌi ahesokpe hap koꞌi wy e. Miꞌi hawyi waku eweiwa­nẽtup aikotã Tupana topy­huꞌat Wuatꞌi Ywania Porekuat nuat hap kape are e. Miꞌi hap eweikat poꞌog mesu­wa­rotiat koꞌi kai hawyi putꞌokꞌe aru ehepe eipoi­tyro hap mesu­wa­rotiat hap koꞌi eimoieĩ­neꞌen hap koꞌi eimiꞌu eiꞌyat eisapo hy eheꞌyni eimikoi ehesokpe koꞌi hawyi Tupana mipoi­tyro koꞌi eweikup­teꞌen ipo pyi are e Iesui ahepe.
42,12,32, PIAT EWYMiꞌi hawyi Iesui toꞌe tomohey haria pe — Uihũria koꞌi ewywuat no eipe are e. Yt typyꞌi kahato i eipe maꞌato yt eweikenꞌẽ teiꞌo katu­pono Tupana einug neran more­kuaria wo karãpe Tupana topy­huꞌat Wuatꞌi Miitꞌin Morekuat nuat hap eꞌat pe e.
42,12,33,Waku wati­we­neru aheka­reꞌen miꞌi hawyi waku aheka­reꞌen saꞌup kaipywiat waku wahoꞌoium ahekat yt hekat i rakaria pe hatek takaria pe are e. Miꞌi watunug hawyi aheka­reꞌen sese iwato kahato toĩneꞌen atipy pe wuatꞌi eꞌat pe e. Miꞌi tote ahekat sese mohag hap toĩneꞌen aheiam yt karãpe i ipotꞌi rakat are e. Yt karãpe i ikahuro ahekat itote e. Iꞌewyte seroꞌok eharia yt tuwe­hytꞌok kuap i itote yt uwe i itote aipo­hari rakaria are e. Iꞌewyte aheka­reꞌen u haria koꞌi apeꞌi koꞌi sari koꞌi nupiꞌa koꞌi wẽkiꞌa ahekat u haria yt uwe i itote atipy pe e. Aheka­reꞌen atipy pe pote iꞌewyte eiwa­nẽtup hap aipyꞌa piat iꞌewyte tukup­teꞌen itote maꞌato eheka­reꞌen mesu­wa­rotiat yn tukup­teꞌen pote iꞌewyte eikyꞌe hap eiwa­nẽtup hap eipyꞌa piat toĩneꞌen wy mesu­wa­rotiat koꞌi ete yn e. Watu­we­haꞌat kahato aimi­kyꞌe koꞌi kyꞌewi hap kape are e. Pywo kahato aikope ahekat toĩneꞌen hap kape aiwe­wa­nẽtup hap iꞌewyte toĩneꞌen kahato are e. Aimi­kyꞌe kape yn aheha toĩneꞌen aiwa­nẽtup hawe are e Iesui ahepe.
42,12,35,Miꞌi hawyi wẽtup sehay Iesui henoi ahepe itote. Mio tã e — Waku woꞌoe­ropat haria ewywuat wato­py­huꞌat e. Mesu­wa­ro­tiaria tiky­ꞌesat kahato taꞌa­tue­ropat hap waku kahato rakat e. Waku Tupana eropat kahato haria watoĩ­neꞌen are e. Taꞌi ahetama pe karãpe more­kuaria tuwat taꞌa­tue­tawa pyi taꞌa­tu­ꞌatoiat taꞌa­tuꞌyat pe surara akag iꞌatuꞌyat piaria apykok hamo. — Eweꞌeg wo o uiꞌyat apykok hap ete e tesu­rara akag me. Araꞌaipok hawyi saꞌup iwato atum epe mehĩ e more­kuaria taꞌa­tuꞌyat piaria apykok haria pe. Miꞌi hawyi tuwat wẽtup tama kape hawyi waku yne hawyi teꞌe­ra­ꞌaipok taꞌa­tuꞌyat kape taꞌa­tu­mẽ­pytꞌin kape. Miꞌi hawyi waku itote yne taꞌa­tuꞌyat piaria iꞌatu­wepit itote hawyi more­kuaria timõ­typot kahato taꞌa­tuꞌyat piaria apykok haria. — Waku kahato ti rat en uhyt mana e toꞌyat apykok haria pe e. Pyno waku watu­kup­teꞌen Tupana yat piaria apykok hat ewy e. Waku surara akag ewywuat aheropat Aipo­typot Tupana e. Aikotã ipotpap takaria ariãty wywo wãtym muat ipotpap yat piaria poi hamo mohag ium hamo aria nug hamo haria ewywuat waku wahe­ropat Tupana mẽpytꞌin e. Waku wate­ropat wãtym muo rakaria ewy haty pytkai yt watoket pytkai i waku wahe­ropat kahato Aiꞌakag emiitꞌin taꞌa­tu­kyꞌe hap wywo are e. Aikotã hesaika rakat ipiit sakup wywo rakat ewy waku watu­we­potpap Tupana mẽpytꞌin eropat hap upi e. Aikotã aheropat haria wãtym muo taꞌa­tupag ariãty aiꞌyat pe miꞌi hawyi yne heremo itote miꞌi hap ewywuat waku watu­we­potpap e. Waku aheꞌa­riãty imehit rakat ewy yt kat i iꞌytyk hap miꞌi ete hap ewy watu­we­potpap Tupana mẽpytꞌin kyꞌe hap yn ahete e. Taꞌi ahetama puo more­kuaria eropat haria hekatup kahato morekuat ut hap at kaꞌap taꞌa­tu­he­katup katu­pono putꞌokꞌe morekuat turan meremo taꞌa­tu­ho­ꞌo­ꞌo­kenhyp teran haype e. Miꞌi hawyi at kaꞌap taꞌa­tu­he­katup taꞌa­tu­mo­rekuat ut hap e. Miꞌi hawyi morekuat putꞌokꞌe toꞌo­ken­ꞌy­pyke hawyi meremo taꞌa­tu­ho­ꞌo­ꞌo­ken­hypꞌok teran hawyi taꞌa­tu­pysei aheko ewy waku hap ewy hawyi taꞌa­tupoi hawyi taꞌa­tu­mõ­typot kahato taꞌa­tu­kyꞌe taꞌa­tu­po­rekuat taꞌa­tu­potpap hap ete e. Miꞌi haria ewywuat waku watu­kup­teꞌen are e katu­pono tut irane Tupana akotã morekuat tut hoꞌo­kyiꞌat hap ienuk wato hap eꞌat kape hap ewy e. Miꞌi hawyi woꞌo­kyiꞌat hap enuk hap kapiat hut turan — Ariot raꞌyn eweiꞌo­ken­hypꞌok to e haty wo toꞌyat koro ete hawyi meremo heropat haria tuwat hawyi — Ereke ereke Urupo­typot iꞌatuꞌe hawyi teke e.
42,12,37,Heropat haria yt teꞌe­roket hin i teꞌe­ro­py­huꞌat taꞌa­tu­ka­ꞌiwat putꞌokꞌe turan iꞌatu­wepit kahato yt teꞌe­roket i maꞌato taꞌa­tukat kaꞌap sio tut sio yt Aiꞌakag iꞌatuꞌe hap ete e. Miꞌi hawyi putꞌokꞌe hawyi iꞌatu­ka­ꞌiwat koro piit ete taꞌa­tue­sok­pepag hawyi — Eraꞌapyk o mehĩ mimi iꞌatuꞌe taꞌa­tu­ꞌakag sese pote e. Maꞌato karãpe teropat haria yt naku i rakaria ket kai neꞌi putꞌokꞌe morekuat pote teꞌe­ru­we­mõti kahato. Miꞌi hawyi okenꞌypy ete ihay taꞌa­tukuap taꞌa­tuket turanuat pote teꞌe­ru­we­mõti kahato maꞌato heropat hap etiat taꞌa­tu­potpap turanuat pote teꞌe­ru­wehum kahato taꞌa­tue­tu­ꞌisa ut hap ete e. Miꞌi hap ewy waku watu­we­potpap e. Miꞌi turan Aipo­typot putꞌokꞌe pote yt mesu­wa­rotiat morekuat minug ewy hin i tutunug Tupana are e. — Uheropat ro uheropat ro iꞌatuꞌe haty wo mesu­wa­ro­tiaria more­kuaria e. Maꞌato Aiꞌakag Tupana putꞌokꞌe hawyi — Woro­ho­ꞌo­kyꞌe kahato e yn ahepe hawyi aheropat hat ewy topy­huꞌat itote hawyi toihep tesokpe ikahu kahato rakat morekuat nuat esokpe miꞌi te pagꞌe topiit etewuat eropat hat esokpe ewywuat miꞌi hawyi toꞌe aru ahepe — Saꞌa­wyꞌi uheropat kahato haria waku kahato rakaria eipe e ahepe. Miꞌi pote koitywy areĩneꞌen eheropat hat eipotpap nug hat ewy areĩneꞌen e aru ahepe hawyi — Eraꞌapyk to uheypa­rakai ete hawyi woro­ho­ꞌopoi yne ehenuk hap koro ikahu kahato e aru Ahetu­ꞌisa Koro Tupana ahepe. — Taꞌi waku kahato eipe katu­pono yt eiket turanuat i putꞌok­ꞌare pote e. Pyno waku wato­py­huꞌat iweꞌeg kahato rakaria ewy watu­we­potpap Aika­ꞌiwat potpap nug hap ete uhytꞌiꞌin manaꞌin e Iesui katu­pono yt eweikuap hin i karãmuo putꞌokꞌe Aiꞌakag Koro hap sio ihotꞌok puo sio wãtymꞌi sio wãtym hake sio atpo­sake turan hap yt eweikuap hin i e. Pyno waku pe kahato watoĩ­neꞌen putꞌokꞌe Aiꞌywot Tupana yt watoket i te turan hap e Iesui temiitꞌin me ahepe. Pyno waku wate­ropat kahato katu­pono yt pya hin i putꞌokꞌe hamuat Wuatꞌi Potypot Nuat hap. Miꞌi tupono waku wate­ropat kahato aikotã — Putꞌokꞌe irane Ahetu­ꞌisa e haria ewy. Waku wati­ꞌa­ry­mary yne putꞌokꞌe turan hap atiky­ꞌesat e haria ewy katu­pono karãpe Aika­ꞌiwat aipok hap kat eꞌat pe turan kat eꞌat pe turan hap yt watikuap hin i pote e. Taꞌi tut wyti aru aikotã sero­ꞌokꞌe hap tut hap ewy yt uwe i ikuap hap ewy e. Mesu­wa­rote yt watikuap hin i karãpe putꞌokꞌe sero­ꞌokꞌe hat katu­pono migꞌi wo sero­ꞌokꞌe haria tõꞌẽ hap ewy. miꞌi tupono waku aiweꞌeg wo kahato sero­ꞌokꞌe hat hap pupi hap ewy katu­pono tuwe­hytꞌok aiꞌyat pe yt iheg i rakat pe meremo aheroꞌok hamo aheka­reꞌen koꞌi pohari hamo. Maꞌato aiweꞌeg wuat pote yt aheroꞌok kuap i miꞌi hap ewy kahato. Waku watu­kup­teꞌen sura­raꞌin ewywuat haria teꞌe­ra­haꞌat at kaꞌap takaria ewy miꞌi pote karãpe Eika­ꞌiwat putꞌokꞌe aru hawyi meremo eweikuap uhut hap mekewat sura­raꞌin ewywuat uhekatup pote are e. Uito areĩneꞌen Wuatꞌi Miitꞌin Eykeꞌet wo Wuatꞌi Miitꞌin Kywyt wo miꞌi pote ariot i te aru mesuwat yi kape are. Maꞌato mekewat uhut hap eꞌat pe yt uwe mikuap mo i ariot are. Mekewat uhut hap eꞌat yt iꞌatu hin i uhekatup haria tukup­teꞌen e. Mekewat eꞌat pe — Yt tut i iraꞌyn poꞌog Aika­ꞌiwat iꞌatuꞌe haria ahyt tukup­teꞌen are. — Yt tut i poꞌog mesuwat yi kape Aika­ꞌiwat e haria tukup­teꞌen hap eꞌat pe aru ariot aikotã sero­ꞌokꞌe hat ut hap ewy e Iesui ahepe tomohey haria pe.
42,12,41, PIAT EWYMiꞌi e hap tohenoi hawyi ipotmuꞌe Peteru apoꞌe Iesui pe — Uruka­ꞌiwat e mekewat sehay iãꞌãkap ehay uwe pe ehenoi e sio uruto epotmu­ꞌeria piat muꞌe hano sio yne miitꞌin mesuwat yi totiaria muꞌe hamo ehenoi e.
42,12,42,Yt uruhe­katup i apuru eut hap kape sio iraniaꞌin yt emohey i haria kape mio tã ere e Peteru Iesui pe. Miꞌi hawyi Iesui tiwesat — Pyno ahenoi uwe pe ahenoi mekewat uhehay iãꞌãkap. Karãpe mekewat morekuat toto turan tesu­rara akag po pe iweꞌeg kahato rakat po pe totoiat torania toꞌyat­piaria sem iꞌewyte tomẽ­pytꞌin hawyi — Etiꞌa­tu­ꞌa­pykok o uiꞌyat piaria areto hap turan e tope. Iꞌewyte etiꞌa­tu­po­ꞌoro miitꞌin mesuwe iꞌatupoi hamo iꞌatu­ꞌa­pykok kahato hamo e tesu­rara akag me e. Miꞌi surara akag ni uimohey haria apykok haria ewywuat kahato areꞌe uhehay iãꞌãkap upi e. Miꞌi pote eweꞌeg wo uimohey haria apykok hap pupi are ehepe e. Taꞌi uheropat haria sese pe mio tã are einãpin hamuat katu­pono atiky­ꞌesat kahato eiperia aikotã morekuat eropat haria powyro kahato sese rakaria ewy hap atiky­ꞌesat areto turan e. Atiky­ꞌesat kahato uhemiit apykok haria powyro kahato rakaria aikotã morekuat eropat haria hãpyk sese rakaria ewy hap e. Miꞌi tã ewywuat eweikup­teꞌen turan ariot pote woro­ho­ꞌonug eipe more­kuaria wo uhetama pakup we. Uhekat yne yne eiwano topy­huꞌat e. Pywo pe miitꞌin kyꞌe hap upi eweiꞌa­pykok uimohey haria pote — Pyno waku kahato en wuatꞌi uhemiit akag wo hap atiky­ꞌesat areꞌe aru e. — Atikuap taꞌyn uimohey haria poi hãpyk kahato hap kaipyi uimohey haria kyꞌe hap kaipyi woro­ho­ꞌokuap eipe waku kahato rakaria wo eweikup­teꞌen uheropat haria akag wo koꞌi areꞌe aru uimi­ky­ꞌesat ewy uimohey haria powyro kahato rakaria pe e. Miꞌiria ewywuat Tupana mimõ­typot sese koꞌi tukup­teꞌen aru wuatꞌi eꞌat pe uhut hawyi e.
42,12,45,Maꞌato iraniaꞌin uheropat haria maꞌat haria yt iweꞌeg nakaria i miꞌi haria pupi aremõti kahato uhut hap eꞌat pe e. Katu­pono — Aika­ꞌiwat yt tut irane i raꞌyn miꞌi tupono waku yt naku i watu­wenug e haria e hamo taꞌa­tu­maꞌat uimohey haria. — Taꞌi yt tut i som katu­pono toĩneꞌen motꞌi itote iatuꞌe uhut hap ete. Pyno waku watuꞌu mahy aimo­pẽꞌã hamo yn waku iꞌatuꞌe saꞌag. Waku wati­ꞌa­tu­ꞌahyk iraniaꞌin heropat haria iꞌatuꞌe. Waku watu­ꞌuka hemiitꞌin ete uhytꞌiꞌin manaꞌin koꞌi ete iꞌatuꞌe aru. Waku mahy ete watu­wenuk iꞌatuꞌe katu­pono yt tut hamuat i raꞌyn mesup wote toĩneꞌen motꞌi itote. Waku aimo­pẽꞌã yn hap wywo waku watoĩ­neꞌen iꞌatuꞌe ti aru uheropat haria akag koꞌi yt iweꞌeg i sese rakaria e.
42,12,46,Yt taꞌa­tu­mohey hin i aru Taꞌa­tu­ka­ꞌiwat putꞌokꞌe hamuat hap maꞌato mio tã taꞌa­tuꞌe turan sese putꞌok­ꞌare i raꞌyn are e. Karãpe putꞌok­ꞌare hawyi mekewat uhemiitꞌin maꞌat haria atiꞌa­tu­ꞌa­piheg apiheg kahato itote e. Miꞌi hawyi — Yt naku i kahato eipe areꞌe aru iꞌatuepe hawyi — Motoro pya pya uikai hawyi eweikup­teꞌen aikope yt uimohey haria i tukup­teꞌen hap tote areꞌe aru uimohey apykok haria pe uimohey haria maꞌat haria pe. Miꞌi hawyi atiꞌa­tuꞌokpok kyse wo hawyi atiꞌa­tu­mo­kuꞌi iꞌatupiit koꞌi uimohey haria apykok haria saꞌag nakaria e Iesui.
42,12,47,Pywo pe areꞌe heropat hat ikuap kahato kat koꞌi kat koꞌi Toka­ꞌiwat Tupana miky­ꞌesat koꞌi wen maꞌato yt tutunug i pote miꞌi hat wyti Ikaꞌiwat tipokpok kahato aru taꞌaipok hawyi are e. Maꞌato uheropat hat yt ikuap i kahato kat som Toka­ꞌiwat miky­ꞌesat hawyi miꞌi hap yt inug i miꞌi hat iꞌewyte Ikaꞌiwat tiꞌpokpok aru maꞌato yt kahato i aikotã toipokpok teropat hat ikuap kahato pytkai yt tutunug i Toka­ꞌiwat miky­ꞌesat hap ewy katu­pono yt tuwepyi i toiꞌa­parap e. Maꞌato waku watu­kup­teꞌen heropat waku rakaria yne Aika­ꞌiwat miky­ꞌesat koꞌi aimikuap ok tã nug haria e. Miꞌi hap ewy Aika­ꞌiwat tiky­ꞌesat kahato e. Pyno karãpe wẽtup ok pe ikaꞌiwat tum iwato kahato teropat hap miꞌi hat kaipyi ti toiky­ꞌesat iwato hap poꞌog miꞌi teropat hat pote e. Pyno poꞌog poꞌog Tupana timo­herep ahepe tomi­ky­ꞌesat watunug hap koꞌi tomi­ꞌai­roria aito pote. Pyno waku watunug tomi­ky­ꞌesat tomi­mo­herep ahepe aimohey haype pote. Waku watunug imiky­ꞌesat hap ok tã tomo­wepit hap e. Maꞌato yt watunug i toꞌe ahepe hap ewy pote poꞌog wati­ꞌa­parap iraniaꞌin kai katu­pono watikuap imiky­ꞌesat pytkai yt watunug i hawyi pote are e. Watunug imiky­ꞌesat hawyi tuwehum kahato ahowawi hawyi poꞌog toimo­herep ahepe tomi­ky­ꞌesat koꞌi maꞌato yt pote yt aimohey kuap i e Iesui temiitꞌin me ahepe.
42,12,49, PIAT EWYMiꞌi hawyi Iesui toꞌe ahepe — Pyno ahenoi teran ehepe uhetiat e. Uito ti aria ewywuat yt naku i nug hap yne mesuwat yi tote wuk hamo e. Aikotã aria wy Uito aikotã watiwuk aiko hap ewy wẽtup aria aipo piat hap kaipyi watiwuk yne e. Saꞌa­wyꞌi yt iwato hin i aria itote maꞌato watopag aria itote hawyi tutuꞌu yne. Iwato kahato aria itote hawyi wuk wukꞌe itote hawyi ikahu hawyi yt kat i moi yt kat i iꞌanam yt kat i saꞌag tutuꞌu kahato hawyi waku pe amikoi koꞌi hamo e. Uito ti mekewat aria ewywuat areĩneꞌen mesuwat yi tote wuatꞌi saꞌag miitꞌin wanẽtup hawe wuk hamo e. Aria ewywuat ti Uito maꞌato uiko yt atiwuk i te maꞌato atiwuk teran haype e.
42,12,50,Katu­pono ahoꞌopot hap ariaꞌyp posak etiat yt i te wen maꞌato miꞌi kape arewa­nẽtup kahato e. Saꞌa­wyꞌi ahetꞌok hat Iuwãu uhetꞌok taꞌyn yꞌy wo maꞌato wẽtup ok uhetꞌok hap toĩneꞌen ne miꞌi ti aria ewywuat uimo­so­ꞌopot hap sese are.
42,12,51,Uimohey haria yt naku i aru topy­huꞌat ahete pãi e. Pywo ti rat yt ariot i mesu­wa­rotiat kape woꞌo­wese hap erut hamo maꞌato ariot hawyi woꞌo­tu­ꞌuka kahato hap yn sehay topy­huꞌat e. Uhehay pun haria tiꞌa­tu­ꞌa­tu­ꞌuka teran haype uhehay mohey haria ete e. — Yt pywo pe ihay iꞌatuꞌe yn uhehay ete eimi­mo­herep ete hawyi yt iꞌatu­wese kahato ehete uhehay moherep haria eipe pote e. Pyno yt eweiwa­nẽtup teiꞌo eipyꞌa pe meiũran aru yne mesu­wa­rote woꞌo­wese haria tukup­teꞌen hap kape e. Yt eiwa­nẽtup teiꞌo miitꞌin iꞌatu­wese kahato hap uhehay kape eipyꞌa pe are e. Yt karãpe i aru yne miit woꞌo­wese haria tukup­teꞌen katu­pono poꞌog iꞌatu­py­ꞌahak aru uhehay moherep haria ete ahewa­nĩ­kaptia are e. Aikotã surara sese tipatꞌok kuap miit piit kyseꞌyp wo hap ewy miꞌi hap ewy uhehay tiꞌa­tu­patꞌok miitꞌin wẽtup kai uimohey haria hawyi wẽtup kai yt uimohey haria i e. Pyno miitꞌin woꞌo­patꞌok hat ewy areĩneꞌen e. Wẽtup kai uhehay upiaria tukup­teꞌen hawyi wẽtup kai yt iꞌatupap i uhehay upiaria e.
42,12,52,Miꞌi hawyi ti aru 5 ok wẽtup yat piaria gupteꞌen haria meiũran aru yt toꞌo­wese hin i toꞌo­patꞌok uimohey hawyi are e. Miꞌi hawyi toꞌo­patꞌok patꞌok haria wo tukup­teꞌen wẽtup yat pe e. Uimohey haria iwese kahato pytkai iraniaꞌin mekewat yat piaria yt iꞌatu­wese hin i itote wẽtup ywania pytkai e. Typy ok myeꞌym ok ete sio myeꞌym ok typy ok ete uimohey haria ete ipatꞌok hawyi — Wãiꞌia­tuꞌe iraniaꞌin uimohey haria mohit hamo aru e.
42,12,53,Miꞌi turan miitꞌin tuꞌuka teran ehete uimohey haria eipe hawyi e. Taꞌi eiꞌy­wotꞌin yt iꞌatu­wese hin i ehete uimohey haria eipe hawyi e. Ehaꞌy­ruꞌin ehaki­ꞌytꞌin iꞌewyte yt iꞌatu­wese hin i ehete uimohey eipe hawyi eimẽ­pytꞌin pytkai are e. Iꞌewyte eity ipyꞌahak ehete topy­huꞌat uimohey hawyi eipe tomẽ­pytꞌin eipe pytkai e. Iꞌewyte eimẽ­pytꞌin yt iꞌatu­wese i ehepe uimohey hawyi taꞌa­tu­tyꞌin taꞌa­tu­ꞌy­wotꞌin eipe pytkai are e. Ehaki­tuꞌin iꞌewyte yt iꞌatu­wese i ehete taꞌa­tu­mi­mo­ha­pyꞌap koꞌi pytkai eipe e. Miꞌi hawyi getap kaꞌiwat yt iwese hin i tosa­ꞌyru ete tosa­kiꞌyt ete tosa­ꞌyru tosa­kiꞌyt uimohey hano raꞌyn mote e. Taꞌi ariot pote miitꞌin toꞌo­patꞌok kahato wyti aru uimohey haria ete yt iꞌatu­wese hin i iraniaꞌin mesu­wa­ro­tiaria eipe eiwese kahato pytkai e. Yt kat i aru woꞌo­wese hap sese mesuwe aru are e Iesui ahepe tomohey haria pe.
42,12,54, PIAT EWYMiꞌi hawyi poꞌog Iesui tohenoi miitꞌin sem itotiaria pe — Uheka­tu­wy­riaꞌin e mesu­wa­ro­tiaria tikuap kahato iꞌaman ut irane hap teꞌe­ra­haꞌat at hun kape — Meiẽ iꞌaman hamuat iꞌatuꞌe. At wẽtem hap kaipyi iꞌaman tut iꞌatuꞌe miꞌi hawyi iꞌatuꞌe hap ewy iꞌaman tut kahato. — Meiũpe ywyhig at ẽtyhot hap aũka hap koꞌi miꞌi pote iꞌaman irane iꞌatuꞌe ahetama pe hawyi iꞌatuꞌe hap ewy iꞌaman naꞌyn tut e.
42,12,55,Taꞌi kahato atipy ihyrypꞌi kahato hap miꞌi pote mesu­wiaria iũe eꞌat hakup irane mesup iꞌatuꞌe hawyi iꞌatuꞌe hap ewy putꞌokꞌe eꞌat kahu hap e.
42,12,56,Mesu­wa­ro­tiaria tikuap kahato iꞌaman ut hap sio yt hap teꞌe­ra­haꞌat atipy kape hawyi taꞌa­tukuap maꞌato mesu­wa­ro­tiaria taꞌa­tuieĩ­neꞌen wuatꞌi eꞌat piat hap kape yt teꞌe­ru­wa­nẽtup teran hin i e. Taꞌi miꞌiria tikuap aikotã aru iꞌaman sio at waku hap maꞌato uwe Uito hap yt taꞌa­tukuap hin i. Taꞌa­tukuap uhehay koꞌi kape taꞌa­tu­wa­nẽtup pytkai yt uikuap i te uwe sese Uito e. Teꞌe­ra­ꞌa­kasa kahato uiminug yt miitꞌin eminug kuap i iwato rakat koꞌi kape pytkai yt uikuap i te uwe Uito e hap kape yt teꞌe­ru­wa­nẽtup teren hin i teꞌe­ra­haꞌat kahato uhowawi yt uimohey i te rakaria mesu­wa­ro­tiaria e. Yt ihapytig i rakaria Tupana kape yt kat i iꞌatueha rakaria ewywuaria pote e Iesui miitꞌin sem itotiaria pe.  PIAT EWYMiꞌi hawyi poꞌog toꞌe Iesui itotiaria pe — Kat poteĩ yt eiwa­nẽtup teran i uwe Uito sese e hap kape e. Kat pote yt eiwa­nẽtup sio Uito waku sio yt hap kape e. Eiwo­ꞌokuap uwe waku uwe yt hap kape meremo eiwo­ꞌokuap yne eiwo­ꞌo­mohey hap ete uwe waku uwe yt naku i wato­mohey maꞌato uhetiat uimohey hap kape yt eiwe­wa­nẽtup teran hin i wuatꞌi atunug waku ehehamo pytkai are.
42,12,58,Uimohey haria wẽtup sehay ahenoi teran ehepe — Karãpe ehewa­nĩ­kaptia aheroto sura­raꞌin po pe Morekuat kape aiꞌauka hamo aiꞌpyhik hamo waku watikat kahato aiwe­nõꞌẽ i aiwa­nĩ­kaptia popywiat hamuat are e. Miꞌi hap eꞌat pe aiꞌauka teran pote waku watoĩ­neꞌen iweꞌeg kahato rakano iꞌatu­py­ꞌa­setpe miꞌi hawyi muꞌap upi waku watikat kahato muꞌap aiwe­to­popy ahewa­nĩ­kaptia po pywiat hap are. Yt naku i watuwat morekuat koro kape aiꞌauka teran haria upi katu­pono itote meremo ahum morekuat koro pe hawyi morekuat — Yt naku i en e hawyi ahum tesu­ra­raꞌin akag pe hawyi surara akag aipag iheg me kat aiwo­ꞌo­pyhik hawe e. Miꞌi hawyi woꞌo­pyhik hawe watu­kup­teꞌen at kaꞌap hawyi aikotã aru watu­we­nõꞌẽ mekewat woꞌo­pyhik hap saꞌag myi e. Taꞌi itote yt uwe i tuwẽtem kuap i e. Miꞌi tote waho­ꞌopot kahato mekewat saꞌup iwato ium hamo hawyi aiꞌyat toiwe­neru aiko koꞌi aimikoi koꞌi aimẽ­pytꞌin koꞌi totat temiitꞌin nuat aheha­ryꞌi totat towanuat ahemiitꞌin torania toipo­ꞌoro topotpap nug hamo hawyi ahekat koꞌi toiꞌa­tu­we­neru yne saꞌup sat hamo. Miꞌi hawyi yne aiwanuat morekuat nuat hawyi watu­we­nõꞌẽ aipyhik hap kaipywiat hawyi — Waku raꞌyn motoro pya mesu­wepyi e ahepe sio meremo woro­ꞌauka en aru e ahepe. Miꞌi tupono waku poꞌog ahewa­nĩ­kaptia meremo watunug aiwy­riaꞌin sese wo muꞌap upi eheroto sura­raꞌin miat morekuat kape turan are e Iesui temiitꞌin me ahepe.
42,13,1,Iesui tiꞌa­tu­muꞌe itotiaria turan iraniaꞌin itotiaria teꞌe­roꞌe Iesui pe — Mehĩ iꞌatuꞌe wanĩ­kaptia mipo­ꞌoro aipo­rekuat nuat mekewat Piratu e hap het rakat yt naku i kahato tutunug katu­pono gaꞌatpo ti ahetama Kari­reira piaria morekuat Piratu timoma kahato iꞌatuꞌe. Morekuat totat ahemiitꞌin hawyi toiwuk Tupana mõtypot yat pe iꞌatuꞌe. Miꞌi hawyi totopag mekewat iꞌatusuu at hap Tupana mõtypot yat piat yparakai tote mekewat aihũria suu wuk hap eypa­rakai tote aihũ watum hawyi watiwuk Tupana mõtypot hamuat hap tote iꞌatuꞌe Iesui pe.
42,13,2,Miꞌi hawyi Iesui toꞌe iꞌatuepe — Pyno uruto poꞌog morekuat Piratu miꞌa­tu­ꞌuka koꞌi kai eweiꞌe. Yt karãpe i urutunug saꞌag imiꞌa­tu­ꞌuka koꞌi minug ewywuat eweiꞌe. Miꞌi pote Tupana miꞌa­piheg koꞌi wuaria tukup­teꞌen miꞌiria aiꞌy­wania eweiꞌe eiwo­ꞌope e Iesui. Maꞌato pywo pe ti areꞌe ehepe eiperia ti wy iꞌewyte yt nakuaria i kahato eweikup­teꞌen are. Gaꞌatpo eiꞌy­wa­niaria morekuat Piratu tiꞌa­tu­ꞌuka kahato yi Kari­reira piaria. Yt naku hin i ti ipap hap eweiꞌe. Yt ikahu hin i iꞌatu­ku­ꞌuro hap eweiꞌe e. Miꞌi hap ewy ti aru eweipap yt uimohey i eipe pote e. Maꞌato wuatꞌi eꞌat pe ti aru hoꞌopot hap eiwanuat topy­huꞌat eiwano e. Maꞌato yt paaꞌe­weiꞌe i yt uimohey i hap ete pote yt naku i pe wuatꞌi eꞌat pe eweikup­teꞌen poꞌog yt naku i morekuat Piratu miꞌauka koꞌi hoꞌopot hap kai are.
42,13,4,Taꞌi saꞌa­wyꞌi sese 18 surara topap yne taꞌa­tuꞌyat nu kawiat ywaiti rakat taꞌat iꞌatuepiit ete hawyi yt naku i eweiꞌe. Miꞌi hawyi sura­raꞌin gupteꞌen haria topap yne nu yat taꞌat iꞌatuete hawyi. Iꞌatu­ku­ꞌuro hap yt ikahu hin i eweiꞌe. Miꞌi pote eweiꞌe eiwo­ꞌope — Eweikuap kat pote mekewat 18 surara topap nu miꞌa­tu­ꞌuka koꞌi eweiꞌe. Taꞌi sura­raꞌin yt naku i nug kahato haria pote ti Tupana tiꞌa­tu­ꞌa­piheg sese miꞌiria eweiꞌe eiwo­ꞌope. Taꞌi poꞌog tawa Ieru­sarẽi miaria kai yt naku i nug haria miꞌiria pote Tupana tiꞌa­tu­moma yne eweiꞌe eiwo­ꞌope. Maꞌato pywo pe areꞌe ehepe meiũran ti aru eipe poꞌog eweipap miꞌiria kai poꞌog yt naku i areꞌe. Eiku­ꞌuro hap poꞌog yt ikahu i miꞌiria kuꞌuro hap kai. Katu­pono wuatꞌi eꞌat piat eiku­ꞌuro hap topy­huꞌat yt ikahu hin i. Maꞌato paaꞌe­weiꞌe yt uimohey i hap ete hawyi miꞌi hawyi uimohey haria wo eweikup­teꞌen hawyi waku puo eweikup­teꞌen wuatꞌi eꞌat pe e Iesui tomohey hap pun haria pe.
42,13,6,Miꞌi hawyi Iesui henoi hãꞌãkap wo iꞌatuepe. — Wẽtup ok so toto tomikoi ypia wato hap kape e. Saꞌa­wyꞌi warana ypia pyꞌa­setpe Wiku yp toĩneꞌen itote hawyi toto mekewat tomikoi Wiku yp kape hawyi toho­ꞌokat Wiku saat toho­ꞌohep hamo. Maꞌato putꞌok­toꞌe hawyi so maꞌato iꞌyhop yn toĩneꞌen itote ihãite kahato. Maꞌato yt kat i haat ipoi hamo. Yt wẽtup i haat toipuẽti tomiꞌu wo. Miꞌi hawyi toikaykay tuwe­wawi teropat hat tomikoi ypia apykok hat — Uhyt e gaꞌatpuat gaꞌatpuat eꞌat ariot saꞌa­wyꞌi meiũwat yp kape uipoi hap kat hamo maꞌato yt kat i atipuẽti te e so. Miꞌi hawyi gaꞌatpo eꞌat iꞌewyte haat hap eꞌat raꞌyn turan ariot i maꞌato iꞌewyte iꞌyhop yn ne atipuẽti yt uipoi hin i uhesyꞌat hawyi. Koran ariot i hawyi heꞌat raꞌyn maꞌato araꞌa­kasa hawyi yt uipoi hin i hat mesuwat uimikoi Wiku yp e. Pyno uhyt etiꞌyppun no meiũwat yp ywyhop mo e. Kat pote uheꞌyi u hat toĩneꞌen maꞌato yt uipoi hat i e. Miꞌi hawyi waku wẽtup i watikoi mesuwat yi aikope toĩneꞌen mesup Wiku yp hap tote e.
42,13,8,Mio tã e pote — Yt uhyt e mikoi ypia apykok hat. Yt rat uika­ꞌiwat yt naku i rat wati­ꞌyppun e. Waku watum yi hun kahato tope 12 ewaty pe te sio haat hamuat sio yt ti raꞌyn hap kuap hamo e. Miꞌi hawyi waku watipoi kahato aimipun koꞌi wo e. Waku ahywytip kahato iꞌanam koꞌi miꞌi hawyi weita iun aꞌẽpo koꞌi waku wati­puruk kahato haga etiat e. Miꞌi hawyi arewa­nẽtup irokirẽ wat 12 ewaty hawyi haat aru maꞌato yt haat pote waku wati­pugha e. Pyno 12 ewaty hawyi waku mehĩ eraꞌaipok erahaꞌat sio wakuat sio yt hap kuap hamo e. Maꞌato miꞌi turan yt haat i te raꞌyn pote waku etiꞌyppun uhyt e. Miꞌi mikoi Wiku yp ewy kahato ti eweikup­teꞌen eipe e Iesui. Wẽtup 12 ewaty hawyi ete sio haat rakat ewy sio yt hap ewy eweikup­teꞌen. Maꞌato yt i te ti pote Tupana miꞌyppun wo eweikup­teꞌen e Iesui toꞌy­wania pe yt tomohey i te haria pe.
42,13,10,Miꞌi hawyi Iesui toĩneꞌen i raꞌyn wẽtup Tupana mõtypot yat pe i raꞌyn miitꞌin muꞌe hamo. Miꞌi tote toĩneꞌen wẽtup ok hary­poria ahiag ipiit piat rakat itote. Iꞌahu kahato 18 anu raꞌyn. Toho­ꞌopot kahato katu­pono ahiag mimo­ꞌahu toĩneꞌen. Iꞌok tũꞌã kahato hap wywo toho­ꞌopot ahiag minug. Iesui tehaꞌat miꞌi hary­poria kape hawyi toikaykay tuwe­wawi. Miꞌi hawyi toꞌe tope — Mana atipok taꞌyn epoꞌi poꞌi hap ahiag minug e. Pyno mana e eꞌahu hap epoꞌi poꞌi hap ewy kahato. Pyno miꞌi hap ewywuat epoꞌi poꞌi hap atiporop taꞌyn e. Miꞌi hawyi tuwe­ponug hawyi iꞌok tũꞌã hap meremo tokosap taꞌyn. Waku hawyi hary­poria toꞌe tehay wepit kahato hap wywo — Waku kahato En Tupana e.
42,13,14,Maꞌato Tupana mõtypot yat apykok hat ipyꞌahak kahato Iesui ete katu­pono Iesui timo­hãite mekewat hary­poria yt topotpap i hap eꞌat pe pote. Miꞌi pote toꞌe tomi­mu­ꞌeria pe — Toĩneꞌen wyti 6 eꞌat aipotpap nug hamuat e. Pyno waku 6 eꞌat aiwe­potpap hap turan watikat aimoe­hãite hap maꞌato mesup eꞌat pe yt naku i kahato watikat amoehãite hap e. Miꞌi hawyi Iesui tiwesat — Mehĩ e yt eweꞌeg hin i aikotã typy ehay rakat ewy ereĩneꞌen katu­pono etipotpap kahato tuereto mesuwat eꞌat pe ehũ wewato ahup taꞌat yi kaꞌa pe pote meremo etiõtem hap atikuap e.
42,13,15,Miꞌi hawyi Iesui tiwesat — Typy hẽku rakat neꞌi wyti en e. Yne eꞌat pe ewete­re­poꞌok ewetioto eihũria iꞌatu­moe­ꞌyꞌu hap kape. Yne eꞌat pe ewete­re­poꞌok yꞌy kape eihũria e Iesui Tupana mõtypot yat apykok hat pe. Pyno mesuwat hary­poria ahaꞌa­seꞌi Aparãu emiariru toĩneꞌen wen maꞌato 18 anu turan ahiag mipoꞌi wo toĩneꞌen aikotã ehũ saity ete hap ewy are. Kat poteĩ pyno yt eweiky­ꞌesat i Aparãu emiariru moehãite hap e. Kat poteĩ — Wãiꞌere mesuwat mana erepoꞌok hap ete yt naku i yt aipotpap i hap eꞌat pe e Iesui.
42,13,17,Mio tã e Iesui hawyi wanĩ­kaptia paaꞌi­ꞌa­tuꞌe. Maꞌato iraniaꞌin itotiaria teꞌe­ru­wehum kahato Tupana pe Iesui minug wakuap koꞌi ete.
42,13,18,"  PIAT EWYMiꞌi hawyi poꞌog Iesui henoi teran iãꞌãkap wuo maꞌato saꞌa­wyꞌi apoꞌe iꞌatuepe — Aikotã som Tupana topy­huꞌat Miitꞌin Porekuat no hap ete apoꞌe. — Pyno ahetama pe toĩneꞌen iãꞌỹi kurin kahato rakat aimiꞌu mosẽꞌẽ hap Mutata iãꞌỹi watoꞌe. Miꞌi ti kurin kahato wen maꞌato wẽtup ok tikoi toko pe hawyi hẽtyt hawyi meiũran iꞌyp ywaiti kahato raꞌyn ariaꞌyp sese ewy wo raꞌyn toĩneꞌen. Miꞌi hawyi iꞌyp haĩkupy pe weitaria teꞌe­ru­we­soknug naꞌyn iꞌyhop koꞌi og muo. Miꞌi hap ewy ti Tupana topy­huꞌat Morekuat no mesuwat yi tote Mutata iãꞌỹi mikoi hap ewy e Iesui tomi­mu­ꞌeria pe. Series, "
42,13,20, PIAT EWYMiꞌi hawyi Iesui apoꞌe i raꞌyn — Aikotã wyti aru so Tupana topy­huꞌat Miitꞌin porekuat no e hawyi sehay iãꞌãkap wuo toiꞌa­tu­muꞌe i raꞌyn. — Pyno uhytꞌiꞌin aikotã uꞌi nug hap ewy kahato ti aru Tupana topy­huꞌat Morekuat no mesu­wa­ro­tiaria pe e. Aikotã watopag manĩ puk ipyre kape. Miꞌi hawyi wati­ꞌa­pokik manĩ puk ipyre wywo. Miꞌi hawyi wati­ꞌahik hawyi watoiat hawyi meiũran iꞌapo­perup hawyi wati­karay miꞌi hawyi aimiꞌu wo raꞌyn he kahato raꞌyn. Miꞌi hap ewy ti aru Tupana teke aipyꞌa pe tehay wo e. Kurin nakat ewy iꞌapopyt ewy ihay pytkai hawyi ihay tuwe­mo­wato aiwa­nẽtup hawe hawyi meiũran uꞌi he hap ewy wato­py­huꞌat e Iesui itote muꞌap upi tawa wato Ieru­sarẽi kape toto turan.
42,13,22, PIAT EWYMiꞌi hawyi Iesui tiꞌa­tu­muꞌe kahato yne tawa hit piaria Tupana ehay wo. Miꞌi hawyi tawa wato Ieru­sarẽi kapiat epuꞌap upiaria toiꞌa­tu­muꞌe kahato Tupana ehay wo. Miꞌi hawyi muꞌap upi wẽtup ok apoꞌe Iesui pe — Urupo­rekuat e karania apuru pyno teꞌe­ro­py­huꞌat Tupana mieha­kye­raꞌat koꞌi wo atipy pe e sio apuru typyꞌi kahato miit sio apuru yt typyꞌi i apoꞌe Iesui pe. Miꞌi hawyi Iesui tiwesat.
42,13,24,Waku eweiꞌe eipyꞌa pe — Uito areke teran pãi areke teran an mekewat okenꞌypy yt iwato i rakat ewywuat pe areha­kye­raꞌat hap puẽti hamo waku eweiꞌe at kaꞌap eipyꞌa pe are. Yt naku i — Waku mũki­ꞌite areke eweiꞌe hap ewy eweiꞌe are. Katu­pono meiũran ti aru iꞌatu kahato tuwe­hytꞌok teran atipy pe aikope Tupana toĩneꞌen Morekuat no hap kape wen maꞌato miꞌiria yt tuwe­hytꞌok kuap i katu­pono wehytꞌok hap motꞌi poityꞌi rakaria — Mũki­ꞌite waku areke saꞌa­wyꞌi iꞌatuꞌe pote e haria pote e. Yt kat i typy okenꞌypy atipy kape. Eweikat ro mekewat wẽtup yn okenꞌypy Uiꞌywot kape hap e Iesui tuwepiat.
42,13,25,Miꞌi hap eꞌat pe aru — Ereꞌo­ken­hypꞌok to Mimi ereꞌo­ken­hypꞌok to Uhyt iꞌatuꞌe motꞌi kahato uhowawi wen — U pãi yt woro­ho­ꞌokuap kahato i eipe aikope pyi eweiõꞌẽ areꞌe iꞌatuepe aru. Uiꞌyat ri iheg me raꞌyn areꞌe aru. Iheg me sese raꞌyn ni okenꞌypy areꞌe aru — Ereꞌo­ken­hypꞌok o eweiꞌe motꞌi uhepe hawyi e. Waku mesup ereke uhytꞌiꞌin manaꞌin are e Iesui.
42,13,26,Miꞌi tote aru okenꞌypke teꞌe­rewak kahato. — Saꞌa­wyꞌi urutenuk kahato ewywo Mimi. Urutu­we­sa­poꞌu kahato kue ewywo Mehĩ iꞌatuꞌe uhepe. Ehay ete ti urutu­we­muꞌe kahato wuatꞌi puo muꞌap upi iꞌatuꞌe aru uhepe.
42,13,27,Miꞌi hawyi atiꞌa­tu­wesat — Pywo pe ti rat areꞌe ehepe saꞌa­wyꞌi yt uimohey i pote yt woro­ho­ꞌokuap hin i eipe areꞌe aru. Yt atikuap hin i aikope pywiat eweiõꞌẽ hap areꞌe aru. Eweiwat ro uiꞌya­ty­pepyi pãi katu­pono yt nakuap i nug haria ti eipe areꞌe aru yt tuwe­hytꞌok i haria pe e Iesui.
42,13,28,Miꞌi hawyi teꞌe­ruwak popuo teꞌe­ra­ꞌaipok haty turanuat hap ewy iꞌatu­wa­nẽtup hawe iꞌatu­pyꞌa pe kyryꞌet kyryꞌet taꞌatuiãi ete haty kahato iꞌatupiit ete pote. Katu­pono saꞌa­wyꞌi Aparãu yt pya hin i iꞌatukai toĩneꞌen meiẽwat getap we toĩneꞌen. Iꞌewyte Isaki iꞌewyte Iako iꞌewyte saꞌa­wy­ꞌi­wuaria Tupana ehay moherep tukup­teꞌen kahato itote Tupana yat pe ienuk hap ikahu kahato hap tote. Miꞌi haria ewy aru eweikup­teꞌen mekewat woꞌo­kakꞌi haria ewy yt eiwe­hytꞌok teran i mesup yn mote. Meiũran aru Tupana okenꞌypy sakpo eweikup­teꞌen hoꞌopot hap tote yn. Yt eweikup­teꞌen hin i aru uiwywo atipy pe are — Mũki­ꞌite waku wato­mohey eweiꞌe mesup pote e.
42,13,29,Maꞌato tuwe­hytꞌok kahato iraniaꞌin ywania. Miꞌi haria ti tuwe­hytꞌok aikope Tupana toĩneꞌen Morekuat no hap tote yt aiꞌy­wania sese hin i pytkai. Tõꞌẽ tõꞌẽ kahato aikope pyi at tuwẽtem hap kaipyi aikope at minꞌe hap kape hawyi at posak kaipyi tõꞌẽ Tupana wywuat tukup­teꞌen hamo. Miꞌi hawyi miꞌiria paaꞌe haria pe — Eiwe­hytꞌok to areꞌe miꞌiria pe maꞌato ehepe ti aru — Eiwe­hytꞌok to yt are hin i e. Uhehamo eweikup­teꞌen mesup uhehay sio waku sio yt hap kape ehewaure toĩneꞌen pytkai mekewat eꞌat wyti aru — Yt woro­ho­ꞌokuap i eipe areꞌe aru Tupana ehamo ehepiat yt uimohey i haria te eipe pote e Iesui yt tomohey i te haria pe.
42,13,30,Uiꞌy­wania e eipe ti Tupana ehay kuap yianmiat haria eweikup­teꞌen maꞌato o iraniaꞌin ywania ehewot­ꞌyptia rakaria wyti aru tuwe­hytꞌok eheꞌyianme atipy pe wẽtup ywania pytkai katu­pono uimohey haria tukup­teꞌen miꞌiria aru are maꞌato eipe uhepiat sehay yianmiat kape eweikuap kahato pytkai yt eiwe­hytꞌok teran i mesup okenꞌy­pyke atipy kape e. Miꞌi pote iraniaꞌin tuwe­hytꞌok kakato aru maꞌato eipe yt eweiky­ꞌesat i pote iꞌatu­wat­ꞌymo eiwe­hytꞌok aru are e Iesui toꞌy­wania Iuteuria pe.
42,13,31, PIAT EWYMiꞌi hawyi Tupana ehay enoi haria putꞌok­ꞌi­ꞌa­tuꞌe Iesui yatype teꞌe­roꞌe hamo — Erẽtem no meremo meiũpepyi iꞌatuꞌe katu­pono morekuat Eroti wyti eꞌauka teran moityꞌi raꞌyn Uhyt iꞌatuꞌe Iesui pe.
42,13,32,Miꞌi hawyi Iesui tiꞌa­tu­wesat — Morekuat Eroti ti awahuru ewywuat uiwa­nẽtup hawe katu­pono woꞌo­ꞌauka teran hat miꞌi miit areꞌe. Miꞌi hawyi eweiwat ro Eroti kape hawyi ehenoi uiꞌe hap tope — Uito ti meiũ ahiagnia atusopo kahato hat raꞌyn iꞌewyte atiꞌa­tu­moe­hãite kahato iꞌahu rakaria mũki­ꞌite ti aru iꞌewyte atunug atunug wakuat uipot­moe­hãite hap koꞌi uhewyry hap upi e. Miꞌi hawyi mũki­ꞌite eꞌihotꞌok hawyi ti aru waku yne raꞌyn uiminug koꞌi miꞌi hawyi waku yne hawyi areto e.
42,13,33,Mesup eꞌat pe uipotpap teran miitꞌin moehãite hap ete hawyi mũki­ꞌite iꞌewyte uipotpap teran hawyi mũki­ꞌite eꞌihotꞌok hawyi toran naꞌyn uipotpap hap mesuwe katu­pono uiꞌauka hap eꞌat aru putꞌokꞌe raꞌyn are. Maꞌato mesup eꞌat pe waku te arepotpap waku uhewyry mesuwe iꞌewyte mũki­ꞌite waku ti wy. Maꞌato eꞌihotꞌok toran naꞌyn uipotpap hap toran naꞌyn. Katu­pono uiꞌauka hap eꞌat yt pya hin i raꞌyn waku eweiꞌe mekewat Eroti pe awahuru ewywuat pe. Miꞌi hawyi iꞌewyte wẽtup ewehenoi tope — Yne saꞌa­wy­ꞌiwuat Tupana ehay moherep haria topap kahato tawa Ieru­sarẽi me iꞌewyte Uito Tupana Mipo­ꞌoro Tehay Moherep Hanuat yt naku i pyno wẽtup tawa pe uiꞌauka hap e. Iꞌewtye Uito atiky­ꞌesat saꞌa­wy­ꞌiwuat Tupana mipo­ꞌoro koꞌi atuꞌuka hap tote te uiku­ꞌuro hap uhyt eweiꞌe o miowat uiꞌe hap ewehenoi mekewat awahuru pe e.
42,13,34,Miꞌi hawyi Iesui tuwak toꞌy­wania kyꞌewi tomohey hap pun haria pote. — Tawa Ieru­sarẽi miaria e yt eweiweꞌeg hin i eiperia katu­pono Tupana mipo­ꞌo­roria auka haria eipe e. Ihay moherep haria eweiꞌa­tu­ꞌuka haꞌa­wyte nu koꞌi wo e. Eweiꞌa­tu­ꞌakit kahato i ti Tupana mipo­ꞌoro koꞌi e. Miꞌi hap ewy Uito wy woro­ho­ꞌo­kyꞌe eipe pytkai — Eweiõꞌẽ ro eweiõꞌẽ ro uhowawi are yn pytkai akotã waipaka ty tiꞌa­tu­kaykay tomẽ­pytꞌin koꞌi hap ewy woro­ho­ꞌo­kaykay kahato eipe — Eweiõꞌẽ ro eweiõꞌẽ ro uhowawi are kahato waipaka waryꞌi imẽpyt rakat ewy maꞌato ti — Yt yt yt eweiꞌe uhepe piku piku koꞌi ewy. Uipo­pesap ywytꞌok­pype are waipaka ewy maꞌato — Yt rat eweiꞌe uhepe e Iesui tawa wato Ieru­sarẽi piaria pe tuwak turan.
42,13,35,Are pãi miꞌi hawyi ti aru eiweran eweipy­huꞌat areto hawyi. Yt eweiꞌa­kasa hin i uhowawi aru maꞌato meiũran ti aru esaipe­piaria aiꞌy­wania Iuteuria — Waku kahato Tupana Mipo­ꞌoro Sese Aheha­kye­raꞌat hat iꞌatuꞌe aru uhetiat pe hawyi miꞌi hap eꞌat pe aru araꞌaipok ehowawi i raꞌyn e Iesui tuwak hawuo. Maꞌato mesup yt uimohey hin i eipe pote eweikup­teꞌen aru aikotã aiꞌyat ikahu rakat yt uwe i miit wywo rakat ewy iꞌanam kahato gaꞌapy mihik pe tawa Ieru­sarẽi toĩneꞌen motꞌi are. Miꞌi hawyi eiꞌyat mesuwe yt kat i eipe yt uwe i hawyi are. Maꞌato meiũran ti aru — Miꞌi Miit waku kahato Aipo­rekuat no eweiꞌe uhepiat hawyi mekewat eꞌat pe iraniaꞌin ewy waku puo eweikup­teꞌen Tupana ywania wo i raꞌyn maꞌato mesup te yt e Iesui toꞌy­wania pe yt tomohey teran i te haria pe.
42,14,1,Miꞌi hawyi yt iꞌatu­potpap i hap eꞌat pe putꞌokꞌe itote Tupana mõtypot yat pyi wẽtup getap kape Iesui toto Tupana mõtypot yat piaria apykok hat yat kape toto. Itote iꞌatu kahato nagnia ehay enoi haria. Itote Iesui taꞌapyk tenuk iꞌatu­ꞌakag wywo hamo. Miꞌi hap kape teꞌe­ra­haꞌat kahato Iesui kape. Taꞌa­tu­ky­ꞌesat kahato Iesui tiꞌa­parap hap sio Iesui ipotpap yt iꞌatu­potpap i hap eꞌat miitꞌin moehãite hap ete sio yt iꞌatuꞌe. Katu­pono itote ti toĩneꞌen ihainia iꞌahu kahato rakat ipiit puk takat. Miꞌi pote teꞌe­ra­haꞌat kahato sio apuru Iesui timoe­hãite sio yt aipotpap i hap eꞌat pe taꞌa­tue­ro­mõ­pusu teran haype. Miꞌi hap Iesui tikuap tuwe­kaipyi miꞌi hawyi toꞌe — Eiperia ti eweikuap kahato wãiꞌe hap koꞌi yt naku i mesup eꞌat pe mio tã watunug hap koꞌi. Taꞌi aheꞌa­seꞌi Musei wãiꞌe hap koꞌi kuap kahato haria eipe pote apoꞌare teran ehepe — Waku apo miitꞌin moehãite hap watunug Tupana mõtypot eꞌat pe sio yt e. Uiwesat ro e Iesui woꞌo­muꞌe haria akag me.
42,14,4,Maꞌato yt taꞌa­tu­wesat teran i katu­pono iꞌatu­py­ꞌahak Iesui ete. Miꞌi hawyi Iesui tipo­pytyk ipiit puk takat ipo ete. Miꞌi hawyi tuwe­ponug ipiit puk takat ete pote meremo ipiit ihãite i raꞌyn topy­huꞌat. Miꞌi hawyi ipohep ipiit ete pyi — Pyno waku raꞌyn eete mehĩ e. Waku ereto i ro eꞌyat kape e.
42,14,5,Toto hawyi Iesui tuwe­morem itotiaria ewawi — Eiperia eipotpap kahato yt motpap i hap eꞌat pe e. Woro­ho­ꞌokuap eipe. Eihũ wewato ahup taꞌat yi kaꞌa pe yꞌy pe hap enõtem hap ete eipotpap miꞌi hap eꞌat pe pywo are sio yt. Taꞌi pywo ti are e miꞌi tã ti ewetunug yt naku i aipotpap e hap eꞌat pe. Miꞌi pytkai kan hamo uimohit teran mesuwat eꞌat piat miit moehãite hap upi e.
42,14,6,Miꞌi hawyi yt taꞌa­tu­wesat kuap i kahato Iesui.
42,14,7,Miꞌi hawyi toiꞌa­tu­muꞌe i tehay iãꞌãkap wo Iesui katu­pono toikuap itotiaria teꞌe­ru­we­mo­wato hap pote. Taꞌa­tu­ky­ꞌesat morekuat eꞌypa­rakai totiat taꞌa­tu­ꞌapyk ienuk hap eꞌat turan — Uito poꞌog torania kai taꞌa­tuꞌe hap moherep teran haype iꞌewyte taꞌa­tue­sokpe ikahu kahato hap ete taꞌa­tu­ꞌapyk hap tote. Morekuat eꞌokipy tote teꞌe­renuk teran. Yt teꞌe­renuk teran i iraniaꞌin miitꞌin emiit wywo.
42,14,8,Miꞌiria pe Iesui toꞌe — Uhytꞌiꞌin manaꞌin karãpeĩ more­kuaria eikaykay ienuk hap kape turan o yt eiwo­ꞌo­ꞌapyk teiꞌo iwatoꞌin nakaria eꞌamyap tote eiwe­mo­wato haype hap e. Pyno poꞌog waku paaꞌe haria wo yn itote eweikup­teꞌen. Maꞌato eweiꞌapyk more­kuaria ewy turanuat putꞌokꞌe wẽtup ok poꞌog iwato rakat eikawiat hat. Miꞌi hawyi aru ienuk hap kaꞌiwat toꞌe aru ehepe — Apuete uhyt mana etum no eꞌamyap meiũwat uiwy pe e aru. Miꞌi hawyi eraꞌapyk kuepe e aru. Miꞌi pote aru eiwe­mõti hap kahato topy­huꞌat ehete e. Miꞌi hawyi ienuk hap eꞌat pe eremõti kahato yi tote apyk pe eraꞌapyk hawyi e.
42,14,10,Miꞌi pote woro­ho­ꞌo­nãpin teran uhytꞌiꞌin manaꞌin. Karãpe aikaykay ienuk hap kape turan waku wata­ꞌapyk yt uwe mikuap i yatype. Miꞌi pote aru ienuk kaꞌiwat tut ahowawi hawyi — Poꞌog waku morekuat amyap tote ro eraꞌapyk mana uhyt e aru ahepe. Miꞌi hawyi aiwe­mõ­typot hap itote topy­huꞌat. Iꞌewyte aru itotiaria aikuap taꞌyn more­kuaria mimõ­typot no watoĩ­neꞌen hap are.
42,14,11,Katu­pono mio tã e ehowawi AheTupana — Wemo­wato haria mohit hano areĩneꞌen e. Maꞌato wemohit haria mõtypot hano areĩneꞌen e.
42,14,12,Miꞌi hawyi tuwe­morem hawyi Iesui toꞌe i ienuk kaꞌi­waria pe — Uhytꞌiꞌin manaꞌin e karãpe ienuk hap iwato rakat watunug teran yt naku i wati­ꞌa­tu­kaykay ienuk hap kape aika­tu­wyria aiwy­riaꞌin iwatoꞌin nakaria are. Poꞌog waku watu­wẽka ienuk kape yt uwe mikuap i koꞌi hesyꞌat rakaria hatek takaria katu­pono miꞌi haria yt aikaykay kuap i aru taꞌa­tuenuk hap kape yt hekat rakaria i pote. Maꞌato aiwy­riaꞌin hekat rakaria yn wati­ꞌa­tu­kaykay pote meiũran iꞌewyte aikaykay taꞌa­tuenuk wato hap kape. Yt naku i — Waku atikaykay uiwy­riaꞌin hekat rakaria uiꞌyat kape ienuk hamo katu­pono atiꞌa­tupoi hawyi iꞌewyte wyti aru uikaykay iꞌatuꞌyat kape iꞌatu­miꞌu u hamo yt naku i watoꞌe aiwa­nẽtup hawe wati­ꞌa­tu­kaykay miitꞌin ehenuk hap kape turan.
42,14,13,Poꞌog waku watoꞌe aiwa­nẽtup hawe — Waku poꞌog atiꞌa­tu­kaykay uiꞌyat kape tenuk hamo hatek sese rakaria ipiit saꞌag nakaria ipy saꞌag nakaria poꞌog waku watoꞌe. Waku yt ihapytig i rakaria yt miitꞌin mikyꞌe koꞌi i atiꞌa­tu­kaykay uiꞌyat kape ienuk hamo poꞌog waku watoꞌe are. Pyno miꞌi tã watunug hawyi Tupana meremo tikuap ahegyiꞌat hap hawyi wy ti aru meremo aru Tupana aikaykay tomi­mõ­typot koꞌi wo wato­py­huꞌat aipoi hamo toenuk wato hap kape e. Katu­pono hatek takaria kyꞌe haria wo watoĩ­neꞌen Tupana ewywuat pote. Miꞌi hawyi eweinõꞌẽ eiku­ꞌuro hap pyi miꞌi hawyi aru taꞌaipok kahato ehowawi mekewat miꞌu eimiium hap satek takaria piat enuk wato nug hap saꞌup Tupana po pyi atipy pe e Iesui.
42,14,15,Miꞌi hawyi wẽtup ok miit itote ihay kahato Iesui kape tenuk hap yparakai totepyi — Ikahu kahato tig ehay e. Urumuꞌe kahato En. Pywo aru meiũran meimuẽwat ienuk haria iꞌatu­wepit kahato Tupana yparakai henuk hap tote e. Taꞌi Tupana putꞌokꞌe Morekuat no hap eꞌat pe ienuk hap aimo­wepit kahato hap aru toĩneꞌen e.
42,14,16,Miꞌi hawyi Iesui tiwesat — Pywo ti rat mehĩ wen maꞌato ti mesup taꞌyn Tupana tiꞌa­tu­kaykay tenuk wato hap kape maꞌato miꞌi pytkai miitꞌin yt tuwat teran i e. Pyno ahenoi ehepe miꞌi iãꞌãkap wuo. Wẽtup eꞌat pe so hekat kahato rakat tiꞌa­tu­kaykay kahato tominug ienuk hap iwato kahato rakat kape. Katu­pono Miꞌi Miit miitꞌin Potypot nuat ieĩneꞌen hat.
42,14,17,Miꞌi hawyi tuwehay poꞌoro kahato miitꞌin typyꞌi rakaria kape — Eweiõꞌẽ ro eweiõꞌẽ ro waku raꞌyn aimiꞌu ikãꞌã raꞌyn iwato kahato rakat waku raꞌyn eweiõꞌẽ mesuwe katu­pono yparakai tote raꞌyn aimiꞌu wuat aimo­wepit hap e. Iꞌewyte ahesapo hy waku raꞌyn wy e. Uꞌi he kahato rakat toĩneꞌen e. Pyno eweiõꞌẽ ro e. Waku raꞌyn eweiõꞌẽ ro uiwy­riaꞌin e. Pyno waku eweiꞌe ro iraniaꞌin me uiwy­riaꞌin me e teꞌe­ropat haria tehay enoi haria pe e. Miꞌi hawyi tuwat. — Aimiꞌu raꞌyn iꞌatuꞌe.
42,14,18,Maꞌato — Apu i ete iꞌatuꞌe. Yt naku i te mesup areto e. Etikuap kat pote yt uipo­hepap i te mesup katu­pono atipuẽti raꞌyn mesup yi wakuat uiweko nug hamuat e. Katu­pono mesup taꞌyn ti areto hamuat mekewat yi hun kapiat uiꞌa­kasa uiweko nug hamuat hap kape e. Miꞌi tote ti ikahu kahato. Pyno waku ereꞌe morekuat pe — Yt areto kuap enuk hap ikahu rakat kape e morekuat potpo­ꞌoro pe.
42,14,19,Miꞌi hawyi wẽtup ok pe i — Toꞌiro morekuat enuk hap kape mehĩ e. Waku raꞌyn e. Ikahu kahato tig itote e. Miꞌi pote — Waku mehĩ e wen maꞌato ti mesup te yt areto kuap i e yt uipo­hepap i te mesup. Etikuap kat pote. Naꞌatpo atikyiꞌat 5 wewato ahup miꞌi pote mesup areto uiꞌa­kasa hamo waku sio uimi­kyiꞌat koꞌi sio yt hap kuap hamo. Sio iꞌatue­saika uheꞌyara ekyi yi totiat hamo sio yt. Miꞌi hap koꞌi ete ti yt uipo­hepap i e. Pyno miꞌi pote ereꞌe o morekuat pe — Areto teran wen waku kahato hap kape maꞌato yt areto kuap i. Pyno waure wo o morekuat toĩneꞌen uikai mehĩ e.
42,14,20,Miꞌi hawyi wẽtup ok morekuat wy ok yat pe teke hawyi — Aimꞌu raꞌyn mehĩ e. Ikahu kahato tig morekuat yat pe e. Iwato kahato tig ahenuk hap e. Pyno toꞌiro mehĩ e. Miꞌi hawyi toiwesat — Pyno waku areto teran ni maꞌato ti yt uipo­hepap i te koitywy morekuat enuk hap kape e. Etikuap kat pote e. Gaꞌatpo atipuẽti uheha­ryꞌi ikahu rakat miꞌi pote areĩneꞌen mesup iwywo e. Pyno waku ereꞌe morekuat pe — Waure wo soke ereĩneꞌen ere morekuat pe kat pote ti yt uipo­hepap i te. Mesup uheha­ryꞌi mowepit hap ete areĩneꞌen e. Miꞌi hap ete areĩneꞌen mesup e.
42,14,21,Miꞌi hawyi heropat haria teꞌe­ra­ꞌaipok i raꞌyn morekuat kape — Yt tõꞌẽ i wyti ewyriaꞌin uhyt teꞌe­roꞌe hamo. Miꞌi hawyi toikuap yne raꞌyn iꞌatuꞌe hap — Yt uipo­hepap i te mesup e haria yn aimi­kaykay koꞌi iꞌatuꞌe hawyi morekuat ipyꞌahak kahato iꞌatuete hawyi toꞌe tomi­po­ꞌo­roria pe — Pyno eweiwat i ro wuatꞌi muꞌap wato upi wuatꞌi muꞌap hit koꞌi upi. Miꞌi hap upi eweiꞌa­tu­kaykay wuatꞌi haky­ꞌeꞌi rakaria hatek takaria uhenuk hap kape e. Waku eweiꞌa­tu­kaykay yne tawa wato piaria yt hekat rakaria i yt ipy kahato rakaria i yt ipo kahato rakaria i yt ihapytig i rakaria yt hewyry kuap i rakaria ipiit saꞌag saꞌag nakaria yt uwe mikyꞌe i koꞌi miꞌiria meikowo henuk hap kape eweiꞌa­tu­kaykay ro e morekuat teropat haria pe.
42,14,22,Miꞌi hawyi tuwat hawyi taꞌa­tu­ꞌa­tu­kaykay yne miitꞌin yt iwatoꞌin nakaria i yt uwe mikyꞌe i koꞌi morekuat enuk wato hap kape. Miꞌiria tõꞌẽ tõꞌẽ kahato howawi. Miꞌi hap kaipyi teꞌe­ra­ꞌaipok i raꞌyn ihay moherep haria morekuat kape. — Urutunug naꞌyn ni emiky­ꞌesat ewy mehĩ iꞌatuꞌe. Miꞌi hawyi tõꞌẽ emikaykay koꞌi iꞌatuꞌe. Typyꞌi kahato ti wen enuk hap tote tukup­teꞌen mesup maꞌato miꞌi pytkai emiꞌu iwato kahato pote yt taꞌa­tuꞌu kuap i yne iꞌatuꞌe.
42,14,23,Miꞌi pote morekuat toꞌe — Are pãi e pyno waku eweiwat i ro yne yꞌy hit i koꞌi upiat gupteꞌen haria kape e. Yne tawa hit tawa hit koꞌi kape gaꞌapy piaria kape e. Miꞌiria etiꞌa­tu­kaykay meikowo hamo e. Katu­pono ti atiky­ꞌesat uiꞌyat pytꞌat nug yne miitꞌin miat hap e. Atiky­ꞌesat nyti hikꞌe miitꞌin no uiꞌyat hap e. Saꞌa­wy­ꞌi­wuaria uimi­kaykay koꞌiria uimõ­py­ꞌahak kahato uiwy­riaꞌin sese miꞌiria uiꞌy­wania pytkai yt tõꞌẽ i. Pywo pe ti rat areꞌe pyno yt karãpe i aru miꞌiria teꞌe­renuk uimiꞌu wakuat rakat ete. Yt taꞌa­tukuap i aru he hap. Yt wẽtup ok i raꞌyn ti teke kuap irane uhenuk hawe uimi­kaykay saꞌa­wy­ꞌi­wuaria koꞌi e morekuat topot­po­ꞌo­roria tehay enoi haria pe. Miꞌi hap ewy ti miitꞌin tukup­teꞌen mesup e Iesui. Tupana tiꞌa­tu­kaykay kahato koran te tenuk wato kahato hap kape e Iesui yt tehay mohey i haria pe.
42,14,25,Miꞌi hawyi Iesui toto i raꞌyn hawyi typyꞌi rakaria miitꞌin tuwat tuwat raꞌyn hupi. Miꞌi hawyi tuwe­sai­peꞌok toupiat õꞌẽ haria muꞌe hamo.
42,14,26,Eweipy­huꞌat teran uipot­po­ꞌo­roria uhemiit sese wo miꞌi pote woro­ho­ꞌo­ky­ꞌesat kahato. Miꞌi pote ahenoi aikotã aikotã eweikup­teꞌen uhemiit sese wo hap uimi­ky­ꞌesat ewywuat nug hap e. Uhupi ereto hap etiky­ꞌesat pote eweitoiat yne eimi­ky­ꞌesat e. Miꞌi hawyi poꞌog uikyꞌe eiwat eꞌywot kai ety kai eharyꞌi kai eheꞌaito kai eimẽ­pytꞌin kai eheykeꞌet kai eheywyt kai ehesa­kiꞌyt kai eiky­pyꞌyt kai eheinyt kai iꞌewyte eiwe­kyꞌe hap kai uikyꞌe uimi­ky­ꞌesat nug hap poꞌog eimi­ky­ꞌesat koꞌi nug hap kai. Miꞌi hawyi eweiꞌe — Uiku­ꞌuro pote uiku­ꞌuro maꞌato areto eupi eweiꞌe uhepe miꞌi hawyi miꞌi hap yn waku uhemiit no.
42,14,27,Maꞌato eweikenꞌẽ eiku­ꞌuro hap pupi pote miꞌi pote ariaꞌyp posak ete eiku­ꞌuro hap uiꞌewy e hap yt eweiky­ꞌesat i. Miꞌi hawyi yt eweiwat kuap i uhupi uhemiitꞌin sese wo uipot­po­ꞌo­roria wo e.
42,14,28,Pyno ahenoi hãꞌãkap wo aikotã waku hap. Pyno so wẽtup ok surara akag tunug neran ywaiti rakat toꞌyat. Tuꞌuka teran itote pywiat hap moryꞌa wywuat hap. Miꞌi hawyi tutunug hap eꞌyianme ti ipotpap kahato miwan ete karania upi miꞌi hap nug hamuat hap ete karania eꞌat temiitꞌin poi hamuat hap ete karania upi nu wato kyiꞌat hap ete karania upi haꞌup nug hap ete sio tekat putꞌokꞌe inug hamo sio yt hap kuap hamo.
42,14,29,Miꞌi hawyi tuwepe toꞌe — Pyno uiweꞌeg wo mesuwat nug hap ete e. Yt naku i atunug wẽtup ipatꞌok yn e. Waku atunug yne e. Maꞌato ahaꞌa­wynug hap yn mote miꞌi hawyi uhekat yt putꞌokꞌe i raꞌyn hawyi miitꞌin miky­ryꞌi areĩneꞌen aru e. Pyno yt atiky­ꞌesat i miꞌi tã pote waku atikuap saꞌa­wyꞌi sio uhekat putꞌokꞌe uiꞌyat ywaiti nug hamo e tuwepe. Pyno waku atunug yne kahato miꞌi pote yn miitꞌin mimõ­typot no areĩneꞌen kuap e. Katu­pono atimo­waku yne kahato maꞌato yt pote ten toꞌo­ky­ryꞌi kahato uiminug ipatꞌok hap ete e. Pyno miꞌi iãꞌãkap ewy kahato eweikup­teꞌen uhemiit no teran eweikup­teꞌen mote. Waku eweiwekuap ti sio pytꞌok­ꞌe­weiꞌe inug hamo hap ete sio yt hap kuap hamo. Miꞌi hawyi waku eweiwat uhupi e Iesui itotiaria pe — Urutuwat teran ehupi e haria pe.
42,14,31,Pyno wẽtup iãꞌãkap i ahenoi ehepe e. Pyno saꞌa­wyꞌi so wẽtup tawa porekuat toꞌe tuwepe — Pyno atimoma teran iraniaꞌin ywania uhewa­nĩ­kaptia uhesu­ra­raꞌin wywo e tuwepe tuwa­nẽtup so e Iesui. Miꞌi hawyi maꞌato yt atikuap i uhesu­ra­raꞌin imoma hamo sio putꞌokꞌe sio yt e so. Katu­pono uhesu­ra­raꞌin sok 10000 surara yn maꞌato uhesu­ra­raꞌin kai maꞌato uhewa­nĩ­kat­ptia esura­raꞌin 20000 hap ewy tukup­teꞌen e. Miꞌi hawyi morekuat tiꞌa­tu­kaykay tuwe­wawi tonãpin hat surara akag iweꞌeg kahato rakat — Waku apo watuwat uhesu­ra­raꞌin nywo uhewa­nĩ­kaptia moma hamo e sio apo yt e. Katu­pono ti uhewa­nĩ­kaptia tõꞌẽ kahato ahetawa moma hamo 20000 sura­raꞌin wywo maꞌato aiwat ahesu­ra­raꞌin 10000 surara yn tukup­teꞌen e. Miꞌi pote atikuap teran waku watuwat sio yt hap e. Maꞌato yt naku i eweiꞌe pote woro­ho­ꞌo­po­ꞌoro eipe uhehay wywo iꞌatue­wawi iꞌatu­po­re­kuaria kape e. Miꞌi hawyi waku watum ahekat aiwo­ꞌo­wese hap nug hamuat e so mekewat morekat tesu­rara akag me e Iesui tehay iãꞌãkap hawe itotiat — Urutuwat teran ehupi e haria pe.
42,14,33,Pyno mesuwat uhehay iãꞌãkap wuo ahenoi teran ehepe aikotã waku eweiwat uhupi hap uhemiitꞌin sese wanuat hap. Pyno waku miꞌi hap ewy heꞌyian­mete eiwe­wa­nẽtup niatpo kahato eito uhupiat hap ete e. Katu­pono pywo ti uwe uwe uhupi toto uwe uwe toto teran uhupi waku miꞌi hat tuwa­nẽtup kahato — Atunug aru uika­ꞌiwat miky­ꞌesat ewy yn e. Pyno miꞌi hawyi uiat uimi­ky­ꞌesat atiwaure yne uiminug neran hap koꞌi hawyi waku eweiꞌe eweiwat teran uipot­po­ꞌo­roria waku maꞌato yt mio tã eweiꞌe i eiwat teran uhupiat hap ete pote yt karãpe i waku eweikup­teꞌen uhemiit no uipotpap nug hamo e Iesui areto teran ehupi e haria pe.
42,14,34,Miꞌi hawyi Iesui toꞌe temiitꞌin me — Ewetum no ehewaure kaꞌa uhepe uiwy­riaꞌin e katu­pono uhehay pywo kahato pe areꞌe ehepe e. Yt uheso i rat eiperia aikotã ukyt ewy eweikup­teꞌen uipot­po­ꞌo­roria sese eweikup­teꞌen hawyi e. Ukyt waku kahato aimiꞌu apopyt no. Miꞌi hawyi hẽꞌẽ kahato waku kahato aimiꞌu mosẽꞌẽ hamo ukyt waku kahato e. Maꞌato toĩneꞌen ukyt yt he rakat i mesu­wa­rote uhemiit yt kan hamo i ewywuat katu­pono ukyt nop takat ewywuano tukup­teꞌen hawyi yt hẽꞌẽ hin i pote yt he i hap ewywuat hawyi yt kat hamo i e. Ukyt yt hẽꞌẽ i rakat ti yt kat hamo i e. Yt naku i wy aimikoi ete katu­pono aimikoi auka hap topy­huꞌat e. Pyno ukyt nop takat yt kat hamo i miꞌi pote miitꞌin mipugha muꞌap tote ahetama pe hawyi miitꞌin miꞌakit akit no toĩneꞌen muꞌap tote e. Miꞌi hap ewy uhemiit yt he kahato rakat i ewy e. Pyno eiwa­nẽtup o uhehay mio wuat kape uiwy­riaꞌin e. Ehewaure kaꞌa apypok kahato uhehay kape e Iesui toupiat wat haria pe muꞌap upi.
42,15,1, PIAT EWYWẽtup eꞌat pe putꞌok­ꞌi­ꞌa­tuꞌe kahato Iesui ete yt nakuaria i sese koꞌi. Taꞌa­tukuap teran ihay haype. Iraniaꞌin tukup­teꞌen itote sero­ꞌokꞌe haria ewywuat katu­pono miꞌiria muꞌap pyhyp haria. Miꞌiria ti wuatꞌi kaipyi taꞌa­tu­ky­ꞌesat saꞌup ikokaꞌat hap hawyi. Miꞌi saꞌup taꞌatuium more­kuaria pe Iuteu ywania ewanĩ­kaptia pe maꞌato yt taꞌatuium i yne saꞌup katu­pono saꞌup poꞌog more­kuaria miky­ꞌesat hap ok tã taꞌa­tusat miitꞌin kaipyi hawyi taꞌa­tu­patꞌok hawyi saꞌup iwato taꞌa­tu­te­roꞌok taꞌa­tue­wanuat. Miꞌi pote yt uwe miky­ꞌesat i koꞌi miꞌiria tukup­teꞌen.
42,15,2,Miꞌiria Iesui tiꞌa­tu­muꞌe kahato Tupana ete. Miꞌi hawyi Tupana mõtypot yat akag koꞌi putꞌok­ꞌi­ꞌa­tuꞌe itote hawyi teꞌe­roꞌe — Kat poteĩ Iesui ihay yt nakuaria i wywo iꞌatuꞌe. Yt naku i ti miꞌi tã watunug iꞌatuꞌe. Iꞌewyte Tupana ehay wan haria putꞌok­ꞌi­ꞌa­tuꞌe itote wy. Miꞌi hawyi taꞌa­tu­mohit kahato Iesui — Kat poteĩ Iesui tenuk yt nakuat i sese wywo iꞌatuꞌe. Yt Tupana miky­ꞌesat ewy i Iesui tunug iꞌatuꞌe toꞌope.
42,15,3,Miꞌi hawyi Iesui tuwe­morem Tupana mõtypot yat apykok haria akag koꞌi kape hawyi toꞌe iꞌatuepe — Uhytꞌiꞌin e woro­ho­ꞌo­muꞌe teran sehay hãꞌãkap wuo kat poteĩ Tupana tiꞌa­tu­kyꞌe kahato yt nakuaria i hap ete.
42,15,4,Pyno so wẽtup ok toĩneꞌen tohũ 100 Uweuria rakat apykok hat e. Miꞌi hat so wẽtup eꞌat pe toiꞌa­tu­mo­rania kahato tohũria hawyi toipuẽti 99 yn tohũria itote hawyi toꞌe — Are pãi wẽtup uihũ sig hoꞌo­wasat pãi e. Miꞌi hawyi so aikotã som atipuẽti aru uihũ howasat rakat ehakye­raꞌat hamo e. Miꞌi hawyi so tohok­ꞌiwat 99 rakat iꞌatuenuk hap tote. Miꞌi rokirẽ toto tohũ hoꞌo­wasat rakat kat hamo. Miꞌi hawyi so hoꞌo­wasat rakat kat hap ete yt ipohep hin i e.
42,15,5,Miꞌi tusoke ti toipuẽti raꞌyn tohũ hoꞌo­wasat hap tote. Miꞌi hawyi totat hawyi tohupit hawyi toterut i raꞌyn toꞌyat kape e. Miꞌi hat so miꞌi hawyi iwepit kahato tohũ wẽtup ok takat puẽti hap ete wẽtup yn hoꞌo­wasat rakat puẽti hap ete 99 ihũria yt hoꞌo­wasat rakaria i pytkai e.
42,15,6,Miꞌi hawyi putꞌok­toꞌe toꞌyat piat hawyi towy­riaꞌin toiꞌa­tu­kaykay tuwe­wawi tuwepit haypiat iꞌatupoi hamo hawyi toꞌe iꞌatuepe — Koitywy uiwepit hap eꞌat pe katu­pono uihũ hoꞌo­wasat rakat atipuẽti i raꞌyn e. Pyno toꞌiro watenuk toꞌiro wate­sa­poꞌu pyno waku aiwepit miꞌi hap ete e teka­tu­wyria pe e Iesui henoi hãꞌãkap wuo itote.
42,15,7,Miꞌi hawyi tomohey haria pe Iesui toꞌe — Taꞌi karãpe aihũ wati­puẽti hoꞌo­wasat rakat aimo­wepit kahato hap toĩneꞌen e. Miꞌi hap ewy kahato ti Tupana toĩneꞌen wẽtup ok miit hoꞌo­wasat rakat toipuẽti hawyi tuwe­mo­wepit kahato e. Pyno toiky­ꞌesat kahato ti yt nakuaria i aipok tewawiat hap e. Toiky­ꞌesat kahato miitꞌin waure wo toĩneꞌen neran taꞌa­tu­minug saꞌag koꞌi hap etiat hap e. Karãpe hoꞌo­wasat rakat wẽtup ok toipuẽti hawyi atipy piaria iꞌatu­wepit kahato Tupana wywo e. Ienuk hap iwato kahato taꞌa­tunug hap ewy e. Mekewat saꞌa­wy­ꞌiwuat poꞌog yt nakuat i wemorem naꞌyn Tupana ewawiat hap imowepit kahato e. Iꞌewyte tukup­teꞌen 99 rakaria ewywuaria miꞌiria ti — Uruto wakuaria e haria ewywuaria tukup­teꞌen — Yt karãpe i uruto hoꞌo­wasat rakaria wo e haria. Uruto hãpyk sese rakaria iꞌatuꞌe. Miꞌi hap ewywuaria tukup­teꞌen 99 rakaria ewy uhehay iãꞌãkap hawuo e. Tupana tiꞌa­tu­ky­ꞌesat kahato yne tohũria maꞌato wẽtup ok hoꞌo­wasat raꞌyn hawyi toikat kahato miꞌi hat e. Yt waure hin i hoꞌo­wasat hap ete e. Miꞌi hat puẽti hap hawyi poꞌog iwepit iraniaꞌin kai e Iesui — Kat pote pãi etiꞌa­tu­muꞌe yt nakuat i rakaria ehay uhyt e haria pe.
42,15,8,Miꞌi hawyi wẽtup i ahenoi teran hãꞌãkap wuo e Iesui. Ahetama pe ti ihainiaꞌin tum hary­po­riaꞌin me — Woro­ky­ꞌesat en uheha­ryꞌi wo pote atum epe mesuwat wahi 10 a imehit rakat Uru kawiat atum naꞌyn haꞌup ekyiꞌat hamuat e hap moherep hamo hap ewy taꞌa­tunug ahetama pe e. Miꞌi hap ewywuat wẽtup a taꞌat hewahi pyi hawyi toikat kahato hary­poria ahetama piat hawyi wãtymꞌi turan mote meremo teꞌaria uhu miꞌi hawyi toikat toꞌyat pe. Yt toipuẽti i hawyi tohy­wytip toꞌyat hawyi yi perup we toikat kahato mekewat iꞌa mehit rakat at hat teꞌaito wuat miium tesaꞌup wote howoity kahato rakat wahi iꞌa mehit rakat e.
42,15,9,Miꞌi hawyi toipuẽti raꞌyn hawyi hary­poria iwepit kahato torania i raꞌyn 10 a rakat hawyi e. Miꞌi hawyi toiꞌa­tu­kaykay raꞌyn towy­riaꞌin hary­po­riaꞌin tuwe­wawi miꞌiria pe — Toꞌiro watenuk wate­sa­poꞌu e katu­pono mesup eꞌat uiwepit hap sese toĩneꞌen katu­pono saꞌa­wy­ꞌiwuat uheꞌaito miium uheha­ryꞌi wuat e hap 10 a rakat wẽtup atipun nakat atipuẽti hawyi e.
42,15,10,Miꞌi hawyi toꞌe i itotiaria — Uruto poꞌog e haria pe. — Taꞌi yt uheso hin i ti uhytꞌiꞌin manaꞌin e. Aikotã hary­poria tipuẽti tewahi tomipun hawyi tuwehum iwepit kahato hap ewy ti Tupana hoꞌo­wasat rakat aipok towawiat hap ete tuwehum kahato e. Toiꞌa­tu­kaykay atipy piaria hawyi — Toꞌiro aiwepit e katu­pono wẽtup ok miit taꞌaipok uhowawi hoꞌo­wasat rakat itote e yt naku i sese nug haria miꞌiria pytkai e. Miꞌi hap ewy ti areĩneꞌen yt nakuaria i muꞌe hamo yt eimi­ky­ꞌesat ewy i pytkai e. Katu­pono Tupana tiky­ꞌesat miꞌiria aipok tuwe­wawiat hap pote e Iesui.
42,15,11,Miꞌi hawyi Iesui toꞌe — Pyno wẽtup iãꞌãkap i ahenoi Tupana tiky­ꞌesat kahato yt naku i nug haria aipok hap tuwe­wawiat hap ete. Saꞌa­wyꞌi so wẽtup ok ihainia typy ok haꞌyru rakat toĩneꞌen. Miꞌi iꞌatu­ꞌywot waku kahato rakat. Miꞌi hat so wẽtup ok haꞌyru watꞌypꞌi toꞌe toꞌywot pe — Papai yt atiky­ꞌesat i epowatꞌyp ekuꞌuro turan hawyi e maꞌato mesup taꞌyn atiky­ꞌesat e. Pyno etipatꞌok o kat koꞌi kat koꞌi uhepe epowatꞌyp uiat e katu­pono uhewyry teran wyti Papai e. Miꞌi pote toimõꞌẽ raꞌyn tekat koꞌi toku­ꞌuro hap owakai e. Miꞌi hawyi so wẽtup eꞌat hawyi — Pyno areto raꞌyn Papai e so.
42,15,13,Miꞌi hawyi toꞌywot miium tohytmoi yne toꞌyara wato pe hawyi toto e. Iwato kahato totioto toꞌywot ekat hawyi toto pya wẽtup tawa kape wẽtup yꞌy kape e. Miꞌi hap tote toiwe­neru kat koꞌi kat koꞌi hawyi toikyiꞌat mahy koꞌi hawyi tema­hyꞌu hary­po­riaꞌin toiꞌa­tu­kaykay kahato tuwe­wawi. Hairu hap yn tutunug at kaꞌap itote toꞌywot ekareꞌen saꞌup mo tenuk kahato itote e. Towy­riaꞌin kyiꞌat hamo toipugha kahato toꞌywot ekat yt tuweꞌeg hin i haype toipugha topiit miky­ꞌesat yt naku i nug hap upi e Iesui.
42,15,14,Miꞌi hap tote tehairu at kaꞌap pote toꞌywot miium iwato rakat tekat toimo­weityk yne e. Miꞌi hap eꞌat pe ti syꞌat kahato hap taꞌyn putꞌokꞌe tuete hawyi yt kat i raꞌyn miꞌu kyiꞌat hamuat haꞌup ipo pe e. Miꞌi turan yt iꞌaman hin i yne mekewat tawa ko ete yi wato hap ok tã e. Miꞌi hawyi iꞌatu­mikoi yt tuwenug kuap i hawyi yne yne iꞌatue­syꞌat e.
42,15,15,Miꞌi hawyi tesyꞌat sese raꞌyn hawyi toho­ꞌokat topoi hanuat. Toiky­ꞌesat topotpap hap miꞌu hit saꞌup mo. Miꞌi hawyi wẽtup ok yat kape toto miꞌi hat pe toꞌe — Arepotpap teran eupi uhyt e. Miꞌi hawyi — Pyno waku uhehamaut asuwai koꞌi etiꞌa­tupoi at at e tope. Miꞌi hawyi toto hamaut asuwai koꞌi apykok hamo e.
42,15,16,Miꞌi tote hamaut asuwai pyꞌa­setpiat toĩneꞌen turan hesyꞌat sese hap putꞌokꞌe tuete hawyi ti toꞌe tuwepe — Pyno waku ahuꞌu hamaut asuwai miꞌu ape kumana ape e. Mio tã tuwa­nẽtup hawe putꞌokꞌe hamaut asuwai kaꞌiwat hawyi toꞌe — Yt etuꞌu teiꞌo maꞌato uihũria miꞌu e.
42,15,17,Miꞌi hawyi hesyꞌat sese hap tuete hawyi ti tuwe­wa­nẽtup kahato topyꞌa pe — Yt uiweꞌeg hin i pãi e katu­pono areĩneꞌen hesyꞌat sese maꞌato yne uiꞌywot eropat haria teꞌe­renuk at kaꞌap kahato uiꞌywot yat pe yne eꞌat pe miꞌu puꞌi sakpoꞌe tukup­teꞌen itote e. Miꞌi hawyi ikap takaria wo uiꞌywot eropat haria tukup­teꞌen maꞌato uito uikag motꞌi rakat areĩneꞌen. Uꞌi he rakat hẽꞌẽ rakat ete teꞌe­renuk at kaꞌap maꞌato atuꞌu teran hamaut miꞌu kumana ape maꞌato — Yt etuꞌu teiꞌo uhehamaut miꞌi iꞌatuꞌe uhepe. Yt naku pe i areĩneꞌen mesuwe e tuwepe.
42,15,18,Pyno yt uiweꞌeg hin i areĩneꞌen meiũpe pãi e. Pyno waku araꞌaipok i uiꞌywot yat kape hawyi — Papai areꞌe aru tope woro­maꞌat kahato en uiminug saꞌag wo iꞌewyte ti Tupana maꞌat hano areĩneꞌen are aru tope e. Katu­pono ti ihamo ti atunug yt naku i hap are aru uiꞌywot pe uiꞌaipok hawyi e.
42,15,19,Pyno Papai uhewaku hap yt putꞌokꞌe i te raꞌyn esaꞌyru wat uheĩneꞌen hamo are aru Papai pe e. Miꞌi tupono waku eropat hano raꞌyn uinug Papai are aru e. Pyno miꞌi hawyi — Uhaꞌyru yt ereꞌe teiꞌo poꞌog uhepe maꞌato uheropat hat en ereꞌe ro aru uhepe papai areꞌe aru e topyꞌa pe tuwa­nẽtup hamaut asuwai pyꞌa­setpiat toĩneꞌen hap eꞌat pe.
42,15,20,Miꞌi hawyi ti paaꞌe sese raꞌyn itote tuwak popuo hawyi topoĩꞌãm hawyi meremo toto raꞌyn toꞌywot kape. Miꞌi turan iꞌywot taꞌa­kasa pya howawi muꞌap upiat hut turan. Miꞌi pote iꞌywot hatyꞌu kahato topyꞌa pe tosa­ꞌyru toiky­ꞌesat kahato topyꞌa pe hawyi so iꞌywot punꞌe howa kape hawyi iporokꞌat tosa­ꞌyru ete hawyi toiꞌã­pysig tosa­ꞌyru e.
42,15,21,Miꞌi pote haꞌyru toꞌe toꞌywot pe — Papai yt uiweꞌeg hin i e. Ekat atipun yne raꞌyn uiminug saꞌag hap ete e. Yt naku i sese atunug Tupana ehamo wẽtup hy tote e. miꞌi pote iꞌewyte epe yt naku i atunug e. Miꞌi pote yt putꞌok­ꞌare i raꞌyn emẽpyt wuat uheĩneꞌen hamo uiꞌywot e. Pyno koitywy waku areĩneꞌen eropat hano yn naꞌyn e. Maꞌato ti iꞌywot toꞌe — Yt nyti yt nyti uhaꞌyru wo kahato ereĩneꞌen ne e. Miꞌi hawyi kaykayꞌe teropat haria tehay pirik wo — Merep to eweterut ro uhaꞌyru esokpe wuat ikahu rakat hawyi ewetopag ipiit pe. Miꞌi hawyi iꞌewyte ipy sokpe eweterut ro e. Iꞌewyte eterut ro muĩꞌãpiat hekat rakat hawyi ewetopag ipuĩꞌã pe e. Miꞌi hawyi toꞌe i tomiꞌu nug haria pe — Eweterut ro wẽtup wewato ahup mẽpyt aimiꞌu wo ikap takat e. Miꞌi hawyi eweiꞌauka hawyi ewetey hawyi waku watenuk kahato e. Miꞌi hawyi waku aiwepit hap sese watunug meiũpe e teropat haria pe.
42,15,24,Uhaꞌyru saꞌa­wyꞌi hoꞌo­wasat rakat toĩneꞌen ikuꞌuro rakat ewy maꞌato mesup uimi­puẽti toĩneꞌen i. Saꞌa­wyꞌi pya pyi aikai toĩneꞌen maꞌato ti mesup miꞌi kaipyi tuwẽtem naꞌyn guꞌuro pyi hap ewy toĩneꞌen e. Saꞌa­wyꞌi ti hoꞌo­wasat kahato rakat ewy uhaꞌyru toĩneꞌen maꞌato ti mesup uipuẽti i raꞌyn e. Miꞌi hap uimo­wepit kahato. Miꞌi pote waku mesup aiwepit kahato hap watunug ahenuk hap iwato e. Miꞌi hawyi ti teꞌe­renuk kahato raꞌyn itote haꞌyru mõtypot hamo.
42,15,25,Miꞌi turan ti iykeꞌet putꞌokꞌe toko pyi temiitꞌin nywo taꞌaipok topotpap hap toko kaipyi hawyi yt pya hin i turan iꞌyat kai turan toikuap pypyꞌe hap toywyt hoꞌo­wasat saꞌa­wy­ꞌiwuat rakat mõtypot hap ienuk hap toikuap. Toikuap toywyt mõtypot hap toꞌywot piat hawyi ti ipyꞌahak kahato hawyi yt teke teran hin i ienuk hawe. Miꞌi hawyi toiꞌa­tu­kaykay toꞌywot emiitꞌin tuwe­wawi apotoꞌe hamo — Kat poteĩ iꞌatu­wepit meikope e.
42,15,27,Miꞌi hawyi taꞌa­tu­wesat — Mehĩ mimi iꞌatuꞌe eywyt mesup tut iꞌatuꞌe. Yt ikuꞌuro hin i ti yt aiꞌywot wanẽtup hap ewy hin i. Miꞌi pote aiꞌywot iwepit kahato hawyi mesup aiꞌywot tiky­ꞌesat mesup aiwo­ꞌo­mo­wepit hap iꞌatuꞌe. Waku kahato raꞌyn hap upi ti eiꞌywot tiꞌauka tohũ mẽpyt ikap takat aimiꞌu aiwepit haypiat wuat iꞌatuꞌe. Ikãꞌã raꞌyn mimi uhyt iꞌatuꞌe pyno ereke ro mehĩ iꞌatuꞌe.
42,15,28,Toywyt yt naku i nug hat aipok hap toikuap hawyi poꞌog ipyꞌahak iykeꞌet hawyi yt teke teran hin i raꞌyn toꞌywot yat pe. Miꞌi hap toikuap hawyi iꞌywot toto raꞌyn howawi toꞌyat pyi ikaykay hamo — Ereke ro uhaꞌyru e. Waku aimo­wepit yne aito mesup uhaꞌyru e. Katu­pono eywyt hoꞌo­wasat rakat wyti wati­puẽti i raꞌyn mesup e tosa­ꞌyru yianme. Maꞌato — Yt rat Papai e. Yt karãpe i ti uimo­wepit hamo etiꞌauka ehũ ikap takat e. Arepotpap at at kaꞌap kaꞌap eimi­ky­ꞌesat nug hap etiat pytkai maꞌato ti yt karãpe i uiat uimõ­typot hap etunug Papai e. Emiky­ꞌesat ewy kahato atunug pytkai maꞌato ti yt waipaka i te wyti uiwy­riaꞌin wywuat uimo­wepit haypiat miꞌu wo etiꞌauka e. Maꞌato ti mekewat uheywyt ekareꞌen sem pun hat esaꞌyru aipok hap pote ienuk wato hap etunug imõtypot hamuat etunug yt karãpe i emiky­ꞌesat tutunug epiat pytkai e. Yt naku i miꞌi hap Papai e. Ekat saꞌup kaipyi ti hary­po­riaꞌin yt iweꞌeg i rakaria toiꞌa­tu­kyiꞌat kahato e. Miꞌi rokirẽ taꞌaipok hawyi aihũ poꞌog he rakat etiꞌauka maꞌato imowepit hamo poꞌog he waipaka kawiat rakat etiꞌauka imowepit hamo wewato ahup ikap takat etiꞌauka imowepit hamo. Yt naku i Papai e.
42,15,31,Miꞌi hawyi toꞌe iꞌywot tosa­ꞌyru yianmiat pe — Uhaꞌyru e yt mio tã ereꞌe teiꞌo e. Atikuap ewat ewaku hap miꞌi pote ti uipo­watꞌyp epo pe yne uiꞌyat uihũria uiko koꞌi uiꞌyat koꞌi torania meimuẽwat epo puo toĩneꞌen uipo­watꞌyp e. Atikuap ereĩneꞌen uiwywo wuatꞌi eꞌat pe hap e. Uhekat koꞌi yne emiky­ꞌesat ok tã toĩneꞌen ewano uipo­watꞌyp e. Miꞌi pytkai ti mesup yt naku i ereĩneꞌen ipyꞌahak eywyt ete are. Ereke ro uhaꞌyru waku watu­mo­wepit mesuwat wãtym kaꞌap katu­pono eywyt saꞌa­wyꞌi ikuꞌuro rakat ewy toĩneꞌen aiwa­nẽtup hawe maꞌato meiũ tut i raꞌyn saꞌa­wyꞌi hoꞌo­wasat kahato maꞌato mesup ti aipuẽti raꞌyn e iykeꞌet pe tosa­ꞌyru poꞌog nag nakat pe. Pyno ti uiꞌe hap ewy kahato ti e Iesui itotiaria pe. Katu­pono Tupana tuwe­mo­wepit kahato karãpe yt naku i nug haria tiꞌatoiat raꞌyn taꞌa­tu­minug yt naku i hap koꞌi hawyi teꞌe­ra­ꞌaipok Taꞌa­tu­ꞌywot Tupana kape mekewat haꞌyru hoꞌo­wasat rakat ewy e Iesui — Uruto poꞌog iraniaꞌin kai e haria pe.
42,16,1,Miꞌi hawyi Iesui henoi hãꞌãkap wuo topot­mu­ꞌeria pe wuatꞌi nagnia ehay enoi haria pyꞌa­setpe. — Saꞌa­wy­ꞌiwuat ieĩneꞌen hat so hekat kahato rakat toĩneꞌen iꞌatuꞌe so e. Miꞌi hawyi so toikat kahato topotpap nug hap akag wuat hawyi toꞌe — Pyno waku ereĩneꞌen uiꞌe hap nug hap akag wo e. Atiky­ꞌesat etimo­wato uheka­reꞌen e so. Waku etipo­re­raꞌat yne uhepiat wete­weru haria kaipyi uhekat e. Miꞌi hawyi ti ipotpap taꞌyn hekat rakat ekareꞌen mowato hap ete. Maꞌato so wẽtup eꞌat pe tõꞌẽ kahato miitꞌin hekat rakat kape — Esaipepiat ti epotpap nug hat ti yt naku i sese yt hãpyk i sese taꞌa­tuꞌe hamo e. Toiꞌa­tu­mona toiꞌa­tue­roꞌok atueroꞌok ti ekareꞌen iꞌatuꞌe.
42,16,2,Mio tã iꞌatuꞌe hap tepiat hawyi toikaykay temiit teka­reꞌen apykok hat tuwe­wawi apotoꞌe hamo — Uhyt e iraniaꞌin uhemiitꞌin henoi kahato ti uhepe eminug uimaꞌat hap koꞌi etiat e maꞌato yt atikuap i sio pywo sio yt e. Miꞌi pote etimo­herep aikotã aikotã eminug epopera piat hap koꞌi uhyt e. Atiky­ꞌesat yne mesup miwan miat yne e maꞌato waku pytkai pote waku maꞌato pywo pote yt kan hamo i ereĩneꞌen poꞌog uipotpap nug hamuat e. Yt woro­ky­ꞌesat poꞌog i en uhemiit akag wo e.
42,16,3,— Pyno waku etimo­herep emiwan yne aikotã hãpyk uinug hap. Miꞌi hawyi toto toka­ꞌiwat toꞌakag maꞌat hat miꞌi hawyi toꞌe tuwepe — Are pãi aikotã aru atunug e katu­pono toikuap aru uimiwan koꞌi kaipyi tomaꞌat uhepiat hap e. Miꞌi hawyi aru yt kat i raꞌyn uipotpap hamuat toĩneꞌen hawyi uheha­ky­ꞌeꞌi aru arepy­huꞌat e. Mesup te waku maꞌato meiũran yt naku i e. Uhesaika hap yt putꞌokꞌe i te uiweko nug hamo e iꞌewyte yt areĩneꞌen neran sẽtup sẽtup e hano e tuwepe tuwa­nẽtup hawyi.
42,16,4,Aikotã aru atunug pãi e tuwepe. Pyno atikuap koitywy waku mesup taꞌyn atunug uiwy­riaꞌin wo kahato uiwy­riaꞌin uika­ꞌiwat piat uika­ꞌiwat ewete­weru haria e. Pyno waku atiꞌa­tu­kaykay miꞌi haria uhowawi hawyi waku atipatꞌok iꞌatu­we­te­weru hap e iꞌatu­mo­wepit hamo e. Katu­pono areĩneꞌen ne mesup uika­ꞌiwat emiit no te e. Katu­pono mũki­ꞌite uika­ꞌiwat yt uiky­ꞌesat i poꞌog naꞌyn e. Miꞌi hawyi maꞌato waku uika­ꞌiwat hekat rakat piat wete­weru haria yat pe areĩneꞌen e.
42,16,5,Miꞌi hawyi ikaꞌiwat hekat rakat piat wete­weru haria toiꞌa­tu­kaykay tuwe­wawi. Miꞌi hawyi toꞌe wẽtup ok pe — Karania upi kẽi ewete­weru uika­ꞌiwat piat hap mehĩ e.
42,16,6,— Taꞌi iwato kahato tig uhyt e aikotã 100 kamũti howapy kahato hap ewy Uriweira kap muat rakat ewy uhyt e. Miꞌi hawyi toiwesat — Pyno ti waku wati­patꞌok hawyi waku 50 kamũti ikap yn uhyt e. Mio tã e pote wete­weru hat iwepit kahato tuwehum kahato. Miꞌi hawyi miwan miat toiwan 50 yn iwete­weru hap e. Miꞌi hawyi taꞌa­tuset pehik mekewat miwan me hawyi toto.
42,16,7,Miꞌi hawyi wẽtup ok i toikaykay wete­weru hat — Karania upi kẽi uika­ꞌiwat piat ewete­weru hap uhyt e. — Taꞌi iwato kahato e. 100 hyt uꞌi kapiat hap ewy uhyt e. Miꞌi hawyi hekat rakat emiit akag tiwesat — Pyno waku wati­patꞌok ewete­weru hap hawyi waku etum 50 hyt yn e. Mio tã e pote wete­weru hat iwepit tuwehum kahato. Miꞌi hawyi mekewat miwan me taꞌa­tupag iwete­weru hap pakup 50 hyt kapiat yn iwete­weru hap mesup e hap. Miꞌi te weset pehik iꞌatuꞌe. Miꞌi tã ti tutunug at at toka­ꞌiwat hekat rakat maꞌat hat hemiit.
42,16,8,Miꞌi hawyi wẽtup ewaty hap ete ikaꞌiwat tikaykay tuwe­wawi hawyi toka­ꞌiwat toꞌe temiit akag me — Are pãi pyno koitywy yne uiwe­te­weru haria ewyriaꞌin no tukup­teꞌen uimaꞌat kahato hap upi ewyriaꞌin sem etunug hawyi e. Pyno erewy­ꞌinug kahato uheka­reꞌen kaipyi e. Yt ikahu hin i eminug uhepiat hap atikuap taꞌyn e. Pyno worokuap taꞌyn eweꞌeg kahato saꞌag nug hap etiat hap e so e Iesui sehay iãꞌãkap wuo topot­mu­ꞌeria pe. Miꞌi hawyi toꞌe i Iesui iꞌatuepe — Taꞌi uhytꞌiꞌin manaꞌin mesu­wa­ro­tiaria iꞌatu­weꞌeg kahato saꞌag nug kahato hap ete saꞌag nug hap kuap kahato hap ete. Maꞌato Tupana mohey haria yt iꞌatu­weꞌeg hin i Tupana potpap nug kahato hap ete e. Maꞌato mesu­wa­ro­tiaria poꞌog iꞌatukai teꞌe­ru­weꞌeg e. Iꞌypy­rypwiat ikohye­wyry rakaria ewy mesu­wa­ro­tiaria saꞌag nug hap yn taꞌa­tukuap kahato e. Miꞌi haria ewy woro­ho­ꞌo­ky­ꞌesat eipe maꞌato wakuap nug hap kuap hap ete iꞌewyte hẽtyhot puat wakuap nug hap ete e. Waku pyno eiwe­mo­weꞌeg kahato Tupana miky­ꞌesat minug kuap hap ete e.
42,16,9,Katu­pono mesu­wa­ro­tiaria miitꞌin tikat kahato toꞌo­po­wyro woꞌo­maꞌat hap etiat hap taꞌa­tu­ka­ꞌiwat hekat rakat maꞌat hap kaipyi taꞌa­tunug taꞌa­tu­wy­riaꞌin mesu­wa­rote e. Uiwy­riaꞌin waku atiky­ꞌesat kahato ewetunug uhekat kaipyi Tupana wyriaꞌin wuat koꞌi e. Miꞌi hawyi miꞌiria tukup­teꞌen wuatꞌi eꞌat pe atipy pe e. Waku wati­ꞌa­tuekyi kahato miitꞌin hekat kaipyi miitꞌin Tupana wano e.
42,16,10,Pyno uiwy­riaꞌin waku watunug yne aiweꞌeg hap ok tã Tupana miky­ꞌesat yne ete sio motpap wato nug hap kaipyi sio kurin motpap hap nug hap kaipyi waku wati­mõ­typot kahato Tupana aiminug koꞌi hap ete e. Karãpe aheso hap kurin miꞌi pote iꞌewyte aheso hap iwato hap watunug kuap pote Tupana yt aimohey kuap i pywo sehay nug hamo e. Maꞌato hãpyk kahato aiminug kurin yn mytkai miꞌi pote meiũran iwato rakat nug hamo Tupana aimohey kahato e. Maꞌato yt hãpyk i kurin kat aiminug kaipyi pote iꞌewyte yt aimohey hin i iwato rakat nug hamo e. Uiwy­riaꞌin eiweꞌeg wo o ehekat mõꞌẽ hap ete. Waku hãpyk kahato eweimõꞌẽ Tupana miium ehepiat koꞌi e. Ehegyiꞌat hãpyk kahato hap kaipyi ti aru Tupana eikuap hãpyk sio yt sio ehekat iwato sio kurin hap e. Maꞌato hãpyk kahato ehekat mõꞌẽ hap taꞌa­kasa toikuap hawyi meiũran poꞌog tekat toimõꞌẽ kahato ehowawi eimohey hap toikuap hawyi eimohey hap upi e Iesui. Yt kat i i tomaꞌat hap toikuap eikai hawyi poꞌog tutum ehepe teka­reꞌen hawyi iꞌewyte wuatꞌi eꞌat piat kareꞌen tutum ehepe wy e.
42,16,12,Uiwy­riaꞌin eiweꞌeg wo o iraniaꞌin ekat eipo piat hawyi e. Yt etiꞌa­tu­maꞌat reiꞌo iꞌatu­mi­puru taꞌa­tuekat ete e. Maꞌato miitꞌin ekat etimaꞌat epo pe toĩneꞌen mote meiũran yt kat i Tupana tum tekat ehepe yt eimohey i pote e. Miꞌi hawyi yt karãpe i hekat rakano eweikup­teꞌen yt karãpe i Tupana mipoi­tyro wo eweikup­teꞌen e Iesui.
42,16,13,Uiwy­riaꞌin eiweꞌeg wo o eheka­reꞌen koꞌi wywo eweikup­teꞌen e. Pyno wẽtup sehay i ahenoi teran ehepe e. Yt naku i kahato typy eika­ꞌiwat e. Niatpo kahato ti pyno typy ok aika­ꞌiwat pote e. Typy aika­ꞌiwat hap kaipyi wẽtup aika­ꞌiwat no wẽtup ahewa­nĩkap mo wẽtup aiwy ok sese wẽtup ahewa­nĩkap sese topy­huꞌat e. Katu­pono yt watunug kuap i typy ok miky­ꞌesat i koꞌi e. Wẽtup ok aipo­ꞌoro — Etunug no miꞌi pytkai wẽtup ok — Yt e. Yt wate­ropat kuap i typy ok ahetu­ꞌisa koꞌi aipo­ꞌoro haria e. Miꞌi hap ewy kahato yt watunug kuap i typy Ahetu­pana wo e. Yt naku i watunug ahekat neꞌi ahetu­pana wo katu­pono miꞌi watunug hawyi ti Tupana sese yt watunug kuap i Ahetu­pana wo ahekat mowato hap kape yn aiwa­nẽtup hap hawyi e. Miꞌi hawyi Tupana yt aipo­ꞌoro kuap i towat nug hamo maꞌato ahekat kyꞌesat hap kape yn aipo­ꞌoro. Miꞌi tã neꞌi pote ti typy ahetu­pana rakano watoĩ­neꞌen.
42,16,14,Mio tã e pote itotiaria weka­reꞌen kyꞌe haria tero­mõ­pusu kahato Iesui Tupana ehay Musei mienoi kaipywiat enoi haria — Yt eweꞌeg hin i ti Mehĩ iꞌatuꞌe. Waku kahato ti ahekat iwato iꞌatuꞌe.
42,16,15,Miꞌi pote Iesui tiꞌa­tu­wesat — Miitꞌin sehaꞌat turan ti wakuaria sese eipe eweikup­teꞌen e. Yne eiminug koꞌi ewetunug eimõ­typot hamuat hap miitꞌin ehamo e. Yt karãpe i ewetunug Tupana mõtypot hap eipyꞌa pe e. Eiwa­nẽtup hap ti Tupana tikuap kahato e. Toikuap kahato ti eipyꞌa piat eiwe­mõ­typot hap yn nug neran hap eiwa­nẽtup hap e. Miꞌi hap upi mesu­wa­ro­tiaria teꞌe­ru­wehum kahato ehete e. Maꞌato Tupana ehaꞌat turan ti yt naku i sese nug haria kahato eipe e.
42,16,16,Koitywy iraniaꞌin tiky­ꞌesat kahato tuwe­hytꞌok Tupana etama piat hap e. Taꞌa­tu­ky­ꞌesat kahato Tupana taꞌa­tu­po­rekuat no hap e. Miꞌi haria pyhyp haria kahato ti eipe e. Eweiꞌa­tu­muꞌe kahato Musei miwan iꞌewyte Tupana ehay enoi haria miwan kaipyi iꞌewyte koran wuat hetꞌok hat Iuwãu ut hap kape miꞌiria maꞌato wẽtup sehay yn henoi Tupana ut Wuatꞌi Porekuat nuat hap ete yn iꞌatuehay e.
42,16,17,Yne yne ti topy­huꞌat aru iꞌatuꞌe hap ewy e. Yne iꞌatu­miwan hit koꞌi aikotã aikotã aru hap koꞌi topy­huꞌat yne e. Yt wẽtup i iꞌatu­miwan kaipyi iꞌatueso hap — Tut ti aru tut ti aru iꞌatuꞌe hap yne e. Pyno yt karãpe i miꞌi hap iꞌatu­miwan ikahuro aru e. Niatpo kahato ti aru iꞌatu­miwan hit tuwe­moma poꞌog niatpo at ikahuro hap kai e. Poꞌog niatpo waikiru koꞌi yne ikahuro hap kai e. Katu­pono miꞌi iꞌatu­miwan hit toĩneꞌen wuatꞌi eꞌat pe e.
42,16,18,Saꞌa­wyꞌi Musei toꞌe ainãpin hamuat — Yt etoiat teiꞌo eharyꞌi e. Etoiat hawyi yt naku i wẽtup ok etat e. Maꞌato wẽtup ok i etat hawyi yt naku i nug hano ereĩneꞌen e. Aikotã hewaire hewaire rakano ewy ereĩneꞌen Tupana wanẽtup hawe e. Yt eimi­ky­ꞌesat ewy hin i einãpin hap ehepe e. Yt etat reiꞌo hary­poria saꞌa­wy­ꞌiwuat heꞌaito miꞌatoiat e. Maꞌato etat pote hewaire hewaire rakat ereĩneꞌen Tupana wanẽtup hawe e Musei saꞌa­wyꞌi ahepe. Miꞌi e hap miwan yt eweiky­ꞌesat hin i maꞌato toĩneꞌen ne wuatꞌi eꞌat pe eweiky­ꞌesat sio yt e.
42,16,19,Miꞌi hawyi wẽtup sehay Iesui henoi iꞌatuepe. — Toĩneꞌen hekat rakat e. Miꞌi hesokpe ikahu kahato e. Wuatꞌi eꞌat pe yne imiky­ꞌesat koꞌi toĩneꞌen e. Ienuk hap tutunug kahato e. Yne miitꞌin itotiaria ikuap miꞌi hap ete e.
42,16,20,Toĩneꞌen wy itote wẽtup ok yt hekat i rakat iꞌahu kahato rakat hepihi pihi rakat Irasaru e hap het rakat e. Miꞌi ti wuatꞌi eꞌat pe iwyriaꞌin terut hawyi taꞌa­tu­ꞌatoiat hekat rakat eꞌoken­ꞌy­pyke kat ẽtup ẽtup hamo e. Mipun miꞌu ieĩpyt koꞌi soꞌoẽtup hamo hekat rakat miꞌu iwato kahato mipun kaipyi maꞌato yt tohoꞌoium i yt hegyiꞌat hin i hekat rakat pote. Miꞌi tusake syꞌat pono ikuꞌuro raꞌyn. Miꞌi hawyi ti toto raꞌyn atipy kape e.
42,16,22,Meiũran Irasaru ikuꞌuro raꞌyn hawyi atipy piaria tioto wakuaria ienuk ieĩneꞌen hap kape haꞌa­seꞌi Aparãu eꞌyatypiat heĩneꞌen hamo e. Miꞌi hawyi hekat rakat ikuꞌuro hawyi taꞌa­tusyp taꞌyn e.
42,16,23,Maꞌato aria kape toto hoꞌopot hap aria wato pe toĩneꞌen e. Miꞌi hawyi hoꞌopot hap kaipyi hekat rakat tehaꞌat ywaipe hawyi taꞌa­kasa raꞌyn Irasaru aseꞌi Aparãu eꞌyatype raꞌyn toĩneꞌen.
42,16,24,Miꞌi hawyi tuwẽ­powat — Aseꞌi e etipo­ꞌoro ro meikowo uhowawi Irasaru yꞌy wywo e. Waku topuĩꞌã etiat yꞌy wo uhẽku pen e. Ahoꞌopot kahato raꞌyn mesup uito aria pe e.
42,16,25,Yt kat i i yꞌy uiwe­ꞌyꞌu hamo e. Mio tã e pote Aparãu tiwesat — Uhaꞌyru e etiwaure raꞌyn apo eieĩneꞌen ne turan aikotã ereĩneꞌen saꞌa­wyꞌi hap waku kahato yne emiky­ꞌesat koꞌi wywo maꞌato Irasaru ieĩneꞌen yi totiat turan hoꞌopot hap yn toĩneꞌen tuete ihaky­ꞌeꞌi e.
42,16,26,Pyno meiũ wyti waku pe raꞌyn toĩneꞌen Irasaru maꞌato en wyti hoꞌopot hawe yn meiẽ ereĩneꞌen e.
42,16,27,Yt uwe i mesu­wiaria tokosap kuap ewawi iꞌewyte yt uwe i ewywuaria tokosap kuap uruewawi e. Katu­pono toĩneꞌen yi hot iwato rakat yt kat i wyti meiũpepyi muꞌap hoꞌopot hap kape e Aparãu hekat rakat pe. Miꞌi hawyi hekat rakat toꞌe i raꞌyn Aparãu me — Pyno etipo­ꞌoro ro Irasaru uiꞌywot yat kape uheywytꞌin 5 ok takaria piat henoi hamo e. Katu­pono yt atiky­ꞌesat i raꞌyn wyti miꞌiria tõꞌẽ meiũpe uhepiat hoꞌopot hap kape uiwy­riaꞌin e.
42,16,29,Maꞌato Aparãu tiwesat — Uhaꞌyru e tukup­teꞌen kahato eywytꞌin nãpin hanuaria itote. Waku teꞌe­ru­wa­nẽtup Musei potnãpin hap koꞌi kape iꞌewyte Tupana ehay enoi haria mienoi kape e.
42,16,30,Miꞌi hawyi hekat rakat — Yt rat e maꞌato wẽtup ok wẽtem guꞌuro pywiat hat henoi iꞌatuepe pote taren yt tõꞌẽ i meiũpe uhepiat hoꞌopot hap kape taꞌa­tuepiat hoꞌopot hamuat hap kape hawyi teꞌe­ru­we­morem Tupana kape taꞌa­tu­minug saꞌag kaipyi pote e. Meremo taꞌa­tu­minug saꞌag taꞌa­tu­ꞌatoiat hawyi Tupana taꞌa­tu­mohey miꞌi hawyi yt tõꞌẽ kuap i mesuwe taꞌa­tuepiat hoꞌopot hamuat hap kape e.
42,16,31,Miꞌi hawyi Aparãu toꞌe i raꞌyn — Pyno yt atipo­ꞌoro Irasaru iꞌatue­wawi katu­pono yt teꞌe­ru­wa­nẽtup i Musei mienoi kape yt teꞌe­ru­wa­nẽtup i Tupana ehay moherep haria kape pyno ti iꞌewyte yt guꞌuro kaipywiat wẽtem hat Irasaru toto henoi hamo pote i wyti teran teꞌe­ru­wa­nẽtup e Aparãu aria piat ieĩneꞌen hat pe e Iesui hekat rakat pe.
42,17,1,  PIAT EWYWẽtup eꞌat pe hawyi Iesui toꞌe temiitꞌin me — Mesu­wa­rotiat eikup­teꞌen turan wyti aru ehãꞌãg haria sem putꞌok­ꞌi­ꞌa­tuꞌe ehete hawyi taꞌa­tu­ky­ꞌesat aru ehepiat uimohey hap hep hamuat yt naku i nug hamo e. Yt waku pe hin i aru miꞌiria tukup­teꞌen aru katu­pono poꞌog Tupana miꞌa­piheg koꞌi wo tukup­teꞌen wuatꞌi eꞌat pe aru are e. Yt waku pe hin i miꞌiria tukup­teꞌen aru aikotã wuatꞌi eꞌat piat yꞌy wato pe nu wato ete saity ete minꞌi­ꞌa­tuꞌe yt ahenꞌi­ꞌa­tuꞌe kuap i hap ewy taꞌa­tu­ho­ꞌopot aru eimaꞌat reran haria uimohey hap ehepiat hep teran haria e. Miꞌi hap ewy kahato ti uhemiitꞌin hira­karia iãꞌãg iãꞌãg i haria ete e. Tupana miꞌa­piheg koꞌi aru tukup­teꞌen aikotã yꞌy wato piat ahaity ete nu wato ãpeꞌok etiat Miꞌi hap ewy kahato ti hira­karia maꞌat saꞌag nug hamuat haria ete Tupana miꞌa­piheg koꞌi aru tukup­teꞌen wuatꞌi eꞌat pe hoꞌopot kahato rakaria wo teꞌe­ro­py­huꞌat. Yt naku i sese eweihep uimohey hap hirakat pyꞌa pyi are.
42,17,3,Eweꞌeg wo eimaꞌat reran haria pupi e. Karãpe wẽtup ok ahãꞌãg yt naku i nug hamo miꞌi hawyi — Yt naku i mio tã watunug mehĩ mana waku watoꞌe aimaꞌat reran hat are maꞌato — Yt uiwepyi i mehĩ mana toꞌe ahepe — Pyno waure wo areĩneꞌen uimaꞌat hap kai mehĩ mana waku watoꞌe tope.
42,17,4,Yt naku i ipyꞌahak aimaꞌat haria etiat rakaria wo wato­py­huꞌat e. Waku wati­ꞌa­tu­wesat aimaꞌat haria pytkai e. Waku heꞌi­hotꞌok heꞌi­hotꞌok pe i — Yt uiwepyi i e — Yt uiwepyi i e 7 wo toꞌe i toꞌe i ahepe pote waku — Uito waure wo areĩneꞌen watoꞌe i watoꞌe i 7 wo are.
42,17,5, PIAT EWYMiꞌi hawyi 12 ok takaria ipotmu­ꞌeria tõꞌẽ Iesui ewawi hawyi teꞌe­roꞌe Iesui pe — Uruka­ꞌiwat uruimohey kahato poꞌog neran Tupana wuatꞌi nug hamo ete. Pyno etimo­wato o uruepiat imohey hap iꞌatuꞌe Iesui pe.
42,17,6,Miꞌi tã iꞌatuꞌe pote Iesui tiꞌa­tu­wesat — Uiwy­riaꞌin wato­mohey Tupana pote tutunug yne aimiẽtup e. Yt uheso hin i eimi­mohey yt iwato hin i pytkai ehãꞌãg no imohey hawyi tutum eimi­mohey ok tã e. Gaꞌapy pe ti toĩneꞌen ariaꞌyp koro koꞌi poꞌog torania kai maꞌato iãꞌỹi kurin kahato hap ok tã yt heremo hin i hap ewy wasere upi topopy rakaria iãꞌỹi tuwe­mo­herep mekewat ariaꞌyp koro koꞌi e. Waku miꞌi iãꞌỹi ewy eweimohey Tupana. Aimi­mohey watikoi hawyi iwato topy­huꞌat aru kurin kahato saꞌa­wyꞌi pytkai katu­pono Tupana ti aimiẽtup nug hat pote e. Tupana mohey hap wywo eweiꞌe Wasere yp pe — Motoro gaꞌapy pyi hawyi erekoi ro ihyemuiꞌa wato tote watoꞌe hawyi Tupana mohey hap wywo pote meremo tutunug aiꞌe hap ewy e. Miꞌi hawyi Wasere yp toto meremo hawyi ihyemuiꞌa wato pyꞌa­setpe tuwekoi itote hap ewy eweimohey Tupana hawyi are. Taꞌi yt aiminug kuap i koꞌi Tupana tunug kuap meremo e Iesui ahepe.
42,17,7,Miꞌi hawyi wẽtup sehay i tohenoi — Karãpe wata­ꞌaipok i aiꞌyat kape ahesyꞌat kahato hap wywo hawyi meremo watoꞌe aheropat haria pe — Arewei hawyi meremo uipoi ro hawyi meremo uheꞌyni ãti ro. Arenuk kahuro hawyi waku areket uhero pote watoꞌe aheropat haria aiꞌyat piaria ahetama pe more­kuaria watoĩ­neꞌen pote. Yt karãpe i watoꞌe aheropat hat pe — Mesup atunug eimiꞌu hawyi waku erewei hawyi woro­ho­ꞌopoi yt watoꞌe i aheropat haria pe e. Mio tã watoꞌe — Ewetunug no uimiꞌu hawyi arenuk teran watoꞌe aheropat haria pe. — Aresa­po­hyꞌu hawyi areket hawyi waku watoꞌe ahetama pe more­kuaria aito pote. Uheropat hap kahu hawyi waku eweinuk eweiket watoꞌe. Yt karãpe i more­kuaria koro koꞌi teꞌe­roꞌe taꞌa­tue­ropat haria pe — Eiperia poꞌog uikai uheropat kahato haria eiperia pote yt iꞌatuꞌe i katu­pono morekuat ekat kaipyi tukup­teꞌen mote. Taꞌi morekuat miꞌu kaipyi teꞌe­renuk teꞌe­ro­sa­poꞌu. Morekuat sokpe kaipyi teꞌe­ru­we­painug. Taꞌi morekuat saꞌup ete iꞌatu­potpap pote — Waku kahato eipe yt iꞌatuꞌe i more­kuaria taꞌa­tu­potpap nug haria pe ahetama pe e Iesui.
42,17,10,Pyno waku kahato wato­py­huꞌat Tupana eropat kahato haria wo are. Waku Tupana miky­ꞌesat ewywuat yn watunug are. Waku watu­we­potpap kahato imikyꞌsat nug hap ete aikotã morekuat eropat haria akag koꞌi ewy. Yt naku i watoꞌe Tupana pe — Yt ewese hin i kat pote yt karãpe i uheropat yt karãpe i uimi­ky­ꞌesat ewy etunug iꞌewyte yt karãpe i uipoi yt naku i watoꞌe Tupana pe. Poꞌog waku watoꞌe Tupana pe — Arehum ewawi pote eropat hano areĩneꞌen waku watoꞌe Tupana pe. — Atunug neran poꞌog hãpyk emiky­ꞌesat koꞌi katu­pono yt naku i te areĩneꞌen emiky­ꞌesat nug hap ete waku watoꞌe Tupana pe e Iesui temiitꞌin me.
42,17,11,Miꞌi hawyi Iesui toto hãpyk kahato yi Karireia yi Samaria sakpo tawa wato Ieru­sarẽi kape.
42,17,12,Miꞌi hawyi muꞌap upi Iesui toto wẽtup tawa hit kapiat turan 10 ok takaria hepihi pihi rakaria tõꞌẽ howawi. Taꞌa­tu­ꞌahu pote yt tukup­teꞌen kuap i iraniaꞌin wywo. Iꞌatupe nem mote pya Iesui kai teꞌe­ro­py­huꞌat hawyi teꞌe­ro­wẽ­powat haty wo — Uruꞌakag erahaꞌat ro uruewawi hawyi urueha­kye­raꞌat iꞌatuꞌe.
42,17,14,Miꞌi hawyi Iesui taꞌa­kasa iꞌatue­wawiat hawyi toikuap iꞌatuehay hawyi toꞌe iꞌatuepe — Eweiwat ro paꞌi koꞌi kape eipiit moherep iꞌatuepiat hamo ehehãite hap moherep hamo e iꞌatuepe. Tohenoi hawyi hepihi pihi rakaria tuwat raꞌyn paꞌi koꞌi kape yt taꞌa­tue­hãite hin mywo i te tuwat maꞌato muꞌap upiat tuwat hap tote iꞌatue­hãite raꞌyn taꞌa­tue­he­pihi kãꞌã raꞌyn iꞌatupe kahuria raꞌyn.
42,17,15,Miꞌi hawyi wẽtup ok taꞌaipok Iesui kape hawyi toꞌe tehay pirik wo — Waku kahato Tupana pe katu­pono mesup taꞌyn uimoe­hãite i raꞌyn e. Putꞌok­toꞌe Iesui ete hawyi porog myi ihay — Waku kahato uhete etunug Uika­ꞌiwat e. Uimoe­hãite raꞌyn En e Iesui pe. Miꞌi miit aipok hat yt Iesui ywania kaipywiat hat i maꞌato yi Samaria ywania kaipywiat sut hat. Samaria ywania yt taꞌa­tu­kyꞌe hin i Iesui ywania pytkai meiũwat Iesui mimoe­hãite tuwe­pỹ­ꞌã­tutuk — Waku kahato En e hamo.
42,17,17,"Miꞌi hawyi mekewat Iesui mimoe­hãite yi Samaria kaipy­wiaria Iesui py ywytpe hawyi Iesui toꞌe tope — Pyno 10 ok takaria atiꞌa­tu­moe­hãite mesup maꞌato en yn eraꞌaipok uhowawi epihi kãꞌã moherep hamo — Waku e hamo e. — Aikope pyno iraniaꞌin 9 ok takaria uimi­moe­hãite koꞌi aikope tuwat miꞌiria kat poteĩ yt tõꞌẽ i uhowawi — Waku taꞌa­tuꞌe uhepiat hamo e. Miꞌi hawyi toꞌe — Waku eraꞌaipok eꞌyat kape mehĩ e. Mesup waku pe ereĩneꞌen i raꞌyn katu­pono uimohey hawyi emoehãite hap toĩneꞌen mesup e Iesui tomi­mo­hãite pe. Series, "
42,17,20,Miꞌi hawyi tõꞌẽ miitꞌin Iesui maꞌat reran hanuaria meimuẽwat Tupana ehay miwan etiat kuap kahato rakaria. Miꞌi hawyi — Mehĩ iꞌatuꞌe uruikuap teran ehay iꞌatuꞌe. Karãpe aru putꞌokꞌe mesuwat yi tote Tupana Aipo­rekuat nuat hap iꞌatuꞌe. Aikope aru pyno tuwe­mo­herep Aipo­typot no Tuapana iꞌatuꞌe. Miꞌi hawyi Iesui tiꞌa­tu­wesat — Pywo ti rat yt heremo i hap ewy Tupana topy­huꞌat yi Porekuat no tuwe­mo­herep mesu­wa­ro­tiaria pe e. Yt uwe i ikuap are e. Yt naku i eweiꞌe — Meiẽ Tupana toĩneꞌen aipo­rekuat nuat. Yt naku i eweiꞌe — Eweiꞌa­kasa ro iuẽpe toĩneꞌen naꞌyn Tupana aipo­rekuat nuat yt naku i mio tã eweiꞌe katu­pono yt heremo i tuwe­mohep Eipo­rekuat nuat e iꞌatuepe. Taꞌi eipy­ꞌa­setpe yt heremo i hap ewy tuwe­mo­herep Tupana Eipo­rekuat nuat mesup maꞌato yt heremo hin i ehepe e tuwepe.
42,17,22,Miꞌi hawyi Iesui toꞌe topot­mu­ꞌeria pe tomohey haria pe — Uiwy­riaꞌin e mesup taꞌyn Tupana toĩneꞌen Eipo­rekuat nuat eipy­ꞌa­setpe e. Mesup taꞌyn Eheykeꞌet toĩneꞌen eiwywo heremo kahato hap ewy maꞌato yt motꞌi i areĩneꞌen eiwywo e. Areto hawyi ti aru ehehatꞌat kahato — Waku kahato saꞌa­wyꞌi karãpe Aheykeꞌet Aikywyt toĩneꞌen aiwywo hap eweiꞌe aru uhepiat e. Waku kahato nimuat Aiwy toĩneꞌen aiwywo hap eꞌat eweiꞌe aru uhepiat e. Ehehatꞌat kahato mekewat eꞌat hawyi — Wati­ky­ꞌesat kahato wẽtup eꞌat poꞌog Aheykeꞌet wywo Aikywyt wywo i raꞌyn hap wati­ky­ꞌesat eweiꞌe aru uhepiat pe eiwo­ꞌope maꞌato miꞌi hawyi ti aru yt uipuẽti hin eipe hawyi uhehatꞌat kahato are e Iesui.
42,17,23,Miꞌi hap eꞌat pe aru iraniaꞌin teꞌe­roꞌe ehepe eimaꞌat hamo — Pywo ti rat taꞌaipok taꞌyn Aheykeꞌet Aikywyt kuepe raꞌyn toĩneꞌen i raꞌyn iꞌatueso ehepe. — Pyno toꞌiro Aheykeꞌet Aikywyt ewawi iꞌatuꞌe aru ehepe iraniaꞌin eimaꞌat hamo maꞌato yt eweiwat reiꞌo miꞌiria upi uikat hamo katu­pono yt pywo pe i mio tã iꞌatuꞌe ehepe maꞌato eimaꞌat hamo mio tã iꞌatuꞌe ehepe aru e.
42,17,24,Katu­pono Uito Miitꞌin Eykeꞌet ut hap eꞌat pe turan merep e hap ewy ariot atipy kaipyi are e. Heremo sese hap ewy ariot atipy kaipyi are e. Wuatꞌi mikuap ewy uhẽtyhot kahato puo ariot Wuatꞌi Miitꞌin Potypot no ariot aru atipy kaipyi e Iesui tomohey haria sese pe.
42,17,25,Maꞌato koitywy mesu­wa­ro­tiaria yt uimohey haria i tukup­teꞌen e. Pywo ti rat koran te ti mesu­wa­ro­tiaria iraniaꞌin Eheykeꞌet Eikywyt pun haria teꞌe­ro­py­huꞌat are e. Yt taꞌa­tu­ky­ꞌesat hin i uimohey hap pãi e. Ahoꞌopot kahato irane taꞌa­tu­mi­ky­ryꞌi hap upi e.
42,17,26,Pyno areto hawyi araꞌaipok i mesuwe i raꞌyn e. Saꞌa­wyꞌi sese te mekewat iꞌaman at kaꞌap 40 eꞌat piat hap turanuat mekewat ahaꞌa­seꞌi pot Nuꞌe toĩneꞌen hap eꞌat piat turanuat yt uwe i ahaꞌa­seꞌi pot Nuꞌe mohey hat toĩneꞌen e. Miꞌi hap ewy kahato ti aru miitꞌin tukup­teꞌen wyti aru Eheykeꞌet ut hap eꞌat pe wyti aru are e.
42,17,27,Nuꞌe ieĩneꞌen hap eꞌat turan teꞌe­renuk hap koꞌi kape yn taꞌa­tu­wa­nẽtup mesuwat yi tote are e. Mahy u hap kape yn teꞌe­ru­we­wa­nẽtup at kaꞌap e. Taꞌi iꞌatu­wary wary kahato itote e. Woꞌo­waire waire hap kape yn taꞌa­tu­wa­nẽtup e. Yt teꞌe­ru­wa­nẽtup hin i mekewat Tupana ehay Nuꞌe mimo­herep kape iꞌaman koro tut irane e hap kape yt teꞌe­ru­wa­nẽtup teran hin i saꞌa­wyꞌi e. Miꞌi hawyi Nuꞌe teke raꞌyn mekewat yara wato sese pe toꞌyat piaria wywo hawyi iꞌaman koro kahato raꞌyn Tupana e hap ewy raꞌyn hawyi yꞌy wato taꞌam kahato yi tote hawyi yꞌy koro hap ewy yn toĩneꞌen yi tote hawyi yt imohey i haria yꞌy koro tiꞌa­tu­ꞌa­tu­ꞌuka kahato torania mesuwat yi totiaria e miwan me e. Miꞌiria ewywuat aru tukup­teꞌen miitꞌin uhut hap eꞌat pe e Iesui.
42,17,28,Taꞌi saꞌa­wyꞌi sese Tupana toꞌe aseꞌi Iro pe — Eiwe­nõꞌẽ ro tawa wato Sutuma pyi katu­pono atiꞌa­tuwuk tawa Sutuma piaria iꞌatu­minug saꞌag upi e. Mekewat eꞌat pe Iro tuwẽtem turan miꞌi hap eꞌat pe Tupana tiwuk taꞌyn itotiaria e miwan me e. Mekewat eꞌat pe teꞌe­renuk at kaꞌap hap koꞌi kape yn teꞌe­ru­wa­nẽtup e. Iꞌatuꞌyat nug hap kape yn teꞌe­ru­wa­nẽtup e. Taꞌa­tueko nug hap kape yn taꞌa­tu­wa­nẽtup e. Teꞌe­ru­we­sapo mahy u hap koꞌi kape yn teꞌe­ru­wa­ꞌa­tunug e. Wene­ruꞌi wene­ruꞌi hap ete woꞌo­waire waire hap kape yn taꞌa­tu­wa­nẽtup hawyi Iro tuwẽtem naꞌyn mekewat tawa pyi toꞌyat piaria hupi hawyi aria raꞌyn hewo hewo itote atipy kaipyi hawyi yt teꞌe­ru­wa­nẽtup teran i Tupana e hap kapiaria wuk hamo e miwan me e. Miꞌi hap ewy kahato ti aru mesu­wa­ro­tiaria tukup­teꞌen aru araꞌaipok hap eꞌat pe.
42,17,29,Maꞌato mekewat eꞌat pe karãpe Iroꞌin tuwẽtem naꞌyn tawa saꞌag Sutuma pyi hawyi aria hewo hewo raꞌyn atipy kaipyi nukara ewywuat koꞌi Tupana minug. Miꞌi haria tawa Sutuma piaria Tupana ehay pun haria aria miꞌu wo yn tukup­teꞌen e.
42,17,30,Miꞌi hap ewy kahato ti aru miitꞌin tukup­teꞌen Eheykeꞌet ut hap eꞌat pe hamuat turan acre e. Yt uwe i Tupana ehay kape teꞌe­ru­wa­nẽtup mekewat eꞌat pe e. Taꞌa­tu­minug koꞌi kape yn teꞌe­ru­wa­nẽtup e. Uhut hap kape yt teꞌe­ru­wa­nẽtup hin i mekewat eꞌat pe hawyi ariot e Iesui ahepe.
42,17,31,Mekewat uhut hap eꞌat pe eweinõꞌẽ ro tawa Ieru­sarẽi myi meremo are e. Eheꞌyni toĩneꞌen eiꞌyat pe pote yt eweiꞌaipok i eheka­reꞌen koꞌi sat hamo are e. Meremo eweinõꞌẽ ro tawa Ieru­sarẽi myi are e. Eiko totiat eweikup­teꞌen mote uhut turan mote yt eweiꞌaipok teiꞌo eiꞌyat kape ehekat sat hamo e.
42,17,32,Aseꞌi Iro eharyꞌi taꞌaipok teran tawa Sutuma kape hawyi tehaꞌat tawa Sutuma kape taꞌaipok teran haype hawyi nu ukyt kawiat mana Iro eharyꞌi topy­huꞌat itote e. Pyno yt eweiꞌaipok teiꞌo tawa Ieru­sarẽi kape Iro eharyꞌi ewy are katu­pono tuwe­nõꞌẽ tawa Sutuma pyi turan Tupana toꞌe Iroꞌin me — Yt eweiwe­haꞌat teiꞌo tawa kape eweiwe­nõꞌẽ hawyi e maꞌato Iro eharyꞌi tehaꞌat i raꞌyn tosaipe hawyi ipiit nu ykyt kawiat topy­huꞌat ihaꞌat turan hawyi e. Toikyꞌe kahato toieĩneꞌen hap Sutuma totiat pote e.
42,17,33,Pyno eheĩneꞌen hap mesu­wa­rotiat eweikyꞌe kahato eweiꞌa­pykok kahato pote yt putꞌok­ꞌe­weiꞌe i eheĩneꞌen hap eheha­kye­raꞌat wuatꞌi eꞌat piat hamo are e. Maꞌato yt eweikyꞌe kahato i eheĩneꞌen hap mesu­wa­rotiat pote maꞌato Tupana miky­ꞌesat ewywuat hap upiat eweiwa­nẽtup hawyi pywo pe ti eweipuẽti wyti aru eheĩneꞌen hap sese eheha­kye­raꞌat hap hamuat e Iesui ahepe.
42,17,34,Mekewat wãtym me Eheykeꞌet Eikywyt ut hap eꞌat pe turan tukup­teꞌen aru typy ok teꞌe­roket neꞌi wyti aru getap wiat toꞌo­kipy pe e. Miꞌi hawyi wẽtup ok yt uwe i raꞌyn Tupana tioto hawyi maꞌato wẽtup yt uimohey hat i pote Tupana toiat raꞌyn itote e.
42,17,35,Mekewat eꞌat pe turan uhut hap eꞌat typy hary­poria wemi­ꞌutok haria tukup­teꞌen irane hawyi wẽtup hary­poria yt uwe i wyti aru Tupana tioto hawyi maꞌato wẽtup ok totoiat raꞌyn itote yt uimohey hat i pote e. Iꞌewyte wyti aru typy ihainia taꞌa­tuko tote tukup­teꞌen wẽtup ok wyti aru yt uwe i raꞌyn Tupana tioto hawyi maꞌato wẽtup ok totoiat itote mekewat eꞌat pe e. Yt uimohey hat i wyti aru totoiat e Iesui ahepe.
42,17,37,Miꞌi hawyi iwyriaꞌin apoꞌi­ꞌa­tuꞌe Iesui pe — Urupo­rekuat iꞌatuꞌe aikope aikope aru eriot eut hap eꞌat pe iꞌatuꞌe. Miꞌi hawyi toiꞌa­tu­wesat — Pyno mekewat uhut hap eꞌat pe putꞌokꞌe hawyi meremo eweikuap uhut hap are. Taꞌi karãpe watꞌa­kasa Uruwu koꞌi teꞌe­re­popy hawyi meremo watikuap iꞌokpuk takat toĩneꞌen itote iꞌatu­miꞌu wo teꞌe­ru­wa­ꞌa­tunug kahato itote pote e. Taꞌi yt niatpo hin i watikuap aikope toĩneꞌen hap. Miꞌi hap ewywuat yt niatpo hin i eweikuap aikope ariot hap e Iesui topot­mu­ꞌeria pe ahepe.
42,18,1,Miꞌi hawyi poꞌog Iesui henoi tehay iãꞌãkap wuo — Uiwy­riaꞌin e waku ahehay kahato Tupana kape e. Waku yt aipohep hin i maꞌato wahẽtup hẽtup hap pyi e. Tupana yt tum i aimiẽtup hawyi waku wahẽtup i e. Yt naku i ahehay yi kape yt hum i ahepe hawyi e. Pyno ahenoi teran uhehay hãꞌãkap wuo aikotã waku wahenoi Tupana kapiat wahẽtup aimi­ky­ꞌesat koꞌi hap etiat e.
42,18,2,Pyno saꞌa­wyꞌi so wẽtup tawa piat toĩneꞌen morekuat esurara akag koro iꞌatuꞌe. Miꞌi miit topy­huꞌat morekuat muꞌe hat uwe waku uwe yt naku i e hanuat iꞌatuꞌe e. Miꞌi miit maꞌato ti yt Tupana mohey hin i hat iꞌewyte yt toiꞌa­tu­kyꞌe hin i miitꞌin iꞌatuꞌe so e.
42,18,3,Iꞌewyte hiwu toĩneꞌen wy mekewat tawa tote iꞌatuꞌe. Miꞌi ti toto mekewat surara akag kape katu­pono toiky­ꞌesat topo­wyro hap. Miꞌi hawyi topo­wyro hap tohẽtup mekewat surara akag me — Uipo­wyro ro e katu­pono tukup­teꞌen kahato miitꞌin yt iꞌatu­wese rakaria uimaꞌat kahato rakaria e tope. Pyno wãiꞌere ro uhewa­nĩ­kaptia pe mimi e so. Miꞌi hawyi eweimo­hãpyk o iꞌatu­minug saꞌag uhetiat hap e morekuat emiit akag me.
42,18,4,"— Maꞌato so mekewat morekuat surara akag yt ipowyro teran hin i haype mekewat hiwu iꞌatuꞌe. Miꞌi pote yt toiwesat i tohẽtup hawyi iꞌatuꞌe so. Miꞌi hawyi yne eꞌat pe yne wãtym me toto i hẽtup hẽtup kahato hamo maꞌato yt kat i tutum ipowyro hap iꞌatuꞌe so. Miꞌi hawyi wẽtup eꞌat pe — Are pãi e tuwepe mekewat surara akag hawyi so — Yt arekenꞌẽ i Tupana pupi e. Iꞌewyte iraniaꞌin mupi yt arekenꞌẽ hin i maꞌato mesuwat hiwu pupi arekenꞌẽ kahato katu­pono yt areket kuap i mekewat hiwu tut at kaꞌap hẽtup hẽtup hamo pote e. Yt naku i uhete pote atum pãi imiky­ꞌesat ewy hawyi yt tut i uhowawi e tuwepe iꞌatuꞌe so e. Taꞌi uimo­sero mosero kahato rat mekewat hary­poria hiwu tehay wo e so. Miꞌi pote atipo­wyro hawyi yt tut i e so tuwepe. Wuatꞌi eꞌat pe tut wuatꞌi wãtym me tut pote atum imiky­ꞌesat ewy hawyi yt tut i e so e Iesui tehay iãꞌãkap wuo. Series, "
42,18,6,— Pyno eiwe­wa­nẽtup to mekewat hiwu miẽtup uhehay iãꞌãkap kape e. eiwe­wa­nẽtup to mekewat surara akag ehay kape e.
42,18,7,— Pywo ti rat Tupana yt mekewat surara akag saꞌag ewy hin i katu­pono Tupana tikyꞌe kahato temiitꞌin yne hawyi tutunug neran yne aimiẽtup towawiat hap are e. Pywo ti rat toiky­ꞌesat kahato ahẽtup hẽtup kahato hap sio ihotꞌok puo sio wãtym muo hap e. Taꞌi waku wahẽtup tope at kaꞌap yt aipohep hin hẽtup hẽtup hap etepyi e. Taꞌi meremo Tupana timo­hãpyk aru iraniaꞌin minug saꞌag ahetiat koꞌi wahẽtup hawyi e temiitꞌin me. Taꞌi areĩneꞌen Eheykeꞌet Uito miꞌi pote uhut hap eꞌat turan atiꞌa­tu­ꞌa­piheg kahato iraniaꞌin minug saꞌag uimohey haria etiat e. Taꞌi uimohey sese haria ihay kahato rakaria Tupana mohey hawuo are e. Miꞌi ewywuat Uiꞌywot mohey haria atiꞌa­tukat kahato e. Uhut hap eꞌat pe miꞌiria ewywuat atiꞌa­tukat kahato sio toĩ sio yt hap e. Are pãi yt atikuap i te sio tukup­teꞌen aru Tupana wywo ihay rakaria uimohey sese haria mekewat uhut hap eꞌat pe hap yt atikuap i te e Iesui temiitꞌin me ahepe.
42,18,9, PIAT EWYMiꞌi hawyi wẽtup sehay iãꞌãkap wuo Iesui henoi miitꞌin me katu­pono tukup­teꞌen itote — Uruto poꞌog wakuaria torania kai e haria yt iraniaꞌin atukyꞌe hin i haria.
42,18,10,Miꞌi haria pe Iesui henoi — Saꞌa­wyꞌi so typy ihainiaꞌin tuwat raꞌyn Tupana mõtypot hap yat kape taꞌa­tuehay Tupana wywuat hamo e. Wẽtup ok Tupana ehay moherep hat miꞌi — Poꞌog uito iraniaꞌin kai e tuwepe hat e. Miꞌi hawyi so wẽtup ok yt naku i kahato rakat katu­pono ipotpap ahewa­nĩ­kaptia porekuat emiit no aheka­reꞌen pore­raꞌat hamuat wuatꞌi muꞌap upi hanuat miꞌi e.
42,18,11,Miꞌi hawyi so mekewat — Uito waku kahato rakat e hat putꞌokꞌe Tupana mõtypot hawe hawyi teke aikope paꞌi yn teke hawe pya kahato pyi iraniaꞌin yt naku i nug haria kai hawyi ihay se hap ewy Tupana kape — Waku sese kahato atunug e so uito poꞌog waku iraniaꞌin kai e so tuwepe tuwa­nẽtup hawe e. Arehum ewawi uiwaku hap upi e so. Uito yt iraniaꞌin ewy hin i iꞌatu­minug saꞌag hap ete e so. Uito waku kahato nug hat yn e so. Are pãi e uito ti yt miitꞌin maꞌat hat ewy hin i e. Uito yt areĩneꞌen i wuatꞌi hary­poria wywo ehat i e. Waku kahato uito pãi e so. Tupana e so toĩneꞌen mesuwe eꞌyat pe wẽtup ok miit yt naku i sese nug hat e so. Miꞌi miit ahewa­nĩ­kaptia esura­raꞌin powyro hat hawyi aheka­reꞌen toipo­re­raꞌat ahewa­nĩ­kaptia porekuat ekat no e so. Yt karãpe i atiꞌa­parap miꞌi miit ewywuat e so tuwepe Tupana mõtypot yat pe e. Taꞌi waku kahato atunug yne ete e. Pywo ti rat typy eꞌat 7 eꞌat turan yt kat i hin i atuꞌu miꞌu emõtypot hamuat haype e so. Waku kahato atunug katu­pono uhegyiꞌat kahato katu­pono uiko kaipyi uhekat kaipyi atimõꞌẽ 10 kaipyi wẽtup aterut ewawi Tupana hawyi 9 yn atioto uiꞌyat kape e. Iwato kahato atiꞌa­tu­mõꞌẽ uihũria kaipyi wẽtup 10 kaipyi atum e so Tupana pe e maꞌato miꞌi tã toꞌe Tupana pe wuatꞌi miitꞌin tikuap tehay hamuat hap toiky­ꞌesat e.
42,18,13,Miꞌi hawyi mekewat yt naku i nug hat mekewat wanĩ­kaptia powyro hat wuatꞌi ekareꞌen pyhyp hat pya kahato iraniaꞌin waku nug haria kai toĩneꞌen okenꞌypy ete. Yt tehaꞌat hin i atipy kape Tupana ewawi tehay hamo maꞌato yi kape yn teheꞌat hawyi tuwe­ꞌahyk ahyk tuwe­mõti Tupana wywo tehay hamuat haype. — Yt uiꞌa­piheg neiꞌo uiminug saꞌag upi e. Atikuap taꞌyn uito yt naku i kahato rakano areĩneꞌen wen maꞌato uheha­kye­raꞌat En hap atiky­ꞌesat e Tupana pe paatoꞌe haype e so e Iesui.
42,18,14,Pywo pe areꞌe ehepe mekewat paaꞌe tominug saꞌag koꞌi ete mekewat — Atoiat teran uiminug yt naku i e hat yn taꞌaipok toꞌyat kape waku pe Tupana wanẽtup hawe are katu­pono Tupana tiwaure yne iminug saꞌag koꞌi pote maꞌato mekewat — Uito poꞌog poꞌog iraniaꞌin kai e hat ete Tupana yt tiwaure kuap i iminug yt naku i koꞌi hap kai katu­pono — Uito yt atunug i yt naku i e hat toĩneꞌen mote e. Miꞌi hat ewywuat kahato eweikup­teꞌen katu­pono — Uruto poꞌog waku torania kai e haria eweikup­teꞌen e Iesui tewa­nĩ­kaptia pe itotiaria pe. Pywo ti rat areꞌe ehepe uwe uwe tuwe­mo­wato topyꞌa pe tuwa­nẽtup hawe — Uito poꞌog waku iraniaꞌin kai e hap wywo miꞌi hat wy ti aru Tupana mimohit kahato rakano topy­huꞌat wuatꞌi eꞌat pe wen uwe uwe paaꞌe topyꞌa pe tuwa­nẽtup hawe tominug saꞌag hawyi — Uheha­kye­raꞌat Tupana pe toꞌe hat miꞌi hat toĩneꞌen Tupana mimõ­typot no toĩneꞌen wuatꞌi eꞌat pe are e Iesui wuatꞌi miitꞌin me.
42,18,15,  PIAT EWYMiꞌi hawyi wẽtup eꞌat pe miitꞌin terut taꞌa­tu­mẽ­pytꞌin Iesui ewawi katu­pono taꞌa­tu­ky­ꞌesat kahato taꞌa­tu­mẽ­pytꞌin poityro hap Iesui po kaipywiat hap. Taꞌa­tu­ky­ꞌesat iꞌatue­waku Iesui piat hap. Miꞌi hawyi tõꞌẽ howawi wen maꞌato Iesui emiitꞌin wãiꞌi­ꞌa­tuꞌe hira­karia erut haria pe.
42,18,16,Maꞌato Iesui ihay pirik temiitꞌin me — Kat poteĩ eweiꞌa­tu­pyhyp hira­karia uhowawi haria e. Wãi neiꞌo are e katu­pono atiꞌa­tu­ky­ꞌesat kahato hira­karia uhowawiat hap e. Yt eweiꞌa­tu­pyhyp teiꞌo hira­karia iꞌatuepap uhowawiat hap upi are e topy­ꞌahak hap wywo temiitꞌin me. Yt eweiꞌa­tu­pyhyp teiꞌo hira­karia katu­pono hira­karia timohey kahato Tupana are e. Taꞌi hira­karia tuwe­hytꞌok teran kahato Tupana etama pe e. Tupana mohey kahato haria kahato ti hira­karia miꞌi pote ti aru miꞌiria ewywuat rakaria yn wyti aru tukup­teꞌen Tupana etama pe e. Mesuwe karãpe Tupana topy­huꞌat Wuatꞌi Miitꞌin Porekuat no hap eꞌat pe turan miꞌiria pe — Atum aru uhetama sese ehepe e. Atum aru mesuwat yi yne hira­karia ewywuat uimohey haria pe e Tupana e.
42,18,17,— Pywo pe ti eweiwat teran aikope Tupana toĩneꞌen morekuat no hap kape pote hira­karia tiky­ꞌesat tuwe­hytꞌok hap ewy o eweiwat o are e. Maꞌato yt pote yt eweiwat kuap i e. Eweiwat ro Tupana mohey kahato hawuo hira­karia imohey kahato haria ewywuat pote ti aru putꞌok­ꞌe­weiꞌe aikope Tupana toĩneꞌen hap tote e Iesui topot­mu­ꞌeria pe taꞌa­tu­pyhyp hira­karia howawi turan.
42,18,18,  PIAT EWYMiꞌi hawyi wẽtup ok Iuteuria ywania akag hekat kahato rakat apoꞌe Iesui pe — Uimuꞌe hat e waku kahato En e. Pyno uimuꞌe ro kat som waku atunug uheĩneꞌen wuatꞌi eꞌat piat hap kyiꞌat hamo e. Atiky­ꞌesat kahato areĩneꞌen Tupana wywo wuatꞌi eꞌat pe e. Pyno kat som waku atunug miꞌi hap puẽti hamo apoꞌe Iesui pe. — Waku sese kahato en e Iesui pe.
42,18,19,Miꞌi hawyi Iesui toꞌe — Kat poteĩ — Waku sese kahato En ereꞌe uhepiat pe e. Tupana yn ni waku sese hap watikuap e. Uito apo areĩneꞌen Tupana wo ewanẽtup hawe e.
42,18,20,Pyno etikuap apo Tupana piat ainãpin hap koꞌi e. Etikuap aikotã Tupana ainãpin Musei miwan miat apo. Mio tã e — Yt naku i wẽtup ok wywo wẽtup ok wywo eharyꞌi eꞌaito e miwan me e. Yt naku i etiꞌauka miit e miwan me e. Yt naku i sero­ꞌok­ꞌere e miwan me e. yt naku i eso e. Etimõ­typot ro eꞌywot ety e miwan me e. Mio tã e hap koꞌi etikuap apoꞌe mekewat hekat rakat pe mekewat miit akag me.
42,18,21,Miꞌi hawyi toiwesat — Taꞌi atiꞌa­tukuap yne mekewat Tupana piat ainãpin hap koꞌi mehĩ e. Taꞌi uihire pyi te ti atunug yne yne mio tã e hap koꞌi e Iesui pe.
42,18,22,Miꞌi hawyi Iesui toꞌe tope — Waku mehĩ wen maꞌato wẽtup mo yt etunug i te e. Miꞌi hap etunug hawyi waku pe ereĩneꞌen Tupana wanẽtup hawe e. Pyno ereto ro eꞌyat kape hawyi ekat iwato kahato hap etiꞌa­tu­mõꞌẽ yne yt hekat i rakaria pe miitꞌin haky­ꞌeꞌi rakaria pe satek takaria pe e. Etiꞌa­tu­mõꞌẽ yne hawyi waku eraꞌaipok uhowawi uhemiit no uhupiat eto hamo e Iesui mekewat miitꞌin akag me mekewat hekat kahato rakat pe. Mio tã etunug pote etipuẽti ekareꞌen sese wuatꞌi eꞌat piat mesuwe karãpe Tupana toĩneꞌen mesuwe wuatꞌi porekuat nuat hap eꞌat pe e Iesui mekewat hekat kahato rakat pe.
42,18,23,Maꞌato mio tã e Iesui hawyi mekewat miit yi kape yn tehaꞌat hawyi paaꞌe kahato katu­pono iwat heka­reꞌen iwato kahato hap toiꞌa­tu­kyꞌe kahato pote yt toimõꞌẽ teran i tekat sem hatek takaria pe yt hekat i rakaria pe pote.
42,18,24,Miꞌi hawyi Iesui tehaꞌat kahato mekewat hekat kyꞌe kahato hat ewawi hawyi toikuap taꞌyn paaꞌe kahato hap hawyi toikyꞌe kahato hawyi toꞌe itotiaria pe — Are pãi e niatpo kahato ti rat weka­reꞌen kyꞌe kahato haria tuwe­hytꞌok aikope Tupana toĩneꞌen Morekuat no hawe are e Iesui.
42,18,25,Taꞌi niatpo kahato yt hegyiꞌat i rakat teke atipy pe e. Niatpo kahato wateke atipy pe ahekat iwato wywo e. Niatpo kahato aikotã aihũ iwato kahato rakat mekewat Kameru e hap het rakat teke awi ehapo kaꞌa puo maꞌato sakpo niatpo sese ewy wekat iwato kahato kyꞌe kahato rakaria teke atipy pe e. Niatpo aihũ Kameru iwato kahato rakat teke awi ehapo sakpo poꞌog poꞌog niatpo tuwe­hytꞌok Tupana etama pe — Uhekat ti uhetu­pana wo toĩneꞌen e hat e Iesui.
42,18,26,Mio tã toꞌe hawyi wanẽtup haria itotiaria teꞌe­roꞌe tope — Pyno yt uwe i teke kuap atipy pe hekat rakat iꞌatuꞌe toꞌope.
42,18,27,Maꞌato Iesui toꞌe — Pywo miitꞌin yt uwe i teke kuap atipy pe e. Tupana yn tieha­kye­raꞌat kuap miitꞌin e. Pywo pe ti rat miitꞌin yt tikyiꞌat kuap i ereke hap atipy pe e. Maꞌato Tupana yn miitꞌin ehakye­raꞌat kuap e. Yt kat i niatpo Tupana wanẽtup hawe e. Miitꞌin yt minug kuap koꞌi i yt niatpo hin i Tupana pe e. Tupana tieha­kye­raꞌat kuap miitꞌin hekat rakaria pytkai e.
42,18,28,Miꞌi hawyi Peteru toꞌe — Urumuꞌe hat uruto ti uruiꞌatoiat raꞌyn uruꞌyat koꞌi urueꞌyara uruekat uruepotpap uruko eupiat tuwat hamo ehay moherep hamo e.
42,18,29,— Pywo kahato ti eꞌe hap Peteru e. Woro­ho­ꞌokuap kahato eipe e. Atikuap aikotã saꞌa­wyꞌi eweitoiat yne uhupiat tuwat hamo hap e. Waku kahato ti rat eipe e. Pywo ti rat uwe uwe eipe ewy uikyꞌe poꞌog poꞌog toꞌyat kai toty kai teha­ryꞌi kai toywytꞌin kai tomẽ­pytꞌin kai topotpap kai hawyi toto uhehay Tupana piat Aipo­rekuat nuat e hap moherep hamo miꞌi hat eipe ewywuaria wyti aru waku pe tukup­teꞌen wuatꞌi eꞌat pe atipy pe e Iesui Peteru pe ahepe. Kat koꞌi kat koꞌi eweitoiat uhehay sytpok hamo wuatꞌi ywania enoi hamuat miꞌi koꞌi eimi­ꞌatoiat koꞌi atum aru ehowawi i raꞌyn mesuwe maꞌato poꞌog poꞌog atum eimi­ꞌatoiat saꞌa­wy­ꞌiwuat koꞌi kai e. Taꞌi eimi­ꞌatoiat koꞌi saipepiat uimiium koꞌi poꞌog poꞌog iwato poꞌog ikahu atum ehepe eweiwat uhupi hawyi iꞌewyte eheĩneꞌen hap Tupana wywo wuatꞌi eꞌat piat hap ikahu kahato hap atum ehepe e Iesui ahepe topot­po­ꞌo­roria pe.
42,18,31,  PIAT EWYMiꞌi hawyi temiitꞌin Iesui tere­poꞌok miitꞌin typyꞌi rakaria tokpyi enoi tepiat hamo. — Uheka­tu­wyria watuwat mesup tawa wato Ieru­sarẽi kape e. Itote ti aru uiꞌauka irane aikotã saꞌa­wy­ꞌi­tewuat Tupana ehay moherep haria miwan miat e hap ewywuat wyti taꞌa­tunug saꞌag yne uhete Eheykeꞌet ete e.
42,18,32,Itote ahewa­nĩ­kaptia ywania esura­raꞌin po pe raꞌyn uipag uiꞌauka hamo itote irane e Iesui. Yt naku i taꞌa­tunug uhete e. Miꞌiria teꞌe­ru­weu­kaꞌi kahato uhete taꞌa­tu­mi­ky­ryꞌi uhete hawyi kuitu kuitu­ꞌi­ꞌa­tuꞌe uipiit ete uimohit haype irane itote e. Uito Wuatꞌi Miitꞌin Eykeꞌet pytkai uipun aru itote are e. Yt uimõ­typot hin i itote e. Uipak pak kahato itote hawyi aru uiꞌauka saꞌag neꞌi aru maꞌato miꞌi pytkai myeꞌym eꞌat hawyi arẽtem aru uiku­ꞌuro sese hap pyi e. Guꞌuro pyi araꞌaipok ehowawi i raꞌyn. Uiꞌasyp pytkai arẽtem i raꞌyn aru uiꞌasyp hap kaipyi e.
42,18,34,Tuwetiat tohenoi maꞌato hemiitꞌin yt ikuap hin i imienoi koꞌi yt hotꞌokꞌe i pote yt taꞌa­tukuap kuap i iꞌe hap pote.
42,18,35, PIAT EWYMiꞌi hawyi Iesui toto temiitꞌin wywo tawa wato Ieru­sarẽi kape. Miꞌi hawyi putꞌok­ꞌia­tuꞌe tawa Ieriko ete. Miꞌi tote toĩneꞌen apyk pe muꞌap ẽpeke ete yt iha pytig i rakat muꞌap tote. Itote pyi tohẽtup kahato miitꞌin miium koꞌi teko ewy.
42,18,36,Miitꞌin typyꞌi rakaria õꞌẽ hap toikuap hawyi tohẽtup taꞌyn — Kat hamo som miitꞌin typyꞌi rakaria tõꞌẽ e apoꞌe muꞌap upiaria pe yt iha pytig i hat.
42,18,37,Miꞌi hawyi taꞌa­tu­wesat — Taꞌi Mekewat Miit tawa Nasare kaipywiat wyti tut meikowo mekewat Iesui e hap het rakat iꞌatuꞌe taꞌa­tu­henoi yt iha rakat i pe.
42,18,38,Miꞌi hawyi mekewat yt iha rakat i tikuap hawyi tuwẽ­powat Iesui kape tehay pirik wo — Uipo­wyro ro uipo­wyro ro Morekuat Tawi Emiariru uheha­kye­raꞌat ro En e.
42,18,39,Maꞌato iraniaꞌin muꞌap upiaria — Wãi neiꞌo iꞌatuꞌe. Yt naku i ehay pirik hap iꞌatuꞌe. Epoꞌinik to iꞌatuꞌe wen maꞌato poꞌog neꞌi tuwẽ­powat haty wo kahato hamo — Morekuat Tawi Emiariru uheha­kye­raꞌat En e.
42,18,40,Miꞌi hawyi Iesui topy­huꞌat itote muꞌap tote hawyi toꞌe — Eweterut ro uhowawi iwẽpapꞌi kahato hat e muꞌap upiaria pe. Miꞌi hawyi taꞌa­tuerut mekewat sẽtupꞌe hat.
42,18,41,Putꞌokꞌe Iesui yatype hawyi apoꞌe Iesui — Kat e hap etiky­ꞌesat uipo pyi mehĩ apoꞌe tope. Mio tã e pote — Mehĩ e uimoe­ha­pytig i hap epiat hap atiky­ꞌesat kahato pãi e Iesui pe.
42,18,42,— Pyno waku raꞌyn emiky­ꞌesat ewy atunug e Iesui. Pyno waku raꞌyn ereĩneꞌen e. Mesup taꞌyn atum epe emiẽtup ewywuat e. Eraꞌa­kasa ro are katu­pono uimohey kahato hap emoehãite hap topy­huꞌat e Iesui yt iha i rakat pe.
42,18,43,Mio tã toꞌe Iesui hawyi meremo iha i raꞌyn meremo waku i raꞌyn iha ete ihapytig hap waku hap wywo toĩneꞌen kahato. Taꞌa­kasa kuap i raꞌyn hawyi — Waku kahato En Tupana waku kahato En katu­pono waku i raꞌyn uheha e itote tehay se kahato hap ewy tuwehum kahato Tupana kape. Miꞌi hawyi muꞌap upi toto raꞌyn Iesui upi tawa Ieriko kape iwepit kahato hap wywo toto — Waku kahato En waku kahato En yn toꞌe Tupana pe itote. Iꞌewyte iraniaꞌin Iesui minug wakuat kapiat akasa haria teꞌe­ru­wehum yn kahato Tupana ete itote muꞌap upi Iesui toto tawa Ieriko kape turan.
42,19,1,Miꞌi hawyi Iesui teke raꞌyn tawa Ieriko pe. Miꞌi hawyi tawa Ieriko sakpo toto mekewat tawa puꞌap upi tuwat. Miꞌi tawa pe toĩneꞌen hekat kahato rakat Sakeu e hap het rakat itotiat. Miꞌi miit ri yt naku i kahato rakat toĩneꞌen iraniaꞌin wanẽtup hawe katu­pono ipotpap Iuteu ywnia wanĩ­kaptia esura­raꞌin powyro toꞌy­wania ekareꞌen pyhyp hamo. Toikat kahato miitꞌin kaipyi iꞌatuekat patꞌok hap wanĩ­kaptia porekuat saꞌup mo. Wanĩ­kaptia porekuat powyro kahato rakano toĩneꞌen mote tuwe­mo­wato kahato teka­reꞌen ete tawa Ieriko tote. Miꞌi hawyi Sakeu taꞌa­kasa teran kahato Iesui kape maꞌato yt itypore i sese rakat pote yt taꞌa­kasa kuap i miitꞌin tok piat sakpo Iesui kape.
42,19,4,Miꞌi pote punꞌe iraniaꞌin eꞌyianme wẽtup ariaꞌyp muꞌap upiat kape hawyi meremo taꞌam haga tote ywaipe pyi tehaꞌat kahato Iesui ewawi taꞌa­kasa teran haype.
42,19,5,Putꞌokꞌe Iesui ariaꞌyp ypyke hawyi tehaꞌat kahato ywaiti hawyi toꞌe — Uhyt Sakeu e eraꞌapyk to uhowawi uhyt e. Mesuwat eꞌat pe at areĩneꞌen neran ewywo eꞌyat pe mehĩ e.
42,19,6,Miꞌi hawyi meremo taꞌapyk hawyi iwepit hap wywo — Hẽ to uhyt e. Waku kahato ereĩneꞌen uiꞌyat pe e Iesui pe.
42,19,7,Maꞌato iraniaꞌin tikuap Sakeu yat kapiat Iesui to hap hawyi teꞌe­roꞌe toꞌope — Yt naku i Iesui iꞌatuꞌe katu­pono ahewa­nĩkap yat kape toto iꞌatuꞌe toꞌope yt nakuat i kahato rakat yat kape Iesui toto raꞌyn yt Tupana miky­ꞌesat ewy i tutunug iꞌatuꞌe taꞌa­tu­py­ꞌahak hap wywo.
42,19,8,Miꞌi hawyi Iesui toto mekewat muꞌap pyhyp hat upi mekewat Sakeu e hap het rakat upi iꞌyat kape. Putꞌok­ꞌi­ꞌa­tuꞌe itote hawyi teꞌe­renuk hap upi mekewat Sakeu toꞌe Iesui pe — Uhyt e ipatꞌok uhekat yne ti rat atimõꞌẽ mesup yt hekat i rakaria pe e. Pywo ti rat miitꞌin ekareꞌen pyhyp hap koꞌi miitꞌin maꞌat hap koꞌi atum mesup iꞌatuepe e katu­pono atimo­hãpyk teran yne uiminug saꞌag koꞌi uheroꞌok hap koꞌi atipo­re­ra­ꞌaipok teran mesup uimisat koꞌi yne muꞌap upiaria po pyi miitꞌin ekat koꞌi e. Wẽtup ok hyt uꞌi atat uimi­po­hari poꞌog atum 4 hyt uꞌi atipo­re­ra­ꞌaipok tuwe­wawi atum e. Atupo­hari hap koꞌi yt naku i hap ewy atum yne i raꞌyn uimi­maꞌat koꞌi pe e. Mekewat wẽtup hap ete uimi­po­hari koꞌi ete atipo­re­ra­ꞌaipok 4 hap ewywuat ipakup takat koꞌi uimi­maꞌat koꞌi pe e. Pyno atiꞌa­tu­ꞌatoiat teran uiminug saꞌag yne hawyi waku yn atunug neran miꞌi hawyi e Iesui pe Sakeu.
42,19,9,Miꞌi hawyi Iesui toꞌe iraniaꞌin me tawa Ieriko piaria pe — Uruto poꞌog waku iraniaꞌin kai e haria eipe e. Mesup taꞌyn Tupana mieha­kye­raꞌat no topy­huꞌat Mehĩ Sakeu e. Mesup taꞌyn ti rat Ahaꞌa­seꞌi Aparãu emiariru sese toĩneꞌen mehĩ Sakeu katu­pono mesup taꞌyn mehĩ Sakeu waku pe toĩneꞌen Tupana wanẽtup hawe e. Mesup taꞌyn Tupana mieha­kye­raꞌat no topy­huꞌat iꞌewyte yne iꞌyat piaria waku pe toĩneꞌen e. Miꞌi hawyi toꞌe mehĩ Sakeu pe — Pyno waku pe raꞌyn mehĩ e mesup taꞌyn Tupana mieha­kye­raꞌat ereĩneꞌen wuatꞌi eꞌat pe e Iesui mehĩ Sakeu pe. Pywo ti Uito Eheykeꞌet ariot mesuwat mytyp kape hoꞌo­wasat rakaria kat hamo ariot e. Taꞌi hoꞌo­wasat rakaria ehakye­raꞌat hamo ariot miitꞌin kat hamo e. Maꞌato — Uruto poꞌog iraniaꞌin kai e haria yt atimo­waku kuap i katu­pono — Uruto waku raꞌyn iꞌatuꞌe. Miꞌi pote yt naku i rakaria wywo uhewyry iꞌatu­muꞌe Tupana kuap hamo e Iesui tawa Ieriko piaria pe — Uruto poꞌog iraniaꞌin kai e haria pe.  PIAT EWYMiꞌi hawyi miitꞌin tuwat tuwat tawa wato Ieru­sarẽi kape. Miꞌi hawyi iꞌatuehay kahato muꞌap upi — Pywo ti rat Tupana Mipo­ꞌoro Aipo­rekuat nuat tut irane ahewa­nĩ­kaptia akit hamo hawyi waku pe watu­kup­teꞌen i raꞌyn aikotã saꞌa­wy­ꞌiwuat hap eꞌat piat hap ewy iꞌatuꞌe toꞌope muꞌap upi.
42,19,12,Miꞌi hawyi yt pya i tawa wato Ieru­sarẽi kai turan Iesui tiꞌa­tu­muꞌe muꞌap upiaria tehay iãꞌãkap wuo — Saꞌa­wyꞌi so wẽtup tuꞌisa waku rakat hekat kahato rakat wuatꞌi etama piaria mikuap toto raꞌyn tetawa kaipyi morekuat koro kape. — Atiky­ꞌesat wuatꞌi tuꞌi­saria akag wo uinug uruetama pe e hap wywo toto e so.
42,19,13,Maꞌato toto morekuat koro kapiat hap owakai toiꞌa­tu­kaykay raꞌyn toeropat haria akag koꞌi 10 ok takaria tuwe­wawi hawyi so — Areto raꞌyn Morekuat koro kape hawyi atiky­ꞌesat uiꞌairo temiit akag wo mesuwat ahetama piaria wuatꞌi tuꞌi­saria akag wo e so. Pyno areto turan atiky­ꞌesat uhekat eipo pe areto turan imowato hamo e so. Pyno atimõꞌẽ uhekat eipo pe hawyi waku areto maꞌato Morekuat koro uinug wuatꞌi tuꞌi­saria akag wo ahetama piat hawyi tutum uhepe tomiwan uimo­wato hap hawyi meremo araꞌaipok mesuwe hawyi atiky­ꞌesat uimiium ehepiat mowato kahato hap e so temiit 10 ok takaria pe. Miꞌi hawyi wẽtup ok pe tuereto tutum nu mehit kahato rakat tekat kahato hap hawyi — Pyno areto raꞌyn mesup e. Miꞌi hawyi areĩneꞌen morekuat koro yat pe mekewat tama koro pe hawyi miꞌi turan eweiꞌa­tu­mo­wato kahato o uhekat mesuwe e so. Miꞌi hawyi iwato toimõꞌẽ iꞌatuepe nu mehit rakat hawyi toto tetawa pyi.
42,19,14,Toto raꞌyn tetama pyi turan hawyi so itotiaria tuꞌi­saria teꞌe­ru­wa­ꞌa­tunug hawyi so meremo tuwat morekuat koro kape wẽtup muꞌap upi poꞌog meremo tuwat at kaꞌap hap ewy. Miꞌi hawyi so putꞌok­ꞌi­ꞌa­tuꞌe mekewat tuꞌisa yianmete hawyi so — Morekuat iꞌatuꞌe tut wyti aru wẽtup ok miit uruetama pyi yne mikuap takat iꞌatuꞌe. Miꞌi miit tiky­ꞌesat kahato uruetu­ꞌisa akag wo uruetama pe wen maꞌato yt uruiky­ꞌesat i rat meiẽwat miit uruetu­ꞌi­saria akag wo iꞌatuꞌe so. Yt naku i etiꞌairo miꞌi miit wuatꞌi tuꞌi­saria akag wo uruetama pe iꞌatuꞌe so.
42,19,15,Pyno mekewat wuatꞌi miitꞌin miky­ꞌesat hekat rakat etama puat gupteꞌen haria yt tikyꞌe hin i mekewat tuꞌisa e. Maꞌato mekewat morekuat eporekuat koro rakat tikyꞌe kahato hawyi — Woronug naꞌyn en uhemiitꞌin sem mesuwat yi totiaria porekuat no e tope. Miꞌi hawyi taꞌaipok taꞌyn tetama kape morekuat koro miꞌairo wo wuatꞌi miitꞌin porekuat no. Miꞌi hawyi so itote hawyi toiꞌa­tu­kaykay raꞌyn tuwe­wawi temiit 10 ok takaria teropat haria aikotã iꞌatu­potpap hap moherep hamo aikotã tomiium saꞌawyi taꞌa­tu­mo­wato hap kuap hamo.
42,19,16,Miꞌi hawyi saꞌa­wyiwuat putꞌokꞌe hawyi toꞌe morekuat pakup we — Saꞌawyi wẽtup eiam howapy nu mehit rakat hekat kahato rakat etum uhepe e. Koitywy 10 eiam howapy nu mehit rakat hekat kahato hap ewy aterut ewawi Uika­ꞌiwat e.
42,19,17,Miꞌi hawyi mekewat Tuꞌisa Wato pakup iwepit kahato hawyi toiwesat — Waku kahato etunug uhekat wywo areto hap turan e. Uhemiit kahato en uhyt e so. Waku rakat rasig en e. Pyno eweꞌeg kahato uhekat wywo pote mesup woronug en uhemiit koro wo 10 uhetawa pe e temiit wakuat pe.
42,19,18,Miꞌi hawyi wẽtup ok teke henoi hamo — Pyno saꞌa­wyꞌi etoiat uipo pe wẽtup eiam nu mehit rakat hekat rakat e. Koitywy 5 eiam howapy atum epe uika­ꞌiwat e.
42,19,19,Miꞌi hawyi morekuat toꞌe mekewat temiit pe — Waku pyno etunug mehĩ e. Yt uimaꞌat hin i pote mesup atum epe 5 tawa koꞌi iꞌatu­po­ꞌoro epiat hamo e. Waku ereĩneꞌen itote iꞌatue­tu­ꞌisa akag wo e morekuat pakup temiit wakuat pe.
42,19,20,Miꞌi hawyi wẽtup i teke towat etiat enoi hamo — Heno uika­ꞌiwat meiũ ti emiium ok tã e. Saꞌa­wyiwuat emiium ewywuat atum epe e. Uhesokpe ikahu rakat pe atiꞌa­pykok kahato mesuwat emiium hekat rakat e. Koitywy toĩneꞌen ne yne mesuwat sokpe pe emiium iwato hap ok tã. Pywo arekenꞌẽ epupi pote waku pe kahato atunug iheg me mekewat nu imehit kahato koꞌi e. Atiꞌa­pykok kahato katu­pono worokuap kahato en uhyt e. Atikuap wy eweꞌeg kahato hap kaipyi yt ewat i pytkai etiꞌa­tu­po­re­raꞌat ekat koꞌi e. Iꞌewyte yt emikoi i pytkai ehoꞌohep kuap iraniaꞌin ko koꞌi hap atikuap e. Taꞌi uruikuap kahato en aikotã ereĩneꞌen iweꞌeg kahato epotpap nug hap ete ekat mowato hap ete e. Miꞌi pote emiium atisyp yi pe hawyi mesup atum yne i raꞌyn epe e.
42,19,22,"Miꞌi hawyi ikaꞌiwat toꞌe tope topy­ꞌahak popuo — Uhemiit saꞌag kahato wo ereĩneꞌen pãi are e. Yt naku i kahato etunug uhekat wywo e. Uipy­ꞌahak hap etikuap pytkai uhekat yt etiꞌa­tu­mo­wato hin i e. Yt uiat i pytkai atipo­re­raꞌat ereꞌe uhepe. Iꞌewyte yt uimikoi pytkai i ahoꞌohep taꞌyn ereꞌe uhepe. Pyno erekenꞌẽ uipupi hawyi kat pote kahu uhekat kahato hap yt etimo­wato i en wẽtup ok potpap nug hap kai e. Kat pote yt etipuru i wẽtup ok pe uhekat mowato hamo e temiit iperup takat pe. Series, "
42,19,24,Miꞌi hawyi morekuat pakup toꞌe tesu­ra­raꞌin me — Eweitat ro meiũwat uhekat uhemiit yt iweꞌeg i rakat po pyi hawyi ewetum no ipo piat uimiium uhemiit wakuat pe hekat poꞌog mowato hamo e.
42,19,25,Miꞌi hawyi hesu­ra­raꞌin teꞌe­roꞌe morekuat pakup we — Uruka­ꞌiwat iꞌatuꞌe iwato kahato raꞌyn ipo pe toĩneꞌen 10 eiam howapy raꞌyn toĩneꞌen naꞌyn ipo pe kat pote pyno etum moꞌog tope iꞌatuꞌe.
42,19,26,Miꞌi hawyi morekuat pakup toꞌe tesu­ra­raꞌin me — Pywo pe ti uhekat mowato hat pe poꞌog poꞌog atum aru saꞌa­wy­ꞌiwuat kai e. Maꞌato yt iweꞌeg i rakat pe uhekat mohit hat pe mio tã are — Saꞌa­wy­ꞌiwuat iwato kahato atum epe maꞌato mesup yt kat i poꞌog atum epe e. Miꞌi hawyi mekewat kurin epo piat ewanuat tuweityk taꞌyn hawyi yt kat i topy­huꞌat epo pe aru e morekuat pakup temiit yt iweꞌeg i rakat pe tekat tomiium yt imowato i hat pe.
42,19,27,Miꞌi hawyi meimuẽwat saꞌa­wy­ꞌi­wuaria morekuat pakup wanĩ­kaptia — Yt uruiky­ꞌesat i miꞌi miit urupo­rekuat nuat e haria toiꞌa­tu­po­ꞌoro tesu­ra­raꞌin here­poꞌok tewawiat hamo. Taꞌa­tuerut hawyi mio tã e iꞌatuepe — Pyno saꞌawꞌi yt uiky­ꞌesat hin i uito eipo­rekuat no e. Miꞌi hawyi ehehay saꞌag kahato uhetiat hap atikuap taꞌyn e. Yt naku i kahato eipe uiwa­nẽtup hawe e. Miꞌi hawyi toꞌe tesu­ra­raꞌin me — Meremo meiũpe raꞌyn uhowakai te eweiꞌa­tu­ꞌuka ro miꞌiria e so mekewat morekuat pakup itote e Iesui tehay iãꞌãkap wuo. Tuwepiat ihay tehay pun haria pe — Yt naku i Iesui Aika­ꞌiwat no e haria pe.
42,19,28,   PIAT EWYMio tã e tohenoi hawyi Iesui toto i raꞌyn muꞌap upi mekewat tawa wato Ieru­sarẽi kape temiitꞌin sem eꞌyianmete toto.
42,19,29,Putꞌokꞌe mekewat mikoi ypia pe mekewat Uriweira ypia koꞌi eꞌyityꞌok totiat mekewat yi yt pya i tawa hit Pewake kai tawa hit Petania kai hawyi Iesui henoi typy ok temiitꞌin me. Mio tã toꞌe — Eweiwat ro meiẽwat tawa hit kape hawyi putꞌok­ꞌe­weiꞌe itote hawyi eiwe­hytꞌok tawa hit pe turan aru iꞌatuhũ hit Iumenta mẽpyt eweipuẽti itote e. Miꞌi iꞌatuhũ atiky­ꞌesat mesuwe katu­pono iꞌok pe tote uhewyry teran tawa wato Ieru­sarẽi kape e. Maꞌato yt uwe i te hewyry mekewat iꞌatuhũ hit okpe tote are e. Pyno eweiꞌa­sai­typok iꞌatuhũ hawyi meikowo eweterut uhowawi uihũ wo e.
42,19,31,Itotiaria tikuap teran aru kan hamo iꞌatuhũ asaity eweipok e pote waku eweiꞌa­tu­wesat miꞌiria — Taꞌi Aika­ꞌiwat Iesui tiky­ꞌesat wyti eihũ waku eweiꞌe apoꞌe haria pe e Iesui temiitꞌin typy ok takaria pe.
42,19,32,Tuwat raꞌyn meimuẽwat tawa hit kape hawyi Iesui toꞌe hap ewywuat kahato taꞌa­tu­puẽti putꞌok­ta­ꞌa­tuꞌe itote hawyi. Iꞌatuhũ taꞌa­tu­ꞌa­sai­typok turan putꞌok­ꞌi­ꞌa­tuꞌe mekewat hũ kaꞌi­waria hawyi — Kan hamoĩ uruhũ eweiꞌa­sai­typok hamuat apota­ꞌa­tuꞌe.
42,19,34,Miꞌi hawyi Iesui emiitꞌin iꞌatu­wesat — Aika­ꞌiwat Iesui tiky­ꞌesat kahato ti eihũ iꞌatuꞌe Iesui mipo­ꞌo­roria.
42,19,35,Miꞌi hawyi — Pyno waku eweitioto ro iꞌatuꞌe. Miꞌi hawyi taꞌa­tu­ꞌe­roto Iumentu hit Iesui kape. Pukꞌok­ꞌi­ꞌa­tuꞌe Iesui kape hawyi taꞌa­tu­po­rokpun naꞌyn taꞌa­tue­sokpe koꞌi mekewat hũ okpe tote hawyi taꞌa­tu­mo­ꞌapyk taꞌyn Iesui ihũ hit okpe tote. Miꞌi hawyi muꞌap upiaria tipo­rokpun taꞌa­tue­sokpe muꞌap tote Iesui to hap owakai ipuꞌap ikahu rakat nug hamo morekuat ewywuat muꞌap nug hamo imõtypot haype taꞌa­tunug.
42,19,37,Miꞌi hawyi Iesui ipotꞌapyk mekewat yityꞌok Uriweira ypia piat kaipyi tawa wato Ieru­sarẽi kape hawyi toto mekewat muꞌap miitꞌin minug upi toto tohũ hit tote apyk pe ipotꞌapyk. Yt pya hin i tawa wato Ieru­sarẽi kai turan typyꞌi rakaria hupiaria sem — Waku kahato En Tupana iꞌatuꞌe. Waku kahato Emiꞌairo Urupo­rekuat nuat iꞌatuꞌe taꞌa­tuehay pirik wo. Meiũwat Miit timo­herep kahato Tupana esaika hap yt uwe mesu­wa­rotiat minug ewy i tutunug uruehamo iꞌatuꞌe kahato itote. En Tupana Mipo­ꞌoro sese iꞌatuꞌe katu­pono uruta­ꞌa­kasa raꞌyn eminug koꞌi Emipo­ꞌoro mimo­herep koꞌi iꞌatuꞌe iꞌatu­wepit kahato haype. Miꞌi pote urutu­wehum kahato ewawi Tupana iꞌatuꞌe.
42,19,39,Miꞌi taꞌa­tunug kahato itote hawyi woꞌo­muꞌe haria itotiaria teꞌe­roꞌe Iesui pe — Woꞌo­muꞌe hat iꞌatuꞌe etiꞌa­tu­mo­po­ꞌinik to epotmu­ꞌeria iꞌatuꞌe.
42,19,40,Miꞌi hawyi Iesui tiꞌa­tu­wesat — Pyno miꞌiria iꞌatu­po­ꞌinik uimõ­typot hap ete pote meremo aru mesuwat nu koꞌi muꞌap upiat teꞌe­ru­wẽ­powat uimõ­typot hap — Tut ri tut ri Tupana Mipo­ꞌoro Wuatꞌi Ywania Ehakye­raꞌat Hanuat iꞌatuꞌe aru nu koꞌi are e Iesui tewa­nĩ­kaptia pe.
42,19,41,Miꞌi hawyi porap putꞌokꞌe Ieru­sarẽi me hawyi Iesui tehaꞌat tawa wato kape hawyi tuwak popuo toꞌe — Ieru­sarẽi miaria Ieru­sarẽi miaria ariot raꞌyn maꞌato yt uikuap i eiperia e.
42,19,42,Mesup taꞌyn aterut teran ehowawi wuatꞌi eꞌat piat eimo­wepit hap wen maꞌato yt heremo i pote yt eweikat i uimierut e tuwak popuo. Taꞌi Tupana uipo­ꞌoro eheha­kye­raꞌat hamo hawyi eiwo­ꞌo­wese hap wywo eweikup­teꞌen e maꞌato yt eweiky­ꞌesat i pote miꞌi hawyi uimienoi eiwo­ꞌo­wese hap etiat yt heremo i raꞌyn toĩneꞌen e. Migꞌi wo raꞌyn toĩneꞌen yt eweiky­ꞌesat i hawyi e.
42,19,43,Uimohey hap pun haria eipe pote ti aru ehewa­nĩ­kaptia esura­raꞌin sem tõꞌẽ tõꞌẽ kahato irane eimoma hamo are e. Putꞌok­ta­ꞌa­tuꞌe ehetawa wato ete hawyi yne muꞌap taꞌa­tu­pyhyp ehetawa kapiat e. Miꞌi hawyi eimiꞌu yt kat i toĩneꞌen aru e. Miꞌi hawyi yt eiwe­nõꞌẽ kuap i ehetawa pyi. — Miꞌi hawyi ehetawa wato pe tuwe­hytꞌok kahato ehewa­nĩ­kaptia sura­raꞌin sem wẽtup ywania eiwu­ꞌuka hamuat eimoma yne hamuat aru e. Taꞌa­tu­ꞌa­tu­ꞌuka torania ehetawa piaria mekewat eꞌat pe aru e. Iꞌewyte ehetawa piaria topap topap yne e. Eiꞌyat koꞌi taꞌa­tu­puruk yne wyti aru e. Yt wẽtup i nu ehetawa piat tukup­teꞌen aru eiꞌyat nug hap katu­pono itote taꞌa­tu­pugha yi kape yne eiꞌyat koꞌi e. Hewo hewo yne nu wato koꞌi yi kape aru are e. Pywo ti rat eimoma hap yn topy­huꞌat aru e. Tupana miꞌa­piheg koꞌi eweipy­huꞌat aru kat pote Tupana Mipo­ꞌoro Eheha­kye­raꞌat hanuat mohey hap pun haria eipe pote e Iesui tuwak popuo maꞌato eipe ti yt eweikuap i Tupana heĩneꞌen eipy­ꞌa­setpiat hap e tuwak popuo tetawa Ieru­sarẽi piaria pe.
42,19,45,  PIAT EWYMiꞌi hawyi Iesui teke raꞌyn tawa Ieru­sarẽi me hawyi Tupana mõtypot yat koro pe teke hawyi toiꞌa­tu­sopo kahato kareꞌen weneru wene­ruꞌi haria itote. Miꞌi hawyi toꞌe wuatꞌi weneru haria pe — Wãi neiꞌo e yt ewetunug ne Tupana mõtypot yat kat weneru kat weneru hap netap e. Saꞌa­wyꞌi mio tã e Tupana tehay moherep haria miwan me — Uiꞌyat yi tote atiky­ꞌesat wuatꞌi ywania uhowawiat uiwywuat iꞌatuehay hamuat hap atiky­ꞌesat uiꞌyat e Tupana saꞌa­wyꞌi Isaia  pe. Maꞌato eipe ti sero­ꞌokꞌe haria yat no ewetunug naꞌyn e Iesui wuatꞌi kat weneru haria pe.
42,19,47,Miꞌi hawyi mekewat eꞌat koꞌi turan wuatꞌi eꞌat pe turan Iesui tiꞌa­tu­muꞌe miitꞌin Tupana mõtypot yat koro piaria. Maꞌato paꞌi akagnia miwan enoi haria iꞌewyte tawa piaria akagnia iꞌauka teran kahato haype itote.
42,19,48,Miꞌi hawyi hewa­nĩ­kaptia tiꞌa­tukat kahato aikotã waku Iesui auka hap maꞌato yne itotiaria iꞌatupap kahato Iesui ehay upi pote yt taꞌa­tu­puẽti i muꞌap iꞌauka hamuat.
42,20,1,  PIAT EWYWẽtup eꞌat pe Iesui toĩneꞌen Tupana mõtypot yat pe turan toiꞌa­tu­muꞌe kahato itotiaria tehay wakuat Tupana etiat. Miꞌi turan putꞌok­ꞌi­ꞌa­tuꞌe howawi paꞌi akag koꞌi miwan ehay enoi haria wywo iꞌewyte nagnia akag koꞌi wywo.
42,20,2,Miꞌi hawyi apoꞌi­ꞌa­tuꞌe Iesui pe — Uweĩ epoꞌoro gaꞌatpo meketã nug hamo Tupana mõtypot yat pyi uruemiitꞌin sopo hamo iꞌatuꞌe. Miꞌi hawyi Iesui tiꞌa­tu­wesat — Pyno ahenoi aru ehepe wen maꞌato saꞌa­wyꞌi ewehenoi uhepe uwe ipoꞌoro Iuwãu woꞌo­setꞌok hamo sio Tupana sio miitꞌin e Iesui. — kat pote ti rat etiꞌa­tu­sytpok miitꞌin gaꞌatpo Tupana mõtypot yat pyi iꞌatuꞌe. Yt naku i miꞌi tã etunug yt uruehay upi i iꞌatuꞌe. Pyno uwe kahu epoꞌoro hat miꞌi tã nug hamuat iꞌatuꞌe sio more­kuaria sio ewepyi miꞌi saꞌag hap etunug iꞌatuꞌe.
42,20,3,Miꞌi hawyi Iesui tiꞌa­tu­wesat — Pyno ahenoi aru ehepe uwe uipo­ꞌoro Tupana mõtypot yat apykok hamo maꞌato saꞌa­wyꞌi atiky­ꞌesat uiwesat hap ehepiat e.
42,20,4,Pyno uiwesat ro — Uwe sese ahetꞌok hat Iuwãu poꞌoro hat apo toĩneꞌen sio Tupana tipo­ꞌoro Iuwãu sio miitꞌin tipo­ꞌoro ahetꞌok hap nug hamo apoꞌare e. Uiwesat ro miꞌi hawyi woro­ho­ꞌo­wesat wy uwe uipo­ꞌoro Tupana mõtypot yat hywytip hamo e tewa­nĩ­kaptia pe.
42,20,5,Miꞌi hawyi teꞌe­roꞌe toꞌope — Aikotã som waku wati­wesat Iesui katu­pono iꞌatu kahato mesuwe ahetꞌok hat Iuwãu mõtypot kahato rakaria iꞌatuꞌe toꞌope. Pyno — Tupana ipoꞌoro hat watoꞌe pote apoꞌe irane ahepe Iesui — Kat poteĩ pyno yt eweimohey i te urumi­mohey Iuwãu toꞌe aru ahepe iꞌatuꞌe toꞌope. Maꞌato — Tuwepyi tuwe­po­ꞌoro Iuwãu watoꞌe mesuwe pote mesuwat iraniaꞌin sem Iuwãu kyꞌe haria meremo aiꞌauka wyti aru taꞌa­tu­py­ꞌahak popuo iꞌatuꞌe. Katu­pono miꞌiria — Tupana ehay moherep hat koro Iuwãu iꞌatuꞌe katu­pono taꞌa­tu­mohey kahato te imienoi iꞌatuꞌe toꞌope.
42,20,7,Mio tã iꞌatuꞌe toꞌope hawyi taꞌa­tu­wesat raꞌyn Iesui apoꞌe hap — Yt uruikuap i kahato te uwe sese Iuwãu poꞌoro hat iꞌatuꞌe. Uwe ehay pyi Iuwãu tut miitꞌin setꞌok hamo hap yt uruikuap kahato i te iꞌatuꞌe.
42,20,8,Miꞌi hawyi Iesui tiꞌa­tu­wesat — Are pãi kat pote yt uiwesat i e. Pyno yt uiwesat i pote uito eipe ewywuat yt woro­ho­ꞌo­wesat i rat uwe hay upi atiꞌa­tu­sytpok mesu­wepyi Tupana mõtypot yat piat yt naku i nug haria e Iesui paꞌi kororia pe miwan ehay moherep haria pe nagnia akagnia pe. Miꞌi hawyi yt kat i toꞌe iꞌatuepe Tupana Mipo­ꞌoro Iesui.
42,20,9,  PIAT EWYMiꞌi hawyi hãꞌãkap wuo Iesui henoi Tupana mõtypot yat koro piaria pe tewa­nĩ­kaptia pe — Wẽtup eꞌat pe so wẽtup yi wato kaꞌiwat warana koi hat tiꞌa­tukoi kahato tewa­rana ypia koro yi wato hap ok tã toikoi. Waku raꞌyn hawyi so toipuru tewa­rana ypia toꞌy­wania pe hawyi toꞌe — Waku etiꞌa­tu­ꞌa­pykok uheꞌyi e hawyi eweium no uhepe saꞌup wuatꞌi ewaty pe warana eweiwe­neru hawyi e warana ypia kaꞌiwat hawyi toto raꞌyn pya wẽtup tama kape hawyi toĩneꞌen motꞌi itote e.
42,20,10,Meiũran mekewat warana ypia haat raꞌyn hawyi mekewat warana ypia kaꞌiwat tipo­ꞌoro temiit pya pyi mekewat warana ypia apykok haria pe towanuat warana sat hamo hoꞌohep hap kaipyi. Maꞌato hemiitꞌin warana ypia apykok haria yt iꞌatu­wese hin i hawyi yt hoꞌoium i haype hawyi imipo­ꞌo­roria pe taꞌa­tuehay saꞌag hawyi taꞌa­tu­pokpok hawyi taꞌa­tu­po­ꞌoro i raꞌyn yt kat i hin i iꞌatupo pe wywo e. Miꞌi hawyi warana ypia kaꞌiwat wẽtup ok i raꞌyn toipo­ꞌoro raꞌyn towa­rana ypia piat ipotpap takaria kape warana koꞌi towanuat saꞌup sat hamo iꞌatu­mi­po­ꞌok­suꞌat hamo maꞌato iꞌewyte yt kat i taꞌa­tu­ha­ꞌupium tope maꞌato yt iꞌatu­wese hin i imipo­ꞌoro ete hawyi taꞌa­tu­pokpok imipo­ꞌo­roria saꞌa­wy­ꞌi­wuaria ewy hawyi taꞌa­tu­po­re­ra­ꞌaipok yt kat i wywo i e.
42,20,12,Miꞌi hawyi wẽtup ok temiit warana ypia kaꞌiwat tipo­ꞌoro i raꞌyn maꞌato miꞌi miit miꞌi hare taꞌa­tu­ꞌahyk ahyk hawyi taꞌa­tupun naꞌyn warana ypia pyi e.
42,20,13,Miꞌi hawyi warana ypia kaꞌiwat tuwa­nẽtup — Aikotã waku atunug uimi­po­ꞌo­roria pun haria ete e tuwepe hawyi toꞌe tuwepe — Pyno atikuap taꞌyn aikotã waku atunug e tuwepe taꞌi Uhaꞌyru sese uimi­kyꞌe kahato atipo­ꞌoro hawyi ti aru taꞌa­tu­mõ­typot miꞌi miit uimi­po­ꞌoro katu­pono Uhaꞌyru sese miꞌi uimi­po­ꞌoro pote e tuwa­nẽtup hawe.
42,20,14,Miꞌi hawyi toipo­ꞌoro raꞌyn wen maꞌato tewa­rana ypia apykok haria teꞌe­ra­ꞌa­kasa hawyi teꞌe­roꞌe toꞌope — Toꞌiro waku wati­ꞌauka mesuwat yi warana ypia koro kaꞌiwat saꞌyru iꞌatuꞌe toꞌope. Taꞌi pãi wati­ꞌauka haꞌyru hawyi ti aru haꞌyru ywot ikuꞌuro hawyi yt kat i ipowatꞌyp hawyi mesuwat yi yne aiwanuat tukup­teꞌen hawyi hekat rakaria wo watoĩ­neꞌen iꞌatuꞌe saꞌag. Pyno toꞌiro warana ypia koro kaꞌiwat pakup auka hamo hawyi ikuꞌuro hawyi yne iꞌywot ekat sem topy­huꞌat aipo pe raꞌyn iꞌatuꞌe teꞌe­roꞌe toꞌope.
42,20,15,Miꞌi hawyi taꞌa­tusat haꞌyru hawyi taꞌa­tu­pugha saꞌag ipiit iꞌywot mikoi ypia pyi hawyi itote taꞌa­tu­ꞌauka saꞌag neꞌi haꞌyru e Iesui hãꞌãkap wuo tuwepiat ihay tewa­nĩ­kaptia pe. Miꞌi hawyi Iesui apoꞌe iꞌatuepe — Uiwesat ro kat pyno aru kat pyno aru haꞌyru ywot tunug aru tomikoi ypia apykok haria saꞌag ete e.
42,20,16,Miꞌi hawyi yt iwesat i. Miꞌi pote Iesui toꞌe toꞌauka teran haria pe — Pyno ahenoi ehepe kat som tutunug mekewat Morekuat akag tosa­ꞌyru auka haria ete e taꞌi meremo tut tesu­ra­raꞌin sem wywo hawyi toiꞌa­tu­ꞌuka kahato Tosa­ꞌyru auka haria hawyi tutum aru tewa­rana ypia eꞌyi wato wẽtup ywania po pe raꞌyn hawyi toipag teꞌyi wato tomikoi warana ypia koro wẽtup ywania po pe iꞌapykok hamo e Iesui toꞌy­wania pe tehay pun haria pe. Miꞌi hawyi itotiaria tikuap Iesui ehay iãꞌãkap hawyi — Yt naku i kahato ehay aiꞌy­wania ete Uhyt iꞌatuꞌe Iesui pe.
42,20,17,Miꞌi hawyi Iesui tehaꞌat tewa­nĩ­kaptia ewawi hawyi toꞌe — Pyno topy­huꞌat aru uiꞌe hap ewy aikotã Tupana toꞌe saꞌa­wyꞌi tehay miwan miat puo ewy e. Mio tã toꞌe — Waku ewetunug uimõ­typot yat Mesuwat Nu ikahu rakat iheg nakat kawiat e Tupana tomi­ꞌai­roria pe toꞌyat nug haria pe wen maꞌato — Yt naku i kahato Miꞌi Nu Tupana Miꞌairo iꞌatuꞌe hawyi inug haria yt tiky­ꞌesat i maꞌato — Miꞌi Nu poꞌog hesaika tora­niaꞌin kai poꞌog ikahu uimõ­typot yat nug hamo e Tupana tomiwan me e Iesui tuwepiat. maꞌato miꞌi pytkai eweipugha Tupana Miꞌairo e Iesui tomohey hap pun haria pe.
42,20,18,Uwe uwe yt tiky­ꞌesat i Mekewat Nu Tupana Mõtypot Yat Nug Hamuat miꞌi miit ri yt iweꞌeg hin i topy­huꞌat e katu­pono miꞌi hawyi Mekewat Nu Wato toipun turan toꞌakit hap tokag pik hap topy­huꞌat e miwan me e. Iꞌewyte uwe uwe tipun Mekewat Nu hawyi taꞌaipok tuwe­wawi hawyi mekewat miit Mekewat Nu mikuꞌi wo topy­huꞌat e. Taꞌi e Mekewat Nu Koro tote eiwe­taꞌat hawyi eipiit pokꞌe itote hawyi Mekewat Nu Koro mimo­kuꞌi wo eweikup­teꞌen aru wuatꞌi eꞌat pe e Iesui toꞌauka kat haria pe tuwepiat tehay iãꞌãkap hawuo.
42,20,19,Mio tã toꞌe hawyi paꞌi akag koꞌi iꞌewyte nagnia ehay enoi haria teꞌe­roꞌe toꞌope — Yt naku i Iesui ehay ahete iꞌatuꞌe toꞌope. Pywo pe ti ahetiat tohenoi mekewat hãꞌãkap wuo iꞌatuꞌe. Miꞌi pote taꞌa­tu­pytyk teran Iesui iꞌauka hamo maꞌato miitꞌin pupi teꞌe­ro­kenꞌẽ i. Katu­pono iraniaꞌin Iesui mimu­ꞌeria — Waku kahato aimuꞌe Iesui iꞌatuꞌe toꞌope miꞌi tupono yt taꞌa­tu­pytyk kuap i. Watat Iesui hawyi ipotmu­ꞌeria aiꞌauka rakaria wo tukup­teꞌen iꞌatuꞌe toꞌope.
42,20,20,Taꞌa­tukat kahato Iesui pytyk hamo wãtym muat hap yt heremo i hawuo. Taꞌa­tu­haꞌup nug ihainiaꞌin me yt nakuaria i pe Iesui maꞌat haria taꞌa­tuehay wo. Miꞌiria wakuaria ewywuaria tõꞌẽ taꞌa­tuehay wuat Iesui maꞌat hamo. Iꞌatu­po­ꞌoro haria taꞌa­tupag neran Iesui taꞌa­tu­po­rekuat nuat po pe iꞌauka hamo. Iesui ihay saꞌag hap morekuat ete hap taꞌa­tukat hawyi.
42,20,21,Putꞌok­ꞌi­ꞌa­tuꞌe hawyi taꞌa­tu­maꞌat reran taꞌa­tuehay wo — Woꞌo­muꞌe hat koro iꞌatuꞌe hãpyk kahato emienoi miitꞌin me uruwa­nẽtup hawe iꞌatuꞌe. Uruikuap aikotã Tupana miky­ꞌesat yn ewy etunug miitꞌin me iꞌatuꞌe. Iꞌewyte pywo pe yn uruwesat hap uruikuap iꞌatuꞌe. Taꞌi yt erekenꞌẽ hin i rasig miitꞌin pupi Tupana ehay etimo­herep wuatꞌi miitꞌin me turan iꞌatuꞌe Iesui pe. Taꞌi uruikuap aikotã waku kahato ereĩneꞌen wuatꞌi miitꞌin kyꞌe hap ete sio more­kuaria sio aheropat haria iꞌatuꞌe. Uruikuap aikotã miit emiit powyro hano ereĩneꞌen iꞌewyte miit akag koꞌi powyro hano ereĩneꞌen wy iꞌatuꞌe Iesui pe.
42,20,22,Pyno ehenoi uruepe sio waku watum saꞌup aipo­rekuat uruewa­nĩ­kaptia pe mekewat wẽtup ywania Humanu ywania porekuat wato Sesa e hap het rakat pe sio yt iꞌatuꞌe. Waku watum morekuat Sesa pe imiẽtup ewy sio yt apoꞌi­ꞌa­tuꞌe Iesui pe imaꞌat hamo.
42,20,23,Miꞌi hawyi meremo Iesui tomaꞌat hap toikuap tuwepe hawyi toꞌe iꞌatuepe.
42,20,24,— Eweterut ro uhowawi mekewat saꞌup wẽtup eꞌat piat aipotpap saꞌup mekewat wẽtup imehit rakat kawiat e. Miꞌi hawyi taꞌatuium iꞌape rakat Iesui pe hawyi apoꞌe iꞌatuepe — Pyno uwe miit akag iãꞌãkap mesuwe miwan me uwe set toĩneꞌen meiũ saꞌup iꞌape tote e. Miꞌi pote — Taꞌi mekewat morekuat koro Sesa e hap iãꞌãkap mekewat Sesa set itote toĩneꞌen miwan me iꞌatuꞌe taꞌa­tu­wesat.
42,20,25,Pyno morekuat wato Sesa set toĩneꞌen itote pote Sesa wanuat toĩneꞌen are e. Miꞌi pote morekuat Sesa wanuat tohẽtup iꞌape koꞌi pote ewetum no tope morekuat Sesa saꞌup are e. Iꞌewyte Tupana miẽtup hap ok tã saꞌup ewywuat ewetum no Tupana wanuat Tupana pe are e Iesui tomaꞌat reran e haria pe apoꞌe haria pe.
42,20,26,Miꞌi hawyi teꞌe­ru­we­mõti kahato Iesui pupi yt taꞌa­tu­maꞌat kuap i haype katu­pono Iesui poꞌog poꞌog iweꞌeg nakat tomaꞌat reran haria kai pote. Miꞌi hawyi iꞌatu­pohep taꞌyn miitꞌin sem ehamo Iesui apoꞌi­ꞌa­tuꞌe hap. Miꞌi hawyi yt kat iꞌatuꞌe kuap i itote miitꞌin ehamo maꞌato teꞌe­ru­wa­nẽtup kahato Iesui piat taꞌa­tu­wesat hap kape.
42,20,27,  PIAT EWYMiꞌi hawyi tõꞌẽ Iesui ewawi Tupana ehay miwan miat miitꞌin muꞌe haria akag koꞌi Satu­seuria e hap koꞌi. Miꞌiria ti — Aiku­ꞌuro hawyi yt kat i raꞌyn aheĩneꞌen pakup i hap e haria. Tõꞌẽ hawyi apoꞌi­ꞌa­tuꞌe Iesui pe — Woꞌo­muꞌe hat aheꞌa­seꞌi Musei miwan me mio tã toꞌe ahepe — Eykeꞌet ikuꞌuro hawyi maꞌato yt kat i te mẽpyt rakat pote waku iykeꞌet i hehiwu heꞌaito wo toĩneꞌen iywyt saꞌyru nug hamo hakiꞌyt nug hamo ikuꞌuro yt kat i haipe­piaria pote e ti ahaꞌa­seꞌi Musei tomiwan me iꞌatuꞌe.
42,20,29,— Pyno saꞌa­wyꞌi so tukup­teꞌen so 6 ywytꞌin taꞌa­tuy­keꞌet etawa pe. Iꞌatuy­keꞌet toĩneꞌen teha­ryꞌi wywo hawyi ikuꞌuro yt kat hin i haꞌyru hakiꞌyt te turan ikuꞌuro so.
42,20,30,Miꞌi hawyi so iywyt poꞌog wuat yian nakat wywo raꞌyn hehiwu maꞌato iywyt ikuꞌuro wy yt kat i imẽpyt i te turan.
42,20,31,Miꞌi hawyi so wẽtup ok iywyt wywo raꞌyn hehiwu toĩneꞌen maꞌato iꞌewyte yt imẽpyt i te turan ikuꞌuro so. Mio tã hap ewy 6 ok takaria iywytꞌin hehiwu wywo toĩneꞌen tuereto hawyi yne so topap hawyi taꞌa­tue­hiwu yt kat i imẽpyt rakano te so.
42,20,32,Miꞌi hawyi so iꞌewyte iꞌatue­hiwu ikuꞌuro iꞌatuꞌe yt imẽpyt i te turan ikuꞌuro so iꞌatuꞌe Iesui pe.
42,20,33,Pyno uruikuap teran karãpeĩ tukup­teꞌen yne miitꞌin guꞌuro pyi hawyi apuru uwe wary wo aru mekewat hiwu iꞌatuꞌe katu­pono 7 ok heꞌaito apoꞌi­ꞌa­tuꞌe Iesui pe.
42,20,34,Miꞌi hawyi Iesui tiꞌa­tu­wesat — Pywo pe ti mesu­wa­ro­tiaria woꞌo­kyiꞌat hap taꞌa­tunug ihainiaꞌin hary­po­riaꞌin aikotã aikotã aheko ewy wen maꞌato atipy pe yt miꞌi tã hin i e. Taꞌi miitꞌin tuwẽtem guꞌuro pyi hawyi atipy piaria ewywuaria tukup­teꞌen wuatꞌi eꞌat pe yt kat i woꞌo­kyiꞌat hap itote yt taꞌa­tunug i woꞌo­kyiꞌat hap itote are e.
42,20,36,Katu­pono atipy piaria ewywuaria wo teꞌe­ro­py­huꞌat miꞌiria tuwe­nõꞌẽ guꞌuro pyi hawyi yt iꞌatu­ku­ꞌuro i wuatꞌi eꞌat pe tukup­teꞌen Tupana mẽpytꞌin sese wo are e.
42,20,37,Iꞌewyte ahaꞌa­seꞌi Musei miwan kaipyi wati­muꞌe hawyi watikuap aheĩneꞌen pakup i hap watu­wẽtem guꞌuro pyi hap watikuap katu­pono mio tã toꞌe Musei tomiwan me — Taꞌi mekewat ariaꞌyp wukꞌe hap kaipyi Tupana toꞌe uhepe — Uito ti ewat eꞌaseꞌi Aparãu eTupana e. Uito ti eꞌaseꞌi Isaki eTupana e uhepe. Iꞌewyte Uito ti ewat eꞌaseꞌi Iako eTupana e uhepe ariaꞌyp wukꞌe hap kaipyi e Musei tomiwan me mekewat eꞌat ihay Tupana wywo hap eꞌat pe turan e. Miꞌi tupono ahaꞌa­seꞌi Musei miwan kaipyi watikuap ahaꞌa­seꞌi Aparãu Isaki Ioko toĩneꞌen ne taꞌa­tu­ku­ꞌuro pytkai katu­pono Ahetu­pana ieĩneꞌen haria eTupana wo toĩneꞌen are. Yt naku i map haria eTupana Ahetu­pana toĩneꞌen watoꞌe e. Taꞌi ieĩneꞌen haria eTupana katu­pono Musei mio tã e — Tupana ti gupteꞌen haria ahaꞌa­seꞌi Aparãu Isaki Ioko eTupana toĩneꞌen Aparãu Isaki Ioko ikuꞌuro rakaria tukup­teꞌen pytkai Musei toĩneꞌen mesuwat yi tote turan pytkai mio tã e.
42,20,39,Miꞌi hawyi wẽtup ok miwan ehay enoi hat itote toꞌe Iesui pe — Woꞌo­muꞌe hat waku kahato uruwesat hap e.
42,20,40,Miꞌi hawyi yt apoꞌi­ꞌa­tuꞌe kuap i poꞌog naꞌyn Iesui pe miwan kuap kahato rakaria. Miꞌi hawyi iꞌatu­ponik taꞌyn — Are pãi iꞌatuꞌe taꞌa­tu­wa­nẽtup hawe iwesat kuap kahato Iesui pote yt wati­ꞌa­parap kuap i Miꞌi ahehay wo iꞌatuꞌe. Taꞌi Miꞌi Miit poꞌog iweꞌeg aikai iꞌatuꞌe Iesui piat taꞌa­tu­wa­nẽtup hawe.
42,20,41,  PIAT EWYMiꞌi hawyi Iesui toꞌe i Musei miwan kuap kahato rakaria pe yt apotoꞌe hap wesat kuap i rakaria pe — Woꞌo­muꞌe haria e kat pote ri rat eweiꞌe eimuꞌe haria pe — Tupana Mipo­ꞌoro Aipo­rekuat nuat ri morekuat Tawi emiariru emiariru kaipywiat tuwe­mo­herep eweiꞌe ahepe e. Katu­pono saꞌa­wyꞌi sese ahaꞌa­seꞌi pot morekuat Tawi toꞌe tomiwan me towepy hawe — Uipo­typot koro Tupana toꞌe Uipo­typot koro Tupana pe — Eraꞌapyk o Uimi­mõ­typot no mesuwe uipo sese kai e. Waku ereĩneꞌen mesuwe uikai hawyi ti aru atunug ewanĩ­kaptia yne epy ywytꞌok­pype e TUPANA UIKAꞌIWAT pe e ahaꞌa­seꞌi morekuat Tawi towepy hawe e.
42,20,44,Pyno Tupana Mipo­ꞌoro Aika­ꞌiwat nuat toĩneꞌen pãi Tawi KAꞌIWAT KORO wo e. Kat pote pyno eweiꞌe — Morekuat Tawi emiariru emiariru topy­huꞌat aru Tupana Mipo­ꞌoro Aika­ꞌiwat Koro wo yt Tawi e hap ewywuat e Iesui tuwepiat e yt tomohey i haria pe Iesui morekuat Tawi kaꞌiwat pote mio tã.
42,20,45,  PIAT EWYMiꞌi hawyi itotiaria teꞌe­ru­wa­nẽtup kahato Iesui e hap kape turan Iesui toꞌe temiitꞌin me.
42,20,46,Uheka­tu­wyria e eiweꞌeg wo o miitꞌin ehamo miitꞌin mikuap mo watunug waku aiwe­mõ­typot hamo aiwe­mo­wato hamo yt Tupana mõtypot hap kyꞌesat hap wywo are e. Katu­pono yt naku i wato­py­huꞌat typy ehay moherep haria ewy are e. Miꞌiria ti — Waku poꞌog uruto iraniaꞌin kai iꞌatuꞌe taꞌa­tu­wa­nẽtup hawe e. — Waku poꞌog uruto eimuꞌe haria akag wo eweiꞌe uruepe iꞌatuꞌe ahepe. Miꞌiria taꞌa­tu­mõ­typot hap miitꞌin miat yn taꞌa­tu­ky­ꞌesat taꞌa­tu­minug waku hap kaipyi miitꞌin ehamo miitꞌin mikuap mo. Yne waku hap taꞌa­tunug wen maꞌato Tupana mõtypot hap kape yt teꞌe­ru­we­wa­nẽtup hin i e. More­kuaria wywo yn teꞌe­ra­ꞌapyk teran haype Tupana mõtypot yat hawe ienuk hap iwato rakat hap tote — Eiwe­haꞌat ro uruewawi e hap yn toĩneꞌen iꞌatu­pyꞌa pe. Yt naku i miꞌiria ewywuat watoĩ­neꞌen e Iesui temiitꞌin me ahepe.
42,20,47,Miꞌiria iꞌatu­wẽpap se kahato Tupana kape maꞌato yt pywo pe i e. Iꞌatuehay iꞌywop kahato taꞌa­tunug Tupana kape miitꞌin ehamo miitꞌin mikuap mo — Uruto Tupana kuap kahato haria e hamo iraniaꞌin me maꞌato yt Tupana kape hin i iꞌatuehay are e. Yt eweimohey teiꞌo miꞌiria katu­pono yt pywo pe i iꞌatuehay se maꞌato ahekat kyꞌewi Tupana mohey haria tukup­teꞌen are e. Taꞌi iꞌatuehay at Tupana kape miitꞌin ehamo miitꞌin mikuap mo. Iꞌywop kahato taꞌa­tunug taꞌa­tuehay Tupana kape wuatꞌi miitꞌin ehamo maꞌato yt pywo pe i e. Eiweꞌeg wo o pyno mekewat typy sehay nug haria pupi are e Iesui ahepe.
42,21,1, PIAT EWYMiꞌi hawyi Iesui tehaꞌat miitꞌin kape iꞌatumiium Tupana kapiat hap kape tehaꞌat kahato hawyi taꞌa­kasa raꞌyn hekat rakaria miium hap kape. Iwato kahato taꞌa­tupag heiam me Tupana mõtypot hamo.
42,21,2,Iꞌewyte taꞌa­kasa wẽtup ok hiwu yt hekat rakat i itote hap kape taꞌa­kasa. Miꞌi hawyi hiwu tum naꞌyn tomiium kurin sese hap ewy tutum katu­pono typy kurin kat ape yn totopag mekewat yparakai tote Tupana kapiat imiium heiam ikaꞌa pe totopag hap kape taꞌa­kasa Iesui.
42,21,3,Miꞌi hiwu kape tehaꞌat hawyi Iesui toꞌe temitꞌin me — Eiwe­haꞌat ro mekewat hiwu kape mekewat yt hekat i kahato rakat kape katu­pono mekewat hiwu tum iwato kahato Tupana pe e. Poꞌog poꞌog tutum Tupana pe iraniaꞌin hekat rakaria miium hap kai are pãi e. Katu­pono iraniaꞌin hekat rakaria taꞌa­tue­ka­reꞌen sem kaipyi heĩpyt hit yn taꞌatuium Tupana pe maꞌato mekewat hiwu tum naꞌyn Tupana pe tomiꞌu yne saꞌup are tutum naꞌyn yne tomoieĩ­neꞌen sese hamuat saꞌup Tupana pe mesup e. Miꞌi pote areꞌe ehepe mekewat hiwu miium poꞌog Tupana mowepit hap topy­huꞌat torania hekat rakaria miium kai katu­pono tutum yne yne tope pote are e Iesui topot­mu­ꞌeria pe ahepe.
42,21,5,  PIAT EWYMiꞌi hawyi Iesui potmu­ꞌeria teꞌe­ra­haꞌat kahato Tupana mõtypot yat ikahu kahato hap etiat hawyi teꞌe­roꞌe toꞌope — Pãi iꞌatuꞌe ikahu kahato mesuwat Tupana mõtypot yat iꞌatuꞌe toꞌope. Iwato kahato tig mesu­wa­rotiat nu koro koꞌi Tupana mõtypot yat iꞌatu­minug iꞌatuꞌe. Waku kahato mesuwe iꞌatuꞌe. Eiwe­haꞌat ro mekewat miitꞌin miium koꞌi Tupana kapiat hap kape iꞌatuꞌe toꞌope. Taꞌi taꞌa­tu­mo­kahu kahato Tupana mõtypot hap yat mesuwe iꞌatuꞌe toꞌope.
42,21,6,Mio tã iꞌatuꞌe hawyi Iesui toꞌe iꞌatuepe — Uhemiitꞌin e eiwe­haꞌat ro meiũwat nu koro koꞌi kape e. Taꞌi mesu­wa­rotiat nu koro koꞌi ikahu kahato pytkai iwato kahato pytkai hewo hewo wyti aru hawyi yt kat i aru wẽtup nu koro topy­huꞌat mekewat eꞌat pe toꞌo­tote tote rakat are e.
42,21,7,Miꞌi hawyi heka­tu­wyria apoꞌi­ꞌa­tuꞌe Iesui pe — Urumuꞌe hat iꞌatuꞌe karãpe aru pãi mesuwat nu koro koꞌi hewo hewo hap topy­huꞌat iꞌatuꞌe. Aikotã aru pyno uruikuap mekewat eꞌat putꞌokꞌe hap iꞌatuꞌe Iesui pe.
42,21,8,Miꞌi hawyi Iesui tiꞌa­tu­wesat topot­po­ꞌo­roria pe — Eiweꞌeg wo o are katu­pono wyti aru uhet wywo uhet eroꞌok haria putꞌok­ꞌi­ꞌa­tuꞌe ehepe eimaꞌat hamo are. — Uito Iesui ti rat iꞌatuꞌe wyti aru. Uito ti ariot raꞌyn eipo­rekuat koro wuat iꞌatuꞌe aru. Tupana mipo­ꞌoro uito wuatꞌi miitꞌin porekuat nuat iꞌatuꞌe aru õꞌẽ haria. — Araꞌaipok taꞌyn manaꞌin uhytꞌiꞌin iꞌatuꞌe aru ehepe wen maꞌato yt eweiwa­nẽtup teiꞌo iꞌatueso rakaria kape are katu­pono eimaꞌat hamo tõꞌẽ are. Yt pywo piat rakaria i miꞌiria pote e. Ehekat kyꞌewi eipiit kyꞌewi tõꞌẽ aru — Uito Tupana mipo­ꞌoro sese e haria e Iesui ahepe.
42,21,9,— Taꞌi mekewat eꞌat pe wyti aru wuꞌuka hap koꞌi kahato eweikuap yne mesu­wa­rotiat wuꞌuka hap etiat eweikuap aru e. Miꞌi hawyi yt kat hin i woꞌo­wese hap mesu­wa­rote hap ewywuat eweipuẽti aru are e. Yt ikahu hin i hap ewy miitꞌin toꞌo­ꞌa­tu­ꞌuka atuꞌuka kahato wyti aru hap kape eiwa­ꞌa­kasa pytkai yt eweikenꞌẽ miꞌi pupi katu­pono poꞌog poꞌog saꞌag miꞌi eꞌat kai turan putꞌokꞌe mekewat hoꞌopot hoꞌopot hap eꞌat koro are e. Miꞌi hawyi woꞌo­ꞌa­tu­ꞌuka atuꞌuka sakpo hap eꞌat wyti aru putꞌokꞌe are e. Miꞌi hawyi more­kuaria koro koꞌi toꞌo­moma teran aru hawyi toꞌo­ꞌa­tu­ꞌuka atuꞌuka iraniaꞌin ywania epore­kuaria koꞌi wywo e.
42,21,11,— Iꞌewyte wyti aru mekewat eꞌat yt naku i hap koro owakai mesuwat yi aipytyp huruk hurukꞌe kahato tyryꞌe tyryꞌe hap ewy hawyi yt kat hin i miitꞌin miꞌu mesuwat yi tote toĩneꞌen are e. Miꞌi hawyi wuatꞌi etama piaria hesyꞌat kahato rakaria wo tukup­teꞌen e. Miꞌi hawyi miitꞌin satyꞌi satyꞌi hap yt ikahu hin i hap ewy teꞌe­ru­we­mo­herep aru mesu­wa­rote e Iesui. Taꞌi yt naku i hap yn wyti aru miitꞌin ete taꞌa­tu­puẽti are e. Iꞌewyte atipy wyti aru yt aimikuap ewy hin i topy­huꞌat aru katu­pono ipoity kahato uiꞌe hap ewywuat hap kape eweiꞌa­kasa aru e. Taꞌi atipy kaipyi ywaiti pyi hewo hewo kahato miitꞌin ete yt naku i hap ewywuat yt karãpe i eweiꞌa­kasa hap ewywuat e. Miꞌi hap koꞌi kape eiwe­haꞌat turan waku eiwa­tetup mesuwat uimienoi kape e.
42,21,12,Maꞌato mekewat eꞌat pe wyti aru mesu­wa­ro­tiaria yt uimohey haria eipytyk kahato wyti aru ehatyꞌi hatyꞌi hamo are e Iesui. Taꞌi Tupana mõtypot hap yat kape eheroto eipe hawyi — Yt nakuaria i kahato miꞌiria iꞌatuꞌe ehepiat uipot­po­ꞌo­roria eipe pote are e. Miꞌi hawyi wyti aru taꞌa­tu­pyhik kahato eipe are e. Morekuat koro koꞌi tuꞌi­saria eiꞌauka teran haria tukup­teꞌen uhemiit eipe pote are e.
42,21,13,— Maꞌato eheroto haria pe iꞌewyte more­kuaria pe waku ehenoi uhehay wakuat iꞌatuepe eweikup­teꞌen iꞌatu­py­ꞌa­setpe turan mekewat eꞌat. Ereĩneꞌen sura­raꞌin po pe pytkai waku ewehenoi ewanĩ­kaptia pe sehay wakuat uhetiat e.
42,21,14,— Yt eweiwa­nẽtup teiꞌo saꞌa­wyꞌi — Kat som waku aru areꞌe uiꞌauka teran haria pe iꞌatu­wesat hap ete are e.
42,21,15,Katu­pono mekewat eꞌat saꞌag me aru uito ti aru areĩneꞌen eiwywo kahato hawyi atopag eiwẽ pe uhehay iꞌatu­wesat hamuat are e. Taꞌi aikotã waku kahato hap ahenoi ehepe e. Miꞌi hawyi ehewa­nĩ­kaptia yt taꞌa­tu­mohit kuap i eiꞌe hap hawyi paaꞌi­ꞌa­tuꞌe uhehay wakuat eiwẽ pywiat pupi are e.
42,21,16,Pywo ti rat meiũran aru eiꞌy­wotꞌin eityꞌin yt uimohey i haria yt iꞌatu­wese hin i ehete uhehay upiaria eipe pote iꞌewyte eheka­tu­wyria sese wyti aru eimaꞌat hanuaria teꞌe­ro­py­huꞌat uikyꞌe haria sese eipe pote are e. Miꞌi hap eꞌat pe eika­tu­wyria sese tiꞌa­tu­kaykay sura­raꞌin sem eiꞌauka hamo are e. Miꞌi hawyi taꞌa­tu­ho­ꞌo­ꞌa­tu­ꞌuka kahato uhehay moherep haria mekewat eꞌat pe are e.
42,21,17,Yt uwe i eiky­ꞌesat haria tukup­teꞌen mekewat eꞌat pe uikai eweikup­teꞌen eipe pote are e.
42,21,18,Iꞌatu­py­ꞌahak kahato ehete uhemiitꞌin eipe pote are e. Maꞌato eimo­sa­tyꞌi satyꞌi pytkai wyti aru yt uwe i eihep kuap Tupana po pyi are e. Ehehay pywo sese uhetiat yt taꞌa­tu­ꞌakit kuap i are e. Taꞌi yt wẽtup e hap taꞌa­tu­moma kuap mekewat eꞌat pe uimi­ꞌa­pykok koꞌi eiperia pote e. Uimohey ro haty wo poꞌog mekewat eꞌat pe are yt naku i kahato ahete pytkai are e. Yt eweipun neiꞌo uimohey hap miitꞌin eiꞌa­tu­ꞌuka hap eꞌat pe are e. Waku uika­wiano eweikup­teꞌen ne wuatꞌi eꞌat pe e. Yt uiꞌatoiat i pote waku pe eweikup­teꞌen wuatꞌi eꞌat pe are e.
42,21,20,  PIAT EWY— Mekewat eꞌat pe karãpeĩ tukup­teꞌen sura­raꞌin sem ahewa­nĩ­kaptia yt pya i ahetawa wato Ieru­sarẽi kaipywiat hawyi karãpe tuwe­hytꞌok teran ahetawa pe aiꞌa­tu­ꞌuka hamo miꞌi hap eꞌat pe meremo eweikuap taꞌyn yt pya hin i ahetawa wato Ieru­sarẽi moma sese hap eꞌat hap eweikuap are e.
42,21,21,Tawa wato Ierusarẽi toĩneꞌen yi Iuteu pyꞌa­setpe pote waku eiko­hyeput kahato pya kahato yi Iuteu kaipyi are e. Waku eiko­hyeput yityꞌok koꞌi kape eiwemig hamo are e. Maꞌato tawa Ieru­sarẽi miaria eipe pote meremo eiwe­nõꞌẽ ro pya pya tawa wato Ieru­sarẽi kaipyi hawyi meremo eiko­hyeput pya pya tawa pyi e. Muꞌap upi Ieru­sarẽi kapiat eweikup­teꞌen mote yt eweiꞌaipok teiꞌo tawa Ieru­sarẽi kape are e. Katu­pono miitꞌin apiheg hap koro hap eꞌat sese topy­huꞌat mekewat eꞌat pe aru are e. Taꞌi saꞌa­wy­ꞌiwuat Tupana miwan ewywuat saꞌag hap ewywuat topy­huꞌat aru mekewat eꞌat saꞌag hap eꞌat pe are e.
42,21,23,Mekewat eꞌat turan yt naku i kahato topy­huꞌat aru hupiꞌa rakaria ete manaꞌin mẽpyt sat haria wywo ete are e. Katu­pono hoꞌopot hap yn topy­huꞌat itote are e. Tupana piat miitꞌin apiheg hap putꞌokꞌe raꞌyn yne yi Iuteu piaria ete are e. Miꞌi hawyi wẽtup ywania tiꞌa­tu­ꞌuka kahato yne Iuteu ywania kyseꞌyp mo taꞌa­tu­ꞌa­tu­ꞌuka kahato are e. Iraniaꞌin taꞌa­tue­roto taꞌa­tue­tama kape taꞌa­tu­potpap nug hamo hawyi iraniaꞌin taꞌa­tu­pyhik taꞌa­tu­wo­ꞌo­pyhik hawe are e. Taꞌi iraniaꞌin wẽtup ywania kaipy­wiaria koꞌi tiꞌa­tu­moma irane Ieru­sarẽi miaria maꞌato miꞌi hawyi wẽtup eꞌat pe aru Tupana — Wãiꞌe miꞌiria pe toran naꞌyn e aru hawyi taꞌa­tu­pohep taꞌyn aiꞌy­wania moma hap hawyi taꞌa­tu­ꞌatoiat tawa Ieru­sarẽi are e. Miꞌi hawyi yt taꞌa­tue­wyry kuap i poꞌog tawa Ieru­sarẽi me are e.
42,21,25,  PIAT EWYAt waty waikiru koꞌi iꞌewyte tohenoi wyti aru uhut hap eꞌat taꞌa­tu­henoi are. Yt pya i raꞌyn toran naꞌyn e hap eꞌat pe putꞌokꞌe hap taꞌa­tu­henoi aru are. At waty waikiru koꞌi yt tukup­teꞌen i taꞌatueiam me are e. Taꞌi yt saꞌa­wy­ꞌiwuat ewy hin i at waty waikiru tukup­teꞌen are e. Mekewat eꞌat pe kowo i kowo i taꞌa­tue­wyry mekewat eꞌat pe are. Taꞌi mesuwat yi tote ywytu uato hap ewy kahato yꞌy tote yi tote poꞌog poꞌog saꞌa­wy­ꞌiwuat kai are e. Miꞌi hawyi wasere saꞌag hap ewy toĩneꞌen e. Miꞌi hawyi yꞌy wato hap wasere upiat aiꞌyat ypik hap pupi miitꞌin teꞌe­ro­kenꞌẽ kahato pote iꞌatu­ꞌa­kagꞌaia hawuo teꞌe­re­wa­nẽtup kahato at kaꞌap hawyi — Yt naku i kahato mesuwe iꞌatuꞌe aru toꞌope are e. Pywo pe ti yne hyemyiꞌa wato koꞌi ete yꞌy ihyesaika kahato hap ewy topy­huꞌat mekewat eꞌat pe aru e Iesui temiitꞌin me itote. — Miꞌi hawyi at waikiru waty kohye­wyry hap kapiat mesu­wa­ro­tiaria teꞌe­ra­ꞌa­kasa hawyi gytꞌi­ꞌa­tuꞌe aru e. Iꞌatu­perup iꞌatu­wuwu genꞌẽ pono e. Atipy piat iꞌatueiam koꞌi hurukꞌe hawyi yt teꞌe­ro­py­huꞌat kuap i saꞌa­wy­ꞌi­tewuat ewy e. Miꞌi hawyi — Watopap yne irane aito iꞌatuꞌe toꞌope teꞌe­ro­kenꞌẽ haype are e.
42,21,27,— Miꞌi hawyi tut raꞌyn Uito Eheykeꞌet Eikywyt ywyhig muo uhesaika hawuo uimõ­typot hawe putꞌok­ꞌare raꞌyn e Iesui. — Pyno uimienoi hap ewy putꞌokꞌe hawyi yt eweikenꞌẽ teiꞌo maꞌato eiwepit ro katu­pono yt pya hin i eheha­kye­raꞌat hap hamuat eꞌat toĩneꞌen are e Iesui ahepe temiitꞌin me.
42,21,29,  PIAT EWYMiꞌi hawyi hãꞌãkap wuo tohenoi i raꞌyn. Mio tã e Iesui — Pyno eweikuap taꞌyn aikotã ahetama pe ariaꞌyp koꞌi haat kahato taꞌa­tueꞌat putꞌokꞌe hawyi e. Ahetama pe Wiku yp iꞌyhop kyt eweiꞌa­kasa hawyi iꞌaman mot eꞌat yt pya hin i watoꞌe mesuwe ahetama pe e.
42,21,31,Miꞌi hap ewy karãpe eweiꞌa­kasa yne yne uimienoi koꞌi ewy wyti aru tokosap yne hap — Waku eweiꞌe eipyꞌa pe tut irane Tupana Miꞌairo Wuatꞌi Miitꞌin Porekuat nuat hap eꞌat waku eweiꞌe are e.
42,21,32,Pywo ti rat tut aru wuatꞌi uiꞌe hap ok tã koꞌi are e. Mũki­ꞌite eꞌihotꞌok wyti aru uimohey haria mesuwat yi totiaria teꞌe­ra­haꞌat aru yne uiꞌe hap kape hawyi teꞌe­roꞌe toꞌope aru — Aimuꞌe hat toꞌe hap ok tã topy­huꞌat raꞌyn mesuwat yi tote aikotã toꞌe hap ewy iꞌatuꞌe aru e. Yt uheso i tut wyti aru yne uimi­mo­herep uiꞌe hap koꞌi ok tã e. Uimohey haria tukup­teꞌen aru mesuwat yi tote karãpe putꞌokꞌe yne uimi­mo­herep aikotã aru uiꞌe hap koꞌi e. Aimi­mu­ꞌeria ehaipe­piaria uimohey haria yt karãpe i ikahuro mesuwat yi tote maꞌato teꞌe­ra­haꞌat aru uimi­mo­herep uhehay aikotã aru hap akasa hamuat e Iesui tomohey sese haria pe ahepe.
42,21,33,Taꞌi atipy koꞌi waty at waikiru koꞌi teꞌe­ru­weityk kahato aru yne yne iꞌewyte mesuwat yi rotiat yne yne yt kat i aru toĩneꞌen katu­pono tuweityk aru yne yne maꞌato uimienoi koꞌi yt karãpe i ikahuro aru are maꞌato toĩneꞌen wuatꞌi eꞌat pe uhehay e Iesui ahepe.
42,21,34,— Eiweꞌeg wo o eiwa­nẽtup hawe are yt naku i kahato mesu­wa­rotiat eimiꞌu kape esapo hy u hap kape yn eweiwa­nẽtup are e. yt naku i ehenuk iwato kahato hap kape yn eiwe­mahy u hap kape yn eipyꞌa pe toĩneꞌen mekewat eꞌat putꞌokꞌe turan are e. Yt naku i eiminug koꞌi hap kape mesu­wa­rotiat kape yn eiwe­wa­nẽtup are. Miꞌi wanẽtup hap ewy ereĩneꞌen mote karãpe mekewat eꞌat putꞌokꞌe hawyi eiwe­mogyt mogyt neꞌi aru Tupana pupi are e. — Taꞌi wuatꞌi miitꞌin mesu­wa­ro­tiaria teꞌe­ra­ꞌa­kasa hamuat mekewat eꞌat pe hut turan maꞌato yt hekatup i haria pote miꞌiria pyhik hap ewywuat putꞌokꞌe irane e. Aikotã pay yt tikuap i moryꞌa toĩneꞌen muꞌap tote toꞌauka hamuat hap ewy kahato putꞌokꞌe mekewat eꞌat yt naku i rakat yt Tupana mohey i te haria ete are e.
42,21,36,Pyno ewehẽtup to Tupana piat eimoe­saika hap eiꞌa­pykok hamuat mekewat hoꞌopot hap eꞌat putꞌokꞌe ehete pote are e. Waku miat iweꞌeg rakat ewy eweikup­teꞌen are e. Waku ewehẽtup o Tupana pe — Yt atoiat teran i uhepiat emohey hap waku eweiꞌe tope are. Miꞌi hawyi putꞌok­ꞌe­weiꞌe wyti aru mekewat ehoꞌopot hap eꞌat hawyi waku — Uipo­wyro ro mesuwat eꞌat sakpo areto hamuat eweiꞌe ro Tupana pe are e Iesui ahepe itote.
42,21,37,Miꞌi hawyi wuatꞌi eꞌat pe Iesui tiꞌa­tu­muꞌe kahato miitꞌin sem Tupana mõtypot yat koro pe. Hunete wuatꞌi miitꞌin teꞌe­ru­wa­ꞌa­tunug itote Tupana mõtypot yat koro pe Iesui mienoi kapiat teꞌe­ro­wa­nẽtup hamo. Maꞌato wãtymꞌi hawyi toto i raꞌyn Iesui mekewat Uriweira ypia yityꞌok kape. Miꞌi tote toĩneꞌen wãtym muo ẽtup hamo.
42,22,1,  PIAT EWYPyno wẽtup eꞌat pe putꞌokꞌe mekewat man teneg u hap eꞌat karãpe Iuteuria teꞌe­ru­wa­ꞌa­tunug kahato taꞌa­tue­tawa koro Ieru­sarẽi kape man teneg u hamo — Miꞌi man aimiꞌu saꞌa­wy­ꞌiwat ewywuat kahato ewy watoĩ­neꞌen ahewa­nĩ­kaptia po pe turan e hap kuekatu hamo teꞌe­ru­wa­ꞌa­tunug.
42,22,2,Miꞌi hawyi itote paꞌi kororia iꞌewyte wãiꞌe hap enoi haria tikat kahato aikotã waku migꞌi wo Iesui auka hamo hap taꞌa­tukat tawa Ieru­sarẽi me wen maꞌato yt taꞌa­tu­puẽti i katu­pono Iesui kyꞌe haria sem mupi teꞌe­ro­kenꞌẽ kahato itote.
42,22,3,Miꞌi turan ahiag teke raꞌyn Iesui potmuꞌe Iuta e hap piit pe mekewat Ikarioti saꞌyru piit pe teke mekewat Iesui potmuꞌe wẽtup ok 12 ok takat pe. Ahiag teke hawyi Iuta piit pe hawyi toto raꞌyn paꞌi wato kororia kape iꞌewyte sura­raꞌin akag koꞌi kape Tupana mõtypot yat apykok haria kape hawyi ihay kahato miꞌiria wywo aikotã waku Iesui pytyk hamuat kat hamo.
42,22,5,Toiꞌa­tu­mo­wepit paꞌi wato koꞌi iꞌewyte surara akag koꞌi imienoi saꞌag wo hawyi taꞌa­tu­haꞌup nug neran saꞌup iwato Iuta pe Iesui maꞌat hap pe saꞌup mo.
42,22,6,Haꞌup totat hawyi toto raꞌyn hawyi toikat kahato aikotã karãpeĩ waku Iesui moherep hamo iꞌauka teran haria po piat hum hamo iraniaꞌin yt mikuap mo i hap toikat.
42,22,7,  PIAT EWYMiꞌi hawyi putꞌokꞌe raꞌyn mekewat man teneg u hap eꞌat tawa wato Ieru­sarẽi me. Miꞌi turan Iesui ywania Iuteuria ywania iꞌauka taꞌa­tuhũ Kuteiru mẽpyt iꞌatu­minug saꞌag saꞌup mo Tupana mowepit hamo. Mekewat man teneg u hap eꞌat owokai Iesui tipo­ꞌoro typy ok temiit Peteru Iuwãu tawa Ieru­sarẽi kape toꞌe henoi hamo hawyi — Eweiwat ro tawa kape ienuk wato hap nug hamo.
42,22,9,Miꞌi hawyi apoꞌi­ꞌa­tuꞌe — Mehĩ aikope som waku watunug aimiꞌu itote iꞌatuꞌe Iesui pe.
42,22,10,Miꞌi tupono toiꞌa­tu­wesat — Eweiwat tawa wato Ieru­sarẽi kape hawyi meremo itote eweipuẽti aru ihainia kamũti piat yꞌy sat hat itote are e. Miꞌi hawyi hewat­ꞌymo eweiwat ro hawyi teke raꞌyn wẽtup getap we. Miꞌi hawyi waku eweiꞌe ro getap kaꞌiwat pe — Urupo­ꞌoro hat Iesui tuwehay poꞌoro ewawi uhyt katu­pono toikuap teran — Aiũwat mekewat okipy wato waku rakat Uito uhemiitꞌin wywo man teneg u hamuat eweiꞌe ro getap kaꞌiwat pe.
42,22,12,Miꞌi eweiꞌe mekewat getap kaꞌiwat pe hawyi toimo­herep aru ehepe wẽtup okipy iwato rakat ywaiti rakat piat are e. Miꞌi pe tukup­teꞌen yne aimi­ky­ꞌesat mekewat ienuk hap nug hamuat aru are e. Waku miꞌi okipy koro tote ewetunug aimiꞌu are e.
42,22,13,Miꞌi hawyi tuwat Peteru Iuwãu Iesui mienoi ewy hawyi taꞌa­tu­puẽti yne raꞌyn Iesui e hap ewy hawyi itote ienuk hap iwato rakat taꞌa­tunug itote Iesui miky­ꞌesat ewy.
42,22,14,  PIAT EWYMiꞌi hawyi wãtymꞌi turan hawyi Iesui toto wy mekewat okipy ywaiti kape hawyi putꞌokꞌe itote hawyi Iesui taꞌapyk taꞌyn yparakai koro ete temiit 12 ok takaria wywo.
42,22,15,Miꞌi hawyi toꞌe iꞌatuepe — Waku kahato mesuwe watenuk e. Ahekatup kahato raꞌyn mesuwat ienuk hap u hamuat eiwywo uhepiat hoꞌopot hap owakai e. Uiwy­riaꞌin e areto irane eikai hawyi yt arenuk i iraꞌyn ienuk hap man teneg u hap mesuwat yi tote i raꞌyn are e. Maꞌato meiũran karãpe Tupana topy­huꞌat Wuatꞌi Miitꞌin Porekuat Koro wanuat hap eꞌat pe hawyi atuꞌu i raꞌyn eiwywo e Iesui. Taꞌi wuatꞌi miitꞌin tikuap taꞌyn hawyi Tupana topy­huꞌat Wuatꞌi Miitꞌin Porekuat no hawyi ahuꞌu i raꞌyn man teneg ienuk hap eiwywo e Iesui temiitꞌin me.
42,22,17,Miꞌi tã toꞌe hawyi totat raꞌyn mekewat kuiꞌa piat sapo hy hawyi — Waku e Tupana pe. Miꞌi hawyi tutum mekewat kuiꞌa torania temiitꞌin me hawyi toꞌe iꞌatuepe — Waku eweimõꞌẽ ro mesuwat kuiꞌa piat sapo hy eiwo­ꞌope e.
42,22,18,— Pywo pe ti Uito areꞌyꞌu meiũ hawyi yt areꞌyꞌu i sapo hy eiwywo i raꞌyn maꞌato mekewat eꞌat karãpe Tupana toĩneꞌen Wuatꞌi Miitꞌin Porekuat nuat eꞌat putꞌokꞌe hawyi areꞌyꞌu i raꞌyn mesuwat ewywuat sapo hy eiwywo i raꞌyn e temiitꞌin me.
42,22,19,Miꞌi hawyi man teneg totat hawyi waku e Tupana pe hawyi toipik topo wo hawyi tutum naꞌyn topot­mu­ꞌeria pe hawyi toꞌe — Mesuwat man uimipik uipiit ewy kahato toĩneꞌen katu­pono uipiit miitꞌin tipik kahato uiꞌauka turan e. Miꞌi pote uipiit iãꞌãkap kahato meikowat man e. Taꞌi meikowat man ni uipiit e. Miꞌi hap ewy topy­huꞌat uipiit irane uiꞌauka turan e. Katu­pono uiku­ꞌuro irane wuatꞌi miitꞌin kawiano e. Miꞌi pote waku man u hat uiku­ꞌuro hap kuekatu hap ewetunug aru e.
42,22,20,Teꞌe­renuk kahu hawyi sapo hy kuiꞌa piat totat hawyi — Meikowat sapo hy uhuu ewywuat e. Taꞌi uhuu at hap topy­huꞌat aru mohag wo miitꞌin Tupana wywo woꞌo­wese hap nug hamuat e. Uhuu taꞌat yne irane miitꞌin ehakye­raꞌat hamuat e.
42,22,21,Miꞌi hawyi Iesui toꞌe — Maꞌato eiweꞌeg wo o katu­pono wẽtup ok aipy­ꞌa­setpiat mesuwat yparakai ete apyk piat uimaꞌat hanuat toĩneꞌen naꞌyn e. Katu­pono uiꞌau­ka­kare saꞌag neꞌi miꞌi miit toĩneꞌen e. Taꞌi Uito ti Wuatꞌi Ywania Ykeꞌet pote uiku­ꞌuro irane miitꞌin yne kawiano Tupana miky­ꞌesat ewywuat maꞌato yt naku i kahato topy­huꞌat aru uimaꞌat hat ete katu­pono Tupana miꞌa­piheg sese miꞌi miit topy­huꞌat e Iesui temiit Iuta piat.
42,22,23,Mio tã toꞌe hawyi hemiitꞌin apoꞌi­ꞌa­tuꞌe toꞌope toꞌope — Uweĩ aiwywo Aika­ꞌiwat maꞌat hanuat iꞌatuꞌe.
42,22,24,Miꞌi hawyi Iesui potmu­ꞌeria 12 ok takaria tuꞌuka toꞌope yparakai ete toꞌoehay wo — Uito ti poꞌog Iesui potmuꞌe eikai torania kai iꞌatuꞌe saꞌag toꞌope.
42,22,25,Miꞌi hawyi Iesui toꞌe temiitꞌin me — Uiwy­riaꞌin e ahewa­nĩ­kaptia ywania pore­kuaria mio tã iꞌatuꞌe — Woro­ho­ꞌo­kyꞌe kahato iꞌatuꞌe ahepe maꞌato iꞌatueso neꞌi katu­pono marakꞌa koꞌi neꞌi miꞌiria tupono e. Yt kat i aikyꞌe hap wywo aipo­ꞌoro taꞌa­tu­potpap nug hamo e. Pyno yt naku i miꞌiria ewywuat koꞌi eiperia are e. Yt atiky­ꞌesat i e temiitꞌin me.
42,22,26,Maꞌato eipe ti yt miꞌiria ewywuat no i eweikup­teꞌen e. Atiky­ꞌesat kahato eiperia iwese kahato rakaria wo e. — En ni poꞌog uikai e haria wo atiky­ꞌesat eipe e. — Waku uito ewatꞌymo areto uhyt mana e haria wo atiky­ꞌesat eipe e. — Woro­po­wyro teran e haria wo atiky­ꞌesat eipe e. — Waku uipo­ꞌoro uhyt mana e haria wo atiky­ꞌesat eipe e. Atiky­ꞌesat eweipy­huꞌat iraniaꞌin powyro hanuaria e. Miꞌi haria wo eweipy­huꞌat pote miꞌi hawyi poꞌog poꞌog iraniaꞌin kai Tupana wanẽtup hawe eweipy­huꞌat e. Iꞌewyte miit akag wuat eipe pote heropat haria ewywuaria waku eweipy­huꞌat eimiitꞌin powyro hanuaria hap atiky­ꞌesat e Iesui temiitꞌin me tomohey haria yne pe. Mesu­wa­ro­tiaria aipo­re­kuaria teꞌe­ru­wepyk hawyi taꞌa­tu­kaykay taꞌa­tue­ropat haria hawyi — Uipoi ro mesuwe meremo iꞌatuꞌe. Miꞌi hawyi heropat haria meremo taꞌa­tuerut morekuat kape imiꞌu ipupi teꞌe­ro­kenꞌẽ hawyi. Maꞌato Uito yt miꞌiria ewy hin i are. Yt atiky­ꞌesat eiperia more­kuaria ewy maꞌato waku poꞌog miitꞌin poi hanuaria wo ewy hap atiky­ꞌesat aikotã uito woro­ho­ꞌopoi hap atiky­ꞌesat eiperia katu­pono areĩneꞌen mesuwe miitꞌin eropat hano are miitꞌin poi hano areĩneꞌen e Iesui temiitꞌin me.
42,22,28,Mesu­wa­rote ahoꞌopot kahato miitꞌin miky­ryꞌi wo hap upi ahenoi miꞌiria pe turan wen maꞌato eipe yt uiꞌatoiat hin i uhãꞌãg turan e. Waku kahato eiperia e Iesui topo­mu­ꞌeria pe. Saꞌa­wyꞌi Uiꞌywot Tupana tum uhepe wuatꞌi ywania uhemiit no. Koitywy Uiꞌywot ewy atunug eiperia more­kuaria wo uiꞌe­wy­wuaria e. Taꞌi Uiꞌywot uinug naꞌyn Morekuat no mesu­wa­rote e. Miꞌi hawyi eipe ti iꞌewyte woro­ho­ꞌonug more­kuaria wo uiꞌewy e Iesui. Pywo pe ti areꞌe ehepe aikope aikope areĩneꞌen morekuat no hap tote wyti aru uimiꞌu nug hap tote uiwywo eweiꞌapyk aru e. Taꞌi more­kuaria wo uiwywo eweikup­teꞌen e. Taꞌi uiwywo eweiꞌapyk uimiꞌu u hamo uhesapo hy u hamo itote uimõ­typot sese hap eꞌat e. Iꞌewyte eiꞌapyk hap koꞌi sese iwato rakat tote eweiꞌapyk more­kuaria kororia wo 12 aiꞌy­wania Isareu ywania more­kuaria wo eweikup­teꞌen aru itote are e. Miꞌi hawyi taꞌa­tuerut ehowawi aiꞌy­wania uwe waku uwe yt naku i eweiꞌe hamo e Iesui temiitꞌin me 12 ok takaria pe.
42,22,31,Miꞌi hawyi Iesui toꞌe Peteru pe — Simãu Simãu e mesup wãtym muo ahiag ehãꞌãg kahato e. Taꞌi ahiag tihep teran epiat uimohey hat uhyt iꞌewyte iraniaꞌin uipot­mu­ꞌeria yne toiky­ꞌesat towano e. Pyno eiãꞌãg hap iwato kahato tutunug neran eiꞌakit reran haype e. Aikotã arui ape wati­huꞌi huꞌi hap ewy tutunug hawyi arui ape toihep yne hawyi arui sese yn topy­huꞌat panene pe iꞌape wasere upi toto yne hap ewy uimohey hap yn topy­huꞌat eikai aru Peteru e.
42,22,32,Pyno atikuap ahiag miky­ꞌesat hawyi meremo ahẽtup kahato Uiꞌywot pe emoesaika hamo — Tupana are yt atiky­ꞌesat i Simãu tipun aimohey hap are kahato Uiꞌywot pe ekawiano Peteru e. Miꞌi hawyi karãpeĩ eraꞌaipok uhowawi i raꞌyn aru miꞌi hawyi etiꞌa­tu­moe­saika o ewyriaꞌin uimohey haria iꞌatuiãꞌãg hap turan e Iesui Peteru pe.
42,22,33,Miꞌi hawyi Simãu tiwesat Iesui — Uika­ꞌiwat pywo ti rat areto ewywo wuatꞌi eꞌat pe ekuꞌuro hap kape miitꞌin epyhik hap kape areto wy e. Taꞌi areto ewywo eꞌauka hap kape Mehĩ e. Taꞌi uiꞌauka teran iraniaꞌin mote — Waku uiꞌauka areꞌe aru iꞌatuepe maꞌato yt karãpe i moro­ꞌatoiat En Uhyt Uiwy Iesui e Peteru.
42,22,34,Miꞌi hawyi Iesui toꞌe Peteru pe — U uiwy Simãu mesuwat wãtym nuran aru — Yt atikuap i Miꞌi Miit ereꞌe aru uhepiat myeꞌym mo mekewat waipaka ehay eꞌyianmete e. Taꞌi myeꞌym mo aru — Yt atikuap i Miꞌi Miit ereꞌe uhewa­nĩ­kaptia pe uhyt e Iesui Peteru pe.
42,22,35,Miꞌi hawyi Iesui apoꞌe temiitꞌin me — Saꞌa­wyꞌi woro­ho­ꞌo­po­ꞌoro eipe yt kat wywo i Tupana ehay moherep hamo e. — Yt ewetioto teiꞌo muꞌap saꞌup ehupi are saꞌa­wyꞌi ehepe e. Yt ewetioto teiꞌo eheku­riwu ehupi are saꞌa­wyꞌi. Yt naku i typy ehesokpe ewetioto are saꞌa­wyꞌi ehepe e. Iꞌewyte eipy piat eipy sokpe wywo yn waku eweiwat are saꞌa­wyꞌi ehepe woro­ho­ꞌo­po­ꞌoro uhehay moherep hamo turan e. Yt naku i ekyseꞌyp surara ewywuat are saꞌa­wyꞌi ehepe e. Pyno apoꞌare ehepe — Kat som yt kat i eweipuẽti mekewat eꞌat pe e. Yt kat i eimiꞌu hap eweipuẽti sio yt e. Yt kat i ehesokpe hap eweipuẽti sio yt e Iesui temiitꞌin me. Miꞌi hawyi taꞌa­tu­wesat — Yt Uhyt waku kahato uruipuẽti yne urumi­ky­ꞌesat ok tã toĩneꞌen uruiꞌa­tu­muꞌe miitꞌin itote turan hap uruipuẽti iꞌatuꞌe Iesui pe.
42,22,36,Miꞌi hawyi Iesui toꞌe i temiitꞌin me — Pyno saꞌa­wyꞌi yt ewetioto teiꞌo muꞌap saꞌup are maꞌato koran wẽtup uiꞌe hap areꞌe ehepe e. Mio tã are — Toĩneꞌen eipo pe muꞌap saꞌup pote ewetioto o yne ehupi are. Eheku­riwu koꞌi howapy ekat wo tukup­teꞌen mote ewetioto yne ro ehupi are. Iꞌewyte eheky­seꞌyp surara wat ewywuat yt kat i eikai pote waku meremo ehesokpe wywo eweikyiꞌat ro eheky­seꞌyp sura­raꞌin wat ewywuat are ehepe e Iesui. Pywo pe ti saꞌa­wy­ꞌiwuat Tupana ehay moherep haria mio tã iꞌatuꞌe taꞌa­tu­miwan me — Yt nakuaria i po pe wyti aru topy­huꞌat Uipo­ꞌoro Wuatꞌi Ehakye­raꞌat hat e Tupana saꞌa­wyꞌi miwan me e Iesui temiitꞌin me. Pyno koitywy saꞌa­wy­ꞌi­wuaria uhetiano taꞌa­tuwan e. Miꞌi pote koran naꞌyn areĩneꞌen yt nakuaria i po pe aikotã Tupana toꞌe hap ewy e. Katu­pono yne Tupana e hap uheteiat ewywuat aru topy­huꞌat tomi­mo­herep miwan saꞌa­wy­ꞌiwuat e hap ok tã e.
42,22,38,Mio tã toꞌe hawyi ipotmu­ꞌeria teꞌe­roꞌe — Uruka­ꞌiwat erahaꞌat kope urupo pe typy kyseꞌyp sura­raꞌin wat ewywuat toĩneꞌen iꞌatuꞌe. Miꞌi hawyi Iesui toꞌe — Pyno waku typy kyseꞌyp putꞌokꞌe e.
42,22,39,  PIAT EWYMiꞌi hawyi aikotã saꞌa­wy­ꞌi­tewuat ewy Iesui toto i raꞌyn tawa wato Ieru­sarẽi pyi mekewat yityꞌok Uriweira ypia koꞌi kape temiitꞌin wywo.
42,22,40,Putꞌok­ta­ꞌa­tuꞌe yityꞌok tote hawyi Iesui toꞌe temiitꞌin me — Uikyꞌe haria waku mesup wãtym kaꞌap ewehẽtup kahato Tupana pe — Urumoe­saika ro Tupana esaika hamo emohey poꞌog hamo katu­pono mesup taꞌyn ewanĩ­kaptia uruhep teran epo pyi emohey hap po pyi waku eweiꞌe kaꞌap Tupana pe e Iesui temiitꞌin me.
42,22,41,Miꞌi hawyi Iesui taꞌam naꞌyn poꞌog yityꞌok upi temiitꞌin myi yt pya i aikotã nu watipun hap ewy toto hawyi tuwe­pỹ­ꞌã­tutuk ihay Toꞌywot Atipy piat Tupana wywo.
42,22,42,— Uiꞌywot atiky­ꞌesat kahato emiky­ꞌesat ewy yn atunug e. Etiky­ꞌesat miitꞌin hoꞌopot hap wuatꞌi eꞌat piat atuꞌu yne hap pote atuꞌu e. Papai uhepiat hoꞌopot hap sapo hy kuiꞌa piat ewy toĩneꞌen e. Yt atuꞌu teran i mekewat kuiꞌa piat Papai katu­pono uiꞌauka hap toĩneꞌen mote wen maꞌato etiky­ꞌesat atuꞌu pote atuꞌu mesup emiky­ꞌesat ewy Papai e. Etihep teran mesuwat kuiꞌa uipo pyi pote etihep to maꞌato yt etihep teran i mote atuꞌu yne e Iesui Toꞌywot Tupana pe.
42,22,43,Miꞌi tohenoi hawyi tuwe­mo­herep howawi raꞌyn wẽtup ok atipy kaipywiat sut hat Tupana mipo­ꞌoro Iesui moesaika hamo.
42,22,44,Miꞌi hawyi Iesui ihay kahato Tupana wywo. Miꞌi hawyi tuwe­sa­tyꞌu kahato itote. Miꞌi hawyi huu tuwẽtem ipiit pyi huu aikotã an hakup ewy homhomꞌe yi tote iꞌakag owa pe pyi.
42,22,45,Ihay kahato Tupana wywo hawyi ipoĩꞌãm naꞌyn hawyi taꞌaipok temiitꞌin kape maꞌato iꞌatuket turan neꞌi toiꞌa­tu­puẽti katu­pono yt iꞌatu­wepit hin i pote.
42,22,46,Miꞌi hawyi toꞌe iꞌatuepe — Are pãi kat poteĩ eweiket neꞌi mesup e. Eipoĩꞌãm no hawyi ewehẽtup to Tupana pe e. Yt pote ahiag miꞌakit koꞌi eweikup­teꞌen aru e.
42,22,47,Mio tã e turan sura­raꞌin sem putꞌok­ꞌi­ꞌa­tuꞌe miitꞌin typyꞌi kahato rakaria wywo. Miꞌiria muꞌap moherep hat tut raꞌyn wẽtup ok Iesui potmuꞌe saꞌag Iuta e hap. Miꞌi tokosap Iesui ewawi imoherep sura­raꞌin me hamo hawyi iporokꞌat Iesui iꞌãpysig hamo.
42,22,48,Miꞌi hawyi Iesui toꞌe — Uimo­herep teran sura­raꞌin me uiꞌauka hamo pote uiꞌã­pysig uikyꞌe hat ewy apo Iuta e.
42,22,49,Miꞌi hawyi ipotmu­ꞌeria taꞌa­tukuap taꞌyn Iesui maꞌat hap hawyi teꞌe­roꞌe — Uruka­ꞌiwat koitywy apo waku urutat urueky­seꞌyp typy hawyi waku apo urutu­ꞌuka sura­raꞌin nywo ehakye­raꞌat hamo iꞌatuꞌe.
42,22,50,Miꞌi hawyi wẽtup ok Iesui potmuꞌe Peteru tiꞌa­ha­pehep taꞌyn paꞌi koro emiit teky­seꞌyp mo. Ipo sese kai toiꞌa­ha­pehep.
42,22,51,Maꞌato Iesui toꞌe Peteru pe — Wãi ne mehĩ yt naku i e hawyi tuwe­ponug naꞌyn paꞌi koro emiit eahape tek hap ete hawyi meremo satꞌe hawyi waku saꞌa­wyꞌi ewywuat i raꞌyn topy­huꞌat.
42,22,52,Miꞌi hawyi Iesui toꞌe paꞌi kororia esura­raꞌin akag koꞌi pe nagnia pe toꞌauka teran haria pe — Kat pote uimohan mesuwe wãtym muo seroꞌok takat mohan hap ewy e. Kat pote kyseꞌyp koꞌi wywo ariaꞌyp koꞌi wywo uimohan e iꞌatuepe itote. Saꞌa­wy­ꞌi­wuatꞌi eꞌat pe areĩneꞌen eiwywo Tupana mõtypot yat pe eimuꞌe hamo wen maꞌato mekewat eꞌat pe turan yt uhat hin i eipo wo uiꞌauka hamo e. Maꞌato eheꞌat raꞌyn toĩneꞌen katu­pono uiꞌauka teran iꞌypyryp we aikotã eiꞌakag ahiag ewy cewe­tunug mesup uhete e sura­raꞌin me.
42,22,54,   PIAT EWYMiꞌi hawyi sura­raꞌin ipytyk taꞌyn Iesui hawyi taꞌa­tue­roto raꞌyn paꞌi koro koꞌi yat kape. Miꞌi hawyi ipotmuꞌe Peteru toto wy hupi wen maꞌato pya Iesui kai toto.
42,22,55,Miꞌi hawyi paꞌi koro koꞌi okenꞌypy totiaria aria taꞌa­tunug hawyi teꞌe­ra­ꞌapyk aria ywytpe teꞌe­ru­we­mõpe hamo. Iꞌewyte Peteru taꞌapyk iꞌatu­py­ꞌa­setpe iraꞌak pote.
42,22,56,Miꞌi hawyi wẽtup pĩꞌã makup surara miꞌu nug hat tehaꞌat kahato raꞌyn Peteru kape aria kupykiat iwemõpe turan miꞌi hawyi toꞌe — Mimi e en ni mekewat saꞌa­wy­ꞌiwuat Iesui wywo hewyry rakat hap atikuap e are an worokuap kahato e Peteru pe.
42,22,57,Maꞌato Peteru toꞌe — Yt atikuap i uito Miꞌi Miit Iesui e hap het rakat pãi e.
42,22,58,Miꞌi hawyi meiũran wẽtup ok surara tehaꞌat kahato Peteru ewawi hawyi toꞌe — Are pãi worokuap kahato en e. En ni wẽtup ok Iesui emiit sese e Peteru pe maꞌato toiwesat — Eso kahato yt atikuap i rat Mekewat Miit e.
42,22,59,Poꞌog wãtym hawyi wẽtup ok itote tehaꞌat Peteru kape hawyi toꞌe — Pywo ti rat en ni ereĩneꞌen saꞌa­wyꞌi mekewat aimi­pyhik Iesui wywo e. Worokuap taꞌyn katu­pono epusu wẽtup tama pusu ewywuat mekewat yi Karireia hy pusu ewywuat aikope Iesui motag hap toĩneꞌen pusu ewywuat e.
42,22,60,Maꞌato Peteru tiwesat — U pãi e yt atikuap hin i rat emienoi Iesui etiat e. Mio tã e turan waipaka ihay — Akurẽꞌã e raꞌyn e.
42,22,61,Miꞌi hawyi Iesui tuwe­morem Peteru ewawi hawyi ihaꞌat kahato howawi hawyi Peteru paaꞌe kahato katu­pono Iesui mienoi hotꞌokꞌe raꞌyn tuwa­nẽtup hawyi Iesui e hap saꞌa­wy­ꞌiwuat — Mesuwat ewãtym waipaka ehay owakai te myeꞌym mo — Yt atikuap i Miꞌi Miit ereꞌe aru uhepiat Peteru e hap kape tuwa­nẽtup hawyi paaꞌe.
42,22,62,Iwanẽtup Iesui ehay kape hawyi Peteru toto meremo itote pyi hawyi tuweran hawyi tuwak kahato katu­pono — Yt atikuap i Iesui toꞌe myeꞌym mo pote tuwak haty wo tuwe­mõti kahato hap wywo.
42,22,63,Miꞌi hawyi Iesui pytyk haria sura­raꞌin tiꞌahyk ahyk kahato raꞌyn hawyi teꞌe­ru­we­ky­ryꞌi kahato taꞌa­tu­mi­ky­ryꞌi wo Iesui ete. Miꞌi hawyi sokpe wo taꞌa­tuo­wahik iha koꞌi wywo hawyi — Etikuap yne Tupana ewywuat pote ehenoi ro uruepe eꞌahyk ahyk haria set koꞌi iꞌatuꞌe neꞌi Iesui pe sura­raꞌin sem. Iꞌewyte taꞌa­tu­mo­weu­kaꞌi kahato taꞌa­tuehay saꞌag wo itote.
42,22,66,   PIAT EWYMiꞌi hawyi hunete ihotꞌok hawyi nagnia miwan enoi haria iꞌewyte paꞌi koro koꞌi teꞌe­ru­wa­ꞌa­tunug yne hawyi taꞌa­tuerut Iesui iꞌatue­wawi apoꞌi­ꞌa­tuꞌe hamo.
42,22,67,— En keĩ Tupana Mipo­ꞌoro Wuatꞌi Miitꞌin Ehakye­raꞌat hamuat sio yt iꞌatuꞌe. Ehenoi ro uruepe iꞌatuꞌe Iesui pe. Miꞌi hawyi toiwesat — Ahenoi ehepe uwe Uito hap pote wyti aru yt uimohey hin i e. Apoꞌare ehepe — Uito kẽi Tupana Mipo­ꞌoro Miitꞌin Ehakye­raꞌat hamuat are ehepe pote yt uiwesat hin i eipe e.
42,22,69,Miꞌi hawyi Iesui tuwe­mo­herep tehay wo uwe sese toĩneꞌen hap mio tã e — Uito araꞌapyk aru Tupana Koro po sese kai araꞌapyk aru Wuatꞌi Miitꞌin Ykeꞌet no e. Miꞌi hap eꞌat pe Tupana Sese Poꞌog Poꞌog Hesaika Rakat Mimõ­typot sese wo araꞌapyk atipy pe e Iesui tuwepiat.
42,22,70,Mio tã toꞌe hawyi apoꞌi­ꞌa­tuꞌe Iesui pe — Pyno En nyti Tupana Sese Saꞌyru Sese sio yt iꞌatuꞌe. Miꞌi hawyi toiꞌa­tu­wesat — Eiꞌe hap ewy e.
42,22,71,Miꞌi hawyi more­kuaria iꞌatu­py­ꞌahak kahato raꞌyn Iesui ete hawyi teꞌe­roꞌe toꞌope — Heso kahato raꞌyn iꞌatuꞌe. Towẽ piat — Uito Tupana Saꞌyru Sese toꞌe saꞌag neꞌi pote waku wati­ꞌauka katu­pono towẽ pyi tehay wo tuwenug naꞌyn Tupana wo raꞌyn iꞌatuꞌe. Yt kat hamo i wati­kaykay iraniaꞌin more­kuaria — Iesui yt naku i e hamo katu­pono watikuap taꞌyn ihay pyi heso kahato hap iꞌatuꞌe more­kuaria.
42,23,1,  .17 PIAT EWYMiꞌi hawyi torania raꞌyn teꞌe­ro­poĩꞌãm Iesui eroto hamo morekuat koro Piratu kape.
42,23,2,Miꞌi hawyi taꞌa­tu­kuasa teran haype Iesui Piratu pe. — Taꞌi mesuwat miit yt naku i sese rakat pãi iꞌatuꞌe. Gaꞌatpo wati­puẽti Miꞌi Miit miitꞌin maꞌat hap ete iꞌatuꞌe. — Yt ewetum neiꞌo morekuat koro pe pohaꞌup katu­pono Uito ti Morekuat sese wo areĩneꞌen e itote hap ete wati­puẽti iꞌatuꞌe Piratu pe maꞌato yt pywo pe i.
42,23,3,Miꞌi hawyi morekuat Piratu apoꞌe Iesui pe — En apo eꞌywania Iuteuria Porekuat e. Miꞌi hawyi Iesui tiwesat — Mio tã apo eꞌe hap ewy ereꞌe uhyt e Iesui Piratu pe.
42,23,4,Miꞌi hawyi Piratu toꞌe paꞌi koro koꞌi pe iꞌewyte iraniaꞌin waꞌa­tunug haria pe — Yt atiꞌauka teran i Iesui katu­pono yt kat i hin i toiꞌa­parap uiwa­nẽtup hawe e.
42,23,5,Miꞌi hawyi poꞌog haty wo taꞌa­tu­kuasa Iesui — Pywo ti rat Iesui tiꞌa­tu­muꞌe kahato temiitꞌin yt naku i nug hamuat hap ete iꞌatuꞌe. Pywo pe ti wuꞌuka hap topy­huꞌat Iuteu etama pe Iesui mienoi hap kaipyi iꞌatuꞌe. Taꞌi saꞌa­wyꞌi mekewat wẽtup eꞌyi Karireia pe toiꞌa­tu­muꞌe itotiaria ehay pun hamo hawyi mio meiũpe hawyi — Waku watu­ꞌuka morekuat ete tohenoi raꞌyn mesuwe wuatꞌi emiitꞌin me iꞌatuꞌe saꞌag Iesui ete morekuat Piratu pe.
42,23,6,Iꞌatuꞌe hap toikuap hawyi apoꞌe iꞌatuepe — Iesui apo yi Karireia piat e iꞌatuepe. Taꞌi yi Karireia piaria mimotag Iesui iꞌatuꞌe Piratu pe. Miꞌi toikuap hawyi morekuat Eroti kape toipo­ꞌoro Iesui katu­pono yi Karireia piaria porekuat no Eroti toĩneꞌen iꞌewyte mekewat eꞌat pe morekuat Eroti toĩneꞌen tawa Ieru­sarẽi me. Miꞌi pote yt niatpo hin i ipoꞌoro morekuat Eroti kapiat hamo. Miꞌi hawyi morekuat Eroti iwepit Iesui putꞌokꞌe tewawiat hawyi katu­pono sehay Iesui etiat toikuap hawyi taꞌa­kasa teran howawi. Iesui misepap kapiat taꞌa­kasa teran haype.
42,23,9,Putꞌokꞌe Iesui morekuat Eroti ewawi hawyi morekuat Eroti apo apoꞌe kahato maꞌato Iesui yt iwesat i.
42,23,10,Iꞌewyte tukup­teꞌen itote paꞌi koro koꞌi iꞌewyte iꞌatu­nãpin hap enoi haria. Pyno morekuat Eroti apoꞌe apoꞌe miꞌiria pe Iesui etiat hawyi taꞌa­tu­kuasa kahato Iesui tope.
42,23,11,Iꞌewyte morekuat Eroti tesu­ra­raꞌin wywo tikuasa kahato Iesui. Miꞌi hawyi morekuat esokpe ikahu kahato hap ewywuat taꞌa­tupag Iesui piit pe imohit hamo hawyi taꞌa­tu­po­ꞌoro i raꞌyn morekuat Piratu kape.
42,23,12,Saꞌa­wyꞌi te ti morekuat Piratu morekuat Eroti hewa­nĩ­kaptia wo neꞌi maꞌato mekewat eꞌat pe Iesui kuasa hap eꞌat pe iwyriaꞌin wo raꞌyn tukup­teꞌen Piratu Eroti katu­pono wẽtup wanẽtup hawe ewywuat teꞌe­ro­py­huꞌat Iesui ete.
42,23,13,Miꞌi hawyi Piratu tiꞌa­tu­kaykay raꞌyn paꞌi koro koꞌi iꞌewyte nagnia ehay enoi haria yne waꞌa­tunug haria toiꞌa­tu­kaykay howawi.
42,23,14,Miꞌi hawyi morekuat Piratu toꞌe iꞌatuepe — Meiũ miit Iesui eimierut wo toĩneꞌen uhowawi raꞌyn iminug yt naku i hap moherep hamuat e. — Miitꞌin maꞌat hat Miꞌi Miit Iesui eweiꞌe raꞌyn uhepe maꞌato uito ti apoꞌare eipy­ꞌa­setpe hawyi yt kat i hin atipuẽti eimienoi ewy e. Waku rakat Iesui are e.
42,23,15,Miꞌi hawyi atipo­ꞌoro Iesui morekuat Eroti ewawi waku sio yt kuap hamo e. Miꞌi hawyi Eroti — Waku rakat miꞌi e yt kat i i iminug kaipyi atipuẽti saꞌag kahato e. Yt naku i wati­ꞌauka Miꞌi Miit Iesui e uhepe e morekuat Eroti e uhepe e Piratu.
42,23,16,Pyno waku wati­pokpok haity hehu kahato rakat wywo hawyi waku atipo­re­nõtem naꞌyn Iesui e Piratu iꞌatuepe.
42,23,17,Mio tã toꞌe katu­pono yne anu pe ienuk hap iwato rakat eꞌat pe wẽtup ok saꞌa­wyꞌi morekuat mipyhik koꞌi Piratu tipo­re­nõtem naꞌyn tomi­pyhik woꞌo­pyhyp hap pyi. Maꞌato itotiaria paꞌi kororia emiitꞌin iꞌatuehay kahato taꞌa­tuehay pirik wo — Etiꞌauka ro etiꞌauka ro Iesui hawyi waku wẽtup ok mekewat aiwy Pasapa etipo­re­nõtem woꞌo­pyhik hap wyi iꞌatuꞌe. — Waku miwan me etunug ehay — Waku wati­po­re­nõtem uhyt Parapa ipyhik hap wyi ereꞌe ro emiwan me iꞌatuꞌe.
42,23,19,Mekewat woꞌo­pot­ꞌauka hat Parapa saꞌa­wyꞌi Piratu tipyhik katu­pono saꞌa­wyꞌi Parapa tipo­ꞌoro tesu­ra­raꞌin tuꞌuka kahato Piratu sura­raꞌin ete toiky­ꞌesat Piratu etawa towanuat haype.
42,23,20,Maꞌato morekuat Piratu Iesui pore­nõtem hap toiky­ꞌesat pote tuwẽ­põwat i raꞌyn miitꞌin sem kape — Yt naku i wati­ꞌauka Iesui katu­pono waku rakat Miꞌi e.
42,23,21,Miꞌi hawyi poꞌog haty wo teꞌe­roꞌe i — Waku ariaꞌyp posak ete wati­ꞌauka Iesui iꞌatuꞌe taꞌa­tuehay pirik wo. Miꞌi hawyi myeꞌym wo Piratu toꞌe iꞌatuepe — Are pãi kat som Iesui tunug yt naku i iꞌauka hamo e. Yt kat i hin i atipuẽti saꞌag Miꞌi Miit minug koꞌi e. Yt naku i pyno wati­ꞌauka Miꞌi e. Pyno waku wati­pokpok hawyi waku wati­po­re­nõtem woꞌo­pyhik hap pyi hawyi waku wati­pohep Miꞌi Miit piit ete e morekuat Piratu Iesui auka teran haria pe.
42,23,23,Maꞌato waꞌa­tunug haria yt iꞌatu­pohep hin i poꞌog iꞌatuꞌe — Yt naku i wati­po­re­nõtem Iesui iꞌatuꞌe taꞌa­tuehay pirik wo. Waku wati­ꞌauka ariaꞌyp posak ete iꞌatuꞌe. Waku wati­pehik hawyi waku ikuꞌuro iꞌatuꞌe at. Mio tã iꞌatuꞌe at hawyi morekuat Piratu yt tipo­re­nõtem kuap i Iesui.
42,23,24,Miꞌi hawyi miitꞌin miky­ꞌesat ewy tutunug naꞌyn. Toiwan naꞌyn — Waku wati­ꞌauka Iesui e.
42,23,25,Miꞌi hawyi mekewat woꞌo­pot­ꞌauka hat mekewat wuꞌuka hap nug hat Parapa e hap het rakat Piratu tipo­re­nõtem naꞌyn woꞌo­pyhik hap pyi hawyi iꞌatu­mi­ky­ꞌesat ewy maꞌato Iesui tutum tesu­ra­raꞌin me iꞌauka hamo iraniaꞌin miky­ꞌesat saꞌag ewywuat nug hamuat.
42,23,26,Miꞌi hawyi ariaꞌyp posak ipotyi rakat taꞌa­tunug hawyi taꞌa­tupag Iesui okpe tote. Maꞌato muꞌap upi taꞌa­tu­puẽti raꞌyn wẽtup tapaiũnꞌa Simãu e hap yi Sireneu kaipywiat hat. Miꞌi ti go kaipyi tut tawa Ieru­sarẽi kape. Miꞌi Simãu sura­raꞌin tiꞌa­tu­pytyk hawyi iꞌokpe tote taꞌa­tupag Iesui eꞌariaꞌyp posak hawyi Iesui ewatꞌymo totioto.
42,23,27,Miꞌi hawyi typyꞌi rakaria tuwat Iesui ewatꞌymo hawyi toĩneꞌen miitꞌin tok puo hary­po­riaꞌin wak haria. Miꞌiria Iesui hoꞌopot hap taꞌa­tu­mo­haty kahato haype teꞌe­ruwak kahato.
42,23,28,Miꞌi hawyi Iesui tehaꞌat wak haria kape hawyi toꞌe — Manaꞌin Ieru­sarẽi miaria e yt eweiwak teiꞌo uhepiat hoꞌopot pote e. Maꞌato eiwat ehepiat hoꞌopot hap aru eimẽ­pytꞌin hoꞌopot hawiat waku eweiwak e.
42,23,29,Pywo putꞌokꞌe irane ehepiat hoꞌopot kahato hap sese e. Mekewat eꞌat pe turan aru eweiꞌe kahato — Waku poꞌog hary­po­riaꞌin yt kat i imẽpytꞌin nakaria eweiꞌe aru e. Taꞌi yt imẽpyt i rakaria pote poꞌog waku eweiꞌe. Waku poꞌog yt kat i aimẽ­pytꞌin ahemĩ ete an eweiꞌe aru mekewat ehoꞌopot sese hap eꞌat pe e.
42,23,30,Mekewat eꞌat pe eweiꞌe aru yityꞌok koꞌi pe — Eiwe­hytꞌok to uruewawi uruꞌauka hamuat eweiꞌe aru e. Miꞌi hawyi yityꞌok hit koꞌi pe eweiꞌe aru — Urumig neran eikaꞌa koꞌi pe katu­pono uruꞌauka teran uruwa­nĩ­kaptia eweiꞌe aru e.
42,23,31,Pyno yt watiwuk kuap i aiko pe ariaꞌyp iwato rakat yt igag i te rakat e. Pyno Uito ariaꞌyp iwato rakat yt igag i te rakat aiko piat ewy e. Maꞌato eipe ariaꞌyp koꞌi igag kahato koꞌi ewy eweikup­teꞌen e. Meremo aria satꞌe ariaꞌyp igag nakat ete are e. Taꞌi Uito yt kat i atunug saꞌag poꞌypyi uiꞌauka saꞌag neꞌi ariaꞌyp posak ete e. Pyno mio tã ewetunug mesup uhete yt kat i atunug saꞌag pytkai aikotã aru taꞌa­tunug ehete ehewa­nĩ­kaptia aru eiminug saꞌag kahato hap poꞌypyi e. Mesup ahoꞌopot kahato aikotã aria pe ewy ahoꞌopot yt kat i atunug saꞌag pytkai e. Pyno aikotã aru ehoꞌopot ehoꞌopot hap eꞌat putꞌokꞌe aru hawyi e Iesui hary­poria wak haria pe topiat hoꞌopot hap turan.
42,23,32,   PIAT EWYMiꞌi hawyi iꞌewyte typy ok yt naku i sese nug haria miitꞌin potꞌauka haria miitꞌin potse­roꞌok takaria taꞌa­tue­roto yityꞌok kape iꞌatu­ꞌuka Iesui wywuat hamo.
42,23,33,Miꞌi hawyi putꞌok­ꞌi­ꞌa­tuꞌe itote mekewat yityꞌok saꞌag note mekewat yityꞌok nu kawiat miit akag kag ewywuat hap tote hawyi taꞌa­tu­pehik taꞌyn Iesui imuheg hap koꞌi wo teꞌa­riaꞌyp posak ete. Miꞌi hawyi taꞌa­tu­poĩꞌãm ywaipe.Miꞌi hawyi taꞌa­tu­pehik wy mekewat typy ok yt naku i sese nug haria wy taꞌa­tu­ꞌa­riaꞌyp posak koꞌi ete hawyi taꞌa­tu­potꞌam wẽtup ok Iesui po sese kai hawyi wẽtup ok ipo ran kai taꞌa­tu­poĩꞌãm taꞌa­tue­ꞌa­riaꞌyp posak koꞌi ete yꞌam me.
42,23,34,Miꞌi hawyi Iesui toꞌe Tupana pe — Uiꞌywot Uiꞌywot waure wo ereĩneꞌen no uhewa­nĩ­kaptia minug saꞌag kai hap atiky­ꞌesat katu­pono yt taꞌa­tukuap i uwe sese uwe Uito Taꞌa­tuꞌ­mi­ꞌauka e Tupana pe.Saꞌa­wyꞌi ipehik hap owakai Iesui esokpe taꞌa­tuhep taꞌyn hawyi teꞌe­ru­we­ma­hara raꞌyn hesokpe kyiꞌat hamo aikotã waku hesokpe taꞌa­tu­patꞌok hamo.
42,23,35,Miꞌi hawyi iraniaꞌin teꞌe­ra­haꞌat at Iesui ewawi. Miꞌi hawyi toꞌy­wania Iuteuria ywania iꞌatuehay saꞌag kahato Iesui ete — Hẽie yt pywo rakat hin i iꞌatuꞌe. Taꞌi iraniaꞌin toiꞌa­tue­ha­kye­raꞌat kuap wen maꞌato yt hesaika hin i tuwe­ha­kye­raꞌat hamo iꞌatuꞌe. Miꞌi hawyi iꞌatuꞌe Iesui pe — Pywo pe ti En Tupana Mipo­ꞌoro Urupo­rekuat nuat pote waku ewewi ereha­kye­raꞌat hawyi erehep to eꞌariaꞌyp posak pyi iꞌatuꞌe.
42,23,36,Sura­raꞌin iꞌewyte Iesui moweu­kaꞌi saꞌag haria tukup­teꞌen itote. Miꞌi hawyi sura­raꞌin hum sapo hy ewywuat maꞌato yt naku i rakat nop takat neꞌi. Miꞌi hawyi — Pyno En aiꞌy­wania porekuat pote ereha­kye­raꞌat ro iꞌatuꞌe tope sura­raꞌin.
42,23,38,Miꞌi hawyi Morekuat Piratu tiwan naꞌyn — MIꞌI MIIT RI IUTEU YWANIA POREKUAT KORO e tomiwan me hawyi toipehik Iesui akag apy tote ariaꞌyp posak ete.
42,23,39,Miꞌi hawyi mekewat wẽtup ok mekewat miit auka hat yt nakuat i tomo­weu­kaꞌi haype Iesui wẽtup ariaꞌyp posak pyi — Pywo ti rat En nyti pywuat Tupana Mipo­ꞌoro pote uruhep to mesu­wepyi hawyi urueha­kye­raꞌat ro En iꞌewyte ereha­kye­raꞌat ro meiũpepyi ariaꞌyp posak pyi e Iesui pe.
42,23,40,Mio tã toꞌe hawyi wẽtup ok Iesui po sese kawiat yt nakuat i mio tã toꞌe Iesui moweu­kaꞌi hat pe — Yt naku i miꞌi tã ere Iesui pe e. Yt erekenꞌẽ i apo Tupana pupi e. Pywo pe ti aiꞌa­piheg aiminug saꞌag poꞌypyi mesuwat ariaꞌyp posak koꞌi ete e. Taꞌi aiminug saꞌag upi aiꞌauka aiꞌa­piheg hamuat wen maꞌato Iesui yt kat i hin i saꞌag tutunug pytkai toĩneꞌen toꞌa­piheg hawe ikuꞌuro hamuat e.
42,23,42,Miꞌi hawyi Iesui pe toꞌe — Mehĩ e yt uiwaure teiꞌo En karãpeĩ ereĩneꞌen Wuatꞌi Miitꞌin Potypot nuat turan e.
42,23,43,Miꞌi hawyi Iesui tiwesat raꞌyn — Pywo ti ahenoi epe mesup eꞌat pe ereĩneꞌen uiwywo uhetama sese pe e Iesui tomohey pakup takat pe mekewat saꞌa­wyꞌi miitꞌin auka hat pe ariaꞌyp posak pyi.
42,23,44,Miꞌi hawyi atpo­sake putꞌokꞌe hawyi wãtym kape putꞌokꞌe myeꞌym ura turan iꞌypyryp kahato wãtym ewy mesuwat yi tote. At yt hẽtyhot hin i mesuwat yi tote hawyi mekewat Tupana mõtypot yat eꞌoken­ꞌypy sokpe kawiat hiotꞌe kahato myasetpuo yi kape. Miꞌi hawyi ariaꞌyp posak pyi Iesui toꞌe tehay pirik wo Tupana pe — Papai e epo pe raꞌyn atoiat Uipãꞌãu e. Mio tã toꞌe ipyhu tek taꞌyn hawyi ikuꞌuro raꞌyn.
42,23,47,Miꞌi hawyi wẽtup ok sura­raꞌin akag taꞌa­kasa yne hawyi tuwehum kahato Tupana pe — Pywo pe ti Meiũ Miit Iesui waku kahato rakat are e. Miꞌi hawyi iraniaꞌin sehaꞌat haria ikuap taꞌyn aikotã aikotã Iesui ikuꞌuro waku hap ewy hawyi teꞌe­ra­ꞌaipok taꞌyn taꞌa­tuꞌyat koꞌi kape. Maꞌato iꞌatuwat turan teꞌe­re­po­tiꞌa petek petek kahato muꞌap upi — Paaꞌu­ru­toꞌe paaꞌu­ru­toꞌe e hamo Iuteuria eko ewy. Miꞌi hawyi Iesui wywuaria typyꞌi kahato rakaria yi wato Karireia pywiaria teꞌe­ra­haꞌat kahato Iesui kuꞌuro hap kape pya pyi ariaꞌyp posak koꞌi kai tukup­teꞌen wen maꞌato itote pyi teꞌe­ru­we­haꞌat yne aikotã Iesui kuꞌuro turan hap kape.
42,23,50,   PIAT EWYToĩneꞌen itote wẽtup ok miit Iuse e hap het rakat tawa Arimateia kaipywiat. Iuse ti waku kahato rakat. Miꞌi ti miitꞌin mimõ­typot kahato — Tupana topy­huꞌat irane Miitꞌin Porekuat nuat e hap ekatup hat Iuse. Saꞌa­wyꞌi toĩneꞌen iraniaꞌin woꞌo­nãpin haria pyꞌa­setpe karãpe — Yt naku i kahato Iesui pote waku wati­ꞌauka miꞌi iꞌatuꞌe turan maꞌato Iuse — Yt naku i wati­ꞌauka Miꞌi Miit e itote.
42,23,52,Miꞌi hawyi Iesui ikuꞌuro hawyi Iuse toto morekuat Piratu kape hawyi tohẽtup — Etum no Iesui piit atisyp hamo e.
42,23,53,Miꞌi hawyi morekuat Piratu — Waku e hawyi Iuse tihep taꞌyn Iesui piit ariaꞌyp posak pyi hawyi tohuwy raꞌyn sokpe ikahu rakat hoꞌo­woity rakano. Miꞌi hawyi totopag naꞌyn ipiit woꞌosyp hawe nu wato kaꞌa pe aikope yt uwe i syp hawe nu kaꞌa miitꞌin minug pakup we totopag. Toisyp taꞌyn Iesui wãtym yt pya i turan. Miꞌi turan watunug miꞌu wãtymꞌi turan mũki­ꞌite wanuat Tupana mõtypot hap eꞌat piat miꞌu wo yt kat i miꞌu wati­ꞌanug Tupana mõtypot eꞌat pe hap ewy. Miꞌi wãtymꞌi turan Iuse topag naꞌyn Iesui piit ikuꞌuro sese rakat mekewat nu kaꞌa woꞌosyp hawe wãtym i turan.
42,23,55,Iꞌewyte hary­po­riaꞌin Iesui wywuaria yi Karireia kaipy­wiaria tuwat Iuse wywo Iesui syp hap kapiat teꞌe­ra­ꞌa­kasa hamo. Miꞌi hawyi teꞌe­ra­ꞌaipok taꞌyn taꞌa­tuꞌyat koꞌi kape mohag ikamhig se rakat kyiꞌat hamo Iesui piit pen hamo. Miꞌi hawyi meiũran taꞌa­tue­roto hyp hap kape ipiit pen mohag wuat hamo Iuteuria eko ewy. Miꞌi hawyi mũki­ꞌite wẽtup eꞌat teꞌe­ru­we­mohy at Tupana e hap miwan miat ewy Tupana mõtypot hamo.
42,24,1,   PIAT EWYMiꞌi hawyi hunete mytuꞌu eꞌat pe hary­po­riaꞌin Iesui emiitꞌin tuwat Iesui syp hap kape. Mana Maria yi Mata­rena kaipywiat iꞌewyte mana Iuana hawyi wẽtup ok mana Maria Iesui potmuꞌe Tiaku ty iꞌewyte iraniaꞌin hary­po­riaꞌin saꞌa­wy­ꞌiwuat hewyry Iesui upiaria tuwat raꞌyn isyp hap kape mohag hy ikamhig se kahato rakat wywo ipiit pen hamuat Iuteu ywania eko ewy.
42,24,2,Putꞌok­ꞌi­ꞌa­tuꞌe hawyi mekewat nu kaꞌa hap ete isyp hap ete hawyi yt kat i te okenꞌypy nu kawiat saꞌa­wyꞌi ewy toĩneꞌen itote maꞌato tuwe­ꞌo­ken­hypꞌok pe raꞌyn taꞌa­tu­puẽti Iesui syp hap. Mekewat nu wato tuwe­morem yi kaꞌa okenꞌypy pyi topy­huꞌat. Miꞌi hawyi Iesui emiitꞌin hary­poria kawiat tuwe­hytꞌok taꞌyn woꞌosyp hawe mekewat yi kaꞌa pe hawyi maꞌato Iesui piit yt taꞌa­tu­puẽti hin i itote.
42,24,4,Miꞌi hawyi teꞌe­ru­wa­nẽtup kahato ipiit weityk hap etiat turan teꞌe­ru­we­mo­herep taꞌyn iꞌatu­py­ꞌa­setpe typy ok ihainia atipy kaipywiat sut haria. Iꞌatue­sokpe hẽtyhot kahato wywo teꞌe­ru­we­mo­herep taꞌyn.
42,24,5,Miꞌi hawyi hary­po­riaꞌin iꞌatu­pupi teꞌe­ro­kenꞌẽ kahato hawyi yi kape neꞌi hewo genꞌẽ pono. Miꞌi hawyi wemo­herep haria atipy kaipy­wiaria teꞌe­roꞌe iꞌatuepe — Kat pote ieĩneꞌen hat eweikat woꞌosyp hawe map haria pyꞌa­setpe apoꞌi­ꞌa­tuꞌe Iesui piat.
42,24,6,Taꞌi Iesui yt uwe i meiũpe katu­pono toĩneꞌen i raꞌyn aikotã iꞌe hap ewy iꞌatuꞌe. Waure­ꞌe­weiꞌe apo raꞌyn kat som iꞌe ehepiat eweikup­teꞌen tawa Karireia pe turanuat aikotã Iesui toꞌe — Myeꞌym eꞌat hawyi arẽtem guꞌuro pyi e hap apoꞌi­ꞌa­tuꞌe. Taꞌi mio tã iꞌe hap ewy topy­huꞌat mesup iꞌatuꞌe. Mio tã toꞌe ehepe — Uito ti Ekywyt koro Uito e. Miꞌi hawyi wyti aru iraniaꞌin yt nakuaria i uiꞌauka hamo arepy­huꞌat aru e. Miꞌi hawyi taꞌa­tu­pehik taꞌyn Uito ariaꞌyp posak ete uiꞌauka hamo e. Miꞌi hawyi uiku­ꞌuro miitꞌin ekawiano maꞌato myeꞌym eꞌat uiku­ꞌuro sese hawyi areĩneꞌen i raꞌyn guꞌuro po pyi e ti raꞌyn kue Iesui ehepe yi Karireia pe turan iꞌatuꞌe atipy kaipy­wiaria Iesui emiitꞌin hary­po­riaꞌin kawiat pe.
42,24,8,Miꞌi hawyi hary­po­riaꞌin teꞌe­ru­we­wa­nẽtup saꞌa­wy­ꞌiwuat Iesui e hap kape hawyi tuwe­nõꞌẽ raꞌyn isyp hap kaipyi. Miꞌi hawyi teꞌe­ra­ꞌaipok Iesui potmu­ꞌeria kape 11 ok takaria kape iꞌewyte iraniaꞌin Iesui emiitꞌin me hawyi putꞌok­ꞌi­ꞌa­tuꞌe hawyi teꞌe­ra­ꞌa­kasa hap taꞌa­tu­henoi — Iesui ti toĩneꞌen i raꞌyn an tuwẽtem naꞌyn guꞌuro pyi ti an iꞌatuꞌe. — Pywo Iesui toĩneꞌen iꞌatuꞌe mana Maria yi Mata­rena kaipywiat iꞌewyte mana Iuana hawyi wẽtup ok mana Maria Iesui potmuꞌe Tiaku ty iꞌewyte iraniaꞌin hary­po­riaꞌin saꞌa­wy­ꞌiwuat haria Iesui syp hap akasa haria. Miꞌiria ti teꞌe­ra­ꞌaipok hawyi taꞌa­tu­henoi yne raꞌyn Iesui potmu­ꞌeria pe — Aipo­typot toĩneꞌen i raꞌyn iꞌatuꞌe.
42,24,11,Miꞌi hawyi ipotmu­ꞌeria pe hary­po­riaꞌin henoi yne yne atipy piaria e hap koꞌi hawyi — Heso kahato manaꞌin iꞌatuꞌe hary­po­riaꞌin me. Yt taꞌa­tu­mohey hin i.
42,24,12,Maꞌato Peteru tikuap hawyi meremo teput raꞌyn Iesui syp hap kape tehaꞌat hamo. Putꞌok­toꞌe hawyi iꞌywyt­ꞌok­pypuo tehaꞌat. Tehaꞌat hawyi Iesui suwy hap sokpe yn toipuẽti itote. Miꞌi hawyi taꞌaipok taꞌyn toꞌyat kape maꞌato tuwa­nẽtup kahato taꞌa­kasa hap koꞌi etiat.
42,24,13, PIAT EWYIꞌewyte mekewat mytuꞌu eꞌat pe tuwat raꞌyn typy ok Iesui potmu­ꞌeria tawa hit Emau kape tawa wato Ieru­sarẽi kaipyi. Tawa hit Emau yt pya hin i Ieru­sarẽi pyi. Wãtymꞌi hap kaipyi wãtym hap kape hap ewy wahe­wyry muꞌap upi hap ewy taꞌa­tu­he­wyry.
42,24,14,Miꞌiria toꞌoehay kahato toꞌope yne taꞌa­tu­ꞌa­kasa hap Iesui kuꞌuro hap ete taꞌa­tuehay muꞌap upi.
42,24,15,Miꞌi turan Iesui putꞌokꞌe iꞌatu­wywo tewyry hamo.
42,24,16,Maꞌato yt taꞌa­tukuap i uwe sese Iesui hap. Teꞌe­ra­ꞌa­kasa raꞌyn wen maꞌato yt taꞌa­tukuap i sese uwe Iesui katu­pono Tupana tunug iꞌatueha yt hãpyk i.
42,24,17,Miꞌi hawyi Iesui toꞌe iꞌatuepe — Kat eweiꞌe ehehay eiwo­ꞌope eiko­hye­wyry hap upi uhytꞌiꞌin e. Mio tã apoꞌe hawyi teꞌe­ro­py­huꞌat muꞌap tote yt kat i iꞌatuete taꞌa­tu­wepit hap wywo.
42,24,18,Miꞌi hawyi wẽtup ok ihainia mehĩ Keupa apoꞌe Iesui pe — En ni Ieru­sarẽi miat ieĩneꞌen porap i hat apoꞌe. Yt etikuap i te apo aikotã tokosap itote eꞌihotꞌok e. Yt ikuap hat apo en e.
42,24,19,Mio tã toꞌe hawyi Iesui apoꞌe — Aikotã som tokosap itote e. Miꞌi hawyi toiwesat — Saꞌag kahato taꞌa­tunug naꞌyn itote wẽtup ok ete mekewat Iesui ete mekewat tawa hit Nasare kaipywiat hat ete e. Taꞌi Tupana ehay enoi hat kahato Miꞌi Miit Iesui e. Pywo pe ti iminug koꞌi iwato kahato tutunug yt uwe minug ewywuat i e. Waku kahato tutunug iꞌewyte ihay se kahato rakat toĩneꞌen Mekewat Miit Iesui iꞌatuꞌe. Taꞌi Mekewat Miit Wakuat kahato wo toĩneꞌen Tupana wanẽtup hawe iꞌewyte miitꞌin wanẽtup hawe iꞌatuꞌe.
42,24,20,Miitꞌin powyro rakat pytkai ahepaꞌi koro koꞌi iꞌewyte aiꞌa­kagnia imaꞌat kahato rakaria wo tukup­teꞌen hawyi taꞌa­tupag Iesui more­kuaria ahewa­nĩ­kaptia po pe raꞌyn iꞌauka hamo e. — Eweiꞌauka ro Miꞌi Miit iꞌatuꞌe. Miꞌi hawyi iꞌatu­mi­ky­ꞌesat ewy taꞌa­tunug saꞌag neꞌi Iesui ete iꞌatuꞌe. Miꞌi hawyi taꞌa­tue­su­ra­raꞌin tipehik pereku wo ariaꞌyp posak ete hawyi ikuꞌuro raꞌyn iꞌatuꞌe. — Taꞌi aiꞌy­wania Isareu ywania wanĩ­kaptia po pywiat ehakye­raꞌat hat Miꞌi Miit Iesui urutu­wa­nẽtup saꞌa­wyꞌi maꞌato mio ikuꞌuro raꞌyn pote aikotã aru iꞌatuꞌe. Miꞌi hawyi koitywy myeꞌym eꞌat tokosap taꞌyn ikuꞌuro hawyi iꞌatuꞌe.
42,24,22,Iraniaꞌin hary­po­riaꞌin Iesui emiitꞌin uruwy­wuaria urumõgyt kahato katu­pono mesup ti hunete tuwat Iesui syp hap kape hawyi taꞌa­tukat ipiit itote ipen hamuat wen maꞌato yt kat i ipiit taꞌa­tu­puẽti itote. Miꞌi hawyi teꞌe­ra­ꞌaipok uruewawi hawyi mio tã iꞌatuꞌe uruepe — Mesup taꞌyn urumu­ꞌetu hap ewy itote turan tuwe­mo­herep taꞌyn atipy kaipy­wiaria uruewawi iꞌatuꞌe hary­po­riaꞌin teꞌe­ra­ꞌaipok hawyi iꞌatuꞌe.
42,24,24,Miꞌi hawyi iraniaꞌin uruto tuwat raꞌyn hary­po­riaꞌin mienoi kuap hamo sio pywo sio yt kuap hamo. Miꞌi hawyi Iesui syp hap teꞌe­ra­ꞌa­kasa hary­po­riaꞌin mienoi ewywuat taꞌa­tu­puẽti itote wen maꞌato Iesui piit sese yt taꞌa­tu­puẽti hin i iꞌatuꞌe Iesui pe yt ikuap i te turan.
42,24,25,Miꞌi hawyi Iesui toꞌe iꞌatuepe — Are pãi kat poteĩ yt eweimohey i te saꞌa­wy­ꞌiwuat Tupana ehay enoi haria miwan miat e hap koꞌi apoꞌe. Taꞌi saꞌa­wy­ꞌi­wuaria Tupana ehay wan haria taꞌa­tu­henoi kahato Miꞌi Miit ete e. Mio tã iꞌatuꞌe saꞌa­wyꞌi — Tupana Mipo­ꞌoro Aheha­kye­raꞌat toho­ꞌopot kahato aru miitꞌin po wo hawyi miitꞌin miꞌauka wo topy­huꞌat hawyi tuwẽtem guꞌuro pyi hawyi taꞌaipok atipy kape i raꞌyn e kahato saꞌa­wyꞌi Tupana ehay moherep haria taꞌa­tu­miwan me e. Miꞌi Tupana e hap ewy toĩneꞌen mesup taꞌyn. Tupana Mimoieĩ­neꞌen toĩneꞌen mesup katu­pono Tupana Mimõ­typot no toĩneꞌen Miꞌi Miit wuatꞌi eꞌat pe e. Miꞌi hawyi Tupana ehay moherep hat akag Musei tiwan kahato Tupana Mipo­ꞌoro Wuatꞌi Miitꞌin Ehakye­raꞌat hanuat ete e Iesui tuwepiat muꞌap tote.
42,24,28,Miꞌi hawyi tuwat i tawa hit Emau kape hawyi yt pya i tawa hit Emau kai hawyi Iesui toꞌe iꞌatuꞌe pe — Pyno meiũran irane uhytꞌiꞌin e. Maꞌato — Yt Mehĩ eropy­huꞌat ro mesuwe uruwywo katu­pono wãtym naꞌyn iꞌatuꞌe Iesui pe. Miꞌi tupono topy­huꞌat topot­mu­ꞌeria wywo maꞌato yt taꞌa­tukuap hin i te uwe hap.
42,24,30,Miꞌi hawyi Iesui tenuk iꞌatu­wywo turan man teneg totat hawyi — Waku e Tupana pe hawyi toipik aikotã saꞌa­wy­ꞌiwuat ewy hawyi tutum naꞌyn iꞌatuepe.
42,24,31,Toipik mekewat man teneg topo wywo saꞌa­wyꞌi ewy hawyi meremo taꞌa­tukuap taꞌyn uwe hap hawyi Tupana tomog naꞌyn yt iꞌatueha pytig i hap ewy hawyi meremo taꞌa­tukuap Iesui itote hawyi tuweityk taꞌyn iꞌatu­py­ꞌa­setpyi Iesui.
42,24,32,Miꞌi hawyi teꞌe­roꞌe toꞌope — Pywo pe ti rat Aiꞌakag Iesui tuwẽtem naꞌyn guꞌuro pyi hawyi ihay raꞌyn ikahu kahato aiwywo iꞌatuꞌe. Taꞌi ihay aria ewy aipyꞌa pe toĩneꞌen muꞌap upi ihay aiwywo turan iꞌatuꞌe.
42,24,33,Miꞌi hawyi meremo teꞌe­ra­ꞌaipok taꞌyn iraniaꞌin Iesui mohey haria kape tawa wato Ieru­sarẽi kapiaria enoi hamo. Putꞌok­ꞌi­ꞌa­tuꞌe itote hawyi taꞌa­tu­puẽti raꞌyn mekewat 11 ok takaria iraniaꞌin ipotmu­ꞌeria wywo. Putꞌok­ꞌi­ꞌa­tuꞌe hawyi — Pywo pe ti rat tuwẽtem naꞌyn Aika­ꞌiwat Iesui katu­pono tuwe­mo­herep taꞌyn mesup Simãu me iꞌewyte uhepe e. — Mesup taꞌyn muꞌap upiat Iesui tuwe­mo­herep uruepe iꞌatuꞌe. Miꞌi hawyi urutenuk hap turan toipik aheman aikotã Iesui tipik man saꞌa­wy­ꞌiwuat man imipik hap ewy hawyi uruikuap taꞌyn uwe Iesui iꞌatuꞌe.
42,24,36,Mio tã taꞌa­tu­henoi turan tuwe­mo­herep taꞌyn Aika­ꞌiwat Sese IESUI iꞌatu­py­ꞌa­setpe. Miꞌi hawyi toꞌe topot­mu­ꞌeria pe — Tupana eimo­wepit uiwy­riaꞌin e.
42,24,37, PIAT EWYMiꞌi hawyi maꞌato — Miit ehog iꞌatuꞌe taꞌa­tu­wa­nẽtup hawe teꞌe­ro­kenꞌẽ kahato hawyi Iesui pupi.
42,24,38,Miꞌi hawyi apoꞌe — Kat poteĩ eweiwa­nẽtup kahato kowoꞌi kowoꞌi eipyꞌa pe yt kat i eiwepit hap wywo e. Kat poteĩ tig yt eweimohey i te uheĩneꞌen guꞌuro pyi hap e.
42,24,39,Pyno uimohey ro e. Eiwe­ponug no uipiit ete uipiit suk hap koꞌi ete sio Uito sio yt kuap hamo e. Uito rat ewehaꞌat ro yt miit ehog hin i Uito katu­pono uikag koꞌi wywo uipiit puꞌi wywo areĩneꞌen e topot­mu­ꞌeria pe.
42,24,40,Mio tã toꞌe hawyi toimo­herep taꞌyn topo suk hap kaꞌa koꞌi topy suk hap kaꞌa koꞌi hawyi — Uito ti rat uimohey ro eipe e.
42,24,41,Maꞌato niatpo kahato imohey hamuat ipotmu­ꞌeria. Teꞌe­ru­wa­nẽtup kahato itote iꞌewyte iꞌatu­wepit kahato raꞌyn. Miꞌi hawyi Iesui apoꞌe iꞌatuepe yt taꞌa­tu­mohey i pote — Toĩneꞌen apo meiũpe eimiꞌu uiwy­riaꞌin e.
42,24,42,Miꞌi hawyi pira iwyp takat taꞌa­tu­puẽti hawyi taꞌatuium naꞌyn Iesui pe. Miꞌi hawyi Iesui tuꞌu raꞌyn topot­mu­ꞌeria ehamo miit Uito hap moherep hamo.
42,24,44,Tutuꞌu hawyi poꞌog Iesui toꞌe temiitꞌin me — Saꞌa­wyꞌi areĩneꞌen eipy­ꞌa­setpiat turan ahenoi kahato ehepe aikotã aru topy­huꞌat uhete hap. Mesup eꞌat pe ahenoi teran ahaꞌa­seꞌi Musei miwan kaipyi Tupana ehay enoi haria miwan kaipyi yne uhetiat e. Iꞌewyte morekuat Tawi wepy hap miwan kaipyi uhetiat yne atimo­herep teran yne uhetiat e. Koitywy topy­huꞌat raꞌyn yne iꞌatu­mienoi yianmiat uhetiat hap ewy e. Miꞌi hawyi heremo yn naꞌyn iꞌatu­wa­nẽtup hawe Tupana ehay Iesui tunug. Miꞌi hawyi taꞌa­tukuap kahato raꞌyn miwan saꞌa­wy­ꞌiwuat kai Iesui etiat hap hawyi heremo raꞌyn iꞌatue­pyꞌa pe yne Iesui ete.
42,24,46,Miꞌi hawyi Iesui toꞌe i — Taꞌi miwan saꞌa­wy­ꞌiwuat Tupana mimo­herep tohenoi kahato uhetiat ahoꞌopot hap etiat uiku­ꞌuro hawyi myeꞌym eꞌat uiku­ꞌuro raꞌyn hawyi areĩneꞌen i hap e Tupana miwan me saꞌa­wy­ꞌiwuat pe e. Taꞌi yianme Tupana henoi kahato uhetiat tehay wan haria po wo aikotã aru taꞌa­tu­henoi kahato tesaika hap wywo torania ywania pe aikotã waku miitꞌin teꞌe­ru­we­morem Tupana kape iꞌatu­minug saꞌag hap koꞌi kaipyi uhet upi hap tohenoi miwan me e Iesui. Miitꞌin teꞌe­ru­we­morem Tupana kape uhet upi hawyi waure wo Tupana toĩneꞌen iꞌatu­minug saꞌag hap koꞌi ete e kahato yne mekewat Tupana ehay miwan me. Waku tawa Ieru­sarẽi me toha­ꞌa­wynug naꞌyn mesuwat sehay wakuat hawyi waku yne ywania kape taꞌa­tu­henoi Uhaꞌyru ete e Tupana miwan me e. — Pyno eipe ti eweikuap taꞌyn uheĩneꞌen guꞌuro pyi hap uhowawi eweiꞌa­kasa hawyi e.
42,24,49,Pyno Tupana miky­ꞌesat ewy atum ehepe Tupana Pãꞌãu eimoe­saika hamuat e. Maꞌato waku meiũpe tawa Ieru­sarẽi me eweikup­teꞌen hawyi meiũran areto hawyi atum aru ehepe Tupana Pãꞌãu eimoe­saika kahato uipotpap nug hamuat hap e. Pyno waku mesuwe tawa Ieru­sarẽi me eweikup­teꞌen Tupana Pãꞌãu ut hap eꞌat ekatup hamuat e topot­mu­ꞌeria pe Iesui.
42,24,50, PIAT EWYMiꞌi hawyi Iesui tioto raꞌyn topot­mu­ꞌeria tawa wato Ieru­sarẽi myi tawa hit Petania kape. Miꞌi tote ipo koꞌi ywaiti pe tutunug hawyi — Tupana etipo­wyro uimohey haria wuatꞌi eꞌat pe etiꞌa­tu­poi­tyro miꞌiria ahẽtup e.
42,24,51,Miꞌi toꞌe Tupana pe turan Iesui taꞌam naꞌyn atipy kape.
42,24,52,Miꞌi hawyi taꞌa­tu­mõ­typot kahato itote Tupana hawyi teꞌe­ra­ꞌaipok taꞌyn tawa wato Ieru­sarẽi kape iꞌatu­wepit sakpo hap wywo.
42,24,53,Putꞌok­ꞌi­ꞌa­tuꞌe hawyi teꞌe­ro­py­huꞌat Tupana mõtypot yat hawe hawyi — Waku kahato En Tupana taꞌa­tuꞌe itote at kaꞌap.Mesup miwan Iesui etiat atunug mesuwe ikyꞌe haria mowepit hamo.Toran naꞌyn uimiwan. Uhet IRUKA.
43,1,1,Iesui Etiat Iuwãu MienoiUito Iuwãu ti ahenoi teran Aika­ꞌiwat saꞌa­wyꞌi ieĩneꞌen hap etiat. Saꞌa­wyꞌi sese turan mesuwat wuatꞌi nug hap eꞌyianmete ti Aika­ꞌiwat Iesui toĩneꞌen Tupana kai te. Saꞌa­wyꞌi sese wuatꞌi owakai te Aika­ꞌiwat set saꞌa­wyꞌi Tupana Ehay Moherep Hat toĩneꞌen are. Taꞌi yt tuwe­mo­herep i te miit no te turan Tupana Ehay Moherep Hat toĩneꞌen wuatꞌi eꞌat pe Tupana wywo. Tupana kai toĩneꞌen saꞌa­wyꞌi iꞌewyte Tupana wo toĩneꞌen mekewat Tupana Ehay Moherep Hat are. Yi yt kat i te turan toĩneꞌen Mekewat Tupana Ehay Moherep Hat Sese. Mesuwat wuatꞌi nug hap eꞌyianmete mekepe te toĩneꞌen Tupana kai te Aika­ꞌiwat.
43,1,3,Miꞌi hawyi Tupana toꞌe tope — Uhehay­tuwy e waku etunug yne yne uiminug koꞌi e. Waku etunug mytyp at waty waikiru koꞌi e Tupana saꞌa­wyꞌi sese tope. Miꞌi hawyi tutunug yne yne mesuwe iꞌewyte atipy pe. Yt kat kawiat i tutunug yne yne tehay wo yn at waikiru koꞌi waty yi yne yne tutunug iꞌewyte wuatꞌi yi piat koꞌi atipy piat koꞌi toiꞌa­tu­mo­herep yne yne tehay wo. — Eweikup­teꞌen no e hawyi tukup­teꞌen yne yne. Yne ieĩneꞌen hanuaria nug hat Tehay­tuwy toĩneꞌen. Miꞌi Hat yn ni Wuatꞌi nug Hat. Miꞌi hawyi yt uwe i wẽtup ok kat hap kat hap koꞌi nug hat toĩneꞌen katu­pono Aika­ꞌiwat tiꞌa­tu­mo­herep torania torania toꞌe hap ewy teꞌe­ru­we­mõ­py­huꞌat yne yne.
43,1,4,Tehay­tuwy toĩneꞌen Wuatꞌi Moieĩneꞌen Hat. Taꞌi Wuatꞌi Nug Hat ri Miꞌi.Miꞌi hawyi heꞌat putꞌokꞌe hawyi tuwe­mo­herep Miit no. Aipy­ꞌa­setpe hirakat nuat topy­huꞌat. Toꞌy­wãꞌĩ raꞌyn mesuwe miit kawiat aipuꞌi raꞌyn Miit sese topy­huꞌat mesuwe Tupana Ehay Moherep hat Tupana Ehaytuwy. Aipy­ꞌa­setpiat Tupana moherep ahepe hanuat sese topy­huꞌat mesuwe. Heremo kahato ariãty ewy topy­huꞌat aipy­ꞌa­setpe. Tuwe­mo­herep hawyi aikotã ariãty ewywuat Tupana tomo­herep miitꞌin me hanuat topy­huꞌat Miꞌi Miit. Putꞌokꞌe raꞌyn mesuwe hawyi toimo­herep miitꞌin me muꞌap Tupana kapiat aikotã ariãty wãtym muo muꞌap moherep muꞌap ahepe hap ewy toimo­herep ahepe muꞌap Tupana kapiat Mekewat Miit sese are. Miꞌi hawyi iꞌypyryp hap yt hasep kuap i hin i heꞌa­riãty hot hap putꞌokꞌe raꞌyn hawyi. Aikotã wãtym muo hẽtyhot hap ewy yt naku i nug haria yt tiꞌakit kuap i Aika­ꞌiwat Tupana ehay Moherep Hat. Miꞌi Miit iꞌypyryp hap moweityk hat topy­huꞌat maꞌato iꞌypyryp yt hasep kuap i heꞌa­riãty hot hap.
43,1,6,Nimo sakpo kahato turan Tupana toꞌe — Pywo ti rat atipo­ꞌoro Uhaꞌyru miitꞌin atueha­kye­raꞌat hamo e maꞌato waku saꞌa­wyꞌi atipo­ꞌoro wẽtup ok Uhaꞌyru eꞌyianmiat hut hamuat moherep hamo e saꞌa­wyꞌi miwan me. Miꞌi hawyi toipo­ꞌoro mekewat ahetꞌok hat Iuwãu miitꞌin atumuꞌe hamuat Aipo­rekuat Iesui ut hap etiat enoi hamo.
43,1,7,Miꞌi hawyi Iuwãu henoi kahato — Tupana Mipo­ꞌoro sese Aheha­kye­raꞌat hanuat tut irane e yn miitꞌin me mesu­wa­ro­tiaria pe. Taꞌi e Miꞌi Miit tut hawyi ti toimo­herep ahepe muꞌap sese Tupana sese kape ikuap sese hamo tohenoi. Aikotã Miꞌi Miit Ariãty Sese e hap het rakat timo­herep muꞌap ahepe iꞌypyryp sese pe hap tohenoi Iuwãu mekewat woꞌo­setꞌok hat Tupana Mipo­ꞌoro etiat e.
43,1,8,Iuwãu yt mekewat ariãty sese i are maꞌato mekewat Ariãty Sese e hap het rakat ut hap moherep hat mekewat Iuwãu woꞌo­setꞌok hat are.
43,1,9,Miꞌi Miit topy­huꞌat ariãty ewy. Miꞌi Miit set ti Iesui. Miꞌi Miit tiꞌa­tu­moẽ­tyhot kahato miitꞌin mesu­wa­ro­tiaria haꞌa­wy­tepyi mesup te mũki­ꞌite te toimo­herep Toꞌywot. Mekewat Ariãty Sese rakat tuwe­mo­herep Miit no hawyi toimo­herep kahato ahepe Tupana Sese. Koitywy watikuap kahato Tupana etiat Iesui ieĩneꞌen hap kaipyi Iesui ehay kaipyi. Ariãty ewywuat kahato Iesui. Aimoẽ­tyhot kahato Tupana etiat aiwa­nẽtup hawe aipyꞌa piat yne yne aito mesuwat mytyp totiaria are.
43,1,10,Tutunug miitꞌin pytyp rokirẽ topy­huꞌat iꞌatu­py­ꞌa­setpe yi tote maꞌato — En ni yt urunug hat i iꞌatuꞌe neꞌi. Aika­ꞌiwat tuwe­mo­herep saꞌa­wyꞌi toꞌy­wania Iuteuria ywania ehakye­raꞌat hamo maꞌato yt taꞌa­tu­mohey i yt taꞌa­tu­ky­ꞌesat i Iesui Taꞌa­tue­ha­kye­raꞌat hat Taꞌa­tu­po­rekuat no.
43,1,12,Maꞌato iraniaꞌin aitoria uwe uwe toꞌe topyꞌa pe — Woro­mohey kahato En Iesui. Ereke ro uipyꞌa pe e hat pe Tupana toꞌe — Pywo ti rat koitywy woronug en mesup uhaꞌyru sese uhakiꞌyt sese e ahepe Iesui mohey haria pe.
43,1,13,Miꞌi tã watoꞌe pote aipyꞌa pe hawyi Tupana topy­huꞌat Aiꞌywot Atipy piat. Tupana yn aimo­herep kuap tosa­ꞌy­ruꞌin wo tosa­ki­ꞌytꞌin no. — Waku kahato eipe ti e ahepe. Eiperia ti uimẽ­pytꞌin sese e Tupana ahepe Iesui toĩneꞌen aipyꞌa pe hawyi. Aiꞌywot aity mesu­wa­ro­tiaria kaipyi yt watoĩ­neꞌen kuap i Tupana mẽpytꞌin no katu­pono Tupana yn aimo­herep kuap tomẽ­pytꞌin no. Yt puꞌi kaipywiat i raꞌyn Tupana mẽpytꞌin watoĩ­neꞌen. Yt aiwepyi i wato­py­huꞌat kuap Tupana mẽpytꞌin no. Yt watu­we­mo­herep kuap i aiwe­kaipyi Tupana mẽpytꞌin no katu­pono Tupana kaipywiat yn imẽpytꞌin koꞌi teꞌe­ru­we­mo­herep.
43,1,14,Tupana Ehay Moherep hat tuwe­ꞌamak taꞌyn hawyi Miit no raꞌyn topy­huꞌat aipiit ewywuat tuwe­mo­herep. Miitꞌin puꞌi wo topy­huꞌat aipy­ꞌa­setpe mesuwe. Waku Kahato Rakat Miit Sese wo toĩneꞌen yi tote. Miit Kahato Waku Sese Rakano toĩneꞌen. Miit Pywuat Sese Rakat iwese kahato hamo aiꞌa­tu­kyꞌe. Tuwe­kaipyi aiꞌa­tu­kyꞌe torania sio aito waku sio yt. Hegyiꞌat kahato sese aikyꞌe haype tuwe­mo­herep mesuwe hawyi. Yt kat i iꞌaparap hano topy­huꞌat ahehamo. Tupana Mõtypot hat Sese topy­huꞌat mesuwe — Uhaꞌyru wẽtup ok takat Miꞌi Miit e Tupana ahepe. Miꞌi Miit Ywot sese areĩneꞌen e Tupana Iesui piat pe.
43,1,15,Haꞌa­wyte te ti Iuwãu mekewat woꞌo­setꞌok hat henoi henoi kahato uruepe ahepe Mekewat Miit etiat. Mio tã e miitꞌin me — Meipe raꞌyn tut irane Uhewat­ꞌymo maꞌato Miꞌi Miit ti toĩneꞌen uheĩneꞌen hap eꞌyianmete e ahepe. Miꞌi pote Mekewat sut hat poꞌog poꞌog wakuat uikawiat.
43,1,16,Taꞌi Miꞌi Miit poꞌog kahato uikai katu­pono Wuatꞌi Eꞌat piat Ieĩneꞌen hat Miꞌi Miit toĩneꞌen mote. Meipepe ti rat tut irane Hegyiꞌat Kahato Rakat tuwe­kaipyi aikyꞌe hap e. Miꞌi Miit ti hum ahepe tewaku hap yt ahewaku hap upi i e. Toimõꞌẽ irane aheha­kye­raꞌat hap Tupana miium. Yt kat saꞌup ete i tutum ahepe aheha­kye­raꞌat hap Tupana miium yt ahewaku pytkai i e. Wuatꞌi Miitꞌin Kyꞌe hat uhewat­ꞌymo tut. Tuwe­kaipyi kahato aikyꞌe. Tuwe­kaipyi tewaku hap upi aikyꞌe yt kat saꞌup i pytkai aikyꞌe. Poꞌog poꞌog toꞌo­to­te­tote aikyꞌe haype are uito Iuwãu Iesui piat pe. Nimuat ahaꞌa­seꞌi Musei henoi kahato wãiꞌe hap ahepuo maꞌato mesup koitywy ti Aipo­typot Tupana Mipo­ꞌoro Sese Iesui henoi kahato ahepuo aikyꞌe hap Tupana piat pywuat sese hap sehay tohenoi — Pywo ti rat Tupana tiꞌa­tu­kyꞌe kahato miitꞌin haype tutum teran teꞌen neꞌi tewa­nĩ­kaptia pe wuatꞌi eꞌat piat ieĩneꞌen hap e mekewat poꞌog ahaꞌa­seꞌi Musei kawiat tutum ahepe.
43,1,18,Taꞌi yt karamuo i ti miitꞌin teꞌe­ra­ꞌa­kasa Tupana Sese kape. Maꞌato Tupana Saꞌyru Sese taꞌa­kasa kahato raꞌyn Tupana Sese kape. Miꞌi pote toikuap kahato Tupana moherep hap ahepuo katu­pono Toꞌywot yaty­pe­pywiat sut hat Miꞌi Miit pote. Miꞌi Miit Tupana Sese moherep kuap ahepe Haꞌyru sese Miꞌi Miit pote e Iuwãu mekewat woꞌo­setꞌok hat Iesui etiat saꞌa­wyꞌi.
43,1,19,"Wẽtup eꞌat pe hawyi mekewat Iuteu ywania akag koꞌi tawa wato Ieru­sarẽi miaria gupteꞌen haria tiꞌa­tu­po­ꞌoro paꞌiria aseꞌi Irewi emiari­ruꞌin koꞌi mekewat woꞌo­setꞌok hat Iuwãu kape apoꞌi­ꞌa­tuꞌe hamo — Uwe sese kahato en uhyt iꞌatuꞌe. En apo Tupana Mipo­ꞌoro Urupo­rekuat nuat sio yt iꞌatuꞌe. Maꞌato toiꞌa­tu­wesat kahato heremo kahato — Uito ti yt Tupana Mipo­ꞌoro Wuatꞌi Miitꞌin Kaꞌiwat nuat hin i e iꞌatuepe. — Yt uito i rat e. Miꞌi pote — Uweĩ sese pyno en sio apo saꞌa­wy­ꞌiwuat ahaꞌa­seꞌi Tupana ehay moherep hat Eria putꞌokꞌe i raꞌyn atipy kaipyi apo pyno iꞌatuꞌe. — Yt miꞌi i ti rat uito e. — Pyno en mekewat Tupana ehay enoi eꞌyianmiat hat urumie­katup sio yt iꞌatuꞌe. — Yt rat. Yt miꞌi i ti rat uito e Iuwãu. — Pyno ehenoi kahato ro uwe sese en hap katu­pono urupo­ꞌoro haria tikuap teran kahato etiat uwe sese en hap iꞌatuꞌe. Eremo­herep to uruhenoi hãpyk mono urupo­ꞌoro haria pe iꞌatuꞌe. Miꞌi hawyi toiꞌa­tu­wesat — Nimo te ti mio tã e ahaꞌa­seꞌi Isaia tomiwan  pe — Tut wyti aru wẽtup ok miitꞌin atumuꞌe yahig notiat hanuat e. Yahig notiat tehay pirik wuat woꞌo­muꞌe hat e. Aipo­rekuat Tupana Mipo­ꞌoro ut hamuat moherep hanaut e hat e Isaia saꞌa­wyꞌi miwan me e Iuwãu. Saꞌa­wyꞌi Isaia ihay eꞌyianme uhetiat e mio tã e hap nug hat sese rat uito e Iuwãu paꞌiria pe. Mio tã e pote meimuẽwat Iuteuria akag koꞌi mipo­ꞌo­roria paꞌi koꞌi apoꞌi­ꞌa­tuꞌe Iuwãu me — Mehĩ iꞌatuꞌe pyno en yt Tupana Mipo­ꞌoro wuatꞌi porekuat nuat pote kat pote pyno etiꞌa­tu­setꞌok aiꞌy­wania yꞌy wo iꞌatuꞌe. Uito ere yt Eria i uito ere yt Tupana ehay moherep hat aimie­katup neꞌi ti uito ere pyno kat tuponoĩ etiꞌa­tu­setꞌok setꞌok aiꞌy­wania yꞌy wo iꞌatuꞌe. Miꞌi hawyi Iuwãu tiꞌa­tu­wesat — Uito ti woro­ho­ꞌo­setꞌok yꞌy wo katu­pono atimo­herep teran ehepe tut irane Tupana Mipo­ꞌoro aheha­kye­raꞌat hamo e. Miꞌi Miit toĩneꞌen mio eito­ꞌoran me e. Taꞌi Tupana Mipo­ꞌoro toĩneꞌen mesup eipy­ꞌa­setpe maꞌato uwe uwe Miꞌi Miit sese yt eweikuap hin i te e. Miꞌi Miit ti uhewat­ꞌymuat tut irane maꞌato ti uheꞌyianmiat hat sese Miꞌi Miit toĩneꞌen wuatꞌi eꞌat pe e. Miꞌi Miit waku sakpo e poꞌog waku kahato uikai e. Pywo ti rat uiwat poꞌog uhewaku hap yt putꞌokꞌe hin i mekewat Miit eropat hamo e. Ahetama pe toĩneꞌen aipysei hanuaria aheropat hanuaria poꞌog torania kai miitꞌin miky­ryꞌi torania kai. Poꞌog yi kape torania aheropat hanuaria kai aipysei hanuaria e. Miꞌiria ewywuat areĩneꞌen neran maꞌato Tupana Mipo­ꞌoro Aipo­rekuat nuat emiit hit no wen maꞌato uhewaku hap yt putꞌokꞌe i ipysei hamo ipy saity pok hamo e Iuwãu Iesui waku kahato hap moherep hamuat. Mekewat eꞌat pe Iuwãu timo­herep kahato miitꞌin me tehay Aika­ꞌiwat etiat yt pya hin i tawa Petania pyi Iũtãu hy sakpo aikope miitꞌin toiꞌa­tu­setꞌok hap tote. Series,  Series,  Series,  Series,  Series,  Series,  Series,  Series,  Series, "
43,1,29,   PIAT EWYEꞌihotꞌok pe Iuwãu taꞌa­kasa Iesui ut tewawiat hap. Miꞌi hawyi toꞌe temiitꞌin me — Meipe raꞌyn Tupana tum naꞌyn ahepe Tohũ e. Meiũran ti aru Meiẽwat Miit imoma yne miitꞌin minug saꞌag yt nakuap i hap koꞌi e aikotã wati­ꞌauka aihũria aiminug saꞌag moweityk hamuat miꞌi ewywuat ti aru Tupana Hũ ikuꞌuro aika­wiano e. Eweiwe­haꞌat ro meipewat Miit kape katu­pono Miꞌi Miit Tupana Hũ sese aheha­kye­raꞌat hamo e Iuwãu Iesui ut tewawiat hap turan.
43,1,30,Pywo ti rat meipe Miit wyti uimienoi saꞌa­wy­ꞌiwuat ewywuat aikotã areꞌe — Uhewat­ꞌymo hamuat ti uheꞌyianmiat tut uiꞌe hap ewywuat meipe Miit katu­pono uiwat uiꞌy­wãꞌĩ hap eꞌyianme ti Miꞌi Miit toĩneꞌen wuatꞌi eꞌat pe maꞌato uiat uiꞌy­wãꞌĩ hap watꞌymo tuwe­mo­herep mesuwe iꞌywãꞌĩ hap e. Meipewat Miit poꞌog wakuat uikawiat are saꞌa­wyꞌi e hap ewywuat koran tut raꞌyn ahowawi e.
43,1,31,"Maꞌato Uwe kahato hap Miꞌi Miit saꞌa­wyꞌi yt atikuap hin i e. Saꞌa­wyꞌi miꞌi yn maꞌato atikuap — Meiũran epotsetꞌok turan aru tuwe­mo­herep eꞌywania ewawi Uimi­po­ꞌoro Eipo­typot Tupana e hap yn maꞌato atikuap saꞌa­wyꞌi. Miꞌi pote woro­ho­ꞌo­setꞌok yꞌy wo e Iuwãu miitꞌin me Miꞌi Miit moherep hamo tut uhowawi hap etiat e. Wẽtup eꞌat pe Iuwãu taꞌa­kasa Iesui kape hawyi toꞌe — Haꞌa­wyte neke araꞌa­kasa raꞌyn uito Tupana Pãꞌãu putꞌokꞌe raꞌyn meiẽwat Miit etiat atipy kaipywiat pykasu ewywuat tut e Iuwãu miitꞌin me. Saꞌa­wyꞌi yt atikuap i Miꞌi Miit maꞌato uipo­ꞌoro miitꞌin setꞌok yꞌy wuat hat Tupana mio tã e uhepe — Meiũran tut aru ewawi miitꞌin setꞌok Uipãꞌãu wakuat nuat sese wuat hanuat e. Miꞌi hawyi Uipãꞌãu topy­huꞌat aru ipiit ete hawyi etikuap Miꞌi Miit Uimi­po­ꞌoro raꞌyn wuatꞌi miitꞌin ehakye­raꞌat hamuat e Tupana haꞌa­wyte uhepe e Iuwãu. Series,  — Miꞌi kape ti araꞌa­kasa raꞌyn miꞌi tupono ahenoi hamuat ehepuo — Miꞌi Miit ti Tupana Saꞌyru sese raꞌyn are e woꞌo­setꞌok hat Iuwãu ahepe."
43,1,35,Wẽtup eꞌat tokosap hawyi Iuwãu woꞌo­setꞌok hat toĩneꞌen i raꞌyn Iutãu hy ẽpeke typy ok topot­mu­ꞌeria wywo. Miꞌi hawyi taꞌa­kasa i raꞌyn Iesui ikosap turan hawyi toꞌe topot­mu­ꞌeria typy ok pe — Meke i raꞌyn tokosap Tupana Hũ e.
43,1,37,Hemiitꞌin tikuap taꞌyn hawyi tuwat raꞌyn Iesui upi. Miꞌi turan Iesui tehaꞌat tosai­pepe toupiat õꞌẽ haria kape. Miꞌi hawyi toꞌe iꞌatuepe — Kan eweikat uhytꞌiꞌin e. — Woꞌo­muꞌe hat aikopeĩ ereĩneꞌen iꞌatuꞌe. Maꞌato taꞌa­tu­pusu puo Irapi aikopeĩ ereĩneꞌen iꞌatuꞌe. Miꞌi hawyi Iesui tiꞌa­tu­wesat — Eweiwat uhupi hawyi atimo­herep mono aikope uheĩneꞌen hap ehepuo e Iesui. Mio tã e hawyi tuwat raꞌyn Iesui upi aikope heĩneꞌen hap kape. Miꞌi hawyi itote putꞌok­ꞌi­ꞌa­tuꞌe wãtymꞌi turan. Miꞌi hawyi itote tukup­teꞌen iꞌatue­wãtym naꞌyn Iuwãu potmu­ꞌeria typy ok takaria. Miꞌi hawyi wẽtup ok Iuwãu potmuꞌe hat Ãtere ehap het rakat toĩneꞌen porapꞌi Iesui wywo hawyi toto raꞌyn toykeꞌet Simãu Peteru kat hamo.
43,1,41,Toipuẽti hawyi toꞌe — Simãu e atipuẽti raꞌyn wyti Tupana Mipo­ꞌoro Aipo­rekuat nuat e maꞌato topusu puo — Atipuẽti raꞌyn wyti Ahemesia e Simãu me.
43,1,42,Miꞌi hawyi Ãtere tioto toykeꞌet Iesui kape hawyi Iesui toꞌe iykeꞌet pe — En ni Simãu Iuwãu saꞌyru e maꞌato eset pakup atum epe mehĩ e. Koitywy ti aru Nu e raꞌyn eset e Iesui. Maꞌato topusu puo Iuteuria ywania pusu puo Sewa eset e maꞌato Kereku pusu puo Peteru eset e.
43,1,43,Wẽtup eꞌat hawyi Iesui toto teran i raꞌyn teꞌyi Karireia kape. Miꞌi hawyi toto raꞌyn. Putꞌok­toꞌe itotiat hawyi toipuẽti Wiripi tawa Pesaita kaipywiat mekewat Ãtere Peteru etawa kaipywiat. Miꞌi hawyi Iesui toꞌe tope — Toꞌiro uhupi e Wiripi pe hawyi toto raꞌyn hupi.
43,1,45,Meiũran Wiripi toto towy ok Nata­naꞌeu kat hamo. Toipuẽti hawyi toꞌe — Are pãi koitywy atipuẽti raꞌyn Tupana Mipo­ꞌoro Aipo­rekuat nuat sese mekewat saꞌa­wy­ꞌiwuat Musei miwan miat mienoi ewy mekewat Tupana ehay nimuat eꞌyianmiat miwan miat mienoi ewy e. Miꞌi Miit ti Iesui e hap het rakat mekewat mehĩ Iuse saꞌyru e. Miꞌi ti mekewat tawa Nasare kaipywiat sut hat e Wiripi towy ok Nata­naꞌeu pe.
43,1,46,Mio tã e hawyi Nata­naꞌeu toꞌe — U e eeso mehĩ e uiwa­nẽtup hawe yt uwe i rasom tawa Nasare piat waku rakat e Wiripi pe. Miꞌi hawyi — Toꞌiro pyno waku etikuap mono Iesui wakuat sio yt nakuat i hap kuap hamo e.
43,1,47,Maꞌato putꞌokꞌe irane turan Iesui ti taꞌa­kasa raꞌyn Nata­naꞌeu kape hawyi toꞌe — Meiẽ meipe ti raꞌyn aiꞌy­wania Isareu ywania sese hãpyk kahato rakat tut e.
43,1,48,Miꞌi hawyi Nata­naꞌeu toꞌe Iesui pe — Aikotã tuponoĩ uikuap En Uhyt e. Miꞌi pote Iesui tiwesat — Haꞌa­wyte neke ewy Wiripi piat ekaykay hap eꞌyianmete mekewat Wiku yp ywytꞌok­pype ereĩneꞌen turan eweran turan tig araꞌa­kasa ewawi Nata­naꞌeu e.
43,1,49,Miꞌi pote Nata­naꞌeu toꞌe Iesui pe — Woꞌo­muꞌe hat En ni Tupana Saꞌyru sese are. En ni Isareu ywania Porekuat koro e.
43,1,50,Miꞌi hawyi Iesui tiwesat — Pyno meremo uimohey en mekewat Wiku yp ywytꞌok­pype ereĩneꞌen eweran turan araꞌa­kasa ewawi uiꞌe hawyi yn uimohey raꞌyn e. Pywo ti rat meiũran ti aru poꞌog poꞌog naꞌyn atimo­herep epe koran wuat kai e. Saꞌa­wyꞌi ahaꞌa­seꞌi Iako pe Tupana timo­herep muꞌap yi totepyi atipy kape. Iako taꞌa­kasa tomu­ꞌetu atipy piaria mekewat muꞌap upi. Tuwat tuwat atipy piaria yi kaipyi atipy kape iꞌewyte atipy kaipyi tõꞌẽ tõꞌẽ yi kape mekewat muꞌap upi hap kape taꞌa­kasa ahaꞌa­seꞌi. Miꞌi muꞌap ewywuat sese areĩneꞌen mehĩ e. Meiũran eraꞌa­kasa aru atipy teꞌo­ken­hypꞌok pe hawyi miꞌi kape ti aru tuwat tuwat yi kaipyi Tupana potpo­ꞌo­roria atipy piaria iꞌewyte teꞌe­ra­ꞌaipok aipok aipytyp kape e. Uito ti mekewat muꞌap atipy kape Uito Wuatꞌi Miitꞌin Ykeꞌet sese kawiat muꞌap e. Miꞌi hap kape eraꞌa­kasa aru Nata­naꞌeu. Miꞌi uiꞌe hap eraꞌa­kasa hawyi poꞌog uimohey hap topy­huꞌat mekewat — Araꞌa­kasa en eweran turan Wiku yp og me uiꞌe hap kawiat e Iesui
43,2,1,Myeꞌym eꞌat hawyi teꞌe­ru­wa­ꞌa­tunug miitꞌin tawa Kana pe yi Karireia pe. Miꞌi tote taꞌa­tunug ienuk hap katu­pono typy ok woꞌo­kyiꞌat hap eꞌat taꞌa­tunug eꞌat itote. Iesui ty toĩneꞌen itote. Iꞌewyte Iesui hemiitꞌin wywo taꞌa­tu­wenka iꞌatu­wo­ꞌo­kyiꞌat hap ienuk hap kape.
43,2,3,Miꞌi turan maꞌato Uwa sapo hy taꞌa­tu­mõꞌẽ yne raꞌyn miꞌi pote Iesui ty toꞌe — Yt kat i raꞌyn wyti Uwa sapo hy meiũpe Uimẽpyt e.
43,2,4,Miꞌi pote Iesui toꞌe — U mana kat som etiky­ꞌesat atunug e. Koran te ti yt uipopap i te Tupana esaika hap moherep miitꞌin miat hamo e toty pe.
43,2,5,Miꞌi hawyi ity toꞌe ienuk nug hat eropat haria pe — Kat e Uimẽpyt ehepe hap ewy ti aru ewetunug no eipo­ꞌoro hap ok tã e.
43,2,6,Miꞌi turan itote 6 kamũti wato nu kawiat koꞌi tukup­teꞌen itote miitꞌin posei hamuat Iuteuria eko ewy. Wẽtup kamũti pe tukup­teꞌen 15 ekuiruꞌa piat yꞌy iꞌatuꞌe.
43,2,7,Miꞌi hawyi Iesui toꞌe heropat haria pe — Eweiꞌa­tue­wo­pyro yꞌy wo kamũti koꞌi e. Mio tã e hawyi taꞌa­tu­pyt­ꞌatnug yne taꞌa­tue­wo­pyro raꞌyn 6 kamũti.
43,2,8,Howapy yne hawyi Iesui toꞌe iꞌatuepe — Eweho­ꞌosat ro koitywy kamũti piat kurin hawyi eweipo­meꞌeg no ienuk hap kaꞌiwat pe e. Miꞌi hawyi taꞌa­tue­reto miꞌi kape.
43,2,9,Miꞌi hawyi ienuk hap kaꞌiwat hãꞌãg naꞌyn mekewat sapo hy yt yꞌy hin i raꞌyn maꞌato Uwa sapo hy wo raꞌyn topy­huꞌat yꞌy. Maꞌato yt toikuap i aikope pywiat Uwa sapo hy wo hap maꞌato heropat haria yn ikuap. Miꞌi hawyi ikaꞌiwat tikaykay tuwe­wawi iharyꞌi rakat nuat. Miꞌi hawyi toꞌe tope — Mehĩ e saꞌa­wy­ꞌiwuat ienuk nug hawe ti uruimõꞌẽ miitꞌin me Uwa sapo hy he rakat e maꞌato watꞌymo ti iꞌatuꞌok hawyi uruimõꞌẽ heĩpyt yt he rakat i raꞌyn e maꞌato en wyti yt uruꞌewy hin i kat pote watꞌymuat raꞌyn poꞌog he rakat saꞌa­wy­ꞌiwuat kai etum uruepe Uwa sapo e. Taꞌi he sese ti rat mesuwat sopo hy e iwary pakup takat pe.
43,2,11,Yt miitꞌin mikuap ok tã i Iesui haꞌa­wynug itote Uwa sapo hy he rakat yꞌy kawiat 6 kamũti howapy toimo­herep yꞌy kawiat itote. Saꞌa­wyꞌi yt totag i te turan yt karãpe i Iesui timo­herep tesaika hap iwato hap nug hamuat mekewat Tupana yn inug kuap minug ewy. Saꞌa­wyꞌi toha­ꞌa­wynug miꞌi tã tawa Kana pe yi Karireia pe. Toimo­herep Tupana esaika hap topiit pywiat wakuap nug hamuat kuap hap itote. Uwa hy tutunug yꞌy kawiat teꞌe­ra­ꞌa­kasa hawyi ti teꞌe­roꞌe raꞌyn — Pywo ti rat Iesui ti Tupana Mipo­ꞌoro Aipo­rekuat nuat iꞌatuꞌe ipotmu­ꞌeria.
43,2,12,Miꞌi hawyi ti Iesui toto tawa Kana kaipyi tawa wato Kawa­naꞌũ kape toty toꞌy­wytꞌin sese tehay towy­riaꞌin wywuat hamo. Miꞌi hawyi tukup­teꞌen porapꞌi itote.
43,2,13,Miꞌi hawyi Iuteuria waꞌa­tunug hap eꞌat putꞌokꞌe irane i raꞌyn mekewat teꞌe­ru­wa­nẽtup aikotã saꞌa­wyꞌi Tupana tiꞌa­tuhep wanĩ­kaptia po pywiat hap eꞌat putꞌokꞌe. Miꞌi hawyi Iesui toto Tawa koro Ieru­sarẽi kape.
43,2,14,Putꞌokꞌe hawyi Tupana mõtypot hap yat wato pe Iesui teke. Miꞌi hawyi Tupana mõtypot yat eꞌokipy tote toiꞌa­tu­puẽti hũria wewato ahup weneru haria uweria koꞌi weneru haria pykasu weneru haria sem toipuẽti iꞌewyte toipuẽti tineiru pore­raꞌat haria apyk puaria yparakai ypyke tukup­teꞌen toiꞌa­tu­puẽti.
43,2,15,Miꞌi pote Iesui tunug haity kawiat iꞌatu­ꞌa­piheg hamuat tutunug. Miꞌi hawyi haity wo toiꞌa­tu­sytpok kahato Tupana mõtypot ehũria weneru haria. Iꞌewyte toiꞌa­tu­sytpok wewato ahup koꞌi uweria koꞌi toiꞌa­tu­sytpok Tupana mõtypot yat pyi. Miꞌi hawyi wuatꞌi etama etineiru patꞌok patꞌok haria yparakai koꞌi toiꞌa­tu­ꞌã­pe­ꞌokpun naꞌyn tohytpok yne tineiru koꞌi yi tote.
43,2,16,Miꞌi hawyi Iesui toꞌe pykasu weneru haria puo — Eweiꞌa­tu­po­re­nõtem no ehepy­kasu koꞌi Tupana mõtypot hap yat pyi e. Wãi yt ewetunug neiꞌo Uiꞌywot mõtypot yat wene­ruꞌi wene­ruꞌi ehap yat no e. Moto ro mesu­wepyi e.
43,2,17,Toiꞌa­tu­sopo sopo yne hawyi hemiitꞌin teꞌe­ru­wa­nẽtup taꞌyn aikotã saꞌa­wyꞌi miwan me tohenoi hap kape — Atikyꞌe kahato emõtypot yat Tupana e. Emõtypot hap yn atiky­ꞌesat neꞌi e miꞌi pote ti aru uiꞌauka teran neꞌi e miwan me saꞌa­wyꞌi sese Iesui hap kape  pe.
43,2,18,Miꞌi hawyi Iuteuria akag koꞌi apoꞌi­ꞌa­tuꞌe — Uwe kahu epoꞌoro meke tã nug Tupana mõtypot yat piat hamo iꞌatuꞌe. Yt naku i meke tã ehap etunug pãi iꞌatuꞌe. Kat pote etiꞌa­tu­sytpok sytpok mesuwe iꞌatuꞌe. Tupana epoꞌoro miꞌi tã nug hamo pote etomo­herep to koitywy eminug iwato rakat Tupana esaika hamo uruepiat emohey kuap hamo iꞌatuꞌe katu­pono merep hap ewy etimo­herep mesuwe hawyi uruikuap taꞌyn Tupana sese epoꞌoro meke tã nug hamuat hap iꞌatuꞌe.
43,2,19,Miꞌi hawyi toiꞌa­tu­wesat — Pyno waku iwato kahato atimo­herep ehepe e. Eweiꞌa­porok meiũwat Tupana yat wato pote atiꞌã­pe­ꞌokꞌam i raꞌyn myeꞌym eꞌat pe yn atunug i raꞌyn e Iesui Iuteuria akag koꞌi pe.
43,2,20,— Eeso kahato iꞌatuꞌe kat pote saꞌa­wy­ꞌite nagnia tunug niatpo kahato 46 anu pe taꞌa­tunug meiũwat Tupana mõtypot yat wato iꞌatuꞌe. Aikotã ten pyno etunug kuap myeꞌym eꞌat pe yn iꞌatuꞌe. Maꞌato hãꞌãkap wuo Iesui henoi iꞌatuepe. Mio tã e topiit etiat pe Tupana yat e. Maꞌato Iesui wyriaꞌin i wyti mio tã e hap yt uwe i ikuap maꞌato meiũran Iesui ikuꞌuro hawyi toĩneꞌen i raꞌyn guꞌuro pyi hawyi taꞌa­tukuap taꞌyn kat som toꞌe sese hãꞌãkap wuo hap. Miꞌi hawyi taꞌa­tu­mohey poꞌog Iesui ehay iꞌewyte taꞌa­tu­mohey poꞌog saꞌa­wy­ꞌiwuat Tupana e hap. — Pywo ti Tupana ihay kahato nimuat Iesui ete miwan me iꞌatuꞌe.
43,2,23,Mekewat ienuk wato turan Iesui tiꞌa­tu­moe­hãite kahato tawa Ieru­sarẽi miaria iꞌahu rakaria. Miꞌi pote typyꞌi kahato itotiaria tipywo raꞌyn Iesui kat pote teꞌe­ra­ꞌa­kasa raꞌyn iwat iminug koꞌi yt miitꞌin minug kuap ewy i koꞌi kape. — Pywo Miꞌi Miit Tupana Mipo­ꞌoro Aipo­rekuat koro wo iꞌatuꞌe.
43,2,24,Maꞌato Iesui yt tipywo hin i tomohey iꞌatuepiat hap katu­pono toikuap taꞌyn yt towat temiitꞌin sese i hap toikuap. Yt uwe i henoi Iesui pe miitꞌin etiat wen maꞌato toikuap taꞌyn miitꞌin wanẽtup hap koꞌi tuwe­kaipyi. Toiꞌa­tukuap kahato miitꞌin haype. Toikuap tuwewi miitꞌin wanẽtup hap koꞌi.
43,3,1,Toĩneꞌen tawa Ieru­sarẽi me wẽtup ok miit Niku­temu e hap het rakat. Miꞌi ti Iuteuria ywania akag iꞌatu­nãpin koro hat. Wẽtup mo wãtym muo Niku­temu toto Iesui kape. — Urumuꞌe hat e ewat eminug wakuap koꞌi yt uwe misepap ewy i raꞌyn e. Miꞌi pote uruikuap Tupana epoꞌoro urumuꞌe hamo hap uruikuap mehĩ e. Miꞌi pote uruikuap Tupana toĩneꞌen ewywo kahato Mehĩ e Iesui pe.
43,3,3,Maꞌato Iesui tiwesat — Pywo pe ti areꞌe epe uwe uwe iꞌywãꞌĩ pakup miꞌi haria yn ni teꞌe­ro­py­huꞌat Tupana miit no e. Pywo ti rat wemo­herep pakup i haria tukup­teꞌen aru atipy pe aikope Tupana toĩneꞌen Morekuat no hap tote are uhyt e.
43,3,4,Miꞌi hawyi Niku­temu — Yt uwe kuap i raꞌyn ten teke pakup i toty ymyẽ pe urumuꞌe hat e aikotã som pyno waku watu­we­mo­herep pakup i hap e.
43,3,5,— Mesuwat uiꞌe hap ti pywo pe areꞌe wemo­herep pakup i haria yn ni teꞌe­ro­py­huꞌat kuap Tupana emiit no e. Tupana aikoho hawyi ti tutum Topãꞌãu hawyi tomẽpyt no ainug e. Miꞌi hap ewy yn ni teꞌe­ro­py­huꞌat miitꞌin Tupana mẽpytꞌin no e Iesui are. — Maꞌato toꞌywot kaipywiat wemo­herep hat ti miit yn naꞌyn topy­huꞌat maꞌato Tupana pãꞌãu kaipywiat wemo­herep hat ti Tupana mẽpyt ri raꞌyn tuwe­mo­herep e. Kat pote yt hotꞌokꞌe i uimienoi eꞌywãꞌĩ pakup i ro uiꞌe hap e Iesui.
43,3,8,— Pyno ahenoi poꞌog epe aikotã miitꞌin wemo­herep pakup i hap ete e. Pyno miꞌi tã aikotã ywytu hewyry tomi­ky­ꞌesat ewy kahato hap ewy e. Ipuꞌehay watikuap kahato wen maꞌato aikope pyi wasere tut hap yt uwe i ikuap iꞌewyte ito hap yt uwe i ikuap. Miꞌi hap ewy Tupana Pãꞌãu tomo­herep pakup i miitꞌin tomi­ky­ꞌesat ewy e. Yt heremo i Tupana Pãꞌãu ywytu ewy maꞌato putꞌokꞌe hawyi watikuap Tupana raꞌyn Tupana saꞌyru wo Tupana sakiꞌyt no wato­py­huꞌat e.
43,3,9,Miꞌi hawyi Niku­temu toꞌe — Yt atikuap i te emienoi Uhyt e.
43,3,10,— Pãi are en aiꞌy­wania Isareu ywania muꞌe hat koro kahato pytkai yt etikuap i mio wuat uimienoi epiat e Iesui.
43,3,11,— Pywo pe ti ahenoi epe mesuwat urumikuap ok tã e. Iꞌewyte uruꞌa­kasa hap ok tã maꞌato yt etimohey i urumienoi koꞌi e.
43,3,12,Miitꞌin misepap sehay puo mesu­wa­rotiat raꞌyn ahenoi epe maꞌato miꞌi pytkai yt etikuap hin i uiꞌe hap aikotã aporu etikuap uimienoi Tupana misepap sehay puo atipy totiat raꞌyn ahenoi epe pote e.
43,3,13,Yt uwe i miꞌi rẽ toto atipy kape. Wẽtup ok yn toto atipy kape miꞌi ti wuatꞌi miitꞌin ykeꞌet e tuwepe. Yt uwe i miꞌi rẽ toto atipy kape. Wẽtup ok yn toto Miꞌi Miitꞌin Ykeꞌet Miꞌi ti atipy kaipywiat. Miꞌi yn ni henoi kuap sese Tupana misepap sehay atipy kaipywiat e.
43,3,14,Saꞌa­wyꞌi ahaꞌa­seꞌi Musei timo­poĩꞌãm ariaꞌyp posak ete moi iãꞌãkap imehit rakat mohag wo. Miꞌi tutunug yahig note moi tok pe moi mieka­tuꞌu koꞌi moehãite hamo ipap tet pupi. Miꞌi hap ewy ti aru uito miitꞌin ykeꞌet taꞌa­tu­mo­poĩꞌãm ariaꞌyp posak ete e. Miꞌi hawyi meiẽwat iꞌatu­mi­mo­poĩꞌãm mohey haria wyti aru wuatꞌi eꞌat piat ieĩneꞌen hanuaria tukup­teꞌen e. Uimo­poĩꞌãm aru mekewat moi iãꞌãkap ewy miitꞌin moieĩneꞌen hamuat e Iesui.
43,3,16,Katu­pono Tupana tiꞌa­tu­kyꞌe kahato miitꞌin haype tutum Tosa­ꞌyru wẽtup ok takat iꞌatuepe e. Miꞌi pote uwe uwe imohey miꞌi haria wyti aru yt ikuꞌuro sese i maꞌato wuatꞌi eꞌat pe raꞌyn iꞌatue­hãite hap toĩneꞌen e Iesui.
43,3,17,Taꞌi Tupana tipo­ꞌoro Tosa­ꞌyru miitꞌin ehakye­raꞌat hanuat sese. Taꞌi yt miitꞌin atuma­ꞌatꞌi maꞌatꞌi hamo i Tupana tipo­ꞌoro Tosa­ꞌyru e.
43,3,18,Uwe uwe Haꞌyru mohey haria ti Tupana yt tiꞌa­tu­ꞌa­piheg i maꞌato iraniaꞌin ti aru Tupana miꞌa­tu­ꞌa­piheg wuanuaria tukup­teꞌen miꞌiria are. Miꞌiria pe wyti aru mio tã e Tupana — Yt nakuaria i sese eipe e katu­pono Uhaꞌyru uimiium pun haria eipe e. — Atum kahu raꞌyn Uhaꞌyru ariãty ewy ehepe mekewat muꞌap uhowawiat moherep hamuat wen maꞌato yt eweiky­ꞌesat i Uhaꞌyru ariãty ewywuat e. Yt naku i eipe e katu­pono poꞌog iꞌypyryp hap neꞌi miꞌi haype eweiky­ꞌesat are katu­pono eiminug saꞌag hap nug hap poꞌog eweiky­ꞌesat iꞌypyryp wiat haype e. Miꞌi pote iꞌypyryp we yn eweikup­teꞌen e. Miꞌi hap ete atikuap kahato uwe yt nakuaria i hap e Tupana.
43,3,20,Yt nakuat i nug haria iꞌatu­py­ꞌahak kahato neꞌi ariãty ete. Taꞌa­tu­ky­ꞌesat pya kahato taꞌa­tu­kawiat hẽtyhot hap katu­pono taꞌa­tu­minug saꞌag koꞌi moherep hap yt taꞌa­tu­ky­ꞌesat i haype e.
43,3,21,Maꞌato iraniaꞌin wakuap nug neran haria tõꞌẽ tõꞌẽ ariãty kape katu­pono taꞌa­tu­ky­ꞌesat taꞌa­tu­minug wakuat koꞌi Tupana esaika hap wywuat moherep hamo taꞌa­tu­ky­ꞌesat kahato e Iesui Niku­temu pe.
43,3,22,Meiũran hawyi toto Iesui yi Iuteu kape. Topot­mu­ꞌeria wywo yn toto. Miꞌi hawyi toĩneꞌen motꞌi itote topot­mu­ꞌeria wywo. Miꞌi tote hemiitꞌin tiꞌa­tu­setꞌok kahato miitꞌin yꞌy pe maꞌato yt Iesui i iꞌatu­setꞌok maꞌato ipotmu­ꞌeria neꞌi iꞌatu­setꞌok.
43,3,23,Mekewat eꞌat pe topyhik hap eꞌyianmete woꞌo­setꞌok hat Iuwãu tiꞌa­tu­setꞌok miitꞌin tawa hit Enũ pe yt pya hin i tawa Sarẽi kai. Toiky­ꞌesat Enũ hy miitꞌin setꞌok hamo ihy wato pote. Miꞌi kape tõꞌẽ tõꞌẽ miitꞌin Iuwãu kape teꞌe­ru­we­setꞌok yꞌy piat hamo.
43,3,25,Itote tuꞌuka tuꞌuka toꞌope sehay wo Iuwãu potmu­ꞌeria wẽtup ok Iuteu wywo aikotã aikotã som poꞌog hãpyk wati­ꞌa­tu­setꞌok miitꞌin taꞌa­tuꞌe hap ete tuꞌuka sehay wo.
43,3,26,Miꞌi hawyi tuwat Iuwãu kape teꞌe­roꞌe hamo — Urumuꞌe hat iꞌatuꞌe mekewat ihainia Iutãu eꞌy sakpuat emimo­herep saꞌa­wy­ꞌiwuat wyti toĩneꞌen mio meiũpe yi Iuteu pe. Koitywy miitꞌin toiꞌa­tu­setꞌok kahato raꞌyn itote poꞌog aikai. Yt naku i miꞌi tã urutoꞌe katu­pono koitywy wyti wuatꞌi miitꞌin tuwat kahato miꞌi hat kape teꞌe­ru­we­setꞌok hamo hawyi yt tõꞌẽ i poꞌog ahowawi iꞌatuꞌe Iuwãu me.
43,3,27,Miꞌi hawyi Iuwãu tiꞌa­tu­wesat — Pyno poꞌog waku eweiwat Miꞌi Miit upi poꞌog waku eweikup­teꞌen Miꞌi Miit emiitꞌin no uhemiitꞌin e katu­pono Tupana tiky­ꞌesat wuatꞌi miitꞌin Miꞌi Miit wanuat sok hap e. Toiky­ꞌesat kahato yne miitꞌin tuwat Miꞌi Miit kape are e. Uito rat yt Tupana Mipo­ꞌoro Eipo­rekuat nuat i rat e saꞌa­wyꞌi maꞌato uito Tupana Mipo­ꞌoro yianmiat Aipo­rekuat sese hut hamuat enoi hat neꞌi uito areꞌe saꞌa­wyꞌi ehepe hap ewy e Iuwãu. Miꞌi hat neꞌi uito are e. Miꞌi pote uiwepit kahato Miꞌi Miit mõtypot hap ete e. Taꞌi uiwepit aikotã uiwyok eharyꞌi wuanuat kat hat ewy neꞌi uito e Iuwãu. Toterut iharyꞌi wuat towy ok kape hawyi towyꞌok miky­ꞌesat tohenoi iharyꞌi wuanuat pe. Toiky­ꞌesat pote tut teꞌaito wuat kape.
43,3,29,Miꞌi hawyi toꞌo­kyiꞌat raꞌyn. Uito ti areĩneꞌen aikotã wewy ok eharyꞌi kat hat ewywuat areĩneꞌen e Iuwãu. Meiẽwat Miit topy­huꞌat teha­ryꞌi uimi­puẽti wywo. Miꞌi hawyi iharyꞌi pakup takat iwepit kahato e. Iwepit pote uito iꞌewyte uiwepit iharyꞌi erut hat uito pote. Miꞌi hap ewy uito uiwepit kahato katu­pono uipot­mu­ꞌeria tuwat yne raꞌyn Iesui kape are e. Mio aru ipotmu­ꞌeria tukup­teꞌen uipot­mu­ꞌeria koꞌi. Iharyꞌi pakup ewywuat ipotmu­ꞌeria are sehay iãꞌãkap wuo e Iuwãu woꞌo­setꞌok hat.
43,3,30,Miꞌi Miit wyti poꞌog poꞌog wakuat uikawiat hat e.
43,3,31,Miꞌi Miit atipy kaipywiat poꞌog wakuat wuatꞌi kawiat hat are. Yi totiaria ti taꞌa­tu­mikuap ok tã yn henoi kuap maꞌato atipy kaipywiat sut hat mienoi poꞌog iwato yi totiaria mienoi kai are e.
43,3,32,Atipy kaipywiat taꞌa­kasa hap tohenoi tomikuap ok tã tohenoi maꞌato Miꞌi Miit yt uwe i imohey e Iesui piat.
43,3,33,Maꞌato wato­mohey atipy kaipywiat mienoi hawyi ti watikuap ti meremo pywuat sese e Tupana watoꞌe hap e.
43,3,34,Tupana Mipo­ꞌoro atipy kaipywiat wyti henoi hãpyk yne kahato topo­ꞌoro hat ehay upi katu­pono tutum yne Topãꞌãu tehay enoi hanuat pe e. Taꞌi Tupana tikyꞌe kahato ti Tosa­ꞌyru miꞌi tupono tutum yne ipo pe e.
43,3,36,Pyno ti wato­mohey pote yn wuatꞌi eꞌat pe raꞌyn ahehãite maꞌato yt wati­hay­mohey i Haꞌyru pote ti yt karãpe i watoĩ­neꞌen ahehãite hap maꞌato watu­kup­teꞌen Tupana miꞌa­piheg koꞌi wo e woꞌo­setꞌok hat Iuwãu topot­mu­ꞌeria pe.
43,4,1,"Yi Iuteu piat toĩneꞌen hap eꞌat pe Iesui tiꞌa­tu­setꞌok kahato miitꞌin topot­mu­ꞌeria po wo kat pote yt tohetꞌok i topo wo. — Poꞌog poꞌog iwat ipotmu­ꞌeria Iuwãu potmu­ꞌeria kai poꞌog poꞌog miitꞌin toiꞌa­tu­setꞌok Iuwãu kai iꞌatuꞌe nagnia ehay enoi haria. Mio tã iꞌatuꞌe hawyi Iesui toto raꞌyn Iuteu eꞌyi pyi. Series,  Series, "
43,4,4,Miꞌi hawyi Iesui toto teꞌyi Karireia kape yi Samaria puo toto. Yt toto i mekewat wẽtup muꞌap upi katu­pono toto teran yi Samaria puo. Miꞌi hawyi toto tawa Sikat kape yi Samaria puo. Itote nimo kahato raꞌyn ahaꞌa­seꞌi Iako toĩneꞌen. Saꞌa­wyꞌi teꞌyi tutum naꞌyn tosa­ꞌyru Iuse pe. Miꞌi tote ti aseꞌi tunug yꞌy yi pan me. Miꞌi hap kape Iesui toto. Atpo­sake turan putꞌokꞌe mekewat yi kaꞌa ẽpeke hawyi Iesui taꞌapyk yi kaꞌa pyhyp hap ẽpeke. Tuwe­mohy raꞌyn muꞌap hake topy­sero raꞌyn pote. Itote pyi maꞌato ipotmu­ꞌeria raꞌyn tuwat tawa Sikat kape miꞌu soꞌo­kyiꞌat hamo. Miꞌi pytkai wẽtup ok hary­poria tut raꞌyn yꞌy soꞌosat hamo. Putꞌokꞌe tipytpe hawyi Iesui toꞌe tope. — Eherut ro uhepe yꞌy mana e.
43,4,9,Miꞌi pote toiwesat — En ni Iuteu ywania maꞌato uito ti Samaria ywania neꞌi e. Kat poteĩ ehay uiwywo mimi yt eheko ewy i e. Kat pote uipo pyi etiky­ꞌesat yꞌy mimi e katu­pono Iuteuria ywania yt toꞌoehay teran i yi Samaria ywania wywo e.
43,4,10,Miꞌi hawyi toiwesat — Yt etikuap i kahato mana uwe yꞌy ẽtup epe e. Yt etikuap i kahato kat som Tupana tum neran epe mana e. Etikuap pote meremo ehẽtup uhepe yꞌy sese woꞌo­moieĩ­neꞌen hap emoieĩneꞌen hamuat wuatꞌi eꞌat piat hamuat e.
43,4,11,Mio tã e hawyi toiwesat — Yt kat i kahu ekuiruꞌa saity etiat yꞌy sat hamuat e katu­pono meiũwat pyi pya poityꞌi yi pe yꞌy e. Aikotã aru pyno etum uhepe yꞌy uimoieĩ­neꞌen hamuat e.
43,4,12,Nimo kahato urueꞌa­seꞌi Iako ti hum uruepe mesuwat yi kaꞌa piat yꞌy sat hap e. Saꞌa­wyꞌi ti Iako mẽpytꞌin teꞌe­ru­we­ꞌyꞌu mesuwat yi kaꞌa piat yꞌy wo. Iꞌewyte iwat ihũria teꞌe­re­ꞌyꞌu meiũpe iꞌewyte urueꞌa­seꞌi Iako teꞌyꞌu meiũpe mimi e. En apo pyno poꞌog wakuat yꞌy moherep hat urueꞌa­seꞌi Iako kai mimi e.
43,4,13,Mio tã e hawyi toiwesat — Uwe uwe teꞌyꞌu meiũwat pe meiũran teꞌy­ꞌutui i raꞌyn.
43,4,14,Maꞌato uwe uwe mekewat uimiium yꞌy wo teꞌe­re­ꞌyꞌu miꞌi haria ti aru yt karãmuo i raꞌyn teꞌe­re­ꞌy­ꞌutui i e katu­pono uimiium yꞌy toĩneꞌen emoieĩneꞌen hamuat wuatꞌi eꞌat piat ihãite rakat raꞌyn. Uimiium yꞌy yrasa sese ewy raꞌyn tuwẽtem yꞌy epyꞌa pyi mana e.
43,4,15,— Pyno mimi etum no uhepe ewat eꞌyꞌy e. Miꞌi rokirẽ mono yt karãmuo i raꞌyn areꞌy­ꞌutui hawyi yt karãmuo i raꞌyn ariot meiũpe yꞌy soꞌosat hamo e.
43,4,16,Mio tã e hawyi Iesui timo­herep taꞌyn hary­poria pe iminug saꞌag koꞌi. Miꞌi pote toꞌe tope — Pyno eterut ro eꞌaito uhowawi mana e.
43,4,17,— U an mimi yt uheꞌaito i rat e. Mio tã e neꞌi toiwesat pote toꞌe — Pywo pe ti mio tã ere mana katu­pono yt eꞌaito kahato i.
43,4,18,Mio ti wẽtup ok eꞌaito wywo i raꞌyn ereĩneꞌen. Haꞌa­wyte ti eꞌaito wo 5 ok wẽtup ok wẽtup ok tuereto wo miꞌiria etiꞌa­tu­ꞌatoiat yne. Yt naku i miꞌi tã mana e. Mio tã e Iesui tomo­herep hary­poria pe yt iweꞌeg i hap kuap haype.
43,4,19,Miꞌi pote toiwesat — Are an Mimi En ni Tupana mikuap yn moherep hat e.
43,4,20,Saꞌa­wyꞌi uruꞌy­wotꞌin tomõ­typot Tupana mesuwat eꞌyityꞌok totepyi Mimi maꞌato eiperia Iuteuria tawa Ieru­sarẽi me yn waku wato­mõ­typot Tupana e haria eipe e.
43,4,21,Miꞌi hawyi toꞌe — Etimohey ro uiꞌe hap mana e. Meiũran ti aru yt eweiwat i raꞌyn meiũwat yityꞌok kape. Yt uwe i tuwat aru Tupana mõtypot tawa Ieru­sarẽi kape Tupana mõtypot hamo katu­pono wẽtup eꞌat pe ti aru miitꞌin pywiat yt saꞌa­wy­ꞌiwuat ewy i raꞌyn timõ­typot haty wo Tupana sese aikope aikope hap upi. Eiꞌy­wania yt ikuap i kahato Tupana mõtypot hap are. Uwe Tupana sese hap yt eweikuap hin i are. Maꞌato uruto uruikuap kahato Tupana katu­pono Iuteuria ywania kaipyi tut raꞌyn miitꞌin ehakye­raꞌat hat e.
43,4,23,Mesup ti aru tut raꞌyn Tupana mõtypot hap yt mesuwat ewywuat i raꞌyn katu­pono Tupana mõtypot haria sese taꞌa­tu­pyꞌa pywiat taꞌa­tu­wa­nẽtup hap kaipywiat raꞌyn imõtypot hãpyk kahato haria raꞌyn tukup­teꞌen Tupana miky­ꞌesat ewy e.
43,4,24,Tupana toĩneꞌen Ipãꞌãu yn yt heremo i miꞌi tupono toiky­ꞌesat tomõ­typot hap yt heremo i. Aiwa­nẽtup we yn pywo sese e hap kaipywiat aipyꞌa pywiat mio toiky­ꞌesat tomõ­typot hap mana e.
43,4,25,— Are an atikuap teran meiũran ti aru Tupana tipo­ꞌoro temiit Aipo­rekuat nuat aimuꞌe yne hamuat mekewat Wuatꞌi Miitꞌin Porekuat e hap het rakat e.
43,4,26,— Yt meiũran i raꞌyn ti aru mana katu­pono tut kahu raꞌyn. Uito raꞌyn meiũ hemiit mana e Iesui.
43,4,27,Miꞌi turan ipotmu­ꞌeria putꞌok­ꞌi­ꞌa­tuꞌe miꞌu kyiꞌat hawyi. Miꞌi hawyi teꞌe­ra­ꞌa­kasa Iesui ihay hary­poria wywo. Miꞌi hawyi teꞌe­ru­wa­nẽtup kahato — Kat poteĩ Iesui ihay hary­poria wywo iꞌatuꞌe. Iraniaꞌin woꞌo­muꞌe haria yt iꞌatuehay teran i hary­poria wywo ahetama puo iꞌatuꞌe teꞌe­ru­wa­nẽtup hawe.
43,4,28,Miꞌi hawyi mana toiat tekui­ruꞌa mekewat yꞌy sat hap itote hawyi toto meremo tetawa Sikat kape. Putꞌok­toꞌe hawyi toꞌe itotiaria pe — Toꞌiro woro­ho­ꞌo­mo­ꞌa­kasa wẽtup ok miit iuẽpiat kape yne uiminug saꞌag toimo­herep taꞌyn yt uwe i piat henoi pytkai e. Tupana Mipo­ꞌoro Aipo­rekuat nuat apo Miꞌi Miit e iꞌatuepe.
43,4,30,Miꞌi hawyi tuwat tuwat hary­poria upi tawa pyi teꞌe­ra­ꞌa­kasa Iesui kapiat hamo.
43,4,31,Miꞌi turan Iesui emiitꞌin teꞌe­roꞌe Iesui pe — Urumuꞌe hat waku raꞌyn aimiꞌu. Erenuk to iꞌatuꞌe.
43,4,32,Maꞌato toiꞌa­tu­wesat — Waku raꞌyn e uiꞌok taꞌyn e. Toĩ uimiꞌu yt eimikuap i maꞌato e.
43,4,33,Miꞌi pote toꞌope apoꞌi­ꞌa­tuꞌe — Toĩ apo wẽtup ok imiꞌu erut hat meiko pe tawa pe ahewyry turan iꞌatuꞌe.
43,4,34,Miꞌi pote Iesui toꞌe. — Uiwy­riaꞌin e aikotã miꞌu wo aiꞌok hawyi aimo­wepit kahato miꞌi hap ewy uipo­ꞌoro hat miky­ꞌesat nug uhepiat hap uimo­wepit kahato atuꞌu hawyi e.
43,4,35,Uiwy­riaꞌin mio tã eweiꞌe eiwo­ꞌope. Meiũran 4 ewaty hawyi ti aru aimikoi waku raꞌyn haat raꞌyn eweiꞌe eiwo­ꞌope e. Uito ti maꞌato areꞌe ehepe eweiꞌa­kasa ro aiko kape are eweiꞌa­kasa ro Samaria ywania kape e.
43,4,36,Mio ti haat raꞌyn waku raꞌyn eweiterek to are raꞌyn ehepe e. Wẽtup ok ikoi hat wẽtup ok iterek hat e miwan me hap ewy are ehepe. Uwe ipotpap ikoi hap ete uwe ipotpap iterek hap ete miꞌi hat tipuẽti aru tosaꞌup e. Pywo ti Tupana ehay sytpok haria imipo­ꞌo­roria tipuẽti aru haꞌup e. Iterek tipyt saipepe ti aru typyꞌi raꞌyn miitꞌin wuatꞌi eꞌat piat ieĩneꞌen hanuaria raꞌyn tukup­teꞌen mekewat eꞌat pe e. Iꞌatu­wepit kahato ikoi haria iterek haria e. Miꞌi tã woro­ho­ꞌo­po­ꞌoro mikoi terek hamo raꞌyn aikope haꞌa­wy­te­wuaria eiꞌyian­miaria ikoi hap kape hap ewy woro­ho­ꞌo­po­ꞌoro e. Aikope Tupana ehay moherep haria iꞌatu­potpap saꞌa­wyꞌi hap kape woro­ho­ꞌo­po­ꞌoro e. Taꞌi haat raꞌyn wyti ikoi hawuo mio uipot­mu­ꞌeria e. Eweiꞌa­kasa ro e.
43,4,39,Miꞌi toꞌe turan tõꞌẽ kahato tuwe­wawi typyꞌi raꞌyn yi Samaria piaria Iesui mohey haria wo teꞌe­ro­py­huꞌat mekewat hary­poria ehay upi. — Tupana Mipo­ꞌoro Aipo­rekuat nuat apo iuẽpiat Miit katu­pono yne uiminug saꞌag moherep yt uwe i piat henoi pytkai hat miꞌi e hap upi. Putꞌok­ta­ꞌa­tuꞌe hawyi teꞌe­roꞌe Iesui pe — Waku ereĩneꞌen uruetawa pe mehĩ iꞌatuꞌe. Mio tã iꞌatuꞌe pote ti typy eꞌat toĩneꞌen iꞌatue­tawa pe.
43,4,41,Miꞌi hawyi toiꞌa­tu­muꞌe raꞌyn itotiaria. Miꞌi hawyi itotiaria typyꞌi raꞌyn Iesui mohey haria teꞌe­ro­py­huꞌat.
43,4,42,Miꞌi hawyi teꞌe­roꞌe — Mana iꞌatuꞌe saꞌa­wy­ꞌite ti ehenoi uruepe hawyi uruimohey raꞌyn maꞌato mio Iesui uruikuap taꞌyn ihay. Uruwa­nẽtup hawe toĩneꞌen naꞌyn. Miꞌi tupono — Miꞌi ti rat mesuwat yi totiat woꞌoe­ha­kye­raꞌat hat urutoꞌe. Koitywy uruikuap taꞌyn uruimohey raꞌyn poꞌog saꞌa­wy­ꞌiwuat — Aiꞌywot Tupana Mipo­ꞌoro Aika­ꞌiwat nuat eꞌe hap ewy mana iꞌatuꞌe.
43,4,43,Toĩneꞌen Iesui yi Samaria pe typy eꞌat hawyi toto raꞌyn tomotag hap yi Karireia kape.
43,4,44,Muꞌap upi Iesui toꞌe topot­mu­ꞌeria pe — Araꞌaipok hamuat uimotag hap kape tawa Nasare kape e. Pywo pe areꞌe ehepe Tupana ehay moherep hat wyti imotag haria yt timõ­typot i yt taꞌa­tu­mohey i yt taꞌa­tu­ꞌok­satꞌi i e Iesui. Putꞌokꞌe Iesui yi Karireia pe hawyi itotiaria iꞌatu­wese tuete kat pote teꞌe­ra­ꞌa­kasa raꞌyn imisepap koꞌi tuwat hupiat tawa Ieru­sarẽi kapiat hawyi ienuk hap koro eꞌat pe.
43,4,46,Miꞌi hawyi Iesui toto tawa Kana kape yi Karireia piat aikope Uwa hy nug yꞌy kawiat hap kape toto. Yt pya i tawa Kana kai toĩneꞌen wẽtup tawa Kawa­naꞌũ e hap. Itotiat tawa kaꞌiwat saꞌyru ti iꞌahu kahato rakat.
43,4,47,Karãpeĩ miꞌi turan iꞌywot tikuap taꞌyn Iesui putꞌokꞌe tawa Kana pe hap miꞌi hawyi toto meremo hẽtup hamo — Uhaꞌyru moehãite epiat hap ti atiky­ꞌesat e. Iꞌahu kahato ikuꞌuro hamuat uhaꞌyru uhyt e. Miꞌi pote more­reto teran uhetawa Kawa­naꞌũ kape imoehãite hamo e.
43,4,48,Miꞌi pote Iesui tiwesat — Are pãi yt eweiꞌa­kasa i uiminug wakuap koꞌi kapiat pote rasom yt uimohey hin i eipe e.
43,4,49,Maꞌato iꞌahu rakat ywot toꞌe — Merep to mehĩ. Ikuꞌuro irane uhaꞌyru e.
43,4,50,Maꞌato Iesui tiwesat — Yt ikuꞌuro i esaꞌyru uhyt. Ihãite raꞌyn emẽpyt e. Pyno eraꞌaipok i ro eꞌyat kape katu­pono waku raꞌyn e Iesui. Miꞌi hawyi imohey hap wywo toto tosa­ꞌyru kape.
43,4,51,Miꞌi hawyi muꞌap tote hemiitꞌin tõꞌẽ heowa kape — Uruka­ꞌiwat iꞌatuꞌe ihãite raꞌyn ti esaꞌyru uhyt iꞌatuꞌe.
43,4,52,Miꞌi hawyi apoꞌe — Kat eꞌat kahu uhaꞌyru ihãite e. — Gaꞌatpo atpo­sake pyi ti ipiit sakup nik tokosap taꞌyn meremo ihãite raꞌyn iꞌatuꞌe.
43,4,53,Miꞌi hawyi iwatetup taꞌyn Iesui atpo­sake pyi toꞌe hap kape — Ihãite i raꞌyn ti esaꞌyru e hap kape. Miꞌi hawyi iꞌywot timohey raꞌyn Iesui. Torania raꞌyn itotiaria imohey iꞌyat piaria taꞌa­tukuap hawyi.
43,4,54,Miꞌi tomi­sepap tutunug naꞌyn yi Karireia pe taꞌaipok yi Iuteu kaipywiat hawyi. Typuo raꞌyn wakuap tutunug iwato rakat tomi­sepap yi Karireia piaria ete. Saꞌa­wyꞌi tutunug sapo hy yꞌy kawiat. Miꞌi hawyi toimoe­hãite pya pyi haꞌyru ikuꞌuro irane rakat.
43,5,1,Miꞌi hawyi yi Karireia kaipyi Iesui toto tawa Ieru­sarẽi kape i raꞌyn ienuk hap koro kape toto.
43,5,2,Miꞌi hawyi Ieru­sarẽi me toĩneꞌen yt pya i okenꞌypy kai yꞌy eiam iwato rakat Peteta e hap het rakat. Miꞌi tote yꞌyẽpe ete 5 og toĩneꞌen. Miꞌi ti yt pya i aikope iꞌatuhũ uweria koꞌi eꞌoken­ꞌypy kai aikope tuwe­hytꞌok iꞌatu­hũria Ieru­sarẽi me hap. Miꞌi tote iꞌatueꞌog me tukup­teꞌen iꞌahu rakaria typyꞌi kahato yꞌy eiam ẽpeke. Yt ihapytig i rakaria yt ipoĩꞌãm kuap i rakaria ipy kĩꞌã rakaria ti tukup­teꞌen.
43,5,4,Miꞌi tote ti taꞌa­tue­katup yꞌy mumꞌok mumꞌok e hap katu­pono atipy kaipywiat Tupana mipo­ꞌoro putꞌokꞌe tuereto ihypykoĩ hanuat. Miꞌi hawyi ihy pykoĩ turan mohag wo topy­huꞌat yꞌy. Saꞌa­wy­ꞌiwuat wyti mekewat yꞌy piat seke hat topy­huꞌat ihãite raꞌyn iꞌatuꞌe.
43,5,5,Toĩneꞌen itote wẽtup ok iꞌahu rakat nimo kahato 38 iꞌaman mot piat turan raꞌyn iꞌahu atug me tetupe tote toĩneꞌen. Miꞌi Iesui taꞌa­kasa hawyi toikuap nimo raꞌyn iꞌahu hap. Miꞌi hawyi toꞌe tope — Ehãite hap apo etiky­ꞌesat uhyt e.
43,5,7,— Taꞌi e maꞌato yt uwe i uiꞌy­kesat uipo­wyro yꞌy piat uipag hamo uhyt e. Tut tuereto yꞌy hypykoĩ hat wen maꞌato yt areke kuap i katu­pono iraniaꞌin — Wãiꞌi­ꞌa­tuꞌe uhepe hawyi tuwe­hytꞌok wehytꞌok yꞌy pe uheꞌyianme pote. Yt uwe i uiꞌy­kesat yꞌy piat uipag hamo. Miꞌi pote yt areke kuap i e.
43,5,8,Mio tã e hawyi toꞌe Iesui — Eꞌãpe­ꞌokꞌam no mehĩ e. Etat ro etupe hawyi ewyry ro e.
43,5,9,Mio tã toꞌe hawyi meremo waku. Ipoĩꞌãm naꞌyn hawyi totat tetupe hawyi toto raꞌyn ihãite raꞌyn Iesui ehay pyi.
43,5,10,Miꞌi hawyi muꞌap upi Iuteuria akag koꞌi teꞌe­roꞌe imimoe­hãite pe — Koityꞌi eꞌat Tupana mõtypot hap eꞌat pe neꞌi uhyt iꞌatuꞌe. Yt etioto teiꞌo etupe mesup eꞌat pe neꞌi katu­pono iwan miat ainãpin hap wyti wãiꞌe kahato meke tã hat ete iꞌatuꞌe.
43,5,11,— Maꞌato uimoe­hãite hat toꞌe uhepe — Etioto ro etupe hawyi ehewyry ro e uhepe e.
43,5,12,— Uwe kahu pyno mio tã e epe iꞌatuꞌe.
43,5,13,— U e yt atikuap i uwe uimoe­hãite uhytꞌiꞌin e katu­pono miitꞌin typyꞌi tok puo toto pote yt ahẽtup kuap i kat eĩ eset uiꞌe hap e.
43,5,14,Meiũran tomi­moe­hãite Iesui tipuẽti Tupana mõtypot yat pe i raꞌyn. Miꞌi hawyi toꞌe tope — Eweꞌeg wo uhyt saꞌa­wy­ꞌiwuat eminug saꞌag. Yt etunug i raꞌyn maꞌato etunug ne pote ti aru meiũran poꞌog saꞌag topy­huꞌat ekai eꞌahu saꞌa­wy­ꞌiwuat kai e.
43,5,15,Miꞌi hawyi toto raꞌyn Iuteuria akag koꞌi kape henoi hamuat — Uimoe­hãite hat Iesui e iꞌatuepe.
43,5,16,Miꞌi pote Iesui taꞌa­tu­sa­ty­ꞌi­sa­tyꞌi katu­pono Tupana mõtypot eꞌat pe toimoe­hãite raꞌyn.
43,5,17,Maꞌato Iesui toꞌe Iuteuria akagnia pe — Uiꞌywot ipotpap kahato te ti wakuap nug hamo Uito iꞌewyte uipotpap kahato wakuap nug hamo wuatꞌi eꞌat pe e Iesui.
43,5,18,Miꞌi tã e pote Iuteuria tiꞌauka teran neꞌi Iesui katu­pono ipotpap Tupana mõtypot eꞌat pe iꞌewyte toꞌe Tupana Uiꞌywot e tuwenug Tupana ewy te pote.
43,5,19,Miꞌi hawyi toꞌe Iuteuria akagnia pe — Pywo pe yt kat i tuwe­py­ꞌapyi Haꞌyru tunug. Toꞌywot minug ewywuat yn ni tutunug. Tehaꞌat Toꞌywot minug ewawiat hawyi tutunug iꞌewywuat e.
43,5,20,Iꞌywot tikyꞌe Tosa­ꞌyru miꞌi pote toimo­herep tope yne tominug koꞌi e. Meiũran ti aru poꞌog toimo­herep mesuwat kai eimo­wa­nẽtup hamo e.
43,5,21,Iꞌywot tiꞌa­tu­moieĩ­neꞌen pakup i mam haria. Miꞌi hap ewy ti Haꞌyru tiꞌa­tu­moieĩ­neꞌen tomi­ꞌai­roria koꞌi e.
43,5,22,Iꞌywot wyti aru yt henoi i uwe uwe imiꞌa­piheg wuat maꞌato henoi hat topy­huꞌat Haꞌyru kai uwe uwe iꞌapiheg haria henoi hamuat e. Miꞌi hap nug hamuat tutum yne Tosa­ꞌyru pe katu­pono toiky­ꞌesat Tosa­ꞌyru mõtypot hap tomõ­typot hap ewy toiky­ꞌesat e. Uwe uwe Haꞌyru yt mõtypot i ipoꞌoro hat Iꞌywot yt mõtypot i hat topy­huꞌat.
43,5,24,Pywo pe ti areꞌe ehepe uwe uwe uhehay ẽtup hat ti aru uipo­ꞌoro hat mohey hat miꞌi hat ti aru topy­huꞌat wuatꞌi eꞌat pe yt karãpe i imiꞌa­piheg wo topy­huꞌat. Ikuꞌuro hap tokosap taꞌyn hawyi heĩneꞌen hap yn topy­huꞌat wuatꞌi eꞌat piat ikai e. Pywo pe ti areꞌe ehepe tut ti aru koitywy putꞌokꞌe raꞌyn heꞌat karãpeĩ ikuꞌuro rakat ewy Tupana kapiat hat ikuap taꞌa­tu­kaykay Tupana Saꞌyru piat hap ihay kuap haria iꞌatue­hãite raꞌyn wuatꞌi eꞌat pe e Iesui.
43,5,26,Iꞌywot toĩneꞌen tuwe­kaipyi yt uwe i inug. Miꞌi hap ewy tutum Tosa­ꞌyru pe tuwe­kai­pywiat toĩneꞌen hap e.
43,5,27,Tupana toꞌe Tosa­ꞌyru pe — En wyti Miitꞌin Ykeꞌet miit sese eropy­huꞌat miꞌi tupono waku ereꞌe uwe waku uwe yt uwe topy­huꞌat woꞌo­ꞌa­piheg haria wo uwe yt hap miitꞌin me e Tupana Tosa­ꞌyru pe.
43,5,28,Pyno eiwa­nẽtup kahato uimienoi pakup kape pote meiũran ti aru poꞌog iwato ahenoi ehepe e Iuteuria pe. Tut wyti aru mekewat eꞌat pe ti aru yne misyp koꞌi map haria ikuap taꞌyn Haꞌyru ehay hawyi teꞌe­ru­we­nõꞌẽ raꞌyn taꞌa­tusyp hawyi e. Wakuaria teꞌe­ru­we­nõꞌẽ taꞌa­tuieĩ­neꞌen wuatꞌi eꞌat piat hap kape e maꞌato yt nakuaria i ti aru teꞌe­ru­we­nõꞌẽ hoꞌopot hap kape e. Uito ti yt arepot­ꞌairo hin i uiwe­pyꞌa pyi uwe uwe woꞌo­ꞌa­piheg hanuat hap ete maꞌato yt nakuat i e Tupana pote Uito iꞌewyte yt nakuat i are wy maꞌato wakuat e Tupana pote Uito wakuat are te wy miꞌi hat pe e Iesui.
43,5,31,Uiwewi ahenoi uiwewi uwe Uito hap ete pote heso kahato rakat areĩneꞌen.
43,5,32,Miꞌi pote toĩneꞌen wẽtup ok uwe Uito hap enoi hanuat miꞌi ti ahetꞌok hat Iuwãu. Miꞌi ti henoi hãpyk kahato uhetiat uwe Uito kahato hap ete e.
43,5,33,Saꞌa­wyꞌi te wyti eweipo­ꞌoro ehemiitꞌin Iuwãu kape uwe Uito hap kuap hamo. Miꞌi hawyi toiꞌa­tu­wesat pywo piat hãpyk taꞌyn uwe Uito hap ete. Kat e Iuwãu uhetiat tohenoi uikuap ehepiat hamo eheha­kye­raꞌat hat Uito hat are maꞌato kat e uhetiat tohenoi hap atikuap uipyꞌa pe yt Iuwãu kaipyi i arekuap uwe Uito hap e. Taꞌi saꞌa­wyꞌi Iuwãu mienoi uhetiat ariãty ewy hẽtyhot yne e. Haꞌa­wyte ran eweikup­teꞌen Iuwãu ehay upi ihay se kahato eweiꞌe saꞌa­wyꞌi. Pyno Iuwãu mienoi kaipyi eweikuap saꞌa­wyꞌi uwe Uito hap maꞌato mesup poꞌog naꞌyn eweikuap katu­pono uiminug iwato hap kaipyi Uiꞌywot miky­ꞌesat nug hap kaipyi eweikuap taꞌyn Uito Uiꞌywot mipo­ꞌoro hap Iuwãu mienoi ewy raꞌyn. Iꞌewyte Uiꞌywot uhenoi raꞌyn maꞌato yt eweikuap i ihay. Katu­pono uipo­ꞌoro hat yt karãpe i eweiꞌa­kasa howa kape e.
43,5,38,Miꞌi pote yt kat i eipyꞌa pe Uiꞌywot mienoi katu­pono yt eweimohey i imipo­ꞌoro Uito e Iuteuria pe.
43,5,39,Eiwe­muꞌe kahato Tupana mipo­ꞌoro iwan ete eipe — Miwan ni aheha­kye­raꞌat kuap eweiꞌe eiwo­ꞌope e. Pywo ti yt eweikuap i uhetiat miwan henoi kahato miꞌi pytkai ti eipe yt eweiwat teran i uhowawi eheĩneꞌen hap sese sat hamo.
43,5,41,Uito yt atikat i miitꞌin miat waku kahato En e hap. Eipe woro­ho­ꞌokuap kahato. Atikuap taꞌyn yt kat i Tupana kyꞌe hap eipyꞌa pe e.
43,5,43,Ariot ti Uiꞌywot ehay pyi maꞌato yt eiwese i uhete maꞌato meiũran ti aru tuwehay pyi wẽtup ok i raꞌyn tut — Uito eipo­rekuat Tupana mipo­ꞌoro. Miꞌi ete ti aru eiwese raꞌyn e.
43,5,44,Kat pote yt karãmuo i uimohey teran eipe. Eweiky­ꞌesat kahato miitꞌin miat waku kahato eipe iꞌatuꞌe hap maꞌato Tupana piat waku kahato eipe e hap yt eweiky­ꞌesat i yt eweikuap i pote e. Pyno yt karãmuat i uimohey hanuaria eipe e.
43,5,45,"Watunug Musei wãiꞌe hap koꞌi hawyi watu­we­ha­kye­raꞌat kuap eweiꞌe maꞌato meiũran aru Musei yt iwese hin i ehete katu­pono einãpin hap tomiwan miat yt hap ewy i ewetunug mote Tupana pe tohenoi aru — Meimuẽ­wuaria tig yt naku i nug haria i e aru ehepiat e Iesui Musei yn aheha­kye­raꞌat kuap haria pe. Miꞌi hawyi toꞌe Iesui miꞌiria pe — Yt eiwa­nẽtup teiꞌo uito areꞌe aru Uiꞌywot pe miꞌiria yt naku i nug haria are ehepiat katu­pono mekewat eꞌat pe aru Musei tuwe­mo­herep Tupana pe — Yt naku i nug haria miꞌiria e aru ehetiat Tupana pe are e Iesui Musei e hap nug hawyi watu­we­ha­kye­reꞌat haria pe. Musei miwan eweimohey pote ti aru uimohey haria wo eweipy­huꞌat mesup katu­pono Musei henoi kahato yianme uhetiat iwan me e Iesui. Series, "
43,5,47,Yt eweimohey i Musei mienoi miwan me uhetiat pote aikotã aru uimohey eipe e Iesui Iuteuria akag koꞌi pe.
43,6,1,   PIAT EWYMio tã toꞌe kahu hawyi toto raꞌyn Iesui yi Karireia hyemyiꞌa sakpo mekewat ihyemyiꞌa Tipe­riati e hap het rakat sakpo. Miꞌi hawyi hewat­ꞌymo miitꞌin tuwat typyꞌi kahato katu­pono teꞌe­ra­haꞌat teran imisepap woꞌo­moe­hãite hap kape. Miꞌi totepyi Iesui ipotꞌam yityꞌok kape. Putꞌokꞌe yityꞌok tote hawyi taꞌapyk itote topot­mu­ꞌeria wywo. Porap putꞌokꞌe mekewat ienuk koro hap eꞌat yt pya i raꞌyn turan. Miꞌi ienuk hap eꞌat pe Iuteuria hekatup aikotã saꞌa­wyꞌi Esitu eꞌyi kaipywiat wanĩ­kaptia po pywiat Tupana tiꞌa­tue­ha­kye­raꞌat iraniaꞌin hap eꞌat pe taꞌa­tu­he­katup. Miꞌi hawyi yityꞌok totepyi Iesui taꞌa­kasa miitꞌin typyꞌi kahato õꞌẽ haria kape. Miꞌi hawyi apoꞌe topot­muꞌe Wiripi pe — Aikope pyi aru iwato miꞌu wati­puẽti typyꞌi rakaria miꞌu wo e. Mio tã e Wiripi iãꞌãg hamo katu­pono miꞌi ikuap aikope pyi miꞌu toipuẽti kuap miitꞌin poi hamuat hap.
43,6,7,Miꞌi hawyi Wiripi tiwesat — Are pãi iwato kahato ti iꞌatu­miꞌu saꞌup uhyt e. Toĩneꞌen aipo pe pote 200 eꞌat motpap kapiat maꞌato miꞌi pytkai yt putꞌokꞌe hin i iꞌatu­miꞌu saꞌup nug hamo e Wiripi.
43,6,8,Miꞌi hawyi Simãu Peteru ywyt Ãtere ipotmuꞌe toꞌe Iesui pe — Meiũwat kurum po pe 5 a yn man Sewata iãꞌỹi kawiat iꞌewyte typy pira hit yn Uhyt maꞌato yt putꞌokꞌe hin i typyꞌi rakaria poi hamo e.
43,6,10,Miꞌi hawyi Iesui toꞌe topot­mu­ꞌeria pe — Eweiꞌapyk to meimuẽ puo eweiꞌe ro miitꞌin me e. Miꞌi hawyi teꞌe­ra­ꞌapyk mopep hyp we mopep tok kahato itote pote. 5000 ihainia itote teꞌe­ra­ꞌapyk.
43,6,11,Miꞌi hawyi Iesui tat man hawyi waku e Tupana pe hawyi toipatꞌok patꞌok topot­mu­ꞌeria pe mekewat man toimo­wato kahato. Miꞌi hawyi ipotmu­ꞌeria tum miitꞌin sem me apyk haria pe. Miꞌi hawyi iꞌewyte pira hit typy rakat toipatꞌok patꞌok iꞌatu­miꞌu wo. Miꞌi hawyi teꞌe­renuk kahato iꞌatuꞌok kahato. Miꞌi hawyi toꞌe Iesui temiitꞌin me — Eweikat ro iꞌatu­miꞌu ieĩpyt uhytꞌiꞌin e. Yt naku i miꞌu wato­mo­satek e.
43,6,13,Miꞌi hawyi taꞌa­tuwo 12 eꞌyry­sakag me topy­huꞌat heĩpyt miitꞌin miꞌu ieĩpyt 5 man yn typy pira hit kaipyi.
43,6,14,Miꞌi pote Iesui minug wakuap kapiat akasa haria teꞌe­roꞌe toꞌope — Pywo pe ti aimie­katup Miꞌi Miit iꞌatuꞌe. Miꞌi Miit ti Tupana Mipo­ꞌoro tehay moherep ahepiat hanuat iꞌatuꞌe. Toꞌiro pyno watunug meremo Miꞌi Miit Aipo­rekuat no iꞌatuꞌe toꞌope.
43,6,15,Maꞌato iꞌatu­wa­nẽtup hap Iesui tikuap taꞌyn topyꞌa pe — Uinug irane taꞌa­tu­po­rekuat no miꞌu kyꞌewi yt uimi­ky­ꞌesat ewy i e tuwepe. Miꞌi tã neꞌi toikuap hawyi meremo toto raꞌyn iꞌatu­py­ꞌa­setpyi yityꞌok kape. Tuweran neꞌi toto raꞌyn yt toiky­ꞌesat i tuwepag iꞌatupo pe iꞌatu­po­rekuat no haype.
43,6,16,  PIAT EWYWãtymꞌi hawyi ipotmu­ꞌeria tuwat raꞌyn ihyemyiꞌa kape. Miꞌi hawyi tuwe­hytꞌok yara pe hawyi tuwat ysakpo teran tawa Kawa­naꞌũ kape maꞌato yt uwe i Iesui iꞌatu­py­ꞌa­setpe.
43,6,18,Miꞌi hawyi ywytu uato putꞌokꞌe ihyemyiꞌa tote. Miꞌi hawyi ihy weꞌokmoĩ watoꞌin kahato.
43,6,19,Ihyemyiꞌa pyꞌa­setpiat turan teꞌe­ra­ꞌa­kasa raꞌyn Iesui kape. Tut raꞌyn iꞌatuupi yawa tote hewyry. Teꞌe­ra­ꞌa­kasa hawyi teꞌe­ro­kenꞌẽ kahato.
43,6,20,Iesui toꞌe iꞌatuepe. — Uito rat yt eweikenꞌẽ teiꞌo e.
43,6,21,Taꞌa­tuehay kuap hawyi ereke uhyt iꞌatuꞌe. Mio tã iꞌatuꞌe hawyi Iesui teke raꞌyn yara pe. Miꞌi hawyi putꞌok­ꞌi­ꞌa­tuꞌe aikopuo tuwat hap tote merep hap ewy Tupana inug.
43,6,22,Heꞌi­hotꞌok pe ihyemyiꞌa sakpuaria imiꞌatoiat koꞌi tikat raꞌyn Iesui — Aikowo som toto Iesui iꞌatuꞌe. Gaꞌatpo ti wẽtup yara yn toĩneꞌen mesuwe. Miꞌi puo raꞌyn tuwat Iesui potmu­ꞌeria maꞌato Iesui yt toto i iꞌatuꞌe. Aikowo som pyno toto iꞌatuꞌe. Miꞌi hawyi tõꞌẽ poꞌog yara puo aikope saꞌa­wyꞌi Iesui tiꞌa­tupoi man wo hap kape. Aikope waku e Tupana pe hap kape tõꞌẽ tõꞌẽ tawa Tipe­riati kaipyi. Maꞌato yt taꞌa­tu­puẽti Iesui iꞌewyte yt taꞌa­tu­puẽti i ipotmu­ꞌeria. Miꞌi tupono tuwe­hytꞌok taꞌa­tue­ꞌyara koꞌi piat i raꞌyn hawyi tuwat ysakpo tawa Kawa­naꞌũ kape ikat hamo.
43,6,25,Putꞌok­ꞌi­ꞌa­tuꞌe ysakpo hawyi taꞌa­tu­puẽti taꞌa­tu­mikat hawyi apoꞌi­ꞌa­tuꞌe Iesui pe — Kat puo eriot meikowo urumuꞌe hat iꞌatuꞌe.
43,6,26,Maꞌato Iesui tiꞌa­tu­wesat — Pãi e atikuap kat hamo uikat eipe e. Eimoꞌok miꞌu wuat hamo yn uikat eipe e. Maꞌato atunug uimi­sepap Tupana esaika hap upi uwe sese Uito hap moherep hamo maꞌato yt eweikat hin i uwe Uito sese hap kuap hamo. Man atimo­wato kahato eimo­ꞌa­kasa hamo uwe sese Uito hap kuap hamo maꞌato man wuat eimoꞌok hap yn eweikat. Taꞌi man u hap upi yn uikat eipe. Iwato kahato uimi­sepap nug hap man atiꞌa­tunug ehehamo uwe Uito moherep hamo ehepe wen maꞌato yt uimohey hin i aremo­herep pytkai e.
43,6,27,Yt naku i eimoꞌok miꞌu wuat hap yn eweikat mesuwe e. Eweikat ro miꞌu sese wuatꞌi eꞌat piat eimoꞌok kuap sese hamuat eimoieĩ­neꞌen hamuat are e. Miitꞌin Ykeꞌet tum neran kahato miꞌu eimoieĩ­neꞌen wuatꞌi eꞌat piat hap e miꞌi tupono eweikat ro e. Uito eheykeꞌet tum kahato ehepe man sese katu­pono Uiꞌywot waku etum no iꞌatuepe iꞌatu­miꞌu sese e raꞌyn uhepe e Iesui.
43,6,28,Miꞌi hawyi apoꞌi­ꞌa­tuꞌe — Aikotã som pyno Tupana tiky­ꞌesat urutunug iꞌatuꞌe.
43,6,29,Miꞌi hawyi Iesui tiwesat — Tupana tiky­ꞌesat kahato ti tomi­po­ꞌoro mohey ehepiat hap e Iuteuria pe. Mio tã e hawyi teꞌe­roꞌe — Kat som pyno etunug irane iwato rakat Tupana minug ewywuat uruꞌa­kasa hamo ekuap hamo emohey hamo iꞌatuꞌe. Saꞌa­wyꞌi ti Aiꞌy­wania tuꞌu man yahig note iꞌatuꞌe aikotã miwan tohenoi  pe — Atipy kaipyi Musei tum man iꞌatu­miꞌu wo e miwan me iꞌatuꞌe.
43,6,32,Miꞌi hawyi Iesui tiꞌa­tu­wesat — Mekewat man atipy kaipywiat yt Musei miium i maꞌato Uiꞌywot miium. Koran tutum i ehepe wẽtup man are. Mio Uiꞌywot miium naꞌyn man sese emoieĩneꞌen wuatꞌi eꞌat pianuat tutum naꞌyn ehepe e tuwepe e. Tupana wat man tut raꞌyn atipy kaipyi. Tutum neꞌen neran wuatꞌi miitꞌin moieĩneꞌen hamuat e.
43,6,34,Miꞌi pote teꞌe­roꞌe tope — Urupoi ro pyno miꞌi man wo Uhyt wuatꞌi eꞌat pe iꞌatuꞌe.
43,6,35,Maꞌato Iesui tiꞌa­tu­wesat — Miꞌi man ni Uito e. Uito rat miꞌu miitꞌin moieĩneꞌen hanuat e. Uwe uwe uhowawiat sut hat uimohey hanuat ti aru yt karãpe i hesyꞌat yt karãpe i teꞌy­ꞌutui e Iesui.
43,6,36,Haꞌa­wyte are ehepe — Eipe uhowawiat sehaꞌat haria maꞌato yt uimohey i eipe are e.
43,6,37,Uiꞌywot miium uhepiaria wyti aru uhowawi tõꞌẽ miitꞌin. Miꞌiria ti aru yt karãmuo i raꞌyn atiꞌa­tu­ꞌaro uiꞌya­ty­pepyi.
43,6,38,Katu­pono Uito ti ariot atipy kaipyi Uipo­ꞌoro hat miky­ꞌesat yne nug hamo ariot e.
43,6,39,Uipo­ꞌoro hat miky­ꞌesat ahenoi ehepe katu­pono toiky­ꞌesat yt wẽtup ok i imiium hoꞌo­wasat uiꞌya­ty­pe­pywiat hap toiky­ꞌesat. Toiky­ꞌesat atum iꞌatuepe iꞌatuieĩ­neꞌen pakup i hap ikahuro hap eꞌat piat hap e.
43,6,40,Miꞌi hap Uiꞌywot tiky­ꞌesat — Uwe uwe taꞌa­kasa Uhaꞌyru kape hawyi imohey miꞌi hat pe atum aru wuatꞌi eꞌat piat ieĩneꞌen hap e. Uwe uwe Uhaꞌyru mohey miꞌi haria ti aru Uhaꞌyru tiꞌa­tu­mo­nõꞌẽ iꞌatu­ꞌasyp hap kaipyi iꞌatuieĩ­neꞌen pakup i hamo ikahuro hap eꞌat pe hap atiky­ꞌesat e Uiꞌywot wuatꞌi miitꞌin me mesup e Iesui.
43,6,41,Mio tã e hawyi taꞌa­tue­ro­mõ­pusu Iesui — Uito man atipy kaipywiat e pote. Miꞌi haype teꞌe­roꞌe toꞌope — Taꞌi watikuap kahato uwe en iꞌatuꞌe eꞌywot uwe ety hap uruikuap iꞌatuꞌe. Taꞌi Iuse saꞌyru ti en iꞌatuꞌe. Katu­ponoĩ atipy kaipywiat Uito ere iꞌatuꞌe.
43,6,43,Miꞌi hawyi Iesui tiꞌa­tu­wesat — Wãi uhero­mõ­pusu teiꞌo eipe e.
43,6,44,Uipo­ꞌoro hat Uiꞌywot sese yt ehekyi i uhowawi eipyꞌa pe pote yt eweikosap kuap i uhowawi e. Uwe uwe uhowawiat gosap haria ti aru atenõꞌẽ iꞌatu­ꞌasyp hap kaipyi ikahuro hap eꞌat pe are e.
43,6,45,Saꞌa­wy­ꞌi­tewuat Tupana e hap moherep haria teꞌe­roꞌe — Meiũran ti aru wuatꞌi puo Tupana tiꞌa­tu­muꞌe miitꞌin iꞌatuꞌe miwan me e Iesui. Miꞌi pote areꞌe uwe uwe ikuap Uiꞌywot mienoi miꞌi hat ti aru tut uhowawi e.
43,6,46,Yt uwe i ti mesuwat yi totiaria teꞌe­ra­ꞌa­kasa Uiꞌywot kape e. Miꞌi rẽ wẽtup ok yn ni Tupana kapiat akasa hat. Miꞌi Miit ti Tupana kaipywiat sut hat pote are e tuwepiat.
43,6,47,Pywo pe areꞌe ehepe uwe uwe uimohey hat ti aru toĩneꞌen wuatꞌi eꞌat pe ihãite raꞌyn e.
43,6,48,Man ewy kahato Uito are uwe uwe uimohey miꞌi hat ti uimi­moieĩ­neꞌen hanuat topy­huꞌat wuatꞌi eꞌat pe e Iesui.
43,6,49,Saꞌa­wyꞌi ahaꞌa­se­ꞌiꞌin tuꞌu man yahig note maꞌato mio miꞌi haria yne topap taꞌyn yt uwe i raꞌyn mekewuat man u haria e.
43,6,50,Maꞌato ti mekewat atipy kaipywiat man wyti yt miꞌi man ewywuat i raꞌyn katu­pono uwe uwe iꞌu hat yt karãmuo i raꞌyn topap sese e. Uito ti atipy kaipywiat man miitꞌin moieĩneꞌen hamuat e. Uwe uwe miꞌi man iꞌu miꞌi hat ti aru toĩneꞌen wuatꞌi eꞌat pe e. Mekewat uimiium man wyti uipiit e. Atum aru uipiit miitꞌin moieĩneꞌen hamuat e Iesui.
43,6,52,Miꞌi hawyi Iuteuria tuꞌuka toꞌope sehay wo kat toꞌe sese Iesui hap ete — Aikotã aru pyno mekewat miit tum ahepe topiit aimiꞌu wo iꞌatuꞌe toꞌope.
43,6,53,Miꞌi pote Iesui toꞌe — Pywo pe ti ewetuꞌu ro Miitꞌin Ykeꞌet puꞌi iꞌewyte huu wo eiwe­ꞌyꞌu ro maꞌato yt pote ti aru yt kat i eheĩneꞌen hap sese wuatꞌi eꞌat pianuat topy­huꞌat are e. Uwe uwe uipuꞌi iꞌu uwe uwe uhuu wo teꞌyꞌu miꞌi haria yn ni aru ipuẽti tukup­teꞌen hap sese miꞌi haria yn atiõtem iꞌatu­ꞌasyp hap kaipyi e.
43,6,55,Uipuꞌi ti miꞌu kahato e uhuu sapo hy kahato e.
43,6,56,Uwe uwe uipuꞌi uhuu u haria teꞌe­ro­py­huꞌat uipyꞌa pe iꞌewyte areĩneꞌen iꞌatu­pyꞌa pe e.
43,6,57,Uiꞌywot uipo­ꞌoro hat toĩneꞌen tuwe­kaipyi iꞌewyte Uito areĩneꞌen ikaipyi. Miꞌi hap ewy uwe uinug tomiꞌu wo miꞌi hat toĩneꞌen wuatꞌi eꞌat pe uikaipyi e Iesui.
43,6,58,Uipuꞌi ti man atipy kaipywiat e. Saꞌa­wy­ꞌite man aiꞌy­wania tuꞌu mesuwat yt uimiium ewywuat man i.
43,6,59,Miꞌi u haria ahaꞌa­se­ꞌiꞌin topap yne raꞌyn maꞌato uwe uwe uimiium man u haria ti aru wuatꞌi eꞌat pe toĩneꞌen sese e Iesui tawa Kawa­naꞌũ piat Tupana mõtypot yat piaria pe.
43,6,60,Miꞌi pote Iesui potmu­ꞌeria iraniaꞌin teꞌe­roꞌe toꞌope — Yt aimi­ky­ꞌesat ewy hin i aimuꞌe Iesui iꞌatuꞌe. Kat pote — Atum aru uhuu uipuꞌi eimiꞌu wo e Iesui ahepe iꞌatuꞌe. Yt ihay se hin i puo aimuꞌe mesup.
43,6,61,Miꞌi hawyi Iesui tikuap taꞌyn temiitꞌin ehay saꞌag tetiat hap tuwa­nẽtup hawe. Miꞌi haype toꞌe topot­mu­ꞌeria pe — Kat pote — Watoiat ro imienoi eweiꞌe eipyꞌa pe e.
43,6,62,Yt uimohey i te apo eipe e. Pyno kat eweiꞌe aru mekewat meiũran Eheykeꞌet taꞌam i raꞌyn aikope toĩneꞌen saꞌa­wy­ꞌiwuat hap kapiat pote e. Miꞌi turan aporu kat eweiꞌe uhetiat uiꞌatoiat hawyi e. Eimuꞌe hap uhetiat Tupana Pãꞌãu e hap. Tupana Pãꞌãu e hap yn eimoieĩ­neꞌen kuap wuatꞌi eꞌat pe e.
43,6,63,Taꞌi Tupana Pãꞌãu ete uhehay yt uipuꞌi ete uhehay e. Uhehay Mãꞌãu kaipywiat eimuꞌe hap. Miꞌi yn eimoieĩ­neꞌen hap wuatꞌi eꞌat pianuat e maꞌato yt uimohey i eipe e Iesui.
43,6,64,Yt uimohey yne i eipe e woro­ho­ꞌokuap kahato eipe e temiitꞌin 70 ok pe katu­pono haꞌa­wynug hawyi te toikuap uwe yt tomohey i hanuaria iꞌewyte toikuap temiit tomaꞌat sese hanuat. Miꞌi haype toꞌe i — Yt uimohey yne i eipe aikotã areꞌe — Uiꞌywot yt ehekyi i uhowawi eipyꞌa pe pote yt eweikosap kuap i uhowawi e Iesui topot­mu­ꞌeria ran me.
43,6,66,Mio tã e pote typyꞌi raꞌyn ipotmu­ꞌeria tuwat raꞌyn Iesui upi pyi taꞌa­tu­ꞌatoiat raꞌyn. Yt tuwat poꞌog neran i hupi.
43,6,67,Miꞌi hawyi toꞌe temiitꞌin sese pe 12 ok takaria pe — Eipe apo iꞌewyte raꞌyn uiꞌatoiat reran iraniaꞌin ewy e.
43,6,68,Maꞌato Simãu Peteru tiwesat Iesui — Yt rat pãi e. Yt uwe i raꞌyn eꞌe ewywuat Urupo­rekuat e. En yn ni urumuꞌe kuap hat e. Emienoi yn ni urumoieĩ­neꞌen wuatꞌi eꞌat piat hamuat Uruka­ꞌiwat e. Uruiꞌatoiat En hawyi uruiꞌatoiat sehay wuatꞌi eꞌat piat kuap hap e. Koitywy uruimohey raꞌyn En Urupo­rekuat nuat Tupana Mipo­ꞌoro Tupana sese Saꞌyru En e. Worokuap En naꞌyn Uhyt e. Uruikuap En naꞌyn urupyꞌa pe e Peteru Iesui pe.
43,6,70,Miꞌi hawyi Iesui toꞌe — Uimi­ꞌairo 12 ok takaria eipe maꞌato wẽtup ok eipy­ꞌa­setpe ahiag kawiat e topot­muꞌe Iuta etiat mekewat Simãu Ikarioti saꞌyru etiat tohenoi.
43,6,71,Saꞌa­wyꞌi Iesui tiꞌairo Iuta e hap het rakat topot­muꞌe wo. Miꞌi hawyi toĩneꞌen iraniaꞌin 12 ok takaria pyꞌa­setpe maꞌato ihay typy rakat Iesui maꞌat hanuat toĩneꞌen miꞌi miit.
43,7,1,Miꞌi hawyi Iesui hewyry raꞌyn yi Karireia puo. Yt hewyry teran i yi Iuteu puo katu­pono yi Iuteu piaria iꞌauka teran.
43,7,2,Mekewat eꞌat pe tuwat raꞌyn miitꞌin yne tawa kaipyi Ieru­sarẽi kape yi Iuteu kape tuwat tuwat ienuk hap wato nug hamo. Miꞌi tote teꞌe­ru­we­ꞌy­wy­pyi­ꞌanug ienuk hamo. Miꞌi pote Iesui ywytꞌin sese teꞌe­roꞌe tope — Urueykeꞌet iꞌatuꞌe miitꞌin sem tukup­teꞌen tawa wato Ieru­sarẽi me miꞌi pote erẽtem no meiũpepyi yi Karireia pyi hawyi ereto ro yi Iuteu kape iꞌatuꞌe. Miꞌi hawyi itote eremo­herep epotmu­ꞌeria kape emisepap koꞌi etunug no itote wuatꞌi ehamo iꞌatuꞌe.
43,7,4,Yt naku i migꞌi wo neꞌi etunug emisepap koꞌi ahetama hit puo. Waku poꞌog wuatꞌi ehamo wuatꞌi akasa hamo etimo­herep uwe En hap kuap hamo iꞌatuꞌe Iesui ty mẽpytꞌin.
43,7,5,Iywytꞌin taꞌa­tu­we­ky­ryꞌi hap yt imohey i haype.
43,7,6,Miꞌi hawyi toiꞌa­tu­wesat — Uheywytꞌin e yt naku i mesup areto Ieru­sarẽi kape e. Mesup yt putꞌokꞌe i te uheꞌat miꞌi tã nug hamo uheywytꞌin e. Yt naku i mio areto Ieru­sarẽi kape e maꞌato waku eweiwat tawa Ieru­sarẽi kape yne eꞌat pe eimi­ky­ꞌesat ewy e. Taꞌi miitꞌin yt uwe i ipyꞌahak ehete e maꞌato uhete miitꞌin yt iꞌatu­wese kahato i katu­pono ahenoi henoi iꞌatuepe iꞌatu­minug saꞌag koꞌi e. Mesuwat rotiat koꞌi eikyꞌe haria ti maꞌato Uito yt uikyꞌe hin i e katu­pono yt haku i nug haria areꞌe iꞌatuepe pote.
43,7,8,Pyno waku eweiwat ro ienuk hap kape maꞌato Uito yt areto i te yt naku i koran areto uheywytꞌin katu­pono yt uheꞌat i pote e toꞌy­wytꞌin me. Mio tã e hawyi topy­huꞌat yi Karireia pe Iesui maꞌato iywytꞌin tuwat ienuk wato hap kape.
43,7,10,Tuwat yne hawyi meiũran iꞌewyte toto Iesui yt uwe mikuap mo i toto.
43,7,11,Miꞌi hawyi itote ienuk haria tikat at Iesui aikope toĩneꞌen hap maꞌato yt uwe i ipuẽti. Miꞌi hawyi apoiꞌa­tuꞌe toꞌope — Aikope som toĩneꞌen iꞌatuꞌe. Miꞌi haype teꞌe­ru­wa­nẽtup koꞌi koꞌi kahato tuete. Iraniaꞌin — Yt naku i Iesui iꞌatuꞌe aimaꞌat reran tehay wo iꞌatuꞌe. Iraniaꞌin Iesui waku iꞌatuꞌe. Maꞌato — Atimohey uito Iesui yt iꞌatuꞌe i wuatꞌi ehamo katu­pono iꞌatu­ꞌa­kagnia pupi teꞌe­ro­kenꞌẽ.
43,7,14,Ienuk hap posasat pe putꞌokꞌe Iesui tawa Ieru­sarẽi me. Miꞌi hawyi toto Tupana mõtypot yat wato kape. Miꞌi tote toiꞌa­tu­muꞌe kahato.
43,7,15,Miꞌi pote Iuteuria teꞌe­ru­wa­nẽtup kahato — Iesui iweꞌeg kahato iꞌatuꞌe. Toikuap kahato miwan yne yne Tupana e hap iꞌatuꞌe. Uwe saĩke imuꞌe woꞌo­muꞌe haria mikuap yne koꞌi iꞌatuꞌe. Teke apo saꞌa­wyꞌi aiwe­muꞌe hawe iꞌatuꞌe katu­pono toikuap yne aimikuap koꞌi iꞌatuꞌe.
43,7,16,Mio tã iꞌatuꞌe hawyi Iesui tiꞌa­tu­wesat — Uimienoi yt uiat i e. Tupana uipo­ꞌoro hat uimuꞌe hat e.
43,7,17,Ewetunug no Tupana ehay upi imiky­ꞌesat ewy ewetunug pote ti aru meremo eweikuap uimienoi meremo — Pywo rasig tohenoi Tupana ehay eweiꞌe. Yt tuwehay pyi hin i aimuꞌe eweiꞌe uhepe ewehãꞌãg Tupana miky­ꞌesat nug hawyi e Iesui.
43,7,18,Iraniaꞌin aimuꞌe haria taꞌa­tu­ky­ꞌesat kahato — Waku kahato en urumuꞌe hat e hap miitꞌin kaipyi taꞌa­tu­ky­ꞌesat maꞌato yt miꞌi tã i Uito woro­ho­ꞌo­muꞌe katu­pono Tupana mõtypot hap yn uiwa­nẽtup hawe woro­ho­ꞌo­muꞌe. Tupana mõtypot reran hat ihay hãpyk kahato rakat yt heso hi rakat i e. Miꞌi hat ewy areĩneꞌen. Miꞌi kupitu woro­ho­ꞌo­muꞌe pote yt kat i saꞌag uiwa­nẽtup hawe. — Waku En e Tupana uhepe e.
43,7,19,Saꞌa­wyꞌi ti ahaꞌa­seꞌi Musei ainãpin tomiwan me maꞌato ti yt ewetunug i eipe imiky­ꞌesat ewy. Miꞌi pote uiꞌauka teran neꞌi eipe e maꞌato wãi erepot­ꞌauka i teiꞌo e Musei e Iesui.
43,7,20,Mio tã e hawyi teꞌe­roꞌe — Eeso kahato yt uwe i eꞌauka teran hat iꞌatuꞌe. Ahiag ni epiit pe iꞌatuꞌe Iesui pe.
43,7,21,Maꞌato Iesui tiꞌa­tu­wesat — Haꞌa­wyte ti atunug wẽtup wakuap yt motpap i hap eꞌat pe pote ti eipy­ꞌahak kahato uhete atimoe­hãite yt ipoĩꞌãm kuap i rakat Tupana mõtypot hap eꞌat pe pote e. Maꞌato eipe iꞌewyte eipotpap mekewat eꞌat pe e. Pywo ti rat eimẽpyt tuwe­mo­herep hawyi toĩneꞌen 8 eꞌat hawyi eweiꞌahit sokpe tek taꞌyn yne eꞌat pe ahaꞌa­seꞌi Musei mienoi ewy e. Yt Musei mienoi yn i maꞌato saꞌa­wy­ꞌi­te­wuaria aiꞌy­wania ti miꞌi tã te inug 8 eꞌat toĩneꞌen hawyi taꞌa­tunug naꞌyn wuatꞌi eꞌat pe yt aipotpap i hap eꞌat pe sio yt taꞌa­tunug miꞌi tã taꞌa­tu­sa­ꞌyru toĩneꞌen 8 eꞌat hawyi taꞌa­tu­potpap. Are pãi miꞌi pytkai maꞌato ti uhete yt eiwese i mekewat eꞌat piat sehãite hap nug uhepiat pote. Yt naku i eipy­ꞌahak uhete mekewat eꞌat piat wẽtup ok miit moehãite uhepiat pote e Iesui.
43,7,24,Eweiꞌywyk kahato eiwa­nẽtup hap uhetiat e. Yt iũteꞌen neiꞌo uiwesat eipe e. Waku ti eiwa­nẽtup ete miꞌi rokirẽ eweiꞌe hãpyk uhepe uwe Uito hap ete e. En yt naku i yt eweiꞌe teiꞌo uhepe iũteꞌen eipe e tewa­nĩ­kaptia pe.
43,7,25,Miꞌi pote mekewat tawa Ieru­sarẽi miaria iraniaꞌin teꞌe­roꞌe toꞌope — Iesui ti Iuteuria akag miꞌauka teran maꞌato ti topot­muꞌe kahato te iꞌatu­py­ꞌa­setpe iꞌatuꞌe.
43,7,26,Kat poteĩ aiꞌa­kagnia yt tipyhyp i iꞌatuꞌe. Mio apo taꞌa­tu­mohey raꞌyn Tupana Mipo­ꞌoro Aipo­rekuat nuat Iesui iꞌatuꞌe raꞌyn apo mio iꞌatuꞌe. Kat poteĩ yt taꞌa­tuewãi i iꞌatuꞌe.
43,7,27,Taꞌi yt uwe i raso ikuap aiũwat tawa aiũwat yi kaipywiat tut hamuat Tupana Mipo­ꞌoro Aipo­rekuat nuat iꞌatuꞌe. Taꞌi iũteꞌen neꞌi hamuat wyti tuwe­mo­herep iꞌatuꞌe maꞌato mekewat Iesui ti watikuap kahato raꞌyn aiũwat tawa pe tuwe­motag miꞌi tupono ti Iesui ti yt Tupana Mipo­ꞌoro i te iꞌatuꞌe.
43,7,28,Miꞌi hawyi Iesui toꞌe haty wo — Uikuap eipe wen maꞌato yt uikuap hat i yt heremo kahato i e. Aikope pywiat Uito hap eweikuap saꞌag neꞌi e. Yt uiwehay pyi i ti ariot ehowawi. Taꞌi Pywuat hat sese wyti uipo­ꞌoro ehowawi maꞌato Miꞌi hat uipo­ꞌoro hat yt eweikuap hin i are e.
43,7,29,Maꞌato Uito atikuap kahato Uipo­ꞌoro hat katu­pono ikaipyi ariot e Iesui tehay pirik wo.
43,7,30,Mio tã e pote Iuteuria akagnia tipyhik teran naꞌyn maꞌato yt ikuꞌuro hap eꞌat i te pote yt taꞌa­pyhik kuap i te.
43,7,31,Maꞌato typyꞌi iraniaꞌin teꞌe­roꞌe toꞌope — Sio Tupana Mipo­ꞌoro aheha­kye­raꞌat hamuat meiẽ katu­pono Tupana misepap ewy raꞌyn tutunug mesuwe iꞌatuꞌe. Mio tã taꞌa­tuꞌe hawyi taꞌa­tu­mohey raꞌyn.
43,7,32,Miꞌi hawyi Tupana mohey haria akag koꞌi iꞌewyte paꞌi kororia tikuap taꞌyn iraniaꞌin miat Iesui Tupana Mipo­ꞌoro e hap. Miꞌi pote taꞌa­tu­po­ꞌoro ipyhik hamo.
43,7,33,Miꞌi hawyi Iesui toꞌe miitꞌin me — Areĩneꞌen porapꞌi yn naꞌyn eiwywo katu­pono areto irane raꞌyn Uipo­ꞌoro hat kape e.
43,7,34,Miꞌi hawyi ti aru uikat eipe wen maꞌato ti aru yt uipuẽti i raꞌyn eipe e. Aikowo Uito hap kape yt eweiwat kuap i e Iesui.
43,7,35,Mio tã e pote teꞌe­roꞌe toꞌope — Aikowo irane som pyno toto yt aimikuap mo i. Wẽtup ywania tawa koꞌi kape topopy irane iꞌatu­muꞌe hamo sio topopy iraniaꞌin ywania etawa piaria aiꞌy­wania muꞌe hamo iꞌatuꞌe Iuteuria. Kat toꞌe hawe — Uikat wyti aru eipe maꞌato ti aru yt uipuẽti i raꞌyn eipe e iꞌewyte — Yt eweiwat kuap i aikowo aikowo Uito hap kape e ahepe iꞌatuꞌe. Katu­pono som mio tã e iꞌatuꞌe toꞌope.
43,7,37,Miꞌi hawyi ienuk hap ywopope eꞌat ikahuro hamo mekewat poꞌog iwato hap eꞌat pe Iesui ipoĩꞌãm iꞌatu­py­ꞌa­setpe hawyi haty wo toꞌe iꞌatuepe — Uwe uwe teꞌy­ꞌutui miꞌi haria eweiwat ro uhowawi eiwe­ꞌyꞌu hamo e.
43,7,38,Pywo ti rat uimohey haria ti aru Tupana Pãꞌãu eiam kahato teꞌe­ro­py­huꞌat are miꞌi hawyi taꞌa­tukuap kahato Tupana are. Aikotã yꞌy tuwẽtem yrasa sese pyi at kaꞌap miitꞌin teꞌy­ꞌutui hap monik hamuat miꞌi hap ewy topy­huꞌat uimohey haria are aikotã toꞌe saꞌa­wyꞌi — Uimohey haria pyꞌa pyi aru tuwẽtem wẽtem wuatꞌi eꞌat piat yꞌy ewywuat iꞌatu­moieĩ­neꞌen hamuat e miwan me.
43,7,39,Mekewat eꞌat pe yt kat i Tupana Pãꞌãu miitꞌin pyꞌa pe. Yt tutum i te pote Iesui taꞌaipok atipy kape hawyi Tupana mimõ­typot no hawyi toimõꞌẽ Topãꞌãu wakuat tomohey haria torania pe.
43,7,40,Miꞌi hawyi itotiaria iraniaꞌin tikuap taꞌyn Iesui e hap eweiwat ro uhowawi e hap hawyi teꞌe­roꞌe toꞌope — Pywo pe ti Miꞌi Miit wyti aimie­katup Tupana Mipo­ꞌoro aimuꞌe tehay wuat hamuat raꞌyn iꞌatuꞌe.
43,7,41,Maꞌato iraniaꞌin — Miꞌi Miit wyti Tupana Mipo­ꞌoro Aipo­rekuat nuat iꞌatuꞌe. Maꞌato iraniaꞌin — Yt wyti iꞌatuꞌe katu­pono aimie­katup aipo­rekuat koro wyti aru yt yi Karireia kaipyi i tut iꞌatuꞌe. Taꞌi miwan me ti tohenoi mekewat yne miitꞌin porekuat nuat ete Tupana mipo­ꞌoro ete iꞌatuꞌe. Morekuat Tawi emiariru tawa hit Perẽi miat iꞌywãꞌĩ rakat e iꞌatuꞌe. Morekuat Tawi etawa piat iꞌywãꞌĩ rakat e miwan me iꞌatuꞌe maꞌato mesuwat Iesui yi Karireia piat. Miꞌi iꞌatuꞌe saꞌag katu­pono yt taꞌa­tukuap i Iesui ywãꞌĩ hap tawa Perẽi miat hap pote.
43,7,43,Miꞌi pote iꞌatu­wa­nẽtup hap uwe sese Iesui hap ete yt ewy i. Miꞌi pote yt toꞌo­wese i raꞌyn toꞌope.
43,7,44,Iraniaꞌin ipyhik teran Iesui maꞌato yt uwe i ipyhik kuap.
43,7,45,Miꞌi hawyi sura­raꞌin teꞌe­ra­ꞌaipok i raꞌyn paꞌi kororia kape seko etiat woꞌo­muꞌe haria akag koꞌi kape. Miꞌi hawyi teꞌe­roꞌe sura­raꞌin me — Saꞌa­wyꞌi woro­ho­ꞌo­po­ꞌoro eipe Iesui sat hamo iꞌatuꞌe kat pote pyno yt eweterut i iꞌatuꞌe.
43,7,46,Maꞌato sura­raꞌin tiꞌa­tu­wesat — Mehĩꞌin iꞌatuꞌe uruikuap Iesui ehay hawyi ikahu kahato uruipuẽti ihay miꞌi hawyi yt uruipyhyp kuap i iꞌatuꞌe katu­pono Miꞌi Miit poꞌog ikahu torania woꞌo­muꞌe haria kai ihay se rakat iꞌatuꞌe sura­raꞌin. Mio tã iꞌatuꞌe sura­raꞌin pote.
43,7,47,— Yt naku i kahato rat. Eipe apo iꞌewyte imohey haria iꞌatuꞌe heso hap ete iꞌatuꞌe sura­raꞌin me — Eweimohey ti raꞌyn apo iꞌatu­ꞌe­wyte iꞌatuꞌe. Yt uwe i uruto Iesui mohey haria iꞌatuꞌe. Taꞌi eiꞌa­kagnia einãpin haria yt wẽtup ok i imohey haria topy­huꞌat iꞌatuꞌe. Maꞌato iraniaꞌin aiꞌy­wania itotiaria yt tiꞌa­tukuap kahato i Musei woꞌo­nãpin hap koꞌi miꞌi pote iꞌatupap Miꞌi Miit upi maꞌato miꞌiria ti topy­huꞌat aru Tupana miꞌa­piheg wuaria iꞌatuꞌe.
43,7,50,Miꞌi hawyi maꞌato wẽtup ok iꞌatu­py­ꞌa­setpe Niku­temu e hap het rakat toꞌe iꞌatuepe. — Saꞌa­wyꞌi mio tã e Tupana miwan me — Yt naku i iũteꞌen eweiꞌa­piheg wẽtup ok e. Yt naku i eweiꞌauka wẽtup ok yt iwat ihay kuap i pytkai e miwan me aiwo­ꞌo­nãpin hawe e. Yt naku i eweimohit wẽtup ok yt eweikuap i pytkai waku sio yt e. Maꞌato eipe yt aiwo­ꞌo­nãpin hap ewy i ewetunug neran Iesui ete e Niku­temu saꞌa­wy­ꞌiwuat wãtym wuano Iesui kapiat hat.
43,7,52,Miꞌi pote Niku­temu pe teꞌe­roꞌe — Pãi iꞌewyte yi saꞌag Karireia piaria apo en Iesui ewy iꞌatuꞌe. Mio tã teꞌe­roꞌe hawyi yne itotiaria waꞌa­tunug haria tuwat raꞌyn iꞌatuꞌyat koꞌi kape.
43,8,1,Maꞌato Iesui toto yityꞌok kape Uriweira ypia ehap het rakat kape.
43,8,2,Itote pyi ihotꞌok hawyi hunete taꞌaipok i raꞌyn Tupana mõtypot yat wato kape. Miꞌi hawyi itotiaria teꞌe­ru­wa­ꞌa­tunug Iesui kape. Miꞌi hawyi taꞌapyk hawyi Iesui tiꞌa­tu­muꞌe i raꞌyn itote.
43,8,3,Miꞌi hawyi Musei miwan enoi haria iꞌewyte Tupana mohey haria akag koꞌi tõꞌẽ tõꞌẽ howawi. Taꞌa­tuerut wẽtup ok hary­poria yt naku i sese rakat taꞌa­tu­puẽti ihainia wywo yt teꞌaito wywo i. Miꞌi hawyi miitꞌin typyꞌi rakaria pyꞌa­setpe taꞌa­tue­reke Iesui kape. Miꞌi hawyi woꞌo­muꞌe haria henoi Iesui pe — Woꞌo­muꞌe hat iꞌatuꞌe meiũwat hary­poria uruipuẽti wẽtup ok seꞌaito wywo yni pe iꞌatuꞌe.
43,8,5,Saꞌa­wyꞌi urunãpin hap Musei toꞌe Teute­ru­ pe — Uwe eweipuẽti wẽtup ok wẽtup ok eꞌaito wywo hawyi eweiꞌauka miꞌiria nu wo mak mak wo e Musei iꞌatuꞌe. Miꞌi pote uruikuap teran ekaipyi aikotã etiky­ꞌesat urutunug meiũwat hary­poria ete yt weꞌeg hat i ete iꞌatuꞌe. Waku wati­ꞌauka nu wo sio yt iꞌatuꞌe.
43,8,6,Mio tã iꞌatuꞌe Iesui tiꞌa­parap mono taꞌa­tuerut. Miꞌi hawyi maꞌato Iesui tuwe­ꞌymyk hawyi yi kyt ete yn topũꞌĩa wo wanꞌi­wan­ꞌiꞌe.
43,8,7,Miꞌi hawyi poꞌog apoꞌi­ꞌa­tuꞌe Iesui pe. Miꞌi hawyi Iesui tuwe­ꞌã­pe­ꞌokꞌam hawyi toiꞌa­tu­wesat raꞌyn — Eipe yt karãpiat iꞌaparap hap nug haria pote mak makꞌe­weiꞌe ro saꞌa­wyꞌi nu wo iꞌauka hamo e. Miꞌi hawyi tuwe­ꞌymyk i raꞌyn Iesui hawyi tutunug i raꞌyn yi kyt ete iwan topũꞌĩa wo.
43,8,9,Mio tã e hawyi hary­poria erut haria iꞌauka teran haria tuwat i raꞌyn Iesui kaipyi teꞌe­ru­we­mõti te kahato iꞌatu­minug saꞌag koꞌi yt uwe i mikuap koꞌi pote tuwat. Yianme nagnia saꞌa­wyꞌi tuwat hawyi watꞌymo kurum iwasuria raꞌyn tuwat. Tuwat yne hawyi topy­huꞌat Iesui yn naꞌyn mekewat iꞌatu­mierut hary­poria yt iweꞌeg i hat wywo.
43,8,10,Miꞌi hawyi Iesui ipoĩꞌãm naꞌyn hawyi toꞌe hary­poria pe — Aikopeĩ eerut haria mana e. Yt wẽtup ok i apo eꞌauka teran hanuat topy­huꞌat e.
43,8,11,Yt uwe i Mimi e. — Mana Uito iꞌewyte yt woro­ꞌa­piheg i yt woro­ꞌauka teran i nu wo e. Koitywy waku eraꞌaipok i raꞌyn eꞌyat kape maꞌato etoiat ro eminug saꞌag e. Yt etunug i raꞌyn yt eweꞌeg i hap e hary­poria pe.
43,8,12,Miꞌi hawyi Iesui tiꞌa­tu­muꞌe Tupana mõtypot yat piaria — Uito ariãty ewy aikotã ariãty timo­herep muꞌap wãtym muo hap ewy Uito atimo­herep muꞌap Tupana kapiat. Areĩneꞌen ariãty hot ewy miitꞌin wanẽtup hawe iꞌatu­wa­nẽtup hap moẽtyhot hanuat areĩneꞌen Uito e. Uwe uwe toto uhupi miꞌi hat wyti hewyry ariãty hot pe. Yt karãmuo i iꞌypyryp wuo hewyry are e Iesui.
43,8,13,Miꞌi pote iraniaꞌin akag koꞌi teꞌe­roꞌe Iesui pe — Pãi ehay kahato ewete eremo­wato teran — Uito poꞌog ereꞌe pote eeso kahato iꞌatuꞌe.
43,8,14,— Taꞌi uhehay uiwete e Iesui maꞌato pywuat ahenoi uiwetiat katu­pono atikuap kahato aikope pyi ariot iꞌewyte aikowo areto hamuat atikuap e. Eipe ti yt eweikuap hin i aikope pyi ariot aikowuat areto hamuat hap e Tupana mõtypot yat apykok haria pe.
43,8,15,Eipe yt naku i eweiꞌe iraniaꞌin me eiwa­nẽtup hap kaipyi neꞌi maꞌato Uito yt miꞌi tã atunug i iraniaꞌin me e.
43,8,16,Maꞌato — Yt naku i miꞌiria areꞌe Tupana pe ehepiat pote pywo pe e maꞌato yt areꞌe i. Yt uiwa­nẽtup hap kaipyi i areꞌe uwe waku uwe yt naku i e hap mesup. Taꞌi Uiꞌywot Uipo­ꞌoro hat wanẽtup hap kaipyi yn ni miꞌi miit waku miꞌi miit yt naku i e hap waku areꞌe. Maꞌato mesup uwe waku uwe yt areꞌe hin i ehepiat iraniaꞌin etiat mesup e Iesui uruto poꞌog e haria pe.
43,8,17,Iwan me ainãpin hawe mio tã e ahepe — Yt etimohey meremo i sehay yt naku i wẽtup ok ete e maꞌato typy ok toꞌo­ꞌewy kahato wẽtup ok ete aimuꞌe toꞌo­ꞌewy aiwesat wesat apoꞌwa­toꞌe hawyi teꞌe­ra­ꞌa­kasa iminug pote pywo iꞌatuꞌe maꞌato yt pote yt e miwan me.
43,8,18,— Pyno Uiꞌywot ti eimuꞌe raꞌyn uhete iꞌewyte Uito woro­ho­ꞌo­muꞌe uiwete. Uruwo­ꞌo­ꞌewy kahato uruiꞌa­tu­muꞌe eipe wẽtup ehay yn miꞌi pote pywo eweiꞌe ro e.
43,8,19,— Aikope som pyno eꞌywot iꞌatuꞌe. — Pyno yt uikuap i eipe iꞌewyte yt Uiꞌywot i wyti eweikuap maꞌato uikuap eipe pote iꞌewyte eweikuap taꞌyn Uiꞌywot e.
43,8,20,Mio tã e Iesui Tupana mõtypot hap yat piaria pe iꞌatumiium Tupana piat heiam yaty­pepyi. Maꞌato yt uwe i ipytyk kuap itote katu­pono yt putꞌokꞌe i te ikuꞌuro hap eꞌat pote.
43,8,21,Miꞌi hawyi Iesui toꞌe i iꞌatuepe — Areto irane raꞌyn wyti mesu­wepyi e. Areto hawyi ti aru uikat kahato eipe wen maꞌato yt uipuẽti i e. Eiminug saꞌag yt hep i te turan ti aru eweipap. Yt eweiwat kuap i wyti aru aikowuat areto hap kape e. Mio tã e pote teꞌe­roꞌe toꞌope — Kat tuponoĩ — Yt eweiwat kuap i wyti aru aikowuat areto hap kape e Iesui ahepe sio apo tuwe­ꞌauka irane haype iꞌatuꞌe. Maꞌato Iesui toꞌe — Eipe ti mesuwat yi totiat miitꞌin wanẽtup hap ewy yn eiwa­nẽtup e eiwe­wawi yn eiwa­nẽtup. Yt eiwa­nẽtup i atipy kape e maꞌato Uito ti arewa­nẽtup kahato Tupana atipy piat wanẽtup hap ewy te e. Eipe ti eiꞌyat mesu­wa­rotiat kape yn miꞌi pote eiwa­nẽtup mesuwe maꞌato Uito ti atipy piat iꞌyat rakat e. Haꞌa­wyte areꞌe ehepe — Eiminug saꞌag koꞌi yt hep i te turan ti aru eweipap yt uimohey i pote are e Iesui nagnia pe.
43,8,25,— Uweĩ pyno en iꞌatuꞌe — Saꞌa­wyꞌi pyi te raꞌyn ahenoi ehepe uwe Uito hap e. Karania wo i eweiky­ꞌesat ahenoi ehepe uwe Uito hap e Iesui.
43,8,26,Uipo­ꞌoro hat Pywuat hat sese e. Miꞌi ehay uhepiat pywo sese kahato e. Ihay yne ahenoi teran ehepe maꞌato yt naku i eweiꞌe uhepe. Atimo­herep teran ehepe eiminug saꞌag koꞌi e. Ipoity kahato te ti atimo­herep teran ehepiat uiꞌe hap are wen maꞌato ehewaure kaꞌa pe yt teke kuap i uhehay e woꞌo­nãpin haria pe.
43,8,27,Karãpe Iesui toꞌe Uipo­ꞌoro hat yt taꞌa­tukuap hin i uwe ete ihay. Yt taꞌa­tukuap i ihay Iꞌywot etiat Tupana etiat.
43,8,28,Miꞌi pote Iesui toꞌe — Maꞌato meiũran eweimo­poĩꞌãm eheykeꞌet ariaꞌyp posak ete hap eꞌat pe ti aru eweikuap taꞌyn uwe Uito e. Iꞌewyte ti aru eweikuap yt kat i atunug uiwehay pyi maꞌato Uiꞌywot ehay yn ahenoi ehepiat hap e.
43,8,29,Uipo­ꞌoro hat wuatꞌi eꞌat pe uiwywo toĩneꞌen iꞌewyte Uiꞌywot mowepit hap yn atunug e. Miꞌi pote yt karãpe i uiꞌatoiat uiweran e Iesui.
43,8,30,Miꞌi hawyi ti itote ipoity raꞌyn Iesui e hap kuap haria teꞌe­ro­py­huꞌat.
43,8,31,Miꞌi hawyi Iesui toꞌe Iuteuria pe tomohey pakupꞌi haria pe — Uiꞌe hap ewetunug no miꞌi pote uipot­mu­ꞌeria sese wo raꞌyn eipe maꞌato yt pote yt e.
43,8,32,Pywo ti aru ewetunug uiꞌe hap koꞌi pote ti eweikuap taꞌyn pywuat sese e. Miꞌi hawyi eipyhik hawyi eiwe­nõꞌẽ kuap taꞌyn eweipopy kuap taꞌyn e.
43,8,33,Miꞌi pote taꞌa­tu­wesat — Yt kat hin i ti urupyhik hap Uhyt iꞌatuꞌe uruto Aparãu emiari­ruꞌin uruto. Yt karãpe i miitꞌin eropat haria urutu­kup­teꞌen yt karãpe i woꞌo­pyhik hawe urutu­kup­teꞌen iꞌatuꞌe.
43,8,34,Maꞌato Iesui toꞌe iꞌatuepe — Pywo pe ti areꞌe ehepe yt nakuap i nug hap eheko pote yt eiwe­ꞌa­putsit kuap i eheko saꞌag yt nakuat i pyi maꞌato eipyhik piat ewy eweikup­teꞌen eipe e.
43,8,35,Woꞌoe­ropat haria tukup­teꞌen wuatꞌi yat puo maꞌato haꞌyru toĩneꞌen toꞌywot yat pe yn wuatꞌi eꞌat pe e. Saꞌag nug haria woꞌoe­ropat haria ewy tukup­teꞌen.
43,8,36,Tupana Saꞌyru yne ehakye­raꞌat kuap eipyhik hap kaipyi eweimohey pote. Miꞌi pote eweipopy kuap kahato. Eiwe­ꞌa­putsit kuap kahato eiminug saꞌag po pyi e.
43,8,37,Uhehay yt teke hin i eipyꞌa pe eiwa­nẽtup hawe miꞌi pote ti uiꞌauka teran eipe e. Pywo ti Aparãu emiari­ruꞌin ni eipe wen maꞌato ti eiminug koꞌi ti rat yt ahaꞌa­seꞌi Aparãu ewywuat hin i are katu­pono uikyꞌe hat ri ahaꞌa­seꞌi Aparãu e Iesui. Eipe uimienoi pun haria maꞌato Aparãu uimohey kahato hat e.
43,8,38,Atunug kahato yne Uiꞌywot mikyꞌ­wesat ewy maꞌato eiperia ewetunug yne eiꞌywot mienoi ewy e. Pywo ti rat ahenoi Uiꞌywot piat uimuꞌe yn maꞌato eiperia eiꞌywot miky­ꞌesat ewywuat yn ewetunug e Iesui.
43,8,39,Miꞌi hawyi — Uruto ti Ahaꞌa­seꞌi pot Aparãu emiariru emiariru koꞌi sese uruto iꞌatuꞌe. — U pãi e Iesui mekewat wakuat Aparãu emiariru emiariru koꞌi sese eipe pote meremo iꞌewyte uimohey haria eweikup­teꞌen aikotã ahaꞌa­seꞌi pot Aparãu waku sese nug hat maꞌato eiperia uiꞌauka teran yt Ahaꞌa­seꞌi pot ewy hin i eipe e. Pyno wẽtup ti eiꞌywot pot e Iesui. Uito ti woro­ho­ꞌo­muꞌe Tupana e uhepiat hamo yn pywuat sese wo maꞌato uiꞌe hap wakuat pytkai uiꞌauka teran eipe e maꞌato uhaꞌa­seꞌi Aparãu ti yt karãpe i miꞌi tã inug neran e Iesui.
43,8,41,— Uiꞌauka teran eipe eiꞌywot sese minug ewy ewetunug neran e. — Uruto ti uruikuap ti uruꞌywot iꞌatuꞌe. Taꞌi yt iꞌywot wekuap reꞌym rakaria i ti uruto iꞌatuꞌe. Wẽtup yn uruꞌywot. Miꞌi ti Uruetu­pana iꞌatuꞌe.
43,8,42,— Taꞌi yt Tupana hin i eiꞌywot are maꞌato pywo eiꞌywot Tupana pote uikyꞌe haria eipe eweipy­huꞌat katu­pono Tupana Mipo­ꞌoro Uito e yt uiwewi i arepo­ꞌoro e Iesui. Saꞌa­wyꞌi — Woro­po­ꞌoro En e Tupana uhepe hawyi ariot ehowawi Tupana yaty­pepyi ariot e Iesui. Ahenoi ehepe maꞌato yt eweikuap i kahato uimienoi koꞌi e. Eweikuap ehewaure kaꞌa pe maꞌato miꞌi hawyi meremo eweipun uimienoi ehewaure kaꞌa pyi eiwa­nẽtup hawyi e.
43,8,44,Eiꞌywot sese ti ahiag e miꞌi pote ti ewetunug neran eiꞌywot miky­ꞌesat saꞌag ok tã e. Haꞌa­wyte pyi ahiag tiꞌauka teran miitꞌin woꞌo­pot­ꞌauka hat miꞌi pote yt wẽtup i hãpyk takat sehay pywuat iwat iwanẽtup hap toĩneꞌen e. Karãpe ahiag heso tuwe­kaipyi tutunug yt niatpo hin i katu­pono yne heso rakat kaꞌiwat neꞌi ahiag topy­huꞌat e. Taꞌi heso rakaria ywot ti ahiag topy­huꞌat e Iesui. — Ahenoi ehepe hãpyk takat yn mote yt eweimohey hin i heso rakat mohey haria eipe pote e.
43,8,46,Uiminug yt nakuat i kue yt wẽtup i eweipuẽti pãi e. Woro­ho­ꞌo­muꞌe kahato raꞌyn ni sehay pywuat no maꞌato ti uimienoi yt eweimohey hin i e. Tupana saꞌy­ruꞌin saki­ꞌytꞌin taꞌa­tukuap kahato Tupana e hap e maꞌato eipe ti yt Tupana wanuaria i pote ti yt eweikuap i Tupana ehay e.
43,8,48,— Saꞌa­wy­ꞌi­tewuat uruꞌe hap ewy ti en iꞌatuꞌe. En ni wẽtup ywania yi saꞌag Samaria kaipywiat ti en iꞌatuꞌe. En ni ahiag ipiit piat rakat ti en uruꞌe hap ewy en iꞌatuꞌe Iesui pe.
43,8,49,— Yt kat i ti uikai ahiag katu­pono atomo­wato Uiꞌywot pytkai yt karãpe i ahiag Uiꞌywot mõtypot hat toĩneꞌen e. Eipe ti yt uimo­wato hin i e.
43,8,50,Yt atiky­ꞌesat i uhepiat waku En eiꞌe hap katu­pono wẽtup uiky­ꞌesat hat uimõ­typot hat toĩneꞌen e. Miꞌi hat ti aru yt naku i ehepe e. Miꞌi hat ti aru ehatyꞌi hatyꞌi eipe kat pote uimohit kahato eipe e.
43,8,51,Pywo ti uwe uwe inug uimienoi koꞌi miꞌi hat ti aru yt ikuꞌuro i e Iesui iꞌatuepe.
43,8,52,Miꞌi hawyi Iuteu ywania akag koꞌi teꞌe­roꞌe Iesui pe — Koityꞌi wyti uruikuap taꞌyn ahiag epiit piat hap katu­pono aseꞌi Aparãu waku sese pytkai ikuꞌuro raꞌyn iꞌewyte saꞌa­wy­ꞌiwuat Tupana ehay moherep haria yne yne ikuꞌuro raꞌyn maꞌato ereꞌe — Uwe uwe uimienoi inug miꞌi haria ti aru yt ikuꞌuro sese i ere iꞌatuꞌe.
43,8,53,Ewat ewaku hap apo poꞌog ahaꞌa­seꞌi koro Aparãu ewaku hap kai iꞌatuꞌe. Maꞌato Aparãu ikuꞌuro raꞌyn iꞌewyte iraniaꞌin Tupana ehay moherep haria iꞌatuꞌe. Saꞌa­wy­ꞌi­wuaria topap yne maꞌato En — Uwe uimienoi nug haria wyti aru yt ikuꞌuro sese i ere. Eremõ­typot kahato eremo­wato kahato pãi iꞌatuꞌe — Uito poꞌog Aparãu kawiat poꞌog saꞌa­wy­ꞌiwuat Tupana ehay moherep haria kawiat e hat ewywuat En iꞌatuꞌe Iesui pe.
43,8,54,Miꞌi hawyi toiꞌa­tu­wesat — Uiwe­mo­wato hap yt atunug neran i uiwe­kaipyi katu­pono atunug pote meiũran yt kan hamo i uhehay eweipuẽti maꞌato uimo­wato kahato hat ti Uiꞌywot e.
43,8,55,Miꞌi hat pe Uruetu­pana En eweiꞌe maꞌato yt pywo pe i mio tã eweiꞌe kat pote yt eweikuap i pytkai e. Maꞌato Uito ti kue pãi atikuap kahato Tupana maꞌato yt atikuap i Tupana uiꞌe pote heso rakano Uito areĩneꞌen eiꞌewy kat pote ikuap hat sese Uito imiky­ꞌesat nug hat sese Uito e.
43,8,56,Saꞌa­wyꞌi ti ehaꞌa­seꞌi Aparãu taꞌa­kasa teran kahato uhut hap miitꞌin kapiat hap are. Pyno mesup ti Aparãu taꞌa­kasa raꞌyn uhut hap hawyi iwepit kahato sese topy­huꞌat raꞌyn e Iesui.
43,8,57,— Heso kahato Uhyt iꞌatuꞌe. Aseꞌi Aparãu ti nimo kahato raꞌyn ikuꞌuro maꞌato ewat ieĩneꞌen hap emotag hap yt 50 anu hin i heĩneꞌen hap iꞌatuꞌe. Pyno ti Aparãu yt taꞌa­kasa hin i kue ewawi pãi iꞌatuꞌe.
43,8,58,— Uito ti ahaꞌa­seꞌi Aparãu ywãꞌĩ hap eꞌyianmete wuat ieĩneꞌen hat e Iesui.
43,8,59,Mio tã e hawyi taꞌa­tukat nu koꞌi yi totiat mak mak hamo iꞌauka hamo taꞌa­tuꞌe maꞌato Iesui tuwemig miitꞌin sem pyꞌa­setpe raꞌyn hawyi toto raꞌyn Tupana mõtypot hap yat wato pyi.
43,9,1,Miꞌi hawyi yt Iuteu ywania potpap i hap eꞌat pe toto Iesui muꞌap upi towy­riaꞌin wywo. Miꞌi hawyi muꞌap tote toipuẽti wẽtup ok miit yt ihapytig i rakat wemo­herep toty kaipywiat yt kat kapiat i akasa hat.
43,9,2,Miꞌi hawyi Iesui wyriaꞌin apoꞌi­ꞌa­tuꞌe Iesui pe — Urumuꞌe hat iꞌatuꞌe uwe piat iꞌaparap hap upi som Tupana tiꞌa­piheg yt ihapytig i rakat iꞌatuꞌe. Iꞌywotꞌin piat iꞌaparap hap upi toĩneꞌen yt ihapytig i sio tuwewiat iꞌaparap sese hap kaipyi Tupana miꞌa­piheg wo topy­huꞌat iꞌatuꞌe.
43,9,3,— Yt wyti uiwy­riaꞌin yt iꞌywotꞌin minug saꞌag i upi ti iꞌewyte yt iwat iminug saꞌag i upi wyti yt ihapytig i hap are maꞌato miꞌi miit yt ihapytig i rakat toĩneꞌen katu­pono meiũran Tupana tomo­herep teran miitꞌin me tuwe­mõ­typot hap tuete toimoe­hãite hawyi are e. Miꞌi pote miꞌi miit yt ihapytig i rakat toĩneꞌen are e.
43,9,4,Uiwy­riaꞌin ihotꞌok puo aipotpap kuap maꞌato wãtym putꞌokꞌe hawyi yt kat i watunug kuap are e. Miꞌi hap ewy waku atunug yne uipo­ꞌoro hat miky­ꞌesat ewy koitywy koran katu­pono meiũran ti aru yt kat i atunug kuap i. Meiũran aru iꞌypyryp ewy topy­huꞌat mesuwe hawyi yt kat i wakuat watunug kuap i iꞌypyryp kahato hap ewy pote aru e. Uheĩneꞌen hap mesu­wa­rote turan Uito ti miitꞌin moẽtyhot hap ewywuat areĩneꞌen miitꞌin moꞌa­kasa hamo muꞌap Tupana kapiat moherep hamo e. Pywo ti rat uwe uwe hewyry uhẽtyhot puo miꞌi toto kuap Tupana kape are e topot­mu­ꞌeria pe.
43,9,6,Miꞌi hawyi kuituꞌe yi tote hawyi totat topo pe yi og tẽty hy wywo toiꞌa­pokik hawyi miꞌi wo toipen yt kat kapiat akasa i hat ete. Miꞌi hawyi toꞌe yt ihapytig i rakat pe — Mehĩ e mowe­hasei ro mekewat yꞌy Sirue e hap woꞌosei hawe e Tupana Mipo­ꞌoro yꞌy e hap kape. Miꞌi rẽ toto raꞌyn tuwe­hasei hamo. Tuwe­hasei hawyi taꞌaipok ihapytig nakano.
43,9,8,Miꞌi hawyi tuwe­mo­herep toꞌya­ty­piaria pe hawyi teꞌe­roꞌe toꞌope — Ihapytig apo saꞌa­wy­ꞌiwuat yt ihapytig i rakat apoꞌi­ꞌa­tuꞌe sio wẽtup ok iꞌatuꞌe. Mekewat yt kat saꞌup i miium ẽtup hat raꞌyn apo meke sio yt iꞌatuꞌe toꞌope. Taꞌi miꞌi rasom iꞌatuꞌe iraniaꞌin. — U yt miꞌi i rat iꞌatuꞌe iraniaꞌin. Iꞌewywuat neꞌi rat maꞌato yt miꞌi i iꞌatuꞌe.
43,9,10,Uito rat e. — Aikotã pyno eraꞌa­kasa raꞌyn apo mio uhyt mimi iꞌatuꞌe.
43,9,11,— Wẽtup ok Miit Iesui e hap het rakat wyti tomi­ꞌa­pokik yi tẽty hy wywuano uhehapen hawyi ti toꞌe uhepe — Mowe­hasei ro yꞌy Sirue e hap woꞌosei hawe e uhepe hawyi areto arehasei hamo. Miꞌi hawyi ti mio araꞌa­kasa raꞌyn uheha raꞌyn e iꞌatuepe.
43,9,12,— Aikope mio emoꞌa­kasa hat iꞌatuꞌe.
43,9,13,"— U yt atikuap i aikope e. Miꞌi rẽ taꞌa­tuerut iha pakup takat Tupana mohey haria akag koꞌi kape katu­pono Iesui timoe­ha­pytig miꞌi yt aipotpap i hap eꞌat pe pote. Miꞌi hawyi Tupana mohey haria akag koꞌi apoꞌi­ꞌa­tuꞌe — Aikotã me etipuẽti ehapytig hap mehĩ iꞌatuꞌe. — Taꞌi toiꞌa­pokik yi og tẽty hy wywuat hawyi ti uhehapen hawyi arehasei hawyi ti mio uheha raꞌyn araꞌa­kasa kuap taꞌyn e. Series, "
43,9,16,Yt naku i ti rat emoehãite hat yt Tupana kaipyi i tut iꞌatuꞌe katu­pono yt aipotpap i hap eꞌat pe ipotpap emoehãite hap ete iꞌatuꞌe. Maꞌato iraniaꞌin teꞌe­roꞌe — Kat pote yt Tupana kaipywiat i Miꞌi Miit eweiꞌe iꞌatuꞌe. Yt Tupana kaipywiat i Miꞌi Miit pote aikotã som pyno wakuat sese tutunug kuap yt Tupana Mipo­ꞌoro i Miꞌi Miit pote iꞌatuꞌe iraniaꞌin. Uruikuap taꞌyn yt naku i nug haria po wo Tupana yt ipotpap i iꞌatuꞌe. Miꞌi hawyi yt toꞌo­ꞌe­wy­ꞌewy i raꞌyn teꞌe­ru­wa­nẽtup.
43,9,17,Miꞌi hawyi apoꞌi­ꞌa­tuꞌe ihapytig nakat pe — Aikotaĩ eĩ pyno erewa­nẽtup mekewat emoeha­pytig hat ete apoꞌi­ꞌa­tuꞌe hawyi toiꞌa­tu­wesat — Taꞌi Tupana ehay enoi hat wyti Miꞌi e iꞌatuepe.
43,9,18,Miꞌi hawyi Iuteu ywania akag koꞌi yt timohey i saꞌa­wyꞌi yt iha i rakano toĩneꞌen hap. Miꞌi hawyi taꞌa­tu­kaykay iꞌywotꞌin apota­ꞌa­tuꞌe hamo. Iꞌywotꞌin putꞌok­ꞌi­ꞌa­tuꞌe hawyi Iuteu ywania akag koꞌi apoꞌi­ꞌa­tuꞌe — Eimẽpyt apo meiũ iꞌatuꞌe. Pywo apo toꞌy­wãꞌĩ pyi te yt kat i taꞌa­kasa iꞌatuꞌe. Pywo pote aikotã mio taꞌa­kasa iꞌatuꞌe iꞌywotꞌin me. — Miꞌi hat ti rat urumẽpyt iꞌatuꞌe iꞌywotꞌin. Pywo ti toꞌy­wãꞌĩ pyi te ti yt kat i taꞌa­kasa maꞌato mio uruto wyti yt uruikuap i aikotã me toipuẽti teha­pytig hap iꞌatuꞌe iꞌewyte uwe imoeha­pytig hat yt uruikuap i iꞌatuꞌe.
43,9,21,— Pyno apoꞌe­weiꞌe ro tope. Itag naꞌyn tohenoi kuap som iꞌatuꞌe iꞌywotꞌin apoꞌe haria pe.
43,9,22,Mio tã hap ewy teꞌe­roꞌe katu­pono Iuteu ywania akag pupiat teꞌe­ro­kenꞌẽ haype katu­pono Iuteu akag koꞌi teꞌe­roꞌe raꞌyn toꞌope — Uwe uwe Iesui Tupana Mipo­ꞌoro Aipo­rekuat wuat e hat wati­pugha aru Tupana mõtypot yat wato pyi iꞌatuꞌe. Pywo pe Miꞌi Miit aheha­kye­raꞌat hat eweiꞌe pote yt naku i eiweke poꞌog Tupana mõtypot yat wato pe urutoꞌe iꞌatuꞌe raꞌyn wuatꞌi miitꞌin me Iuteu akag koꞌi. Miꞌi pote yt kat toꞌe i teran i iꞌatu­mẽpyt moehãite hap etiat. Miꞌi pote — Itag naꞌyn tohenoi kuap tã som iꞌatuꞌe iꞌywotꞌin Iuteu akag koꞌi apoꞌe haria pe teꞌe­ro­kenꞌẽ haype.
43,9,24,Miꞌi hawyi taꞌa­tu­kaykay i raꞌyn mekewat Iesui mimoe­hãite iha pakup takat taꞌa­tue­wawi teꞌe­roꞌe hamo — Hãpyk to ehenoi uruepe Tupana mõtypot hap ehay wo iꞌatuꞌe yt eso teiꞌo iꞌatuꞌe. Uruikuap ti Mekewat Miit emoehãite hat yt nakuat i iꞌatuꞌe.
43,9,25,— U pãi yt atikuap i kahato koitypuo waku rakat Miꞌi Miit koitypuo yt maꞌato wẽtup hap atikuap saꞌa­wyꞌi yt kat i araꞌa­kasa kuap maꞌato mesup ti araꞌa­kasa yne raꞌyn. Miꞌi hap yn atikuap kahato are e.
43,9,26,— Aikotã eĩ pyno tutunug emoꞌa­kasa hamo apoꞌi­ꞌa­tuꞌe i.
43,9,27,— Ahenoi henoi raꞌyn ti ehehamo aikotã uipo­hagnug hap e. Kat poteĩ eweikuap kahato teran uiwẽ pyi uimoe­hãite hap e. Eweipy­huꞌat teran apo hemiitꞌin wo haype e.
43,9,28,Mio tã e pote iꞌatu­py­ꞌahak kahato tuete — Yt naku i en iꞌatuꞌe. En wyti iwat hemiit maꞌato uruto ti aseꞌi Musei emiitꞌin naꞌyn iꞌatuꞌe. Uruto ti uruikuap kahato aseꞌi Musei mienoi Tupana ehay iꞌatuꞌe maꞌato mekewat Miit Iesui uwe mipo­ꞌoro aikope pyi tut hap ti yt uruikuap hin i iꞌatuꞌe.
43,9,30,Miꞌi hawyi iha pakup takat tuwa­nẽtup kahato hawyi toꞌe — Kat pote aikope pyi tut hap yt eweikuap i te are e. Eiwa­nẽtup to mehĩꞌin katu­pono Miꞌi Miit uimo­ꞌa­kasa raꞌyn pãi e. Taꞌi watikuap taꞌyn yt nakuaria i tomi­sepap koꞌi po wo Tupana yt timo­herep i towaku nug hap koꞌi tomi­sepap koꞌi maꞌato tomõ­typot haria tehay nug haria po wo toimo­herep wakuap sese mesuwe e.
43,9,32,Yi nug hawyi te mesuwat etiat miitꞌin yt inug kuap i yt iha rakat moeha­pytig hap maꞌato mesup ti toĩ naꞌyn woꞌo­moe­ha­pytig hap. Pyno Miꞌi Miit ti Tupana kaipywiat e. Yt Tupana kaipywiat i ti Miꞌi Miit pote yt uheha nug kuap hin i e.
43,9,34,Mio tã e pote poꞌog iꞌatu­py­ꞌahak tuete — Ehire pyi te ti yt nakuat i ereĩneꞌen yt eꞌywot wakuap i rakat en pãi iꞌatuꞌe. Miit yt iweꞌeg i rakat en iꞌatuꞌe. Aikotã pyno urumuꞌe teran en yt nakuat i en pytkai iꞌatuꞌe. Miꞌi hawyi taꞌa­tu­po­re­nõtem haty wo Tupana mõtypot yat pyi mekewat iha pakup takat.
43,9,35,Maꞌato Iesui tikuap Tupana yat pywiat ipore­nõtem hap hawyi toikat raꞌyn. Toipuẽti hawyi toꞌe tomi­moe­hãite pe — Etomohey apo mekewat Wuatꞌi Miitꞌin Ykeꞌet mekewat Tupana Saꞌyru e.
43,9,36,— Atimohey teran nat wen maꞌato yt atikuap i uwe Miꞌi Miit e. Ehenoi uhepe uwe Miꞌi Miit pote atomohey meremo Mehĩ e.
43,9,37,Miꞌi hawyi Iesui toꞌe — Uito rat Miꞌi Miit e. Mio ti Miꞌi raꞌyn ihay ewywo e. Koitywy eraꞌa­kasa raꞌyn uhowawi e Iesui iha pakup takat pe.
43,9,38,— Taꞌi Uipo­rekuat woro­mohey kahato raꞌyn ti koitywy e Iesui pe. Miꞌi hawyi toimõ­typot kahato raꞌyn toikyꞌe kahato raꞌyn Iesui.
43,9,39,Miꞌi hawyi Iesui toꞌe tope — Mesu­wa­rotiat yt watikuap i kahato Tupana e haria yt aheha­pytig i e haria moeha­pytig sese hamo ariot e maꞌato iraniaꞌin watikuap kahato Tupana e haria aheha­pytig kahato e haria moeha­py­sasep hamo ariot e.
43,9,40,Miꞌi hawyi iraniaꞌin itotiaria Tupana mohey haria akag koꞌi mio tã e Iesui hawyi apoꞌi­ꞌa­tuꞌe tope — Pyno apo uruto yt ihapytig i rakaria ewywuat neꞌi ewanẽtup hawe iꞌatuꞌe.
43,9,41,— Taꞌi e Iesui yt watikuap i kahato Tupana eweiꞌe pote meremo ihapytig nakaria wo eweipy­huꞌat katu­pono ehehãite hap eweiky­ꞌesat kahato ikaipyi maꞌato mio watikuap sakpoꞌe Tupana eweiꞌe miꞌi pote yt eimoe­ha­py­hotꞌok kuap i raꞌyn Tupana e Iesui wakuaria uruto e haria pe.
43,10,1,Miꞌi hawyi Iesui tiꞌa­tu­muꞌe kahato hãꞌãkap wo — Pywo ti areꞌe ehepe sero­ꞌokꞌe hat ti aihũ Uweuria yat pe yt teke kuap i heꞌo­ken­ꞌypy sese puo maꞌato kokawiat iꞌahotꞌe hawuo yn teke kuap sero­ꞌokꞌe hat e. Maꞌato ikaꞌiwat sese teke teꞌo­ken­ꞌypy sese puo e.
43,10,3,Karãpe akaꞌiwat tiky­ꞌesat raꞌyn hawyi tut tohũ yat eꞌoken­ꞌypy kape miꞌi okenꞌypy apykok hat tikuap yt sero­ꞌokꞌe hat i miꞌi hawyi toho­ꞌo­ken­hypꞌok e. Miꞌi hawyi ikaꞌiwat tiꞌa­tu­kaykay tuwat tohũria iꞌatuwat iꞌatuset upi e. Miꞌi hawyi ihũria tikuap taꞌa­tu­ka­ꞌiwat ehay ihay ete. Miꞌi hawyi toimo­herep muꞌap hãpyk kahato tohũ yat kaipyi e.
43,10,4,Toipo­re­nõꞌẽ yne hawyi ihũria ikohye­wyry taꞌa­tu­ka­ꞌiwat ewatꞌymo kat pote taꞌa­tukuap taꞌa­tu­ka­ꞌiwat ihay ete e.
43,10,5,Iraniaꞌin kaykay e hap yt taꞌa­tukuap i e maꞌato iraniaꞌin kaykay e hap pupi teꞌe­ro­kenꞌẽ Uweuria e Iesui woꞌo­nãpin haria pe.
43,10,6,Maꞌato wanẽtup haria yt tikuap i kat e Iesui ihay sehay hãꞌãkap wo pote toꞌe i raꞌyn Iesui iꞌatuepe.
43,10,7,— Pywo pe ti Uito ti okenꞌypy ewy uimohey haria pe e. Iraniaꞌin ti uimohey haria kaykay e haria uihũria heroꞌok haria ewy tukup­teꞌen e maꞌato uihũria yt tikuap i sero­ꞌokꞌe haria ehay ihay ete taꞌa­tu­kaykay hap e. Uito ti okenꞌypy ewywuat miꞌi tupono uwe uwe uimohey miꞌi hat tipuẽti teha­kye­raꞌat hap sese are aikotã aihũria apykok hat tuwe­ꞌo­ken­hypꞌok mekewat hũria yat iꞌatu­po­re­nõtem hamo iꞌatupoi hamo. Miꞌi hawyi wãtym i turan toiꞌa­tunug i raꞌyn iꞌatuꞌyat pe e. Miꞌi hap ewywuat uihũria uimohey haria apykok hat kahato areĩneꞌen e. Maꞌato sero­ꞌokꞌe hat tut wyti hũria koꞌi u hamo iꞌatu­ꞌauka hamo heroꞌok hamo tut e. Uito ti ariot maꞌato uimohey haria ieĩneꞌen hap ium hamo poꞌog poꞌog ikahu saꞌa­wy­ꞌi­tewuat kawiat ium hamo e.
43,10,11,Aikotã hũria koꞌi kaꞌiwat wakuat kahato tohũria apykok waku kahato hap ewy Uito areĩneꞌen uimohey haria apykok hamo. Uito atiꞌa­tu­ꞌa­pykok kahato uihũria iꞌatu­kyꞌe haype e. Yt arekenꞌẽ hin i uiꞌauka wanĩ­kaptia piat hap pupi e. Uiꞌauka pote uiꞌauka maꞌato yt ahokꞌiwat hin i wanĩ­kaptia po pe uihũria uiꞌauka pytkai e.
43,10,12,Maꞌato wẽtup ok hũria apykok hat ti tokenꞌẽ wewuatꞌi awahuru koꞌi pupi yt ikaꞌiwat sese i pote yt towanuat sese i hũria pote e. Haꞌup kyꞌewiat yn ipotpap pote teput kahato awahuru koꞌi õꞌẽ hap pupi — Uiꞌu aru awahuru koꞌi e hawyi toꞌatoiat raꞌyn toka­ꞌi­wanuat hũria koꞌi awahuru miꞌu wo e. Ipoityꞌi pote toꞌatoiat raꞌyn toka­ꞌiwat hũria hawyi awahuru koꞌi tiꞌa­tu­ꞌuka kahato raꞌyn taꞌa­tu­sytpok taꞌyn maꞌato haꞌup kyꞌesat hat potiat ipotpap takat pote yt ikyꞌe sese neꞌi toka­ꞌiwat hũria miꞌi pote ipoityꞌi hawyi teput kahato neꞌi are e.
43,10,14,Maꞌato ti Uito hũria apykok hat wakuat sese ewy Uito aikotã Uiꞌywot uikuap aikotã atikuap Uiꞌywot miꞌi hap ewy ti uihũria uimohey haria atiꞌa­tukuap Uito e. Yt atoiat hin i uihũria uimohey haria awahuru koꞌi ewywuat putꞌokꞌe iꞌatuete pote yt areput hin i maꞌato taꞌa­tue­ha­kye­raꞌat kahato uimohey haria awahuru ewywuat wẽ pywiat hep hamuat e. Uiku­ꞌuro pote uiku­ꞌuro wen maꞌato yt atoiat hin i wẽtup ok uimohey hat e Iesui.
43,10,16,Yt torania i uihũria uimohey haria meiũwat ywania kaipyi pãi maꞌato iꞌewyte atiꞌa­tu­kaykay aru uimohey hanuaria wẽtup ywania kaipyi e. Miꞌiria aru woꞌo­ꞌe­wywuat tukup­teꞌen katu­pono uimohey haria wẽtup sok yn iꞌatu­ꞌy­wania pytkai e. Miꞌi hawyi wẽtup ok yn iꞌatu­ꞌa­pykok hat topy­huꞌat mekewat eꞌat pe miꞌi ti Uito e.
43,10,17,Uiku­ꞌuro hamuat wyti uimohey haria uihũria ehakye­raꞌat hamo e. Miꞌi tupono Uiꞌywot uikyꞌe kahato e. Miꞌi tã atunug hawyi uimoieĩ­neꞌen i raꞌyn Uiꞌywot e. Saꞌa­wyꞌi toꞌe uhepe Uiꞌywot — Atiky­ꞌesat ekuꞌuro Uhaꞌyru e. Miꞌi hawyi ereĩneꞌen i hap atiky­ꞌesat e uhepe Uiꞌywot e. Miꞌi pote waku Papai are emiky­ꞌesat ewy yn ni atiky­ꞌesat are. Uiku­ꞌuro hawyi areĩneꞌen kuap i uiwewi are. Uimi­ky­ꞌesat ewy areĩneꞌen i kuap uiku­ꞌuro hawyi Papai areꞌe saꞌa­wyꞌi are e. Miꞌi tupono uikyꞌe kahato Uiꞌywot are e Iesui.
43,10,19,Mio tã e pote itotiaria Iuteu ywania akagnia tuꞌuka kahato raꞌyn taꞌa­tuehay wo — Hesoꞌok taꞌyn wyti Iesui iꞌatuꞌe katu­pono ahiag wyti tuete iꞌatuꞌe iraniaꞌin me. Kat poteĩ pyno eweikuap teran ipotmuꞌe hap iꞌatuꞌe miitꞌin me hesoꞌok taꞌyn ahiag eiam Iesui pote iꞌatuꞌe. Maꞌato iraniaꞌin — Yt wyti yt wyti iꞌatuꞌe maꞌato ahiag emiit pote ti yt ihay hãpyk i iꞌatuꞌe. Aikotã ten ahiag timoe­waku yt ihapytig i rakat Iesui ewy iꞌatuꞌe Iuteu ywania akagnia pe.
43,10,22,Meiũran hawyi Iesui toĩneꞌen Ieru­sarẽi me wẽtup eꞌat pe iꞌaman mot ewaty pe Iuteu ywania taꞌa­tunug i raꞌyn ienuk hap tawa Ieru­sarẽi me. Taꞌa­tue­katup Tupana mõtypot hap yat saꞌa­wy­ꞌiwuat inug hap eꞌat itote. Miꞌi turan Iesui hewyry itote Tupana mõtypot yat iwato rakat pe morekuat saꞌa­wy­ꞌiwuat Sarumãu eꞌoken upi hewyry.
43,10,24,Miꞌi turan Iuteu ywania akagnia teꞌe­ru­wa­ꞌa­tunug i raꞌyn Iesui kape apoꞌi­ꞌa­tuꞌe hamo — Kat poteĩ yt heremo i ehay iꞌatuꞌe. Uruwesat ro uwe sese En iꞌatuꞌe katu­pono uruikuap teran ewẽ pyi Tupana Mipo­ꞌoro Urupo­rekuat nuat apo En sio apo yt iꞌatuꞌe.
43,10,25,— Karania wo i raꞌyn ahenoi ehepe uwe Uito hap maꞌato ti yt uimohey i eipe e Iesui. Iꞌatu kahato raꞌyn wakuap sese yt miitꞌin minug kuap ewywuat i atunug uipo wo ehehamo uwe Uito moherep hamo uwe Uiꞌywot moherep hamo. Uiꞌywot miky­ꞌesat ewy atunug katu­pono miꞌi koꞌi wo atimo­herep kahato raꞌyn ehepe uwe Uito hap e.
43,10,26,Maꞌato ti yt uimohey i eipe ti katu­pono yt uihũria i eipe pote e.
43,10,27,Uimohey haria ti inug kahato uimi­ky­ꞌesat ewy aikotã aihũ koꞌi uihũria Uweuria koꞌi tunug aikotã taꞌa­pykok hat miky­ꞌesat ewy e. Uimohey haria kuap hat kahato Uito. Iꞌewyte taꞌa­tunug kahato uimi­ky­ꞌesat hap ewy e.
43,10,28,Atiꞌa­tu­moieĩ­neꞌen i raꞌyn uimohey haria e. Yt karãmuo i raꞌyn ti aru iꞌatu­ka­huro sese e uiwywo yn naꞌyn teꞌe­ro­py­huꞌat wuatꞌi eꞌat pe aru e. Miꞌi hawyi ti aru yt uwe i raꞌyn heroꞌok kuap uipo pyi uimohey haria katu­pono atiꞌa­tu­ꞌa­pykok kahato uihũria e Iesui ahepiat. kat pote Uiꞌywot poꞌog hesaika wuatꞌi kai e. Iꞌewyte Uiꞌywot wyti uimohey haria apykok hat kahato toĩneꞌen e. Miꞌi pote ti yt uwe i tihep kuap Uiꞌywot po pyi uihũria e. Uiꞌywot Uito ti wẽtup ok yn e Iesui.
43,10,31,Mio tã e pote taꞌa­tusat i raꞌyn nu koꞌi yi totiat Iesui auka mak mak wuat hamo.
43,10,32,Maꞌato Iesui toꞌe — Kat poꞌypyi uiꞌauka teran nu wo e. — Ipoity kahato raꞌyn tig atunug wakuat Uiꞌywot miky­ꞌesat ewywuat ehehamo e. Kat som ehehamo atunug saꞌag neꞌi uiꞌauka teran ehepiat hamo e Iesui.
43,10,33,— Yt eminug wakuap koꞌi poꞌypyi i ti uruiꞌauka teran En iꞌatuꞌe maꞌato eꞌe hap poꞌypyi iꞌatuꞌe. En ni miit kawiat neꞌi maꞌato ti ewewi erenug Tupana wo iꞌatuꞌe.
43,10,34,Miꞌi hawyi Iesui toꞌe iꞌatuepe — Saꞌa­wyꞌi ti einãpin hawe mio tã toꞌe miwan me — Eipe ti Tupana koꞌi e Tupana e. Pyno watikuap taꞌyn kat e Tupana hãpyk yn tohenoi. Miꞌi kaipyi watikuap taꞌyn iwan me tohenoi raꞌyn yne ihay pywo piat hap yn e. Eipe ti Tupana koꞌi e ti Tupana saꞌa­wyꞌi tomi­ꞌai­roria tehay enoi haria pe e. Iꞌewyte Uito Uiꞌywot uiꞌairo hawyi uipo­ꞌoro miitꞌin kape ihay enoi hanuat. Miꞌi hawyi areꞌe miitꞌin me — Uito ti Tupana Saꞌyru iꞌatue­ha­kye­raꞌat hamo are yn maꞌato mio tã are pote — Yt naku i kahato En eweiꞌe yt etimõ­typot i Tupana eweiꞌe uhepe.
43,10,37,Yt atunug i Uiꞌywot misepap ewywuat pote rasom yt uimohey i eipe maꞌato atunug imisepap ewywuat pote waku uimohey haria wo eweikup­teꞌen e. Taꞌi atikuap yt uimohey i haria eipe maꞌato Uiꞌywot misepap ewy uiminug kape waku eweiꞌa­kasa miꞌi pote uiminug wakuap koꞌi upi waku uimohey e. Uiminug wakuap eweimohey hawyi ti rẽ meremo eweikuap taꞌyn eipyꞌa pe uiat uhesaika hap Uiꞌywot hesaika hap ok tã ne e. Uimohey hawyi meremo eweikuap eipyꞌa pe Uito Uiꞌywot wẽtup ok yn hap e Iesui.
43,10,39,Miꞌi pote taꞌa­tu­pyhik teran i raꞌyn maꞌato tuwe­ꞌa­puksit neꞌi Iesui.
43,10,40,Mio tã e rokirẽ Iesui toto raꞌyn topyhik teran haria kaipyi. Pya Iutãu hy sakpo saꞌa­wy­ꞌiwuat Iuwãu ieĩneꞌen miitꞌin iꞌatu­setꞌok hap kape toto.
43,10,41,Miꞌi turan miitꞌin tõꞌẽ tõꞌẽ howawi. Miꞌi hawyi teꞌe­roꞌe toꞌope — Iuwãu ahetꞌok hap yt kat i mowato hap koꞌi toimo­herep ahepe Tupana kaipyi. Yt karãpe i Tupana yn misepap kuap hap ewywuat tutunug ahehamo wen maꞌato mekewat imienoi Iesui etiat pywuat kahato rakat tohenoi ahepe Iuwãu iꞌatuꞌe toꞌope. Miꞌi hawyi itote typyꞌi raꞌyn Iesui mohey haria pakuptia teꞌe­ro­py­huꞌat Iutãu hy sakpo.
43,11,1,Miꞌi hawyi Iesui mikyꞌe kahato Irasaru e hap het rakat iꞌahu kahato topy­huꞌat tawa hit Petania pe. Miꞌi ti toĩneꞌen itote toinytꞌin Mata iꞌewyte Maria wywo toĩneꞌen. Mekewat Maria ti Iesui py koꞌi toipen saꞌa­wyꞌi mohag hy hekat rakat wywo hawyi toimogag ipy koꞌi toꞌasap wywo. Miꞌi Maria ekywyt ti iꞌahu kahato toĩneꞌen.
43,11,3,Miꞌi hawyi mana Mata iꞌewyte mana Maria teꞌe­ru­we­hay­po­ꞌoro Iesui kape — Mimi iꞌatuꞌe urukywyt emikyꞌe kahato rakat iꞌahu kahato iꞌatuꞌe iꞌatuehay tehay poꞌoro. Iesui tikuap taꞌyn iꞌatu­we­hay­po­ꞌoro hap hawyi toꞌe topot­mu­ꞌeria pe — Aiwy Irasaru iꞌahu kahato pãi e maꞌato yt ikuꞌuro hamuat i wyti e. Taꞌi meiũran aru aiwy Irasaru waku hawyi miꞌi topy­huꞌat Tupana mõtypot kahato hap iꞌewyte Haꞌyru mõtypot kahato hap e topot­mu­ꞌeria pe. Iesui tiꞌa­tu­kyꞌe kahato ti Mata iꞌewyte Maria iꞌewyte Irasaru.
43,11,6,Iesui miꞌa­tu­ky­ꞌeria kahato ti miꞌiria maꞌato ti yt toto i iꞌahu rakat kape. Typy eꞌat yt toto i. Typy eꞌat tokosap hawyi toꞌe temiitꞌin me — Pyno toꞌiro tawa Petania yi Iuteu piat kape e.
43,11,8,Miꞌi pote iwyriaꞌin tiwesat — Urumuꞌe hat yt naku i ereto tama Iuteu kape katu­pono gaꞌatpo porap eꞌauka nu wo itote iꞌatuꞌe.
43,11,9,Miꞌi pote Iesui tiꞌa­tu­wesat — Meiũ te ti yt uiꞌauka kuap i katu­pono uheꞌat yt putꞌokꞌe i te uiꞌauka hamuat e. Aiko­hye­wyry ihotꞌok puat pote yt wataꞌat kuap i kat pote toĩneꞌen aimoẽ­tyhot hap at pote e. Maꞌato wãtym naꞌyn hawyi iꞌypyryp taꞌyn ti hawyi yt aiko­hye­wyry kuap i kat pote meremo wataꞌat muꞌap upi yt kat i aimoẽ­tyhot hap aikai pote e. Miꞌi hap ewy kahato areĩneꞌen mesuwe eipy­ꞌa­setpe ariãty ewywuat eimoẽ­tyhot hap areĩneꞌen eipy­ꞌa­setpe Uito uiwy­riaꞌin e.
43,11,11,Uiwy­riaꞌin e aiwy Irasaru ti toket raꞌyn miꞌi pote areto raꞌyn mesup ihymut hamo e.
43,11,12,— Mehĩ iꞌatuꞌe waku ti iꞌahu pote mohag iket hamo iꞌatuꞌe. Tuwe­mohy hawyi ti aru meiũran waku i raꞌyn tuete iꞌatuꞌe. Katu­pono iwyriaꞌin teꞌe­ru­wa­nẽtup iket hap kape yn yt taꞌa­tukuap i ikuꞌuro sese e hap ete ihay.
43,11,14,Miꞌi hawyi ti tohenoi raꞌyn — Uiwy­riaꞌin e aiwy Irasaru ti ikuꞌuro sese raꞌyn e. Miꞌi pote toꞌiro ikuꞌuro hap kape e. Iꞌahu turan yt areto teran i howawi e. Poꞌog waku areto mesup ikuꞌuro sese rakat toĩneꞌen turan katu­pono uiminug kape eweiꞌa­kasa aru hawyi poꞌog poꞌog uimohey eipe e.
43,11,16,Miꞌi hawyi toꞌe wẽtup ok hemiit ipat rakat Tume e hap — Pyno toꞌiro aito aiku­ꞌuro iwywo e ipotmu­ꞌeria pe.
43,11,17,Miꞌi hawyi tuwat raꞌyn. Putꞌok­ꞌi­ꞌa­tuꞌe itote hawyi taꞌa­tu­henoi raꞌyn Iesui pe — Ikuꞌuro raꞌyn ewy Irasaru Uhyt iꞌatuꞌe. Gaꞌatpo 4 eꞌat raꞌyn uruisyp taꞌyn Mimi iꞌatuꞌe. Toĩneꞌen ihyp hawe 4 eꞌat raꞌyn iꞌatuꞌe. Pyno tawa hit Petania yt pya hin i toĩneꞌen tawa wato Ieru­sarẽi kai aikotã aiko kapiat pya hap ewy toĩneꞌen. Miꞌi pote tõꞌẽ tawa Ieru­sarẽi ikaipyi Iuteuria mana Maria mana Mataꞌin moesaika hamo mowepit hamo.
43,11,20,Mana Mata tikuap taꞌyn Iesui ut hap hawyi toto meremo raꞌyn howa kape maꞌato mana Maria yt toto i maꞌato toꞌyat pe topy­huꞌat re.
43,11,21,Miꞌi hawyi toꞌo­puẽti Iesui wywo hawyi toꞌe Iesui pe — Mimi e ikuꞌuro raꞌyn aiwy urukywyt e. Yt naku i katu­pono meiũpe ereĩneꞌen pote ti neke urukywyt yt ikuꞌuro hin i Mimi e. Maꞌato miꞌi pytkai atikuap kat ehẽtup kat ehẽtup Tupana kape miꞌi pote tutum merep emiẽtup ok tã hap atikuap e Mata.
43,11,23,— Pywo mana ekywyt Irasaru toĩneꞌen i raꞌyn e.
43,11,24,— Pywo an Mimi atikuap miꞌi e atikuap aikotã aiku­ꞌuro hawyi aheĩneꞌen i hap toĩneꞌen aru e atikuap uikywyt ti aru tuwẽtem toku­ꞌuro hap pyi mekewat ikahuro hap eꞌat pe tuwe­hymut i hamuat uikywyt aito iraniaꞌin ewy te e.
43,11,25,— Mana e Uito ti meiũ ikuꞌuro rakaria moieĩneꞌen i hat sese e. Uwe uwe ikuꞌuro uimohey hano turan miꞌi miit meiũran aru toĩneꞌen i raꞌyn wuatꞌi eꞌat pe erẽtem no areꞌe aru tope hawyi e. Iꞌewyte uwe uwe uimohey hano topy­huꞌat toĩneꞌen ne hap turan miꞌi miit yt karãpe i topap sese hamuat aru maꞌato topy­huꞌat wuatꞌi eꞌat pe e. Mana e etimohey apo mio tã uiꞌe hap e.
43,11,27,— Pywo ti an Mimi woro­mohey kahato e. En ni Urupo­rekuat nuat Tupana Mipo­ꞌoro urumie­katup e woro­mohey kahato e. En ni Tupana Saꞌyru sese Mimi e.
43,11,28,Mio tã mana Mata toꞌe hawyi taꞌaipok i raꞌyn toꞌyat kape. Miꞌi hawyi toikaykay toky­pyꞌyt Maria iweran turan tohenoi hamo — Tut raꞌyn ti Aimuꞌe hat e. Miꞌi ti ekaykay raꞌyn Maria e.
43,11,29,Maria tikuap taꞌyn Iesui ut hap hawyi meremo ipoĩꞌãm hawyi toto raꞌyn Iesui kape. Miꞌi turan Iesui yt putꞌokꞌe i te tawa Petania pe maꞌato toĩneꞌen muꞌap tote aiũpe Mata piat topuẽti hap tote. Miꞌi hawyi Iuteu ywania Mariaꞌin mowepit teran haria toꞌyat pywiat Maria tome­remo hap kape teꞌe­ra­haꞌat hawyi — Pyno toto raꞌyn tokywyt Irasaru syp hap kape wyti iꞌatuꞌe. Toto raꞌyn tuwak hamo iꞌatuꞌe teꞌe­ru­wa­nẽtup hawe. Miꞌi pote tuwat hewat­ꞌymo.
43,11,32,Miꞌi hawyi putꞌokꞌe Maria Iesui etiat hawyi tuwe­pỹ­ꞌã­tutuk howawi hawyi toꞌe — Uika­ꞌiwat meiũpe ereĩneꞌen pote yt ikuꞌuro i uikywyt Mimi e. Iesui taꞌa­kasa Maria wak towy­riaꞌin wywuat hap kape hawyi toha­tyꞌu kahato topyꞌa pe — Aiwy ikuꞌuro taꞌa­tu­wa­nẽtup hawe pote e.
43,11,34,— Aikopeĩ ewetopag ewehyp aiwy e. — Uruka­ꞌiwat iꞌatuꞌe toꞌiro pyno uruimo­herep epe aikope uruisyp aiwy Irasaru piit iꞌatuꞌe.
43,11,35,Miꞌi hawyi Iesui tuwak taꞌyn.
43,11,36,— Tuwak taꞌyn Iesui iꞌatuꞌe koitywy watikuap taꞌyn Irasaru kyꞌe kahato Iesui piat hap iꞌatuꞌe toꞌope Iuteuria.
43,11,37,Maꞌato iraniaꞌin teꞌe­roꞌe — Toikyꞌe pote kat pote yt tut i gaꞌatpo imoehãite hamo iꞌatuꞌe. Toimoe­hãite kuap kahato iꞌahu rakaria yt ihapytig i rakaria kat poteĩ pyno yt tut i Irasaru moehãite hamo ikuꞌuro hap eꞌyiãn me te iꞌatuꞌe.
43,11,38,Miꞌi hawyi toha­tyꞌu kahato hap wywo putꞌokꞌe aikope towy Irasaru taꞌa­tupag nu kaꞌa pe hap kape. Miꞌi hap tote saꞌa­wyꞌi ti yi py hotꞌi piat nu kaꞌa pe taꞌa­tusyp Irasaru hawyi taꞌa­tu­ꞌo­kenhyp nu wato wo.
43,11,39,Miꞌi hawyi Iesui toꞌe — Eweho­ꞌo­ken­hypꞌok to aiwy Irasaru e. Maꞌato inyt Mata toꞌe — Yt reiꞌo Mimi katu­pono nem naꞌyn ti som urukywyt kat pote 4 eꞌat raꞌyn mekepe topy­huꞌat. Iꞌokpuk taꞌyn e. Yt naku i waho­ꞌo­ken­hypꞌok mesup e.
43,11,40,Maꞌato Iesui toꞌe — Mana Mata etiwaure raꞌyn apo muꞌap upiat uiꞌe hap epiat e. Uimohey pote ti aru eraꞌa­kasa Tupana minug wakuat sese mesup areꞌe hap etiwaure raꞌyn apoꞌe.
43,11,41,Mio tã e hawyi taꞌa­tue­roꞌok taꞌyn nu kawiat heꞌo­kenhyp hap. Miꞌi hawyi Iesui tehaꞌat atipy kape. Miꞌi hawyi toꞌe — Uiꞌywot e waku kahato En are e. Yne eꞌat pe etikuap uiꞌe hap Papai maꞌato iraniaꞌin meiũpiaria yt tikuap hin i uipo­ꞌoro epiat hap. Miꞌi tupono uhehay ewywo iꞌatue­hamo Uipo­ꞌoro hat En hap taꞌa­tukuap hamo Papai e. Arehum ewawi Uiꞌywot Uipo­ꞌoro hat e.
43,11,43,Miꞌi hawyi Iesui toꞌe tehay pirik wo — Irasaru erẽtem no guꞌuro pyi e.
43,11,44,Mio tã e pote tuwẽtem meremo guꞌuro pyi Irasaru nu kaꞌa pyi topo­ꞌiꞌ­poꞌi hap tesokpe wywo topiit etiat topo etiat topy etiat toꞌakag etiat tosuwy hap sokpe wywo tuwẽtem. Miꞌi hawyi Iesui toꞌe — Eweipo­ꞌi­poꞌi hap porop to hewyry mono e. Miꞌi hawyi Irasaru toĩneꞌen i itote waku pe ipiit tuwẽtem naꞌyn guꞌuro pyi.
43,11,45,Miꞌi hawyi iraniaꞌin Maria upiaria teꞌe­ra­ꞌa­kasa raꞌyn wakuap nug Iesui piat hap hawyi taꞌa­tu­mohey raꞌyn Iesui.
43,11,46,Maꞌato iraniaꞌin akasa haria Iesui ewanĩkap koꞌi tuwat meremo raꞌyn Iuteu akag koꞌi piat enoi hamo aikotã Iesui timoieĩ­neꞌen ikuꞌuro sese rakat hap enoi hamo.
43,11,47,Taꞌa­tukuap hawyi paꞌi watoria koꞌi iꞌatu­ꞌakag koꞌi meremo teꞌe­ru­wa­ꞌa­tunug naꞌyn aikotã hap kuap hamo. Miꞌi hawyi teꞌe­roꞌe toꞌope — Aikotã som waku watunug aru iꞌatuꞌe katu­pono yt miit mise­papnug kuap hap ewy i Iesui tunug wakuat wuatꞌi ehamo iꞌatuꞌe. — Yt kat i watunug pote ti aru yt wati­pyhyp i Miꞌi Miit pote ti aru meiũran typyꞌi kahato Iesui mohey haria tukup­teꞌen aru mesuwe iꞌatuꞌe. Miꞌi hawyi — Pywo ti Iesui yn ni waku Aipo­rekuat nuat e haria yn naꞌyn teꞌe­ro­py­huꞌat mesuwe irane iꞌatuꞌe. Miꞌi pote ti aru aipo­re­kuaria Humanu ywania iꞌatu­py­ꞌahak kahato tukup­teꞌen aiꞌy­wania ete Iesui topy­huꞌat aiꞌy­wania Porekuat no hawyi. Miꞌi pote ti aru taꞌa­tu­po­ꞌoro taꞌa­tue­su­ra­raꞌin aimoma hamo Ahetu­pana yat pugha hamo iꞌatuꞌe toꞌope. Miꞌi hawyi ahetawa ikahu rakat taꞌa­tu­pugha yne. Aiꞌy­wania taꞌa­tu­ꞌa­tu­ꞌuka torania yne yne iꞌatuꞌe.
43,11,49,Toĩneꞌen wẽtup ok paꞌi wato sese iꞌatu­py­ꞌa­setpe Paꞌi Kaꞌi­wasi e hap. Miꞌi ti toꞌe — Apuete uiwy­riaꞌin e yt eweikuap i apo aikotã poꞌog waku Tupana wanẽtup hawe wẽtup ok miit ikuꞌuro ahetiano sio watopap yne yne aiꞌy­wania sio taꞌa­tu­moma yne yne aiꞌy­wania e. Poꞌog poꞌog waku wati­ꞌauka Miꞌi Miit Iesui e. Ikuꞌuro aika­wiano hawyi waku pe wato­py­huꞌat e Iuteuria pe. Paꞌi Kaꞌi­wasi toĩneꞌen paꞌi wato sese mekewat eꞌat pe itote miꞌi pote Tupana ti ihay iwẽ pyi yt toikuap i pytkai. Iwẽ pyi Tupana tohenoi Tosa­ꞌyru kuꞌuro Iuteu ywania etiano hap ete. Taꞌi maꞌato ti yt Iuteuria yn etiano i ikuꞌuro maꞌato iꞌewyte torania ywania ehakye­raꞌat hamo wyti ikuꞌuro. Miꞌi hawyi tutunug yne ywania kaipywiat tomẽ­pytꞌin no.
43,11,53,Miꞌi hawyi mekewat eꞌat pe nagnia teꞌe­ru­wa­nẽtup at aikotã waku Iesui auka hamo.
43,11,54,Miꞌi hawyi Iesui yt hewyry i raꞌyn tama Iuteu pe maꞌato wẽtup yi kape toto towy­riaꞌin wywo mekewat yahig Ewarĩ e hap upi pya Iuteu ywania kai hewyry.
43,11,55,Meiũran putꞌokꞌe i tawa Ieru­sarẽi miat Iuteuria enuk koro hap eꞌat pe. Miꞌi turan tuwat kahato miitꞌin tawa Ieru­sarẽi kape waku pe yne nug hamuat mekewat ienuk hap eꞌat koro owakai te hamo tuwat aikotã taꞌa­tueko ewy teꞌe­ruwei. Yne waku hawyi taꞌa­tu­ꞌauka taꞌa­tu­hũria Tupana mõtypot hamo.
43,11,56,Miꞌi turan tawa Ieru­sarẽi miaria tikat kahato Iesui itote aikope toĩneꞌen hap. Putꞌok­ꞌi­ꞌa­tuꞌe Tupana mõtypot hap yat iwato rakat pe hawyi teꞌe­roꞌe toꞌope — Tut apo Iesui iꞌatuꞌe sio yt iꞌatuꞌe. Miꞌi hawyi paꞌi koro koꞌi iꞌewyte Tupana mõtypot yat akag koꞌi teꞌe­roꞌe iraniaꞌin me — Eweikuap Iesui aikope toĩneꞌen pote ewehenoi uruepe iꞌatuꞌe katu­pono taꞌa­tu­pytyk teran ipyhik hamo taꞌa­tu­ꞌauka teran haype.
43,12,1,  PIAT EWY6 eꞌat mekewat ienuk koro eꞌat owakai te mekewat saꞌa­wyꞌi wanĩkap po pywiat hekatup hap eꞌat owakai te Iesui toto raꞌyn tawa Petania kape towyꞌok moieĩneꞌen i hap kape toto. Irasaru tomi­ꞌã­pe­ꞌokꞌam guꞌuro pywiat yat kape toto temiitꞌin 12 ok takaria wywo toto.
43,12,2,Itote Irasa­ruꞌin tunug ienuk wato hap Iesui etiat tuwehum hap. Itote mana Mata tipo­wyro miꞌu nug hap ete. Waku yne hawyi taꞌa­tu­kaykay Iesui hawyi teꞌe­ra­ꞌapyk taꞌyn. Irasaru taꞌapyk yparakai auri wo iꞌewyte Iesui ywytpe.
43,12,3,Miꞌi hawyi mana Maria tat topohag hy heiam haꞌup woity kahato rakat totat mohag hy Naratu pohyt kawiat haꞌup woity kahato rakat totat. Miꞌi hawyi Iesui py ete toiꞌokpun yne mekewat mohag hy iꞌewyte toimogag ipy toꞌasap mo. Miꞌi hawyi ikamhig se kahato raꞌyn iꞌyat waku kahato.
43,12,4,Miꞌi hawyi ipotmuꞌe Iuta mekewat Simãu Ikarioti saꞌyru Iesui maꞌat hanuat toꞌe — Yt kan hamo i etiꞌokpun mohag hy e. Kat poteĩ yt etiwe­neru i mekewat mohag hy hawyi haꞌup woity rakat etat hamo hawyi atum haꞌup yt hekat i rakaria pe e. Taꞌi haꞌup woityꞌi rakat ti meke 300 eꞌat motpap kapiat hap saꞌup. Haꞌup woity kahato rakat ti mekewat e mana pe.
43,12,6,Iuta tiky­ꞌesat haꞌup topo piat hap towano. Yt toikyꞌe hin i yt hekat i rakaria pytkai i katu­pono tote­roꞌok kahato 12 ok takaria wywuat tineiru heiam miat.
43,12,7,Maꞌato Iesui toꞌe — Iuta wãi mio tã ere te mana Maria pe areꞌe pãi katu­pono uiku­ꞌuro hap owakai te aheko ewy mana uipen mohag hy wo uipiit ete e. Areto irane raꞌyn Uito miꞌi hawyi yt kat i aru maꞌato etum kuap emiium koꞌi uhepe e. Yt hekat i rakaria ti aru maꞌato tukup­teꞌen wuatꞌi eꞌat pe mesuwe eiwywo kat ium ehepiat hamo.
43,12,9,Miꞌi hawyi Iuteuria tikuap taꞌyn mekewat tawa Petania piat Iesui ieĩneꞌen hap. Miꞌi pote typyꞌi teꞌe­ru­wa­ꞌa­tunug Iesui kapiat teꞌe­ra­ꞌa­kasa hamo iꞌewyte Irasaru kapiat teꞌe­ra­ꞌa­kasa hamo imiꞌã­pe­ꞌokꞌam guꞌuro pywiat hat kapiat hamo. Miꞌi hawyi Iesui mimoieĩ­neꞌen Irasaru kapiat akasa haria timohey kahato raꞌyn Iesui. Miꞌi pote paꞌi kororia tikat aikotã waku Irasaru auka hamo i raꞌyn taꞌa­tukat.    PIAT EWYWẽtup eꞌat itote hawyi toto raꞌyn Iesui tawa Ieru­sarẽi kape. Miꞌi totiat turan ti ienuk wato hap nug haria tikuap taꞌyn Iesui ut hap. Miꞌi hawyi typyꞌi raꞌyn tuwat Iesui owawi. Miꞌiria tuwat Pinawa yhop taꞌa­tupo piat wywo Iesui kape. Miꞌi wywo iꞌatuehay wepit kahato — Waku ti rat En. Waku ti rat En Uhyt Mimi iꞌatuꞌe. En ni Tupana Mipo­ꞌoro aiꞌy­wania Porekuat iꞌatuꞌe. En ni Tupana Mipoi­tyro poꞌog waku torania kawiat hat aiꞌy­wania Porekuat nuat Isareu ywania Porekuat nuat iꞌatuꞌe. Waku ti rat En Uhyt Mimi iꞌatuꞌe haty wo Iesui pe. Miꞌi hawyi Iesui tipuẽti ihũ Iumetiu. Miꞌi tote taꞌapyk aikotã saꞌa­wy­ꞌite miwan me  pe Tupana toꞌe hap ewy — Tawa Siãu piaria woro­ho­ꞌoe­ha­kye­raꞌat teran ehewa­nĩ­kaptia po pyi e. Yt eweikenꞌẽ poꞌog teiꞌo tawa Ieru­sarẽi piaria katu­pono atipo­ꞌoro irane Eipo­rekuat sese ehowawi eheha­kye­raꞌat hamo e. Miꞌi Miit ti aru atipo­ꞌoro ehowawi apykpe eihũ Iumetiu mẽpyt rote tut irane e miwan me Tupana e hap. Iesui emiitꞌin yt tikuap i kahato yianmiat aikotã aru Tupana e hap koꞌi miwan miat Iesui etiat miwan miat maꞌato Iesui tuwẽtem guꞌuro pyi hawyi iꞌatu­wa­tetup kahato Tupana e hap kape hawyi — Meiẽ iꞌatuꞌe Iesui tunug yne mesuwe aikotã aikotã Tupana toꞌe yianme miwan me e hap ewy kahato aikotã iwan miat Tupana e hap ewywuat Iesui tunug naꞌyn iꞌatuꞌe. Iesui taꞌaipok atipy kape hawyi taꞌa­tukuap aikotã iwan miat Tupana e hap ewywuat Iesui tunug raꞌyn taꞌa­tukuap taꞌyn. Miꞌi hawyi Iesui wy Irasaru moieĩneꞌen pakup i hap kapiat akasa haria henoi henoi kahato raꞌyn tawa Ieru­sarẽi miaria pe aikotã Iesui tihep Irasaru guꞌuro pywiat hap taꞌa­tu­henoi henoi aikotã Iesui tunug yt miitꞌin mikuap ewy i tomi­sepap koꞌi taꞌa­tu­mo­herep miitꞌin me itote. Miꞌi pote ti miitꞌin tõꞌẽ kahato Iesui kuap hamo. Miꞌi pote Iuteu woꞌo­nãpin haria teꞌe­roꞌe toꞌope — Yt naku i katu­pono miitꞌin iꞌatupap kahato raꞌyn Iesui upi iꞌatuꞌe. Yt naku i katu­pono taꞌa­tunug neran Iesui Iꞌatu­po­rekuat nuat iꞌatuꞌe. Wãiwa­toꞌe kahato pytkai ahepiat taꞌa­tu­nãpin hap yt taꞌa­tu­mohey hin i aiwat wãiꞌaiꞌe hap iꞌatuꞌe. Yt naku i tuwat tuwat Iesui upi iꞌatuꞌe toꞌope.
43,12,20,Miꞌi turan wẽtup ywania yi Karasia kaipy­wiaria putꞌok­ꞌi­ꞌa­tuꞌe tawa Ieru­sarẽi me Tupana mõtypot hamo mekewat ienuk koro hap eꞌat pe.
43,12,21,Miꞌi hawyi taꞌa­tu­hẽtup Iesui emiit Wiripi pe — Uhyt uruehay teran Iesui wywo iꞌatuꞌe mekewat Wiripi pe yi Karasia kaipywiat tawa Petsaita kaipywiat.
43,12,22,Miꞌi hawyi Wiripi toto Ãtere kape yi Keresia ehay enoi hamo wẽtup ywania miẽtup enoi hamo. Miꞌi hawyi tuwat typy ok Iesui kape topot­mu­ꞌeria.
43,12,23,Miꞌi hawyi Iesui tikuap toky­ꞌesat hap Keresia ywania piaria hap hawyi toꞌe — Uimõ­typot hap eꞌat yt pya hin i e. Miitꞌin Ykeꞌet areĩneꞌen pytkai uiku­ꞌuro hamuat raꞌyn maꞌato uiku­ꞌuro hawyi wyti aru uimõ­typot hap eꞌat putꞌokꞌe e.
43,12,24,Pywo ti areꞌe kat iãꞌỹi yt misyp i te pytkai yt ikuꞌuro i maꞌato toĩneꞌen maꞌato wẽtup yn toĩneꞌen. Maꞌato ikuꞌuro pote meiũran hẽtyt hawyi tuwe­motag hawyi haat kahato raꞌyn are e.
43,12,25,Uwe uwe mesu­wa­rotiat ieĩneꞌen hap yn kyꞌesat haria ti aru yt ipuẽti i raꞌyn toieĩneꞌen pakup i hap e. Iꞌewyte uwe uwe mesu­wa­rotiat toĩneꞌen hap kawiat waureꞌe hat wyti aru ipuẽti ipakup i toĩneꞌen hap yt karãmuo i ikahuro rakat e Iesui.
43,12,26,Eweiky­ꞌesat uhemiit no pote ewetunug no uimi­ky­ꞌesat ewy e. Aikope aikope areĩneꞌen miꞌi hap upi iꞌewyte uhaipe­piaria uhemiitꞌin tukup­teꞌen e. Iꞌewyte uwe uwe uheropat hat Miꞌi pe Tupana toꞌe — Waku kahato en e Tupana wuatꞌi miitꞌin ehamo e.
43,12,27,Miꞌi hawyi Iesui toꞌe Tupana pe — Uiꞌywot e kat areꞌe kahu epe sio Papai etiꞌywyk to uhepiat hoꞌopot hap uiku­ꞌuro tet pupi are sio yt Papai e. Pyno yt naku i miꞌi tã areꞌe epe kat pote uiku­ꞌuro miitꞌin ehakye­raꞌat hamo ariot mesuwat yi kape e. Ahatyꞌu kahato uiwa­nẽtup hawe kat e hap waku areꞌe epe Papai e.
43,12,28,Etomo­herep to ewaku hap wuatꞌi miitꞌin piat ekuap hamo eset kuap hamo e. Miꞌi pote Tupana tiwesat — Uhaꞌyru e pywo ti uhewaku hap atimo­herep taꞌyn. Miꞌi hawyi iꞌewyte atimo­herep pakup i raꞌyn miitꞌin me e Tupana haty wo atipy kaipyi.
43,12,29,Mio tã e hawyi miitꞌin typyꞌi rakaria mekewat atipy kaipywiat sehay kuap haria teꞌe­roꞌe toꞌope — Mio ti huruꞌe hap ewy ihay iꞌatuꞌe. Maꞌato iraniaꞌin — Atipy kaipywiat miit wyti mio ihay Iesui kape iꞌatuꞌe.
43,12,30,Maꞌato Iesui toꞌe. Yt uhepe yn wyti mio sehay tut maꞌato ehepiat ikuap hamuat wyti e. Tupana tiky­ꞌesat kahato uimohey ehepiat hap are e.
43,12,31,Koitywy wyti putꞌokꞌe raꞌyn Tupana eꞌat uwe uwe uimohey haria sese uwe uwe yt haria moherep hamuat uwe waku uwe yt e hamuat eꞌat mesup e. Koitywy iꞌatu­po­rekuat mesu­wa­rotiat ahiag Tupana tisopo hamuat eꞌat putꞌokꞌe raꞌyn e. Karãmuo miitꞌin uimo­ꞌã­pe­ꞌokꞌam ariaꞌyp posak ete yi tote­pywiat miꞌi turan ti aru atiꞌa­tuekyi yne ywania uhowawi uiwano raꞌyn e.
43,12,33,Mio tã e toimo­herep toꞌauka hamuat temiitꞌin me.
43,12,34,Miꞌi pote itotiaria — Uruykeꞌet kat pote — Uiku­ꞌuro irane ereꞌe iꞌatuꞌe maꞌato urunãpin haria iraniaꞌin yt ewat ehay ewy i iꞌatuꞌe katu­pono — Tupana Mipo­ꞌoro wyti aru yt ikahuro rakat i e miwan me iꞌatuꞌe uruepe. Miitꞌin Ykeꞌet apo en sio yt iꞌatuꞌe. En Tupana Mipo­ꞌoro Urupo­rekuat nuat sio yt iꞌatuꞌe. Kat pote — Uiku­ꞌuro irane ereꞌe Mehĩ iꞌatuꞌe.
43,12,35,Miꞌi hawyi Iesui tiꞌa­tu­wesat — Uito eimuꞌe hat wyti areĩneꞌen ariãty ewy muꞌap Tupana kapiat moherep hamuat. Ariãty ewy areĩneꞌen e maꞌato uiꞌauka irane hawyi porap taꞌyn ti hasep ariãty eipy­ꞌa­setpiat e. Meiũran ti aru yt ehewyry kuap i iꞌypyryp we e. Miꞌi pote waku mesup ti uimohey ro e.
43,12,36,Mio areĩneꞌen eipy­ꞌa­setpe turan uimohey ro e. Eweikup­teꞌen no ariãty hot pe uhytꞌiꞌin manaꞌin e. Taꞌi uimohey hawyi ariãty ewywuat eweipy­huꞌat eiwa­nẽtup hawe eipyꞌa pe katu­pono uimohey hawyi areĩneꞌen eiwywo mesup mũki­ꞌite wuatꞌi eꞌat pe areĩneꞌen eiwywo e. Miꞌi hawyi eweipy­huꞌat ariãty hot mẽpytꞌin e Iesui. Mio tã toꞌe hawyi toto raꞌyn yt tomohey i haria pyꞌa­setpyi.
43,12,37,Iwato tomi­sepap tutunug iꞌatu­py­ꞌa­setpe yt iꞌatu­mi­sepap yt ewy i tutunug wen maꞌato yt taꞌa­tu­mohey hin i. Miꞌi hawyi toto iꞌatu­ꞌya­ty­pepyi pya kahato aikope yt taꞌa­tu­puẽti kuap i hap kape tuwemig Iesui. Aikotã saꞌa­wyꞌi Tupana ehay moherep hat Isaia toꞌe hap ewy — Tupana e atiꞌa­tu­muꞌe kahato ehay wo maꞌato yt uhehay mohey hin i emimo­herep esaika hap yt taꞌa­tu­mohey hin i taꞌa­tukuap pytkai. Teꞌe­ra­ꞌa­kasa raꞌyn yne emisepap koꞌi eminug koꞌi kape pytkai yt taꞌa­tu­mohey hin i Emipo­ꞌoro e  pe nimo te Iesui e hap etiat.
43,12,39,Iuteu akagnia yt timohey teran i Iesui aikotã saꞌa­wyꞌi Isaia mienoi ewy. Mio tã e Isaia miwan  pe Iesui etiat — Atimo­herep kahato esaika hap wen maꞌato yt teꞌe­ra­ꞌa­kasa teran i e. Atiꞌa­tu­muꞌe kahato ehay ikahu rakano wen maꞌato yt taꞌa­tu­mohey hin i ehay uiwẽ piat Tupana e. Miꞌi pote iꞌatu­minug saꞌag koꞌi yt atipuruk kuap i raꞌyn e.
43,12,41,Isaia nimo te taꞌa­kasa yianmete Iesui ewaku hap kape tomu­ꞌetu hawyi.
43,12,42,Maꞌato Iuteu akagnia Iesui mohey haria tukup­teꞌen itote wen maꞌato — Uito Iesui mohey hat yt iꞌatuꞌe i miitꞌin ehamo kat pote teꞌe­ro­kenꞌẽ — Wahenoi imohey hap pote aipugha neꞌi aiwo­ꞌo­muꞌe hap pyi iꞌatuꞌe. Miꞌi pote Iesui mohey hat uito yt iꞌatuꞌe i teꞌe­ro­kenꞌẽ kahato iraniaꞌin akag koꞌi pupi pote. Katu­pono miitꞌin kaipyi — Waku kahato en e hap taꞌa­tu­ky­ꞌesat kahato poꞌog poꞌog Tupana kaipywiat — Waku en e hap kai. Taꞌa­tu­kyꞌe poꞌog miitꞌin kyꞌe hap Tupana kyꞌe hap kai.
43,12,44,Miꞌi hawyi Iesui toꞌe tehay pirik wo iꞌatuepe — Uwe uwe uikuap haria miꞌi haria yn uipo­ꞌoro hat kuap haria pãi e.
43,12,45,Uwe uwe uimohey haria miꞌi haria uipo­ꞌoro hat mohey haria iꞌewyte teꞌe­ro­py­huꞌat maꞌato yt pote yt e.
43,12,46,Taꞌi ariãty ewy uipo­ꞌoro mesuwat yi totiaria moẽtyhot hamo e. Uwe uwe uimohey haria ti ariãty hot puo ikohye­wyry hawyi iꞌypyryp we yt ikohye­wyry hin i katu­pono uimohey hat Tupana kuap hat topy­huꞌat e.
43,12,47,Atiꞌa­tue­ha­kye­raꞌat teran kahato mesuwat yi totiaria. Miꞌi hamo yn ariot meikowo maꞌato tukup­teꞌen mesuwe uimienoi pun haria e. Taꞌi uimienoi taꞌa­tukuap hawyi — Yt atunug neran i iꞌatuꞌe e. Maꞌato yt ahoꞌo­sa­tyꞌi satyꞌi teran i miꞌiria katu­pono iꞌatue­ha­kye­raꞌat hamo yn uipo­ꞌoro e. Koran te yt kat i areꞌe iꞌatuepe — Woro­ho­ꞌo­ꞌa­piheg aru yt areꞌe i uipun haria pe uimienoi pun haria pe. Koran te yt kat i areꞌe iꞌatuepe maꞌato meiũran aru karãpe ikahuro hap eꞌat pe ti aru miꞌiria uipun haria uhehay pun haria pe Tupana toꞌe aru — Yt naku i eipe are woro­ho­ꞌokuap eipe. Eheĩneꞌen hap eꞌat pe Uhaꞌyru mohey ran haria eweikup­teꞌen miꞌi pote woro­ho­ꞌo­ꞌa­piheg eipe wuatꞌi eꞌat pe e Tupana irane yt uimienoi pun haria pe e.
43,12,49,Uipo­ꞌoro hat ehay moherep hat Uito. Yt ihay i uiwẽ pyi pote yt uhehay kuap i Uito e. Mio tã e Uiꞌywot hap yn uhehay wo pãi. Ikahu kahato Uiꞌywot e hap atipuẽti katu­pono ihay upiaria wuatꞌi eꞌat piat ieĩneꞌen hanuaria teꞌe­ro­py­huꞌat e. Miꞌi pote iꞌe hap yn tuwẽtem uiwẽ pyi miitꞌin moieĩneꞌen wuatꞌi eꞌat piat e hap. Tupana — Ereĩneꞌen no wuatꞌi eꞌat pe toꞌe hawyi ereĩneꞌen aru waku pe toꞌe hap ewy aikotã uiꞌe hap mesup hap ewy e Iesui ienuk haria pe.
43,13,1,"Miꞌi totepyi ienuk koro eꞌat owakai te Iesui tikuap taꞌyn topyꞌa pe taꞌaipok Toꞌywot kapiat hamuat mesuwat yi tote­pywiat hamuat toikuap taꞌyn. Iesui tiꞌa­tu­kyꞌe kahato temiitꞌin mesu­wa­ro­tiaria. Toiꞌa­tu­kaykay saꞌa­wyꞌi miꞌi hawyi toiꞌa­tu­muꞌe kahato. Iesui toĩneꞌen mesuwat yi totiat turan toiꞌa­tu­kyꞌe kahato temiitꞌin hawyi toku­ꞌuro hap kape iꞌewyte toiꞌa­tu­kyꞌe. Miꞌi haype teꞌe­renuk hap tote Simãu Ikarioti saꞌyru hemiit Iuta e hap piit pe ahiag teke raꞌyn Iesui maꞌat hamuat raꞌyn. Meiẽpe Iesui tikuap taꞌyn Tupana esaika hap torania yne raꞌyn topy­huꞌat ipiit pe. Miꞌi pote topyꞌa pe topo piat hap toikuap tuwewi Tupana kaipywiat tut hap iꞌewyte Tupana kapiat toto hamuat toikuap topyꞌa pe itote. Toikuap hawyi tenuk kahu hawyi Iesui ipoĩꞌãm naꞌyn miꞌi hawyi tuwe­ka­misa wato hep hawyi tuwe­ꞌok­poꞌi wato wepotip hamo toꞌokhak puat. Series, "
43,13,5,Miꞌi te soꞌo­satꞌe yꞌy kuiꞌa pe hawyi toiꞌa­tu­pysei raꞌyn temiitꞌin. Waku hawyi toiꞌa­tu­py­mogag tomi­poꞌi toꞌokhak puat tomi­poꞌi wo.
43,13,6,Miꞌi hawyi Peteru pysei hamo tokosap maꞌato Peteru toꞌe — Yt naku i uipysei En katu­pono Uika­ꞌiwat neꞌi En Mehĩ e.
43,13,7,Maꞌato Iesui tiwesat — Woro­pysei raꞌyn Peteru e mio maꞌato yt etikuap te kan hamo woro­pysei e. Meiũran ti aru maꞌato etikuap taꞌyn uhyt e.
43,13,8,Miꞌi pote Peteru toꞌe — Yt karãpiat uipysei hat i En e haty wo. — Maꞌato yt woro­pysei i pote yt Ekaꞌiwat no i poꞌog areĩneꞌen Uito e.
43,13,9,— Pyno Uika­ꞌiwat yt uipy yn i ro etikoho maꞌato uipo uhowa etikoho ro wy e.
43,13,10,— Peteru e etikuap taꞌyn aikotã wei kahu haria wyti teꞌe­ru­we­pysei yn naꞌyn putꞌok­ta­ꞌa­tuꞌe hawyi e. Tupana tipuruk yne eminug saꞌag koꞌi hawyi ti ereĩneꞌen misei ewy e.
43,13,11,Taꞌi misei rakaria ewy raꞌyn yne eipe maꞌato wẽtup ok epyꞌa­setpiat ipitpit re rakat ewy yt misei i rakat ewy toĩneꞌen e Iesui Iuta piat katu­pono tomaꞌat hamuat Iutai toikuap haype.
43,13,12,Toiꞌa­tu­pysei yne hawyi tuwe­ka­misa wato pag i raꞌyn hawyi taꞌaipok yparakai kape taꞌapyk hamo. Miꞌi hawyi toꞌe iꞌatuepe — Eweikuap apo kat pote woro­ho­ꞌo­pysei e.
43,13,13,Pyno ahenoi — Urumuꞌe hat Urupo­rekuat no En eweiꞌe ti uhepe e. Taꞌi Miꞌi ti Uito are. Uito ti Eipo­typot Uito ti eimuꞌe hat e. Taꞌi Uito ti Eipo­rekuat sese Eimuꞌe hat sese Uito maꞌato ti woro­ho­ꞌo­pysei semiit poꞌog yi kape hat ewy Uito e. Miꞌi tupono aikotã Uito ewy waku eweikup­teꞌen wuatꞌi eropat hanuaria Uito ewy e.
43,13,15,Uiminug ehetiat ewy woꞌoe­ropat haria ewy ro eweikup­teꞌen Uito ewy e. Yt naku i watoꞌe aipyꞌa pe — Uito poꞌog iraniaꞌin kai miꞌi pote waku iraniaꞌin uheropat at kaꞌap yt naku i watoꞌe. Waku poꞌog wato­py­huꞌat iraniaꞌin powyro haria iraniaꞌin eropat hanuaria ewy e. Uito Eika­ꞌiwat wuatꞌi powyro hat areĩneꞌen e. Eipo­wyro hat areĩneꞌen eipysei hat Uito e. Miꞌi pote waku eipe uhemiitꞌin ewy eweikup­teꞌen wuatꞌi miit eropat hamo e. Iꞌewyte — Yt uipopap i motpapnug hamo yt eweiꞌe teiꞌo katu­pono Eipo­ꞌoro hat wuatꞌi miit powyro hat e. Uimi­po­ꞌo­roria eipe miꞌi pote waku uiꞌewy ewehe­ropat miitꞌin e. Waku uiꞌewy eweikup­teꞌen semiit ewy katu­pono uhaipe­piaria eipe uipot­mu­ꞌeria eipe uhemiit eipe uimi­po­ꞌoro koꞌi eipe e. Eipysei hat Uito pytkai e yt naku i eiwe­mo­wato poꞌog uikai e. Waku yi kape eweikup­teꞌen uiꞌewy e.
43,13,17,Uito ti Eika­ꞌiwat maꞌato woro­ho­ꞌo­pysei semiit ewy. Miꞌi tupono eweikup­teꞌen no woꞌoe­ropat haria uiꞌewy e. Miꞌi ewetunug pote Tupana mowepit kahato haria wo eweikup­teꞌen e Iesui iꞌatuepe. Atikuap kahato ti uikyꞌe haria maꞌato wẽtup aipy­ꞌa­setpiat uimaꞌat hanuat. Miꞌi miit aikotã saꞌa­wyꞌi miwan me  pe Tupana toꞌe mio tã e — Uimiꞌu suꞌu haria pyꞌa­setpe ti aru toĩneꞌen woro­maꞌat mo e hat e. Mio tã e hap ewy wyti aru topy­huꞌat mesup e.
43,13,19,Mio ahenoi kahato ehepe aikotã aikotã taꞌa­tunug uhetiat hamuat iꞌewyte ehetiat hamuat e. Miꞌi hap putꞌokꞌe uiꞌe hap ewy hawyi poꞌog naꞌyn uimohey eipe katu­pono yne uiꞌe hap ewy yne tuwe­mo­herep aru katu­pono pywuat sese uiꞌe hap e.
43,13,20,Pywo ti uwe uwe uimi­po­ꞌo­roria pe — Ereke ro e hat iꞌewyte uhepiat ereke ro e hat e Iesui. Miꞌi hawyi iꞌewyte uwe uwe uhepiat — Ereke ro e hat iꞌewyte uipo­ꞌoro hat piat ereke ro e hat e.
43,13,21,   PIAT EWYMio tã toꞌe rokirẽ Iesui hatyꞌu tuwa­nẽtup hawe hawyi toimo­herep tehay — Pywo ti aru wẽtup ok aiwywuat hat wyti aru uimaꞌat hamuat hat e. Haty kahato uipyꞌa pe miꞌi hap ete e temiitꞌin me.
43,13,22,Mio tã e raꞌyn hawyi teꞌe­ra­haꞌat toꞌoe­wawi — Uwe pe som mio tã e iꞌatuꞌe teꞌe­ru­wa­nẽtup.
43,13,23,Pyno wẽtup ok imikyꞌe kahato iꞌywytpiat iwy tuwe­ꞌa­kyt­ꞌanug Iesui ãtiyp pyke.
43,13,24,Miꞌi pote Peteru ipomeru Iesui etiat wepehik hat kape toꞌe hamo uhepe — Apoꞌere kahu uwe som emaꞌat hanuat Mehĩ ere kahu e.
43,13,25,Miꞌi hawyi Iesui etiat wepehik hat apoꞌe — Uwe som pyno emaꞌat hat Uhyt e.
43,13,26,Mio tã e hawyi Iesui tiwesat — Koran uimaꞌat hat pe ti atipukꞌa miꞌu moĩ me man hawyi ti aru atum tope e. Miꞌi atunug kahu hawyi meremo etikuap uwe uimaꞌat hat e Iesui uhepe Iuwãu me. Miꞌi hawyi Iesui tat man hawyi totopag imoĩ me hawyi tutum uhyt Iuta pe Simãu Ikarioti saꞌyru pe tutum.
43,13,27,Miꞌi totat man Iesui po pywiat turan ahiag potypot Satanai e hap het rakat teke raꞌyn uhyt Iuta piit pe. Miꞌi hawyi toꞌe Iesui tope — Pyno aikotã etunug neran hap etunug no meremo mehĩ e Iuta pe. Maꞌato yparakai ywytpiat apyk haria yt ikuap hin i kat toꞌe hawe mio tã e hap e Iuta piat hap. Maꞌato teꞌe­ru­wa­nẽtup Iuta poꞌoro ienuk hap miꞌu kyiꞌat hamo mio tã e hap toꞌe Iuta pe sio toipo­ꞌoro saꞌup mõꞌẽ hamo toipo­ꞌoro saꞌup wywuat ihaky­ꞌeꞌi rakaria piat imõꞌẽ hamo sio iꞌatuꞌe. Kat pote Iuta po pe tineiru eiam toĩneꞌen miitꞌin miium koꞌi eiam apykok hat toĩneꞌen pote. Miꞌi hawyi Iuta tat kahu man Iesui po pyi hawyi meremo toto raꞌyn Iesui maꞌat hamo. Tuwẽtem hawyi wãtym naꞌyn iꞌypyryp wuo toto.
43,13,31,Miꞌi hawyi Iesui toꞌe Iuta saipekai — Pyno koitywy waku raꞌyn katu­pono koitywy ti putꞌokꞌe raꞌyn Tupana mõtypot sese hap eꞌat e. Mesup taꞌyn ti Uito Eheykeꞌet auka hap eꞌat putꞌokꞌe raꞌyn e maꞌato ti aru itote Tupana ewaku hap atimo­herep taꞌyn wuatꞌi ehamo pãi e. Teꞌe­ra­ꞌa­kasa hawyi — Waku kahato En Tupana iꞌatuꞌe aru iꞌewyte — Waku kahato En iꞌatuꞌe aru uhepe e. Uimi­mõ­typot kahato Tupana topy­huꞌat uiku­ꞌuro hap eꞌat pe. Atimõ­typot Uiꞌywot hawyi uimõ­typot kahato. Miꞌi tutum uhepe aru tomõ­typot hap ok tã. Tuwe­mõ­typot hap ok tã Uiꞌywot tum aru uhepe. Atimõ­wato Uiꞌywot wuatꞌi ehamo mesu­wepyi e. Taꞌi wẽtup miit ewywuat yn uruto Uiꞌywot Uito e. Meremo irane uimõ­typot wuatꞌi ehamo e Iesui.
43,13,33,Uimẽ­pytꞌin areĩneꞌen porap yn ni eiwywo mesu­wa­rote e. Areto hawyi maꞌato uikat wyti aru mesuwe eipe maꞌato ti aru yt uipuẽti i kahato e. Haꞌa­wyte wuat uiꞌe hap ewy ti — Yt eweiwat kuap i te Uito hap kape e. Saꞌa­wy­ꞌiwuat uiꞌe Iuteuria piat hap ewy mio areꞌe ehepe uimẽ­pytꞌin e Iesui.
43,13,34,Einãpin pakup hap ahenoi ehepe eiwo­ꞌo­kyꞌe uhemiitꞌin woro­ho­ꞌo­kyꞌe hap ewy. Eiwo­ꞌo­kyꞌe uhemiitꞌin woro­ho­ꞌo­kyꞌe kyꞌe hap ewy e.
43,13,35,Miꞌi tã ewetunug pote iraniaꞌin eikuap taꞌyn eipe uhemiitꞌin sese hap e 11 ok takaria pe.  MAKU 14  PIAT EWYMiꞌi hawyi ipotmuꞌe Simãu Peteru toꞌe Iesui pe — Aikowo aru pyno ereto Uruka­ꞌiwat e. — Koran te ti yt ereto kuap i te uhupi Peteru are maꞌato meiũran ti aru uhupi ereto e.
43,13,37,— Uika­ꞌiwat areto teran eupi e. Kat pote koran yt areto kuap i eupi mehĩ katu­pono yt karãmuo i ti aru woro­ꞌatoiat e. Iraniaꞌin miat — Woro­ꞌauka ti aru eto hupiat pote iꞌatuꞌe pytkai yt woro­ꞌatoiat hin i e Peteru Iesui pe.
43,13,38,Miꞌi hawyi Iesui tiwesat — Uiꞌauka pote uiꞌauka maꞌato yt woro­ꞌatoiat hin i ereꞌe apo Peteru. Eꞌauka irane pytkai yt woro­ꞌatoiat i ereꞌe apo Peteru e. Pywo pe ti areꞌe epe mesup wãtym muo waipaka ehay owakai ti aru — Yt atikuap kahato i Miꞌi Miit ereꞌe ti aru myeꞌym mo uhepiat pe iraniaꞌin apoꞌe iꞌatuꞌe epe hawyi e Iesui Peteru pe.
43,14,1,— Uiwy­riaꞌin e Iesui areto irane eipy­ꞌa­setpyi maꞌato yt eiꞌarot reiꞌo eipyꞌa pe eiwa­nẽtup hawe e katu­pono araꞌaipok i ehowawi aru e. Eweimohey poꞌog yn o Tupana iꞌewyte uimohey yn o e.
43,14,2,Pywo ti rat Uiꞌywot etama pe ti tukup­teꞌen kahato aiꞌyat sese koꞌi e yt uheso i rat. Eiꞌyat koro koꞌi nug hamo areto irane e. Waku pe yne itote eiꞌyat koꞌi hawyi araꞌaipok ehowawi i raꞌyn e. Maꞌato heso hap pote yt ahenoi i ehepe e. Uimohey ro e Iesui. Maꞌato waku yne eiꞌyat koꞌi itote hawyi ti aru ariot i ehowawi e. Miꞌi hawyi ti aru aikope Uito areĩneꞌen miꞌi hap tote raꞌyn eweikup­teꞌen e. Eiwe­hytꞌok to uiwy­riaꞌin areꞌe aru ehepe uimohey haria Uiꞌywot etama pe e aru.
43,14,4,Taꞌi koitywy eweikuap taꞌyn aikowuat Uito hap e iꞌewyte uipuꞌap eweikuap taꞌyn e.
43,14,5,Maꞌato ipotmuꞌe Tume tiwesat — Yt uruikuap hin i Uhyt aikowuat eto hap e. Pyno aikotã som waku pyno uruikuap epuꞌap Uhyt e.
43,14,6,Miꞌi hawyi Iesui tiwesat — Uito yn wyti muꞌap Uiꞌywot kapiat hat. Uito yn wyti muꞌap Uiꞌywot moherep hãpyk hat e. Uito yn wyti muꞌap miitꞌin moieĩneꞌen Uiꞌywot yat piat hat e. Uwe uwe uimohey miꞌi hat yn wyti putꞌokꞌe aru Uiꞌywot kuap hamuat e Iesui Tume pe.
43,14,7,Uikuap haria ti iꞌewyte Uiꞌywot kuap haria teꞌe­ro­py­huꞌat e. Pyno mio uikuap haria eipe miꞌi pote Uiꞌywot kuap haria eipe e. Uiꞌywot kapiat akasa haria eipe e Iesui.
43,14,8,Mio tã e pote Wiripi toꞌe — Pyno etomo­herep to Eꞌywot uruepe Mehĩ e miꞌi pote ti aru uruikuap uwe Eꞌywot hap e.
43,14,9,Miꞌi pote Iesui Wiripi wesat — Kat pote yt uikuap i en uiwy Wiripi e katu­pono areĩneꞌen motꞌi kahato raꞌyn eipy­ꞌa­setpe maꞌato apo yt uikuap i te en e. Uhowawiat akasa haria wyti Uiꞌywot kapiat akasa haria tukup­teꞌen e. Kat pote — Etomo­herep to Eꞌywot uruepe ereꞌe e Iesui Wiripi pe.
43,14,10,Yt etimohey i apo Uiꞌywot eiam sese neꞌi Uito e. Iꞌewyte uheiam neꞌi Uiꞌywot e Uimienoi ehepiat ti yt uiat i maꞌato Uiꞌywot wat ahenoi e. Uiꞌywot yn wyti uipo­ꞌoro kat koꞌi kat koꞌi nug hamo e.
43,14,11,Pywo pe ti Uito Uiꞌywot eiam neꞌi e. Iꞌewyte uheiam neꞌi Uiꞌywot maꞌato mio tã uiꞌe hap yt eweimohey i pote uimohey ro eipe uiminug wakuap ehehamuat upi e.
43,14,12,Taꞌi pywo pe ti areꞌe uwe uwe uimohey hat wyti aru uiminug koꞌi ewy inug e. Uiꞌywot kape areto pytkai wyti aru uimohey haria poꞌog iwato inug uiminug koꞌi kai e. — Areto ti aru Uiꞌywot yatypiat uheĩneꞌen hamo eimiẽtup eimi­ky­ꞌesat koꞌi moherep hamo Uiꞌywot pe e.
43,14,13,Itotiat turan kat koꞌi kat koꞌi ewehẽtup uhowawi uiat uimi­ky­ꞌesat ok tã yn eweiky­ꞌesat haype uimõ­typot hap eweikat pote miꞌi pote ti aru ahẽtup Uiꞌywot pe hawyi ti aru eimiẽtup uhepiat tutum ehepe e. Eimiẽtup tutum hawyi miꞌi hap kaipyi ti aru wuatꞌi miitꞌin — Wakuat Tupana iꞌatuꞌe e. Miꞌi pote ti aru atum yne eimiẽtup ok tã uimi­ky­ꞌesat ewy ehẽtup pote e Uhet mõtypot hamuat ehẽtup pote e Iesui topot­mu­ꞌeria pe.
43,14,15,Miꞌi hawyi poꞌog tohenoi — Uikyꞌe ehepiat pote ewetunug no einãpin uhepiat hap koꞌi e.
43,14,16,Miꞌi hawyi ahẽtup Uiꞌywot pe hawyi ti aru toipo­ꞌoro raꞌyn ehepe wẽtup ok einãpin wuatꞌi eꞌat piat hanuat. Miꞌi ti Tupana Pãꞌãu wakuat sese hãpyk enoi hat sese miꞌi e. Miꞌi ti aru eipo­wyro hat Uito ewywuat eimo­wepit hat e. Yt karãpe i eiꞌatoiat hamuat maꞌato toinẽꞌen wuatꞌi eꞌat pe eipyꞌa pe e. Ahẽtup hawyi Tupana tum aru Topãꞌãu pywuat e. Maꞌato Tupana yt kyꞌesat haria i ti yt haꞌat teran i Ipãꞌãu katu­pono yt heremo i pote yt taꞌa­tukuap i. Maꞌato eipe ti eweikuap taꞌyn katu­pono toĩneꞌen naꞌyn eipy­ꞌa­setpe. Maꞌato miꞌi hawyi ti aru eipyꞌa pe raꞌyn topy­huꞌat at kaꞌap Tupana Pãꞌãu wakuat e
43,14,18,Maꞌato Uito iꞌewyte yt woro­ho­ꞌo­ꞌatoiat sese i katu­pono aipok no areto e. Araꞌaipok i te ti aru ehowawi uimohey haria e. Uipãꞌãu maꞌato toĩneꞌen eikai eipuo eipo­wyro hamo areto turan e Iesui.
43,14,19,Pywo ti rat yt pya i raꞌyn wyti Tupana yt kyꞌesat haria i yt akasa i uhowawiat hamuat e. Maꞌato eipe akasa uhowawiat haria ti aru eweikup­teꞌen wuatꞌi eꞌat pe katu­pono areĩneꞌen ne eipy­ꞌa­setpe e. Meiũran ti aru areĩneꞌen i raꞌyn guꞌuro pyi Uito e. Miꞌi hap eꞌat pe woro­ho­ꞌo­moieĩ­neꞌen wuatꞌi eꞌat pe Uito areĩneꞌen i hap ewywuat hawyi e.
43,14,20,Karãpeĩ Tupana Pãꞌãu wo ipytꞌat eipiit miꞌi hawyi ti aru eweikuap Uiꞌywot eiam sese Uito iꞌewyte eheiam Uito hap iꞌewyte uheiam eipe hap eweikuap Tupana Pãꞌãu toĩneꞌen ehehapiat hawyi e.
43,14,21,Iꞌewyte uwe uwe uhepiat tonãpin hap koꞌi nug hat wyti aru uikyꞌe sese hat toĩneꞌen miꞌi miit e. Uikyꞌe hat uhepiat tonãpin hap nug hat wyti aru Uiꞌywot mikyꞌe sese topy­huꞌat iꞌewyte uimi­kyꞌe kahato topy­huꞌat e. Uimi­ky­ꞌesat nug hat pe ti aru aremo­herep tope uwe Uito sese hap e Iesui 11 ok takaria pe.
43,14,22,Miꞌi hawyi ipotmuꞌe Iuta maꞌato wẽtup ok Iuta yt Iuta mekewat Ikarioti saꞌyru maꞌato ipotmuꞌe wẽtup Iuta toꞌe Iesui pe — Pyno uruepe yn apo eremo­herep uwe En hap Mehĩ e. Yt yne miitꞌin me apo eremo­herep teran Uhyt e.
43,14,23,Mio tã e pote Iesui tiwesat — Iuta pywo ti rat uwe uwe uikyꞌe uwe uwe uhehay nug hat toĩneꞌen ti aru miꞌi hat pe ti aru Uiꞌywot mikyꞌe wo topy­huꞌat e. Miꞌi hat kape ti aru Uiꞌywot wywo ariot hawyi miꞌi hat pytꞌatnug hamo urutu­kup­teꞌen e. Miꞌi hat topy­huꞌat uruꞌyat ewywuat e.
43,14,24,Pywo ti rat yt uikyꞌe sese i haria yt uhehay nug neran hin i haria teꞌe­ro­py­huꞌat e. Yt tuwat teran hin i uhepiat iꞌatu­nãpin hap upi yt uikyꞌe sese i potiaria e Iesui. Uiwy­riaꞌin uimienoi ehepiat koꞌi yt uiat uimienoi sese i maꞌato Uiꞌywot Uipo­ꞌoro hat mienoi sese uhepiat koꞌi e. Iꞌe hap yn ahenoi ehepe e.
43,14,25,Mio te ti eipy­ꞌa­setpe areĩneꞌen eimuꞌe hanuat mesuwe e.
43,14,26,Maꞌato meiũran ti aru uhaipe kai Tupana tipo­ꞌoro Uipãꞌãu sese ehowawi einãpin hamuat eiwa­nẽtup hawe ieĩneꞌen hanuat e. Toipo­ꞌoro Uipãꞌãu ehowawi uhemiit sese eipe pote e. Putꞌokꞌe hawyi ti aru yne eimi­waure uimienoi ehepiat koꞌi ete eimo­wa­tetup ewanẽtup hãpyk hamo hat topy­huꞌat eipuo Uipãꞌãu e. Kat uiꞌe hap kat uiꞌe hap eimi­waure koꞌi toiꞌa­tu­mo­herep i raꞌyn eiwa­nẽtup hawe areto hawyi e.
43,14,27,Uiwy­riaꞌin areto raꞌyn eipy­ꞌa­setpyi are wen maꞌato yt eweiwa­nẽtup koꞌi koꞌi teiꞌo miꞌi hap pupi e. Yt eweikenꞌẽ teiꞌo e. Mesup taꞌyn woro­ho­ꞌonug Tupana mowepit hanuaria e. Yt eiwa­nẽtup koꞌi koꞌi hamo i e. Woro­ho­ꞌo­mo­wepit kahato aru Uipãꞌãu wo e Iesui. Iraniaꞌin yt uimohey i haria wyti yt eimo­wepit kuap i maꞌato Uito ti woro­ho­ꞌo­mo­wepit kuap sese katu­pono uimo­wepit hap uipyꞌa piat atum naꞌyn ehepe e.
43,14,28,Areto irane eipy­ꞌa­setpyi uhemiitꞌin maꞌato miꞌi hawyi ti aru ariot re ehowawi raꞌyn ehepe e. Uikyꞌe sese eipe pote waku eweiꞌe uhepe — Ereto teran mote waku etunug emiky­ꞌesat ewy Mehĩ waku eraꞌaipok Eꞌywot kape waku eweiꞌe uhepe uikyꞌe pote katu­pono uhehatꞌat kahato Uiꞌywot kyꞌewi e. Waku kahato ti rat Uiꞌywot e. Uhehatꞌat kahato Uiꞌywot akasa i hamo e katu­pono Uiꞌywot poꞌog uikai e.
43,14,29,Areto raꞌyn Uiꞌywot kape aru hawyi araꞌaipok ehowawi e. Miꞌi e hap ahenoi ehepe yianme katu­pono ti aru karãpeĩ topy­huꞌat uiꞌe hap ewywuat miꞌi eꞌat pe ti aru — Pywo kahato rasig tohenoi ahepe eweiꞌe aru uhepiat uiꞌe hap mesup e hap ete e. Miꞌi hawyi mekewat eꞌat pe poꞌog naꞌyn uimohey eipe raꞌyn katu­pono atunug yne yne uiꞌe hap ewywuat pote e.
43,14,30,Koran te ti aru yt atiꞌa­tu­muꞌe kuap i kahato eipe saꞌa­wy­ꞌiwuat eimuꞌe hap ok tã katu­pono tut aru yt uimohey haria i akag. Yt naku i nug haria potypot putꞌokꞌe irane mesuwe uipyhyp teran haype e. Taꞌi miꞌi yt nakuat i ti uhãꞌãg sese haype tut ahiag maꞌato yt kat hin i uipyꞌa piat uiwa­nẽtup hawiat ahiag miky­ꞌesat koꞌi are yt wẽtup sehay i ahiag wat uipyꞌa pe e. Koitywy ti aru wuatꞌi miitꞌin naꞌyn ikuap kahato uhepiat Uiꞌywot kyꞌe kahato hap e. Iꞌewyte Uiꞌywot miky­ꞌesat yn nug hat Uito hap taꞌa­tukuap e. Uiku­ꞌuro hap kape teꞌe­ra­haꞌat hawyi taꞌa­tu­wa­nẽtup hawe miꞌi hawyi meremo taꞌa­tukuap taꞌyn uinãpin hap Uiꞌywot mienoi koꞌi yne yne nug hat areĩneꞌen hap taꞌa­tukuap aru e.Mio tã tohenoi yne hawyi — Pyno waku raꞌyn are toꞌiro pyno meiũpepyi uipot­mu­ꞌeria e Iesui 12 ok takaria pe.
43,15,1,Miꞌi hawyi muꞌap upi Iesui toꞌe — Uito ti mikoi yp ewy Uiꞌywot wyti ikoi hat ewy e.
43,15,2,Miꞌi hawyi eipe mikoi yp iaga ewy eweikup­teꞌen e. Haga yt haat i hawyi tohy­wytip iꞌywyt­ꞌokpy hawyi haga yt naku i rakat toiterek yt imosat i hat miꞌi hawyi iraniaꞌin haga koꞌi haat kahato i raꞌyn e.
43,15,3,Miꞌi hap ewy kahato einãpin uhepiat hap timo­hãpyk kuap kahato eiwa­nẽtup saꞌag hap e. Miꞌi hawyi ehehãite eweikup­teꞌen eipyꞌa piat eiwa­nẽtup hap koꞌi eiwo­ꞌo­ꞌe­wy­ꞌewy mikoi iãgã pitpitꞌok hap ewy kahato einãpin uhepiat hap e. Haga mitek taꞌyn merep hap ewy hawyi igag. Miꞌi hap ewy kahato eipe yt eweikup­teꞌen i uiwywo pote e. Eweikup­teꞌen no yt pya hin i uikai aikotã haga satꞌe kahato rakat iꞌyp ete hap ewy waku miꞌi tã uimohey eipe e. Haga yt haatꞌe kuap i pote watitek iꞌyp ete pyi e. Miꞌi tupono waku haga koꞌi satꞌe kahato rakaria ewywuaria iꞌyp ete eweipy­huꞌat e. Waku wepytyk kahato haria wo eweipy­huꞌat. Miꞌi pote mono erepytyk ehete e. Miꞌi tã hap ewy pote haatꞌe kahato rakaria wo eweipy­huꞌat. Iwese rakaria woꞌo­kyꞌe haria wo eweikup­teꞌen e. Taꞌi haga koꞌi iꞌatuꞌyp esaika hap kaipyi tuwenug naꞌyn e. Eipe ti iꞌewyte uhesaika hap kaipyi eiwenug kuap e. Eiweran pote yt eiwenug kuap i e.
43,15,5,Uito iꞌyp ewy eipe haga ewy. Eiwe­pytyk to uhete aikotã haga satꞌe iꞌyp etiat toꞌewy haga haat rakat ewy eweikup­teꞌen e. Taꞌi eiwe­pytyk uhete pote yn haga haat rakat ewy eweikup­teꞌen maꞌato yt uhesaika hap wywo i pote yt kat i ewetunug kuap kahato wakuap e.
43,15,6,Ariaꞌyp iaga mitek taꞌyn hawyi igag meremo hawyi yt kan hamo i waku raꞌyn aria wo yn naꞌyn. Miꞌi hap ewy eipe yt eiwe­pytyk i uhetiat pote e yt kan hamo i eweikup­teꞌen e. Aikotã haga gag ewy eweikup­teꞌen. Miitꞌin tiꞌa­tunug haga gag hawyi taꞌa­tuwuk. Miꞌi hap ewy eipe yt uimohey i eipe pote.
43,15,7,Eiwe­pytyk uhete pote uimienoi ehepiat ewetunug pote Tupana tum ehepe eimiẽtup topiat tutum eimi­ky­ꞌesat ewy uiwy sese eweikup­teꞌen pote e.
43,15,8,Karãpeĩ hewo hewo haga ete pyi he rakat pote miitꞌin tuwehum kahato e. Miꞌi hap ewy waku kahato he rakaria ewy eweikup­teꞌen e. Miꞌi pote ti aru iꞌatu­wepit kahato iraniaꞌin — Waku kahato Tupana iꞌatuꞌe haype woꞌo­kyꞌe rakaria woꞌo­wese haria wo eweikup­teꞌen pote aru e.
43,15,9,Aikotã aikotã Uiꞌywot eikyꞌe hap ewy ti Uito woro­ho­ꞌo­kyꞌe e. Yt eweipun neiꞌo uhepiat eikyꞌe hap e.
43,15,10,Uito atunug Uiꞌywot miky­ꞌesat ewy miꞌi pote uikyꞌe kahato. Miꞌi hap ewy uimi­ky­ꞌesat ewetunug mote woro­ho­ꞌo­kyꞌe kahato Uito wy e. Aikotã Uito Uiꞌywot piat uinãpin hap atunug miꞌi hawyi toĩneꞌen uruto­ꞌo­kyꞌe hap e. Miꞌi hap ewy eipe ewetunug uhepiat einãpin hap hawyi toĩneꞌen kahato aiwo­ꞌo­kyꞌe hap e.
43,15,11,Eiwo­ꞌo­mo­wepit hap yn ni atiky­ꞌesat uiwy­riaꞌin e. Miꞌi pote haꞌa­wy­tepyi ti woro­ho­ꞌo­nãpin kahato e. Atiky­ꞌesat kahato eiwo­ꞌo­mo­wepit hap sese uiat uiwepit hap ewy atiky­ꞌesat eipyꞌa pe e. Miꞌi pote woro­ho­ꞌo­nãpin haꞌa­wy­tepyi eimo­wepit hamuat uimi­nãpin nug hap e.
43,15,12,Uhepiat einãpin sese hap ahenoi i ehepe einãpin hap koro mio tã areꞌe i — Eiwo­ꞌo­kyꞌe ro aikotã Uito woro­ho­ꞌo­kyꞌe hap ewy areꞌe i e.
43,15,13,Pyno wẽtup ok aiwy poityꞌi tuete hawyi watuwat raꞌyn ipowyro hamo aiwy kyꞌe kahato hat pote e. Miꞌi hawyi aiꞌauka hap topy­huꞌat wen maꞌato aiwy yt ikuꞌuro i ieha­kye­raꞌat hat wato­py­huꞌat. Toĩneꞌen ne aiwy aiku­ꞌuro ikawiano hawyi e. Mio tã hap ewy watunug mote aiwy kyꞌe sese hap ahepiat wati­mo­herep poꞌog poꞌog wuatꞌi kyꞌe hap kai e. Pyno miꞌi tã hap atiꞌa­tu­kyꞌe eipe uiwy­riaꞌin e. Taꞌi eikyꞌe uhepiat hap atomo­herep irane e.
43,15,14,Uiku­ꞌuro irane eheha­kye­raꞌat hamo e. Pywo ti rat ewetunug uimi­ky­ꞌesat ewy pote uiwy­riaꞌin sese eweipy­huꞌat uimi­kyꞌe kahato haria wo eweipy­huꞌat. Motpo­ꞌo­roria yt taꞌa­tukuap hin i kat koꞌi kat koꞌi taꞌa­tu­ka­ꞌiwat minug wuat e maꞌato eipe uiwy­riaꞌin me uheropat haria eipe yt are i. Maꞌato uiwy­riaꞌin sese eipe are miꞌi pote ahenoi ehepe torania Uiꞌywot e uhepiat hap koꞌi. Pyno mio eipe yt uheropat haria i maꞌato uiwy­riaꞌin sese eipe katu­pono ahenoi kahato yne yne Uiꞌywot e hap ehepe hawyi eweikuap taꞌyn yne uiminug irane hap koꞌi uiwy­riaꞌin eipe pote.
43,15,16,Taꞌi uiwy­riaꞌin eipe ti yt uiꞌairo i maꞌato Eika­ꞌiwat no maꞌato Uito woro­ho­ꞌo­ꞌairo eipe uhemiit no. Miꞌi hawyi woroꞌ­ho­ꞌo­po­ꞌoro uhehay moherep miitꞌin miat hamo iꞌewyte wakuap sese nug hamo yt ikahuro i rakat motpap nug hamo woro­ho­ꞌo­po­ꞌoro uiwy­riaꞌin e. Miꞌi turan kat koꞌi kat koꞌi eweiky­ꞌesat hawyi ewehẽtup to Uiꞌywot pe uimi­ky­ꞌesat ewy hawyi tutum ehepe eimi­ky­ꞌesat ok tã uhytꞌiꞌin e. Atiky­ꞌesat eimi­mu­ꞌeria ehaipe­piaria iꞌewyte uimohey heg nakaria ewy teꞌe­ro­py­huꞌat. Atiky­ꞌesat ehaipe­piaria uhemiit sese wo hap atiky­ꞌesat e.
43,15,17,Miꞌi pote atiky­ꞌesat kahato eiwo­ꞌo­kyꞌe kahato hap e. Eiwo­ꞌo­kyꞌe ro eiwo­ꞌope e. Mio tã hap ewy eweikup­teꞌen uimi­ky­ꞌesat nug hamuat e.
43,15,18,Mio wyti aru yt uimohey i haria iꞌatu­py­ꞌahak kahato ehete maꞌato karãpe mesu­wa­ro­tiaria tukup­teꞌen haiwot rakaria ehete uhemiitꞌin eipe pote waku eiwa­tetup aikotã saꞌa­wy­ꞌite uhete iꞌewyte iꞌatu­py­ꞌahak hap kape — Aika­ꞌiwat ete iꞌatu­py­ꞌahak saꞌa­wy­ꞌi­tewuat ewy eweiꞌe yn o eiwo­ꞌope e.
43,15,19,Yt uimohey i haria eipe pote iraniaꞌin eikyꞌe haria tukup­teꞌen maꞌato uimohey haria eipe miꞌi pote yt eikyꞌe hin i katu­pono yt uimohey i haria tok pyi woro­ho­ꞌo­ꞌairo uhemiit no hawyi yt iꞌatuwat i raꞌyn eipe eweipy­huꞌat e. Miꞌi tupono yt iꞌatu­wese i ehete iꞌatu­py­ꞌahak ehete e.
43,15,20,Aikotã aikotã saꞌa­wy­ꞌite gaꞌiwat eika­ꞌiwat ete taꞌa­tunug saꞌag pote hemiitꞌin ete iꞌewyte taꞌa­tunug saꞌag are raꞌyn saꞌa­wyꞌi ehepe. Yt waure­ꞌe­weiꞌe teiꞌo mio tã uiꞌe hap kai e. Iꞌewyte hemiitꞌin taꞌa­tu­sa­tyꞌi satyꞌi wy e. Iꞌewyte uhepiat taꞌa­tu­nãpin hap taꞌa­tunug miꞌi pote ti aru iꞌewyte iꞌatuepiat taꞌa­tu­nãpin hap taꞌa­tunug e.
43,15,21,Saꞌag saꞌag taꞌa­tunug aru ehete uiwy­riaꞌin eipe pote uhet moherep haria eipe pote. Iꞌewyte yt taꞌa­tukuap i uwe uipo­ꞌoro hat pote. Miꞌi pote yt naku i kahato taꞌa­tunug aru ehete mehĩꞌin e.
43,15,22,Yt ariot i mesu­wa­rote miitꞌin muꞌe hamo pote yt taꞌa­tu­ꞌa­parap i uimohey hap. Maꞌato koitywy yt uimohey hin i miꞌi pote — Eipe yt nakuaria wo i sese raꞌyn e Tupana yt uimohey i haria pe. Miꞌi hawyi yt kat iꞌatuꞌe kuap i raꞌyn Tupana pe katu­pono pywo pe toꞌe e. Saꞌa­wyꞌi — Yt uiwepyi i yt uruwepyi i iꞌatuꞌe Tupana pe maꞌato koitywy yt taꞌa­tu­wesat kuap i Tupana pe — Kat pote Uhaꞌyru pun haria eipe e iꞌatuepe hawyi.
43,15,23,Uwe uwe uhete ipyꞌahak miꞌi haria iꞌewyte ti Uiꞌywot etiat ipyꞌahak takaria e.
43,15,24,Maꞌato yt ariot i mesu­wa­rote wakuap sese nug miitꞌin ehamuat hamo pote yt taꞌa­tu­ꞌa­parap sese i uimohey hap e. Maꞌato mio teꞌe­ra­ꞌa­kasa raꞌyn yne uimi­sepap wakuap sese koꞌi poꞌog iwato torania kai maꞌato miꞌi pytkai iꞌatu­py­ꞌahak uhete Uiꞌywot etiat ewy e.
43,15,25,Aikotã nimuat — Yt kat pytkai i iꞌatu­py­ꞌahak uhete e iwan me. Miꞌi e hap ewy miitꞌin iꞌatu­py­ꞌahak uhete mesup e.
43,15,26,Putꞌokꞌe uiꞌe atipy pe hawyi ti aru areꞌe — Etipo­ꞌoro ro uhemiitꞌin kape Epãꞌãu Papai are. Miꞌi hawyi ti aru toipo­ꞌoro ehowawi Topãꞌãu wakuat eipo­wyro hamo eimuꞌe sehay wuat hãpyk hamo uimo­herep ehepiat hamo toipo­ꞌoro Topãꞌãu sese e.
43,15,27,Uiꞌywot Pãꞌãu putꞌokꞌe hawyi eimo­wepit hat topy­huꞌat eiꞌa­rotꞌi hap monik hamuat tut. Miꞌi hawyi ti aru ewehenoi miitꞌin me raꞌyn uhetiat katu­pono Tupana Pãꞌãu eiam eweikup­teꞌen pote. Iꞌewyte uimi­muꞌe koꞌi eweikuap kahato raꞌyn pote iꞌewyte uikuap kahato eipe haꞌa­wy­te­pyite mesup te pote ewehenoi kahato aru miitꞌin me uhetiat e Iesui topot­mu­ꞌeria pe.
43,16,1,Eiweꞌeg wo o uimohey hap atoiat hap pupi are katu­pono yianmete ahenoi aikotã aikotã saꞌag ehetiat hamuat ahenoi yne yianmete raꞌyn ehepe katu­pono karãpe putꞌokꞌe hawyi mono yt eweipun i raꞌyn uimohey ehepiat hap e.
43,16,2,Katu­pono ti aru meiũran eipugha Tupana mõtypot yat pyi e. Meiũran ti aru eiꞌa­tu­ꞌuka hanuaria tukup­teꞌen. Mesuwat yi totiaria ti aru teꞌe­roꞌe toꞌope — Toꞌiro waku wati­ꞌa­tu­ꞌuka Tupana mohey haria iꞌatuꞌe saꞌag neꞌi e.
43,16,3,Miꞌi tã ti aru taꞌa­tunug ehete katu­pono yt uikuap i uwe sese Uito hap iꞌewyte uwe Uiꞌywot hap yt taꞌa­tukuap i e.
43,16,4,Maꞌato ti ahenoi yne raꞌyn mesup ehepe yianmete aikotã taꞌa­tunug saꞌag hamuat koꞌi e. Miꞌi tupono mekewat putꞌokꞌe raꞌyn ehete hawyi ti aru eiwa­tetup yn naꞌyn mesuwat uimienoi kape e. Saꞌa­wyꞌi te ti yt ahenoi i ehepiat hoꞌopot hamuat katu­pono saꞌa­wyꞌi ti eipy­ꞌa­setpe areĩneꞌen eika­wiano eiꞌa­pykok hamuat. Miꞌi pote yt ahenoi i maꞌato mesup ti ahenoi raꞌyn ehepe aikotã eheha­ky­ꞌeꞌi hamuat koꞌi e.
43,16,5,Mio wyti aru maꞌato areto uipo­ꞌoro hat kape i raꞌyn are maꞌato eipe yt apoꞌe­weiꞌe i uhepe — Aikowo aru pyno ereto Uhyt yt eweiꞌe i uhepe e. Areto motꞌi irane eitokpyi pote eweha­tyꞌu kahato uikyꞌe haype e.
43,16,7,Pywo pe ti areꞌe ehepe meiũpe yn areĩneꞌen pote ti yt tut i ti eipo­wyro pakup i hamuat Tupana Pãꞌãu maꞌato areto meiũpepyi pote ti aru atipo­ꞌoro kuap eipo­wyro pakup i hanuat e.
43,16,8,"Mio tã e irane Tupana Pãꞌãu wuatꞌi miitꞌin me — Eiperia torania Tupana piat iꞌaparap haria e ti aru putꞌok­toꞌe hawyi. Tupana yn ni eimo­hãpyk kuap hat e ti aru wuatꞌi miitꞌin me. Taꞌi yt nakuap nug haria ti aru Tupana tiꞌa­tu­sa­tyꞌi satyꞌi kahato hamuat e ti aru miitꞌin me Tupana Pãꞌãu putꞌok­toꞌe hawyi e Iesui. — Tupana piat iꞌaparap haria eiperia e ti aru katu­pono yt uimohey haria i eweikup­teꞌen e ti aru Tupana Pãꞌãu ehepiat e Iesui. — Tupana yn ni eimo­hãpyk kuap hat e ti aru miitꞌin me — Pywo ti Haꞌyru yn eimo­hãpyk kuap e ti aru kat pote toĩneꞌen Toꞌywot yatype atipy pe emiẽtup moherep hamuat eheha­kye­raꞌat hamuat e ti aru. Maꞌato yt eweimohey i pote yt karãpe i ewehaꞌat Haꞌyru kape e ti aru Tupana Pãꞌãu miitꞌin me e. — Areto raꞌyn miꞌi hawyi uimohey haria yn uipuẽti haria maꞌato iraniaꞌin yt karãpe i aru uipuẽti mesuwe. Yt karãpe i uhowawi teꞌe­ra­haꞌat e Iesui. — Tupana tiꞌa­tu­sa­tyꞌi aru eipo­typot ahiag wuatꞌi eꞌat pe e ti aru iꞌewyte toiꞌa­tu­sa­tyꞌi satyꞌi iwywo Haꞌyru mohey hap pun haria e ti aru Tupana Pãꞌãu mesu­wa­ro­tiaria pe uhepiat e Iesui. Series,  Series,  Series, "
43,16,12,Poꞌog wyti ahenoi teran ehepe mesuwat etiat maꞌato ti eiwa­nẽtup hap yt putꞌokꞌe i ikuap hamo e.
43,16,13,Meiũran ti aru tut Tupana Pãꞌãu ehowawi pywuat sese sehay yne moherep hamo. Miꞌi ti aru henoi yne yne pywuat sese etiat ehepe e. Tuwepyi yt ihay i. Uiꞌe hap yn ihay aru e. Tupana Pãꞌãu timo­herep aru ehepe kat aru kat aru toĩneꞌen hap toiꞌa­tu­mo­herep ehepe Topãꞌãu pywuat sese wo e.
43,16,14,Taꞌi uimõ­typot kahato hat Tupana Pãꞌãu katu­pono kat are tope hap yn tohenoi ehepe uiwy­riaꞌin e. Wuatꞌi Uiꞌywot wat ipo piat uianuat raꞌyn tukup­teꞌen e. Miꞌi tã ti uiꞌe hap ewy Tupana Pãꞌãu tohenoi irane ehepe e Iesui topot­mu­ꞌeria pe.
43,16,16,— Aipok go Uiꞌywot kape areto hawyi meremo uipuẽti i eipe e. Miꞌi hawyi teꞌe­roꞌe toꞌope — Kat toꞌe hawe som — Aipok go areto Uiꞌywot kape hawyi meremo uipuẽti i eipe e ahepe iꞌatuꞌe. — Kat pote yt motꞌi wo i aru Uiꞌywot kape areto e iꞌatuꞌe. Kat toꞌe hawe som pyno aipok go areto e. Aikotã hamuat som tohenoi teran ahepe pãi iꞌatuꞌe toꞌope.
43,16,19,Miꞌi hawyi Iesui tikuap apoꞌi­ꞌa­tuꞌe teran tepiat hap miꞌi pote toꞌe — Uiwy­riaꞌin apoꞌe­weiꞌe teran apo aipok go Uiꞌywot kape areto e hap ete. Pyno ahenoi raꞌyn ehepe ehepiat ikuap hamo e.
43,16,20,Pywo pe ti are meiũran ti aru eiwo­ꞌo­kakꞌi Uito yt uwe i pote maꞌato iraniaꞌin yt uimohey haria i ti aru iꞌatu­wepit neꞌi raꞌyn e. Iꞌatu­mo­wepit hap ete ti aru eipe yt eimo­wepit hin i wyti aru e. Miꞌi rẽ ti aru maꞌato meremo tokosap yt eiwepit i hap hawyi ti aru meremo eiwepit i raꞌyn e.
43,16,21,Pywo pe ti areꞌe ehepe aikotã hary­poria imẽpyt haty turan yt iwepit hin i raꞌyn topyꞌa pe maꞌato tuwe­mo­herep taꞌyn imẽpyt hawyi meremo iwepit kahato katu­pono imẽpyt tuwe­mo­herep pote imẽpyt putꞌokꞌe pote.
43,16,22,Miꞌi hap ewy ti mesup areto raꞌyn eiꞌya­ty­pepyi miꞌi pote yt eiwepit hin i maꞌato meiũran woro­ho­ꞌo­puẽti i raꞌyn hawyi ti aru maꞌato meremo raꞌyn eiwepit hap tut aikotã aity iwepit aiꞌy­wãꞌĩ hap eꞌat pe hap ewy e. Aremo­herep i raꞌyn eipy­ꞌa­setpe hawyi eimo­wepit sese hap topy­huꞌat eiwepit sakpo hap ewy aikotã imẽpyt pakup hap ewy are. Areĩneꞌen i eiwywo hawyi eiwepit sese hap toĩneꞌen eipyꞌa pe iheg me toĩneꞌen yt uwe i raꞌyn eiwepit hap porop kuap hat e.
43,16,23,— Koitywy ewehẽtup kahato uhepe eimi­ky­ꞌesat koꞌi maꞌato areto hawyi are yt ewehẽtup kuap i uhepe areto hawyi e. Maꞌato ti aru putꞌokꞌe eipo­wyro pakup hat Tupana Pãꞌãu. Miꞌi hawyi waku ewehẽtup Uiꞌywot pe eimi­ky­ꞌesat koꞌi — Tupana eweiꞌe o Esaꞌyru Iesui e hap het rakat mohey haria uruto eweiꞌe o. Miꞌi hawyi uhet upi tutum ehepe kat koꞌi kat koꞌi eimiẽtup ok tã tutum ehepe uimi­ky­ꞌesat nug wywuat pote e.
43,16,24,Haꞌa­wyte pyi ti uhepe yn ewehẽtup eimi­ky­ꞌesat koꞌi maꞌato miꞌi hawyi aru waku ewehẽtup Uiꞌywot pe uhet wywo uimi­ky­ꞌesat ewy. Miꞌi hawyi Uiꞌywot tum aru eimo­wepit sese hamuat e. Ewehẽtup miꞌi tã hap ewy pote eweipuẽti raꞌyn eimiẽtup eimo­wepit kahato hamuat e.
43,16,25,Saꞌa­wy­ꞌi­tepyi yne ahenoi ehepe uhehay hãꞌãkap wuo maꞌato miꞌi hawyi ti aru herep wuo yn naꞌyn ahenoi ehepe Uiꞌywot etiat e.
43,16,26,Mekewat herep wuo yn ahenoi ehepiat hap eꞌat pe ti aru waku yn ewehẽtup Uiꞌywot pe uhet upi eimiẽtup koꞌi uimi­ky­ꞌesat koꞌi. Saꞌa­wyꞌi Uito yn ahẽtup Uiꞌywot pe eimiẽtup koꞌi are maꞌato putꞌokꞌe Tupana Pãꞌãu ehetiat hap eꞌat pe ti aru yt Uito yn i ahẽtup eimi­ky­ꞌesat koꞌi katu­pono atiky­ꞌesat iꞌewyte ewehẽtup Uiꞌywot kape e. Waku kahato ewehẽtup tope katu­pono eikyꞌe kahato hat Uiꞌywot e. Taꞌi eikyꞌe kahato katu­pono Uikyꞌe haria eipe iꞌewyte eweimohey kahato Tupana Mipo­ꞌoro Uito hap Tupana kaipywiat sut hat Uito hap eweimohey kahato. Miꞌi pote waku ewehẽtup hãpyk Uiꞌywot ewawi e.
43,16,28,Pywo kahato Uiꞌywot kaipywiat Uito ariot raꞌyn miitꞌin kape. Miꞌi rẽ araꞌaipok i raꞌyn Uiꞌywot kape mesuwat yi totepyi e.
43,16,29,Miꞌi hawyi hemiitꞌin teꞌe­roꞌe Iesui pe — Uruka­ꞌiwat mesup taꞌyn uruikuap taꞌyn ehay katu­pono ehenoi heremo raꞌyn mio yt hãꞌãkap wuo i raꞌyn iꞌatuꞌe. Koitywy ti uruimohey raꞌyn En wuatꞌi kuap yne hat iꞌatuꞌe. Miꞌi hawyi pyno yt apoꞌu­ru­toꞌe i raꞌyn epe uwe En hap ete katu­pono mesup uruimohey raꞌyn Tupana Mipo­ꞌoro sese En hap iꞌatuꞌe.
43,16,31,Iesui toꞌe — Pywo apo uimohey eipe e. Meikoran ti aru mesup taꞌyn uiꞌatoiat yne eipe hawyi eiwe­sytpok yne uiꞌya­ty­pepyi eiꞌyat koꞌi kape. Miꞌi hawyi uiweran uiꞌatoiat yne eipe hawyi. Maꞌato ti aru yt uiweran sese i katu­pono Uiꞌywot yt uiꞌatoiat hin i e.
43,16,33,Miꞌi hawyi Iesui toꞌe — Eimo­so­ꞌopot kahato hanuaria yt uimohey haria i tukup­teꞌen aru maꞌato yt eweikenꞌẽ teiꞌo iꞌatu­pupi katu­pono iꞌatu­pyhyp hat Uito areĩneꞌen iꞌatu­mo­perup i hat Uito miꞌi pote eiwe­saika ro uhete e. Wuatꞌi kat koꞌi kat koꞌi ahenoi raꞌyn ehepe eimoe­saika hamuat eimo­wepit hamuat. Eimo­wepit hap sese maꞌato Uito e. Yt eiwa­nẽtup o koꞌi koꞌi wo katu­pono atiꞌa­tu­ꞌakit akit aru yne yne ahewa­nĩ­kaptia koꞌi e. Hoꞌopot hap putꞌokꞌe ehetiat turan yt paaꞌe­weiꞌe sese eipyꞌa pe eiwa­nẽtup hawe katu­pono yt karãpe i woro­ho­ꞌo­ꞌatoiat sese e Iesui topot­mu­ꞌeria pe.
43,17,1,Miꞌi tã toꞌe Iesui hawyi ihaꞌat ywaipe miꞌi hawyi toꞌe — Papai e uiku­ꞌuro hamuat mesup taꞌyn putꞌokꞌe e. Woro­mõ­typot teran Papai uiku­ꞌuro hawe. Atiky­ꞌesat kahato miitꞌin piat — Wakuat kahato En Tupana iꞌatuꞌe hap atiky­ꞌesat. Miꞌi haype uimõ­typot mesuwe Uiꞌywot e.
43,17,2,Papai uinug naꞌyn En Wuatꞌi Miitꞌin Potypot nuat katu­pono etiky­ꞌesat kahato miitꞌin ehakye­raꞌat hamuat uimiium emiꞌai­roria pe hap etiky­ꞌesat Papai. Waku kahato mesup yne emiium esaika hap topy­huꞌat mesup uipiit pe e.
43,17,3,En yn ni Tupana sese are. Iꞌewyte wẽtup ok yn Emipo­ꞌoro Esaꞌyru wuatꞌi Porekuat. Miꞌi ti Uito Iesui Emipo­ꞌoro Papai are. Ekuap sese haria Esaꞌyru kuap haria yn wuatꞌi eꞌat piat gupteꞌen sese hanuaria are e.
43,17,4,Taꞌi ewat emõtypot hap yn ni miitꞌin me atomo­herep Uiꞌywot are e. Atunug naꞌyn wyti yne uipo­ꞌoro epiat hap emiky­ꞌesat nug hap Papai are e.
43,17,5,Papai araꞌaipok irane ewawi mesup are. Woro­kyꞌe kahato Papai wẽtup yn Aito. Pyno ewekaipyi uimõ­typot ro itote aikotã saꞌa­wy­ꞌite yi nug hap eꞌyian notiat ewy uimõ­typot itote Papai are e.
43,17,6,Taꞌi woro­mo­herep taꞌyn yne emiium uimu­ꞌeria koꞌi pe are. Saꞌa­wyꞌi te ewanuaria uhemiit tukup­teꞌen maꞌato mio emiium aiwa­nuaria wo raꞌyn tukup­teꞌen mio ahehay upianuaria tukup­teꞌen maꞌato saꞌa­wyꞌi mesu­wa­ro­tiaria ehay upiaria tukup­teꞌen are e.
43,17,7,Koitywy taꞌa­tukuap taꞌyn Uito Emipo­ꞌoro ehay moherep yne hamuat hat are e. Atimo­herep taꞌyn yne emienoi uhepiat Papai are. Miꞌi taꞌa­tukuap yne raꞌyn emienoi uiwẽ piat hawyi taꞌa­tusat yne raꞌyn ehay katu­pono taꞌa­tukuap kahato raꞌyn ekaipywiat Uito hap iꞌewyte Uito Emipo­ꞌoro hap taꞌa­tu­mohey kahato raꞌyn are e.
43,17,9,Papai ahẽtup emiium uhemiitꞌin koꞌi powyro hamuat Papai katu­pono ewanuaria sese miꞌiria pote etiꞌa­tu­poi­tyro miꞌiria koitywy are. Atiky­ꞌesat miꞌiria wẽtup miit ewy yn uimohey hap ete. Yt ahẽtup i yt uimohey i haria powyro hap maꞌato ahemiit powyro hap ahẽtup epe Papai are e. Papai torania wyti uimohey haria ewanuaria wo tukup­teꞌen are. Miꞌi pote iꞌewyte yne ewanuaria uiano tukup­teꞌen are. Aimohey haria waku nug haria tukup­teꞌen mesup miꞌi pote uimõ­typot kahato iraniaꞌin — Waku pe tukup­teꞌen Iesui saipe­piaria iꞌatuꞌe. Miꞌi pote — Waku sese iꞌatu­ka­ꞌiwat iꞌatuꞌe uhepiat are e.
43,17,11,Papai yt uwe i raꞌyn mesuwat yi tote eꞌewywuat wakuat are. Papai araꞌaipok irane ewawi maꞌato ti aru uimohey haria yn naꞌyn teꞌe­ro­py­huꞌat mesu­wa­rote are. Papai En ni poꞌog hesaika torania kawiat hat are. Miꞌi esaika hap etum naꞌyn uhepe. Koitywy En ewy uhesaika raꞌyn. Ewawi areto hawyi yt uwe i Uito mesuwe maꞌato uhaipe­piaria uhemiitꞌin ti aru teꞌe­ro­py­huꞌat mesuwe. Papai En ni hãpyk kahato rakat are. Etiꞌa­tu­moe­saika ro uhemiitꞌin aikotã eꞌewy iꞌewyte uiꞌewy miꞌiria tukup­teꞌen hãpyk hamo are. Atiky­ꞌesat miꞌiria tukup­teꞌen wẽtup miit ewy aikotã En Uito wẽtup miit ewy watoĩ­neꞌen hap ewy are e.
43,17,12,Papai uheĩneꞌen iꞌatu­py­ꞌa­setpiat turan esaika wo atiꞌa­tu­ka­wiano torania uhemiitꞌin. Yt wẽtup ok i uimohey hap waureꞌe hat wo topy­huꞌat maꞌato mekewat hoꞌo­wasat rakat uimohey ran hat waure hat miꞌi ti tonug hap ewy ti raꞌyn uiwaure are. Aikotã saꞌa­wy­ꞌiwuat miwan henoi hap ewy ti raꞌyn uiwaure toꞌuhu hap ewy tutunug miꞌi tã. Maꞌato iraniaꞌin torania atiꞌa­tu­moheg kahato ehay wo are e.
43,17,13,Papai koitywy areto i raꞌyn ewawi miꞌi tupono meiũwat uiꞌe hap ahenoi kahato uimohey haria pe iꞌatu­mo­wepit hamuat. Atiky­ꞌesat kahato uiwepit hap ewy topy­huꞌat iꞌatu­pyꞌa pe yt areĩneꞌen i mesu­wa­rote hawyi. Iꞌatu­mo­wepit hap sese atiky­ꞌesat Papai are e.
43,17,14,Ahenoi raꞌyn ni eko uhemiitꞌin me Papai. Eko ewy ti raꞌyn tukup­teꞌen iꞌewyte uiꞌewy teꞌe­ru­wa­nẽtup are. Miꞌi pote yt imohey haria i yt iꞌatu­wese hin i ahete katu­pono yt iꞌatueko ewy hin i urutu­kup­teꞌen Papai are e.
43,17,15,Papai etiꞌa­tu­ꞌywyk o uhemiitꞌin yt aimohey i haria pyꞌa­setpyi yt are i. Ahẽtup epe maꞌato o etiꞌa­tu­ꞌywyk o uimohey reꞌym haria porekuat ahiag po pyi uhemiitꞌin are ahẽtup Papai. Atiky­ꞌesat kahato mesu­wa­ro­tiaria pyꞌa­setpe tukup­teꞌen aru ahemiit iꞌatu­muꞌe ahetiano hanuaria wo Papai are maꞌato tukup­teꞌen yt nakuaria i pyꞌa­setpe turan etiꞌa­tu­moe­saika ahemiitꞌin esaika hamo wãiꞌe hamo yt naku i nug haria iãꞌãg hap pupi are e.
43,17,16,Katu­pono aheko yt mesu­wa­ro­tiaria eko ewy hin i raꞌyn. Iꞌewyte ahemit­tꞌin aimohey haria yt iraniaꞌin wanẽtup haria ewywuat i tukup­teꞌen are e.
43,17,17,Pywo kahato ti urunãpin En Papai. Taꞌi ehay pywuano ro uhemiitꞌin moty­pyꞌi En emiky­ꞌesat ewywuat nug hanuaria wo. Miꞌi tã etunug mote ti aru emiitꞌin sese wo raꞌyn teꞌe­ro­py­huꞌat aiꞌe­wywuat tukup­teꞌen ahemiitꞌin are e.
43,17,18,Papai saꞌa­wyꞌi uipo­ꞌoro mesu­wa­ro­tiaria ehakye­raꞌat hamo emiit nug hamuat uipo­ꞌoro saꞌa­wyꞌi. Koitywy En hap ewy atiꞌa­tu­po­ꞌoro ahemiitꞌin wuatꞌi mesu­wa­ro­tiaria emiit nug hamuat aikotã uipo­ꞌoro hap ewy are e. Papai epo pe hamuat raꞌyn areĩneꞌen uiku­ꞌuro iatuepiat rẽ. Miꞌi hawyi torania uhemiit epo tukup­teꞌen Papai are. Uiꞌywot ewanuat yn areĩneꞌen emiky­ꞌesat nug hamuat are. Uito ewywuaria hap atiky­ꞌesat kahato uimi­mu­ꞌeria ewanuat yn emiky­ꞌesat nug hanuaria hap atiky­ꞌesat. Miꞌi pote atiꞌa­tu­muꞌe kahato miꞌiria ehay pywuanuat ete. Ehay pywuanuat no atiꞌa­tuekyi uipot­mu­ꞌeria ehowawi emiitꞌin yn no are e.
43,17,20,Papai yt uhemiit meiũwuaria 11 ok takaria upi yn i ahẽtup epe maꞌato iꞌewyte ti meiũran nuaria uimohey haria meiũwuaria haipe­piaria upi ahẽtup epe iꞌatuehay upiat aimohey hanuaria upi are. Iꞌatu­sai­pe­piaria aimohey hanuaria upi ahẽtup iꞌewyte are e. Papai aikotã aiwa­nẽtup hap wẽtup yn hap ewy ahemiitꞌin wanẽtup hap ahẽtup ekaipyi are. Aikotã areĩneꞌen ekai iꞌewyte ereĩneꞌen uikai miꞌi hap ewy atiky­ꞌesat aimi­mu­ꞌeria tukup­teꞌen ahepe wẽtup miit hap ewy aito uruto hap ahẽtup Papai are. Iꞌatu­wa­nẽtup hap aiwat ewy. Miꞌi hawyi meremo mesu­wa­ro­tiaria yt aimohey haria i pywo iꞌatuꞌe. Meremo taꞌa­tu­mohey Emipo­ꞌoro wuatꞌi ehakye­raꞌat hat Uito hap are e.
43,17,22,Papai saꞌa­wyꞌi ereꞌe uhepe — Waku kahato En uiꞌewy ere. Miꞌi hap ewy koitywy are uhemiitꞌin me — Wakuaria kahato eipe uiꞌewy are. Miꞌi tã are iꞌatuepe katu­pono atiky­ꞌesat miꞌiria aiwo­ꞌo­ꞌe­wy­ꞌewy aiwa­nẽtup hap are e Iesui.
43,17,23,— Uiꞌywot atiky­ꞌesat En Uito ahemiit wẽtup miit ewy hap atiky­ꞌesat are. Atiky­ꞌesat ahemiit wakuat sese rakaria ahewaku hap ok tã hap atiky­ꞌesat are. Aiwo­ꞌo­ꞌewy kahato watoĩ­neꞌen Papai En Uito ahemiitꞌin wywo wẽtup yn aiwa­nẽtup hap koꞌi hap atiky­ꞌesat are. Miꞌi tupono miꞌi aheka­tu­wyria sese koꞌi ahehay enoi haria mesuwat yi totiat haria aru tukup­teꞌen are. Toiꞌa­tu­muꞌe miitꞌin turan pywo sese ti iꞌatuꞌe iraniaꞌin Tupana Mipo­ꞌoro Iesui aheha­kye­raꞌat hamuat iꞌatuꞌe wanẽtup haria. Taꞌi Tupana aikyꞌe kahato Tosa­ꞌyru kyꞌe hap ewy aikyꞌe iꞌatuꞌe iraniaꞌin katu­pono hãpyk sese tukup­teꞌen ahemiitꞌin iraniaꞌin ehamo pote hap ahẽtup epe Uiꞌywot are e.
43,17,24,Papai mesuwat yi nug hap eꞌyianmete uikyꞌe kahato En are. Taꞌi saꞌa­wyꞌi sese mesuwat yi yt etunug i te turan — Wakuat kahato En aiwo­ꞌo­kyꞌe hap toꞌo­ꞌewy kahato ere uhepe Papai are. Atiky­ꞌesat kahato uhemiitꞌin uimohey haria emiium koꞌi tukup­teꞌen aru aiũpe aiũpe uheĩneꞌen saꞌa­wy­ꞌiwuat hap upi i are. Atiky­ꞌesat uikahu hap kape teꞌe­ra­haꞌat aru are. Atiky­ꞌesat emiium uhewaku hap sese kuap hamo Papai are e.
43,17,25,Papai hãpyk kahato rakat sese En maꞌato emohey reꞌym haria mesuwe uwe En hap yt taꞌa­tukuap hin i. Maꞌato Uito ti worokuap kahato are iꞌewyte uipo­ꞌoro epiat hap mohey haria tikuap kahato En wy are e.
43,17,26,Haꞌa­wyte pyi te mesup te woro­mo­herep uiwy­riaꞌin me are. Iꞌewyte ti aru woro­mo­herep i uwe En uhemiitꞌin me are katu­pono atiky­ꞌesat kahato iꞌatu­wo­ꞌo­kyꞌe hap aiwo­ꞌo­kyꞌe hap ewy are. Miꞌi haype woro­mo­herep ti aru iꞌatuepe katu­pono atiky­ꞌesat aheka­tu­wyria wywo watu­kup­teꞌen wuatꞌi eꞌat pe Papai are. Etiꞌa­tu­kyꞌe ro uhaipe­piaria uimohey haria uikyꞌe hap ewy are aikotã — Woro­kyꞌe Uhaꞌyru ere uhepe saꞌa­wyꞌi. Miꞌi e hap ewy ereꞌe uhaipe­piaria pe — Woro­ho­ꞌo­kyꞌe uhaꞌy­ruꞌin uhaki­ꞌytꞌin ereꞌe aru uimohey motꞌi haria pe Uiꞌywot are e kahato Iesui Toꞌywot pe.
43,18,1,   PIAT EWYMio tã toꞌe Toꞌywot piat hawyi toto raꞌyn Iesui yꞌy hitꞌi Seterũ hy sakpo toto. Miꞌi hap tote teke mikoi ypia pe temiitꞌin wywo.
43,18,2,Maꞌato Iesui maꞌat hat Iuta tikuap taꞌyn mekewat mikoi ypia katu­pono saꞌa­wy­ꞌite Iesui tiky­ꞌesat teꞌe­ru­wa­ꞌa­tunug temiitꞌin wywuat 12 ok takaria wywuat hap itote.
43,18,3,Miꞌi kape Iuta tero­poꞌok taꞌyn sura­raꞌin koꞌi Iesui ieĩneꞌen hap kape tote­ro­poꞌok iꞌewyte Tupana mõtypot yat apykok haria tuwat hupi. Tote­ro­poꞌok paꞌi kororia ehay upi iꞌewyte iꞌatu­ꞌakag koꞌi ehay upi tuwat typyꞌi. Ariãty pirik hot puo tuwat iꞌewyte ariãty koꞌi puo tuwat ariaꞌyp ãkun koꞌi wywo tuꞌuka hamo tuwat tuwat.
43,18,4,"Miꞌi hawyi putꞌok­ꞌi­ꞌa­tuꞌe itote maꞌato Iesui tikuap taꞌyn yianmete aikotã aikotã tutunug tetiat hamuat koꞌi toikuap kahu raꞌyn topyꞌa pe. Miꞌi hawyi toto raꞌyn Iuta miero­poꞌok koꞌi owa kape. Miꞌi hawyi toꞌe — Uweĩ eweikat e iꞌatuepe. Miꞌi pote sura­raꞌin tiwesat — Taꞌi mekewat Iesui tawa Nasare piat wyti uruikat iꞌatuꞌe. Miꞌi pote Iesui toꞌe — Uito rat Miꞌi e. Series, "
43,18,6,Mio tã e pote hewo yi tote taꞌa­tu­ꞌape wo hewo yi tote.
43,18,7,Miꞌi rokirẽ Iesui toꞌe i — Uweĩ pyno eweikat e. — Iesui tawa Nasare piat rat uruikat iꞌatuꞌe i.
43,18,8,Miꞌi pote — Uito rat Miꞌi e i. — Uito uikat pote waku eipohep to uhemiitꞌin ete tuwat mono pyno e sura­raꞌin me.
43,18,9,Saꞌa­wy­ꞌiwuat toꞌe hap ewy — Papai yt atiky­ꞌesat i emiium uhepiat uhemiitꞌin yt wẽtup ok i taꞌat uipo pyi toꞌe hap ewy tupono.
43,18,10,Miꞌi tã raꞌyn pote Simãu Peteru tihep teky­seꞌyp hawyi toiꞌatek paꞌi koro emiit. Miꞌi hawyi ipo sese kawiat iꞌahape toihep taꞌyn Mauku e hap het rakat toiꞌa­ha­pehep.
43,18,11,Miꞌi hawyi Iesui toꞌe Peteru pe — Etopag i ro ekyseꞌyp heiam me Simãu e. Yt uika­wiano teiꞌo en kyseꞌyp mo katu­pono Uiꞌywot tiky­ꞌesat ahoꞌopot hap e. Waku atuꞌu mekewat kuiꞌa piat Uiꞌywot miium pãi e.
43,18,12,Miꞌi hawyi Iuta miero­poꞌok koꞌi topytyk Iesui hawyi surara koꞌi tipo­ꞌi­poꞌi Iesui saity wo ipopy tet pupi. Miꞌi hawyi taꞌa­tue­roto Iesui paꞌi koro Kaꞌi­wasi ehamũpot Anai kape. Saꞌa­wyꞌi paꞌi wato Kaꞌi­wasi mio tã e Iuteuria akag koꞌi pe — Yt wati­ꞌauka i Iesui pote miitꞌin porekuat no topy­huꞌat e. Miꞌi pote ipyꞌahak Humanu ywania kawiat aipo­rekuat koro hawyi toipo­ꞌoro tesu­ra­raꞌin aiꞌa­tu­ꞌuka yne hamo watunug Iesui aipo­typot no pote e. Pyno poꞌog waku wati­ꞌauka raꞌyn meiẽwat miit Iesui sio Humanu ywania aiwa­nĩ­kaptia esuraraꞌin miat aiꞌa­tu­ꞌuka hap owakai te e paꞌi koro Kaꞌi­wasi kape. Miꞌi hawyi sura­raꞌin taꞌa­tue­roto raꞌyn Iesui.
43,18,15,   PIAT EWYMiꞌi hawyi toto Simãu Peteru Iesui saipeupi wẽtup ok Iesui potmuꞌe wywo uiwywo. Miꞌi hawyi putꞌok­ꞌi­ꞌa­tuꞌe paꞌi koro yat ete. Miꞌi hawyi wẽtup ok teke raꞌyn paꞌi wato kuap hat pote. Maꞌato Peteru yt teke i. Toĩneꞌen kokawiat heꞌo­ken­ꞌy­pyke neꞌi. Miꞌi hawyi mekewat paꞌi wato kuap hat Iuwãu e het rakat toto eꞌoken­ꞌypy pyhyp hat pĩꞌã kape — Waku meiũwat miit teke ere ro sura­raꞌin me toꞌe pĩꞌã piat hamo. Miꞌi turan mekewat pĩꞌã heke okenꞌy­pykiat toꞌe Peteru pe — Iesui potmuꞌe keĩ en e. Mio tã e hawyi Peteru tiwesat pĩꞌã — Yt miꞌi i rat uito e.
43,18,18,Miꞌi turan oken note paꞌi wato eropat haria teꞌe­re­ꞌa­ria­ꞌuhu sura­raꞌin wywo. Miꞌi hawyi itote teꞌe­re­mõpe naꞌak pote. Miꞌi kape Peteru iꞌewyte tuwe­mõpe iꞌatu­py­ꞌa­setpe.
43,18,19,Miꞌi turan paꞌi wato ehamũpot Anai apo apoꞌe Iesui pe — Ehenoi ro uruepe aikotã ere epotmu­ꞌeria wywo ereĩneꞌen iꞌatu­muꞌe haype e. Miꞌi hawyi Iesui tiwesat — Uito ti herep wuo atiꞌa­tu­muꞌe Tupana yat iwato rakat pe. Iꞌewyte kat pe ahenoi henoi kahato miitꞌin sem me aikope aikope teꞌe­ru­wa­ꞌa­tunug hap tote Tupana mõtypot yat iwato rakat pe. Iꞌewyte kat e ahenoi henoi kahato miitꞌin sem me aikope aikope teꞌe­ru­wa­ꞌa­tunug hap tote Tupana mõtypot yat hit koꞌi pe e. Pyno kat poteĩ apo apoꞌere uhepe — Kat som etiꞌa­tu­muꞌe miitꞌin me mesuwe ere e. Epiat ikuap teran pote uimi­muꞌe koꞌi ete pote apoꞌere ro uhehay kuap haria pe katu­pono miꞌiria tikuap kahato kat uiꞌe kat uimienoi koꞌi e. Miꞌiria pe ro apoꞌere e. Kat uiꞌe hap kat uimienoi koꞌi taꞌa­tukuap yne e. Miꞌi pote iꞌatuwẽ pywiat etikat uiꞌe hap e Iesui paꞌi koro Anai pe
43,18,22,Mio tã e Iesui pote wẽtup ok surara tiꞌahyk taꞌyn Iesui howa ete topopep mo — Wãi ehay saꞌag neiꞌo paꞌi koro ete e haty wo Iesui pe
43,18,23,Maꞌato Iesui tiwesat — Kat pote uiꞌahyk e. Uhehay saꞌag mote ehenoi ro uhepe aikotã saꞌag uiꞌe hap wuatꞌi pe maꞌato pywuat uhehay ahenoi pote yt uiꞌahyk teiꞌo en e Iesui surara pe. Miꞌi hawyi yt kat e kuap i surara. Miꞌi hawyi paꞌi koro Anai tipo­ꞌoro Iesui ipoꞌi poꞌi pe wẽtup paꞌi koro kape mekewat Kaꞌi­wasi e hap kape tomi­mo­ha­pyꞌap kape.
43,18,25,Miꞌi turan Iesui potmuꞌe Peteru toĩneꞌen yꞌam me aria kupyke tuwe­mõpe. Miꞌi hap tote iraniaꞌin apoꞌi­ꞌa­tuꞌe apoꞌi­ꞌa­tuꞌe Peteru pe — Uhyt mimi iꞌatuꞌe en apo wẽtup Iesui potmuꞌe sio yt iꞌatuꞌe. Maꞌato Peteru tiwesat — Yt rat e yt uito i rat yt Iesui emiit hin i uito e.
43,18,26,Miꞌi hawyi paꞌi koro eropat hat mekewat Peteru miꞌa­ha­pehep wyꞌok toꞌe Peteru pe — Uhyt e araꞌa­kasa en mũki iwywo mikoi ypia piat turan e.
43,18,27,Miꞌi hawyi Peteru toꞌe — U yt uito i rat e yt atikuap i Miꞌi Miit e haty wo. Mio tã e saꞌag turan waipaka paꞌiat ihay raꞌyn Peteru miẽtup mo.
43,18,28,   PIAT EWYMiꞌi hawyi hunete totioto Iesui topoꞌi poꞌi pe morekuat wato yat kape paꞌi wato Kaꞌi­wasi yat pyi. Miꞌi hawyi maꞌato Iuteu ywania yt tuwe­hytꞌok teran i Iesui upi morekuat yat pe katu­pono — Yt naku i wateke meiũwat getap we iꞌatuꞌe katu­pono yt aiwat aiꞌy­wania yat i iꞌatuꞌe. Wateke pote wati­ꞌa­parap taꞌyn aheko iꞌatuꞌe. Tupana yt tiky­ꞌesat i watoĩ­neꞌen wẽtup ywania yat pe iꞌatuꞌe. Yt toiky­ꞌesat i watenuk iraniaꞌin ywania wywo Tupana mõtypot ienuk wato hap turan iꞌatuꞌe toꞌope.
43,18,29,Miꞌi pote morekuat Piratu tuwẽtem toꞌyat pyi iꞌatue­wawi. Miꞌi hawyi toꞌe — Kat pote eweterut Meiẽwat Miit uhowawi e. Kat som saꞌag tutunug ehepe e.
43,18,30,Miꞌi hawyi taꞌa­tu­wesat — Meiũwat Miit yt nakuat i sese ti rat iꞌatuꞌe. Miꞌi pote uruterut Miꞌi Miit ewawi mehĩ iꞌatuꞌe. Waku Miꞌi Miit pote yt karãpe i uruterut ewawi iꞌapiheg hamo mehĩ iꞌatuꞌe. Maꞌato pywo ti Miit Miit yt naku i sese rakat iꞌatuꞌe. Miꞌi pote neke uruterut ewawi Miꞌi Miit Iesui ewawi urupo­rekuat en mote iꞌatuꞌe Piratu pe.
43,18,31,Miꞌi hawyi Morekuat Piratu toꞌe — Kat poteĩ uhowawi eweterut Miꞌi Miit e. Ewetioto ro Miꞌi Miit einãpin haria kape aikotã yt eheko ewy i hap kuap hamo e Piratu Iuteu ywania akag koꞌi pe. Mio tã e Piratu hawyi teꞌe­roꞌe — Maꞌato mehĩ yt ehay upi i pote yt uwe kuap i iꞌauka. Ehay upi yn waku uruiꞌauka Miꞌi Miit urutoꞌe ereꞌe saꞌa­wyꞌi uruepe e hap ewy iꞌatuꞌe.
43,18,32,Aikotã yianmete Iesui tuwenoi toku­ꞌuro hamuat ariaꞌyp posak ete hap ewy raꞌyn ti taꞌa­tunug naꞌyn tuete itote.
43,18,33,Miꞌi hawyi taꞌa­tu­ꞌatoiat hawyi teke i raꞌyn toꞌyat pe morekuat Piratu. Miꞌi hawyi Iesui toikaykay toꞌyat pe tuwe­wawi hawyi toꞌe — Eꞌywania Iuteuria Porekuat apo En e.
43,18,34,Miꞌi pote Iesui tiwesat — Ewanẽtup hawe apoꞌere sio etimohey sese iꞌatu­po­rekuat Uito hap sio iraniaꞌin henoi epe uikuap hamuat e Iesui morekuat pe. Miꞌi hawyi Piratu tiwesat — Uito ti yt ewat eꞌywania Iuteu ewywuat hin i e. Eꞌywania paꞌi koro koꞌi eerut uhowawi ekuap hamo sio waku En sio yt naku i e hap kuap hamo e. Pyno kat som yt nakuap i etunug Uhyt e Piratu. Miꞌi hawyi Iesui tiwesat — Uito ti mesu­wa­rotiat more­kuaria yt ewywuat i are Uito yt miitꞌin poꞌo­ro­kary haty wuat hat i e. Atiꞌa­tu­po­ꞌo­ro­kary uhemiit yt epoꞌoro hat morekuat Sesa yt ewy i Uito e. Morekuat kahato areĩneꞌen maꞌato yt mesu­wa­ro­tiaria ewy hin i e. Mesu­wa­rotiat morekuat Uito pote meremo uhemiitꞌin uhesu­ra­raꞌin atiꞌa­tu­po­ꞌoro uika­wiano hamo mesuwe. Miꞌi hawyi meremo tuꞌuka uika­wiano haype e. Miꞌi pote Iuteu ywania yt uipo­pytyk kuap i are. Maꞌato Uito yt mesu­wa­rotiat more­kuaria ewy hin i e Iesui.
43,18,37,Miꞌi tã e pote Piratu toꞌe — En nasom pyno Miitꞌin Potypot Koro sio yt e. — Taꞌi Mehĩ eꞌe hap ewy Morekuat nuat Tupana uipo­ꞌoro miꞌi hanuat areĩneꞌen mesuwe iꞌewyte miꞌi hamo aremo­herep mesuwat yi tote e. Pywuat sakpo sehay enoi hamo ariot miitꞌin muꞌe hamo are miꞌi pote pywuat sese sehay kyꞌesat haria tuwa­nẽtup kahato uhehay pywuat kape e Iesui.
43,18,38,Miꞌi hawyi toꞌe Piratu Iesui pe — Yt kat i rasom pywuat sese mesu­wa­rote uiwa­nẽtup hawe e. Mio tã morekuat Piratu toꞌe hawyi tuwe­morem hawyi toto toꞌyat pyi Iuteu ywania akag koꞌi kape tehay moherep hamo sio Iesui waku sio yt e hamo. Miꞌi hawyi toꞌe Piratu itote — Mehĩꞌin e manaꞌin e ahãꞌãg naꞌyn Mekewat Miit Iesui e hap het rakat miꞌi hawyi uiwa­nẽtup hawe waku kahato Miꞌi Miit e. Yt kat i saꞌag nug hat Miꞌi Miit e Piratu. Maꞌato toĩneꞌen eiwat eiwe­pokuap hap mesuwat eꞌat piat hap ewy e. Taꞌi yne ano pe mesuwat ienuk wato hap turan wẽtup ok eimi­pyhik eweipuksit eiwe­pokuap hap ewy e. Miꞌi tupono apoꞌare ehepe — Eweiky­ꞌesat apo atipo­re­nõtem Iesui e. Eweiky­ꞌesat apo eiꞌy­wania Iuteu potypot atipuksit apoꞌe morekuat Piratu.
43,18,40,Miꞌi hawyi teꞌe­ru­watka popuo — Yt nyti yt nyti. Waku poꞌog etipo­re­nõtem no mekewat miit Parapa iꞌatuꞌe. Waku etipo­re­nõtem Parapa ewoꞌo­pyhik hap pyi mehĩ iꞌatuꞌe. Miꞌi hawyi etiꞌauka ro Mekewat Iesui iꞌatuꞌe haty wo. Mekewat Parapa heroꞌok hat miitꞌin potꞌauka hat pytkai — Etipo­re­nõtem no mekewat miit Parapa hawyi waku etiꞌauka Mekewat Iesui e hap het rakat iꞌatuꞌe saꞌag morekuat Piratu pe.
43,19,1,Miꞌi hawyi Piratu toꞌe tesu­ra­raꞌin me — Pyno eweipak pak haty wo meiũwat Miit Iesui haity hu rakat wywo e.
43,19,2,Miꞌi hawyi sura­raꞌin timõ­koꞌi Iesui. Miꞌi hawyi wẽtup ok tipiꞌig morekuat esapeu ewywuat maꞌato hu wywo morekuat painug hap ewywuat. Miꞌi taꞌa­tupag sapeu hu kawiat iꞌakyt­ꞌape taꞌa­tupag haty wo.
43,19,3,Miꞌi hawyi morekuat esokpe hupꞌi taꞌa­tue­saiꞌa nug taꞌa­tu­mi­ky­ryꞌi hap — Wakuat wakuat Iuteu ywania eporekuat taꞌa­tuehay miky­ryꞌi wo haype. Miꞌi hawyi taꞌa­tu­ꞌahyk ahyk Iesui taꞌa­tupo wo haty wo.
43,19,4,Miꞌi hawyi Piratu tioto toꞌyat pyi ipainug ihup takat nuat rẽ mekewat eꞌamãtap hu kawiat wywo haty rakat wywo — Ewehaꞌat ro Miꞌi Miit kape e. Pywo ti rat yt kat i iminug saꞌag atipuẽti e. Yt kat e i. Miꞌi hawyi Iesui tuwe­mo­herep itote morekuat esokpe saꞌag ipiit ete iꞌewyte hu ipainug hap iꞌakag me tuwe­mo­herep iꞌatu­py­ꞌa­setpe. Miꞌi hawyi Piratu toꞌe — Ewehaꞌat ro meiũwat Miit kape e.
43,19,6,Teꞌe­ra­haꞌat hawyi teꞌe­roꞌe haty wo — Wãi ne iꞌatuꞌe etiꞌauka ro etiꞌauka ro ariaꞌyp posak ete iꞌatuꞌe paꞌi kororia taꞌa­tue­su­ra­raꞌin akag nywo Piratu pe. — Eipo pe raꞌyn atopag koitywy iꞌauka ehepiat hamo e katu­pono uiwa­nẽtup hawe yt kat pe i ti toiꞌa­parap iꞌauka hamo atipuẽti uito are e. Pyno eweiꞌauka teran pote eweiꞌauka ro ariaꞌyp posak ete e maꞌato uito yt sake i atunug neran miꞌi tã e Piratu.
43,19,7,Miꞌi hawyi Iuteu akag koꞌi tiwesat — Maꞌato uruwat urunãpin hap ete toĩneꞌen miꞌi hap ete meiẽwat miit iꞌaparap kahato katu­pono tuwenoi Tupana Saꞌyru Uito e. Miꞌi pote etipo­ꞌoro ro esura­raꞌin iꞌauka hamo iꞌatuꞌe.
43,19,8,Karãpeĩ morekuat Piratu tikuap taꞌyn Iesui e hap Uito Tupana Saꞌyru e hap hawyi tokenꞌẽ kahato raꞌyn. Miꞌi hawyi iperup taꞌyn tokenꞌẽ kahato Iesui auka hap nug hamuat. Miꞌi hawyi putꞌok­toꞌe toꞌyat piat hawyi toꞌe i raꞌyn Iesui pe — Aikope pyi pyno eriot Uhyt e Piratu maꞌato yt Iesui tiwesat hin i raꞌyn.
43,19,10,Miꞌi pote Piratu toꞌe — Yt uiwesat i apo Uhyt e. Yt etikuap i apo uikaipyi eꞌauka hap taꞌa­tu­ky­ꞌesat e. Taꞌi Uhyt moro­puksit reran pote woro­puksit kuap neꞌi e katu­pono uipo pe neꞌi ereĩneꞌen En Uhyt e sio woro­ꞌauka kary teran pote woro­ꞌauka kuap e morekuat Piratu.
43,19,11,Maꞌato Iesui tiwesat — Tupana yt enug i urupo­rekuat no mesu­wa­rote pote yt aikotã kuap i uiꞌauka hamuat hap uhyt e maꞌato uiꞌauka pote iꞌaparap epiat hap iwato toĩneꞌen are maꞌato poꞌog iwato ekawiat haria iꞌaparap hap mekewat uherut ewawiat haria wat — Etiꞌauka ro e haria wat e.
43,19,12,Mio tã e hawyi Piratu tiky­ꞌesat poꞌog Iesui puksit hap maꞌato Iuteu akag wãiꞌi­ꞌa­tuꞌe — Yt etipo­re­nõtem neiꞌo Miꞌi Miit iꞌatuꞌe maꞌato etipo­re­nõtem pote ti aru eꞌakag morekuat koro Sesa e hap ewanĩkap mo raꞌyn Sesa miꞌauka wo raꞌyn ereĩneꞌen e eimiwan me iꞌatuꞌe Piratu pe.
43,19,13,Miꞌi hawyi Piratu tioto Iesui heꞌy­wania Iuteuria akagnia kape waku sio yt iꞌatuꞌe hamo. Miꞌi hawyi itote taꞌapyk iꞌatu­py­ꞌa­setpe morekuat eꞌamyap tote aikotã miitꞌin kuap waku sio yt e hap amyap tote akipy nu kawiat rote taꞌapyk Iuteu pusu puat Akipy Kapata e hap tote taꞌapyk. Atpo­sake raꞌyn turan ienuk koro hap eꞌat owakai te morekuat Piratu toꞌe haty wo — Meiũ raꞌyn Eipo­rekuat koro wuat e Piratu Iesui ywania akag koꞌi pe.
43,19,15,Maꞌato iꞌatuehay pirik wo teꞌe­roꞌe — Yt wyti yt wyti. Yt urumi­ky­ꞌesat i iꞌatuꞌe yt urupo­rekuat hin i iꞌatuꞌe. Eweiꞌauka ro eweiꞌauka ro ariaꞌyp posak ete iꞌatuꞌe haty wo. Miꞌi hawyi toiꞌa­tu­wesat — Atiꞌauka meiũwat pote ti aru yt kat i eipo­rekuat koro e. Miꞌi hawyi taꞌa­tu­wesat — Wẽtup ok yn ni aipo­rekuat koro miꞌi wyti kuepe morekuat wato Sesa e hap iꞌatuꞌe Iuteu akag koꞌi.
43,19,16,   PIAT EWYMiꞌi hawyi Piratu toꞌe tesu­ra­raꞌin me — Pyno eipo pe raꞌyn Iesui iꞌauka ehepiat hamo e. Miꞌi hawyi sura­raꞌin tioto raꞌyn Iesui iꞌauka hamo.
43,19,17,"Miꞌi hawyi tuwẽtem naꞌyn Iesui Piratu yat pyi teꞌa­riaꞌyp posak wywo. Miꞌi hawyi totioto miit akagꞌakag e hap kape yityꞌok Koukota e hap ipusu puo. Miꞌi hawyi meipepe taꞌa­tu­pehik taꞌa­tu­ꞌapig Iesui naꞌyn pereku wato wo ipy koꞌi iꞌewyte ipo koꞌi ariaꞌyp posak ete. Typy ok iwywo taꞌa­tu­pehik typy ariaꞌyp posak ete wẽtup ok ipo ran kai wẽtup ok ipo sese kai. Miꞌi hawyi taꞌa­tu­mo­poĩꞌãm naꞌyn Iesui ariaꞌyp posak wywo yi kaꞌa pan me taꞌa­tupag. Miꞌi hawyi yꞌam me Iesui topy­huꞌat tomosat e hap ete toĩneꞌen. Miꞌi hawyi morekuat Piratu tipo­ꞌoro towat tomiwan Iesui apy totiat hupit hamo. Mio tã toꞌe Piratu miwan me — Meiũ ti Iuteu ywania Potypot sese e tawa Nasare piat ti meiũ e. Mekewat Iesui auka hap ti yt pya hin i tawa Ieru­sarẽi kai. Miꞌi pote ipoity akasa Piratu miwan kapiat haria. Taꞌa­tukuap kahato Piratu miwan katu­pono myeꞌym pusu puo toiwan Iuteu ywania pusu puat hawyi Iratĩ ywania pusu puat hawyi Kereku ywania pusu puat Piratu tiwan toꞌe hap Iesui etiat ariaꞌyp posak totiat. Series,  Miꞌi hawyi Iuteu epaꞌi koro koꞌi teꞌe­roꞌe Piratu pe — Yt etiwan neiꞌo meiũ ti Iuteu ywania Potypot sese e hap meipe pe iꞌatuꞌe maꞌato Miꞌi Miit toꞌe Uito Iuteuria Porekuat e hap yn waku etiwan mehĩ iꞌatuꞌe. Maꞌato Piratu tiꞌa­tu­wesat — Yt rat e. Yt atiwan i wẽtup e. Koitywy ti meipe pianuat raꞌyn uimiwan topy­huꞌat wuatꞌi eꞌat pe uiꞌe hap ewy pãi e. Miꞌi hawyi sura­raꞌin 4 ok takaria tihep Iesui esokpe. Miꞌi taꞌa­tusat hawyi taꞌa­tu­patꞌok taꞌa­tu­ra­niawuat maꞌato hesokpe heka­misa wato yt aikotã kuap i taꞌa­tu­ky­ꞌesat yne pytkai taꞌa­tusat taꞌa­tu­ra­niawuat. Yt taꞌa­tu­patꞌok kuap i yt taꞌa­tuhiot kuap i katu­pono yt mipiꞌig i pote wẽtup o soꞌo yn pote yt taꞌa­tu­patꞌok kuap i."
43,19,24,Miꞌi pote teꞌe­roꞌe toꞌope — Yt naku i raꞌyn watihiot hiot heka­misa wato iꞌatuꞌe. Waku poꞌog watu­we­ma­hara yn naꞌyn uwe ikaꞌiwat pakup puẽti hamo iꞌatuꞌe. Aikotã saꞌa­wyꞌi miwan me  pe Tupana ehay moherep hat e hap ewy taꞌa­tunug yianmete e hap ewy taꞌa­tunug — Taꞌa­tu­patꞌok patꞌok hamuat aru uhesokpe hawyi uheka­misa wato ete iꞌewyte teꞌe­ru­we­ma­hara toꞌo­po­hari pohari hamuat e yianmete miwan me. Miꞌi tã e hap ewy ti sura­raꞌin tunug Iesui esokpe ete.
43,19,25,Miꞌi hawyi yt pya hin i ariaꞌyp posak kai Iesui ty Maria toĩneꞌen toky­pyꞌyt wywo hawyi mekewat wẽtup ok Maria wywo uhyt Koropai wary wywo. Miꞌi hawyi iꞌewyte mekewat Maria yi Mata­rena kaipywiat itote tukup­teꞌen iꞌam me.
43,19,26,Miꞌi hawyi Iesui tehaꞌat raꞌyn ariaꞌyp posak totepyi toty kape iꞌewyte topot­muꞌe tomi­kyꞌe kape. Miꞌi hawyi Iesui toꞌe toty pe ariaꞌyp posak ete pyi — Mamai e meiẽwat uimi­muꞌe yatype ro ereĩneꞌen koitywy e. Emẽpyt no raꞌyn toĩneꞌen koitywy e. Miꞌi hawyi toꞌe uhepe topot­muꞌe pe — Uiwy e meiẽwat uity epo pe raꞌyn toĩneꞌen e. Miꞌi hawyi atioto Iesui ty uiꞌyat kape hawyi uiꞌyat piat toĩneꞌen.
43,19,28,   PIAT EWYMiꞌi hawyi Iesui tikuap taꞌyn topyꞌa pe wuatꞌi Tupana miky­ꞌesat ewywuat tepiat inug hap hawyi toꞌe miwan miat toꞌe hap ewy — Areꞌy­ꞌutui kahato e aikotã yianme­tewuat Tupana e hap ewy.
43,19,29,Miꞌi tote toĩneꞌen Uwa sapo hy haiũg nakat toĩneꞌen kuiꞌa pe. Miꞌi rẽ taꞌa­tu­poꞌi pina wyꞌyp ãpy ete amũkiusu ap ewywuat ete. Miꞌi rokirẽ taꞌa­tu­pukꞌa kuiꞌa pe Uwa hy haiũg nakat pe hawyi taꞌa­tu­pehik Iesui wẽ ete.
43,19,30,Miꞌi toihysym kuiꞌa piat hawyi tutuꞌu hawyi toꞌe haty wo — Uiꞌywot e atunug yne raꞌyn uipo­ꞌoro epiat hap e. Ikahu raꞌyn miitꞌin ehakye­raꞌat hap e. Waku raꞌyn e hawyi ipuhu tekꞌe raꞌyn ikuꞌuro sese raꞌyn. Tutum naꞌyn tehapiat Tupana pe.
43,19,31,Miꞌi rokirẽ wãtymꞌi kape taꞌa­tuhep teran naꞌyn meremo ariaꞌyp posak koꞌi pyi iꞌatupiit koꞌi katu­pono taꞌa­tusyp teran meremo katu­pono mũki­ꞌite raꞌyn wemohy hap eꞌat taꞌa­tuꞌe haype. — Yt naku i ti watu­we­potpap iꞌatusyp hap ete at minꞌe hawyi katu­pono wãtymꞌi turan putꞌokꞌe Tupana mõtypot eꞌat iꞌatuꞌe. Miꞌi pote Piratu pe teꞌe­roꞌe — Etipo­ꞌoro ro esura­raꞌin mehĩ ariaꞌyp posak piaria yt ikuꞌuro i te rakaria kagꞌyp pik hamo katu­pono miꞌi watunug pote meremo topap sese iꞌatusyp hamo iꞌatuꞌe Iuteuria akag koꞌi.
43,19,32,Miꞌi hawyi Piratu tipo­ꞌoro raꞌyn tesu­ra­raꞌin iꞌatu­kagꞌyp pik hamo. Miꞌi hawyi Iesui yaty­piaria kagꞌyp taꞌa­tupik taꞌyn.
43,19,33,"Miꞌi hawyi putꞌok­ꞌi­ꞌa­tuꞌe Iesui kagꞌyp pik hamo maꞌato Iesui ikuꞌuro sese raꞌyn pote yt taꞌa­tukag pik i raꞌyn. Maꞌato wẽtup surara toto Iesui sakupe suk muruku wato wuat hamo. Toisuk hawyi tuwẽtem huu yꞌy wywo. Miꞌi hap kape araꞌa­kasa kahato uito ikuꞌuro hap are. Pywo pe miꞌi hap atiwan yne yt uheso hin i. Miꞌi hap ti ahenoi teran ehepe Iesui mohey hanuaria wo eweikup­teꞌen hamo. Yt sura­raꞌin tipik i ti Iesui kagꞌyp uhehamo aikotã Tupana toꞌe saꞌa­wy­ꞌiwuat henoi hap ewy ti raꞌyn — Yt wẽtup i ti aru taꞌa­tupik ikag e hap ewy  pe. Iꞌewyte surara tisuk Iesui uhehamo aikotã yianme Tupana toꞌe miwan me  e hap ewy — Meiũran aru iꞌatuepiat isuk hap kape teꞌe­ra­haꞌat kahato e miwan me hap ewy. Series, "
43,19,38,   PIAT EWYMiꞌi hawyi Iesui ewy Iuse toto Piratu kape Iesui piit hẽtup hamo toto. Miꞌi Iuse ti Iesui potmuꞌe wen maꞌato ti tokenꞌẽ Iuteuria pupi imohey hap enoi hamo. Miꞌi ti tawa Arimateia kaipywiat toto Piratu kape hawyi toꞌe — Morekuat e atihep teran wyti Iesui piit ariaꞌyp posak pyi mehĩ e. Miꞌi pote toiwesat — Hẽ to e etihep to e. Miꞌi hawyi Iuse toto hawyi toimo­ꞌãpyk taꞌyn Iesui piit ariaꞌyp posak pyi. Miꞌi hawyi mekewat Niku­temu saꞌa­wy­ꞌiwuat toto wãtym wuat Iesui kapiat hat toto wy Iuse wywo. Putꞌok­ta­ꞌa­tuꞌe hawyi mohag hy ikap takat mira kawiat Niku­temu terut wẽtup hyt ikap. Miꞌi hawyi taꞌa­tupen towy Iuse wywo Iesui piit ete 40 Kiru rakat taꞌa­tupen.
43,19,40,Miꞌi hawyi mohag hy koꞌi wywo taꞌa­tuꞌok poꞌi sokpe kytꞌi hawyi taꞌa­tu­poꞌi poꞌi aikotã Iuteuria ywania eko ewy iꞌatu­wo­ꞌosyp turan wuat ewy taꞌa­tunug Iesui piit ete mekewat mohag hy ikap takat mira kawiat wywo.
43,19,41,Miꞌi hawyi yt pya hin i Iesui auka hap kai mikoi ypia toĩneꞌen. Miꞌi pyꞌa­setpe toĩneꞌen woꞌosyp hap pakup nu kaꞌa pe yi py hotꞌi piat woꞌosyp hap.
43,19,42,Yt pya i pote taꞌa­tusyp teran miꞌi pe Iesui piit katu­pono Tupana mõtypot eꞌat yt pya i raꞌyn. Wãtymꞌi raꞌyn pote mũki­ꞌite toĩneꞌen at minꞌe hawyi iꞌatuꞌe Iuteuria pote. Miꞌi pote taꞌa­tusyp teran Iesui meremo mikoi ypia puat woꞌosyp pakup hawe yt pya i ikuꞌuro hap kai pote.
43,20,1,Miꞌi hawyi myeꞌym eꞌat hawyi mytuꞌu eꞌat pe toto raꞌyn mana Maria yi Mata­rena kaipywiat Iesui syp hap kape. Iꞌypyryp te turan at yt ihotꞌok i te turan toto Iesui piit pen mohag hy wuat hamo. Miꞌi hawyi putꞌokꞌe hawyi tehaꞌat kahato Iesui syp hap kape. Miꞌi turan taꞌa­kasa raꞌyn teꞌo­ken­hypꞌok pe raꞌyn toĩneꞌen.
43,20,2,Miꞌi hawyi teput kahato ipotmuꞌe Simãu Nu piat henoi hamo iꞌewyte uhenoi hamo mekewat wẽtup ok Iesui emiit ikyꞌe hat piat henoi hamo. Miꞌi hawyi toꞌe uruepe — Taꞌa­tue­roꞌok taꞌyn wyti Aika­ꞌiwat Iesui hyp hap totepyi mimiꞌin e. Miꞌi hawyi yt uruikuap i aikowo taꞌa­tue­reto e uruepe tehay pirik wo.
43,20,3, PIAT EWYMiꞌi hawyi Peteru wẽtup ok ipotmuꞌe wywo tuwat toko­hyeput no hyp hap kape teꞌe­ra­ꞌa­kasa hamo. Miꞌi hawyi putꞌok­ꞌu­ru­toꞌe itote maꞌato mekewat wẽtup ok ipotmuꞌe hat poꞌog ihyha Peteru kai. Miꞌi pote putꞌok­ꞌare Nu eꞌyianmete uito Iuwãu. Miꞌi hawyi arepỹ­ꞌã­tutuk Iesui pũꞌẽ kape tehaꞌat hamo nu kaꞌa pe hepiok hamo.
43,20,5,Miꞌi hawyi araꞌa­kasa ipoꞌi poꞌi hap sokpe yn maꞌato yt areke i hyp hap nu kaꞌa pe. Maꞌato miꞌi hawyi Peteru putꞌokꞌe watꞌymo maꞌato meremo Peteru teke nu kaꞌa pe teput no. Miꞌi hawyi taꞌa­kasa Iesui suwy hap sokpe. Miꞌi hawyi kokai taꞌa­kasa iꞌakag suwy hap toꞌokmoĩ me.
43,20,8,Miꞌi hawyi mekewat wẽtup ok poꞌog ihyha rakat uito areke Peteru owakai te Iesui syp hawe. Miꞌi hawyi araꞌa­kasa yne raꞌyn mekewat sokpe hawyi — Tuwẽtem naꞌyn sig guꞌuro pyi pãi areꞌe uipyꞌa pe are araꞌa­kasa Iesui suwy hap kape hawyi. Heremo raꞌyn uhepe tuwẽtem naꞌyn guꞌuro pyi hap are katu­pono heiam yn sokpe ipueri pueri hap iheg me toĩneꞌen maꞌato Iesui piit yt ipuo i miꞌi pote atimohey kahato itote are. Saꞌa­wy­ꞌite ti aikotã iwan me Iesui wẽtem guꞌuro pywiat e hap etiat yt atikuap hin i te maꞌato mesup araꞌa­kasa raꞌyn. Koitywy hyp hawiat yt kat i hap hawyi atikuap sese raꞌyn iꞌatu­mienoi saꞌa­wy­ꞌiwuat miwan miat koꞌi aikotã Iesui tuwẽtem aru e hap koꞌi atikuap sese raꞌyn.
43,20,10,Miꞌi hawyi uruta­ꞌaipok i raꞌyn getap kape.
43,20,11,Maꞌato mana Maria yi Mata­rena kaipywiat yt toto teran i maꞌato itote tuwak kahato hyp hap tote. Miꞌi hawyi tehaꞌat hyp hap kaꞌa puo. Miꞌi hawyi taꞌa­kasa raꞌyn atipy kaipywiat typy ok iꞌatue­sokpe ikytsig kahato apyk pe wẽtup ok iꞌakag kai wẽtup ok ipy kai aikope saꞌa­wyꞌi Iesui piit toĩneꞌen hap tote taꞌa­kasa.
43,20,13,Miꞌi hawyi miꞌiria teꞌe­roꞌe mana Maria pe — Kat pote kahu erewak mana iꞌatuꞌe. — Yt uwe i tosyp hawe pote an arewak e. Taꞌa­tue­roꞌok taꞌyn sig an Uika­ꞌiwat piit hawyi yt atikuap i aikope taꞌa­tupag ipiit hap pote an arewak e.
43,20,14,Miꞌi hawyi Maria tuwe­morem tosai­pepe hawyi taꞌa­kasa Iesui yꞌam me maꞌato yt toikuap i uwe meiẽ.
43,20,15,Miꞌi pote — Kat pote kahu erewak mana e uwe kahu etikat e. Mikoi kaꞌiwat sio e yn tuwa­nẽtup hawe miꞌi hawyi toꞌe — Aikope kahu etioto mesuwiat piit mimi e. Ehenoi pote mono uhepiat hawyi atat i e.
43,20,16,Miꞌi pote toiwesat — Maria e hawyi ihay ete aikotã toꞌe het hap ete toikuap uwe Iesui hawyi tuwe­morem meremo hawyi — Woꞌo­muꞌe hat e maꞌato topusu puo Hapuni e.
43,20,17,Miꞌi hawyi Iesui toꞌe — Epohep o uipy ete mana katu­pono araꞌaipok teran Uiꞌywot kape e. Miꞌi hawyi maꞌato mohenoi ro uhehay mio wyti koitywy areꞌam irane raꞌyn Uiꞌywot kape e. Miꞌi pote mohenoi ro uhehay mio wyti Uipot­mu­ꞌeria pe — Koitywy areꞌam irane raꞌyn Uiꞌywot kape Aiꞌywot Tupana kape ereꞌe ro uiꞌe hap uheywytꞌin me mana e.
43,20,18,Miꞌi hawyi Maria yi Mata­rena kaipywiat toto raꞌyn meremo ipotmu­ꞌeria kape wakuap enoi hamo. — Waku kahato mimiꞌin katu­pono mio raꞌyn araꞌa­kasa raꞌyn Aika­ꞌiwat Iesui am hap e. Pywo pe ti tuwẽtem naꞌyn guꞌuro pyi Iesui e. Miꞌi hawyi tohenoi yne Iesui ehay tepiat.
43,20,19,  PIAT EWYMiꞌi hawyi mekewat mytuꞌu ewãtymꞌi turan ipotmu­ꞌeria teꞌe­ru­wa­ꞌa­tunug iheg me Iuteuria akagnia pupiat teꞌe­ro­kenꞌẽ haype. Miꞌi hawyi putꞌokꞌe raꞌyn Iesui iꞌatu­py­ꞌa­setpe. Miꞌi hawyi toꞌe iꞌatuepe — Koitywy yt eweikenꞌẽ teiꞌo. Eiwepit ro e.
43,20,20,Mio tã toꞌe hawyi toimo­herep toposuk hap koꞌi hawyi toꞌywy pe suk hap toimo­herep. Miꞌi hawyi taꞌa­tu­ka­ꞌiwat kapiat teꞌe­ra­haꞌat kahato hawyi iꞌatu­wepit kahato raꞌyn.
43,20,21,Miꞌi hawyi Iesui toꞌe — Uiwy­riaꞌin e mio ahẽtup taꞌyn Tupana pe eiwo­ꞌo­kyꞌe kahato hap miꞌi pote wãi eiꞌarot re poꞌog e. Saꞌa­wyꞌi te ti Uiꞌywot uipo­ꞌoro tehay wakuat moherep hamo miitꞌin me uipo­ꞌoro. Miꞌi hap ewy te koran woro­ho­ꞌo­po­ꞌoro eipe Uipo­ꞌoro hat tehay wakuat moherep hamo wuatꞌi ywania pe e.
43,20,22,Miꞌi hawyi Iesui ahenꞌẽ haty wo iꞌatue­wawi hawyi toꞌe — Ereke ro urupyꞌa pe eweiꞌe ro Tupana Pãꞌãu me e.
43,20,23,Karãpe Tupana Pãꞌãu putꞌokꞌe sese ehepe aru eipyꞌa topy­huꞌat kahato Tupana eiam mo e. Miꞌi tupono karãpe eweiꞌe Tupana pe eipyꞌa piat — Waure wo o ereĩneꞌen miꞌi miit minug saꞌag epiat hap koꞌi kai miꞌi hawyi meremo waure wo Tupana topy­huꞌat eiꞌe hap ewy e. Miꞌi tã eweiꞌe hawyi waure wo iꞌewyte toĩneꞌen Uiꞌywot atipy piat iꞌaparap hap koꞌi kai are maꞌato yt eweiꞌe i pote ti aru yt waure wo i toĩneꞌen are e.
43,20,24,Mekewat mytuꞌu eꞌat pyra­ꞌakꞌi turan Iesui tuwe­mo­herep taꞌyn iheg miaria pyꞌa­setpe hap eꞌat pe. Miꞌi turan wẽtup ok ipotmuꞌe yt uwe i Tume e hap wẽtup het Titimu e hap itote. Meiũran tut raꞌyn Tume hawyi — Tuwẽtem naꞌyn guꞌuro pyi Aipo­typot mehĩ iꞌatuꞌe. Pywo ti rat uruta­ꞌa­kasa raꞌyn iꞌatuꞌe. Toĩneꞌen pakup i Aika­ꞌiwat iꞌatuꞌe. Maꞌato Tume tiꞌa­tu­wesat — Eheso kahato rat katu­pono yt toĩneꞌen hin i e. Isuk hap kape araꞌa­kasa pote atimohey. Miꞌi hawyi woro­ho­ꞌo­ꞌe­hay­mohey pãi maꞌato yt pote yt e. Arepũ­ꞌĩapag ipo suk hap kaꞌa pe hakupe suk hap kaꞌa pe pote yn pywo e. Maꞌato yt arepũ­ꞌĩapag i pote yt atomohey i toĩneꞌen i hap e Tume ipotmu­ꞌeria pe.
43,20,26,Miꞌi hawyi putꞌokꞌe i raꞌyn mytuꞌu eꞌat hawyi teꞌe­ru­wa­ꞌa­tunug i raꞌyn itote maꞌato mekewat eꞌat pe toĩneꞌen naꞌyn iꞌatu­py­ꞌa­setpe Tume. Miꞌi hawyi taꞌa­tue­ꞌo­kenhyp kahato mekewat taꞌa­tuꞌyat pe hawyi tukup­teꞌen iheg me taꞌa­tu­ꞌauka hap pupi. Maꞌato iheg me pytkai meremo ti Iesui tuwe­mo­herep yꞌam me iꞌatu­to­ꞌoran me. Miꞌi hawyi toꞌe — Waku hap yn ahẽtup Tupana pe ehupi uiwy­riaꞌin e.
43,20,27,Eiwepit ro e. Uipot­muꞌe Tume e erokosap to uhowawi are erepũ­ꞌĩapag no uiposuk hawe iꞌewyte uhakupe suk hawe hawyi mono uikuap en sio Uito sio yt e. Miꞌi hawyi uimohey ro en mehĩ e. Yt etipun neiꞌo uimohey epiat hap Tume e.
43,20,28,— Uika­ꞌiwat e koitywy woro­mohey kahato raꞌyn Uhetu­pana kahato raꞌyn En e Tume.
43,20,29,— Tume eraꞌa­kasa potiat uimohey hat en e maꞌato poꞌog uimohey hat yt akasa i uhowawiat haria poꞌog poꞌog uimohey haria ekawiat e katu­pono miꞌiria uimohey haria tukup­teꞌen yt karãpe i uhowawiat akasa sese pytkawiat haria miꞌiria e. Miꞌiria ti aru poꞌog Tupana mowepit hanuaria torania kai e Iesui Tume pe.
43,20,30,Toĩneꞌen mesuwat yi tote turan Iesui tunug kahato tomi­sepap koꞌi are. Pywo ti rat Tupana esaika hap wywuat wakuap kahato toimo­herep uruepe topot­mu­ꞌeria piat akasa hamuat. Mesuwe yt atiwan kuap i torania towato hap koꞌi e katu­pono mesuwat miwan me ipatꞌok yn ahenoi kuap Iesui minug koꞌi are.
43,20,31,Maꞌato kat koꞌi kat koꞌi atiwan mesuwat uimiwan me ahenoi kahato raꞌyn haty wo uipyꞌa pyi katu­pono atiky­ꞌesat kahato uimiwan kuap haria tukup­teꞌen aru Iesui mohey haria. Atiky­ꞌesat kahato eweimohey Iesui ti Tupana Saꞌyru sese hap iꞌewyte atiky­ꞌesat ewetunug Iesui Eipo­typot koro sese wuanuat hap atiky­ꞌesat uimiwan etiat wemuꞌe haria. Eweimohey ro Iesui are uipyꞌa pyi. Pywo pe ti Iesui upiaria sese eweikup­teꞌen pote waku pe eweikup­teꞌen Tupana pyꞌa pe iꞌewyte wuatꞌi eꞌat piat eweikup­teꞌen mesuwe iꞌewyte atipy pe are. Uito ipotmuꞌe imikyꞌe sese Iuwãu.
43,21,1,Miꞌi hawyi Iesui tuwe­mo­herep uruewawi topot­mu­ꞌeria kape i raꞌyn ihyemyiꞌa wato ẽpe tote. Saꞌa­wyꞌi tuwẽtem guꞌuro pyi hawyi tuwe­mo­herep uruewawi urutenuk turan iheg me urutu­kup­teꞌen turan. Miꞌi hawyi mytuꞌu eꞌat pe tuwe­mo­herep i uruewawi karãpe ipotmuꞌe Tume toĩneꞌen uruwywo turan tuwe­mo­herep i. Miꞌi hawyi tuwe­mo­herep i raꞌyn uruewawi mekewat ihyemyiꞌa wato yi Karireia pyꞌa­setpiat yẽpe ete mekewat hyemyiꞌa Tipe­riati e hap het rakat yi kyt upi tuwe­mo­herep i uruewawi. Miꞌi tã hap ewy tuwe­mo­herep uruewawi guꞌuro pyi tuwẽtem hawyi.
43,21,2,Wẽtup ewãtym Simãu Nu toꞌe uruepe — Toꞌiro i pira pe e uruepe. Miꞌi hawyi Waku urutoꞌe. Urutu­kup­teꞌen itote Simãu Nu hawyi ipotmuꞌe Tume wẽtup set Titimu ipat rakat. Miꞌi rẽ ipotmuꞌe Nata­naꞌeu tawa Kana tama Karireia kaipywiat. Miꞌi hawyi Sepeteu saꞌy­ruꞌin hawyi typy ok ipotmu­ꞌeria Tiaku iꞌewyte uito Iuwãu urutu­kup­teꞌen itote.
43,21,3,Miꞌi turan Simãu Peteru toꞌe uruepe — Ahoꞌo­pytyk taꞌyn pira e hawyi — Urupap eupi uhyt urutoꞌe. Miꞌi hawyi urutu­we­hytꞌok taꞌyn yara pe. Miꞌi hawyi pira uruho­ꞌokat kaꞌap uruesuki wato wo wen maꞌato yt uruepira hin i uruikat kaꞌap pytkai.
43,21,4,Miꞌi hawyi hunete wẽtup ok miit kape urute­haꞌat yi kyt rote maꞌato yt uruikuap i uwe hap.
43,21,5,Miꞌi hawyi tehay pirik wo tuwẽ­powat uruewawi — Uhaꞌy­ruꞌin ehepira raꞌyn apoꞌe. — Yt rat urutoꞌe yt wẽtup i pira uruipuẽti Uhyt urutoꞌe.
43,21,6,— Pyno eipo sese kai ro eweipag yꞌy pe ehesuki wato e. Miꞌi kai wyti aru eweipuẽti raꞌyn pira e tehay pirik wo. Miꞌi hawyi uruimak yꞌy pe uruepo sese kai yara ywytpuo. Miꞌi hawyi howapy kahato pira wo uruesuki wato. Miꞌi hawyi urutiõtem neran naꞌyn uruesuki wato maꞌato pira iꞌatu poityꞌi pote yt uruiherep kuap i urueꞌyara kape.
43,21,7,Miꞌi hawyi ipotmuꞌe imikyꞌe uito areꞌe Peteru pe — Aika­ꞌiwat wyti koityꞌi iuẽpe yẽpe tote mehĩ are. Uiꞌe hap toikuap taꞌyn hawyi tesokpe pag naꞌyn katu­pono yt tesokpe pe i ipotpap pote hawyi pesoꞌe yara pyi yꞌy pe toto Iesui kapiat hamo. Yt pya i maꞌato yara pyi Iesui kape 200 iãꞌãg hap ewy yẽpe kape. Miꞌi hawyi urutekyi uruesuki wato yẽpe kape iꞌatu kahato pira wywuat pote ipotyi kahato pote.
43,21,9,Miꞌi hawyi urutu­wẽtem yara pywiat hawyi uruta­ꞌa­kasa raꞌyn pira kãꞌã koꞌi man koꞌi aria sapypen me.
43,21,10,Miꞌi hawyi Aika­ꞌiwat toꞌe uruepe — Eherut ro eimi­pytyk pira koꞌi uhepe e.
43,21,11,Mio tã e hawyi Simãu Peteru toto totekyi suki wato yẽpe kapiat hamo. Miꞌi hawyi pira iwatoꞌin nakaria toipuẽti itote maꞌato pira iꞌatu kahato pytkai hesuki pira yt tihiot hin i. Miꞌi hawyi toimo­rania hawyi 153 pira iwatoꞌin kahato rakaria toipuẽti.
43,21,12,Miꞌi hawyi Iesui toꞌe uruepe — Aimiꞌu raꞌyn e. Toꞌiro watenuk e uruepe. Urutenuk turan — Uweĩ En yt urutoꞌe i Iesui pe katu­pono uruikuap kahato uruwa­nẽtup hawe Aika­ꞌiwat Iesui toĩneꞌen itote pote.
43,21,13,Miꞌi hawyi Iesui tat man hawyi toimõꞌẽ uruepe hawyi pira totat iꞌewyte hawyi toimõꞌẽ. Miꞌi tã Iesui tuwe­mo­herep topot­mu­ꞌeria kape myeꞌym mo guꞌuro pywiat tuwẽtem hawyi.
43,21,15,Teꞌe­renuk kahu rokirẽ toꞌe Iesui — Simãu Iuna saꞌyru uikyꞌe poꞌog apo etiꞌa­tu­kyꞌe iraniaꞌin hap koꞌi kai e. Uikyꞌe apo poꞌog etikyꞌe mesu­wa­rotiat hap koꞌi kai e. — Taꞌi Uika­ꞌiwat etikuap taꞌyn aikotã ewy sese ewy areĩneꞌen hap e. — Simãu uikyꞌe sese pote etiꞌa­tu­muꞌe ro uimohey pakup haria aikotã aihũ koꞌi apykok haria topoi tohũ mẽpytꞌin hap ewy e.
43,21,16,Miꞌi hawyi toꞌe i — Simãu Iuna saꞌyru uikyꞌe sese apo en e. — Taꞌi Uika­ꞌiwat etikuap taꞌyn aikotã ewy sese ewy areĩneꞌen hap e. — Pyno uikyꞌe sese pote Simãu etiꞌa­tu­muꞌe ro uimohey hanuaria aikotã aihũ koꞌi apykok haria topoi tohũria tomie­rohik koꞌi hap ewy e.
43,21,17,Miꞌi hawyi myeꞌym mo Iesui toꞌe i — Simãu Iuna saꞌyru uiwy sese apo en e. Uiwy apo en e Iesui pote Peteru hatyꞌu hawyi toiwesat — Sakpoꞌe wyti ewy sese areĩneꞌen uito Uika­ꞌiwat e. Wuatꞌi kuap hat ri En miꞌi tupono ti etikuap taꞌyn epyꞌa pe ekai areĩneꞌen aikotã ewy koro areĩneꞌen e. — Uiwy en pote etimuꞌe uimohey haria mehĩ aikotã watipoi aihũria mẽpyt hin koꞌi ewy ahepiku piku koꞌi ewy Simãu e.
43,21,18,Ahenoi teran wẽtup pywuat hap epe Peteru e. Saꞌa­wy­ꞌite turan emiky­ꞌesat ewy yn ereĩneꞌen e. Taꞌi eweꞌok kytyt hap etopag hawyi ewyry aikowo aikowo emiky­ꞌesat ewy yn etunug saꞌa­wyꞌi e maꞌato meiũran ti aru epoꞌoro hawyi epo etitorok ewanĩ­kaptia pe hawyi epopoꞌi poꞌi raꞌyn miitꞌin yt emiky­ꞌesat ewy i. Miꞌi hawyi ereto raꞌyn aikowo aikowo yt epap i hap kape e Iesui Peteru pe. Tohenoi yianme aikotã aru toimõ­typot Tupana toku­ꞌuro turanuat hamuat. Miꞌi hawyi toꞌe Iesui — Pyno toꞌiro i uhupi Peteru e. Miꞌi tã e pote Peteru ihaꞌat kahato tesai­pepiat ipotmuꞌe kape mekewat ipotmuꞌe imikyꞌe kahato hat kape mekewat wepehik Iesui etiat hat kape mekewat uweĩ emaꞌat hat e Iesui piat hat kape tehaꞌat kahato Nu. Miꞌi hawyi apoꞌe Iesui pe. — Kat aru aiꞌokpe kawiat emiit tunug mehĩ e uhepiat pe. Miꞌi hawyi toiwesat — Kat aru aiꞌokpe kawiat tunug yt ereꞌe teiꞌo Peteru maꞌato aikotã aru Uika­ꞌiwat tomo­herep uhepe uiminug wuat pãi yn o Peteru poꞌog waku ereꞌe ewepe e. Kat kahu aru Tupana tiky­ꞌesat atunug ereꞌe ro e. Atiky­ꞌesat ahaipepiat toĩneꞌen motꞌi mesu­wa­rote pote taꞌi toĩneꞌen motꞌi kuap karãmuo uiꞌaipok hap kape hap ewy atiky­ꞌesat pote atunug kuap i e Iesui Peteru pe uhepiat. Mio tã e Iesui pote iraniaꞌin Iesui mohey haria teꞌe­roꞌe toꞌope — Pyno ti sio yt ikuꞌuro rakat nuat i meiẽwat ipotmuꞌe iꞌatuꞌe uhetiat maꞌato Iesui yt mio tã e pytkai i mio tã iꞌatuꞌe uhetiat. Pywo pe ti mesuwat uimiwan uiminug sese yt uheso i are. Taꞌi yne mesuwat uimienoi pywo sese rakat yn toĩneꞌen. Aikotã araꞌa­kasa hap ewy atiwan aikotã atikuap hap ewy ti atiwan. Uruikuap kahato Iesui hãpyk sese hap are yne hap topy­huꞌat aru toꞌe hap ewy katu­pono yt karãpe i wẽtup e hap ete iꞌaparap. Yt karãpe i urumaꞌat yt wẽtup mo i hap. Uruikuap sese ti Miꞌi Miit. Aheha­kye­raꞌat kuap kahato hat toꞌe hap ewy. Tupana Saꞌyru sese Miꞌi Miit are urutoꞌe watoꞌe pãi.
43,21,25,Maꞌato poꞌog poꞌog Iesui tunug mesuwat uimiwan kai are yt ahenoi kuap i yne. Iesui minug wakuat koꞌi Iesui mienoi wakuat koꞌi iꞌatu kahato toĩneꞌen maꞌato wahenoi henoi teran yne yne iminug hap koꞌi pote mesuwat uimiwan me pote yt watunug kuap i kahato katu­pono iꞌatu kahato wyti imisepap koꞌi maꞌato yne aitoria wahãꞌãg iwan nug hamo miꞌi pote meiũran howapy kahato mesuwat yi wato hap ok tã tukup­teꞌen. Sakpo mesuwat aipytyp tote mekewat aimiwan Iesui etiat toꞌo­to­te­tote tukup­teꞌen. Yi yne howapy hap ewy mesuwat yi topy­huꞌat aimiwan eiam mo yn naꞌyn areꞌe koitywy mesuwe uimiwan Iesui etiat hap tote. Pyno toran naꞌyn mesup uimiwan. Uito ti Iesui mikyꞌe poꞌog nakat are. Pyno waku Tupana pe.Uito Iesui mikyꞌe Iuwãu
44,1,1,Iesui Saipepiaria Minug KoꞌiUIMIKYꞌE TEOWIRUPyno mesuwat waku uimiwan ewawiat mehĩ Teowiru atipo­ꞌoro. Uito ti ewy Iruka. Haꞌa­wyte atipo­ꞌoro wẽtup uimiwan Iesui etiat ewawi mehĩ. Haꞌa­wyte uimiwan me ahenoi epe yne Iesui minug saꞌa­wy­ꞌiwuat hap koꞌi ete iꞌewyte imienoi saꞌa­wy­ꞌiwuat koꞌi hap ahenoi. Mekewat miwan ahetꞌok Iesui etiat Iruka mienoi are.   PIAT EWYSaꞌa­wyꞌi Iesui tiꞌa­tu­ꞌairo temiitꞌin sese hawyi toꞌe iꞌatuepe — Uiwy­riaꞌin e woro­ho­ꞌo­po­ꞌoro eipe uimo­herep wuatꞌi ywania piat hamo e. Miꞌi hawyi Iesui ikuꞌuro raꞌyn aika­wiano maꞌato ti toku­ꞌuro pyi toĩneꞌen pakup i raꞌyn. Miꞌi hawyi tuwe­mo­herep i raꞌyn temiitꞌin kape. 40 eꞌat kapiat tuwe­mo­herep iꞌatue­wawiat tuwẽtem guꞌuro pywiat hawyi. Wẽtup ewaty hap ewy toiꞌa­tu­muꞌe itote hawyi taꞌa­tu­mohey sese raꞌyn heĩneꞌen pakup i hap. Toiꞌa­tu­muꞌe aikotã aru Tupana topy­huꞌat Miitꞌin Porekuat no hap ete. Wẽtup ewaty toiꞌa­tu­muꞌe hawyi teꞌe­ru­wa­ꞌa­tunug yne Iesui kape. Miꞌi hawyi toꞌe temiitꞌin me — Uiwy­riaꞌin apuete meiũran ti aru Uiꞌywot tipo­ꞌoro Topãꞌãu ehowawi e.
44,1,5,Aikotã saꞌa­wyꞌi areꞌe ehepe hap ewy — Tupana ehetꞌok kahato irane Topãꞌãu wo uiwy­riaꞌin areꞌe saꞌa­wyꞌi. Saꞌa­wyꞌi sese Iuwãu ehetꞌok yꞌy wo maꞌato mesup Tupana toꞌe uhepe — Uhaꞌyru e wẽtup eꞌat pe aru yne esaipe­piaria atiꞌa­tu­setꞌok Uipãꞌãu Wakuat no e uhepe. Pyno miꞌi toꞌe hap ewy irane einug eipe Topãꞌãu Wakuat no uiwy­riaꞌin e. Miꞌi pote waku ewehe­katup o meiũpe tawa Ieru­sarẽi me Tupana Pãꞌãu Wakuat ut hap eꞌat e. Areto irane atipy kape hawyi Uiꞌywot tipo­ꞌoro meremo ehowawi Uipãꞌãu Wakuat aikotã areꞌe saꞌa­wyꞌi ehepe hap ewy e. Miꞌi hawyi waku kahato eweikup­teꞌen eipiit yne puo Tupana Pãꞌãu Wakuat topy­huꞌat hawyi e Iesui temiitꞌin me.
44,1,6,Wẽtup eꞌat tokosap hawyi apoꞌi­ꞌa­tuꞌe Iesui pe — Uruka­ꞌiwat iꞌatuꞌe koitywy apo etiꞌa­tue­ha­kye­raꞌat irane raꞌyn aiꞌy­wania ahewa­nĩ­kaptia po pyi sio yt iꞌatuꞌe. Koitywy apo aiꞌy­wania pe etum i raꞌyn aheꞌyi sio yt iꞌatuꞌe.
44,1,7,Miꞌi hawyi toiꞌa­tu­wesat — Uiwy­riaꞌin e Tupana yn ni ikuap kat eꞌat pe aru tutum aiꞌy­wania pe iꞌatueꞌyi Kanãꞌã i raꞌyn hap e. Tupana yn ni ikuap kat eꞌat pe tutum i aiꞌy­wania po pe hap i raꞌyn e. Miꞌi pote yt eipo pe kuap i e. Taꞌi Aiꞌywot yn ikuap karãpe ahewa­nĩ­kaptia po pywiat aiꞌy­wania eꞌyi hep hamuat e. Kat eꞌat pe kat ewaty pe hap Tupana yn ni ikuap e.
44,1,8,Maꞌato pywo tut irane Tupana Pãꞌãu ehowawi eimoe­saika hamo e. Totopag Topãꞌãu Wakuat ehepe hawyi ti aru Uimo­herep taꞌyn eipe wuatꞌi miitꞌin me e. Saꞌa­wyꞌi ti aru tawa Ieru­sarẽi miaria pe Uimo­herep ehehay wo e. Miꞌi hawyi ti aru yi Iuteu piaria pe uimo­herep hawyi yi Samaria piaria pe Uimo­herep e. Miꞌi hawyi yi wato hap ok tã wyti aru Uimo­herep eipe ehehay wo wuatꞌi ywania puo e Iesui topot­mu­ꞌeria pe ahepe.
44,1,9,  PIAT EWYMio tã toꞌe rokirẽ Iesui taꞌam naꞌyn yityꞌok pyi. Miꞌi hawyi teꞌe­ra­haꞌat turan teke raꞌyn ywyhig me. Miꞌi hawyi yt heremo i raꞌyn Iesui. Miꞌi hawyi teꞌe­ra­haꞌat re turan typy ok atipy kaipywiat putꞌokꞌe iꞌatuete iꞌatue­sokpe ikytsig kahato rakaria. Miꞌiria teꞌe­roꞌe Iesui saipe­piaria pe — Kat poteĩ ewehaꞌat atipy kape eipe yi Karireia piaria iꞌatuꞌe katu­pono toto raꞌyn Iesui atipy kape iꞌatuꞌe maꞌato aikotã toto hap ewy te ti aru taꞌaipok i iꞌatuꞌe ipotpo­ꞌo­roria pe ahepe.
44,1,12,Miꞌi hawyi Ipotpo­ꞌoria teꞌe­ra­ꞌaipok i raꞌyn Uriweira ypia pyi tawa wato Ieru­sarẽi kape yityꞌok apype kaipyi teꞌe­ra­ꞌaipok i. Yt pya pyi i teꞌe­ra­ꞌaipok aikotã Iuteu ywania iꞌatue­wyry yt pya i Tupana mõtypot eꞌat turan hap ewy.
44,1,13,Miꞌi hawyi putꞌok­ꞌi­ꞌa­tuꞌe i raꞌyn ipotpo­ꞌo­roria mekewat okipy ywaiti rakat pe. Miꞌi hawyi itote tukup­teꞌen i raꞌyn aikope saꞌa­wyꞌi Iesui wywo tukup­teꞌen hap tote. Itote tukup­teꞌen ipotpo­ꞌo­roria PETERU IUWÃU hawyi TIAKU hawyi ÃTERE WIRIPI TUME PATORUMEU MATEU TIAKU mekewat Auweu saꞌyru SIMÃU mekewat surara IUTA mekewat Tiaku ywyt. Miꞌiria ipotmu­ꞌeria sese tukup­teꞌen aikope saꞌa­wyꞌi Iesui tenuk okipy ywaiti tote hap tote teꞌe­ro­py­huꞌat 11 ok takaria.
44,1,14,Miꞌi hawyi iraniaꞌin Iesui mohey haria iꞌewyte hary­po­riaꞌin koꞌi Iesui ty Maria tukup­teꞌen itote. Miꞌi hawyi Iesui ywytꞌin ity mẽpytꞌin tukup­teꞌen itote torania. Miꞌi hawyi at kaꞌap iꞌatuehay Tupana kape miꞌiria. Toꞌo­ꞌe­wy­ꞌewy taꞌa­tu­hẽtup Tupana kape wẽtup wanẽtup hap ewy yn. Itote wẽtup ehay yn iꞌatu­wa­nẽtup hap Tupana kape.
44,1,15,Wẽtup eꞌat pe 120 ok takaria Iesui mohey haria tuwe­hytꞌok ywaiti pe. Miꞌi hap tote Peteru ipoĩꞌãm iꞌatu­py­ꞌa­setpe tehay iꞌatue­wawiat hamo. Mio tã toꞌe iꞌatuepe — Uiwy­riaꞌin e saꞌa­wyꞌi sese ti Tupana Pãꞌãu henoi kahato Tosa­ꞌyru Iesui etiat ahaꞌa­seꞌi morekuat Tawi pe — Meiũran aru atipo­ꞌoro esaipepiat Wuatꞌi Porekuat nuat e. Iꞌewyte Uimi­po­ꞌoro maꞌat hanuat aru toĩneꞌen wẽtup ok hemiit sese e Tupana saꞌa­wyꞌi morekuat Tawi pe yiannote Aika­ꞌiwat Iesui maꞌat hanuat Iuta etiat tohenoi e Peteru. Miꞌi hap ewy Iuta timaꞌat saꞌag Aipo­rekuat Iesui aikotã Tupana toꞌe ahaꞌa­seꞌi Tawi pe hap ewy raꞌyn e. Gaꞌatpo Iuta wywo watoĩ­neꞌen 12 ok te. Taꞌi ipotpap kahato miꞌi aiwywo e. Haꞌa­wyte Aika­ꞌiwat maꞌat hap saꞌup wywo toikyiꞌat teꞌyi. Miꞌi hawyi Iuta yt iwepit hin i tominug saꞌag hap ete hawyi tuwe­ꞌauka raꞌyn tuwe­ꞌutꞌyp kytyt pe. Miꞌi hawyi ipiit ipuk kahato. Miꞌi hawyi iꞌoghytꞌat yi itote hap tote iꞌok pokꞌe hawyi imeꞌen wẽtem e. Miꞌi hawyi ti Ieru­sarẽi miaria ikuap taꞌyn Iuta ikuꞌuro hap. Miꞌi hawyi ikuꞌuro hap tote taꞌa­tu­setꞌok — Suu saꞌup muat mikyiꞌat yi iꞌatuꞌe maꞌato iꞌatu­pusu puo Akeutama iꞌatuꞌe.
44,1,20,Taꞌi saꞌa­wy­ꞌiwuat mienoi morekuat Tawi pypyꞌe hap ewywuat — Eweiꞌatoiat ro iwat heꞌyi e iꞌewyte eweiꞌatoiat iꞌyat e. Waku yt uwe i toĩneꞌen itote e. Miꞌi hawyi mono waku wẽtup ok po pe raꞌyn iwat motpap topy­huꞌat e Tupana Tawi pe saꞌa­wyꞌi Iuta piat pe  pe e.
44,1,21,Pyno uiwy­riaꞌin waku Iuta potpap wẽtup ok po pe watopag aikotã saꞌa­wyꞌi Tupana toꞌe Tawi wẽ pywiat hap ewy e Peteru. Waku ti watopag wẽtup miit wakuat po pe Iuta mipun motpap e Peteru. Waku wati­ꞌairo wẽtup ok miit haꞌa­wy­tewuat Iesui wywuat hewyry rakat e. Waku wati­ꞌairo wẽtup ok yne Iesui minug koꞌi kapiat akasa hat iꞌewyte Iuwãu miat Iesui hetꞌok hawyi taꞌam i raꞌyn Toꞌywot kape hap kapiat akasa hat e. Waku wati­ꞌairo wẽtup ok wakuat yne Iesui toku­ꞌuro hawywiat toĩneꞌen pakup i hap kapiat akasa hat e Peteru Iesui potmu­ꞌeria pe.
44,1,23,Miꞌi hawyi taꞌa­tukat hawyi taꞌa­tu­puẽti typy ok Iesui potmu­ꞌeria haꞌa­wyte wuaria ikuap kahato haria ipotmu­ꞌeria sese wẽtup ok Matia hawyi wẽtup ok Iuse. Typy ok taꞌa­tu­puẽti Iuta saipepiat waku rakat. Iuse set wẽtup Para­sapa iꞌewyte Iutu iꞌatuꞌe. — Pyno waku watikat uwe Tupana miky­ꞌesat eywuat 12 ok takat sio mehĩ Matia sio mehĩ Iuse iꞌatuꞌe.
44,1,24,"Miꞌi hawyi taꞌa­tu­hẽtup — Tupana iꞌatuꞌe ehenoi uruepe aiũ emiky­ꞌesat ewywuat Iuta saipe­painuat iꞌatuꞌe. Katu­pono En yn miitꞌin pyꞌa wanẽtup hap kuap hat. Miꞌi pote En yn etikuap uwe waku rakat sio Matia sio Iuse iꞌatuꞌe. Katu­pono yt uwe i Iuta potpap nug hat mesup iꞌatuꞌe. Toto raꞌyn Iuta teiam aria woꞌo­mo­so­ꞌopot hap kape iꞌatuꞌe. Pyno waku etiꞌairo wẽtup ok Iuta saipe­painuat sio Iuse sio Matia iꞌatuꞌe Tupana pe. Series, "
44,1,26,Miꞌi hawyi ti teꞌe­ru­we­ma­hara raꞌyn aikotã Tupana tiky­ꞌesat typy ok takaria kaipywiat kuap hamo. Miꞌi hawyi iꞌatu­we­ma­hara hap henoi raꞌyn Matia e. Miꞌi hawyi — Taꞌi Matia ti Tupana miꞌairo iꞌatuꞌe toꞌope. Miꞌi hawyi taꞌa­tupag 11 ok takaria kape mehĩ Matia hawyi 12 ok i raꞌyn topy­huꞌat ipotmu­ꞌeria sese raꞌyn tukup­teꞌen itote. Waku i raꞌyn.Aikotã hap ewy ahenoi mesuwe uimiwan me uito Iruka.
44,2,1,Miꞌi hawyi 50 eꞌat Iesui guꞌuro pyi hap ete Iuteuria enuk wato hap eꞌat putꞌokꞌe tawa Ieru­sarẽi me yahig wato sakpuat toko­kaꞌat hap eꞌat kapiat taꞌa­tu­wa­tetup hamo. Taꞌa­tueko wuatꞌi eanu piat hap ewy. Miꞌi hap tote Iuteu ywania teꞌe­ru­wa­ꞌa­tunug kahato kat e hap yi kat e hap tama kaipyi. Iꞌewyte Iesui mohey haria teꞌe­ru­wa­ꞌa­tunug wy itote Iuteu ywania miꞌiria pote. Miꞌi hap tote putꞌokꞌe Iesui mohey haria ete muehay ewywuat. Taꞌa­tukuap muehay wasere wato puehay ewy. Miꞌi kaipyi iꞌatuehay wuatꞌi ywania kape. Teke iꞌatu­py­ꞌa­setpe muehay hap ewy. Miꞌi hawyi iraniaꞌin teꞌe­ra­ꞌa­kasa Iesui mohey haria apypeke ariãty ewy. Miꞌi putꞌokꞌe Iesui mohey haria apypeke atipy kaipyi ariãty ewywuat. Miꞌi ti Tupana Pãꞌãu tuwehik Iesui mohey haria ete. Miꞌi kaipyi kat pusu kat pusu puo iꞌatuehay kahato Tupana Pãꞌãu kaipyi. Iraniaꞌin pusu taꞌat­sepap taꞌyn iꞌatuehay kuap taꞌyn yt taꞌa­tuwat taꞌa­tu­pusu pytkai i kat pote Tupana Pãꞌãu kaipyi pote taꞌa­tukuap. Taꞌi Tupana Pãꞌãu ihay kahato iꞌatuwẽ pyi yt iꞌatu­mikuap wuat pytkai. Katu­pono Tupana ihay iꞌatue­wawi topusu puo. Itote tawa Ieru­sarẽi me tukup­teꞌen kahato Iuteuria aikope pyi aikope pyi mesuwat yi wato hap ok tã teꞌe­ru­wa­ꞌa­tunug Tupana mohey kahato haria. Miꞌiria pyꞌa­setpe Iesui mohey haria iꞌatuehay. Miꞌi kape õꞌẽ haria wuatꞌi pusu puat ihay rakaria teꞌe­ru­wa­nẽtup kahato — Aikotã tupono som taꞌa­tukuap aimotag hap aheꞌyi pusu yt karãpe i teꞌe­re­muꞌe aiwywo pytkai iꞌatuꞌe. Miꞌi hap kape teꞌe­ru­wa­ꞌa­tunug kahato miꞌi hap kuap hamo. — Toꞌiro watu­wa­nẽtup iꞌatuehay kape iꞌatuꞌe. Miꞌi hawyi waꞌa­tunug haria teꞌe­ra­haꞌat kahato Iesui mohey haria kape. Miꞌi hawyi teꞌe­re­wa­nẽtup kahato — Aikotã aikotã tupono taꞌa­tukuap aipusu wẽtup tawa kaipy­wiaria pytkai iꞌatuꞌe. Aikotã aiwe­motag hap aheꞌyi pusu koꞌi taꞌa­tukuap iꞌatuꞌe. Uruikuap ti meimuẽ­wuaria yt karãpe i ikohye­wyry aheꞌyi puo iꞌatuꞌe. Yne meimuẽwat yi Karireia piaria wemotag haria koꞌi iꞌatuꞌe. Aikotã tupono som taꞌa­tu­suꞌat kuap aipusu iꞌatuꞌe. Aikotã som taꞌa­tu­sepap kahato aimotag hap pusu aiꞌe­wy­wuaria iꞌatuꞌe. Aikotã hap kaipyi som Iesui mohey haria meiũpiaria tikuap kahato yne yne aipusu koꞌi iꞌatuꞌe toꞌope. Aikotã hap kaipyi som pyno aimotag hap koꞌi yi Patui ywania pusu yi Metui ywania pusu yi Eramita ywania pusu yi Mesu­pu­tamia ywania pusu yi Iuteu ywania pusu yi Kapa­tusia ywania pusu yi Puntu ywania pusu yi Asia ywania pusu koꞌi taꞌa­tu­sepap iꞌatuꞌe. Aikotã tupono som aimotag hap koꞌi yi Wirisia pusu yi Pãwiria pusu yi Esitu ywania pusu koꞌi yi Iripia pusu yi Sirene popy etiaria pusu taꞌa­tukuap iꞌatuꞌe. Aikotã hap kaipyi taꞌa­tukuap iꞌatuꞌe. Iꞌewyte aipusu Humanu pusu taꞌa­tu­sepap iꞌatuꞌe. Taꞌi taꞌa­tukuap kahato yi Kereta ywania pusu iꞌewyte yi Arapia ywania pusu taꞌa­tu­sepap. Aikotã taꞌa­tukuap aiꞌy­wania Iuteu perania pusu. Aikotã tupono som miꞌi tã iꞌatuꞌe. Katu­pono aito ti watikuap iꞌatu­mi­sepap koꞌi aimo­herep hap pusu pote iꞌatuꞌe. Taꞌi Tupana mõtypot hap koꞌi ete iꞌatuehay kahato iꞌatuꞌe. Taꞌi Tupana minug wakuap koꞌi ete iꞌatuehay kahato iꞌatuꞌe. Miꞌi hawyi teꞌe­ru­wa­nẽtup poꞌog — Pyno aikotã taꞌa­tunug iꞌatuꞌe teꞌe­ru­we­wa­nẽtup hawe hawyi teꞌe­roꞌe toꞌope — Aikotã som taꞌa­tukuap aipusu yt teꞌe­ru­we­muꞌe i aiwywo pytkai i iꞌatuꞌe toꞌope. Maꞌato iraniaꞌin toꞌo­ky­ryꞌi kahato itote — Taꞌi mahy pyno wyti iꞌatu­we­pẽꞌã wyti. Miꞌi pote iꞌatuehay saꞌag iꞌatuꞌe saꞌag kahato Iesui mohey haria ete.
44,2,14,Miꞌi hawyi Peteru ipoĩꞌãm towy­riaeꞌin 11 ok takaria pyꞌa­setpe. Miꞌi hawyi toꞌe tehay pirik wo ihay rakaria kape — Aito Iuteu ywania sese miꞌi pote uhehay teran ehowawi tawa Ieru­sarẽi miaria torania eiperia e. Atiky­ꞌesat kahato ti eweikuap uiꞌe hap e. Pyno ewetum no ewuare kaꞌa uhowawi uiꞌe hap uhehay kuap hamo e.
44,2,15,Yt mahy pyno i wyti woro­ho­ꞌo­muꞌe eiperia eipesu puo uiꞌy­wania katu­pono yt uwe i ahetama piaria at tuwẽtem turan temahy u ahetama pe e. Pyno eiꞌe mahy pono wyti e hap yt hin i e. Pywo ti rat uruiꞌa­tu­muꞌe eipe Tupana ehay kaipyi e. Uruiꞌa­tu­muꞌe eiperia uruꞌy­wania wuatꞌi etama kaipy­wiaria e Peteru tawa Ieru­sarẽi miaria pe.
44,2,16,Kat e kat e saꞌa­wy­ꞌiwuat Tupana ehay enoi hat Iueu  pe hap ewy koitywy topy­huꞌat mesuwe e.
44,2,17,Mio tã e Tupana tehay moherep hat Iueu pe — Yt pya i raꞌyn yi kahuro hamuat hap eꞌat kape ti aru Uito ahytmoi kahato wuatꞌi ywania pe Uipãꞌãu e wuatꞌi miitꞌin miat pe. Ehaꞌy­ruꞌin ehaki­ꞌytꞌin timo­herep kahato aru uhehay wuatꞌi ywania pe e. Mekewat eꞌat pe atum kahato aru Uipãꞌãu kurumꞌin me hawyi wyti aru teꞌe­ra­ꞌa­kasa taꞌa­tu­mu­ꞌetu wuat ewy Uipãꞌãu mienoi ewywuat e. Iꞌewyte ehaꞌa­se­ꞌiꞌin me atum kahato aru Uipãꞌãu hawyi ti aru uiꞌe hap taꞌa­tu­mu­ꞌetu wuat ewy taꞌa­tu­mo­herep wuatꞌi ywania pe e. Iꞌewyte ti aru ihainiaꞌin hary­po­riaꞌin wuatꞌi uheropat haria pe atum kahato Uipãꞌãu Wakuat mekewat eꞌat pe. Miꞌi hawyi ti aru uhehay yianmiat hap ewy taꞌa­tu­mo­herep wuatꞌi ywania pe e Tupana saꞌa­wyꞌi tehay moherep hat Iueu miwan me e Peteru.
44,2,19,Mekewat eꞌat pe ti aru atipy pe atunug iwato kahato miitꞌin mowa­nẽtup hamuat miitꞌin miat uikuap hamuat wuatꞌi moꞌa­kasa hamuat e Tupana. Miꞌi hawyi ti aru suu at hap kape teꞌe­ra­haꞌat e. Miꞌi hawyi ti aru atimo­herep wuatꞌi ehamo aria ẽty iꞌewyte ywyhig miitꞌin akasa hamuat itote e. Miꞌi hawyi ti aru yt heremo i raꞌyn at iꞌewyte yt heremo i waty e. Waty ti aru suu ewy raꞌyn ihup topy­huꞌat e. Miꞌi hap saipe pe ti aru Uimi­po­ꞌoro Wuatꞌi Porekuat nuat sese raꞌyn putꞌokꞌe teiam ikahu kahato rakat puo tut tomõ­typot hawe raꞌyn putꞌokꞌe. Heꞌat raꞌyn ikahu rakat e.
44,2,21,Miꞌi tupono uwe uwe hẽtup uhepe Tupana pe — Uheha­kye­raꞌat ro En e uhepe haria wyti aru atiꞌa­tue­ha­kye­raꞌat kahato e Tupana saꞌa­wyꞌi ahaꞌa­seꞌi Iueu pe e Peteru Ieru­sarẽi miaria pe.
44,2,22,Miꞌi hawyi Peteru toꞌe haty wo itotiaria pe — Uikuap to eipe uhytꞌiꞌin manaꞌin eweikuap to uhehay uiꞌy­wania e. Mesup taꞌyn Tupana tunug naꞌyn toꞌe hap ewy e. Pywo ti rat toipo­ꞌoro raꞌyn Temiit Iesui tawa Nasare piat Aipo­rekuat nuat e. Iesui ti Tupana Mipo­ꞌoro aheha­kye­raꞌat hamuat e. Pywo ti rat Tupana timo­herep taꞌyn ahepe tomi­ꞌairo sese mesup e. Tominug wakuap yt uwe minug ewywuat i Iesui timo­herep kahato ahepe. Iesui wakuat sese e Tupana wuatꞌi pe e. Miꞌi Miit timo­herep Tupana esaika hap ahepe e. Yne tutunug ahehamo wuatꞌi ehamo e. Miꞌi kape eweiꞌa­kasa raꞌyn katu­pono ehehamo hewyry mesuwe e. Tupana Mipo­ꞌoro eweiꞌauka raꞌyn ariaꞌyp posak saꞌag ete yt kat i i saꞌag tutunug pytkai e. Yt naku i kahato ewetunug tope maꞌato Tupana tum naꞌyn Tosa­ꞌyru ehepe iꞌauka hamo katu­pono iꞌauka hap toikuap yianmete e. Taꞌi ariaꞌyp posak ete neꞌi eweiꞌauka Haꞌyru. Yt nakuaria i ehay upi eweiꞌauka Imipo­ꞌoro Aipo­rekuat nuat maꞌato ikuꞌuro hawyi Tupana tihep i raꞌyn guꞌuro pyi. Totiõtem i raꞌyn Iesui e Peteru Iuteuria pe.
44,2,24,Taꞌi uiꞌe hap ewy Tupana tihep taꞌyn guꞌuro po pyi Uruka­ꞌiwat. Toĩneꞌen i raꞌyn uiwy­riaꞌin e. Yt ipohepap i guꞌuro ete e. Yt guꞌuro tipyhyp kuap i Urupo­typot e. Iesui poꞌog hesaika guꞌuro kai pote meremo guꞌuro ipohep Iesui ete pyi e.
44,2,25,Haꞌa­wyte kahato morekuat Tawi toꞌe — Uipo­rekuat heremo kahato uipyꞌa pe e. Taꞌi Miꞌi toĩneꞌen uipo sese kai wuatꞌi eꞌat pe miꞌi pote ti yt karãmuo i arekenꞌẽ e.
44,2,26,Miꞌi tupono uiwepit yn uipyꞌa pe. Iꞌewyte uhehay wepit kahato rat katu­pono atomohey kahato Uipo­typot e. Yt karãmuo i ti aru Tupana tiꞌatoiat Uika­ꞌiwat guꞌuro hap eiam me e. Iꞌewyte ti aru yt karãmuo i Uika­ꞌiwat piit nem nakano topy­huꞌat aru ikuꞌuro hawyi e. Yt karãmuo i aru Uika­ꞌiwat topy­huꞌat aria wato hoꞌopot hap tote e Tawi saꞌa­wyꞌi.
44,2,28,Uhewyry uheĩneꞌen ne turan Uika­ꞌiwat timo­herep kahato uhepe topuꞌap sese wuatꞌi eꞌat piat uheĩneꞌen hap kapiat muꞌap e. Miꞌi tupono ti uiwepit yn kat pote eꞌyatype aru areĩneꞌen wuatꞌi eꞌat pe Tupana e Morekuat Tawi haꞌa­wyte tomiwan me  pe e Peteru toꞌy­wania tawa Ieru­sarẽi miaria pe.
44,2,29,Uiwy­riaꞌin uhehay hãpyk teran eiwywo e. Ahaꞌa­seꞌi Morekuat Tawi wyti ikuꞌuro raꞌyn pãi e. Nimo raꞌyn ti taꞌa­tusyp taꞌyn meiũpe e. Mio ti toĩ naꞌyn iwat woꞌosyp hap meiũpe tawa Ieru­sarẽi me e. Taꞌi wata­ꞌa­kasa raꞌyn iwat woꞌosyp hap kape aito katu­pono toĩneꞌen mesup meiũpe. Ikag koꞌi tukup­teꞌen ne mesuwat woꞌosyp hap tawa pe are uhytꞌiꞌin manaꞌin e Peteru.
44,2,30,Aikotã aikotã Tupana mikuap ewy Tawi tiwan towepy hawuo — Tupana toꞌe uhepe saꞌa­wyꞌi — Tawi e meiũran emiariru kaipywiat wyti aru atimo­herep esaipepiat Uimi­po­ꞌoro Miitꞌin Potypot no sese e uhepe e Tawi yianmete Iesui piat pe. — Taꞌi esaipepiat Uimi­po­ꞌoro ikuꞌuro hawyi yt karãpe i ipiit nem nakat topy­huꞌat e Tupana Tawi pe. Yt atoiat hin i aria pe Uimi­po­ꞌoro maꞌato tuwẽtem aru guꞌuro pyi Miꞌi Miit e. Ipiit yt topy­huꞌat i aru yi pe e. Ikuꞌuro hawyi toĩneꞌen pakup i i aru e Tupana ahaꞌa­seꞌi Tawi pe. Miꞌi pote toiwan miꞌi e hap ahepe Iesui ieĩneꞌen pakup i hap etiat e Peteru.
44,2,32,Manaꞌin Uhytꞌiꞌin gaꞌatpo Tupana tomoieĩ­neꞌen pakup i raꞌyn Tomi­po­ꞌoro Iesui e. Pywo ti rat ipiit wẽtem guꞌuro pyi hap kape uruta­ꞌa­kasa i raꞌyn urutoria yne e. Pywo ti uruehamo Iesui tuwẽtem naꞌyn guꞌuro pyi e. Ipiit sese kape uruta­ꞌa­kasa uruto pãi.
44,2,33,Taꞌi Tupana timo­wato kahato ti Tomi­po­ꞌoro Iesui e. Miꞌi pe tutum Topãꞌãu Wakuat iꞌewyte mesup ti Iesui tum Ipãꞌãu uruepe aikotã eiꞌa­kasa hap ewy. Eimikuap hap ewy ti mio tutum Topãꞌãu Wakuat uruepe e. Miꞌi hap ete Tawi toꞌe saꞌa­wyꞌi kahato tuwepy hawe — Uipo­typot toꞌe Uika­ꞌiwat pe — Taꞌi woro­mo­wato kahato poꞌog torania kai e. Miꞌi pote eraꞌapyk to uipo sese kai Mehĩ katu­pono atimo­herep teran wuatꞌi pe Uimi­mõ­typot poꞌog torania kai En hap e. Koran ti atiꞌa­tu­mo­pe­rupꞌi kahato yne yne ahewa­nĩ­kaptia e. Miꞌi pote epy ywytꞌok­pype hap ewy atiꞌa­tu­ꞌakit yne ahewa­nĩ­kaptia e. Miꞌi turan waku eraꞌapyk to meiũpe uiꞌya­type Uimi­mõ­typot no uipo sese kawiano e Tupana Uika­ꞌiwat pe e Tawi tomiwan me e Peteru. Taꞌi yt tuwepiat i Tawi ihay tomiwan me  pe maꞌato Toka­ꞌiwat etiat ihay e.
44,2,36,Uhytꞌiꞌin Manaꞌin pywo pe ti aiꞌy­wania tiꞌauka raꞌyn Tupana Mipo­ꞌoro ariaꞌyp posak ete e. Maꞌato eimi­ꞌauka Tupana tipo­ꞌoro Aipo­rekuat no. Miꞌi hap toimo­herep ahepe mesup katu­pono toihep Miꞌi Miit hyp hawyi e. Miꞌi Miit ti Tupana Miꞌairo te Wuatꞌi Porekuat nuat e Peteru toꞌy­wania pe.
44,2,37,Mio tã e Peteru hawyi paaꞌi­ꞌa­tuꞌe kahato raꞌyn. Taꞌa­tu­ha­tyꞌu kahato raꞌyn. Miꞌi hawyi teꞌe­roꞌe Pete­ruꞌin me — Yt naku i kahato urutunug Tupana Mipo­ꞌoro ete iꞌatuꞌe. Kat som pyno waku urutunug Tupana mowepit hamuat iꞌatuꞌe haty wo 12 ok takaria pe.
44,2,38,Miꞌi hawyi Peteru tiꞌa­tu­wesat — Eweipun no eiminug yt naku i hap koꞌi hawyi eiwe­morem no Tupana kape hawyi eiwe­setꞌok to Uruka­ꞌiwat set upi e. Miꞌi hawyi meremo Tupana tiporop yne eiminug saꞌag koꞌi e.
44,2,39,Miꞌi ewetunug mote ti aru Tupana tum naꞌyn Topãꞌãu Wakuat ehepe aikotã saꞌa­wyꞌi toꞌe hap ewy tutum naꞌyn tomi­ky­ꞌesat ewy ehepe e. Mio Tupana hytmoi teran Topãꞌãu Wakuat ehepe. Mio tã e hap wyti topy­huꞌat ahepe iꞌewyte ahemia­ri­ruꞌin me e. Taꞌi yne imohey haria pe tutum neran Topãꞌãu Wakuat wuatꞌi ywania pe aikope aikope tukup­teꞌen mesuwat mytyp tote hap ok tã tutum neran Topãꞌãu hãpyk takat. Uwe uwe hẽtup miꞌi hap koꞌi pote tutum neran tomi­ꞌai­roria pe e.
44,2,40,Miꞌi hawyi Peteru ihay kahato topyꞌa pyi itotiaria pe — Uruꞌy­wania woro­ho­ꞌo­nãpin neran haty wo e. Tupana tiꞌa­tu­ꞌa­piheg kahato aru Tomi­po­ꞌoro Aipo­rekuat nuat auka haria e. Miꞌiria ti aru hoꞌopot haria sese wo aru tukup­teꞌen wuatꞌi eꞌat pe e Tupana. Miꞌi pote uiwy­riaꞌin eiweꞌeg wo o Tupana eiꞌa­piheg sese hap pupi e. Iraniaꞌin iꞌauka haria tuwat kahato aru taꞌa­tu­ꞌa­piheg Tupana piat hap kape e. Yt eweiwat reiꞌo miꞌiria upi e. Waku paaꞌe­weiꞌe Tupana kape hawyi eweiꞌaipok to Tupana kape eiminug saꞌag hap kaipyi e Peteru haty wo itotiaria pe.
44,2,41,Miꞌi hawyi Peteru pe teꞌe­roꞌe — Pywo kahato eꞌe hap mehĩ iꞌatuꞌe. Koitywy ti uruimohey raꞌyn Iesui Tupana miꞌairo urueha­kye­raꞌat hanuat hap uhyt iꞌatuꞌe. Mekewat eꞌat pe 3000 miit Iesui mohey haria ipakup takaria teꞌe­ro­py­huꞌat itote. Miꞌi hawyi ipotmu­ꞌeria tiꞌa­tu­setꞌok kahato raꞌyn yꞌy wo imohey pakup i haria.
44,2,42,Miꞌi hawyi ipotmu­ꞌeria tiꞌa­tu­nãpin at kaꞌap taꞌyn imohey pakup i haria yne Iesui e hap nug hamuat hap ete taꞌa­tu­ꞌa­tu­muꞌe kahato. Miꞌi hawyi teꞌe­ru­wa­ꞌa­tunug kahato toꞌoehay hamo. Miꞌi hawyi imohey haria tiꞌa­tu­mõꞌẽ kahato taꞌa­tu­miꞌu toꞌope iꞌewyte teꞌe­ru­wa­ꞌa­tunug kahato Tupana wywo toꞌoehay hamo.
44,2,43,Miꞌi hawyi Iesui potpo­ꞌo­roria 12 ok takaria tunug kahato Tupana mimo­herep koꞌi yt miitꞌin minug kuap i koꞌi ewywuat taꞌa­tu­mo­herep miitꞌin ehamo imohey hamuat. Iwato kahato taꞌa­tu­mo­herep Tupana esaika hamo miitꞌin ehamo. Miꞌi hawyi iraniaꞌin teꞌe­ru­wa­nẽtup kahato imohey haria mimo­herep wakuap koꞌi kape hawyi yt kat iꞌatuꞌe kuap i.
44,2,44,Miꞌi hawyi Iesui mohey haria wẽtup ehay yn naꞌyn teꞌe­ro­py­huꞌat itote. Wẽtup miit ewy taꞌa­tu­mohey. Miꞌi hawyi Iesui mohey haria tiꞌa­tu­mõꞌẽ toꞌope taꞌa­tuekat koꞌi. Taꞌa­tueꞌyi taꞌa­tu­we­neru raꞌyn hawyi taꞌa­tu­mõꞌẽ yi saꞌup toꞌope aikotã waku hap ewy miitꞌin ehaky­ꞌeꞌi hap ok tã hap ewy. Kat koꞌi kat koꞌi taꞌa­tu­we­neru raꞌyn hawyi iꞌewyte taꞌa­tu­mõꞌẽ taꞌa­tuekat saꞌup toꞌope aikotã waku hap ewy miitꞌin ehaky­ꞌeꞌi hap ok tã.
44,2,46,Yne eꞌat pe raꞌyn Iesui mohey haria teꞌe­ru­wa­ꞌa­tunug kahato Tupana mõtypot yat koro Ieru­sarẽi miat rote e. Wẽtup miit ewy kahato tukup­teꞌen itote. Iꞌewyte yne eꞌat pe taꞌa­tunug kahato man pik pik hamuat tuwat tuereto toꞌoꞌyat kape. Iꞌewyte taꞌa­tu­miꞌu taꞌa­tu­mõꞌẽ toꞌope. Miꞌi hawyi iꞌatu­wepit kahato tukup­teꞌen toꞌope teꞌe­ru­wete toꞌo­wese kahato. Iꞌatu­pyꞌa wasu kahato itote. Teꞌe­ru­wehum kahato haype Tupana kape at kaꞌap. Miꞌi pote iraniaꞌin Ieru­sarẽi miaria teꞌe­ru­wehum miꞌiria kape — Taꞌi Iesui mohey haria ti waku pe tukup­teꞌen iꞌatuꞌe. Taꞌi miꞌiria hegyiꞌat rakaria pãi iꞌatuꞌe. Miꞌi pote ti Aipo­typot Iesui tiꞌa­tu­wy­ꞌinug kahato yne eꞌat tomohey haria tomie­ha­kye­raꞌat pakup i koꞌi.Uito Iruka aikotã Tupana Pãꞌãu putꞌokꞌe Iesui potmu­ꞌeria etiat hap atiwan mesuwe.
44,3,1,Wẽtup eꞌat pe wãtymꞌi turan Peteru Iuwãu tuwat Tupana mõtypot yat koro kape Tupana wywuat taꞌa­tuehay hamo. Miꞌi hawyi itote taꞌa­tu­puẽti wẽtup ok miit toty kaipywiat wemo­herep hat yt hewyry kuap i rakat. Mekewat ipy kĩꞌã kahato rakat toĩneꞌen Tupana mõtypot yat koro eꞌoken­ꞌypy kai mekewat Okenꞌypy Kahu e hap het rakat tote toĩneꞌen yne eꞌat pe. Miꞌi tote sẽtup sẽtup e hat sese wo topy­huꞌat haꞌa­wy­tepyi. Mekewat miit ipy yt ikahu hin i rakat ti. Ityꞌin terut yne eꞌat pe Tupana yat eꞌoken­ꞌypy kape. Itote wuatꞌi miitꞌin õꞌẽ haria kaipyi toiky­ꞌesat yt kat saꞌup i taꞌatuium tepiat hap koꞌi.
44,3,3,Miꞌi hawyi Peteru Iuwãu tuwe­hytꞌok mekewat Tupana mõtypot yat pe turan mekewat ipy kĩꞌã rakat hẽtup taꞌyn Peteru Iuwãu me — Mehĩꞌin e ewehoꞌoium no uhepe eheti­neiru e.
44,3,4,Miꞌi hawyi teꞌe­ra­haꞌat kahato yt hewyry kuap i rakat kape hawyi teꞌe­roꞌe tope — Erahaꞌat ro uruewawi uhyt iꞌatuꞌe.
44,3,5,Miꞌi hawyi tehaꞌat iꞌatue­wawi iꞌatumiium tepiat hap ekatup haype katu­pono tohẽtup hawyi tuwa­nẽtup — Taꞌa­tu­hoꞌoium aru uhepe e.
44,3,6,Maꞌato Peteru toꞌe hẽtup hat pe — Pywo ti rat yt kat i sese uruekat uhyt e. Iꞌewyte yt kat i urueti­neiru Uru kawiat Parata kawiat mehĩ e. Yt hekat rakaria hin i ti uruto wen maꞌato kat som toĩneꞌen uruwanuat rakat atum yne epe mehĩ e. Miꞌi hawyi toꞌe ipy tyt i rakat pe — Tupana Mipo­ꞌoro Aipo­rekuat nuat Iesui tawa Nasare piat wemotag hat set no woro­moe­hãite teran mesup mehĩ e. Miꞌi tupono epoĩꞌãm no ewyry ro uhyt e ipy kĩꞌã sese rakat pe.
44,3,7,Miꞌi hawyi Peteru timo­poĩꞌãm naꞌyn ipo sese ete. Miꞌi hawyi meremo ipy waku raꞌyn topy­huꞌat hesaika kahato ipy.
44,3,8,Miꞌi hawyi peso pesoꞌe raꞌyn. Miꞌi hawyi teke raꞌyn Tupana mõtypot yat koro pe Peteru Iuwãu wywo — Waku poityꞌi Tupana waku poityꞌi Tupana e tuwehum haype.
44,3,9,Miꞌi hawyi itotiaria yne teꞌe­ra­ꞌa­kasa peso pesoꞌe hap waku Tupana e hap. Miꞌi hawyi teꞌe­roꞌe toꞌope — Taꞌi watikuap uwe meke miit iꞌatuꞌe. Taꞌi miꞌi ti mekewat okenꞌypy ikahu rakat rotiat sẽtup sẽtup hat wyti iꞌatuꞌe toꞌope. Saꞌa­wyꞌi ahepiat ahekat ẽtup hat raꞌyn wyti meke toĩneꞌen iꞌatuꞌe toꞌope. Aikotã som pyno mio hewyry kuap kahato iꞌatuꞌe. Iwato kahato raꞌyn ni ipy mohãpyk hap iꞌatuꞌe toꞌope. Aikotã som pyno mio waku pe i raꞌyn hewyry iꞌatuꞌe teꞌe­ru­wa­nẽtup kahato haype.
44,3,11,Miꞌi hawyi mekewat ipy pakup takat iporokꞌat Peteru Iuwãu py ete — Uiwepit kahato e uiwepit kahato e iꞌatuepe. Miꞌi hap kape wuatꞌi kaipyi raꞌyn teꞌe­ru­wa­ꞌa­tunug kahato teꞌe­ra­haꞌat hamo. Miꞌi hawyi typyꞌi rakaria õꞌẽ haria tukup­teꞌen itote mekewat morekuat Sarumãu eꞌoken­ꞌy­pyke. Miꞌi hawyi teꞌe­ru­wa­nẽtup kahato mekewat Tupana mimoe­hãite kape.
44,3,12,Miꞌi hawyi Peteru ihaꞌat kahato tewawiat sehaꞌat haria kape wanẽtup kahato haria kape hawyi toꞌe iꞌatuepe — Kat poteĩ ewehe­haꞌat kahato uruewawi urumõ­typot kahato hap wywo e aikotã ten uruewaku hap kaipyi uruimoe­hãite mesuwat saꞌa­wy­ꞌiwuat ipy kĩꞌã rakat e. Yt naku i urumõ­typot miꞌi miit moehãite hap ete katu­pono yt uruwat uruewaku hap kaipyi i ti imoehãite hap toĩneꞌen mesup e Peteru. Yt uruwat uruesaika hamo i miꞌi miit topy­huꞌat ipy kahu rakano e. Taꞌi Ahetu­pana ti imoehãite meiẽwat miit e. Tomi­po­ꞌoro Iesui mohey hap upi wyti toimoe­hãite meiũwat saꞌa­wy­ꞌiwuat ipy kĩꞌã rakat are uhytꞌiꞌin manaꞌin e.
44,3,13,Ahaꞌa­se­ꞌiꞌin Aparãu Isaki Iako eTupana mimoe­hãite ti meiũwat miit e. Eweikuap apo kat pote Tupana timoe­hãite ipy kĩꞌã rakat ehehamo e. Pyno ahenoi ehepe. Toiky­ꞌesat kahato temiit sese Iesui mõtypot hap haype wyti e. Taꞌi Ahetu­pana tiky­ꞌesat kahato raꞌyn wyti eimi­kuasa te Iesui mõtypot hap e. Morekuat Piratu ti yt iꞌauka teran i wen maꞌato eipe ti eweiky­ꞌesat iꞌauka hap — Yt naku i Iesui eweiꞌe morekuat pe itote saꞌa­wyꞌi e. — Etiꞌauka ro pyno Iesui eweiꞌe kahato morekuat Piratu pe e. — Wakuat sese Uito Tupana ewywuat e Iesui wen maꞌato miꞌi pytkai — Yt kan hamo i Iesui eweiꞌe. Miꞌi hawyi woꞌo­ꞌauka hat Parapa eweiky­ꞌesat poꞌog Iesui kai. — Yt etiꞌauka teiꞌo Parapa eweiꞌe itote maꞌato mekewat poꞌog poꞌog wakuat wuatꞌi kawiat rakat Iesui pe ti — Etiꞌauka ro etiꞌauka ro Miꞌi Miit eweiꞌe saꞌag Piratu pe e. — Yt naku i kahato wyti wati­ꞌauka raꞌyn Iesui e Piratu pytkai — Etiꞌauka ro etiꞌauka ro Miꞌi Miit eweiꞌe ti raꞌyn itote eipe. Yt naku i kahato eiminug saꞌag e Peteru. Taꞌi miitꞌin moieĩneꞌen wuatꞌi eꞌat piat hat auka haria sese eipe pãi maꞌato miꞌi pytkai eimi­ꞌauka Tupana tomoieĩ­neꞌen i raꞌyn e. Toihep i raꞌyn wyti Tomi­ꞌairo guꞌuro pyi pãi. Miꞌi hap ti uruikuap kahato raꞌyn katu­pono heĩneꞌen pakup i hap kape uruta­ꞌa­kasa motꞌi kahato uruto e Peteru. Koitywy wyti Tupana timoe­hãite raꞌyn mesuwat saꞌa­wy­ꞌiwuat ipy kĩꞌã rakat katu­pono toiky­ꞌesat Tomi­po­ꞌoro Iesui set mõtypot hap mesuwe pote e. Iesui set kawiat mohag wo toimoe­hãite miꞌi miit ehehamo katu­pono toiky­ꞌesat kahato eipe yne Tosa­ꞌyru mohey haria wo hap e. Uruimohey Iesui hawyi waku raꞌyn topy­huꞌat mesuwat saꞌa­wy­ꞌiwuat ipy kĩꞌã rakat. Mesup Tupana mimo­hãpyk wo raꞌyn toĩneꞌen naꞌyn ehehamo manaꞌin uhytꞌiꞌin e. Iesui set esaika hap wywo Tupana timoe­hãite mesuwat miit e. Taꞌi uiꞌy­wania atikuap kahato aikotã yt eiweꞌeg i hap wywo eweiꞌauka Iesui nagnia ehay upi hap e.
44,3,18,Haꞌa­wyte yianmete raꞌyn Tupana ehay enoi haria henoi kahato aikotã aru aikotã aru wata­ꞌa­kasa mesuwe hamuat hap e. Miꞌi hap ewy wyti saꞌa­wy­ꞌite yne Tupana ehay enoi haria henoi ti raꞌyn yianmete Iesui miꞌauka wuat hap etiat e. Miꞌiria piat henoi kahato raꞌyn Urupo­rekuat piat hoꞌopot hamuat e. Miꞌi henoi hap ewy ti ewetunug naꞌyn mesup Tupana e hap ewy e.
44,3,19,Aikotã Tupana henoi yianmete hap ewy ti topy­huꞌat mesup. Miꞌi pote waku mio tã eweiꞌe ro Tupana pe — Koitywy paaꞌu­ru­toꞌe ewawi Tupana katu­pono yt naku i kahato urutunug Esaꞌyru ete eweiꞌe pote meremo waure wo topy­huꞌat eiminug saꞌag ete e. Miꞌi hawyi waku pe i raꞌyn iwywo eweikup­teꞌen mehĩꞌin manaꞌin e. Miꞌi hawyi ti aru Tupana mimo­wepit koꞌi wo i raꞌyn wuatꞌi eꞌat pe eweikup­teꞌen katu­pono tutum ehepe Topãꞌãu Wakuat eimoe­saika hamuat hap hawyi e. Taꞌi eiwe­morem Tupana kape i raꞌyn pote waku pe iwywo eweikup­teꞌen e Peteru. Miꞌi hawyi ti aru tuwe­kaipyi toipo­ꞌoro i raꞌyn ehowawi Iesui e. Saꞌa­wyꞌi sese raꞌyn Tupana tiꞌairo Miꞌi Miit Eika­ꞌiwat nuat e. Pyno eiwe­morem howawi hawyi ti aru toipo­ꞌoro i raꞌyn Tosa­ꞌyru Pãꞌãu ehowawi e.
44,3,21,Mio ti toĩneꞌen Iesui atipy pe e. Mio itote tohe­katup topo­ꞌoro i meiko wuat hap eꞌat e. Mio tã iꞌatuꞌe Tupana ehay moherep haria saꞌa­wy­ꞌi­wuaria — Tut wyti aru wẽtup eꞌat pe aikotã Tupana tunug mesuwat yi saꞌa­wy­ꞌiwuat hap ewy tutunug i irane e miwan me e. Miꞌi hap eꞌat wyti aru Tupana tunug mesuwat mytyp ikahu ipakup takat saꞌa­wy­ꞌiwuat ikahu hap ewy iꞌatuꞌe yianme Iesui toĩneꞌen Wuatꞌi Porekuat nuat hap kape iꞌatu­mu­ꞌetu e Peteru.
44,3,22,Aikotã ahaꞌa­seꞌi Musei henoi saꞌa­wyꞌi Iesui etiat hap ewy. Mio tã e — Wẽtup eꞌat pe wyti aru Tupana tipo­ꞌoro ehowawi wẽtup ok uiꞌe­wywuat kahato rakat e. Miꞌi Miit ti Tupana Miꞌairo sese Wuatꞌi Porekuat nuat e. Taꞌi Miꞌi Miit wyti aru toĩneꞌen eipy­ꞌa­setpe Tupana Ehay Moherep sese hano aikotã uiꞌewy maꞌato poꞌog uikai e Musei saꞌa­wyꞌi tomiwan me. Miꞌi Miit wyti aru eiꞌy­wania suu kawiat tuwe­mo­herep uiꞌewy e. Putꞌokꞌe eipy­ꞌa­setpe hawyi eweikuap yne o imienoi e. Kat e kat e wyti aru ihay ehepe. Ewetunug no yne yne iꞌe hap ok tã e Musei.
44,3,23,Maꞌato uwe uwe Tupana Ehay Moherep hat sese ehay pun haria ti aru tukup­teꞌen Tupana mimo­weityk koꞌi wo e. Ewetunug no yne imienoi ewywuat. Maꞌato yt ewetunug i pote yt Tupana ywania wo hin i eweikup­teꞌen aru e Musei saꞌa­wyꞌi ahowawi e Peteru.
44,3,24,Uiꞌy­wania yne ti saꞌa­wy­ꞌi­wuaria Tupana ehay enoi haria mio tã iꞌatuꞌe yianme Iesui etiat aikotã Musei toꞌe hap ewy e Peteru. Wẽtup ehay yn iꞌatuehay e saꞌa­wy­ꞌiwuat Tupana ehay moherep haria e. Taꞌi saꞌa­wy­ꞌiwuat ahaꞌa­seꞌi Samueu iꞌewyte ihay yianmete Iesui ete iꞌewyte yne yne Samueu saipe­piaria Tupana ehay moherep haria wẽtup ehay yn iꞌatuehay e. Mesuwiat Aika­ꞌiwat Iesui etiat yn iꞌatuehay yianme e.
44,3,25,Eiperia ti Tupana ehay moherep haria emiariru koꞌi pãi e. Kat iꞌatuꞌe kat iꞌatuꞌe saꞌa­wyꞌi Iesui etiat taꞌa­tu­mo­herep ehepe e. Saꞌa­wyꞌi ahaꞌa­se­ꞌiꞌin me Tupana ihay kahato aikotã aru tutunug hap ete ihay e. Ahaꞌa­se­ꞌiꞌin tiwan kahato iꞌe hap aimuꞌe hamo. Koitywy aipo pe raꞌyn mesup Tupana e hap iꞌe hap ewy e. Aikotã saꞌa­wy­ꞌite Tupana toꞌe ahaꞌa­seꞌi pot Aparãu me hap ewy tutunug mesup ehehamo e. Saꞌa­wyꞌi mio tã e Aparãu me — Uiwy meiũran aru wẽtup ok emiariru epuꞌi kaipywiat tuwe­mo­herep yi tote e. Miꞌi Miit esaipepiat sese wo aru atiꞌa­tu­poi­tyro wuatꞌi ywania mesuwat yi wato hap ok tã e Tupana Aparãu me Iesui piat pe.
44,3,26,Pyno Tupana tunug naꞌyn mio tã toꞌe Aparãu miat hap are katu­pono mesup taꞌyn toipo­ꞌoro Temiit Iesui aiꞌy­wania kape aimo­wepit hamo aheha­kye­raꞌat hamo aiminug yt nakuap i kaipywiat aipo­re­ra­ꞌaipok hamo toipo­ꞌoro Iesui e Peteru Tupana mõtypot yat koro totiaria pe.Miꞌi hawyi uito Iruka uimiwan atunug Peteru mienoi etiat.
44,4,1,Itote mio tã e Peteru turan miitꞌin tok pe tõꞌẽ tõꞌẽ ipyꞌahak takaria paꞌiria Tupana mõtypot yat piaria akag koꞌi wywo Peteru Iuwãu satyꞌi satyꞌi hamo. Taꞌa­tukuap Pete­ruꞌin Iesui wẽtem guꞌuro pywiat hap taꞌa­tu­henoi miitꞌin me hawyi — Wãiꞌi­ꞌa­tuꞌe Peteru Iuwãu me. Yt naku i ewehenoi miitꞌin me Iesui tuwẽtem guꞌuro pyi hap iꞌatuꞌe katu­pono uruikuap taꞌyn aiku­ꞌuro hawyi ti yt karãpe i watoĩ­neꞌen pakup i hap iꞌatuꞌe saꞌag. Yt naku i eweiꞌa­tu­muꞌe miitꞌin aikotã Iesui tuwẽtem guꞌuro pyi hap ete iꞌatuꞌe. Wãi neiꞌo iꞌatuꞌe. Pyno yt naku i eweiꞌa­tu­muꞌe miitꞌin iꞌatuꞌe. Miꞌi hawyi paꞌiria tiꞌa­tu­pyhik Peteru Iuwãu woꞌo­pyhik hawe. — Yt naku i kahato eipe iꞌatuꞌe. Yt naku i eweipot­muꞌe iꞌatuꞌe. Wãtym naꞌyn mote yt naku i uruiꞌa­piheg eipe mesup maꞌato pywo ti rat mũki­ꞌite putꞌokꞌe hawyi uruiꞌa­piheg kahato eipe morekuat tikuap ehehay saꞌag koꞌi hap hawyi iꞌatuꞌe Peteru Iuwãu me. Maꞌato Tupana mõtypot yat koro totiaria Peteru Iuwãu mimu­ꞌeria timohey kahato iꞌatu­mienoi Iesui etiat. Miꞌi hawyi taꞌa­tu­mo­rania karania Iesui mohey pakup i haria tukup­teꞌen itote hap e. Miꞌi hawyi taꞌa­tu­puẽti itote porap 5000 ihainia imohey pakup i haria Peteru Iuwãu miekyi koꞌi.
44,4,5,Miꞌi hawyi mũki­ꞌite ihotꞌok hawyi Peteru Iuwãu apiheg teran haria teꞌe­ru­wa­ꞌa­tunug kahato paꞌi koro Ieru­sarẽi miat yat pe. Miꞌi tote iꞌatuehay kahato paꞌiria wywo nagnia wywo Iuteu ywania wãiꞌe hap moherep kuap kahato haria wywo Peteru Iuwãu kuasa hap ete. Miꞌi hawyi paꞌi koro Anai e hap putꞌokꞌe tosa­ꞌy­ruꞌin paꞌi Kaꞌiwa paꞌi Iuwãu paꞌi Aresã­tere wywo. Iꞌewyte yne tosa­ꞌy­ruꞌin wywo.
44,4,7,Miꞌi hawyi Peteru Iuwãu taꞌa­tue­nõtem woꞌo­pyhik hap pyi hawyi taꞌa­tu­hytmoi taꞌa­tu­py­ꞌa­setpe hawyi apoꞌi­ꞌa­tuꞌe Peteru Iuwãu me — Uwe ehay pyi kahu ewetunug miꞌi tã gaꞌatpo Tupana mõtypot yat koro pe iꞌatuꞌe. Uwe eipo­ꞌoro miꞌi tã nug hamo iꞌatuꞌe Peteru Iuwãu me.
44,4,8,Miꞌi hawyi Tupana Pãꞌãu putꞌokꞌe kahato Peteru piit pe hawyi Tupana wẽ wo ihay kahato itote — Urupo­re­kuaria woro­ho­ꞌo­wesat reran kahato e. Nagnia eweikuap to uhepiat eiwesat hap e. Eweikuap teran uwe ehay pyi mesuwat saꞌa­wy­ꞌiwuat ipy kĩꞌã rakat topy­huꞌat ipy waku raꞌyn hap e. Pyno ahenoi ehepe uwe sese mesuwat saꞌa­wy­ꞌiwuat ipy kĩꞌã rakat moehãite hat.
44,4,10,Taꞌi Iesui tawa Nasare piat mimoe­hãite wyti ipy pakup takat e. Taꞌi Iesui ehay upi wyti uruimoe­hãite mekewat ipy kĩꞌã rakat gaꞌatpo e. Saꞌa­wyꞌi Tupana tipo­ꞌoro Temiit ahowawi Aipo­typot nuat wen maꞌato Imipo­ꞌoro Wakuat eweiꞌauka raꞌyn ariaꞌyp posak saꞌag ete. Yt naku i kahato ewetunug maꞌato ikuꞌuro hawyi Tupana tomoieĩ­neꞌen pakup i guꞌuro pyi e. Pywo ti rat toĩneꞌen i Iesui katu­pono mesup taꞌyn toimoe­hãite meiũwat miit e. Ewehaꞌat ro pyno imimoe­hãite kape katu­pono hewyry raꞌyn ehehamo e.
44,4,11,Iesui ti Nu Wakuat kahato ewy e. Miꞌi Nu wo Tupana tunug naꞌyn toꞌyat koro sese e. Pywo ti rat Nu iheg kahato rakat ewy kahato Iesui e. Miꞌi waku uiꞌyat koro nug hamuat e Tupana saꞌa­wyꞌi morekuat Tawi miwan me  pe e ehepe wen maꞌato mekewat Nu pun haria wo kahato eweikup­teꞌen mesup eiperia e. Yt naku i kahato e. Maꞌato Eimipun wo ti Tupana haꞌa­wynug naꞌyn toꞌyat sese e.
44,4,12,Wẽtup miit yn ni aheha­kye­raꞌat kuap hat e. Miꞌi Miit set ti Iesui e. Yt uwe i miꞌi rẽ mesu­wa­rotiat wuatꞌi Ehakye­raꞌat kuap hat e. Iesui mohey hap upi yn ni aheha­kye­raꞌat kuap Tupana e Peteru haty wo.
44,4,13,Miꞌi hawyi more­kuaria itotiaria teꞌe­roꞌe toꞌope — Kat pote som aipupi yt teꞌe­ro­kenꞌẽ hin i Peteru Iuwãu iꞌatuꞌe. Yt karãpe i ti miꞌiria teꞌe­ru­pot­muꞌe kahato woꞌo­muꞌe hap wato sese puo. Aiꞌewy wen maꞌato miꞌi pytkai iꞌatuehay kuap kahato rakaria ewy. Pira pytyk haria miꞌiria miitꞌin eropat haria yn miꞌiria maꞌato iꞌatuehay poꞌog ikahu woꞌo­muꞌe haria akag koꞌi kai iꞌatuꞌe toꞌope nagnia. Uwe pyno iꞌatu­muꞌe mio tã e hap nug hamo iꞌatuꞌe toꞌope. Teꞌe­ru­wa­nẽtup hawyi — Taꞌi Iesui tiꞌa­tu­muꞌe miꞌiria haꞌa­wy­tepyi tomikuap koꞌi ete. Miꞌi pote mesup Taꞌa­tu­ka­ꞌiwat Iesui ewy kahato taꞌa­tunug iꞌatuꞌe toꞌope.
44,4,14,Miꞌi hawyi itotiaria teꞌe­ra­haꞌat kahato ipy pakup takat yꞌam miat Iuwãu Peteru pyꞌa­setpiat kape hawyi teꞌe­ru­wa­nẽtup kahato taꞌa­tu­pyꞌa pe hawyi yt kat iꞌatuꞌe kuap i — Wakuap yn taꞌa­tunug mote aikotã wati­ꞌa­tu­ꞌa­piheg miꞌiria iꞌatuꞌe taꞌa­tu­wa­nẽtup hawe.
44,4,15,Miꞌi hawyi taꞌa­tu­po­ꞌoro porapꞌi Peteru Iuwãu taꞌa­tu­ꞌya­ty­pepyi hawyi teꞌe­roꞌe toꞌope — Aikotã aru watunug miꞌiria wywo iꞌatuꞌe. Yt naku i wati­ꞌa­tu­ꞌa­piheg miꞌiria katu­pono waku kahato taꞌa­tunug mekewat ipy kĩꞌã rakat pe iꞌatuꞌe. Taꞌi heremo kahato raꞌyn iꞌatu­minug wakuap iꞌatuꞌe. Yne tawa Ieru­sarẽi miaria ikuap taꞌyn waku hap ipy kĩꞌã rakat moehãite hap miꞌi pote yt naku i Peteru yt naku i Iuwãu yt watoꞌe kuap i miitꞌin me katu­pono yt miitꞌin minug kuap i hap ewy taꞌa­tunug naꞌyn iꞌatuꞌe.
44,4,17,Pyno waku wãiwa­toꞌe iꞌatuepe — Yt ewehenoi teiꞌo miitꞌin me poꞌog mekewat Iesui etiat waku watoꞌe iꞌatuepe maꞌato ewehenoi wẽtup ok pe Iesui etiat pote ti aru uruiꞌa­tu­sa­tyꞌi satyꞌi eipe waku watoꞌe iꞌatuepe iꞌatuꞌe. Yt naku i ti Iesui eweimo­herep miitꞌin me waku watoꞌe ro Iuwãu Peteru pe iꞌatuꞌe toꞌope itotiaria miitꞌin akag koꞌi paꞌi kororia. Miꞌi pote ti aru yt iwato i miitꞌin ikuap mekewat Iesui etiat iꞌatuꞌe toꞌope.
44,4,18,Miꞌi hawyi Peteru Iuwãu taꞌa­tu­kaykay wãita­ꞌa­tuꞌe hamo — Waku raꞌyn toran naꞌyn wyti mio iꞌatuꞌe. Poꞌog o yt ewehenoi i raꞌyn Iesui etiat iraniaꞌin me iꞌatuꞌe. Iwat het wyti mio yt eweiꞌe teiꞌo wẽtup ok pe iꞌatuꞌe.
44,4,19,Miꞌi hawyi Peteru Iuwãu tiꞌa­tu­wesat — Kat som pyno poꞌog waku urutunug sio Tupana miky­ꞌesat sio eiwat eimi­ky­ꞌesat mehĩꞌin iꞌatuꞌe. Maꞌato ti uruta­ꞌa­kasa ti raꞌyn howawi pãi iꞌatuꞌe. Taꞌi uruikuap ti raꞌyn urumuꞌe hat iꞌatuꞌe. Miꞌi tupono ti yt uruwẽ­pohep kuap i ti raꞌyn Urumuꞌe hat moherep hap ete pyi iꞌatuꞌe Peteru Iuwãu wãiꞌe haria pe.
44,4,21,Maꞌato iraniaꞌin — Tupana wyti imowaku ipy kĩꞌã rakat iꞌatuꞌe. Miꞌi pote ti nagnia yt tiꞌa­tu­ꞌa­piheg kuap i maꞌato teꞌe­roꞌe iꞌatuepe — Ewetunug ne pote ti aru uruiꞌa­tu­ꞌa­piheg naꞌyn eipe iꞌatuꞌe paꞌi kororia. — Taꞌi Tupana ti waku kahato katu­pono 40 anu yt hewyry kuap i rakat mio waku raꞌyn tutunug. Iwato poityꞌi raꞌyn wakuap iminug iꞌatuꞌe iraniaꞌin.
44,4,23,Miꞌi hawyi iꞌatu­wẽ­pohep taꞌyn Peteru Iuwãu ete. Miꞌi hawyi tuwat raꞌyn taꞌa­tu­wy­riaꞌin Iesui mohey haria kape. Itote taꞌa­tu­henoi henoi raꞌyn kat iꞌatuꞌe kat iꞌatuꞌe paꞌi kororia ehay enoi haria nagnia ehay enoi haria taꞌa­tuepiat hap — Yt ewehenoi poꞌog i raꞌyn o miitꞌin me Iesui etiat iꞌatuꞌe uruepe iꞌatuꞌe — Maꞌato ewehenoi poꞌog ne mote ti aru uruiꞌa­piheg sese raꞌyn eipe iꞌatuꞌe uruepe Uhytꞌiꞌin manaꞌin iꞌatuꞌe.
44,4,24,Miꞌi taꞌa­tukuap hawyi tuwat raꞌyn Tupana kape taꞌa­tuehay toꞌo­ꞌe­wy­ꞌewy hamo — Tupana Uruꞌywot Atipy piat iꞌatuꞌe. En ni wuatꞌi waikiru nug hat iꞌatuꞌe. Urupytyp nug hat sese En iꞌatuꞌe. Tupana En ni wuatꞌi puat yꞌy nug hat iꞌatuꞌe. Taꞌi wuatꞌi piat yi nug hat En iꞌatuꞌe.
44,4,25,Taꞌi saꞌa­wy­ꞌiwuat urueꞌa­seꞌi Tawi mienoi ewy ti mio taꞌa­tunug saꞌag naꞌyn uruete Tupana iꞌatuꞌe. Emienoi Epãꞌãu Wakuat kaipyi mio tã e Tawi epe saꞌa­wyꞌi tuwepy hawuo iꞌatuꞌe — Kan hamo som kan hamo som iꞌatu­py­ꞌahak kahato wuatꞌi ywania ete Tupana e. Kat pote som toꞌo­nãpin saꞌag neꞌi Emipo­ꞌoro Urupo­rekuat nuat ete e Tawi saꞌa­wyꞌi miwan me. Mesup ehay ewy kahato taꞌa­tunug saꞌag kahato more­kuaria Emiꞌairo Iesui ete meiũpe Tupana iꞌatuꞌe. Mesup miitꞌin akag koꞌi paꞌi akag koꞌi yt tiky­ꞌesat hin i wyti Emipo­ꞌoro Iesui Taꞌa­tu­po­rekuat nuat hap iꞌatuꞌe. Taꞌi aiwy Tawi wepy ewawiat hap morekuat Tawi  hawe ewywuat kahato taꞌa­tunug mesup Tupana iꞌatuꞌe.
44,4,27,Katu­pono mesup taꞌyn teꞌe­ru­wa­ꞌa­tunug kahato meiũpe tawa Ieru­sarẽi me Emipo­ꞌoro Iesui etiat saꞌag taꞌa­tuehay hamo iꞌatuꞌe. Tupana iꞌatuꞌe mesup taꞌyn more­kuaria teꞌe­ru­wa­ꞌa­tunug toꞌo­nãpin saꞌag neꞌi Emiꞌairo Urupo­rekuat nuat Iesui mohit hamo mesuwe iꞌatuꞌe. Uruꞌywot mesup taꞌyn mekewat morekuat Eroti iꞌewyte morekuat Pũsui Piratu teꞌe­ru­wa­ꞌa­tunug Isareu ywania iraniaꞌin ywania wywo toꞌo­nãpin saꞌag neꞌi hamo iꞌatuꞌe. Koitywy tawa Ieru­sarẽi me taꞌa­tukat at kaꞌap aikotã aikotã waku eropat sese haria Iesui mohey haria yne moma hamo taꞌa­tukat toꞌo­nãpin saꞌag hap tote Tupana iꞌatuꞌe.
44,4,28,Tupana iꞌatuꞌe uruikuap wen maꞌato yt kat i saꞌag taꞌa­tunug kuap Esaꞌyru ete uruete wãiꞌere pote iꞌatuꞌe. Pywo ti rat yne pore­kuaria mesu­wa­ro­tiaria epo piaria tukup­teꞌen hap uruikuap iꞌatuꞌe. Uruikuap taꞌyn more­kuaria yne emiꞌairo tukup­teꞌen sio waku sio yt hap uruikuap iꞌatuꞌe. Tupana epo pe urutu­kup­teꞌen miꞌi pote yt kat i saꞌag taꞌa­tunug kuap uruete sio wãiꞌere iꞌatuepe pote iꞌatuꞌe. Tupana etunug o emiky­ꞌesat ewy more­kuaria po wo uruete emõtypot hamuat iꞌatuꞌe katu­pono uruikuap taꞌyn more­kuaria tunug ehay etiano aikotã yianme emienoi iꞌatuepiat hap ewy yn taꞌa­tunug kuap iꞌatuꞌe.
44,4,29,Koitywy mesuwe miitꞌin akag koꞌi aiꞌakit reran kahato iꞌatuꞌe. Miꞌi pote Tupana urumoe­saika kahato esaika hamo ehay Iesui etiat moherep torania miitꞌin miat hamo iꞌatuꞌe.
44,4,30,Miꞌi hawyi — Tupana iꞌatuꞌe urumoe­saika o Iesui po wo miitꞌin moehãite kahato hamo aikotã Esaꞌyru Iesui tunug saꞌa­wy­ꞌiwuat ewy yt uwe miit misepap nug hap ewy i etunug o urupo wo miitꞌin mowa­nẽtup kahato hamo iꞌatuꞌe haty wo Peteru Iuwãu wywo Tupana kape.
44,4,31,Mio tã iꞌatuꞌe pote tyryꞌe kahato meiẽwat iꞌatu­wa­ꞌa­tunug hap getap. Miꞌi hawyi Tupana Pãꞌãu Wakuat tiꞌa­tu­moe­saika kahato raꞌyn itotiaria iꞌatu­miẽtup ewy. Miꞌi kaipyi yt teꞌe­ro­kenꞌẽ hin i raꞌyn wanĩ­kaptia pupi. Miꞌi hawyi Tupana ehay yn naꞌyn iꞌatuehay wo.
44,4,32,Miꞌi hawyi Iesui mohey haria woꞌo­kyꞌe kahato haria tukup­teꞌen itote aikotã wẽtup miit ewy kahato iꞌatu­pyꞌa wasu hap. Taꞌi wẽtup miit ewy yn iꞌatu­wa­nẽtup hap. Miꞌi hawyi iꞌatue­gyiꞌat kahato rakaria wo tukup­teꞌen itote. Miꞌi hawyi yt uwe i itote — Uianuat yn uhekat e hat topy­huꞌat iꞌatu­py­ꞌa­setpe katu­pono taꞌa­tu­mõꞌẽ kahato toꞌope kat koꞌi kat koꞌi iꞌatuekat e. — Taꞌi aiwanuat topy­huꞌat yne uhekat yne uruekat mesup iꞌatuꞌe toꞌope katu­pono taꞌa­tu­kyꞌe kahato saꞌa­wyꞌi Iesui mohey haria itote. Iesui ti tuwẽtem naꞌyn guꞌuro pyi iꞌatuꞌe kahato Iesui potpo­ꞌo­roria 12 ok takaria wuatꞌi miitꞌin me. Hesaika kahato iꞌatuehay Iesui ete topy­huꞌat itote. Miꞌi hawyi miitꞌin teꞌe­ru­wa­nẽtup kahato iꞌatuehay kape. Miꞌi hawyi tuwepyi Tupana tuwehum kahato iꞌatuete.
44,4,34,Miꞌi hawyi getap kaꞌi­waria yi kaꞌi­waria iweneru raꞌyn taꞌa­tuꞌyat taꞌa­tueꞌyi. Miꞌi hawyi taꞌa­tueꞌyi saꞌup ti taꞌatuium 12 ok takaria pe. Miꞌi hawyi taꞌa­tu­mõꞌẽ mekewat saꞌup ihaky­ꞌeꞌi rakaria pe. Miꞌi hawyi yt wẽtup ok i iꞌatu­py­ꞌa­setpe toĩneꞌen ihaky­ꞌeꞌi rakat.
44,4,36,Miꞌi hawyi wẽtup ok mehĩ Iuse yi Sipiri kaipywiat wyti teꞌyi saꞌup hum yne raꞌyn 12 ok takaria pe. Iuse ti ahaꞌa­seꞌi saꞌa­wy­ꞌiwuat Irewi ywania ti. Miꞌi Iuse taꞌa­tuꞌe hawe ti teꞌe­ru­wẽ­powat — Aipo­wyro hat iꞌatuꞌe maꞌato Iuteu ywania — Mehĩ Panãpe iꞌatuꞌe taꞌa­tu­pusu puo.Pyno aikotã hap ewy taꞌa­tunug. Miꞌi hawyi atiwan mesuwe uito Iruka.
44,5,1,Miꞌi hawyi wẽtup eꞌat pe Panãpe ewywuat Iesui mohey hat mehĩ Anania tiwe­neru raꞌyn teꞌyi teha­ryꞌi Sawira wat wywo te.
44,5,2,Miꞌi hawyi yi saꞌup taꞌa­tuewyi ipatꞌok katu­pono yt taꞌatuium yne teran i Tupana pe. Miꞌi hawyi maꞌato — Urueꞌyi saꞌup urutum yne Tupana pe waku watoꞌe 12 ok takaria pe iꞌatuꞌe toꞌope. Miꞌi hawyi toto Anania 12 ok takaria kape hawyi — Heno uhyt e meiko raꞌyn urueꞌyi saꞌup toran naꞌyn atum neran Tupana pe e maꞌato yt pywo pe i.
44,5,3,Miꞌi hawyi Peteru toꞌe Anania pe — Kat pote som Tupana Pãꞌãu Wakuat pe eso teran e. Taꞌi ahiag ehay pyi wyti eso teran e. Taꞌi ipatꞌok yn wyti etum uipo pe maꞌato — Atum yne Tupana pe ere uruepe pytkai e. Saꞌa­wy­ꞌite ti toran epo pe mekewat yi toĩneꞌen e. Iꞌewyte koitywy etiwe­neru hawyi epo pe te mekewat yi saꞌup topy­huꞌat e. Kat poteĩ pyno — Atum yne raꞌyn wyti meiko Tupana pe ere uruepe. Taꞌi ipatꞌok te ti topy­huꞌat epo pe — Atum yne ere pytkai e. Yt naku i are e. Taꞌi yt uhepe i wyti eso hap uhyt e maꞌato Tupana pe wyti eso hap e Peteru Anania pe.
44,5,5,Mio tã e hawyi taꞌat raꞌyn yi tote heso rakat hawyi ipyhu tekꞌe raꞌyn. Miꞌi kapiat akasa haria teꞌe­ro­kenꞌẽ kahato raꞌyn ipupi. Miꞌi hawyi itotiaria kurum iwasuria terut raꞌyn sokpe kytꞌi huwy hamuat hawyi taꞌa­tu­suwy ipiit hawyi taꞌa­tusyp taꞌyn Anania.
44,5,7,Miꞌi rokirẽ Anania piit taꞌa­tusyp taꞌyn. Miꞌi turan myeꞌym ora hap ewy tokosap hawyi iharyꞌi putꞌokꞌe raꞌyn Peteru ete. Yt toikuap hin i te teꞌaito kuꞌuro hap.
44,5,8,Miꞌi hawyi Peteru toꞌe tope — Mana Sawira e toran ni raꞌyn apo eheꞌyi saꞌup ewetum Tupana pe sio yt e. Pywo apo eꞌaito tum yne ti raꞌyn eheꞌyi saꞌup mana sio yt e. Miꞌi hawyi toiwesat — Pywo ti an mimi e tutum yne ti raꞌyn urueꞌyi saꞌup Tupana pe e mana Sawira Peteru pe.
44,5,9,Miꞌi hawyi — Yt naku i e Peteru katu­ponoĩ eiwo­ꞌo­ꞌewy eheso e. Kat poteĩ ewehãꞌãg neran Uruka­ꞌiwat Pãꞌãu Wakuat eheso hamo e. Pyno erahaꞌat ro oken kape mana Sawira e katu­pono tõꞌẽ raꞌyn eꞌaito syp kahu hawyi kurumꞌi wasuria koꞌi e. Mana e mio ti ewat epiit ikuꞌuro rakat iꞌewyte raꞌyn taꞌa­tue­reto irane hyp hamo eꞌaito ewy e Peteru.
44,5,10,Miꞌi hawyi meremo mana Sawira iꞌewyte ikuꞌuro itote hawyi taꞌat raꞌyn Peteru py yatype hawyi ipyhu tekꞌe raꞌyn. Miꞌi hawyi kurum iwasu koꞌi teꞌe­ra­haꞌat okenꞌy­pykiat turan — Ikuꞌuro raꞌyn wyti iharyꞌi iꞌatuꞌe. Miꞌi hawyi taꞌa­tue­reto raꞌyn ipiit heꞌaito syp hap kape hyp hamo. Miꞌi hawyi taꞌa­tusyp heꞌaito ywyt puo.
44,5,11,Miꞌi hawyi waꞌa­tunug haria Iesui mohey haria teꞌe­ro­kenꞌẽ kahato raꞌyn typy ok heso rakaria ikuꞌuro iꞌatue­hamo hawyi. Iꞌewyte iraniaꞌin ikuap hawyi teꞌe­ro­kenꞌẽ kahato taꞌa­tu­ꞌauka Tupana piat hap pupi.
44,5,12,Miꞌi hawyi 12 ok takaria po pe iwato kahato topy­huꞌat Tupana esaika hap. Miꞌi hawyi taꞌa­tunug moityꞌi raꞌyn iwato kahato Tupana ewy yt miitꞌin minug kuap i koꞌi taꞌa­tu­mo­herep miitꞌin pyꞌa­setpe. Yt iraniaꞌin minug kuap i koꞌi ewywuat raꞌyn taꞌa­tunug Tupana po wo. Miꞌi pote — Aikotã som miꞌiria inug miꞌi tã iꞌatuꞌe iraniaꞌin. Taꞌi waku kahato ti Iesui mohey haria tunug iꞌatuꞌe iraniaꞌin toꞌope wen maꞌato — Wato­kenꞌẽ kahato iꞌatu­pupi iꞌatuꞌe. Arewa­nẽtup yt naku i watuwat miꞌiria upi katu­pono sio watuwat iꞌatuupi hawyi mehĩ Anania eharyꞌi Sawira ewywuat wato­py­huꞌat iꞌatuꞌe toꞌope. Miꞌi hawyi Iesui mohey haria teꞌe­ru­wa­ꞌa­tunug kahato yne eꞌat pe morekuat Sarumãu eꞌoken note Tupana mõtypot yat koro pe. Iꞌewyte ikyꞌesat haria typyꞌi sese Iesui mohey hanuaria ipakup i ihainiaꞌin hary­po­riaꞌin toko­kaꞌat Aika­ꞌiwat Iesui kape. Mekewat eꞌat pe tuwe­hytꞌok kahato raꞌyn imohey haria pakuptia iꞌatu­ꞌya­type.
44,5,15,Miꞌi hawyi iꞌahu rakaria taꞌa­tue­ꞌyni iãti wẽtup sok yn toꞌo­tote tote tukup­teꞌen muꞌap ẽpe upi — Peteru pãꞌãu mono tokosap uruho­ꞌopot poityꞌi pote urupohag nug hamo iꞌatuꞌe. Miꞌi hawyi mono uruehãite i raꞌyn iꞌatuꞌe iꞌahu rakaria toꞌope.
44,5,16,Iꞌewyte tawa Ieru­sarẽi popy etiaria tawa hit popy wuaria teꞌe­ru­wa­ꞌa­tunug Ieru­sarẽi kape. Miꞌi kape taꞌa­tuerut iꞌahu rakaria iꞌewyte miitꞌin ahiag ipiit piat rakaria taꞌa­tuerut. Miꞌiria yne Tupana tiꞌa­tu­moe­hãite 12 ok takaria po wo.
44,5,17,Miꞌi pote paꞌi koro tomie­rohik koꞌi wywo iꞌatue­ha­ꞌy­wywi kahato raꞌyn Iesui mohey haria ete. Miꞌi hawyi iꞌatu­saiwot kahato neꞌi raꞌyn — Waku wati­ꞌa­tu­moma yne Iesui mohey haria iꞌatuꞌe toꞌope. Miꞌi pote taꞌa­tu­pyhik taꞌyn yne Iesui potpo­ꞌo­roria 12 ok takaria yt nakuaria i pyhik hawe. Maꞌato wãtym hake turan putꞌokꞌe Tupana mipo­ꞌoro atipy kaipywiat iꞌatu­ꞌo­ken­hypꞌok hamuat. Miꞌi upi tuwat iheg myi. Miꞌi hawyi itote toꞌe iꞌatuepe — Eweiwat ro Tupana mõtypot yat koro kape hawyi eweikup­teꞌen no wuatꞌi miitꞌin pyꞌa­setpe hawyi ewehenoi henoi kahato ro — Iesui ti tuwẽtem i raꞌyn guꞌuro pyi eweiꞌe ro itote e. Iesui mohey hap yn ni muꞌap Tupana kapiat eweiꞌe i ro iꞌatuepe e. Iesui yn wyti aimoieĩ­neꞌen wuatꞌi eꞌat piat kuap hat eweiꞌe ro itotiaria pe e atipy kaipywiat sut hat Iesui potpo­ꞌo­roria pe.
44,5,21,Miꞌi hawyi tuwat raꞌyn 12 ok takaria hawyi teꞌe­ru­we­hytꞌok hunete Tupana mõtypot yat koro pe. Miꞌi hawyi taꞌa­tu­ꞌa­tu­muꞌe kahato i raꞌyn itotiaria.Miꞌi turan paꞌi koro toto raꞌyn towy­riaꞌin wywo more­kuaria yat koro kape. Miꞌi hawyi toiꞌa­tu­kaykay raꞌyn tuwe­wawi woꞌo­nãpin haria temiitꞌin Isareu ywania etuꞌi­saria toiꞌa­tu­kaykay. Teꞌe­ru­wa­ꞌa­tunug yne raꞌyn hawyi taꞌa­tu­po­ꞌoro tesu­ra­raꞌin 12 ok takaria pore­raꞌat hamo woꞌo­pyhyp hap kape.
44,5,22,Miꞌi hawyi tuwat raꞌyn sura­raꞌin wen maꞌato yt uwe i taꞌa­tu­puẽti Iesui potmu­ꞌeria itote. Miꞌi hawyi teꞌe­ra­ꞌaipok i raꞌyn henoi hamo. — Taꞌi okenhyp koꞌi iheg me yne uruipuẽti iꞌatuꞌe iꞌewyte sura­raꞌin tukup­teꞌen yne okenꞌy­pyke iꞌatuꞌe. Taꞌi okenhyp koꞌi iheg me yne tukup­teꞌen iꞌatuꞌe. Miꞌi hawyi uruho­ꞌo­ꞌo­ken­hypꞌok 12 ok takaria wywuat okipy wen maꞌato itote yt uwe hin i raꞌyn uruipuẽti eimi­pyhik koꞌi pãi iꞌatuꞌe.
44,5,24,Miꞌi hawyi Tupana mõtypot yat koro kaꞌi­waria surara akag koꞌi paꞌi koro koꞌi teꞌe­ru­wa­nẽtup kahato hawyi teꞌe­roꞌe — Aikowo som teꞌe­ro­popy Iesui potmu­ꞌeria taꞌa­tu­pyhik hap pyi iꞌatuꞌe toꞌope. Aikotã aru waku watunug miꞌiria ete iꞌatuꞌe toꞌope.
44,5,25,Miꞌi turan putꞌokꞌe wẽtup ok miit toꞌe hamo — Tuꞌi­saria e mio wyti eimi­pyhik koꞌi Iesui potmu­ꞌeria tukup­teꞌen Tupana mõtypot yat koro pe i raꞌyn e. Miꞌi tote taꞌa­tu­ꞌa­tu­muꞌe kahato miitꞌin Taꞌa­tu­ka­ꞌiwat ete e more­kuaria pe.
44,5,26,Mio tã e hap taꞌa­tukuap hawyi sura­raꞌin sem tuwat i raꞌyn iꞌatue­ro­poꞌok hamo. Miꞌi hawyi toꞌe sura­raꞌin akag muꞌap upi temiitꞌin me — Eimitum mo o e yt eweiꞌa­tu­sa­tyꞌi satyꞌi teiꞌo mekewat Pauru e hap het rakat mesuwe miitꞌin sem ipotmu­ꞌeria typyꞌi tok pe e kat pote meremo ti aru miitꞌin sem aiꞌa­tu­ꞌuka nu wo e. Eiweꞌeg wo o e. Miꞌi hawyi sura­raꞌin tiꞌa­tu­kaykay Iesui emiitꞌin.
44,5,27,Miꞌi hawyi taꞌa­tue­reto morekuat yat kape. Taꞌa­tuerut hawyi taꞌa­tupag woꞌo­muꞌe haria akag pyꞌa­setpe i raꞌyn. Miꞌi hawyi paꞌi koro toꞌe — Kat pote som eweiꞌa­tu­muꞌe wuatꞌi miitꞌin Iesui ete yt urumi­ky­ꞌesat ewy i iꞌatuꞌe. Saꞌa­wyꞌi ti — Yt ewehenoi i ran o Iesui etiat iraniaꞌin me urutoꞌe raꞌyn ehepe wen maꞌato ti mio yne miitꞌin tawa Ieru­sarẽi miaria tikuap kahato mekewat Iesui etiat e. Taꞌi Tupana Mipo­ꞌoro Aipo­rekuat nuat auka haria ti paꞌi koꞌi eweiꞌe ti uruepe e paꞌi koro. Yt naku i kahato eipe e.
44,5,29,Miꞌi hawyi Peteru tiꞌa­tu­wesat — More­kuaria e waku kahato urutunug wuatꞌi eimi­ky­ꞌesat ewy wen maꞌato karãpe eipe urupo­ꞌoro yt Tupana miky­ꞌesat ewywuat nug hamo i miꞌi pote ti poꞌog waku urutunug Tupana miky­ꞌesat ok tã wãiꞌe­weiꞌe pytkai e Peteru.
44,5,30,Aiwat ahaꞌa­se­ꞌiꞌin Etupana timoe­hãite i raꞌyn eimi­ꞌauka ariaꞌyp posak etiat Iesui uhytꞌiꞌin e. Miitꞌin Potypot no Tupana tiky­ꞌesat kahato Uruka­ꞌiwat Iesui e. Mio tã e Tupana saꞌa­wyꞌi — Miꞌi Miit ti Uipo sese kawiat ieĩneꞌen hat e. Miꞌi Miit ti wuatꞌi miitꞌin ehakye­raꞌat hanuat e Tupana saꞌa­wyꞌi miwan me e Peteru. Taꞌi Iesui ti henoi ahepe mekewat muꞌap aiminug yt naku i hap kaipywiat aihep hamuat e. Miꞌi Miit yn ni muꞌap Tupana kapiat hat e. Miꞌi Miit yn ni aiꞌy­wania Isareu ywania wanẽtup saꞌag hap mohãpyk kuap hat e. Toiky­ꞌesat yne aiꞌy­wania tomie­ha­kye­raꞌat koꞌi wuat hap e.
44,5,32,Yt uruto yn i ti mio tã urutoꞌe maꞌato Tupana Pãꞌãu Wakuat iꞌewyte mio tã e at kaꞌap uruꞌe hap ewy te e Peteru. Mio wyti Tupana tum neran Topãꞌãu Wakuat tomi­ky­ꞌesat nug haria pe pãi e. Miꞌi Miit etiat ri urumikuap uruimo­herep miitꞌin me ehepe uhytꞌiꞌin e. Miꞌi Miit yn aheha­kye­raꞌat kuap hat e Peteru woꞌo­nãpin haria akag koꞌi pe.
44,5,33,Mio tã e Peteru hawyi woꞌo­nãpin haria iꞌatu­py­ꞌahak kahato Iesui potpo­ꞌo­roria ete. Miꞌi hawyi — Waku watu­ꞌuka miꞌiria iꞌatuꞌe toꞌope.
44,5,34,Miꞌi hawyi itote toĩneꞌen paꞌi kororia pyꞌa­setpe wẽtup ok miit iꞌatu­nãpin hat akag koro. Miꞌi miit poꞌog iꞌatu­mi­mõ­typot. Miꞌi ti Musei wãiꞌe hap moherep hat. Miꞌi miit set Kamarieu e hap het rakat. Miꞌi hawyi ipoĩꞌãm naꞌyn iꞌatu­py­ꞌa­setpe yne nãpin hamo — Uimi­mu­ꞌeria e atiky­ꞌesat eweiꞌa­tu­po­ꞌoro porapꞌi meimuẽ­waria 12 ok takaria sura­raꞌin upi wẽtup yat kape e.
44,5,35,Tuwat yne ipotmu­ꞌeria hawyi toꞌe woꞌo­muꞌe hat Kamarieu itotiaria pe — Uipot­mu­ꞌeria e eiweꞌeg wo o e. Eiwa­nẽtup o kat aru pyno watunug Iesui mohey haria ete e.
44,5,36,Haꞌa­wyte wẽtup surara Teuta tuwe­mo­wato meiũpe tawa Ieru­sarẽi me e. Miꞌi hawyi 400 sura­raꞌin tuwat hupi e. Miꞌi turan ni ikuꞌuro raꞌyn Teuta taꞌa­tu­ꞌauka raꞌyn e. Miꞌi hawyi yt kat i raꞌyn topy­huꞌat iwat hemiit. Tuwat yne raꞌyn iwat haipe­piaria e. Mesup yt uwe i mekewat Teuta emiit mesuwe e Kamarieu Isareu ywania pe.
44,5,37,Iꞌewyte gaꞌatpo tama Karireia piat uhyt Iuta e hap het rakat tuwe­mo­wato meiũpe e. Miꞌi hawyi tuwat kahato miitꞌin hupi typyꞌi kahato hesu­ra­raꞌin wo e. Miꞌi hawyi mekewat woꞌoset puruk hap eꞌat pe toiꞌa­tu­kaykay yne tesu­ra­raꞌin tuwe­wawi hawyi taꞌa­tu­ꞌa­tu­ꞌuka kahato mesuwe maꞌato miꞌi turan ikuꞌuro raꞌyn Iuta hawyi teꞌe­ru­we­sytpok taꞌyn Iuta saipe­piaria torania e Kamarieu.
44,5,38,Miꞌi pote areꞌe mio ehepe waku ti aipohep taꞌyn Iesui saipe­piaria ete e. Waku waure wo yn naꞌyn aito iꞌatukai e Kamarieu. Iꞌatuwat iꞌatueko miitꞌin wanuat neꞌi pote ti aru ikahuro raꞌyn topy­huꞌat e. Maꞌato iꞌatuehay pywuat Tupana wanuat pote ti aru yt karãmuo i wati­moma kuap iꞌatuehay e. Pyno Tupana etiano watu­ꞌuka pote imiꞌakit koꞌi wo aru wato­py­huꞌat uhytꞌiꞌin e Kamarieu paꞌi koro emiitꞌin me.
44,5,40,— Pywo kahato tig urunãpin mehĩ Kamarieu iꞌatuꞌe itotiaria. Miꞌi tã ti aru epiat urunãpin hap ewy ti aru pyno urutunug uhyt iꞌatuꞌe paꞌi koro kapiat waꞌa­tunug haria. Miꞌi hawyi taꞌa­tu­kaykay 12 ok takaria teꞌe­ru­we­wawi. Miꞌi hawyi taꞌa­tu­ꞌahyk ahyk saity saꞌag wo Iesui potmu­ꞌeria. Taꞌa­tu­ꞌa­piheg kahato hawyi wãiꞌi­ꞌa­tuꞌe — Yt ewehenoi poꞌog i raꞌyn o miitꞌin me Iesui etiat iꞌatuꞌe. Yt ewehenoi teiꞌo iraniaꞌin me Iesui etiat iꞌatuꞌe. Maꞌato poꞌog ewetunug mote poꞌog aru saꞌag uruiꞌa­tu­ꞌa­piheg eipe iꞌatuꞌe. Pyno waku eweiwat i raꞌyn eiꞌyat koꞌi kape iꞌatuꞌe 12 ok takaria pe.
44,5,41,Miꞌi hawyi tuwat i raꞌyn more­kuaria yat koro pyi. Tuwat hawyi iꞌatu­wẽ­papꞌi kahato itote — Tupana iꞌatuꞌe urutu­wehum kahato raꞌyn eete iꞌatuꞌe. Koitywy urumo­sa­tyꞌi satyꞌi saꞌag kahato itote Esaꞌyru mohey haria uruto pote iꞌatuꞌe. Maꞌato ti waku uruho­ꞌopot Esaꞌyru Iesui set poꞌypyi iꞌatuꞌe.
44,5,42,Miꞌi hawyi ipotmu­ꞌeria tiꞌa­tu­muꞌe at kaꞌap yne iꞌatuꞌyat puaria. Iꞌewyte taꞌa­tu­ꞌa­tu­muꞌe Tupana mõtypot yat koro totiaria. Yt iꞌatu­wẽ­pohep hin i maꞌato — Iesui ti Tupana tipo­ꞌoro Aipo­rekuat nuat iꞌatuꞌe taꞌa­tuehay pirik wo.Iesui potmu­ꞌeria mienoi hap ewy atiwan mesuwe uito Iruka.
44,6,1,Miꞌi hawyi ipotmu­ꞌeria timo­herep kahato miitꞌin me yne Iesui etiat. Mekewat eꞌat pe imohey pakup i haria teꞌe­ru­we­mo­ty­pyꞌi kahato itote. Imohey pakup i haria typy pusu kuap haria tukup­teꞌen. Miꞌiria yne Iuteuria maꞌato typy pusu kuap haria miꞌiria tukup­teꞌen. Wẽtup ywania Kereku pusu kuap haria maꞌato wẽtup ywania Epereu pusu kuap haria. Miꞌi hawyi wẽtup eꞌat pe Kereku pusu kuap haria teꞌe­roꞌe toꞌope — Kat pote Epereu pusu kuap haria poꞌog imõꞌẽ taꞌa­tue­hi­wuria pe aito wuaria kai iꞌatuꞌe.
44,6,2,Miꞌi hawyi 12 ok takaria tikuap mio tã iꞌatuꞌe hap hawyi taꞌa­tu­ꞌa­tu­kaykay raꞌyn torania hawyi teꞌe­roꞌe Iesui mohey haria typyꞌi rakaria pe — Maꞌato ti yt naku i uruiꞌatoiat Tupana ehay hiwu koꞌi piat miꞌu mõꞌẽ hamo iꞌatuꞌe. Uruto ti yt urupot­put­ꞌokꞌe i typy motpap nug hamo iꞌatuꞌe. Yt urupot­put­ꞌokꞌe i Tupana ehay moherep at kaꞌap hamo iꞌewyte hiwu poi hamo at kaꞌap iꞌatuꞌe. Niatpo kahato typy motpap nug hamo at kaꞌap iꞌatuꞌe.
44,6,3,Miꞌi tupono waku eweiꞌairo 7 ihainia wakuat rakat hiwu sese koꞌi piat miꞌu mõꞌẽ hamo iꞌatuꞌe. Waku eweiꞌairo iweꞌeg kahato rakaria iꞌatuꞌe. Waku eweikat Iesui mohey sese haria inug hamo iꞌatuꞌe. Waku Tupana Pãꞌãu Wakuat miky­ꞌesat ewywuat nug kuap haria eweiꞌairo iꞌatuꞌe. Eweiꞌairo ro wakuaria miitꞌin mimõ­typot koꞌi iꞌatuꞌe. Miꞌiria ewywuat yn ni waku wati­po­ꞌoro urupotpap nug hamo miꞌu mõꞌẽ hiwu koꞌi piat hamo iꞌatuꞌe 12 ok takaria Iesui mohey haria pe.
44,6,4,Maꞌato uruto wyti Tupana ehay mõꞌẽ haria wo yn ni urutu­kup­teꞌen aru at kaꞌap uruto iꞌatuꞌe. Iꞌewyte Tupana wywo yn uruto uruehay teran at kaꞌap iꞌatuꞌe.
44,6,5,Miꞌi hawyi wuꞌuka haria teꞌe­roꞌe — Pyno waku watunug eiꞌe hap ewy iꞌatuꞌe taꞌa­tu­wesat 12 ok takaria pe. Miꞌi hawyi taꞌa­tu­ꞌairo 7 ihainia. Saꞌa­wyꞌi taꞌa­tu­ꞌairo mekewat Iesui mohey kahato hat mehĩ Etewãu katu­pono Tupana Pãꞌãu Wakuat eiam kahato topy­huꞌat miꞌi miit. Taꞌi Tupana miky­ꞌesat ewy yn tutunug. Miꞌi hawyi taꞌa­tu­ꞌairo wẽtup ok mekewat mehĩ Wiripi. Miꞌi hawyi taꞌa­tu­ꞌairo mehĩ Pokuru iꞌewyte mehĩ Nikanu. Miꞌi hawyi mehĩ Timãu iꞌewyte mehĩ Pamena taꞌa­tu­ꞌairo. Miꞌi hawyi mekewat mehĩ Nikurau yt Iuteu ywania i mekewat tawa Antiokia piat taꞌa­tu­ꞌairo. Miꞌi hawyi torania meimuẽwat 7 ok taꞌyn tukup­teꞌen itote.
44,6,6,Miꞌi hawyi taꞌa­tu­mi­ꞌai­roria 7 ok takaria taꞌa­tuerut 12 ok takaria kape. Miꞌi hawyi teꞌe­ru­we­ponug naꞌyn hawyi — Tupana etiꞌa­tu­poi­tyro kahato miꞌiria iꞌatuꞌe. Etum o meiko­rania pe esaika hap epotpap nug hamo iꞌatuꞌe 12 ok takaria.
44,6,7,Miꞌi hawyi hãpyk kahato meimuẽwat 7 ok takaria timõꞌẽ miꞌu hiwu sese koꞌi pe. Miꞌi pote Iesui potmu­ꞌeria sese 12 ok takaria tiꞌa­tu­muꞌe at kaꞌap miitꞌin yne Iesui miky­ꞌesat nug hap ete. Miꞌi hawyi yne tawa Ieru­sarẽi miaria pe taꞌa­tu­mõꞌẽ kahato Tupana ehay. Miꞌi pote typyꞌi kahato raꞌyn imohey pakup i haria itote tukup­teꞌen. Iꞌewyte iꞌatu kahato Iesui miky­ꞌesat yn nug haria tukup­teꞌen itote. Miꞌi turan paꞌiria sem iꞌewyte teꞌe­ro­py­huꞌat Iesui mohey haria wo raꞌyn itote.
44,6,8,Miꞌi hawyi mekewat mehĩ Etewãu timo­herep kahato raꞌyn miitꞌin me Tupana esaika hap — Taꞌi Tupana mikyꞌe kahato ti miꞌi iꞌatuꞌe. Taꞌi Tupana ti tuwehum kahato Etewãu ete iꞌatuꞌe toꞌope itote. Tupana ti hum kahato tewaku hap hawyi toimo­herep kahato topo wo Tupana yn inug kuap hap koꞌi. Yt miit minug kuap i koꞌi tutunug Tupana esaika hamo.
44,6,9,Maꞌato meiũran iraniaꞌin Iuteu ywania paꞌi koꞌi Tupana yat kaipywiat õꞌẽ haria iꞌatu­py­ꞌahak kahato Etewãu ete Taꞌi taꞌa­tu­ꞌakit reran neꞌi taꞌa­tuehay wo maꞌato yt taꞌa­tu­ꞌakit kuap i katu­pono miꞌi Tupana Pãꞌãu kaipyi raꞌyn ihay. Miꞌi pote Etewãu ehay ete iꞌatu­py­ꞌahak sese raꞌyn woꞌo­muꞌe haria yi Sireniu pywiaria tawa Aresã­tere pywiaria yi Sirisia pywiaria yi Asia pywiaria iꞌatu­py­ꞌahak kahato Etewãu ete. — Taꞌi uruto urutu­we­po­ꞌoro iꞌatuꞌe. Yt uwe i urupo­ꞌoro kuap haria iꞌatuꞌe. Taꞌi miitꞌin mipoꞌi poꞌi saity porop haria koꞌi uruto iꞌatuꞌe Etewãu me.
44,6,10,Miꞌi hawyi taꞌa­tunug Tupana mõtypot yat tawa Ieru­sarẽi me. Miꞌi hawyi taꞌa­tu­setꞌok taꞌa­tuꞌyat Miitꞌin pore­nõtem wanĩ­kaptia po pywiat hap yat iꞌatuꞌe. Miꞌiria Etewãu tiꞌa­tu­wesat hãpyk kahato katu­pono Tupana Pãꞌãu kaipyi raꞌyn ihay. Iweꞌeg kahato poꞌog poꞌog iꞌatu­weꞌeg hap kai. Miꞌi pote yt taꞌa­tu­wesat kuap i. Yt kat iꞌatuꞌe kuap i Etewãu me.
44,6,11,Yt taꞌa­tu­wesat kuap i pote teꞌe­roꞌe toꞌope — Waku wati­po­ꞌoro heso rakaria more­kuaria kape heso hap Etewãu etiat enoi hamo. Waku mio tã iꞌatuꞌe heso rakaria — Etewãu ni ihay saꞌag kahato Tupana ete e hamo iꞌatuꞌe. Tupana etiat weky­ryꞌi hat neꞌi iꞌewyte ahaꞌa­seꞌi Musei ete ihay saꞌag kahato e hamo iꞌatuꞌe ipyꞌahak takaria.
44,6,12,Miꞌi hawyi tuwat raꞌyn Etewãu etiat taꞌa­tueso hamo. Miꞌi hawyi nagnia tikuap taꞌyn hawyi yt iꞌatu­wese hin i raꞌyn Etewãu ete. Miꞌi pote nagnia iꞌewyte miwan enoi haria tuwat raꞌyn sura­raꞌin wywo. Miꞌi hawyi haty wo taꞌa­tu­pytyk Etewãu. Miꞌi hawyi yi upi taꞌa­tuekyi more­kuaria yat kape ihay kuap hamo pywo apo sio yt hap kuap hamo.
44,6,13,Miꞌi hawyi henoi hanuaria iꞌatu­poĩꞌãm taꞌa­tueso hap teꞌe­roꞌe hamo — Meiũwat Etewãu ti aimo­weu­kaꞌi Tupana yat ete aiꞌy­wania nãpin hap ete iꞌatuꞌe. Meiũwat Tupana yat wato ti Iesui tipuruk irane e wyti iꞌatuꞌe. Saꞌa­wy­ꞌiwuat aheko yne ainãpin Musei piat hap ti Iesui tawa Nasare piat timoma irane e ti Etewãu iꞌatuꞌe.
44,6,15,Miꞌi hawyi itotiaria teꞌe­ra­haꞌat Etewãu kape hawyi — Are pãi iꞌatuꞌe iwat howa ti hẽtyhot raꞌyn atipy piat owa hẽtyhot hap ewy raꞌyn iꞌatuꞌe toꞌope typyꞌi rakaria.Miꞌi tã hap ewy taꞌa­tunug Etewãu ete wakuat pytkai. Miꞌi tã etiat atiwan mesuwe uito Iruka.
44,7,1,Miꞌi hawyi paꞌi koro apoꞌe Etewãu me — Pyno apo mio tã iꞌatuꞌe hap pywo sio yt e.
44,7,2,Miꞌi hawyi toiwesat — Eiwa­nẽtup to meikowo mehĩꞌin e uhaꞌa­se­ꞌiꞌin uiꞌy­wania e waku sakpo e ti Ahetu­pana. Nimo raꞌyn ti tuwe­mo­herep ahaꞌa­seꞌi Aparãu me yi Mesu­pu­tamia pe. Miꞌi hawyi wẽtup eꞌat Tupana toꞌe — Aparãu e erẽtem no ewat eꞌyi pyi eꞌywotꞌin yaty­pepyi e. Atimo­herep teran wyti epe wẽtup yi e Aparãu me e.
44,7,4,Miꞌi hawyi totoiat raꞌyn tetawa Kauteu hawyi toto pya tetawa pyi mekewat tawa Arã kape toto wẽtup yi kape toto. Miꞌi hawyi toĩneꞌen tawa Arã me. Toꞌywot ikuꞌuro hawyi Aparãu toto i raꞌyn aikope aikope Tupana timo­herep muꞌap hap upi toto. Miꞌi hawyi putꞌokꞌe mesuwe aikope mio watoĩ­neꞌen hap kape toto e Etewãu. Mesuwat aheꞌyi tote hewyry motꞌi hawyi Tupana toꞌe tope — Aparãu e mesuwat yi yne wyti aru atum epe uiwy e. Pywo ti mesuwat yi wato hap ok tã atum yne epe iꞌewyte ewat emiariru emiari­ruꞌin wuatꞌi eꞌat piaria pe atum mesuwat eꞌyi e.
44,7,5,Mio tã e ti saꞌa­wyꞌi Tupana ahaꞌa­seꞌi Aparãu me yt wẽtup i imẽpyt sese te turan. — Atimo­ty­pyꞌi kahato ti aru esaꞌy­ruꞌin e. Taꞌi mesuwat yi yne atum mesup epe e yt kat i hin te Aparãu eꞌyi meiũpiat te turan e. Yt ipyãtap ok tã i te heꞌyi turan e Etewãu. Miꞌi hawyi Tupana toꞌe Aparãu kape — Emiari­ruꞌin wyti aru 400 eꞌat iꞌaman mot turan naꞌyn ikohye­wyry kahato wanĩ­kaptia eꞌyi tote e. Itote ti aru esaipe piaria hoꞌopot kahato. Motpap wyti aru taꞌa­tunug yt kat saꞌup i e. Taꞌi taꞌa­tu­ho­ꞌopot kahato wanĩ­kaptia pyꞌa­setpe e Tupana ahaꞌa­seꞌi Aparãu me e.
44,7,7,Maꞌato emiariru koꞌi atomoe­ha­ky­ꞌeꞌi haria ti aru atiꞌa­tu­ꞌa­piheg kahato e. Aikope aikope emiariru koꞌi tukup­teꞌen wanĩ­kaptia po pe turan areĩneꞌen iꞌatu­ka­wiano kahato hamo e. Yne yne esaipe­piaria ewanĩ­kaptia atiꞌa­tu­ꞌa­piheg kahato aru e Tupana. Miꞌi hawyi atiꞌa­tu­po­re­nõꞌẽ ti aru wanĩ­kaptia po pyi. 400 eꞌat iꞌaman mot hap ete atiꞌa­tu­kaykay aru miꞌiria meikowo mesuwat eꞌyi kape i raꞌyn e. Miꞌi hawyi ti aru tõꞌẽ tõꞌẽ kahato esaipe­piaria yne meikowo uimõ­typot hamo e Tupana saꞌa­wyꞌi ahaꞌa­seꞌi Aparãu me e Etewãu.
44,7,8,Miꞌi pote atiky­ꞌesat yt kat i emusin sokpe e. Atiky­ꞌesat yne esaipe­piaria esaꞌy­ruꞌin emiari­ruꞌin toꞌo­ꞌewy wẽtup ywania yn e. Miꞌi pote eremusin sokpe tekꞌe. Iꞌewyte etitek esaꞌyru Isaki emusin sokpe e. Miꞌi tã eipiit eweimo­herep pote uweꞌin esaipe­piaria hap tuwekuap yt kat i eimusin sokpe hap ete e. Miꞌi hawyi ti aru uwe eꞌywania sese kuap hap topy­huꞌat e Tupana Aparãu me saꞌa­wyꞌi sese e Etewãu. Miꞌi hawyi Aparãu haꞌyru raꞌyn Isaki tuwe­mo­herep e. Miꞌi hawyi 8 eꞌat toĩneꞌen tuwe­mo­herep hawyi Aparãu tosa­ꞌyru ahit pe toihep kyse hit wo aikotã Tupana mienoi ewy e. Miꞌi hawyi Isaki saꞌyru raꞌyn Iako aiꞌy­wania ywot pot tuwe­mo­herep 12 ok haꞌyru rakat raꞌyn topy­huꞌat e Etewãu. Iako saꞌy­ruꞌin 12 ok takaria saipe­piaria kaipyi ti mesup watoĩ­neꞌen 12 ok ywania aito hap watikuap taꞌyn e. Miꞌi hawyi wẽtup Iako saꞌyru ti Iuse e.
44,7,9,Saꞌa­wyꞌi Iuse ete iyke­ꞌetꞌin teꞌe­ru­we­moe­ha­ꞌy­wywi kahato miꞌi pote taꞌa­tu­we­neru raꞌyn tama Esitu piaria pe. Itote itotiaria toiꞌa­tue­ropat yt kat saꞌup i taꞌatuium pytkai. Miꞌi hawyi itote Iuse tuweran toĩneꞌen maꞌato Tupana yt iꞌatoiat hin i Esitu pe e. Tupana tika­wiano kahato Iuse hoꞌopot hawiat heĩneꞌen hap ete e. Itote toimo­weꞌeg kahato poꞌog Esitu ywania kai. Miꞌi pote yi Esitu piat morekuat Warãu tikyꞌe kahato Iuse. Toiky­ꞌesat kahato toꞌyat piaria torania akag wo hap hawyi yi Esitu piat tuꞌisa koro wo raꞌyn totopag Iuse temiitꞌin poꞌog torania kai e. Tuwehum kahato morekuat Warãu Iuse ete e.
44,7,11,Mekewat eꞌat pe yt kat i hin i itote iꞌaman yi Esitu pe iꞌewyte yi Kanãꞌã pe yt kat i hin i miꞌi pote yꞌy yt kat i. Yt naku i kahato itote katu­pono topap taꞌyn yne mikoi iꞌewyte iꞌatu­hũria miꞌu. Miꞌi hawyi aiꞌy­wania ahaꞌa­se­ꞌiꞌin ete yt naku i topy­huꞌat. Meiũran uꞌi yne ikahuro raꞌyn ahaꞌa­seꞌi Iako saꞌy­ruꞌin yat rote.
44,7,12,Miꞌi hawyi ahaꞌa­seꞌi Iako tikuap taꞌyn uꞌi kahato yi Esitu pe e hap toikuap hawyi toiꞌa­tu­po­ꞌoro raꞌyn tosa­ꞌy­ruꞌin Iuse eyke­ꞌetꞌin uꞌi kyiꞌat hamo e. Miꞌi hawyi iꞌatu­mierut uꞌi yt kat i hawyi toiꞌa­tu­po­ꞌoro i raꞌyn poꞌog uꞌi kyiꞌat hamo. Miꞌi hawyi putꞌok­ꞌi­ꞌa­tuꞌe yi Esitu pe hawyi tuwe­hytꞌok morekuat wato emiit akag Iuse yat pe. Miꞌi hawyi Iuse tuwe­mo­herep taꞌyn toyke­ꞌetꞌin kape — Uito ti eheywyt sese Iuse toꞌe hamo e. Miꞌi hawyi Iuse tomo­herep toeyke­ꞌetꞌin yi Esitu piat morekuat koro Warãu kape ikuap hamo e.
44,7,14,Waku yne hawyi toikaykay toꞌywot Iako tuwe­wawi tama Esitu kape. Miꞌi hawyi tuwat raꞌyn itotiaria Iako wywo 75 miit tuwat raꞌyn ahaꞌa­se­ꞌiꞌin nimuaria mẽpytꞌin e Etewãu toꞌauka teran haria pe. Pyno uhytꞌiꞌin ipotꞌapyk taꞌyn ahaꞌa­seꞌi saꞌa­wy­ꞌiwuat Iako tama Kanãꞌã pyi tama Esitu kape e. Taꞌi watikuap aikotã Iako toĩneꞌen motꞌi yi Esitu tote hawyi itote ikuꞌuro raꞌyn hap watikuap e. Iꞌewyte ahaꞌa­se­ꞌiꞌin nimuat Iako saꞌy­ruꞌin 12 ok takaria wyti yne topap yi Esitu tote e. Maꞌato miꞌiria yt taꞌa­tusyp hin i Esitu pe maꞌato taꞌa­tusyp taꞌyn yi Kanãꞌã pe aikope saꞌa­wyꞌi Aparãu syp hawe mekewat tawa Sikẽi e hap tote. Taꞌa­tusyp yne aheꞌyian­miaria aikope saꞌa­wyꞌi Aparãu tikyiꞌat nu kaꞌa uhyt Emu saꞌy­ruꞌin kai saꞌup mo yi Kanãꞌã pe e.
44,7,17,Miꞌi hawyi ahaꞌa­se­ꞌiꞌin emiariru koꞌi teꞌe­ru­we­ty­pyꞌi kahato aito wuaria nimuaria yi Esitu tote. Miꞌi hawyi ti teꞌe­ra­ꞌaipok teran i raꞌyn yi Kanãꞌã kape aikotã saꞌa­wyꞌi Tupana toꞌe Aparãu me hap ewy raꞌyn e. Meiũran wẽtup ok morekuat i raꞌyn topy­huꞌat yi Esitu pe morekuat pakup. Miꞌi ti yt ikuap i raꞌyn ahaꞌa­seꞌi Iuse etiat e. Taꞌi tuweu­kaꞌi kahato raꞌyn saꞌa­wy­ꞌiwuat aito wuaria ete — Yt naku i kahato typyꞌi eimẽ­pytꞌin meiũpe e aiꞌy­wania pe e. Miꞌi pote o eweipugha raꞌyn ehaꞌy­ruꞌin iꞌatu­ꞌy­wãꞌĩ turan iꞌatu­ku­ꞌuro hamo e morekuat pakup ahaꞌa­seꞌi Musei ywãꞌĩ hap eꞌat pe e.
44,7,20,Miꞌi hawyi Musei ywãꞌĩ hap eꞌat topy­huꞌat maꞌato teꞌe­ra­ꞌa­kasa ikahu kahato raꞌyn hap kape hawyi iꞌywot ity tomotag naꞌyn iheg me myeꞌym ewaty taꞌa­tuꞌyat pe e. Wẽtup eꞌat pe taꞌa­tupag Musei hire urutu wato pe yꞌy hit owa tote. Taꞌa­tu­mõto iꞌanam me aikope yt uwe i ipuẽti kuap hap tote taꞌa­tupag e. Maꞌato morekuat koro sakiꞌyt tipuẽti Musei tuwei turan tuwak tuerut e. Miꞌi hawyi totat raꞌyn Musei hawyi — Uimẽpyt raꞌyn e. Miꞌi hawyi morekuat koro sakiꞌyt tomotag naꞌyn Musei tomẽpyt no raꞌyn e.
44,7,22,Meiũran morekuat timo­weꞌeg kahato Musei. Toimuꞌe kahato tosai­pe­piano. Toiꞌa­tu­muꞌe kahato aikotã Esitu ywania more­kuaria mikuap koꞌi yne toiꞌa­tu­muꞌe e. Miꞌi hawyi Musei itag hawyi — Taꞌi tohepap kahato morekuat ewy iꞌatuꞌe Esitu ywania Musei pe e.
44,7,23,Toikuap yne hãpyk hap hawyi 40 iꞌaman mot pe tokosap hawyi Musei toꞌe tuwepe — Are pãi uhewyry teran naꞌyn uiꞌy­wania kape uiwa­ꞌa­kasa hamo. Isareu ywania kape araꞌa­kasa teran e Musei e.
44,7,24,Miꞌi hawyi taꞌa­kasa tewyry hap upi Esitu ywania esurara kape wẽtup ok toꞌy­wania ahyk hat kape taꞌa­kasa. Miꞌi hawyi Musei ipyꞌahak taꞌyn hawyi Esitu ywania esurara toiꞌauka raꞌyn towyꞌok poꞌypyi e. — Taꞌi uiꞌy­wania tikuap hawyi ti aru uikyꞌe raꞌyn e tuwepe. Taꞌi Tupana mipo­ꞌoro ti en wanĩ­kaptia po piat hat wyti en iꞌatuꞌe wyti aru uiꞌy­wa­niaꞌin e tuwa­nẽtup hawe tuwepe Musei. Maꞌato yt pywo pe hin i katu­pono miꞌi hawyi wẽtup eꞌat i raꞌyn toto hawyi toipuẽti toꞌy­wania typy ok wuꞌuka haria e.
44,7,26,Miꞌi hawyi tokosap iꞌatu­mo­perup i hamo — Uheywytꞌin e wãi eiwu­ꞌuka teiꞌo e katu­pono wẽtup ok yn ahaꞌa­seꞌi kaipywiat aito wẽtup ywania yn eipe pote yt naku i eiwu­ꞌuka eiwo­ꞌope e.
44,7,27,Miꞌi hawyi mekewat wuꞌuka hap nug hat toꞌe Musei pe — Motoro meiũpepyi e katu­pono yt urupo­rekuat hin i en e. Uwe pyno epoꞌoro meikowo urunãpin hamo e Musei pe.
44,7,28,Uiꞌauka teran en e aikotã gaꞌatpo etiꞌauka morekuat esurara hap ewy apoꞌe Musei pe.
44,7,29,Mio tã e pote Musei tokenꞌẽ raꞌyn morekuat pupi hawyi topopy raꞌyn pya yi Esitu pyi e Etewãu. Miꞌi hawyi mekewat yahig wato tote Musei hewyry raꞌyn 40 anu tohũria apykok hap upi hewyry.
44,7,30,Miꞌi tote toipuẽti teha­ryꞌi e. Miꞌi tote typy ok haꞌyru raꞌyn tuwe­mo­herep e. Wẽtup eꞌat pe Musei toto raꞌyn yityꞌok Sinai kape hawyi itote taꞌa­kasa hu yp wuk hap. Miꞌi hawyi aria pyꞌa­setpe atipy piat miit ewywuat tuwe­mo­herep e. Miꞌi hawyi tokosap ikuap hamo.
44,7,32,Miꞌi hawyi toikuap Tupana ehay itote — Uito ti ewat eꞌase­ꞌiꞌin eTupana e. Uito ti eꞌaseꞌi Aparãu Isaki Iako eTupana e Musei pe. Miꞌi pote Musei iwuwu kahato hawyi yt taꞌa­kasa poꞌog neran i howawi — Arahaꞌat Tupana sese kape pote meremo uiku­ꞌuro e tuwepe. Miꞌi hawyi Tupana toꞌe Musei pe — Etihep to epy sokpe uimõ­typot hamo katu­pono meiũpe uimõ­typot hap eꞌyi tote ewyry e. Ariot atipy kaipyi aiꞌy­wania ehakye­raꞌat wanĩ­kaptia po pywiat hamo e. Yt naku i kahato taꞌa­tu­ho­ꞌopot yi Esitu pe e. Araꞌa­kasa raꞌyn yne yi Esitu piaria kape e. Iꞌatue­ha­ky­ꞌeꞌi kahato yi Esitu pe hap kape araꞌa­kasa e. Iꞌatu­mi­ky­ryꞌi kahato itote iꞌatuete uhehamo e. Taꞌi iꞌatu­wo­ꞌo­kakꞌi hap atikuap hawyi ti ariot atipy kaipyi iꞌatue­ha­kye­raꞌat hamo e Musei pe. Woro­po­ꞌoro mesup yi Esitu kape uhemiitꞌin pore­raꞌat wanĩ­kaptia po pywiat hamo e Ahetu­pana Musei pe e Etewãu.
44,7,35,Pyno tomi­ꞌairo Musei Tupana tipo­ꞌoro temiitꞌin ehakye­raꞌat hamo e. Taꞌi toipo­ꞌoro Musei yi Esitu kape tehay atipy kaipywiat enoi hamo e. Yt taꞌa­tu­ky­ꞌesat hin i Musei taꞌa­tu­po­rekuat nuat pytkai Tupana tipo­ꞌoro miꞌi miit aiꞌy­wania saꞌa­wy­ꞌi­wuaria ehakye­raꞌat hamo e. Tupana ihay mekewat ariaꞌyp wuk hap kaipyiat turan toipo­ꞌoro Musei temiitꞌin powyro hamo. Putꞌokꞌe itote yi Esitu pe hawyi temiitꞌin sese teꞌe­roꞌe — Uwe kahu epoꞌoro urupo­rekuat no urunãpin hamo iꞌatuꞌe Musei pe. Meimuẽ­wuaria e haria kape Tupana tipo­ꞌoro Musei e Etewãu.
44,7,36,Taꞌi iwato kahato Tupana esaika hap Musei timo­herep yi Esitu pe e. Miꞌi hawyi toiꞌa­tu­po­re­nõtem naꞌyn aiꞌy­wania saꞌa­wy­ꞌi­wuaria wanĩ­kaptia po pyi e. Miꞌi hawyi Musei timo­herep Tupana esaika hap hyemuiꞌa koro yꞌy hup e hap tote e. Taꞌi tutunug muꞌap yꞌy pyꞌa­setpuo ihyemuiꞌa koro sakpo e. Miꞌi hawyi tuwat ihyemuiꞌa sakpo yi gag upi wanĩ­kaptia po pyi e. Miꞌi hawyi yahig wato tote 40 anu toimõ­typot Tupana iwat hesaika hamo e. Itote tutunug yt miitꞌin minug kuap i koꞌi wuatꞌi ehamo e.
44,7,37,Taꞌi aiꞌy­wania miꞌatoiat Musei saꞌa­wyꞌi topy­huꞌat Tupana miꞌairo miꞌi miit pytkai e Etewãu toꞌauka teran haria pe. Taꞌi nimuat Musei henoi yiannote Isareu ywania pe — Uiꞌy­wania e meiũran wyti aru Tupana tomo­wato kahato tomi­po­ꞌoro uiꞌe­wywuat eipo­rekuat koro wo e. Miꞌi Miit uhaipepiat sese tuwe­mo­herep aru wẽtup ahemia­riru e saꞌa­wyꞌi Musei e. Saꞌa­wyꞌi toiꞌa­tu­nãpin kahato aiꞌy­wania Isareu ywania mekewat yityꞌok Sinai e hap tote aikotã atipy kaipywiat henoi tope hap ewy tohenoi ahepe saꞌa­wyꞌi sehay wuatꞌi eꞌat piat tohenoi aiꞌy­wania pe e.
44,7,39,Maꞌato ahaꞌa­se­ꞌiꞌin yt iꞌatupap teran hin i Tupana mimo­herep sehay wuatꞌi eꞌat pianuat upi e. Taꞌa­tupun neꞌi hawyi teꞌe­ru­we­morem neran yi Esitu kape i raꞌyn e.
44,7,40,Miꞌi hawyi teꞌe­roꞌe Musei ywyt Arãu me — Etunug no Ahetu­pana epo wo mehĩ aipuꞌap moherep hanuat iꞌatuꞌe. Katu­pono aipuꞌap moherep hat eykeꞌet Musei ti toto raꞌyn yityꞌok kape iꞌatuꞌe. Miꞌi hawyi mio yt uruikuap i raꞌyn aikope toĩneꞌen Musei hap sio ikuꞌuro sio yt iꞌatuꞌe Arãu me e.
44,7,41,Miꞌi hawyi ahaꞌa­se­ꞌiꞌin tunug wewato ahup hit iãꞌãkap taꞌa­tue­tu­pana wo e. Miꞌi ete teꞌe­ru­wehum kahato iꞌewyte aiꞌy­wotꞌin tomõ­typot taꞌa­tupo wuat taꞌa­tu­minug wewato ahup hit e. Miꞌi hawyi ti taꞌa­tu­ꞌauka raꞌyn taꞌa­tuhũ imõtypot hamo e. Miꞌi hawyi taꞌatuium hãꞌãkap we — Waku kahato en tupana taꞌa­tuꞌe hap wewato pe aiꞌy­wotꞌin nimuaria e. Ikahu kahato ahetu­pana iꞌatuꞌe toꞌope e.
44,7,42,Miꞌi hawyi Tupana toꞌe — Pyno waku eweipy­huꞌat ehetu­pana wẽtup kawiat wywo e Tupana. Miꞌi hawyi taꞌa­tu­mõ­typot tupana wo at waty waikiru koꞌi e. — Uruetu­pana kahato en at waty waikiru iꞌatuꞌe saꞌag ahaꞌa­se­ꞌiꞌin e.
44,7,43,Yt naku i taꞌa­tu­mõ­typot tupana wo Tupana minug koꞌi aikotã Tupana toꞌe miwan me hap ewy — Yt uimõ­typot hin i eipe — Uruimõ­typot En eweiꞌe uhepiat pytkai e Tupana. — Uruhũria uruiꞌauka emõtypot haype eweiꞌe uhepe wen maꞌato atikuap kahato eheso hap e. Yt uimohey haria hin i eipe e. Atikuap eiwa­nẽtup hap eipyꞌa piat at kaꞌap ehewyry uimi­po­ꞌoro Musei upiat turan mekewat yahig wato tote turan. Yt uhowawi hin i eipyꞌa koꞌi maꞌato mekewat ehetu­pana Moroki kape yn eipyꞌa e. — Waikiru Irenwã waku kahato ahetu­pana wo eweiꞌe eiwo­ꞌope itote e. Tupa­naria iãꞌãkap koꞌi wyti ewetunug kahato itote ehetu­pana ewywuat koꞌi e. Miꞌiria yn eweimõ­typot at kaꞌap itote. — Uruimõ­typot kahato Aparãu eTupana eweiꞌe kahato yt pywo pe pytkai i e Tupana sese. Pyno woro­ho­ꞌo­po­ꞌoro eipe pya kahato eheꞌyi wakuat kai wẽtup ywania kape wẽtup tama kape. Ehewa­nĩ­kaptia esura­raꞌin po pe eweikup­teꞌen aru pya kahato eheꞌyi uimiium wakuat kaipyi hawyi e. Ehewa­nĩ­kaptia yt nakuaria i po pe wyti aru eweikup­teꞌen e. Mekewat yi Papi­runia e hap kape woro­ho­ꞌo­po­ꞌoro aru e. Miꞌi tote ehewa­nĩ­kaptia yt nakuaria i eropat hamo woro­ho­ꞌo­po­ꞌoro aru e Tupana saꞌa­wyꞌi miwan me aiꞌy­wania pe  pe e.
44,7,44,Pyno yahig koro puo nimuaria aiꞌy­wania ikohye­wyry kahato e. Miꞌiria pe Musei toꞌe — Waku watunug no Tupana yat koro meiũpe aikotã Tupana mimo­herep kat kupitu kat kupitu hap ewy e. — Waku ipe kawiat iꞌewyte sokpe kawiat ewetunug uimõ­typot yat e Tupana uhepe e Musei e. Saꞌa­wyꞌi Tupana ihay kahato aiꞌy­wania pe tomõ­typot yat sokpe kawiat puo. Miꞌi hawyi karãpe tuwe­hytꞌok yi Kanãꞌã pe turan mekewat eꞌat pe Tupana mõtypot yat ipe kawiat taꞌa­tue­reto yi Kanãꞌã kape e. Maꞌato ahaꞌa­seꞌi Musei yt teke i yi Kanãꞌã pe katu­pono ikuꞌuro Iũtãu hy sakpo yityꞌok tote e. Miꞌi hawyi Tupana tiꞌasyp itote e. Miꞌi hawyi Musei saipepiat Iusue upi raꞌyn tuwe­hytꞌok kahato tawa Kanãꞌã pe nimuaria aheꞌyian­miaria e. Miꞌi hawyi yi Kanãꞌã pe taꞌa­tu­puẽti wẽtup ywania koꞌi raꞌyn ahewa­nĩ­kaptia sese yt nakuaria i maꞌato miꞌiria Tupana tiꞌa­tu­sopo yne raꞌyn hawyi tutum yi Kanãꞌã aiꞌy­wania pe e. Miꞌi hawyi toĩneꞌen naꞌyn Tupana mõtypot yat ipe kawiat yi Kanãꞌã tote e. Miꞌi hawyi aiꞌy­wania teꞌe­ru­we­mo­ty­pyꞌi kahato itote e. Miꞌi hawyi mehĩ Tawi topy­huꞌat morekuat koro wo itote e.
44,7,46,Morekuat Tawi ete Tupana tuwehum kahato raꞌyn e. Miꞌi hawyi wẽtup eꞌat pe morekuat Tawi toꞌe — Uhaꞌa­seꞌi Iako eTupana e atunug neran meiũpe aheꞌyi Kanãꞌã tote emõtypot yat sese e. Miꞌi hawyi — Waku esaꞌyru inug e. Miꞌi hawyi morekuat Tawi ikuꞌuro hawyi haꞌyru morekuat Sarumãu tunug naꞌyn Tupana yat koro itote e.
44,7,48,Maꞌato watikuap taꞌyn aikotã Ahetu­pana yt toĩneꞌen kuap i aipo wuat aiminug toꞌyat pe e Etewãu. Kat pote nimo Tupana toꞌe — Atiky­ꞌesat pote waku yne waikiru koꞌi tote araꞌapyk hawyi mytyp yne tote waku uipy heiam topy­huꞌat e. Uiwato kahato. Yt areĩneꞌen neran i miitꞌin minug uiꞌyat koꞌi pe e. Uiꞌyat wato hap ok tã yt uwe i inug kuap are katu­pono areĩneꞌen atipy pe iꞌewyte areĩneꞌen yi tote e.
44,7,50,Uiwat uiminug yne yne waikiru sem hawyi at yi waty iꞌewyte yne ipuat koꞌi atiꞌa­tunug yne. Pyno aikotã aru pyno eipe ewetunug uheiam yi tote e Tupana miwan me  pe e Etewãu toꞌauka teran haria pe.
44,7,51,Uiꞌy­wania e saꞌa­wy­ꞌi­tepyi ahaꞌa­se­ꞌiꞌin tuꞌuka kahato Tupana miky­ꞌesat nug hap ete e. Koitywy miꞌiria ewywuaria eweikup­teꞌen eiperia e. Taꞌi ahaꞌa­se­ꞌiꞌin ewywuaria kahato eweikup­teꞌen e. Taꞌi eipyꞌa heg kahato aikotã aiꞌy­wania saꞌa­wy­ꞌi­wuaria ewy sese eweikup­teꞌen e. Tupana Pãꞌãu miky­ꞌesat koꞌi yt ewetunug hin i eiperia e. Ipyꞌahak sese rakaria wo eweikup­teꞌen Tupana piat eikyꞌe hap ete e. Taꞌi eweho­ꞌo­ꞌo­kenhyp kahato wyti ehewaure kaꞌa koꞌi Tupana ehay kape e. Aikotã aiꞌy­wania nimuaria ewy kahato ti ewetunug yt naku i saꞌag kahato Tupana mipo­ꞌoro koꞌi ete e. Taꞌi Tupana mipo­ꞌo­roria yne auka haria ti eipe eiꞌy­wotꞌin pot koꞌi ewy e.
44,7,52,Taꞌi Tupana ehay moherep haria saꞌa­wy­ꞌi­wuaria yne henoi henoi kahato Hemiit Wakuat ut hamuat hap maꞌato miꞌiria ete wyti ahaꞌa­se­ꞌiꞌin tiꞌa­tu­mi­ky­ryꞌi kahato hawyi taꞌa­tu­ꞌa­tu­ꞌuka saꞌag neꞌi e. Taꞌi ahaꞌa­se­ꞌiꞌin ewywuaria eweikup­teꞌen katu­pono gaꞌatpo Tupana tipo­ꞌoro Temiit Wakuat Aipo­rekuat nuat sese aikotã toꞌe hap ewy wen maꞌato Miꞌi Miit Wakuat eweimaꞌat saꞌag neꞌi hawyi ti eweiꞌauka saꞌag neꞌi ariaꞌyp posak tote e Etewãu toꞌauka teran haria pe.
44,7,53,Taꞌi iꞌewyte Tupana mipo­ꞌo­roria atipy kaipy­wiaria henoi hãpyk kahato Musei pe Tupana ehay Miꞌi Miit etiat einãpin hamuat wen maꞌato yt eweimohey hin i iꞌatu­mi­mo­herep koꞌi e. Atipy kaipy­wiaria ehay pun haria eipe e Etewãu toꞌauka teran haria pe.
44,7,54,Miꞌi hawyi mio tã e pote iꞌatu­py­ꞌahak kahato raꞌyn Etewãu ete kyryꞌet kyry­ꞌet­ꞌi­ꞌa­tuꞌe.
44,7,55,Maꞌato Tupana Pãꞌãu Wakuat no toĩneꞌen kahato Etewãu ete. Miꞌi hawyi tehaꞌat atipy kape Etewãu. Miꞌi tote Tupana mimõ­typot hap ẽtyhot hap itote taꞌa­kasa. Miꞌi turan — Aheykeꞌet Iesui itote e.
44,7,56,Ewehaꞌat ro Tupana po sese kawiat ipoĩꞌãm naꞌyn e. Are pãi ikahu kahato ikahu kahato e. Waku kahato itote. Ewehe­haꞌat ro e Etewãu iꞌatuepe.
44,7,57,Miꞌi hawyi — Wãiꞌi­ꞌa­tuꞌe yt naku i e hat iꞌatuꞌe. Epoꞌinik to katu­pono yt uruikuap teran i poꞌog ehay iꞌatuꞌe taꞌa­tuehay pirik wo. Miꞌi haype meremo teꞌe­ru­we­waure kaꞌa hik taꞌa­tupo wo. Miꞌi hawyi torania itotiaria tuwat tuwat Etewãu ehay monik hamo. Miꞌi pote taꞌa­tu­po­re­nõtem Etewãu tawa Ieru­sarẽi myi. Miꞌi hawyi iꞌauka haria teꞌe­re­ka­misa hep ium taꞌa­tu­ꞌakag kurum iwasu Sauru po pe. Miꞌi hawyi Sauru toꞌe tesu­ra­raꞌin me — Eweiꞌauka ro Etewãu nu wo e haty wo.
44,7,59,Miꞌi hawyi mak makꞌe iꞌatuꞌe nu wo Etewãu auka hamo. Miꞌi turan Etewãu ihay haty wo — Uika­ꞌiwat Iesui epo pe raꞌyn atum uipãꞌãu e.
44,7,60,Mio tã toꞌe hawyi tuwe­pỹ­ꞌã­tutuk hawyi — Uika­ꞌiwat etiꞌa­tu­kyꞌe yn naꞌyn o yne uiꞌauka haria e. Waure wo ereĩneꞌen uiꞌauka hap kai e haty wo hawyi ipyhu tekꞌe hawyi ikuꞌuro raꞌyn toket sese.Miꞌi tã hap ewy taꞌa­tu­ꞌauka aiwy Etewãu hawyi atiwan mesuwe uimiwan me. Uito ti mekewat mohag nug hat Iruka.
44,8,1,Mekewat eꞌat turan kurum iwasu Sauru timoma teran yne Iesui mohey haria tawa Ieru­sarẽi totiaria. Toiꞌa­tu­sa­tyꞌi satyꞌi kahato Aika­ꞌiwat emiitꞌin yne. Miꞌi hawyi iꞌatue­ha­ky­ꞌeꞌi kahato itote imohey haria. Miꞌi pote teꞌe­ro­popy kahato pya tawa Ieru­sarẽi kaipyi Sauru piat taꞌa­tu­ꞌa­tu­ꞌuka hap pupi. Miꞌi hawyi teꞌe­ru­we­sytpok kahato aikope aikope waku hap kape kat etawa hit kape kat etawa wato kape tuwat tuwat. Iraniaꞌin tuwat yi Samaria kape maꞌato iraniaꞌin tuwat yi Iuteu kape. Maꞌato Iesui saipe­piaria 12 ok takaria yt teꞌe­ro­popy hin i tawa Ieru­sarẽi kaipyi. Miꞌi hawyi Iesui mohey haria koro koꞌi tuwat taꞌa­tuwy Etewãu piit syp hamo. Taꞌa­tu­ꞌasyp turan paaꞌi­ꞌa­tuꞌe kahato ikyꞌe haype. Taꞌa­tusyp hawyi teꞌe­ruwak kahato itote ikyꞌe kahato haria pote. Miꞌi hap eꞌat pe iꞌatu­ꞌakag Sauru timoma kahato Iesui mohey haria tawa Ieru­sarẽi miaria. Miꞌi pote yne iꞌatuꞌyat puo teke teke toiꞌa­tu­moma teran haype. Ihainiaꞌin iꞌewyte hary­po­riaꞌin toiꞌa­tu­he­repꞌi herepꞌi yi upi hawyi toiꞌa­tu­pyhyp woꞌo­pyhik hawe. Miꞌi tet pupi iraniaꞌin Iesui mohey haria teꞌe­ru­we­sytpok kahato tawa Ieru­sarẽi kaipyi teꞌe­ru­we­nõꞌẽ.
44,8,4,Miꞌi hawyi maꞌato kat etawa pe kat etama pe aikope aikope teꞌe­ro­py­huꞌat hap tote taꞌa­tu­ꞌa­tu­sytpok kahato sehay wakuat yne Iesui etiat.
44,8,5,Miꞌi hawyi mekewat 7 ok takat Wiripi toto yi Samaria kape. Miꞌi hawyi itote topot­muꞌe tehay wo — Iesui ti Tupana Miꞌairo Aipo­rekuat nuat e. Miꞌi hawyi Wiripi po puo Tupana timo­herep kahato itotiaria pe tesaika hap. Iwato kahato toimo­herep wakuap koꞌi yt miit minug kuap i hap ewy tutunug Wiripi po wo. Miꞌi pote yi Samaria piaria teꞌe­ra­haꞌat kahato iꞌewyte teꞌe­ru­wa­nẽtup kahato hawyi — Uhyt mimi koitywy uruimohey raꞌyn Iesui ti rat Tupana Saꞌyru iꞌatuꞌe. Pywo ti rat emienoi Wiripi iꞌatuꞌe. Miꞌi pote Iesui tiꞌa­tu­sopo kahato ahiagnia yi Samaria ywania piit pyi Wiripi po wo. Toiꞌa­tu­sopo turan kakꞌi­ꞌa­tuꞌe kakꞌi­ꞌa­tuꞌe ahiagnia. Ikag motꞌi rakaria toiꞌa­tu­moe­hãite kahato. Yt hewyry kuap i rakaria toiꞌa­tu­moe­wyry i raꞌyn. Ipiit heg nakaria toiꞌa­tupiit mope­rupꞌi i raꞌyn. Miꞌi pote yi Samaria totiaria — Waku sakpo waku sakpo En Tupana iꞌatuꞌe taꞌa­tuehay wepit kahato popuo. Waku kahato yi Samaria tote wen maꞌato toĩneꞌen itote wẽtup ok paini Simãu e hap het rakat. Miꞌi ti tomikuap ewy inug topo wo yt pywo piat i. Toimo­herep kat koꞌi kat koꞌi miitꞌin atumo­pe­rupꞌi hap katu­pono toiky­ꞌesat topo pe yne miitꞌin haype itotiaria tomohey hap toiky­ꞌesat. Miꞌi pote toꞌe — Pywo ti rat Tupana mipo­ꞌoro ahepaini wuat e Simãu miitꞌin maꞌat hamo. — Uito ti poꞌog poꞌog torania kai e Simãu itotiaria pe. Mio tã toꞌe pote iꞌatupap kahato paini koro upi — Pywo ti rat paini Simãu ni Tupana misepap nug kuap hat sese iꞌatuꞌe tuꞌi­saria itotiaria. Meremo topo wuat tominug koꞌi wo paini tiꞌa­tu­mo­pe­rupꞌi yne tawa piaria yi Samaria piaria. Maꞌato topo wo meremo hap wywo toiꞌa­tu­maꞌat kahato miitꞌin tominug yt pywo piat i hamo. Mekewat eꞌat pe putꞌokꞌe Wiripi itote yi Samaria tote Iesui moherep iꞌatuepiat hamo are. Miꞌi hawyi tohenoi henoi aikotã miitꞌin tunug Taꞌa­tu­po­rekuat no Tupana hap koꞌi tohenoi — Taꞌi Tupana tipo­ꞌoro raꞌyn wyti Aporekuat sese uiwy­riaꞌin e. Iesui ti Tupana Miꞌairo Aheha­kye­raꞌat hanuat e. Pyno — Woro­mohey En Iesui eweiꞌe ro hawyi atiky­ꞌesat En Iesui Uipo­typot no eweiꞌe ro mesup uhytꞌiꞌin manaꞌin e Wiripi yi Samaria totiaria pe. Mio tã e hawyi teꞌe­ru­wehik taꞌyn Wiripi mienoi Iesui etiat ete. Miꞌi hawyi taꞌa­tu­mohey raꞌyn Wiripi mienoi Iesui etiat. Waku miꞌi hawyi toiꞌa­tu­setꞌok taꞌyn miꞌiria itotiaria hary­po­riaꞌin ihainiaꞌin yꞌy wo Iesui set upi. — Woro­ho­ꞌo­setꞌok Iesui mohey haria yꞌy wo e Wiripi iꞌatuepe.
44,8,13,Miꞌi hawyi mekewat paini Simãu timohey ran hawyi tuwe­setꞌok taꞌyn miꞌi yꞌy wo. Miꞌi hawyi toto raꞌyn Wiripi upi katu­pono toiky­ꞌesat Wiripi esaika hap ewy — Atiky­ꞌesat Wiripi esaika hap ewy e. Wiripi ewywuat areĩneꞌen hawyi mono paini koro wo areĩneꞌen aru Wiripi ewy e Simãu tuwepe. Miꞌi hawyi ipap kahato Wiripi upi. Taꞌa­kasa teran iminug koꞌi yt miitꞌin minug ewywuat i hap koꞌi kape. — Aikotã som tutunug e tuwa­nẽtup hawe paini.
44,8,14,Miꞌi hawyi meiũran Iesui potmu­ꞌeria 12 ok takaria tikuap taꞌyn aikotã yi Samaria piaria Tupana ehay upi raꞌyn teꞌe­ro­py­huꞌat hap. Miꞌi hawyi taꞌa­tu­po­ꞌoro raꞌyn uhyt Peteru uhyt Iuwãu ikuap hamo.
44,8,15,Peteru Iuwãu putꞌok­ta­ꞌa­tuꞌe hawyi taꞌa­tu­hẽtup Tupana kape Topãꞌãu Wakuat ium Samaria ywania piat hamuat taꞌa­tu­hẽtup. Katu­pono saꞌa­wyꞌi Wiripi tiꞌa­tu­setꞌok yꞌy wo Iesui mohey haria itotiaria wen maꞌato Topãꞌãu Wakuat Tupana yt tum i te mekewat ywania pe. Miꞌi pote Peteru Iuwãu teꞌe­ru­we­ponug Iesui mohey haria pakup i koꞌi ete hawyi — Tupana iꞌatuꞌe etum no Epãꞌãu Wakuat Esaꞌyru mohey pakup i haria pe iꞌatuꞌe. Miꞌi hawyi taꞌa­tusat raꞌyn hawyi iꞌatukai kahato raꞌyn Tupana Pãꞌãu Wakuat.
44,8,18,Miꞌi hawyi paini Simãu tikuap taꞌyn hawyi — Are pãi atiky­ꞌesat kahato Peteru Iuwãu esaika hap e. Pyno aru atikyiꞌat hawyi atum aru Ipãꞌãu uhemiitꞌin me e tuwepe tuwa­nẽtup hawe. Miꞌi hawyi toꞌe — Mehĩ Peteru e atiky­ꞌesat etum uhepe esaika hap Mãꞌãu ium kuap uhepiat hamuat e. Etum naꞌyn uhepe hawyi ti aru saꞌup atum iwato kahato epe e. Waku kahato areĩneꞌen eꞌewy mehĩ katu­pono miꞌi hawyi atum kuap Ipãꞌãu uhepiat ikyꞌesat haria pe eꞌewy e paini. Iꞌewyte atiky­ꞌesat ewat esaika hap Tupana ewywuat. Miꞌi pote atum neran eꞌewy Mãꞌãu uimi­ky­ꞌesat ewywuat nug haria pe. Pyno etum no uhepe esaika hap hawyi uito wy atum kahato haꞌup epe e Peteru pe.
44,8,20,Maꞌato Peteru tiwesat — Uhyt e uiwa­nẽtup hawe ti aria koro wuatꞌi eꞌat piat hap kapiat en e. Esaꞌup uato hap yt kan hamo i Tupana miium kyiꞌat hamo e. Waku Tupana tipo­ꞌoro esaꞌup uato aria koro kape ewywo e. Yt naku i rat erewa­nẽtup paini e katu­pono yne Tupana miium koꞌi yt kat saꞌup i yt uwe i ikyiꞌat kuap e. Yt naku i — Atikyiꞌat teran Tupana miium e. Ewanẽtup hap ti yt Tupana kape hin i e. Yt ehepap hin i uruwywo epotpap hap e. Pyno ehẽtup to poꞌog yn naꞌyn Uruka­ꞌiwat pe — Atoiat yne teran uiminug saꞌag koꞌi hawyi koitywy woro­mohey En yn uheha­kye­raꞌat hamo ere ro Uruka­ꞌiwat Iesui pe katu­pono ti miꞌi yn ipotput­ꞌokꞌe emowa­nẽtup kahu hamo emoweꞌeg hap nug hamo paini e. Miꞌi yn emohãpyk kuap e. Yt ikahu hin i wyti ewanẽtup hap e. Yt ehay se hin i wyti mio tã ere e. Ahiag po pe sese wyti ereĩneꞌen e iꞌewyte eminug yt naku i hap eko po pe wyti ereĩneꞌen ne en e Peteru paini Simãu me.
44,8,24,Miꞌi hawyi paini paaꞌe kahato hawyi toꞌe haty wo Peteru pe — Ehẽtup to Tupana pe uheha­kye­raꞌat hamo mehĩ e. Yt atiky­ꞌesat kahato i eꞌe hap ewy topy­huꞌat uhete Tupana kaipyi e paini Simãu Peteru pe.
44,8,25,Miꞌi hawyi Peteru Iuwãu tiꞌa­tu­muꞌe kahato itotiaria tawa Samaria totiaria yne Iesui mienoi nug hamuat hap ete. Miꞌi hawyi teꞌe­ra­ꞌaipok tawa Ieru­sarẽi kape maꞌato muꞌap upi taꞌa­tu­henoi henoi yne raꞌyn tawa Ieru­sarẽi kape muꞌap upiaria tawa hit upi taꞌa­tuenoi yi Samaria piaria pe taꞌa­tuenoi.
44,8,26,Mekewat eꞌat pe Tupana tipo­ꞌoro temiit atipy kaipywiat Wiripi kape tehay enoi hamo. — Ereto ro meiũpepyi Wiripi e Tupana. Ereto ro yi Samaria pyi at posak pe mekewat yahig muat muꞌap upi tawa Ieru­sarẽi pywiat tawa Kasa kapiat upi e Tupana mipo­ꞌoro Wiripi pe. Miꞌi hawyi toto raꞌyn yahig koro kape Wiripi Tupana e hap ewy. Miꞌi hawyi itote tehaꞌat hawyi taꞌa­kasa mekewat muꞌap upi yi Etiopia potypot hary­poria kawiat mana Kantasi emiitꞌin akag potpo­ꞌoro kape. Miꞌi ti yi totiat yara piat kape taꞌa­kasa taꞌaipok taꞌyn tawa Ieru­sarẽi myi tetama Etiopia kape. Miꞌi tote saꞌa­wy­ꞌite Ieru­sarẽi kape toto hawyi toto­mõ­typot itote Tupana. Waku yne hawyi taꞌaipok tetama kape i raꞌyn. Miꞌi miit topy­huꞌat Etiopia piat hary­poria kawiat morekuat Kantasi ekareꞌen iꞌewyte teti­neiru yne ipo piat hat. Morekuat Kantasi ekat yne apykok hanuat topy­huꞌat. Miꞌi hawyi mekewat yara puo tuwe­muꞌe at Tupana miwan ete. Isaia miwan ete tuwe­muꞌe toimo­wẽpap apyk pe pytkai ihũ Kawaru koꞌi heꞌyara heroto yi upi hetama Etiopia kape.
44,8,29,Miꞌi howawiat Wiripi ehaꞌat turan Tupana toꞌe — Ereto ro Wiripi. Ereput ro mekewat yara upi e.
44,8,30,Mio tã e hawyi punꞌe raꞌyn hupi Wiripi. Miꞌi hawyi putꞌokꞌe mekewat miit morekuat powyro hat ete. Miꞌi turan mekewat miit tomo­wẽpap taꞌyn Tupana ehay moherep hat Isaia miwan. Wiripi tikuap hawyi tuwẽ­powat — Etikuap apo kat e kat e tohenoi iwan me mehĩ e. Miꞌi pote toiwesat — Yt rat uhyt e. Yt uwe i rat uimuꞌe miꞌi pote rat yt atikuap kuap i rat e maꞌato uimuꞌe pote ti ren meremo atikuap e. Mio tã toꞌe hawyi — Pyno ereke ro uhyt eraꞌapyk to meiũpe uiꞌya­type e. Saꞌa­wy­ꞌiwuat Tupana mienoi Isaia piat ete tuwe­muꞌe kahato. Mio tã e Isaia — Aikotã aihũ Uweuira toto toꞌauka hamo hawyi yt tuꞌuka hin i toꞌauka haria wywo e. Miꞌi hap ewy wyti aru Uimi­po­ꞌoro toto toꞌauka hamo e. Iꞌewyte aikotã aihũ mẽpyt yt ihay hin i wahapꞌok hap eꞌat pe hap ewy ti aru Uimi­po­ꞌoro yt wãiꞌe i toho­ꞌopot hap eꞌat pe e. Iꞌywania yt timõ­typot hin i Uimi­po­ꞌoro hawyi yt kat hamo i taꞌa­tu­ꞌauka saꞌag e. Taꞌa­tuwat taꞌa­tu­minug yt ikahu i pote yt taꞌa­tu­ky­ꞌesat i henoi hap. Miꞌi pote saꞌag kahato taꞌa­tu­mohit e. Yt hãpyk hin i more­kuaria titek Uimi­po­ꞌoro e. Yt naku i kahato aru iꞌauka haria teꞌe­ro­py­huꞌat wuatꞌi eꞌat pe e Tupana e Isaia pe  kaipyi toimo­wẽpap.
44,8,34,Miꞌi hawyi apoꞌe Wiripi pe — Pyno Isaia henoi tuwetiat apo sio wẽtup ok etiat tohenoi yianmete e.
44,8,35,Miꞌi hawyi Wiripi tiwesat topyꞌa pyi — Taꞌi yt tuwetiat i wyti tohenoi maꞌato Tupana Mipo­ꞌoro Aheha­kye­raꞌat hat Iesui etiat wyti Tupana ehay moherep hat Isaia henoi saꞌa­wyꞌi ahepe yianme miwan me e Wiripi. Miꞌi hawyi toimo­herep yne mekewat miwan me Iesui etiat mekewat morekuat emiit pe.
44,8,36,Miꞌi hawyi putꞌok­ꞌi­ꞌa­tuꞌe yꞌy ete. Miꞌi hawyi Morekuat powyro hat toꞌe — Meiko yꞌy uhyt waku apo uhetꞌok en meikowat yꞌy pe e Wiripi pe. Mio tã e pote — Taꞌi mehĩ e pywo etomohey Iesui toĩneꞌen Ehakye­raꞌat hat epyꞌa pe pote ti waku woro­setꞌok e. Miꞌi hawyi toiwesat — Uhyt e pywo ti rat atomohey sakpoꞌe Iesui ti Aipo­rekuat nuat Tupana Mipo­ꞌoro e. Miꞌi Miit ti Tupana Saꞌyru sese atomohey kahato mehĩ e Wiripi pe. — Pyno waku e Wiripi. Miꞌi hawyi morekuat emiit akag toꞌe temiitꞌin me — Ewemo­py­huꞌat ro meremo uheꞌyara mesuwe yẽpeke muꞌap tote e. Miꞌi hawyi yara yi totiat pyi tuwe­nõꞌẽ yꞌy kape. Miꞌi hawyi tuwe­hytꞌok yꞌy pe. Miꞌi hawyi Wiripi hetꞌok taꞌyn miꞌi.
44,8,39,Miꞌi hawyi tuwe­nõꞌẽ yꞌy pyi hawyi yt tuwekuap i raꞌyn Wiripi katu­pono Tupana Pãꞌãu tioto raꞌyn meremo itote pyi hawyi yt uwe i raꞌyn yahig note Wiripi. Miꞌi hawyi morekuat emiit toto raꞌyn tetama kape iwepit kahato raꞌyn tuwehum kahato raꞌyn Tupana ete.
44,8,40,Miꞌi turan Wiripi tuwe­mo­herep i raꞌyn tawa Asutu pe. Miꞌi hawyi tawa Asutu piaria toiꞌa­tu­muꞌe kahato Iesui ete. Miꞌi hap totepyi toto i raꞌyn Sesareia kape maꞌato toto turan yne tawa hit upi toiꞌa­tu­muꞌe yne muꞌap upi tokosap mo.Miꞌi hap atikuap hawyi atiwan mesuwe uito Iruka.
44,9,1,Mekewat eꞌat pe mekewat Sauru e hap het rakat toĩneꞌen Ieru­sarẽi me. Miꞌi ti ipyꞌahak kahato poꞌog Iesui mohey haria ete — Atiꞌa­tu­ꞌuka yne Iesui emiitꞌin e Sauru topyꞌa pe. Atiꞌa­tu­moma torania eipe e haty wo ipotmu­ꞌeria pe. Eimoma hap yn atiky­ꞌesat e. Miꞌi haype toto raꞌyn paꞌi koro kape Ieru­sarẽi miat kape. Miꞌi hawyi toꞌe paꞌi koro pe — Uipo­ꞌoro ro en tawa Tamaku kape katu­pono atiky­ꞌesat kahato atikat teran mekewat wẽtup muꞌap mohey haria itotiaria e. Taꞌi ihainiaꞌin iꞌewyte hary­po­riaꞌin imohey haria atiꞌa­tu­pytyk pytyk teran hawyi ti atero­poꞌok teran meikowo ewawi Ieru­sarẽi kape iꞌatu­ꞌa­piheg hamo e. Miꞌi tupono ti emiwan atiky­ꞌesat ekaipyi uipo­ꞌoro epiat hap miꞌi hap nug hamo mehĩ e Sauru paꞌi koro pe. Miꞌi hawyi tutum Sauru pe mekewat ipoꞌoro hap miwan etiat. Mio tã toꞌe — Tawa Tamaku piaria Iuteuria paꞌi koꞌi e ewetunug no yne Sauru miky­ꞌesat koꞌi ewy e miwan me.
44,9,3,Miꞌi hawyi Sauru toto tawa Tamaku kape yi upi. Miꞌi hawyi porap putꞌokꞌe tawa Tamaku tote turan meremo putꞌokꞌe Sauru ete ariãty hẽtyhot kahato rakat. Miꞌi hawyi hẽtyhot pyꞌa­setpe toĩneꞌen.
44,9,4,Miꞌi pote Sauru taꞌat yi tote hawyi toikuap sehay — Sauru Sauru e kat hamo ten uhatyꞌi hatyꞌi en e.
44,9,5,Miꞌi pote toiwesat — Uweĩ En Mehĩ e. Miꞌi hawyi — Uito rat Emisa­tyꞌi satyꞌi sese Iesui e toiwesat.
44,9,6,— Sauru e epoĩꞌãm no hawyi ereto ro tawa Tamaku kape. Itote ti aru etikuap taꞌyn aikotã waku etunug hamuat hap e Iesui.
44,9,7,Itote ti Sauru wyriaꞌin ikuap taꞌyn wy atipy kaipywiat sehay maꞌato ihay rakat yt teꞌe­ra­ꞌa­kasa i. Miꞌi pote yt kat iꞌatuꞌe kuap i raꞌyn. Miꞌi hawyi Sauru iꞌãpe­ꞌokꞌam yi totepyi hawyi mehitꞌe wen maꞌato yt taꞌa­kasa i raꞌyn yt kat i heremo.
44,9,8,Miꞌi hawyi taꞌa­tu­ky­ꞌesat eroto raꞌyn muꞌap upi tawa Tamaku kape yt ihapytig i pote.
44,9,9,Itote myeꞌym eꞌat yt kat i taꞌa­kasa. Yt kat i tutuꞌu teran yt teꞌyꞌu i wyti Sauru.
44,9,10,Miꞌi hawyi tawa Tamaku pe wẽtup ok Iesui emiit toĩneꞌen Anania e hap het rakat.
44,9,11,Miꞌi pe imuꞌetu Iesui toꞌe — Anania ereĩneꞌen apoꞌe. Miꞌi pote — Taꞌi areĩneꞌen Uika­ꞌiwat e. — Pyno epoĩꞌãm no katu­pono woro­po­ꞌoro teran Iuta yat kape mekewat muꞌap hãpyk takat rotiat yat kape e. Putꞌok­ꞌere Iuta yat piat hawyi ti aru etikat Sauru e hap het rakat tawa Tasu piat wemotag hat. Katu­pono tohẽtup taꞌyn mesup uhowawi e. Mio Sauru taꞌa­kasa raꞌyn tomu­ꞌetu ewawi Anania e. Pyno ereke toꞌyat piat hamuat hap kape taꞌa­kasa raꞌyn tomu­ꞌetu e. Epo wuat tomoe­ha­pytig hamuat hap toikuap taꞌyn tomu­ꞌetu e Anania pe.
44,9,13,Miꞌi hawyi Anania tiwesat — Uika­ꞌiwat e uruikuap kahato ti mekewat miit e. Taꞌi yt naku i kahato ti mekewat Sauru e. Taꞌi iraniaꞌin henoi kahato uhepe mekewat miit etiat — Miꞌi miit wyti Iesui mohey haria tawa Ieru­sarẽi miaria mosa­tyꞌi satyꞌi hat sese wyti iꞌatuꞌe.
44,9,14,Mesup taꞌyn wyti tut urupoꞌi poꞌi hamo Uhyt e. Taꞌi paꞌi kororia mipo­ꞌoro ti Sauru urupyhik hanuat e Anania.
44,9,15,Miꞌi hawyi Iesui toꞌe — Taꞌi atikuap taꞌyn wen maꞌato ereto ro Sauru kape katu­pono uipo piat raꞌyn wyti miꞌi. Uimi­ꞌairo sese raꞌyn miꞌi e. Taꞌi atipo­ꞌoro wyti aru Sauru wuatꞌi ywania kape uhenoi hamo e. More­kuaria piat uimo­herep hamo wyti aru atipo­ꞌoro Sauru e. Isareu ywania pe iꞌewyte iraniaꞌin ywania pe ti aru atipo­ꞌoro miꞌi miit e.
44,9,16,Maꞌato ti aru uimo­herep turan aikope aikope toto hap tote toho­ꞌopot kahato aru uhetiat uhehay enoi hap upi e. Yt tuwe­mõti hin i ti aru uhet moherep miitꞌin miat turan e. Miꞌi pote ti aru toho­ꞌopot kahato uimo­herep wuatꞌi ywania puo turan e. Hoꞌopot kahato hap wyti aru atomo­herep Sauru pe e Iesui Anania pe.
44,9,17,Miꞌi hawyi toto raꞌyn Anania Sauru kape Tupana piat topo­ꞌoro hap ewy. Putꞌok­toꞌe hawyi Anania tuwe­ponug hawyi toꞌe — Uiwyꞌok Sauru e Aika­ꞌiwat Koro Iesui uipo­ꞌoro mesup emoehãite hamo e. Gaꞌatpo tuwe­mo­herep epe muꞌap upi e. Miꞌi Miit uipo­ꞌoro mesup katu­pono toiky­ꞌesat kahato ehapytig sese hap iꞌewyte tutum neran epe Topãꞌãu Wakuat yn e Sauru pe Anania.
44,9,18,Mio tã e hawyi hewo raꞌyn pira pe ewywuat Sauru eha pyi hawyi ihapytig i raꞌyn hawyi iꞌãpe­ꞌokꞌam naꞌyn hawyi Anania hetꞌok taꞌyn yꞌy wo.
44,9,19,Miꞌi hawyi ti Sauru tenuk i raꞌyn. Waku hawyi hesaika i raꞌyn.Miꞌi hawyi Sauru toĩneꞌen motꞌi Iesui mohey haria wywo tawa Tamaku pe.
44,9,20,Miꞌi hawyi itote tohenoi kahato haty wo — Iesui ti Tupana Saꞌyru sese e toꞌy­wania Iuteuria pe taꞌa­tu­wo­ꞌo­muꞌe hawe Tupana mõtypot yat pe.
44,9,21,Mio tã e pote teꞌe­roꞌe toꞌope — Iesui mohey haria atuꞌuka hat raꞌyn apo meiũ iꞌatuꞌe. Paꞌi kororia mipo­ꞌoro Iesui mohey haria poꞌi poꞌi hanuat apo meiũ miit iꞌatuꞌe iꞌywania toꞌope.
44,9,22,Maꞌato Sauru henoi poꞌog neꞌi wakuap. Toiꞌa­tu­mo­pe­rupꞌi tehay wo tawa Tamaku piaria — Pywo pe ti Iesui ti Tupana Mipo­ꞌoro Miitꞌin Porekuat nuat e.
44,9,23,Toiꞌa­tu­muꞌe kahato at kaꞌap pote — Wãiꞌi­ꞌa­tuꞌe maꞌato toiꞌa­tu­muꞌe te hawyi — Toꞌiro wati­ꞌauka Sauru iꞌatuꞌe. Toꞌiro wati­mo­po­ꞌinik ihay saꞌag iꞌatuꞌe toꞌope Iuteuria. Maꞌato Sauru tikuap taꞌyn iꞌatuꞌe hap tetiat toꞌauka irane hap. Miꞌi hawyi topopy teran tawa Tamaku pyi wen maꞌato sura­raꞌin tipyhyp taꞌyn mekewat okenꞌypy wato iꞌauka hamo.
44,9,25,Maꞌato wãtym naꞌyn hawyi Iesui mohey haria tipo­wyro raꞌyn iwẽtem hap ete yrysakag wato pe. Taꞌa­tu­mo­ꞌapyk taꞌyn yi kape haity pe tawa ekurara ywaiti rakat sakpo taꞌa­tue­nõtem naꞌyn Sauru yi kape.
44,9,26,Tawa sakpo hawyi topopy raꞌyn Sauru tawa Ieru­sarẽi kape. Putꞌokꞌe Sauru tawa Ieru­sarẽi note hawyi toto teran Iesui mohey haria wywo maꞌato yt teꞌe­ru­wehik teran hin i Sauru ete kat pote teꞌe­ro­kenꞌẽ ipupi katu­pono yt taꞌa­tu­mohey i te Iesui mohey hano toĩneꞌen hap pote.
44,9,27,Maꞌato mekewat mehĩ Panãpe tipo­wyro kahato Sauru. Miꞌi hawyi motpo­ꞌo­roria 12 ok takaria kape totioto Pauru imohey Iesui etiat hap enoi hamo. Miꞌi hawyi Panãpe toꞌe iꞌatuepe — Aika­ꞌiwat Iesui ti tuwe­mo­herep taꞌyn Sauru pe tawa Tamaku kapiat muꞌap tote e Panãpe. Miꞌi tote ti taꞌa­kasa raꞌyn Aipo­typot Iesui kape e. Miꞌi hawyi ti aiꞌewy raꞌyn toimohey Iesui e. Pywo ti rat Iesui mohey hat sese wo mio Sauru e. Taꞌi tohenoi kahato raꞌyn Iesui tawa Tamaku piaria pe e Panãpe.
44,9,28,Miꞌi hawyi motpo­ꞌo­roria 12 ok takaria — Waku kahato iꞌatuꞌe. Miꞌi hawyi Sauru topy­huꞌat iꞌatu­wywo raꞌyn. Miꞌi hawyi hewyry kahato iꞌatu­wywo raꞌyn tawa Ieru­sarẽi me. Karãpeĩ tuwat Ieru­sarẽi myi hawyi Sauru toto iꞌatu­wywo iꞌatue­wyry hap upi Iesui ehay moherep hamo.
44,9,29,Miꞌi hawyi Sauru tomo­herep kahato raꞌyn tehay wakuat Iesui etiat yne miitꞌin me. Yt uwe pupi i raꞌyn tokenꞌẽ — Tupana Mipo­ꞌoro Aheha­kye­raꞌat hat ti Iesui e torania pe Sauru.Miꞌi hawyi itote Sauru henoi kahato itotiaria Kereku pusu kuap haria pe. Iꞌewyte yne Iesui etiat tohenoi at kaꞌap kahato. Yt ipo hep hin i. Miꞌi hawyi apo apoꞌi­ꞌa­tuꞌe Sauru pe iꞌatu­mikuap ok tã niatpo sese sehay wen maꞌato waku pe yne toiꞌa­tu­wesat. Miꞌi hawyi tuꞌuka kahato teran taꞌa­tuehay wo. — Pyno waku wati­ꞌauka mekewat Sauru iꞌatuꞌe toꞌope.
44,9,30,Miꞌi hawyi Iesui potmu­ꞌeria tikuap taꞌyn Sauru auka teran itotiaria piat hap. Miꞌi hawyi Sauru taꞌa­tue­reto raꞌyn wẽtup tawa kape mekewat tawa Sesareia kape i raꞌyn. Miꞌi hawyi tawa Sesareia pyi taꞌa­tu­po­ꞌoro mehĩ Sauru yꞌy wato sakpo raꞌyn tetawa Tasu e hap kape i raꞌyn yara puo.
44,9,31,Miꞌi hawyi Iesui mohey haria waku pe i raꞌyn tukup­teꞌen tawa Ieru­sarẽi me katu­pono iꞌatu­sa­tyꞌi satyꞌi haria iꞌatu­ꞌuka teran haria iꞌatu­pohep porapꞌi pote. Waku iꞌatuꞌe toꞌope. Miꞌi hawyi teꞌe­ru­we­moe­saika kahato raꞌyn Iesui mohey hawe. Iꞌatu­wepit raꞌyn. Miꞌi hawyi yt uwe pupi i teꞌe­ro­kenꞌẽ.
44,9,32,Mekewat eꞌat pe Peteru hewyry i raꞌyn yne tawa puo Iesui mohey haria pakup i rakaria Tupana mimo­wa­kuaria miitꞌin upi ikuap hamo. Meiũran putꞌok­toꞌe tawa Irita pe. Miꞌi tote toĩneꞌen Iesui mohey haria wywo.
44,9,33,Miꞌi hawyi itote Peteru tipuẽti Eneia e hap het rakat 8 iꞌaman mot pe toĩneꞌen yni pe at kaꞌap yt hewyry kuap i rakat pote.
44,9,34,Miꞌi hawyi toꞌe Peteru tope — Mehĩ Eneia e Aipo­rekuat Iesui ti emopoĩꞌãm naꞌyn mehĩ e. Pyno epoĩꞌãm no uhyt hawyi etiꞌok­poꞌi ro eꞌyni hawyi ewyry ro e Peteru tope. Mio tã e hawyi meremo ipoĩꞌãm.
44,9,35,Karãpeĩ tawa Irita piaria iꞌewyte Tawa Saruna piaria teꞌe­ra­ꞌa­kasa Iesui mimo­poĩꞌãm kape hawyi teꞌe­ru­we­morem kahato Aika­ꞌiwat kape. Teꞌe­ruwat raꞌyn taꞌa­tue­tu­pa­naria kaipyi.
44,9,36,Miꞌi hawyi tawa Iope pe wẽtup ok hary­poria Iesui miky­ꞌesat nug hat toĩneꞌen. Miꞌi ti mana Turaka e hap het rakat. Miꞌi hary­poria inug waku kahato at kaꞌap. Toiꞌa­tu­po­wyro kahato miitꞌin miwaure koꞌi. Toiꞌa­tupoi hesyꞌat rakaria. Iwese kahato hap toimo­herep yne ihaky­ꞌeꞌi rakaria pe. Toiꞌa­tu­po­wyro hatek takaria. Teka­reꞌen ahyt toimõꞌẽ yt hekat i rakaria pe. Wẽtup het Tapita iꞌatuꞌe Kereku pusu kuap haria.
44,9,37,Maꞌato mekewat eꞌat iꞌahu kahato raꞌyn hawyi mana Turaka ikuꞌuro raꞌyn. Miꞌi hawyi wẽtup ok tei iꞌokpuk hawyi okipy ywaiti tote taꞌa­tupag ikuꞌuro rakat.
44,9,38,Miꞌi hawyi Iesui potmu­ꞌeria tawa Iope totiaria tikuap taꞌyn Peteru ieĩneꞌen tawa Irita piat hap. Tawa Irita yt pya hin i tawa Iope kaipyi toĩneꞌen. Miꞌi pote ipotmu­ꞌeria tipo­ꞌoro ihainia typy ok Peteru kape kat hamo meremo. Taꞌa­tu­puẽti hawyi — Toꞌiro tawa Iope kape meremo Peteru iꞌatuꞌe. Miꞌi pote meremo toto raꞌyn iꞌatu­wywo.
44,9,39,Miꞌi hawyi putꞌokꞌe raꞌyn itote hawyi Peteru taꞌa­tue­raꞌam okipy ywaitiat kape. Itote hiwu koꞌi teꞌe­ruwak kahato taꞌa­tu­po­wyro hat mana Tapita ikuꞌuro hap haty kahato iꞌatuete pote. Miꞌi hawyi hiwu koꞌi timo­herep Peteru pe ikuꞌuro rakat minug sokpe koꞌi mana Tapita miium iꞌatuepiat saꞌa­wy­ꞌiwuat koꞌi — Mimi iꞌatuꞌe miꞌi tã mana Tapita tum tominug sokpe uruepe saꞌa­wyꞌi urueha­ky­ꞌeꞌi pote iꞌatuꞌe taꞌa­tuwak popuo.
44,9,40,Miꞌi hawyi Peteru toꞌe iꞌatuepe — Manaꞌin pywo ti rat atikuap taꞌyn e. Pyno uhehay teran Tupana wywo e. Pyno uiꞌatoiat mesuwe porapꞌi e. Tuwat hiwu koꞌi itote pyi hawyi Peteru tuwe­pỹ­ꞌã­tutuk hawyi toꞌe — Iesui e etimoieĩ­neꞌen i ro mana Tapita e. Miꞌi hawyi tuwe­morem iꞌokpuk takat kape hawyi toꞌe — Mana Tapita epoĩꞌãm no guꞌuro pyi e. Miꞌi hawyi mehitꞌe raꞌyn mana Tapita hawyi tehaꞌat raꞌyn Peteru kape. Miꞌi hawyi mana Tapita tuwe­ꞌã­pe­ꞌokꞌam naꞌyn teꞌyni pyi.
44,9,41,Miꞌi hawyi Peteru tat mana Tapita ipo ete hawyi toimo­poĩꞌãm naꞌyn heꞌyni pyi. Miꞌi hawyi taꞌam naꞌyn. Miꞌi hawyi Peteru tiꞌa­tu­kaykay imohey haria itotiaria iꞌewyte hiwu koꞌi. Putꞌok­ꞌi­ꞌa­tuꞌe hawyi toimo­herep mana Tapita iꞌatuepe.
44,9,42,Meiũran mekewat sehay yne Iope piaria tikuap Iesui piat mana Tapita moieĩneꞌen pakup i raꞌyn hap hawyi ti taꞌa­tu­mohey kahato raꞌyn Aipo­typot Iesui.
44,9,43,Miꞌi hawyi Peteru topy­huꞌat potꞌi tawa Iope pe towyꞌok Simãu yat pe mekewat miat atukãꞌã hat yat pe toĩneꞌen.Yne mesuwat atikuap hawyi atiwan mesuwe uito Iruka.
44,10,1,Mekewat eꞌat pe toĩneꞌen tawa Sesareia pe wẽtup ok sura­raꞌin akag Kuneriu e hap het rakat. Typyꞌi kahato iwat hesu­ra­raꞌin koꞌi. Mekewat Itaria ywania esura­raꞌin koꞌi akag wo toĩneꞌen tawa Sesareia pe.
44,10,2,Surara koro Kuneriu ti waku hap nug kahato hat toĩneꞌen iꞌewyte topyꞌa pywiat Tupana mohey hat sese toĩneꞌen. Yne iꞌyat piaria imẽpytꞌin iharyꞌi Tupana mohey haria tukup­teꞌen itote. Surara Kuneriu timõꞌẽ kahato tekat koꞌi Iuteu ywania ihaky­ꞌeꞌi rakaria pe. Ihay kahato at kaꞌap Tupana wywo topyꞌa pyi miꞌi miit.
44,10,3,Wẽtup eꞌat pe surara Kuneriu topotpap kahu raꞌyn hawyi wãtymꞌi kape taꞌa­kasa raꞌyn tomu­ꞌetu Tupana mipo­ꞌoro atipy kaipywiat hap kape. Miꞌi hawyi atipy kaipywiat sut hat toꞌe — Surara Kuneriu ereĩneꞌen apoꞌe.
44,10,4,Miꞌi pote Kuneriu gytꞌe hawyi tehaꞌat kahato raꞌyn Tupana mipo­ꞌoro atipy kaipywiat kape hawyi toiwesat — Areĩneꞌen meiũpe Uika­ꞌiwat e. Kat e hap som Tupana tiky­ꞌesat atunug hap e. Miꞌi pote mekewat atipy kaipywiat tiwesat — Mehĩ e pywo ti rat ehay tewawiat hap kape ti Tupana tuwehum kahato e. Iꞌewyte emimõꞌẽ ihaky­ꞌeꞌi rakaria powyro hap koꞌi Tupana mowepit kahato hap topy­huꞌat mehĩ e. Tuwehum kahato tomõ­typot hap eminug koꞌi ete mehĩ e.
44,10,5,Miꞌi tupono toiky­ꞌesat etipo­ꞌoro epotpo­ꞌo­roria tawa Iope kape hap e. Miꞌi totepyi toiky­ꞌesat etiꞌa­tu­kaykay temiitꞌin Simãu Peteru ewawi mehĩ e.
44,10,6,Hemiit Peteru ti toĩneꞌen wẽtup ok Simãu yat pe yꞌy Ukyt Koro hy ẽpekiat ieĩneꞌen hat yat pe e. Miat pe mokãꞌã nug hat yat pe toĩneꞌen mekewat yꞌy wato ẽpekiat tote e. Pyno etikaykay ro mekewat Peteru ewewawi mehĩ emuꞌe hamo katu­pono Tupana tiky­ꞌesat etunug hap e atipy piat surara akag Kuneriu pe.
44,10,7,Mio tã toꞌe hawyi taꞌaipok i raꞌyn atipy kape. Miꞌi hawyi surara akag Kuneriu tikaykay tuwe­wawi typy ok temiitꞌin sese iꞌewyte temiit sese surara kawiat Tupana mohey kahato hat toikaykay.
44,10,8,Toiꞌa­tu­kaykay tuwe­wawi temiitꞌin sese myeꞌym ok hawyi toimo­herep tomu­ꞌetu wuat iꞌatuepe. Miꞌi hawyi — Pyno mũki­ꞌite woro­ho­ꞌo­po­ꞌoro tawa Iope kape mekewat Peteru kat hamo e iꞌatuepe.
44,10,9,Ihotꞌok hawyi tuwat raꞌyn Peteru kat hamo. Atpo­sake porap turan putꞌok­ꞌi­ꞌa­tuꞌe raꞌyn mekewat yꞌy wato ẽpekiat yt pya hin i mekewat Simãu yat ete. Miꞌi turan Peteru taꞌam naꞌyn getap okipy ywaiti rakat rote Tupana wywuat tehay hamo e.
44,10,10,Miꞌi tote hesyꞌat kahato Peteru tomiꞌu nug Simãu miat turan. Miꞌi hawyi tomu­ꞌetu wuat ewy taꞌa­kasa. Miꞌi turan tehaꞌat atipy kape. Miꞌi hawyi taꞌa­kasa ikaꞌa atipy pe okenꞌypy ewywuat. Miꞌi puo mysop iwato rakat ikytsig nakat ewywuat taꞌa­kasa ikaꞌa pyi taꞌapyk yi kape hap taꞌa­kasa 4 haity iꞌapy etiat rakat taꞌa­kasa.
44,10,12,Miꞌi mysop kytsig muo Peteru taꞌa­kasa kat koꞌi kat koꞌi miꞌu puꞌi koꞌi yt naku i toꞌy­wania miꞌu wuat rakat kape taꞌa­kasa. Moi koꞌi Uruwu koꞌi gaꞌapy piat ipyt etiat hewyry rakat koꞌi yt naku i Iuteuria miꞌu wuat rakat koꞌi kape taꞌa­kasa tomu­ꞌetu.
44,10,13,Iꞌewyte toikuap sehay atipy kaipyi — Peteru e epoĩꞌãm no hawyi etiꞌa­tu­ꞌuka ro meimẽwat miꞌu emiꞌu wo mehĩ e. Ehuꞌu ro uimiium emiꞌu wuat miꞌu puꞌi e.
44,10,14,Maꞌato Peteru tiwesat — Yt naku i rat miꞌi ewywuat uimiꞌu puꞌi Uika­ꞌiwat e katu­pono meimẽwat ipuꞌi yt naku i aimiꞌu wo aito Iuteuria ywania pote Mehĩ e. Taꞌi uimotag hap upi mesup te yt karãpe i miꞌi tã meimẽwat miꞌu puꞌi ewywuat atuꞌu pãi Uhyt e. Yt naku i miꞌi aimiꞌu wo e.
44,10,15,Miꞌi hawyi toikuap pakup i sehay atipy kaipywiat — Wãi mio tã ere teiꞌo e katu­pono kat koꞌi kat koꞌi puꞌi Tupana tiꞌa­tu­mo­waku kahato miꞌi pote waku kahato yne aimiꞌu wo e.
44,10,16,Myeꞌym mo taꞌa­kasa tomu­ꞌetu wuat ewywuat hawyi taꞌaipok i raꞌyn mekewat sokpe kawiat miat eiam.
44,10,17,Miꞌi hawyi Peteru tuwa­nẽtup kahato — Kat e hap som Tupana toꞌe teran uimu­ꞌetu e. Kat koꞌi som toimo­herep teran uhepe e tuwepe tuwa­nẽtup kahato hawe. Miꞌi turan surara Kuneriu miꞌa­tu­po­ꞌo­roria wẽtup ywania putꞌok­ꞌi­ꞌa­tuꞌe raꞌyn itote. Maꞌato miꞌi ywania wywo yt karãpe i Iuteuria iꞌatuehay.
44,10,18,Miꞌiria okenꞌy­pyke pyi teꞌe­ru­watka — Simãu Peteru toĩneꞌen apo meiũpe iꞌatuꞌe.
44,10,19,Miꞌi turan Peteru tuwa­nẽtup tumu­ꞌetu wuat kape hawyi Tupana Pãꞌãu toꞌe tope
44,10,20,— Pyno ereto ro iꞌatue­wawi e. Yt erekenꞌẽ teiꞌo iꞌatu­pupi katu­pono uimi­po­ꞌo­roria yne meimuẽ­wuaria e Tupana Peteru pe.
44,10,21,Miꞌi hawyi Peteru taꞌapyk getap okipy ywaitiat kaipyi yi kape. Miꞌi hawyi toꞌe iꞌatuepe — Uito ti meiũ eimikat e. Kat hamo uikat eipe e iꞌatuepe.
44,10,22,Miꞌi hawyi taꞌa­tu­wesat — Taꞌi uruka­ꞌiwat Kuneriu urupo­ꞌoro ewawi uhyt iꞌatuꞌe. Uruka­ꞌiwat ti 100 ok surara akag wo ieĩneꞌen hat urupo­ꞌoro mehĩ iꞌatuꞌe. Iꞌewyte uruꞌakag ni Tupana mohey kahato hat toĩneꞌen iꞌatuꞌe. Toimõ­typot Etupana yn iꞌatuꞌe. Waku kahato urupo­ꞌoro hat. Hãpyk yn nug wuatꞌi eꞌat piat hat uhyt iꞌatuꞌe. Yne eꞌywania Iuteuria uruetawa totiaria ikuap uruka­ꞌiwat Kuneriu ewaku hap iꞌatuꞌe. Gaꞌatpo ti Tupana Pãꞌãu Wakuat ihay kahato uruka­ꞌiwat pe — Etikaykay ro uhemiit Peteru eꞌyat kape enãpin hamo e uruꞌakag Kuneriu pe iꞌatuꞌe. Miꞌi pote mesup ti urupo­ꞌoro ewawi toiky­ꞌesat ereto tewawiat hap mehĩ iꞌatuꞌe Peteru pe.
44,10,23,— Pyno meiũpe ro ehewãtym hawyi mũki­ꞌite waku watuwat eika­ꞌiwat yat kape e. Pyno eiwe­hytꞌok to uhytꞌiꞌin e Peteru meimuẽwat Itaria ywania pe. Ihotꞌok hawyi toto raꞌyn Peteru iꞌatuupi iꞌewyte Iesui potmu­ꞌeria tawa Iope piaria iraniaꞌin tuwat Peteru upi.
44,10,24,Wẽtup eꞌat pe tuwat hawyi putꞌok­ꞌi­ꞌa­tuꞌe raꞌyn tawa Sesareia pe. Miꞌi tote mehĩ Kuneriu hekatup kahato raꞌyn Peteru ihay kuap hamo. Miꞌi pote toiꞌa­tunug yne kahato toꞌy­wotꞌin totyꞌin towy­riaꞌin toiꞌa­tu­kaykay Peteru ehay kuap hamo toꞌyat kape.
44,10,25,Miꞌi hawyi Peteru putꞌokꞌe Kuneriu yat eꞌoken­ꞌy­pyke hawyi meremo Kuneriu tuwe­pỹ­ꞌã­tutuk howa kape tepiat Peteru mõtypot hamo maꞌato Peteru timo­poĩꞌãm neꞌi.
44,10,26,Miꞌi hawyi toꞌe — Wãi yt uimõ­typot teiꞌo Tupana ewy mehĩ kat pote uito miit kawiat eꞌewywuat e.
44,10,27,Miꞌi hawyi iꞌyat pe Peteru teke toꞌoehay toꞌoehay popuo. Miꞌi hawyi putꞌok­ꞌi­ꞌa­tuꞌe raꞌyn okipy koro tote hawyi Peteru tehaꞌat hawyi iꞌatu kahato miitꞌin tukup­teꞌen itote Itaria ywania.
44,10,28,Miꞌi hawyi Peteru tuwẽ­powat iꞌatue­wawi — Uhytꞌiꞌin manaꞌin e yt naku i wyti uruto Iuteu ywania iraniaꞌin ywania wywo toꞌoe­waku iꞌatuꞌe ti urueko enoi haria uruepe e. Haꞌa­wy­tepyi mio tã iꞌatuꞌe uruepe urumuꞌe haria are wen maꞌato gaꞌatpo Tupana tomo­herep uhepe tehay sese miꞌi hap ete. Mio tã toꞌe — Peteru e yt etimohit reiꞌo wẽtup ywania e. Yt naku i eiꞌy­wania yt ere teiꞌo iraniaꞌin ywania pe e uhepe e. Yt Tupana miꞌai­roria eiꞌy­wania yt ere teiꞌo wẽtup ywania pe e Tupana uhepe e.
44,10,29,Miꞌi tupono ti ariot meremo ehowawi mesup eimi­ky­ꞌesat ewy e. — Yt naku i areto eiꞌyat kape yt areꞌe hin i uikaykay haria pe e. Yt urueko ewy i pytkai ariot raꞌyn mehĩꞌin manaꞌin e. Maꞌato kat hamo uikaykay hap yt atikuap hin i te e. Pyno ewehenoi ro kan hamo uikaykay meikowo hap e Peteru surara Kuneriu ywania pe.
44,10,30,Miꞌi hawyi Kuneriu tiwesat — Mehĩ Peteru e gaꞌatpuo re gaꞌatpo wãtymꞌi uhehay Tupana wywo meiũpe uiꞌyat pe turan araꞌa­kasa wẽtup ok miit hesokpe mehit kahato rakat kape e.
44,10,31,Miꞌi miit toꞌe uhepe atipy kaipyi — Kuneriu e Tupana tikuap kahato raꞌyn ehay tewawiat hap e. Taꞌi Tupana tikuap taꞌyn ihaky­ꞌeꞌi rakaria piat ekareꞌen mõꞌẽ hap mehĩ e.
44,10,32,Miꞌi pote waku etipo­ꞌoro emiitꞌin tawa Iope kape Tupana emiit Simãu Peteru kat hamo e. Miꞌi miit toĩneꞌen wẽtup ok Simãu yꞌy wato hy ẽpekiat ieĩneꞌen hat miat pe mokãꞌã hap nug hat yat pe e ti uhepe atipy kaipywiat e.
44,10,33,Miꞌi hawyi meremo woro­kaykay uruewawi Tupana miky­ꞌesat ewy e. Pywo ti rat waku kahato eriot hap mehĩ e. Miꞌi pote ti urutu­wa­ꞌa­tunug kahato meiũpe mesup ehay kuap hamo mehĩ e. Iꞌewyte ti uruikuap taꞌyn Tupana toĩneꞌen meiũpe hap e. Miꞌi pote ehenoi ro uruepe aikotã som yne yne imiky­ꞌesat ewywuat hap e surara Kuneriu Peteru pe.
44,10,34,Miꞌi hawyi Peteru toꞌe tehay wo — Mehĩꞌin manaꞌin e mesup ti atikuap sese raꞌyn Tupana wuatꞌi ywania kyꞌe hat koro toĩneꞌen hap e. Taꞌi toiꞌa­tu­kyꞌe wuatꞌi miitꞌin pãi e. Saꞌa­wyꞌi uruto Iuteu ywania Tupana mikyꞌe koꞌi tukup­teꞌen hap kape yn arewa­nẽtup e maꞌato koitywy atikuap taꞌyn aikotã toꞌo­ꞌe­wy­ꞌewy toiꞌa­tu­kyꞌe wuatꞌi pusu kuap haria topyꞌa pe urukyꞌe hap ok tã ne hap atikuap taꞌyn e Peteru surara Kuneriu Itaria ywania pe. Taꞌi Tupana tuwehum kahato yne tama kaipy­wiaria tomohey haria ete. Wakuap nug haria ete tuwehum hap atikuap taꞌyn e.
44,10,36,Mesup taꞌyn Tupana tipo­ꞌoro raꞌyn uruꞌy­wania pe temiit Iesui wuatꞌi ywania ehakye­raꞌat hanuat e Peteru. Koitywy ti Tupana Mipo­ꞌoro topy­huꞌat aipuꞌap Tupana kapiat hat e. Mesup mio tã e Tupana wuatꞌi pe — Koitywy waku raꞌyn eweiõꞌẽ uhowawi katu­pono Uhaꞌyru Iesui tunug naꞌyn aiwo­ꞌopiat woꞌo­wese hap e. Taꞌi mesup ti aiwo­ꞌoe­waku hap tutunug naꞌyn e. Saꞌa­wy­ꞌite ti uruepe Isareu ywania pe yn mio tã e maꞌato mesup wuatꞌi ywania pe mio tã e — Uhemiit Iesui ti atunug naꞌyn Wuatꞌi Pore­kuaria Porekuat no e Tupana wuatꞌi pusu kuap haria pe e Peteru.
44,10,37,Taꞌi eweikuap taꞌyn ni yne Iesui tawa Nasare piat ieĩneꞌen hat etiat e katu­pono saꞌa­wyꞌi yne tawa Iuteu kaipy­wiaria henoi kahato raꞌyn heĩneꞌen i hap ehepe e. Saꞌa­wyꞌi ahetꞌok hat Iuwãu hetꞌok Iesui. Miꞌi hawyi Iesui haꞌa­wynug naꞌyn topotpap hap uruetama Karireia pe e. Miꞌi hap etiat yne eweikuap taꞌyn e. Miꞌi tote saꞌa­wyꞌi Tupana tum naꞌyn yne tesaika hap. — En ni Uimi­ꞌairo miitꞌin yne Ehakye­raꞌat hanuat e. Miꞌi pote woro­moieĩ­neꞌen Uipãꞌãu Wakuat no e Tupana saꞌa­wyꞌi Iesui tawa Nasare piat pe e. Miꞌi hawyi hewyry kahato urumuꞌe hamo urumoe­hãite hamo uruwo­ꞌoe­waku hamo wakuap yn nug hamo ahiagnia yne atusiu hamo katu­pono Tupana Pãꞌãu Wakuat toĩneꞌen iwywo uhytꞌiꞌin manaꞌin e Peteru.
44,10,39,Iesui tawa Nasare kaipywiat kape ti uruta­ꞌa­kasa kahato raꞌyn manaꞌin uhytꞌiꞌin e. Pywo ti Miꞌi Miit ehay yne ti uruikuap taꞌyn yi Iuteu piaria etama pe tawa Ieru­sarẽi me hewyry hap upi e. Miꞌi tote ti taꞌa­tu­ꞌauka saꞌag naꞌyn ariaꞌyp posak ete Tupana emiit e. Yt naku i kahato ti taꞌa­tunug Uruwy pe e. Maꞌato miitꞌin miꞌauka Tupana tomo­poĩꞌãm i raꞌyn guꞌuro pyi pãi e. Taꞌi myeꞌym eꞌat toĩneꞌen guꞌuro piat hawyi tuwẽtem i raꞌyn Haꞌyru e. Taꞌi heremo kahato pãi are katu­pono tuwẽtem guꞌuro pyi hawyi ti ipiit sese kape araꞌa­kasa yne uito e Peteru.
44,10,41,Miꞌi Miit Iesui tuwe­mo­herep uruepe e. Uruta­ꞌa­kasa raꞌyn urutoria yne imiꞌairo koꞌi sese. Ipiit saꞌa­wy­ꞌiwuat ihãite kahato i raꞌyn e. Maꞌato ti iraniaꞌin yt imohey i haria pe yt tuwe­mo­herep i e. Miꞌi pote yt yne i miitꞌin teꞌe­ra­ꞌa­kasa Iesui tuwẽtem hawyi maꞌato uruto ipotmu­ꞌeria sese uruta­ꞌa­kasa kahato Iesui piit sese kape e. Urutenuk taꞌyn iwywo pãi. Urutu­we­sa­poꞌu raꞌyn iwywo toĩneꞌen i raꞌyn hawyi pãi e Peteru.
44,10,42,Manaꞌin mehĩꞌin mio tã e Tupana ahepe mesup — Koitywy atimo­py­huꞌat Uhaꞌyru wuatꞌi miitꞌin eropoꞌok hanuat e. Uhaꞌyru ewaku hap yn putꞌokꞌe uwe waku uwe yt e hap enoi uhepiat hamo e. Uhaꞌyru yn waku wuatꞌi ywania patꞌok patꞌok hamo sio uhemiit sese sio yt e hamo e. Katu­pono meiũran map haria iꞌewyte ihãite rakaria teꞌe­ro­py­huꞌat Uhaꞌyru po puo irane uimohey haria sese sio yt hap enoi hamo e Tupana e Peteru. Koitywy Tupana urupo­ꞌoro ehowawi mehĩꞌin manaꞌin katu­pono toikuap teran eipe Tosa­ꞌyru mohey haria wo sio yt hap. Miꞌi haype Tupana urupo­ꞌoro Tosa­ꞌyru moherep uruehay wuat hamo ehowawi wẽtup ywania pe e Peteru. Miꞌi pote yne tomohey haria minug saꞌag koꞌi toipuruk kuap taꞌyn aikotã saꞌa­wy­ꞌi­wuaria Tupana ehay enoi haria mienoi ewy — Atipo­ꞌoro aru Iesui Wuatꞌi Ywania Ehakye­raꞌat hanuat iꞌatuꞌe hap ewy e Kune­riuꞌin me.
44,10,44,"Mio tã e Peteru turan Tupana Pãꞌãu Wakuat putꞌokꞌe raꞌyn ikuap haria pe. Miꞌi hawyi ipotmu­ꞌeria Peteru wywo hewyry rakaria Iuteu ywania teꞌe­ru­wa­nẽtup kahato hawyi — Pywo ti rat Tupana tum naꞌyn Topãꞌãu Wakuat surara Kuneriu ywania pe yt uruꞌy­wania hin i miꞌiria pytkai iꞌatuꞌe teꞌe­ru­wa­nẽtup hawe. Tupana Pãꞌãu Wakuat teke hawyi iꞌatuehay wẽtup pusu puo. Wẽtup pusu puo raꞌyn Tupana Pãꞌãu Wakuat kaipyi iꞌatuehay itotiaria. Miꞌi hawyi itotiaria timõ­typot kahato raꞌyn Tupana. Series,  Series, "
44,10,47,Miꞌi hawyi Peteru toꞌe toꞌy­wania Iuteuria pe — Eweiꞌa­kasa ro aikotã mesup Tupana tum naꞌyn Topãꞌãu Wakuat Itaria ywania piat hap e aikotã tutum ahepe saꞌa­wy­ꞌiwuat hap ewy mehĩꞌin manaꞌin e. Miꞌi tupono apo waku wati­ꞌa­tu­setꞌok miꞌiria yꞌy wo sio yt e Peteru toꞌy­wania pe. Miꞌi hawyi — Waku iꞌatuꞌe. Miꞌi pote Peteru toꞌe surara Kune­riuꞌin me — Mesup taꞌyn waku woro­ho­ꞌo­setꞌok Iesui set no uhytꞌiꞌin manaꞌin e Peteru. Miꞌi hawyi toiꞌa­tu­setꞌok Iesui mohey haria. Miꞌi hawyi iꞌatuꞌe Peteru pe — Eropy­huꞌat ro meiũpe uruwywo mehĩ mimi iꞌatuꞌe. Miꞌi hawyi Peteru toĩneꞌen porapꞌi itote wẽtup ywania wywo.Miꞌi hap ewy Kune­riuꞌin teꞌe­ro­py­huꞌat Iesui mohey haria wo. Atiwan yne miꞌi tã etiat mesuwe uito Iruka.
44,11,1,Miꞌi hawyi iraniaꞌin 12 ok takaria tikuap taꞌyn aikotã wẽtup ywania timohey Tupana ehay Peteru wẽ pywiat hap. Miꞌi hawyi meremo yne yi Iuteu piaria Iesui mohey haria — Pywo ti rat mesup taꞌyn iraniaꞌin ywania — Uruimohey ehay Tupana iꞌatuꞌe aiꞌy­wania ewy iꞌatuꞌe toꞌope. Miꞌi hawyi taꞌaipok Peteru tawa Ieru­sarẽi kape yi Sesareia kaipyi hawyi iraniaꞌin Iesui mohey haria Iuteu ywaniaria sese iꞌatu­py­ꞌahak Peteru ete katu­pono toiꞌa­tu­muꞌe raꞌyn iraniaꞌin ywania pote.
44,11,3,Putꞌokꞌe Peteru hawyi taꞌa­tuewãi kahato — Kat pote som ewyry iraniaꞌin ywania wywo uhyt iꞌatuꞌe. Iꞌewyte kat hamo erenuk wẽtup ywania wywo uhyt iꞌatuꞌe Peteru pe.
44,11,4,Miꞌi hawyi Peteru henoi kahato tewyry yne raꞌyn hap iꞌatuepe.
44,11,5,Mio tã e toiꞌa­tu­wesat — Uhytꞌiꞌin manaꞌin waku kahato Tupana katu­pono tawa Iope pe toimo­herep uhepe tehay. Gaꞌatpo areĩneꞌen tawa Iope piat turan areto uhehay Tupana wywuat hamo e. Miꞌi hawyi itote herewe kahato araꞌa­kasa uimu­ꞌetu atipy kaipywiat sokpe iwato rakat kawiat heiam 4 haity hẽpe etiat rakat. Miꞌi taꞌapyk uhowawi atipy kaipyi saity koꞌi upi. Miꞌi hap kape araꞌa­kasa uimu­ꞌetu.
44,11,6,Miꞌi hawyi arahaꞌat hawyi araꞌa­kasa mekewat mysop puo miat topyt wuat hewyry rakat koꞌi. Miꞌi koꞌi yt naku i yne aimiꞌu wo aito Iuteu ywania pote. Miꞌi hap koꞌi kape araꞌa­kasa. Arahaꞌat hawyi itote moi koꞌi iꞌewyte weita koꞌi hawyi uruwu koꞌi yt naku i aimiꞌu wuat rakat koꞌi kape araꞌa­kasa.
44,11,7,Miꞌi hawyi atikuap sehay — Peteru e epoĩꞌãm no hawyi etiꞌa­tu­ꞌuka ro emiꞌu wo uimiium koꞌi hawyi etuꞌu ro e.
44,11,8,Miꞌi hawyi atiwesat — Uika­ꞌiwat yt naku i atuꞌu miꞌi koꞌi are katu­pono yt naku i watuꞌu miꞌi aito Iuteu ywania pote e. Yt atiky­ꞌesat hin i miꞌu puꞌi meimuẽwat koꞌi Uika­ꞌiwat are itote uimu­ꞌetu. Taꞌi yt karãpe i miꞌu puꞌi yt naku i rakat miꞌi atopag uiwẽ pe are uimu­ꞌetu e Peteru. Miꞌi hawyi toꞌe i uhepe ywaiti pyi sehay — Waku emiꞌu wo e Tupana epe pote waku etuꞌu mehĩ e uhepe e. Yt miꞌu i yt ere teiꞌo Tupana mimo­waku koꞌi kape e katu­pono toiꞌa­tu­mo­waku raꞌyn meimuẽwat koꞌi e.
44,11,10,Miꞌi ewywuat ti araꞌa­kasa myeꞌym mo herewe uimu­ꞌetu hawyi teꞌe­ra­ꞌaipok i raꞌyn miat saꞌag koꞌi yt aiꞌy­wania miꞌu ewy hin i koꞌi e. Uimu­ꞌetu tokosap hawyi meremo araꞌa­kasa myeꞌym ok miit kape okenꞌypy tote putꞌok­ꞌi­ꞌa­tuꞌe Simãu yat pe yi Sesareia kaipy­wiaria surara akag Kuneriu miꞌa­tu­po­ꞌoro koꞌi uhowawi e.
44,11,12,Miꞌi hawyi Tupana Pãꞌãu toꞌe uhepe uipyꞌa pe — Ereto ro iꞌatu­wywo Peteru e. Yt erekenꞌẽ teiꞌo iꞌatu­pupi e. Yt ereꞌe teiꞌo epyꞌa pe — Yt naku i areto wẽtup ywania wywo yt ere teiꞌo. Miꞌi hawyi areto mekewat wẽtup ywania wywo. Iꞌewyte Iesui mohey haria itotiaria tipo­ꞌoro 6 ok aiꞌy­wania uheywytꞌin uhupi. Miꞌi hawyi meiũran putꞌok­ꞌu­ru­toꞌe tawa Sesareia pe e Peteru.
44,11,13,Miꞌi hawyi Kuneriu henoi raꞌyn aikotã atipy kaipywiat henoi tepiat hap — Etikaykay ro tawa Iope piat Simãu Peteru e hap. Miꞌi ti aru henoi ehepe Eheha­kye­raꞌat hat etiat iꞌewyte emẽpytꞌin me hawyi eꞌyat piaria pe tohenoi Eheha­kye­raꞌat hanuat etiat e Kuneriu uhepe atipy kapywiat henoi tepiat hap etiat.
44,11,15,Miꞌi hawyi itote atiꞌa­tu­muꞌe surara Kuneriu ywania turan Tupana Pãꞌãu putꞌokꞌe kahato iꞌatue­wawi hawyi teke iꞌatupiit puo iꞌatu­pyꞌa puo aikotã saꞌa­wyꞌi ahowawi putꞌokꞌe hap ewy aikotã saꞌa­wy­ꞌiwuat aito Iuteuria kapiat hap ewy putꞌokꞌe toꞌewy Tupana Pãꞌãu meimuẽwat wẽtup ywania puo e.
44,11,16,Miꞌi hawyi miꞌi hap kape araꞌa­kasa hawyi atikuap meremo Aika­ꞌiwat Iesui mienoi saꞌa­wy­ꞌiwuat aikotã hap e mio tã e — Iuwãu ni ehetꞌok yꞌy wo mesup e. Maꞌato meiũran wyti aru Tupana raꞌyn ehetꞌok Topãꞌãu Wakuat no raꞌyn e hap atikuap i raꞌyn e Peteru.
44,11,17,Aikotã aiꞌy­wania pe Topãꞌãu tutum hap ewy te ti miꞌiria ywania pe tutum naꞌyn Topãꞌãu Wakuat pãi e. Taꞌa­tu­mohey raꞌyn Aipo­rekuat Aika­ꞌiwat Iesui hawyi tutum naꞌyn Topãꞌãu iꞌatuepe e. Miꞌi tupono ti yt naku i aipyhyp neꞌi Tupana miium iꞌatuepiat e Peteru Iesui mohey haria Iuteu ywania pe.
44,11,18,Taꞌa­tukuap taꞌyn Peteru mienoi hawyi iꞌatu­po­ꞌinik taꞌyn. Miꞌi hawyi teꞌe­roꞌe — Waku kahato En Tupana iꞌatuꞌe katu­pono etum naꞌyn eieĩneꞌen hap wuatꞌi eꞌat piat wẽtup ywania pe iꞌatuꞌe. Yt uruepe yn i katu­pono wẽtup ywania iꞌewyte etiꞌa­tu­morem naꞌyn yt naku i hap kaipyi iꞌatuꞌe Iuteu ywania Tupana pe.
44,11,19,Saꞌa­wyꞌi mekewat Etewãu auka hap eꞌat pe mekewat Iesui mohey haria hoꞌopot kahato hap eꞌat saꞌa­wyꞌi miitꞌin Iesui mohey haria teꞌe­ro­popy kahato taꞌa­tu­ꞌa­tu­ꞌuka hap pupi. Tuwat tuwat kahato kat etawa kat etawa kape teꞌe­ru­we­sytpok kahato wuatꞌi tama kape. Iraniaꞌin tuwat yi ywypyiꞌa yꞌy wato pyꞌa­setpiat Sipiri kape. Iraniaꞌin tuwat tawa Antiokia kape. Iraniaꞌin tuwat tama Wenisia kape. Putꞌok­ta­ꞌa­tuꞌe hawyi taꞌa­tu­hytpok kahato sehay wakuat Iesui etiat aikope aikope tuwat tuwat hap upi wen maꞌato iraniaꞌin ywania itotiaria pe yt taꞌa­tu­henoi hin i. Taꞌa­tu­ꞌy­wania Iuteu ywania pe yn taꞌa­tu­henoi Iesui etiat — Yt naku i wati­ꞌa­tu­muꞌe iraniaꞌin ywania iꞌatuꞌe toꞌope saꞌa­wyꞌi pote e.
44,11,20,Maꞌato wẽtup eꞌat pe Iesui mohey haria tawa Sirene piaria iꞌewyte yi a Sipiri totiaria tuwat kahato tawa Antiokia kape. Putꞌok­ꞌi­ꞌa­tuꞌe hawyi taꞌa­tu­henoi raꞌyn Kereku pusu kuap haria pe — Iesui ti Tupana Mipo­ꞌoro Aipo­rekuat nuat sese iꞌatuꞌe.
44,11,21,Miꞌi hawyi Aika­ꞌiwat Iesui tiꞌa­tu­po­wyro kahato tuwe­mo­herep hamuat hap ete. Miꞌi tupono ti Kereku ywania pusu kuap haria teꞌe­ru­we­morem kahato raꞌyn Aheha­kye­raꞌat hat Iesui kape. Miꞌi hawyi typyꞌi kahato raꞌyn imohey pakup i haria wẽtup ywania Kereku pusu kuap haria tukup­teꞌen tawa Antiokia pe.
44,11,22,Miꞌi hawyi Ieru­sarẽi miaria Iesui mohey haria tikuap taꞌyn aikotã Kereku ywania i raꞌyn Iesui mohey hap. Miꞌi hawyi mehĩ Panãpe taꞌa­tu­po­ꞌoro tawa Antiokia kape. Putꞌok­toꞌe hawyi iwepit kahato topy­huꞌat — Taꞌi Tupana tiꞌa­tu­kyꞌe kahato mesuwat ywania aikotã toiꞌa­tu­kyꞌe uruꞌy­wania hap ewy kahato e Panãpe tuwepe — Taꞌi tutum neꞌen neꞌi Topãꞌãu mesuwat wẽtup ywania pe aikotã tutum uruꞌy­wania piat pe hap ewy te e toꞌy­wania Iuteu pe. Miꞌi hawyi toꞌe Tupana pe haty wo — Waku kahato ti rat En Tupana e. Pywo ti rat yt uwe i poꞌog hegyiꞌat rakat ekai Tupana e Panãpe. Miꞌi hawyi Panãpe topy­huꞌat potꞌi tawa Antiokia pe hawyi toiꞌa­tu­nãpin kahato Iesui mohey haria ipakup takaria — Mehĩꞌin manaꞌin e eweimohey ro eiku­ꞌuro hap kape Aipo­typot Iesui eipyꞌa pe e. Yt eiwe­mõti teiꞌo Aika­ꞌiwat ehay pupi e Kereku pusu kuap haria pe. Miꞌi hawyi itotiaria iꞌatupap kahato Iesui upi. Katu­pono teꞌe­ra­ꞌa­kasa raꞌyn aikotã Tupana Pãꞌãu toĩneꞌen kahato uhyt Panãpe ete hap e. Miꞌi pote — Waku kahato rakat ti aiwy Panãpe iꞌatuꞌe. Taꞌi toimohey kahato Iesui iꞌatuꞌe. Miꞌi pote teꞌe­ru­wehik kahato Panãpe mienoi ete Iesui etiat. Taꞌi tawa Antiokia piaria ahyt timohey Iesui itote.
44,11,25,Miꞌi pote mehĩ Panãpe toto meremo raꞌyn tawa Tasu kape towy Sauru kat hamo.
44,11,26,Toipuẽti hawyi totioto towy tawa Antiokia kape miitꞌin muꞌe hamo iwywo. Miꞌi hawyi itote wẽtup iꞌaman motpe tukup­teꞌen miitꞌin atumuꞌe Iesui etiat haype. Miꞌi hawyi Iesui mohey pakup i haria teꞌe­ru­wa­ꞌa­tunug kahato itote hawyi mehĩ Panãpe mehĩ Sauru tiꞌa­tu­nãpin kahato Iesui mienoi nug hamuat hap ete.Miꞌi hawyi tawa Antiokia piaria Iesui mohey haria tiꞌa­tu­muꞌe kahato iraniaꞌin itotiaria — Iesui ti Tupana Mipo­ꞌoro sese Aipo­typot nuat iꞌatuꞌe. Miꞌi pote — Taꞌi Iesui mohey haria ti Taꞌa­tu­ka­ꞌiwat Iesui ewywuat kahato tukup­teꞌen iꞌatuꞌe tawa Antiokia piaria. Miꞌi hawyi — Pyno waku wẽtup set wywo uruiꞌa­tu­setꞌok eipe iꞌatuꞌe. Pyno ehet pakup ti Tupana Mipo­ꞌoro koꞌi iꞌatuꞌe Iesui mohey haria pe.
44,11,27,Miꞌi hawyi mekewat eꞌat pe tuwat tawa Antiokia kape tawa Ieru­sarẽi kaipyi Tupana ehay moherep haria.
44,11,28,Wẽtup ok Tupana ehay moherep hat ti mehĩ Akapu. Miꞌi tiꞌa­tu­muꞌe kahato itotiaria — Pywo ti rat meiũran irane ti yt kat i hin i hamuat iꞌaman yne mesuwat yi tote toĩneꞌen e. Miꞌi hawyi ti aru mikoi koꞌi topap kahato hawyi yt kat hin i eimiꞌu topy­huꞌat aru e Tupana uhepe e Akapu. Miꞌi hap ewy topy­huꞌat kahato aikotã toꞌe hap ewy mekewat morekuat Kautiu topy­huꞌat morekuat pakup mo hap eꞌat pe ikahuro raꞌyn iꞌaman yne yi wato hap ok tã. Miꞌi pote Iesui potmu­ꞌeria tawa Antiokia piaria teꞌe­roꞌe toꞌope — Yt naku i aiwy­riaꞌin Iesui mohey haria yi Iuteu totiaria topap yne yt kat i iꞌatu­miꞌu pote iꞌatuꞌe. Pyno waku wati­ꞌa­tunug kahato aheꞌuꞌi iꞌewyte aheka­reꞌen koꞌi hawyi waku wati­mõꞌẽ ahekat Iesui mohey haria tawa Iuteu ywania ihaky­ꞌeꞌi poityꞌi rakaria pe iꞌatuꞌe. Miꞌi hawyi taꞌa­tu­ꞌa­tunug naꞌyn taꞌa­tuekat taꞌa­tue­ꞌuꞌi hawyi taꞌa­tu­po­ꞌoro raꞌyn Ieru­sarẽi kape. — Mehĩ Panãpe mehĩ Sauru waku kahato eheroto mesuwat urumiium Iesui mohey haria Ieru­sarẽi miaria kape katu­pono eiperia ti uruꞌa­pykok haria sese iꞌatuꞌe. Miꞌi hawyi taꞌa­tu­ꞌa­tu­po­ꞌoro raꞌyn mekewat taꞌa­tumiium Iesui mohey haria akag koꞌi kape tawa Ieru­sarẽi kape yara puo mehĩ Panãpe mehĩ Sauru upi.Miꞌi hawyi ahenoi mesuwe uimiwan me uito Iruka.
44,12,1,Miꞌi hawyi mekewat eꞌat pe morekuat Eroti tipo­ꞌoro temiitꞌin sura­raꞌin Iesui mohey haria akag koꞌi pog towo­ꞌo­pyhik hawe.
44,12,2,Miꞌi hawyi tesu­ra­raꞌin toiꞌa­tu­po­ꞌoro wẽtup ok Iesui potmuꞌe auka hamo Iuwãu eykeꞌet Tiaku auka hamo. Taꞌa­tu­puẽti hawyi taꞌa­tu­ꞌauka raꞌyn kyseꞌyp mo.
44,12,3,Miꞌi hawyi Iuteuria tikuap Tiaku auka hap hawyi teꞌe­ru­wehum morekuat ete taꞌa­tu­mi­ky­ꞌesat ewy kahato tutunug pote. Miꞌi hawyi morekuat tipyhik taꞌyn Peteru mekewat man teneg u hap eꞌat pe Iuteuria mowepit hamo. Totat hawyi toipun naꞌyn ipyhik hawe. Miꞌi hawyi 16 sura­raꞌin toipo­rokpun iꞌapykok hamo. Yt toiky­ꞌesat i Peteru tuwẽtem hap haype. — Ienuk hap ikahuro raꞌyn hawyi ti aru aterut Peteru meiũpe miitꞌin tokpe miitꞌin miky­ryꞌi hamo e tuwa­nẽtup hawe morekuat.
44,12,5,Miꞌi tupono poꞌog toimoheg Peteru maꞌato Iesui mohey haria Peteru wyriaꞌin hẽtup haty wo Tupana pe ipowyro hamo.
44,12,6,— Pyno mũki­ꞌite waku Peteru tut uhowawi e morekuat Eroti tuwa­nẽtup hawe. Maꞌato iheg me Peteru toket neꞌi sura­raꞌin typy ok po pe kokai kokai haity ipo ete sura­raꞌin po pe. Iꞌewyte sura­raꞌin okenꞌypy hik haria tukup­teꞌen. Miꞌi turan Tupana mipo­ꞌoro atipy kaipywiat putꞌokꞌe okenꞌy­pyke. Miꞌi hawyi hẽtyhot raꞌyn itote. Miꞌi hawyi Peteru toipetek hawe toihymut — Epoĩꞌãm merep to uhyt e. Miꞌi hawyi ipoĩꞌãm naꞌyn hawyi mekewat ipo etiat haity poropꞌe raꞌyn. Miꞌi hawyi toꞌe i Peteru pe — Ewoꞌo­kytyt hap poꞌi ro erepy­sokpe pag no e. Miꞌi hawyi meremo tuwe­py­sokpe pag. — Etopag no ekamisa wato e. Miꞌi hawyi toꞌiro uhupi uhyt e.
44,12,9,Miꞌi hawyi toto atipy piat ewatꞌymo Peteru. Miꞌi hawyi — Taꞌi uimu­ꞌetu apo pãi e sio herewe e. Taꞌi uimuꞌe poityꞌi kahato apo pãi sio yt e. Miꞌi hawyi typy ok surara sakpo tokosap hawyi okenꞌypy wato asu kawiat iheg nakat kape tuwat. Miꞌi ti tuwewi raꞌyn tuwe­ꞌo­ken­hypꞌok. Miꞌi hawyi tuwe­nõꞌẽ. Miꞌi hawyi tawa puat rote henõtem hat meremo yt tuwekuap i raꞌyn. Miꞌi hawyi tawa puꞌap tote tuweran hawyi Peteru ete hotꞌokꞌe i raꞌyn. Miꞌi hawyi toꞌe tuwepe — Taꞌi yt uimu­ꞌetu hin i rasig pãi e. Koitywy wyti atikuap kahato raꞌyn morekuat Eroti po pywiat Uika­ꞌiwat piat uhenõtem hap pãi e. Taꞌi mekewat atipy piat mipo­ꞌoro wyti iheg nakat woꞌo­pyhyp hap pyi uipo­re­nõtem naꞌyn e. Katu­pono toĩ raꞌyn muꞌap Iuteu ywania piat uiꞌauka irane turan e Peteru tuwa­nẽtup hawe.
44,12,12,Hotꞌokꞌe kahato hawyi toto raꞌyn Iuwãu Maku ty yat kape raꞌyn. Miꞌi turan itotiaria teꞌe­ru­wa­ꞌa­tunug kahato taꞌa­tu­hẽtup kaꞌap Peteru powyro Tupana piat hamo. Miꞌi turan Peteru kurara okenhyp toiꞌahyk ahyk. Miꞌi pote mio apo uwe iꞌatuꞌe hawyi toto iꞌatue­ropat hat mana Hote okenꞌypy kape ikuap hamo. Miꞌi hawyi ihay ete toikuap. Miꞌi hawyi taꞌaipok meremo iraniaꞌin kape henoi hamo. Tuwehum moityꞌi haype yt toho­ꞌo­oken­hypꞌok rokirẽ i taꞌaipok.
44,12,15,Miꞌi hawyi tohenoi — Peteru raꞌyn iuẽ tut okenꞌy­pyke raꞌyn e. Maꞌato — Heso i aimo­weu­kaꞌi rat iꞌatuꞌe. Miꞌi hawyi mana Hote — Pywo rat yt uheso i rat e. — Yt Peteru i iꞌatuꞌe maꞌato iwat ipowyro hat atipy kaipywiat iꞌatuꞌe.
44,12,16,Maꞌato ipuehay i raꞌyn okenhyp ete. Miꞌi hawyi taꞌa­tu­ꞌo­ken­hypꞌok. Miꞌi hawyi — Peteru ti sio iꞌatuꞌe raꞌyn. Miꞌi hawyi teꞌe­ru­wa­nẽtup kahato.
44,12,17,Iꞌatuehay pirik pote topo wo — Eipo­ꞌinik to e. Waku hawyi tohenoi iꞌatuepe aikotã me Toka­ꞌiwat piat tenõtem iheg mywiat hap — Pyno mesuwat ewehenoi uiwy Tiaku uheywytꞌin Iesui upiaria pe e. Miꞌi hawyi toto raꞌyn wẽtup tawa kape i raꞌyn.
44,12,18,Miꞌi pytkai heꞌi­hotꞌok hawyi tuꞌuka raꞌyn Peteru pyhik haria haipe kai toꞌope — Aikope som Peteru taꞌa­tuꞌe hawyi.
44,12,19,Miꞌi turan Eroti tikuap Peteru yt uwe i raꞌyn hap. Miꞌi hawyi temiitꞌin toiꞌa­tu­po­ꞌoro ikat hamo. Maꞌato yt toipuẽti i hawyi iꞌapykok haria toiꞌa­tu­kaykay. Miꞌi hawyi toiꞌa­tu­ꞌapo — Kat pote topopy hap kuap hamo. Miꞌi hawyi Eroti tiꞌa­tu­ꞌuka iꞌapykok haria sura­raꞌin yne. Miꞌi hawyi morekuat Eroti toto tama Iuteu pyi tawa Sesareia kape. Miꞌi tote raꞌyn topy­huꞌat.
44,12,20,Miꞌi hawyi Eroti haiwot kahato tawa Sitãu piaria ete. Iꞌewyte tawa Tiru piaria ete. Toipyhyp teran naꞌyn muꞌap kareꞌen erut iꞌatue­wawiat hap. Miꞌi pote tõꞌẽ tõꞌẽ Eroti kape imowepit hamo. Miꞌi hawyi morekuat emiit Paraitu e hap mekewat morekuat yat koro eropat hat kape tuwat saꞌa­wyꞌi imowepit hamo. Paraitu waku e hawyi tuwat morekuat Eroti kape imoperup i hamo — Waku ti etiꞌa­tu­kyꞌe Tiruꞌin Sitãuꞌin iꞌatuꞌe katu­pono iꞌatu­miꞌu koꞌi tut morekuat Eroti po pyi.
44,12,21,Miꞌi pote teꞌe­ru­wa­ꞌa­tunug yne raꞌyn tuꞌi­saria. Miꞌi hawyi Eroti taꞌa­tu­kaykay sehay wakuat nug hamo. Woꞌo­wese hap taꞌa­tu­ky­ꞌesat ikaipyi. Miꞌi hawyi tut raꞌyn morekuat esokpe ikahu rakat puo. Miꞌi hawyi taꞌapyk iꞌatu­py­ꞌa­setpe morekuat amyap tote.
44,12,22,Miꞌi hawyi tutumig toꞌoehay wo itote. Miꞌi waku hawyi — Ewat ehay wyti yt miitꞌin ehay ewy i raꞌyn. Tupana ehay ewy raꞌyn iꞌatuꞌe taꞌa­tuehay wo. Miꞌi hap poꞌog imiky­ꞌesat ewy. Wãi yt e hin i. Poꞌog tomohey hap yn toiky­ꞌesat Tupana kai. Miꞌi hawyi meremo atipy kaipywiat Tupana mipo­ꞌoro tiꞌahyk. Miꞌi hawyi ipyhu tekꞌe raꞌyn ut piat toꞌu pote.
44,12,24,Miꞌi hawyi Iesui mohey haria tiꞌa­tu­muꞌe kahato Tupana ehay wo. Miꞌi hawyi tukup­teꞌen naꞌyn itote imohey pakup i haria.
44,12,25,Miꞌi hawyi mehĩ Panãpe Sauru wywo taꞌa­tu­mõꞌẽ yne raꞌyn mekewat kareꞌen ihaky­ꞌeꞌi rakaria pe Ieru­sarẽi me. Miꞌi hawyi itote pyi taꞌa­tuerut kurum iwasu Iuwãu Maku tawa Antiokia kape.Miꞌi tã hap ewy are uito Iruka.
44,13,1,Miꞌi hawyi tawa Antiokia pe tukup­teꞌen Iesui mohey haria. Iꞌewyte iꞌatu­muꞌe haria Tupana ehay wuat ihay rakaria tukup­teꞌen. Wẽtup ok mehĩ Panãpe hawyi wẽtup ok Simeãu iꞌatu­wẽ­powat Tapaiũꞌã iꞌatuꞌe hap. Wẽtup Irusiu tawa Sirene kaipywiat. Wẽtup ok Manaꞌẽ morekuat Eroti ty mẽpyt watꞌypꞌi hawyi wẽtup ok Pauru mekewat saꞌa­wyꞌi Iesui mohey haria auka hat miꞌi hawyi toran naꞌyn itotiaria atumuꞌe haria.
44,13,2,Miꞌi hawyi wẽtup eꞌat pe yt kat i miꞌu taꞌa­tu­ky­ꞌesat. Taꞌa­tuehay Tupana wywuat hap yn taꞌa­tu­ky­ꞌesat. Miꞌi hawyi mekewat eꞌat pe Tupana Pãꞌãu wakuat toꞌe iꞌatuepe — Ewetum no uhepe Panãpe Pauru e. Atiꞌa­tu­po­ꞌoro mono miitꞌin atumuꞌe hamo pya wuaria kape. Aikotã saꞌa­wyꞌi ahenoi iꞌatuepe hap ewy te ti atiky­ꞌesat mesup e Tupana Iesui mohey haria pe.
44,13,3,Miꞌi hawyi yt kat i taꞌa­tuꞌu hawyi teꞌe­re­ponug mehĩ Panãpe Pauru ete. Miꞌi hawyi taꞌa­tu­hẽtup Tupana kape iꞌatuwat hamo.
44,13,4,Miꞌi hawyi Panãpe Pauru wywo tuwat raꞌyn tawa Sereusia kape Tupana Pãꞌãu miky­ꞌesat ewy. Miꞌi tote tuwe­hytꞌok yara wato pe raꞌyn tawa Sipiri kape yꞌy toꞌoran miat yi kape. Maꞌato Iuwãu Maku mekewat Tupana ehay wan nug hat taꞌa­tue­reto taꞌa­tu­po­wyro hamo. Miꞌi hawyi Sereusia tote tuwe­hytꞌok taꞌyn yara wato pe tawa Sipiri kapiat tuwat hamo yꞌy toꞌoran miat yi kape. Miꞌi hawyi putꞌok­ꞌi­ꞌa­tuꞌe tawa Sara­mina pe. Miꞌi tote tuwat Tupana mõtypot yat kape Iuteuria wanuat Tupana ehay moherep hamo. Iꞌewyte Maku toĩneꞌen iꞌatu­po­wyro hamo.
44,13,9,Miꞌi hawyi Pauru tehaꞌat howawi paini kape haty wo Tupana Pãꞌãu esaika hap wywo. Miꞌi hawyi toꞌe paini pe. — En wyti miitꞌin atumaꞌat kahato hat e. Ahiag saꞌyru ti en e. Eso kahato ti en yne wakuaria ewanĩkap ti en e. Karãpeĩ putꞌokꞌe miitꞌin etiꞌa­tu­pyhyp kahato Tupana kapiat hamuat e. Miꞌi pote ti atipo­ꞌoro Tupana po eha pysasep hamo e. Mio wyti aru yt eraꞌa­kasa i at e Pauru paini pe. Miꞌi hawyi meremo ihapytig sasep hap putꞌokꞌe paini ete. Miꞌi hawyi toꞌe — Iypyryp taꞌyn uhete uiꞌy­kesat ro eipe e. Miꞌi pote morekuat taꞌa­kasa hawyi tuwa­nẽtup kahato — Tupana mienoi rat hesaika kahato rat pãi e. Miꞌi hawyi toimohey raꞌyn Iesui.
44,13,13,Miꞌi hawyi tuwat raꞌyn Pauru towy­riaꞌin nywo tawa Pawu pyi yi Pãwiria kape yara wato puo. Miꞌi hawyi putꞌok­ꞌi­ꞌa­tuꞌe raꞌyn tawa Peke pe. Miꞌi hawyi putꞌok­ta­ꞌa­tuꞌe hawyi Iuwãu Maku tohok­ꞌiwat raꞌyn Ieru­sarẽi kape.
44,13,14,Miꞌi hawyi Pauru iꞌewyte Panãpe tuwat i raꞌyn tawa Pisitia kape tawa Antiokia kape ikohye­wyry miitꞌin muꞌe Iesui etiat hamo. Putꞌok­ta­ꞌa­tuꞌe hawyi Sapatu eꞌat pe tuwe­hytꞌok mekewat Iuteu ywania woꞌo­muꞌe hawe. Miꞌi tote teꞌe­ra­ꞌapyk Tupana mõtypot hamo.
44,13,15,Miꞌi tote mekewat Tupana yat piat miitꞌin akag tomo­wẽpap Musei woꞌo­nãpin yianmiat Tupana mienoi toimo­wẽpap. Miꞌi hawyi toiꞌa­tu­kaykay Pauruꞌin — Uiwy­riaꞌin eweiꞌa­tu­po­ꞌoro ro wẽtup ok eipy­ꞌa­setpiat urumuꞌe Tupana ehay wuat hamo e Pauruꞌin me.
44,13,16,Miꞌi hawyi Pauru ipoĩꞌãm hawyi topoha hawyi toꞌe — Ihotꞌok uiꞌy­wania e. Pyno aito Isareu ywania Tupana mõtypot haria. Miꞌi pote eweikuap to uimienoi Tupana ehay uhytꞌiꞌin e. Aikotã Ahaꞌa­se­ꞌiꞌin tukup­teꞌen saꞌa­wy­ꞌi­wuaria hap ti ahenoi hamuat ehepe e.
44,13,17,"Tupana sese tiꞌairo ahaꞌa­seꞌi Isareu. Toiꞌairo hawyi ti toimo­wato hemia­riru aitoria e. Taꞌi Tupana ti tuwehum kahato aiꞌy­wania ete e. Taꞌi saꞌa­wy­ꞌite ti Esituꞌin po pe watu­kup­teꞌen maꞌato ti Tupana ahera­ꞌaipok tesaika hamo wanĩ­kaptia po pyi uhytꞌiꞌin e. Miꞌi hawyi 40 anu ti tukup­teꞌen aiꞌy­wania yahig wato tote tama Kanãꞌã kape iꞌatu­ko­hye­wyry e Pauru. Miꞌi hawyi 7 ywania Tupana timoma hawyi tutum iꞌatueꞌyi Kanãꞌã ahepe e. Miꞌi hawyi ti itote watu­kup­teꞌen motꞌi kahato 450 anu itote. Miꞌi hawyi Tupana tum ahepe temiitꞌin ainãpin hanuaria. Taꞌi Tupana ehay moherep hat Samueu kape tukup­teꞌen ainãpin hanuaria Tupana miium e Pauru. Series, "
44,13,21,Miꞌi hawyi ahaꞌa­se­ꞌiꞌin hẽtup Tupana pe taꞌa­tu­po­rekuat nuat. Miꞌi hawyi Kisi saꞌyru Saꞌuru tutum iꞌatuepe aseꞌi Pesamĩ emiariru miꞌi. Miꞌi hawyi 40 anu toĩneꞌen itote morekuat no e.
44,13,22,Miꞌi hawyi Tupana tihep Saꞌuru hawyi Tawi i raꞌyn toimo­herep aiꞌy­wania porekuat no saꞌa­wyꞌi. Miꞌi hawyi Tupana toꞌe miitꞌin me Tawi etiat — Uimi­puẽti wakuat ti Iuse saꞌyru Tawi e. Miꞌi ti uimi­ky­ꞌesat ewywuat nug hat e miitꞌin me. Miꞌi ti uipyꞌa ewywuat e Tupana Tawi etiat.
44,13,23,Taꞌi morekuat Tawi emiariru emiariru ti Tupana tomo­herep Isareu ywania pe Aheha­kye­raꞌat hanuat e. Tawi kaipywiat wyti Iesui e Pauru. Aikotã yianme toꞌe Tupana miꞌi hap ewy mesup tutunug e.
44,13,24,Saꞌa­wy­ꞌite Iuwãu henoi ahepe — Taꞌi eweiꞌatoiat ro yt nakuap i eiminug hap koꞌi hawyi eweiꞌaipok to Tupana kape. Miꞌi waku hawyi ti aru woro­ho­ꞌo­setꞌok e ahepe.
44,13,25,Miꞌi hawyi ti Iuwãu mienoi upi teꞌe­ro­py­huꞌat porapꞌi. Miꞌi hawyi toꞌe — Uhytꞌiꞌin uito ti yt eimie­katup i te katu­pono ti wẽtup ok tut irane uhaipe pe poꞌog wuat uikawiat waku rakat e. Pywo ti rat uhewaku hap yt putꞌokꞌe hin i Miꞌi Miit py sokpe saity pok hamo e. Miꞌi ti eimie­katup e Iuwãu Woꞌo­setꞌok hat.
44,13,26,Mehĩꞌin taꞌi aito ti Aparãu emiari­ruꞌin e. Iꞌewyte aiꞌy­wania pe ran tukup­teꞌen meiũpe Tupana pupiat genꞌẽ haria. Taꞌi ahepe ti Tupana tipo­ꞌoro tehay aheha­kye­raꞌat hamo e Pauru Tupana mõtypot yat piaria pe.
44,13,27,Taꞌi tawa Ieru­sarẽi miaria akag koꞌi iꞌewyte yt ikuap i mekewat wakuat Miit. Taꞌi yne Sapatu eꞌat pe taꞌa­tu­mo­wẽpap yianmiat Iesui ieĩneꞌen hamuat hap etiat maꞌato yt taꞌa­tu­mohey i putꞌokꞌe hawyi. Yt taꞌa­tukuap i Miꞌi hawyi taꞌa­tu­he­katup aikotã miat iꞌaparap hap iꞌauka hamo maꞌato yt toiꞌa­parap hin i e.
44,13,28,Miꞌi hawyi morekuat Piratu po pe raꞌyn taꞌa­tupag iꞌauka hamo yt kat e hin i pytkai e. Taꞌa­tunug yne aikotã yianmiat mienoi ewy. Miꞌi hawyi taꞌa­tu­mo­ꞌapyk taꞌyn ariaꞌyp posak ete pyi ipiit ikuꞌuro hawyi. Miꞌi hawyi taꞌa­tusyp nu kaꞌa pe e.
44,13,30,Miꞌi hawyi ti maꞌato Tupana tomo­herep pakupꞌi guꞌuro pyi iꞌatu­misyp e.
44,13,31,Miꞌi hawyi toĩneꞌen motꞌi i raꞌyn towy­riaꞌin Karireia piaria wywo Ieru­sarẽi me. Miꞌiria ti mesup tukup­teꞌen Iesui ieĩneꞌen i hap enoi haria e Pauru.
44,13,32,Uruto ti iꞌewyte henoi haria te e. Yt heso hin i ti Tupana saꞌa­wyꞌi aiꞌy­wania pe. Aikotã saꞌa­wy­ꞌite Tupana toꞌe miꞌi hap ewy ti mesup tutunug naꞌyn e. Saꞌa­wy­ꞌite Tawi toꞌe tomiwan me tuwepy puo Tupana toꞌe — En ni Uhaꞌyru sese e. Pyno woro­moieĩ­neꞌen pakup i aru e Tupana Iesui etiat Tawi tuwepy hawe mekewat  pe. Pyno aikotã saꞌa­wyꞌi toꞌe hap ewy ti mesup toimo­herep taꞌyn Tosa­ꞌyru pãi e Pauru itotiaria pe.
44,13,34,Iꞌewyte ti mekewat Tawi wepy hawe aikotã morekuat Tawi pe Tupana toꞌe hap ewy te ti mesup ti totiõtem i raꞌyn guꞌuro pyi Aipo­typot Iesui e. Ipiit yt nem i tuwẽtem naꞌyn guꞌuro pyi e. Pyno ti aikotã Tupana toꞌe saꞌa­wyꞌi  pe hap ewy ti raꞌyn mesup tutunug e.
44,13,35,Pyno ti Iesui piit yt iꞌokpuk hin i are aikotã Tupana toꞌe Tawi wepy hawe miwan miat hap ewy — Yt karãpe i aru Uhaꞌyru sese nem rakano neꞌi topy­huꞌat toꞌe hap ewy e Tawi wepy hawe  pe.
44,13,36,Yt morekuat Tawi etiat i mio tã e maꞌato Tupana ihay Tosa­ꞌyru sese etiat mekewat morekuat Tawi saipepiat sese wuat etiat ihay are katu­pono mekewat aipo­rekuat saꞌa­wy­ꞌiwuat Tawi ikuꞌuro raꞌyn hawyi taꞌa­tusyp iꞌywotꞌin syp hawe hawyi ikag koꞌi heremo te itote e. Tupana ihay wẽtup ok etiat Tosa­ꞌyru Iesui etiat ihay yianmete e. Miꞌi Miit ti Tupana tihymut raꞌyn guꞌuro pyi e. Yt nem hin i ipiit e Pauru.
44,13,38,Uiwy­riaꞌin Musei wãiꞌe hap ti waku kahato wen maꞌato ti yt aimo­hãpyk kuap i Tupana wywo e. Pywo pe ti rat areꞌe uiwy­riaꞌin mekewat Miit sese yt nem i rakat yn ni wyti aimo­hãpyk kuap Tupana wywo e. Imohey haria toiꞌa­tu­mo­hãpyk kuap tuwe­wawi e Pauru.
44,13,40,"Saꞌa­wy­ꞌiwuat Tupana ehay enoi hat toꞌe mio tã e — Eiweꞌeg wo yt uimohey i haria e. Eimitum mo o uhehay etiat weky­ryꞌi i haria e. Katu­pono yt uimohey i hap ti aru eiꞌa­tu­ꞌuka e. Katu­pono ti aru mekewat eꞌat pe uito atunug eipy­ꞌa­setpe wakuap iwato kahato yt wẽtup ewywuat i iwato rakat atunug maꞌato eweiꞌa­kasa hawyi ti aru iꞌewyte eweikuap hawyi ti aru maꞌato yt eweimohey i e Tupana saꞌa­wyꞌi e. Taꞌi yianmete ti Tupana henoi ehetiat uiꞌywania  pe tohenoi e Pauru Iuteuria pe. Series, "
44,13,42,Miꞌi hawyi Pauru tuwẽtem Tupana mõtypot hap yat pyi towy­riaꞌin wywo. Miꞌi hawyi iraniaꞌin itotiaria yt Iuteuria i teꞌe­roꞌe — Uhyt iꞌatuꞌe wẽtup semana hawyi o eraꞌaipok i raꞌyn o urumuꞌe hamo meiũpe iꞌatuꞌe.
44,13,43,Tuwat yne raꞌyn Tupana mõtypot yat pyi hawyi iraniaꞌin itotiaria Iuteuria iꞌewyte yt Iuteuria i koꞌi teꞌe­ru­wehik taꞌyn uhyt Panãpe uhyt Pauru ete. Miꞌi hawyi Pauru Panãpe tiꞌa­tu­nãpin miꞌiria muꞌap upi — Eweiwat ro haty wo eikyꞌe hat Tupana upi iꞌatuꞌe. Yt eweiꞌatoiat re Tupana piat eikyꞌe hap iꞌatuꞌe.
44,13,44,Miꞌi hawyi Sapatu eꞌat pe i raꞌyn hawyi kahupyt i raꞌyn tawa piaria teꞌe­ru­wa­ꞌa­tunug i raꞌyn. Taꞌa­tukuap teran Tupana ehay iꞌatu­kaipyi haype.
44,13,45,Miꞌi hawyi Iuteuria potnagnia teꞌe­ra­ꞌa­kasa miitꞌin typyꞌi kahato Pauru upi. Miꞌi pote iꞌatue­ha­ꞌy­wywi tuete. Miꞌi hawyi — Taꞌi eheso kahato iꞌatuꞌe. Etiꞌa­tu­maꞌat neꞌi rat miitꞌin Tupana ete iꞌatuꞌe.
44,13,46,Maꞌato miꞌi hawyi Pauru Panãpe wywo iꞌatuehay hesaika poꞌog miitꞌin kape. Yt teꞌe­ru­we­mõti hin i. Miꞌi hawyi teꞌe­roꞌe Iuteuria yt imohey i haria pe — Taꞌi Tupana tum neran ni ieĩneꞌen hap yt ikahuro rakat i maꞌato imiium ni eweipun neꞌi eipe iꞌatuꞌe. Pyno ti saꞌa­wyꞌi uruhenoi teran ehepe e maꞌato yt eweimohey i miꞌi pote ti wẽtup ywania pe raꞌyn uruhenoi.
44,13,47,Katu­pono saꞌa­wyꞌi Tupana toꞌe Tosa­ꞌyru pe — Woronug En aikotã iypyryp wiat ariãty ewy e. Yne ywania akasa hamuat e. Yne mesuwat yi totiaria ehakye­raꞌat hamo e Tupana  pe iꞌatuꞌe Pauruꞌin.
44,13,48,Miꞌi pote iraniaꞌin yt Iuteuria i raꞌyn iꞌatu­wepit kahato Tupana ehay ete. Miꞌi hawyi teꞌe­ru­wehum kahato — Waku poityꞌi ehay Tupana iꞌatuꞌe. Miꞌi hawyi tomi­ꞌai­roria pe tomohey haria pe yn naꞌyn Tupana tum toieĩneꞌen hap yt ikahuro rakat i. Miꞌi hawyi miꞌiria raꞌyn imõꞌẽ Taꞌa­tu­ka­ꞌiwat pakupꞌi mienoi wuatꞌi tawa piaria pe. Miꞌi hawyi Iuteuria potnagnia tiꞌa­tunug iwatoꞌin nakaria hary­po­riaꞌin ihainiaꞌin hawyi tuꞌi­saria taꞌa­tu­ꞌa­tu­kaykay. Miꞌi hawyi teꞌe­roꞌe miꞌiria pe — Waku ti wati­ꞌa­tu­sa­tyꞌi satyꞌi raꞌyn Pauruꞌin iꞌatuꞌe. Miꞌi hawyi Pauru Panãpe taꞌa­tu­po­re­nõꞌẽ raꞌyn taꞌa­tue­tawa pyi. Tuwe­nõꞌẽ hawyi Pauru Panãpe teꞌe­ru­we­py­pit­pitꞌok kahato Tupana etiat yt iwese i rakaria piat ikuap hamo. Miꞌi hawyi tuwat i raꞌyn wẽtup tawa Ikuniu kape. Maꞌato ipakuptia Iesui mohey haria teꞌe­ro­py­huꞌat itote yt iwese i rakaria pyꞌa­setpe tawa Antiokia pe. Miꞌiria iꞌatu­wepit kahato itote Tupana Pãꞌãu wywo.Miꞌi hap etiat atiwan yne mesuwe uito Iruka.
44,14,1,Miꞌi hawyi putꞌok­ꞌi­ꞌa­tuꞌe tawa Ikuniu pe hawyi tuwe­hytꞌok Tupana mõtypot hawe. Miꞌi hawyi itote Pauruꞌin tiꞌa­tu­muꞌe kahato Tupana ehay wo. Miꞌi hawyi Iuteuria tomohey kahato Tupana ehay. Iꞌewyte iraniaꞌin ywania yt Iuteuria i imohey raꞌyn wy. Miꞌi hawyi miitꞌin sok topy­huꞌat Iesui mohey pakup i haria.
44,14,2,Maꞌato yt imohey haria i Iuteuria teꞌe­roꞌe — Toꞌiro wati­pugha Pauruꞌin iꞌatuꞌe. Yt naku i ti miꞌiria iꞌatuꞌe. Yt eweimohey teiꞌo meimuẽ­waria iꞌatuꞌe yt Iuteuria i pe. Maꞌato Tupana tiꞌa­tu­moe­saika poꞌog naꞌyn. Miꞌi hawyi taꞌa­tunug taꞌa­tupo wo raꞌyn wakuap miitꞌin wanẽtup hamo. Miꞌi hawyi itote tukup­teꞌen motꞌi raꞌyn katu­pono taꞌa­tu­mohey kahato raꞌyn itote Tupana ehay. Miꞌi hawyi Pauru Panãpe tiꞌa­tu­muꞌe kahato Tupana woꞌo­kyꞌe teꞌen neꞌi tuwe­kai­pywiat hap ete.
44,14,4,Miꞌi hawyi tawa Ikuniu piaria yt toꞌoksat i hin i katu­pono yt toꞌo­wa­nẽtup hap ewy i kahato. Ipatꞌok Iesui mienoi upi ipatꞌok Iuteuria mienoi upi.
44,14,5,— Toꞌiro wati­ꞌa­tu­maꞌat sehay wo iꞌatuꞌe. Miꞌi hawyi wati­ꞌa­tu­ꞌuka mak mak wo nu wo iꞌatuꞌe Iuteuria toꞌope taꞌa­tu­ꞌakag koꞌi wywo.
44,14,6,Miꞌi hawyi Pauru Panãpe tikuap taꞌyn taꞌa­tu­ꞌauka teran hap hawyi teꞌe­ro­popy raꞌyn. Miꞌi hawyi tuwat tawa Irikaunia kape. Miꞌi hawyi itote ikohye­wyry tawa hit koꞌi upi tawa Irita tawa Tepe upi iꞌatu­ko­hye­wyry. Miꞌi tote taꞌa­tu­henoi kahato Tupana ehay.
44,14,8,Miꞌi hawyi tawa Irita tote taꞌa­tu­puẽti yt karãpe i hewyry rakat apyk pe. Toty kaipywiat wemo­herep hat ipy kĩꞌã rakat.
44,14,9,Miꞌi tote Pauru henoi Iesui etiat turan mekewat yt hewyry kuap i rakat tikuap ihay. Miꞌi hawyi Pauru ihaꞌat howawi hawyi toikuap taꞌyn tuwa­nẽtup hawe — Iesui mohey hap uimoe­hãite kuap e tuwa­nẽtup. Miꞌi hawyi Pauru toꞌe tehay wo — Epoĩꞌãm no uhyt e. Miꞌi hawyi mekewat saꞌa­wy­ꞌiwuat yt hewyry kuap i rakat pesoꞌe hawyi hewyry raꞌyn.
44,14,11,Miꞌi hawyi Ikuniu piaria teꞌe­ra­haꞌat kahato ipy kĩꞌã rakat moehãite Pauru piat hap kape. Miꞌi pote taꞌa­tuehay pirik wo teꞌe­roꞌe — Tupa­naria tupa­naria miitꞌin kawiat atipy kaipy­wiaria eipe iꞌatuꞌe Pauru Panãpe pe taꞌa­tu­pusu puo.
44,14,12,Miꞌi hawyi Panãpe tupana waikiru Iupite iꞌatuꞌe maꞌato Pauru tupana waikiru Mekuriu iꞌatuꞌe katu­pono — Aimuꞌe hat poꞌog Pauru miꞌi iꞌatuꞌe.
44,14,13,Miꞌi turan tawa okenꞌypy kawiano toĩneꞌen tupana waikiru Iupite yat. Miꞌi kaꞌiwat paꞌi terut wewato ahup koꞌi ipaꞌiat okenꞌypy kape. Miꞌi miitꞌin tiꞌauka teran tupana Pauru Panãpe mõtypot hamuat. Ipohyt kawiat hewahi rakat wewato ahup.
44,14,14,Miꞌi taꞌa­tukuap hawyi Pauruꞌin yt iꞌatu­wepit hin i raꞌyn. Yt taꞌa­tu­ky­ꞌesat i taꞌa­tu­mõ­typot hap. Miꞌi pote teꞌe­ru­we­sokpe hiot neꞌi raꞌyn miitꞌin tok pe.
44,14,15,— Wãi urumõ­typot re Tupana eipe. Kan hamo ten urumõ­typot Tupana wo eipe iꞌatuꞌe. Katu­pono yt naku i miitꞌin me Tupana en eweiꞌe e Tupana iꞌatuꞌe. Wãi ne iꞌatuꞌe. Yt naku i tupa­naria eipe eweiꞌe uruepe. Eweiꞌatoiat ro meimuẽwat ehetu­pana koꞌi hawyi eweiꞌaipok to Tupana sese kape mekewat wuatꞌi eꞌat piat ieĩneꞌen hat kape uhytꞌiꞌin manaꞌin iꞌatuꞌe. Yt kan hamo i eweimohey ehetu­pa­naria katu­pono Tupana sese ti ainug hat yꞌy nug hat wuatꞌi yꞌy piaria nug hat e. Pyno Tupana sese kape eweiꞌaipok to hawyi eweipun no ehetu­pa­naria saꞌag koꞌi iꞌatuꞌe Panãpe Pauru.
44,14,16,Saꞌa­wyꞌi Tupana yt toꞌe i — Uito yn waku Ehetu­pana wo yt e i te ehepe wẽtup ywania eipe pote. Maꞌato mesup ti — Wãiꞌe raꞌyn. Yt atiky­ꞌesat i poꞌog ehetu­pana koꞌi e. Yt atiky­ꞌesat i poꞌog yt eiweꞌeg i hap uhetiat mesup e Tupana ehepe.
44,14,17,Saꞌa­wy­ꞌite ti yt watikuap i Tupana sese etiat maꞌato ti mesup wakuap tutum neꞌen neꞌi ahepe yt kat saꞌup i. Koitywy yne ywania pe yne miitꞌin me tuwe­mo­herep teran. Iꞌewyte iꞌaman tutum yne pe. Iꞌewyte miitꞌin yne pe hewo iminug kaipyi wakuap. Miꞌi tã ti Tupana yne tokuap ahepiat hamo e. Miꞌi tã ti tutunug aimo­wepit hamo e Pauruꞌin tawa Irita piaria pe.
44,14,18,Porap taꞌa­tu­ꞌauka wewato ahup turan naꞌyn Pauruꞌin wãiꞌi­ꞌa­tuꞌe haty wo. Miꞌi pote yt taꞌa­tu­ꞌauka i raꞌyn wewato ahup koꞌi Pauruꞌin mõtypot Tupana ewywuat hamo.
44,14,19,Miꞌi hawyi putꞌok­ꞌi­ꞌa­tuꞌe Iuteuria Pauru ewanĩ­kaptia tawa Antiokia pyi tawa Ikuniu pyi tõꞌẽ. Miꞌi hawyi ti itotiaria iraniaꞌin taꞌa­tu­mo­ꞌa­kagꞌaia raꞌyn — Eweiꞌauka ro nu wo Pauru iꞌatuꞌe. Miꞌi hawyi nu wo mak makꞌi­ꞌa­tuꞌe howawi iꞌauka hamo. Miꞌi hawyi taꞌa­tu­herep haity pe yi upi tawa pyi. — Ikuꞌuro raꞌyn koitywy Pauru iꞌatuꞌe teꞌe­ru­wa­nẽtup hawe.
44,14,20,Miꞌi hawyi ipotpo­ꞌo­roria teꞌe­ru­wa­ꞌa­tunug Pauru piit kape. Miꞌi hawyi maꞌato iꞌãpe­ꞌokꞌam i raꞌyn iꞌatu­py­ꞌa­setpe. Miꞌi hawyi taꞌaipok i raꞌyn toꞌauka hap tawa kape. Heꞌi­hotꞌok pe hawyi tuwat Panãpe wywo tawa Tepe kape.
44,14,21,Miꞌi hawyi itote sehay wakuat taꞌa­tu­henoi Iesui etiat. Miꞌi hawyi taꞌa­tu­ꞌa­tu­nãpin at iꞌatuepiat ikuap kahato hamo. Miꞌi hawyi itote pyi teꞌe­ra­ꞌaipok i raꞌyn tawa Irita kape tawa Ikuniu kape tawa Antiokia kape Iesui mohey haria pakup tiaria kape. Miꞌi hawyi Pauruꞌin tiꞌa­tu­nãpin kahato itotiaria ipakup tiaria iꞌatu­moe­saika hamo iꞌatuepiat imohey kahato hamo. Mio tã iꞌatuꞌe — Eiweꞌeg wo o katu­pono meiũran ti eweho­ꞌopot kahato mesuwe Tupana etama kapiat muꞌap upi iꞌatuꞌe imohey pakup i haria pe.
44,14,23,Miꞌi hawyi itote Pauruꞌin tiꞌairo Iesui mohey haria nãpin hamuaria. Miꞌi hawyi Panãpe Pauru yt kat i iꞌu at katu­pono hẽtup kahato Tupana kape — Tupana iꞌatuꞌe epo pe raꞌyn ti meiũpiaria uruiky­ꞌesat emohey haria ipakup takaria katu­pono urutuwat irane meiũpepyi iꞌatuꞌe taꞌa­tu­hẽtup Tupana pe.
44,14,24,Miꞌi hawyi tuwat yi Pisitia sakpo yi Pãwiria sakpo. Miꞌi hawyi putꞌok­ꞌi­ꞌa­tuꞌe tawa Peke pe hawyi taꞌa­tu­hytpok kahato raꞌyn Iesui ehay itote. Miꞌi hawyi tuwat hẽpype tawa Ataria kape.
44,14,26,Miꞌi hawyi yara wato puo raꞌyn tuwat tawa Antiokia kape taꞌa­tu­mi­po­ꞌo­roria kape. Teꞌe­ra­ꞌaipok i raꞌyn aikope saꞌa­wyꞌi tuwat Iesui ehay sytpok hamo hap kape. Miꞌi hap kape teꞌe­ra­ꞌaipok i raꞌyn. Taꞌa­tu­potpap kahu raꞌyn hawyi teꞌe­ra­ꞌaipok i raꞌyn. Aikope Panãpe Pauru powyro hamuat taꞌa­tu­hẽtup Tupana pe hap kape i raꞌyn teꞌe­ra­ꞌaipok.
44,14,27,Putꞌok­ta­ꞌa­tuꞌe itotiat hawyi taꞌa­tu­kaykay yne Iesui mohey haria. Miꞌi hawyi aikotã Tupana tunug muꞌap upi iꞌatupo wo miꞌi hap ewy yne taꞌa­tu­mo­herep itotiaria pe — Koitywy ti Tupana tomo­herep taꞌyn Iesui yt aiꞌy­wania pe yn i raꞌyn iꞌatuꞌe Iuteuria pe. Taꞌi mio raꞌyn ti yt Iuteuria yn i raꞌyn imoherep iꞌatuꞌe.
44,14,28,Miꞌi hawyi itotiaria imohey haria wywo tukup­teꞌen motꞌi raꞌyn Panãpe Pauru.Aikope aikope tuwat Pauruꞌin miitꞌin muꞌe hamuat hap etiat ahenoi mesuwe uimiwan me uito Iruka.
44,15,1,Miꞌi hawyi ti Iuteuria tõꞌẽ tõꞌẽ raꞌyn tawa Antiokia totiaria Iesui mohey haria muꞌe hamo raꞌyn — Ewetunug no Musei woꞌo­nãpin hap yne pote ti aru Tupana eheha­kye­raꞌat kuap maꞌato yt eiwe­murui ãpy sokpe tek hap pote ti aru yt eheha­kye­raꞌat i iꞌatuꞌe.
44,15,2,Miꞌi hawyi itote Pauru Panãpe tuꞌuka at kahato taꞌa­tuehay wo. Miꞌi hawyi yt toꞌo­wese hin i itotiaria toꞌope. Miꞌi hawyi teꞌe­roꞌe toꞌope — Pyno waku ti wati­ꞌa­tu­po­ꞌoro raꞌyn Pauru Panãpe iraniaꞌin wywo Ieru­sarẽi kape saꞌa­wy­ꞌi­wuaria Iesuiꞌin 12 ok takaria kape itotiat piat iꞌatuehay kuap hamo iꞌatuꞌe. Aikotã Musei eko aikotã watunug hap kuap hamo iꞌatuꞌe. Miꞌi hawyi Iesui mohey haria tawa Antiokia piaria tiꞌa­tu­po­ꞌoro Pauru Panãpe Ieru­sarẽi kape iraniaꞌin nywo. Miꞌi hawyi tuwat raꞌyn tawa Antiokia pyi. Miꞌi hawyi Iesui mohey haria pe yi Wenisia piaria pe yi Samaria piaria pe taꞌa­tu­henoi aikotã iraniaꞌin yt Iuteu ywania i timohey raꞌyn Iesui hap koꞌi. Miꞌi pote teꞌe­ru­wehum kahato Tupana ete itotiaria.
44,15,4,Miꞌi hawyi putꞌok­ꞌi­ꞌa­tuꞌe raꞌyn Ieru­sarẽi me. Miꞌi tote yiannote wuaria 12 ok takaria tukup­teꞌen. Iꞌewyte Iesui mohey haria akagnia tukup­teꞌen. Miꞌiria teꞌe­roꞌe — Pyno eiwe­hytꞌok to uhytꞌiꞌin iꞌatuꞌe Pauruꞌin me. Miꞌi hawyi Pauruꞌin tomo­herep iꞌatuepe aikotã Tupana tunug wuatꞌi tawa puaria piat hap koꞌi.
44,15,5,Miꞌi hawyi iraniaꞌin Iesui mohey haria woꞌo­nãpin haria teꞌe­roꞌe — Pyno waku eiwe­murui ãpy sokpe tek to watoꞌe iꞌatuepe. Waku yne Musei wãiꞌe hap ewetunug watoꞌe ro yt Iuteuria i pe iꞌatuꞌe.
44,15,6,Miꞌi hawyi yne taꞌa­tu­ꞌa­tunug 12 ok takaria Iesui mohey haria akagnia wywo teꞌe­ru­wa­ꞌa­tunug aikotã mekewat yt Iuteuria i nãpin hap kuap hamo.
44,15,7,Miꞌi hawyi yt toꞌoehay sat i at hawyi mehĩ Peteru ipoĩꞌãm iꞌatu­py­ꞌa­setpe iꞌatu­nãpin hamo — Uheywytꞌin Iesui mohey haria e eipe ti eweikuap taꞌyn aikotã saꞌa­wyꞌi Tupana uiꞌairo yt Iuteu ywania i nãpin hamuat hap e. Uito yn ni saꞌa­wyꞌi areto sehay wakuap enoi hamo yt aiꞌy­wania kape e. Uiwẽ pyi ti saꞌa­wyꞌi taꞌa­tu­mohey haꞌa­wyte wuaria e Peteru.
44,15,8,Taꞌi Tupana tikuap yne wyti miitꞌin wanẽtup taꞌa­tu­pyꞌa piat hap e. Yt aiwa­nẽtup hap yn i ti Tupana tikuap e. Taꞌi tutum naꞌyn ti iꞌatuepe Topãꞌãu Wakuat aikotã ahepe tutum hap ewy te ti e. Miꞌi tã toimo­herep taꞌyn ahepe tomohey iꞌatuepiat hap e Peteru. Taꞌi toimo­hãpyk yne wyti iꞌatu­wa­nẽtup saꞌag hap koꞌi Tosa­ꞌyru mohey raꞌyn hawyi e.
44,15,10,Pyno kat hamoĩ mesup eweiky­ꞌesat Musei eko yrysakag ipotyi aiꞌakag etiat hap ewywuat iraniaꞌin akag ete e. Pyno toimo­herep taꞌyn ahepe iraniaꞌin ywania aiꞌewy raꞌyn toiꞌairo e Peteru. Ahaꞌa­se­ꞌiꞌin wyti yt hupit i mekewat seko e. Iꞌewyte aito yt wahupit i raꞌyn. Kat hamoĩ pyno eweiky­ꞌesat aheko Iesui mohey haria wẽtup ywania ipakuptia ok pe tote e. Yt naku i ti Tupana wahãꞌãg e. Taꞌi Iesui yn nyti aheha­kye­raꞌat e. Iꞌewyte iraniaꞌin ywania Ehakye­raꞌat hat Iesui yn. Pyno aiwo­ꞌo­ꞌewy kahato e. Taꞌi Iesui mohey hap yn aheha­kye­raꞌat kuap hap. Yt aiminug koꞌi kaipyi i wyti aheha­kye­raꞌat hap toĩneꞌen e Peteru.
44,15,12,Miꞌi hawyi sehay wuat wuꞌuka haria atunik taꞌyn. Yt kat i iꞌatuꞌe hin i raꞌyn miitꞌin sok. Miꞌi hawyi Panãpe Pauru timo­herep aikotã yt Iuteuria i timohey raꞌyn Iesui hap koꞌi aikotã Tupana tum tesaika hap wakuap nug hamuat hap miꞌiria pe hap.
44,15,13,Miꞌi hawyi teꞌe­ru­wa­nẽtup kahato raꞌyn. Yt kat iꞌatuꞌe i raꞌyn. Miꞌi hawyi Tiaku ihay — Uhytꞌiꞌin eweikuap to uimienoi e. Pywo ti rat Simãu henoi aikotã mio Tupana Pãꞌãu teke kuap wuatꞌi ywania Tosa­ꞌyru mohey haria pyꞌa pe e. Toiky­ꞌesat yne ywania kaipywiat tomi­ꞌairo tomohey haria e.
44,15,15,Miꞌi hap ewy raꞌyn wyti mesup topy­huꞌat. Saꞌa­wy­ꞌiwuat Tupana e hap ewy e
44,15,16,— Mekewat eꞌat pe ti aru araꞌaipok hawyi atunug pakup i morekuat Tawi yat at hat. Miꞌi kape ti aru tõꞌẽ tõꞌẽ miitꞌin yne ywania uikuap haria. Wuatꞌi ywania ti aru atiꞌa­tu­kaykay yne uhet kuap haria. Miꞌi tã ti aru atunug e ti Tupana yianmete iwan me e Tiaku. — Katu­pono Tupana tikuap aikotã mesup topy­huꞌat hamuat hap yianmete e.
44,15,19,Yt naku i arewa­nẽtup turan wahenoi niatpo rakat seko aiꞌy­wania ewywuat iraniaꞌin ywania Iesui mohey haria pakuptia pe e Tiaku.
44,15,20,Pyno waku kahato wati­po­ꞌoro sehay iraniaꞌin ywania kape. Mio tã watoꞌe waku wati­ꞌa­tu­nãpin — Waure wo ro meimuẽwat ehetu­pana iãꞌãkap koꞌi ete pãi waku watoꞌe e. Iꞌewyte yt ewetuꞌu teiꞌo miꞌu miitꞌin miium taꞌa­tue­tu­pa­naria piat neꞌi watoꞌe iꞌatuepe. Iꞌewyte wẽtup ok wẽtup ok wywo teiꞌo ewary eꞌaito watoꞌe. Iꞌewyte yt naku i huu ehesapo wo. Yt naku i ewetuꞌu ipuꞌi huu wywo waku watoꞌe iꞌatuepe e Tiaku.
44,15,21,Saꞌa­wy­ꞌipyi te ti yne tawa puo tukup­teꞌen ne Musei eko enoi haria. Mesup te yne Sapatu eꞌat pe ti Musei mienoi taꞌa­tu­mo­wẽpap toran e Tiaku.
44,15,22,"Miꞌi hawyi torania Iesui mohey haria teꞌe­roꞌe toꞌope 12 ok takaria wywo taꞌa­tu­ꞌa­kagnia wywo — Pyno waku aimi­ꞌai­roria wati­ꞌa­tu­po­ꞌoro uhyt Pauru uhyt Panãpe upi tawa Antiokia kape miꞌi aiꞌe hap enoi iraniaꞌin miat hamo iꞌatuꞌe. Miꞌi hawyi taꞌa­tu­ꞌairo uhyt Iuta Pasapa e hap het rakat hawyi uhyt Sira taꞌa­tu­ꞌairo miitꞌin wakauria taꞌa­tu­py­ꞌa­set­piaria. Miꞌi hawyi taꞌa­tuwan popera pe iꞌatu­mie­reto wuat. Mio tã iꞌatuꞌe — Uruto ti Ieru­sarẽi miaria Iesui mohey haria torania 12 ok takaria miꞌiria wywo uruꞌa­kagnia wywo Iesui mohey haria uruipo­ꞌoro miwan me ehowawi kuekatu uruꞌe hap popera pe wẽtup ywania kape tawa Antiokia piaria kape yi Siria piaria kape yi Sirisia piaria kape uruipo­ꞌoro miwan eweimoe­hãite ro kuekatu uruꞌe hap iꞌatuꞌe. Haꞌa­wyte wyti tuwat ehowawi yt uruwat urumi­po­ꞌo­roria i urutoꞌe. Miꞌiria ti eimo­ꞌa­kagꞌaia hanuaria urutoꞌe. Miꞌiria wyti uruikuap taꞌyn mesup. Urupy­ꞌa­setpyi ti wyti tuwat maꞌato ti yt uruwat urumi­po­ꞌo­roria i pãi iꞌatuꞌe popera pe. Taꞌi waku kahato uruipo­ꞌoro ehowawi meiũpepyi urumikuap sehay enoi hanuaria urutoꞌe. Taꞌi aiwy­riaꞌin Panãpe Pauru upi waku kahato uruipo­ꞌoro ehowawi pãi iꞌatuꞌe. Taꞌi uhyt Panãpe uhyt Pauru yt teꞌe­ro­kenꞌẽ hin i taꞌa­tu­ꞌauka hap pupi. Miꞌi tupono tuwat raꞌyn Aipo­rekuat Aika­ꞌiwat Iesui enoi miitꞌin miat hamo urutoꞌe pãi iꞌatuꞌe. Pyno uruipo­ꞌoro ehowawi miꞌiria upi mehĩ Iuta hawyi Sira ehepiat henoi hamo. Uruwy­riaꞌin Tupana Pãꞌãu wyti urumuꞌe kahato kat e hap kat e hap koꞌi enoi ehepiat hamuat hap ete iꞌatuꞌe. Yt toiky­ꞌesat i wyti urueko ipotyi rakat neꞌi uruhenoi ehepiat hap. Mio tã e ti maꞌato toiky­ꞌesat — Yt ewetuꞌu teiꞌo miitꞌin miium tupa­naria iãꞌãkap koꞌi piat e. Miꞌi hap yt toiky­ꞌesat i iꞌatuꞌe. Iꞌewyte yt toiky­ꞌesat i wyti wẽtup ok wẽtup ok wywo seꞌaito hap iꞌewyte wary hap. Hutꞌyp nik piat miꞌat puꞌi o yt etuꞌu teiꞌo. Iꞌewyte huu o yt etuꞌu teiꞌo e ti wy iꞌatuꞌe. Pyno urumienoi ewy ewetunug mote ti aru waku raꞌyn uruwy­riaꞌin iꞌatuꞌe. Toran naꞌyn pyno uruꞌe hap mehĩꞌin iꞌatuꞌe popera pe. Miꞌi hawyi taꞌatuium mekewat miwan taꞌa­tu­mi­po­ꞌo­roria pe. Series, "
44,15,30,Miꞌi hawyi pyno waku eweiwat ro tawa Antiokia kape iꞌatuꞌe. Miꞌi hawyi tuwat raꞌyn. Putꞌok­ta­ꞌa­tuꞌe itote hawyi taꞌa­tu­ꞌa­tunug yne Iesui mohey haria. Miꞌi hawyi taꞌatuium mekewat mipo­ꞌoro popera itotiaria pe.
44,15,31,Miꞌi hawyi taꞌa­tu­mo­wẽpap hawyi iꞌatu­wepit kahato taꞌa­tu­nãpin hap ete.
44,15,32,Miꞌi hawyi yianmiat Tupana ehay enoi haria uhyt Iuta uhyt Sira tiꞌa­tu­nãpin kahato Iesui mohey haria tawa Antiokia piaria taꞌa­tu­ꞌa­tu­moe­saika imohey hap ete.
44,15,33,Miꞌi hawyi tukup­teꞌen motꞌi itote hawyi teꞌe­ra­ꞌaipok teran i raꞌyn Ieru­sarẽi kape Iesui potpo­ꞌo­roria kape i raꞌyn. Miꞌi hawyi — Hẽto iꞌatuꞌe. Uruipo­ꞌoro teran ehupi uruekue­katu iꞌatuꞌe tawa Antiokia piaria. Maꞌato Sira yt ipap i raꞌyn tawa Antiokia pyi. Miꞌi hawyi yt toto i. Miꞌi hawyi Pauru Panã­peꞌin tukup­teꞌen motꞌi tawa Antiokia piaria muꞌe hamo. Taꞌa­tu­ka­ꞌiwat ehay enoi haype teꞌe­ro­py­huꞌat Iesui mohey haria ahyt tok pe.
44,15,36,Tukup­teꞌen motꞌi itote hawyi Pauru toꞌe Panãpe pe — Pyno waku apo uhyt wata­ꞌaipok i raꞌyn iraniaꞌin tawa koꞌi kape e. Katu­pono atiꞌa­tuepiok teran aikotã tukup­teꞌen Iesui mohey haria pakup i koꞌi aikope saꞌa­wyꞌi wati­ꞌa­tu­muꞌe hap kape mehĩ e Pauru Panãpe pe.
44,15,37,— Pyno waku watioto Iuwãu Maku e Panãpe Pauru pe.
44,15,38,Maꞌato — Yt naku i uhyt watioto Iuwãu Maku katu­pono saꞌa­wyꞌi miꞌi ti taꞌaipok neꞌi ahupi pyi Tupana potpap wyi yi Pãwiria pyi e Pauru Panãpe pe.
44,15,39,Maꞌato yt toꞌo­wa­nẽtup hap ewy hin i raꞌyn hawyi toꞌoehay tek hawyi toꞌo­ꞌatoiat raꞌyn. Miꞌi hawyi uhyt Panãpe uhyt Iuwãu Maku wywo yn naꞌyn tuwat yara puo taꞌa­tueꞌyi Sipiri kape.
44,15,40,Miꞌi hawyi uhyt Pauru tiky­ꞌesat uhyt Sira raꞌyn teka­tuwy wo. Miꞌi hawyi Iesui mohey haria hẽtup Tupana pe — Tupana iꞌatuꞌe etiꞌa­tu­po­wyro kahato aiwy Pauru aiwy Sira epotpap nug hamo iꞌatuꞌe. Etiꞌa­tu­kyꞌe ro yne muꞌap upi. Miꞌi hap uruhẽtup epe waku iꞌatuꞌe. Miꞌi hawyi Pauru toto uhyt Sira wywo Iesui mohey haria moesaika hamo wuatꞌi ywania kape. Miꞌi hawyi iꞌatue­wyry yi Siria puo hawyi yi Sirisia puo iꞌatue­wyry itotiaria Iesui mohey haria atumoe­saika Tupana ehay wuat hamo.Yne uimikuap atiwan mesuwe uito Iruka.
44,16,1,Miꞌi hawyi Pauruꞌin putꞌok­ꞌi­ꞌa­tuꞌe i tawa Tepe pe tawa Irita pe. Miꞌi hawyi itote Pauruꞌin tipuẽti uhyt Timoteu. Ity ti Iesui mohey hat Iuteu ywania maꞌato iꞌywot Kereku ywania. Miꞌi hawyi tawa Irita piaria tawa Ikuniu piaria Iesui mohey haria — Taꞌi waku kahato ti rat Timoteu iꞌatuꞌe itotiaria. Miꞌi hawyi Pauru toꞌe Timoteu pe — Toꞌiro uhupi kurum iwasu e. Ereto teran uhupi pote Iuteuria ewy ro ereĩneꞌen aikotã ety ewy aiꞌy­wania Iuteuria muꞌe hamo are e. Miꞌi hawyi taꞌa­tue­murui sokpe tek Iuteuria eko ewy hawyi Timoteu topy­huꞌat Iuteu wo toty ewy. Miꞌi tã ti Pauru tiky­ꞌesat Timoteu piit katu­pono toiky­ꞌesat Iuteuria mimõ­typot no topy­huꞌat Timoteu hap e. Katu­pono toikuap taꞌyn itotiaria tikuap wẽtup ywania neꞌi Timoteu ywot hap pote.
44,16,4,Miꞌi hawyi Pauru Sira Timoteu wywo hewyry saꞌa­wy­ꞌiwuat tewyry hap koꞌi upi. Miꞌi tote taꞌa­tu­henoi mekewat Ieru­sarẽi kaipywiat woꞌo­nãpin hap miwan Iesui yn aheha­kye­raꞌat kuap e hap miwan taꞌa­tu­henoi. Mekewat kat iꞌatuꞌe kat iꞌatuꞌe 12 ok takaria e hap Iesui mohey haria akagnia e hap taꞌa­tu­henoi itote.
44,16,5,Miꞌi hawyi taꞌa­tue­wyry hap upiaria Pauruꞌin tiꞌa­tu­moe­saika poꞌog naꞌyn Iesui mohey hap ete. Miꞌi pote poꞌog naꞌyn iꞌatu­ty­pyꞌi itote.
44,16,6,Miꞌi hawyi yi Karata yi Wirisia upi Pauruꞌin iꞌatue­wyry. Miꞌi hawyi yi Asia kape tuwat teran maꞌato Tupana Pãꞌãu Wakuat toꞌe — Yt ewehenoi teiꞌo uhehay itote mesup mehĩꞌin e.
44,16,7,Miꞌi pote tuwat tawa Misia kape. Itote pyi tuwat teran yi Pitinia kape i raꞌyn maꞌato Iesui Pãꞌãu wãiꞌe i raꞌyn.
44,16,8,Miꞌi hawyi tawa Misia sakpo toko­kaꞌat neꞌi. Miꞌi hawyi tuwat teran yi Turate kape maꞌato — Wãiꞌe i Iesui Pãꞌãu.
44,16,9,Miꞌi hawyi — Aikope waku pyno watuwat e yn tuwa­nẽtup hawe. Miꞌi hawyi Pauru taꞌa­kasa tomu­ꞌetu wãtym muo wẽtup ok yi Masẽ­tunia piat yꞌam miat kape. Miꞌi hawyi toikuap ihay — Eriot ro meikowo urueꞌyi Masẽ­tunia kape urupo­wyro hamo mehĩ e toikaykay.
44,16,10,Miꞌi hawyi tuwe­hymut raꞌyn Pauru hawyi mio tã toꞌe — Meremo urutuwat teran kahato yi Masẽ­tunia kape. Miꞌi haype ti uruikat kahato aikotã miat uruwat hamuat. Katu­pono Tupana urukaykay raꞌyn iꞌatuo­wawi tehay wakuat enoi hamo hap uruikuap taꞌyn e.
44,16,11,Miꞌi hawyi meiũpepyi uito Iruka areto raꞌyn Pauruꞌin wywo. Yara wato puo hãpyk pe urutuwat raꞌyn wasere upi yꞌy wato yi hit Samu­tasia kape. Miꞌi hawyi ihotꞌok hawyi wẽtup tawa Neapuri kape urutuwat yi Masẽ­tunia sese kape.
44,16,12,Miꞌi hawyi urutuwat tawa wato yi Masẽ­tunia wywuat tawa Wiripu kape. Miꞌi hawyi urutu­we­hytꞌok tawa Wiripu pe Humanu ywania muꞌe Iesui etiat hamo. Itote urutu­kup­teꞌen motꞌi.
44,16,13,Miꞌi hawyi Sapatu eꞌat pe urutuwat yꞌy hit i kape aikope Iuteu ywania iꞌatuehay Tupana kape hap kape. Miꞌi hap kape urutuwat tawa pyi. Miꞌi tote uruta­ꞌapyk hawyi meiũran tõꞌẽ tõꞌẽ hary­po­riaꞌin. Miꞌiria uruiꞌa­tu­muꞌe raꞌyn.
44,16,14,Wẽtup ok iꞌatu­py­ꞌa­setpe toĩneꞌen mana Iritia. Mana Iritia ti tawa Tiatira pywiat. Sokpe hup ikahu rakat weneru hat. Tupana mõtypot hat sese miꞌi. Miꞌi ipap kahato Pauru mienoi upi hawyi Tupana tomo­herep taꞌyn mekewat sehay mana pe.
44,16,15,Miꞌi hawyi mana Iritia timohey Iesui yne toꞌyat piaria wywo hawyi tuwe­setꞌok yꞌy pe toꞌyat piaria torania wywo. Miꞌi hawyi — Mimiꞌin e Pauruꞌin me koitywy ti atomohey kahato raꞌyn Aika­ꞌiwat atipy piat e. Miꞌi tupono uimohey ehepiat pote eweikup­teꞌen no meiũpe uiꞌyat piaria yatype mimiꞌin e mana Iritia Pauruꞌin me. Ihay awãi hawyi uruto­py­huꞌat iꞌyat pe.
44,16,16,Miꞌi hawyi wẽtup eꞌat pe urutuwat i raꞌyn aiũpe Tupana wywuat sehay hap kape mekewat yꞌy hit i kape. Miꞌi hawyi muꞌap upi uruipuẽti pĩꞌã ahiag pãꞌãu ipiit piat rakat e. Miꞌi pĩꞌã mimo­herep ahiag kaipywiat wyti aikotã aikotã e hap koꞌi ikaꞌi­waria haꞌup sat kahato.
44,16,17,Miꞌi hawyi mekewat pĩꞌã toto Pauruꞌin upi. Miꞌi hap tote muꞌap upi ihay haty wo iraniaꞌin me muꞌap upiaria pe — Miꞌiria miitꞌin ni Tupana sese ywaitiat eropat haria sese e ahiag pãꞌãu pĩꞌã wẽ pyi. Miꞌiria wyti Tupana kapiat muꞌap moherep haria e mekewat pĩꞌã.
44,16,18,Miꞌi e hap ewy ti yne eꞌat pe mio tã e ihay Pauruꞌin upi. Ihay poꞌog poꞌog moityꞌi pote Pauru yt tiky­ꞌesat i poꞌog. Miꞌi hawyi tuwe­morem howawi hawyi toꞌe — Uito ti morekuat Iesui mipo­ꞌoro. Miꞌi tupono areꞌe — Ereto ro meiũwat pĩꞌã piit pyi e ahiag pãꞌãu me. Mio tã e hawyi tuwẽtem naꞌyn meremo ipiit pyi.
44,16,19,Miꞌi pote pĩꞌã kaꞌi­waria teꞌe­roꞌe — Pyno ihãite raꞌyn pĩꞌã. Yt naku i yt kat i raꞌyn ahiag pãꞌãu pĩꞌã piit pe iꞌatuꞌe toꞌope. Miꞌi hawyi taꞌa­tusat Pauru Sira. Miꞌi hawyi iherep mo taꞌa­tue­ro­poꞌok yi upi more­kuaria kape wuatꞌi weneru hap kape. Miꞌi hawyi teꞌe­roꞌe more­kuaria pe Pauruꞌin ete — Meimuẽ­wuaria Iuteuria yt naku i kahato iꞌatuꞌe. Pywo ti wuꞌuka hap nug haria sese miꞌiria iꞌatuꞌe saꞌag. Aimo­weu­kaꞌi ahetawa etiat haria miꞌiria iꞌatuꞌe. Uruto wyti Huma­nuꞌin. Pyno ti yt naku i iꞌatuwat iꞌatueko watunug meiũpe uhytꞌiꞌin iꞌatuꞌe. Taꞌa­tu­henoi saꞌag neꞌi ahepe iꞌatuꞌe sura­raꞌin me.
44,16,22,Miꞌi hawyi itotiaria iꞌatuehay pirik Pauru Sira ete. Iꞌatu­py­ꞌahak kahato. Miꞌi hawyi more­kuaria tuwat Pauruꞌin esokpe hiot hiot pun hamo. Miꞌi hawyi teꞌe­roꞌe — Pyno waku eweipoityk poityk to ariaꞌyp mo iꞌatuꞌe taꞌa­tue­su­ra­raꞌin me. Miꞌi hawyi taꞌa­tupak pak kahato raꞌyn Pauruꞌin hawyi taꞌa­tupag iheg me raꞌyn woꞌo­pyhyp hawe. Miꞌi hawyi etiꞌa­tu­ꞌa­pykok to iꞌatuꞌe raꞌyn woꞌo­pyhik hap kaꞌiwat pe.
44,16,24,Miꞌi pote tohytmoi raꞌyn iheg muo sese raꞌyn okaꞌapy pe. Miꞌi hawyi woꞌo­pyhik hap ariaꞌyp kawiat pe toiꞌa­tu­pyhik.
44,16,25,Miꞌi hawyi wãtym hake turan Pauru Sira teꞌe­ru­wehum kahato hap wywo teꞌe­ru­wepy Tupana kape. Miꞌi pote iꞌatu­pyhik haria itotiaria ikuap yne iꞌatu­wepy hap. Miꞌi hawyi meremo yi huruk hurukꞌe. Poꞌog naꞌyn hawyi mekewat woꞌo­pyhik hap yi hewo hewo raꞌyn. Miꞌi hawyi iꞌahotꞌe raꞌyn. Tuwe­ꞌo­ken­hypꞌok yne raꞌyn mekewat woꞌo­pyhik hap tuwewi. Miꞌi hawyi iꞌatu­poꞌi poꞌi hap hewo hewo yne raꞌyn itote.
44,16,27,Miꞌi turan tuwe­hymut raꞌyn woꞌo­pyhik hat surara akag hawyi toꞌe tuwepe — Teꞌe­ru­we­ꞌo­ken­hypꞌok taꞌyn sig pãi e. Yt naku i kahato katu­pono uimi­pyhik koꞌi tuwat tuwat yne raꞌyn som e. Miꞌi hawyi totat teky­seꞌyp tuwe­ꞌauka teran haype — Yt naku i aru uhete katu­pono morekuat ikuap hawyi uiꞌa­piheg motyꞌi uiꞌauka meremo hamo uimi­pyhik koꞌi teꞌe­ru­we­popy pote e.
44,16,28,Miꞌi pote — Yt eraꞌauka teiꞌo uhyt e Pauru tuwak popuo. Urutu­kup­teꞌen meiũpe torania uruto mehĩ e.
44,16,29,Miꞌi hawyi — Eweterut ariãty uhowawi e woꞌo­pyhik hap yat apykok hat temiit pe. Miꞌi hawyi meremo teke hawyi toto Pauru Sira kape hawyi tuwe­pỹ­ꞌã­tutuk tyry­toꞌe popuo.
44,16,30,Miꞌi hawyi tote­ro­poꞌok taꞌyn iꞌatu­pyhik hap kaipyi toꞌyat kape. Miꞌi hawyi apoꞌe iꞌatuepe — Aikotã som waku atunug uheha­kye­raꞌat hamo e.
44,16,31,— Pyno etomohey ro Iesui yn naꞌyn hawyi etunug Ekaꞌiwat no Iesui miꞌi pote yn ehakye­raꞌat hap toĩneꞌen uhyt. Iꞌewyte eꞌyat piaria toiꞌa­tue­ha­kye­raꞌat e woꞌo­pyhik hat pe Pauru. Miꞌi hawyi Pauruꞌin henoi kahato Tupana ehay woꞌo­pyhik hat yat piaria pe. Miꞌi hawyi woꞌo­pyhik hat tiꞌa­tusei raꞌyn iꞌatu­ꞌahyk ahyk hawywiat iꞌatusuu iꞌatupiit etiat. Miꞌi hawyi huhy­wirip hap koꞌi toikoho yne e. Miꞌi tã tutunug hawyi Pauruꞌin hetꞌok taꞌyn yne iꞌyat piaria wywo yꞌy wo. Miꞌi hawyi teꞌe­ra­ꞌaipok taꞌyn woꞌo­pyhik hat yat kape. Miꞌi hawyi taꞌa­tu­ꞌa­tu­moenuk taꞌyn Pauru Sira. Miꞌi hap tote teꞌe­ru­wehum kahato raꞌyn Tupana ete katu­pono toimohey kahato Tupana toꞌyat piaria wywo.
44,16,35,Ihotꞌok hawyi more­kuaria tiꞌa­tu­po­ꞌoro raꞌyn woꞌo­pyhik hat kape taꞌa­tue­miitꞌin — Waku ti tuwe­nõꞌẽ raꞌyn gaꞌatpuat aimiahykahyk koꞌi aimi­pyhik koꞌi taꞌa­tuꞌe haype taꞌa­tu­ꞌa­tu­po­ꞌoro.
44,16,36,Miꞌi hawyi woꞌo­pyhik hat henoi raꞌyn Pauruꞌin me — More­kuaria tipo­ꞌoro raꞌyn sehay uhytꞌiꞌin e. Pyno waku mesup eweiwat i raꞌyn uruetawa pyi e. Pyno waku raꞌyn eweiwat i ro uiwy­riaꞌin e woꞌo­pyhik hat.
44,16,37,Maꞌato Pauru toꞌe — Yt urupap i rat e. Uruto ti Humanu ywaniaꞌin eiperia ewywuaria e. Gaꞌatpo morekuat yt hẽtup hin i uruepe aikotã urueko ewy e. Kat poteĩ morekuat pyno uruꞌahyk ahyk kahato e. Yt naku i ereꞌe ro more­kuaria pe e. Kat poteĩ pyno urupyhik mesuwe gaꞌatpo yt apoꞌeiꞌe rokirẽ i e Pauru. Miꞌi hawyi mesup morekuat — Eweiwat ro uruetawa pyi yt uwe mikuap mo i e uruepe. Miꞌi pote waku ti more­kuaria tõꞌẽ meiũpe uruenõtem hamuat e. Pyno ewehenoi ro uruehay more­kuaria pe e Pauru.
44,16,38,Miꞌi hawyi toto raꞌyn more­kuaria kape. Miꞌi hawyi tohenoi raꞌyn iꞌatuepe Pauru e hap. Taꞌa­tukuap taꞌyn Pauruꞌin Humanu ywania hawyi iꞌatu­wuwu kahato raꞌyn more­kuaria katu­pono Humanu ywania yt naku i wati­ꞌa­piheg e morekuat koro Sesa.
44,16,39,Miꞌi hawyi more­kuaria tuwat Pauruꞌin kape iꞌatuhep woꞌo­pyhik hap pywiat hamo taꞌa­tu­wese kahato popuat Pauruꞌin puksit hamo — Uhytꞌiꞌin waku ti eweiwat raꞌyn ahetawa pyi iꞌatuꞌe more­kuaria Pauruꞌin me.
44,16,40,Miꞌi hawyi tuwat mana Iritia yat kape taꞌa­tu­pyhik hap kaipyi. Miꞌi hawyi taꞌa­tu­kaykay yne Iesui mohey haria taꞌa­tue­wawi hawyi taꞌa­tu­ꞌa­tu­moe­saika Tupana ehay se wywo itotiaria. Miꞌi hawyi tuwat raꞌyn mekewat tawa Wiripu pyi.Miꞌi tã hap ewy are uito Iruka.
44,17,1,Miꞌi hawyi Pauru Sira tuwat raꞌyn tawa Awipuri sakpo tawa Apurunia sakpo tuwat. Miꞌi hawyi putꞌok­ꞌi­ꞌa­tuꞌe tawa Tesa­ro­nika pe raꞌyn. Itote toĩneꞌen Tupana mõtypot yat Iuteuria wat. Miꞌi pe Pauru teke towat teko ewy raꞌyn nug hamuat. Miꞌi tote miwan Tupana ehay kaipyi Pauru tiꞌa­tu­muꞌe. Miꞌi hawyi myeꞌym Sapatu eꞌat toꞌo­wesat wesat Pauru wywo.
44,17,3,Miꞌi hawyi Tupana etiat miwan motꞌi kaipyi toiꞌa­tu­muꞌe — Uiwy­riaꞌin e Tupana Mipo­ꞌoro Aipo­rekuat nuat piat hoꞌopot hamuat hap tohenoi mesuwe miwan me e. Iꞌewyte ti tuwẽtem irane guꞌuro pyi hamuat hap tohenoi meikowat miwan me. Eweikuap uwe miꞌi tã hamuat e. Taꞌi Iesui uimi­mo­herep ehepiat wyti mesuwe e. Tohenoi miꞌi ti Aipo­rekuat no e Pauru Iuteuria pe.
44,17,4,Miꞌi hawyi teꞌe­ru­wa­nẽtup hawyi — Pywo iꞌatuꞌe iraniaꞌin. Miꞌi hawyi Pauruꞌin upiaria topy­huꞌat Kereku ywaniaꞌin Tupana mõtypot haria ahyt. Iꞌewyte hary­po­riaꞌin weꞌeg haria ahyt topy­huꞌat Iesui mohey haria wo raꞌyn itote.
44,17,5,Maꞌato iraniaꞌin Iuteuria yt imohey i Iesui. Miꞌi hawyi Pauruꞌin ete iꞌatue­ha­ꞌy­wywi kahato. Miꞌi hawyi taꞌa­tukat muꞌap upiaria yt ipotpap i rakaria yt nakuaria i wuꞌuka hap nug hamo. Miꞌi hawyi tuwat uhyt Iasũ yat kape. Miitꞌin typyꞌi kahato tuwat. Miꞌiria yne tõꞌẽ tõꞌẽ tawa piaria Pauruꞌin kupteꞌen hap kape Pauruꞌin etiat taꞌa­tu­hoiro hamo. Miꞌi hawyi tuwe­hytꞌok haty wo Iasũ yat pe maꞌato Pauruꞌin yt uwe i taꞌa­tu­puẽti.
44,17,6,Maꞌato Iasũ yn naꞌyn iraniaꞌin toywytꞌin nywo taꞌa­tu­ꞌa­tu­puẽti. Miꞌi hawyi Iasũꞌin taꞌa­tue­ro­poꞌok iherep mo morekuat kape yi upi. Miꞌi hawyi taꞌa­tu­putꞌok hawyi taꞌa­tu­kuasa taꞌa­tuehay wo — Yt naku i yt naku i miꞌiria woꞌo­mo­ꞌa­kagꞌaia haria miꞌiria iꞌatuꞌe. Mio ti tõꞌẽ ahetawa kape iꞌatuꞌe uhyt Iasũ yat pe iꞌatuꞌe.
44,17,7,Yt naku i miꞌiria iꞌatuꞌe. Morekuat Sesa woꞌo­nãpin hap yt taꞌa­tunug i katu­pono wẽtup — Aipo­typot Iesui yn ni waku iꞌatuꞌe miꞌiria taꞌa­tuehay pirik wo Iasũꞌin piat pe.
44,17,8,Miꞌi hawyi more­kuaria itotiaria iꞌatu­py­ꞌahak kahato Pauruꞌin ete. Miꞌi hawyi iheg me taꞌa­tupag. Miꞌi hawyi meiũran tuwat yne hawyi taꞌa­tu­kaykay Iasũꞌin. Miꞌi hawyi morekuat toꞌe — Pyno waku eweiwat ro iꞌatuꞌe Iasũꞌin me.
44,17,10,Miꞌi pote Iesui mohey haria tiꞌa­tu­po­wyro uhyt Pauru uhyt Sira iꞌatu­popy hamo tawa Tesa­ro­nika pyi. Miꞌi hawyi tuwat tawa Pereia kape wãtym upi. Miꞌi hawyi Pauruꞌin putꞌok­ꞌi­ꞌa­tuꞌe hawyi teꞌe­ru­we­hytꞌok Iuteuria Etupana mõtypot yat pe.
44,17,11,Tawa Pereia totiaria taꞌa­tu­ꞌa­tu­puẽti poꞌog yt iꞌakag heg i rakaria tawa Tesa­ro­nika piaria kai. Miꞌiria ti Tupana ehay wakuat ikyꞌesat kahato. Miꞌiria ti teꞌe­ru­we­muꞌe kahato wuatꞌi eꞌat pe saꞌa­wy­ꞌiwuat mienoi ete. Tupana etiat taꞌa­tukuap teran koitypuo pywo pe koitypuo yt Pauruꞌin henoi hap taꞌa­tukuap teran.
44,17,12,Miꞌi tupono ti itotiaria typyꞌi kahato Iesui mohey haria ipakuptia teꞌe­ro­py­huꞌat Kereku ywania sok hary­po­riaꞌin wakuaria ihainiaꞌin wakuaria teꞌe­ro­py­huꞌat Iesui mohey haria itote.
44,17,13,Miꞌi hawyi ti tawa Tesa­ro­nika piaria Iuteuria tikuap taꞌyn aikowo Pauruꞌin wat hap. Iꞌewyte taꞌa­tukuap taꞌyn tawa Pereia pe aikotã toiꞌa­tu­muꞌe itotiaria Tupana ehay wuat hap taꞌa­tukuap. Miꞌi hawyi tuwat raꞌyn hupi Pauru etiat miitꞌin mõpy­ꞌahak hamo.
44,17,14,Miꞌi hawyi Iuteuria tiꞌa­tu­mo­ꞌa­kagꞌaia miitꞌin sok tawa Pereia pe. Miꞌi hawyi Pauru ywytꞌin Iesui mohey haria tipo­ꞌoro taꞌa­tuey­keꞌet Pauru meremo yꞌy wato kape. Miꞌi hawyi tuwat raꞌyn Pauru wywo iwyriaꞌin iꞌapykok hamo maꞌato Timoteu Sira topy­huꞌat tawa Pereia pe.
44,17,15,Putꞌok­ꞌi­ꞌa­tuꞌe Atena pe hawyi Pauru apykok haria teꞌe­ra­ꞌaipok teran i raꞌyn. Miꞌi hawyi Pauru toꞌe iꞌatuepe — Pyno ewehenoi o uhehay uhytꞌiꞌin Timoteu uhyt Sira pe e. Atiky­ꞌesat tõꞌẽ merep meikowo hap o ewehenoi iꞌatuepe e Pauru. Miꞌi hawyi teꞌe­ra­ꞌaipok i raꞌyn tawa Pereia kape Pauru ehay enoi hamo.
44,17,16,Miꞌi hawyi itote tuweran naꞌyn Pauru toĩneꞌen towy­riaꞌin ekatup hamo. Miꞌi turan itote Pauru taꞌa­kasa tupa­naria iãꞌãkap yn muꞌap upi hawyi toto mohaty kahato miitꞌin miat imohey saꞌag hap koꞌi.
44,17,17,Miꞌi hawyi ti yne eꞌat pe Pauru tiꞌa­tu­muꞌe Iuteuria Kereku ywania wakuaria Tupana mõtypot yat pe. Iꞌewyte muꞌap upiaria pe tohenoi ikyꞌesat haria pe.
44,17,18,Miꞌi hawyi itotiaria woꞌo­nãpin hat potmu­ꞌeria toko­kaꞌat Pauru kape ihay kuap hamo. Miꞌi hawyi teꞌe­roꞌe toꞌope muꞌap upi — Toꞌiro ihay at kaꞌap takat ehay kuap hamo iꞌatuꞌe. Taꞌi miꞌi ti wẽtup ywania kawiat tupa­naria moherep hat iꞌatuꞌe toꞌope katu­pono Pauru henoi itote Iesui etiat aikotã guꞌuro pyi tuwẽtem i hap etiat.
44,17,19,Miꞌi hawyi Pauru taꞌa­tu­ꞌy­kesat eroto woꞌoehay woꞌoehay hap kape yityꞌok Areopaku e hap kape. Itote taꞌa­tue­reke Pauru taꞌa­tu­py­ꞌa­setpe hawyi teꞌe­roꞌe tope — Uhyt pyno ehenoi ro koitywy aikotã aikotã hap sehay pakup uruepe iꞌatuꞌe. Yt karãpe i uruikuap ehay ewywuat ihay rakat. Miꞌi pote ti ehay ewy hap uruehay uruiky­ꞌesat iꞌatuꞌe. Katu­pono Atena piaria tikuap teran kahato yne kaipywiat sehay kat e kat e hap enoi hap koꞌi iꞌatuꞌe. Iꞌewyte yne hewyry rakaria itotiaria tikat kahato sehay pakup itote.
44,17,22,Miꞌi hawyi iꞌatu­py­ꞌa­setpe ipoĩꞌãm naꞌyn Pauru miꞌi hawyi toꞌe — Uhytꞌiꞌin woro­ho­ꞌokuap taꞌyn aikotã eipe tupa­naria iãꞌãkap koꞌi neꞌi wyti eweimõ­typot e Pauru Atena piaria pe.
44,17,23,Taꞌi gaꞌatpo ti uhewyry ehetawa puo hap tote ti araꞌa­kasa kahato ehetu­pa­naria iãꞌãkap koꞌi e. Wẽtup heiam me ti yt kat i tupana iãꞌãkap itote atipuẽti maꞌato itote toĩneꞌen iwan yn — Yt uwe mikuap i Tupana eiam mesup e itote. — Yt aiꞌa­kasa hap i Tupana mõtypot hap eiam mesup e iwan me itote e Pauru. Yt eweikuap i ti miꞌi eipe maꞌato ti eweimõ­typot miꞌi e. Miꞌi wyti mesup atomo­herep ehepe.
44,17,24,Taꞌi miꞌi Tupana sese ti aipytyp nug hat. Taꞌi wuatꞌi mesu­wa­rote iminug koꞌi toĩneꞌen e. Miꞌi ti atipy piat yi totiat morekuat sese. Taꞌi Tupana sese yt toĩneꞌen kuap i aipo wuat aiminug teiam me e.
44,17,25,Miꞌi wyti wuatꞌi ereko hat. Ikai ti tukup yne sekat. Yt kat i wyti iwat iwete­weru hap ipo pe e. Ikaipyi ti watoĩ­neꞌen. Ikaipyi ahehãite hap. Torania ikaipywiat koꞌi e. Taꞌi yt miitꞌin minug kaipyi i wyti Tupana toĩneꞌen e.
44,17,26,Wẽtup ok miit kaipywiat yn ni yne ywania tohytpok mesuwat yi totiaria tukup­teꞌen e. Taꞌi saꞌa­wy­ꞌite ti Tupana sese yne ywania ahyt eiam mesuwat yi totiat nug hat. Aikope aikope wuatꞌi ywaꞌnia eꞌyi toĩneꞌen hap Tupana tunug saꞌawyꞌi tuwa­nẽtup hap kaipyi. Ikupteꞌen porap neꞌi mesuwat yi totiat hamuat hap tutunug tuwa­nẽtup hawe nimo te e Pauru.
44,17,27,Miꞌi tã tutunug tuwe­mo­herep teran miitꞌin kapiat haype. Toiky­ꞌesat kahato ti miitꞌin miat tuwe­wowiat hap e. Toiky­ꞌesat wuatꞌi ywania tikat muꞌap tuwe­wowiat hap e. Toiky­ꞌesat topuẽti hap e. Yt pya hin i ti Tupana toĩneꞌen miitꞌin kai.
44,17,28,Taꞌi Tupana sese kaipyi ti aheiam ahewyry hap aheĩneꞌen hap e. Aikotã saꞌa­wy­ꞌiwuat eimuꞌe haria pypyꞌe hap nug haria teꞌe­roꞌe hap ewy — Tupana mẽpytꞌin aito e hap ewy.
44,17,29,Kat poteĩ eiwa­nẽtup hawyi Uru kawiat Tupana toĩneꞌen eweiꞌe eiwa­nẽtup hap kaipyi neꞌi. Aito ti meimẽ Tupana mẽpytꞌin koꞌi e. Aito ti Tupana iãꞌãkap koꞌi e. Yt Parata kawiat i ti Tupana. Yt nu kawiat i ti Tupana e. Yt mo wuat minug i ti Tupana e.
44,17,30,Saꞌa­wy­ꞌite ti miitꞌin yt weꞌeg i sese tepiat haria pe Tupana sese yt kat e i te. Maꞌato mesup ti eweiꞌatoiat ro yt weꞌeg i hap ehetu­pa­naria e raꞌyn yne miitꞌin me Tupana. Mio ti Tupana wat miitꞌin airo hat toĩneꞌen naꞌyn hãpyk kahato. Miꞌi ti aru meiũran miitꞌin airo Tupana wano sio yt e hat. Hãpyk kahato ti aru tohenoi Tupana pe e. Miꞌi tã hamuat wyti watikuap taꞌyn katu­pono guꞌuro pywiat Tupana mihep taꞌyn miꞌi e Pauru Atena piaria pe.
44,17,32,Mio tã e hawyi iraniaꞌin toꞌo­ky­ryꞌi kahato Pauru ete. Guꞌuro pywiat ieĩneꞌen i wat e hap ete. — Toran naꞌyn uhyt iꞌatuꞌe apuete. Taꞌi uruikuap ti aru wẽtup eꞌat pe mio eꞌe hap etiat iꞌatuꞌe iraniaꞌin Pauru pe.
44,17,33,Miꞌi hawyi Pauru toto raꞌyn iꞌatu­py­ꞌa­setpyi maꞌato wẽtup ok wẽtup ok tuwe­muꞌe raꞌyn Pauru wywo. Miꞌi hawyi wẽtup ok mehĩ Tiunisiu tawa Areopaku piat timohey raꞌyn Iesui. Iꞌewyte wẽtup ok mana Tamari timohey raꞌyn Iesui iraniaꞌin nywo.Miꞌi tã hap etiat atiwan mesuwe uito Iruka.
44,18,1,Miꞌi hawyi Pauru tuwẽtem naꞌyn tawa Atena pyi. Miꞌi hawyi putꞌokꞌe tawa Kurintiu pe raꞌyn.
44,18,2,Miꞌi hawyi itote toipuẽti wẽtup ok Iuteu uhyt Akira e hap het rakat tawa Puntu kaipywiat. Katu­pono miꞌi kaipyi saꞌa­wyꞌi yi Itaria kape toto Akira. Mekewat eꞌat pe maꞌato toĩneꞌen morekuat Kautiu itote. Miꞌi morekuat maꞌato yt iwese i Iuteuria ete. Miꞌi pote toiꞌa­tu­po­ꞌoro raꞌyn tetawa Huma pyi. Miꞌi pote uhyt Akira teha­ryꞌi Pisira wywo tuwat raꞌyn tawa Kurintiu kape. Miꞌi tote ipotpap sokpe kawiat getap nug hap ete. Miꞌi hawyi Pauru tiꞌa­tu­puẽti itote raꞌyn tomi­sepap nug hap ete. Miꞌi hawyi topy­huꞌat iꞌatuꞌyat pe raꞌyn iꞌatu­po­wyro hamo. Miꞌi turan iꞌatu­potpap kahato itote sokpe kawiat getap nug hap ete.
44,18,4,Maꞌato itote yne Sapatu eꞌat pe Pauru toto Tupana mõtypot yat kape toꞌy­wania atumuꞌe hamo. Toiꞌa­tu­po­re­ro­kosap teran tehay wo Kereku ywania Iuteu ywania Iesui kape.
44,18,5,Miꞌi hawyi uhyt Sira uhyt Timoteu putꞌokꞌe itote yi Masẽ­tunia kaipyi. Itote taꞌa­tu­puẽti hawyi Pauru ihay kahato topyꞌa pyi — Iesui ti Tupana Mipo­ꞌoro Aipo­rekuat nuat e.
44,18,6,Miꞌi pote Pauru ete iꞌatu­hoiro kahato. Wãi wãiꞌi­ꞌa­tuꞌe Iuteuria. Yt naku i urumuꞌe miꞌi tã iꞌatuꞌe. Miꞌi hawyi Pauru teka­misa wato hep hawyi toipe­huruk pehuruk iꞌatue­wawi. Miꞌi hawyi toꞌe iꞌatuepe — Eiwepyi kahato ti eiwe­moe­wasat eipe. Pyno yt uhehay pyi i raꞌyn wyti aria kape eweiwat e. Miꞌi hawyi ti aru iraniaꞌin ywania kape raꞌyn pyno areto iꞌatuepiat henoi hamo e Pauru Iuteuria pe.
44,18,7,Miꞌi hawyi toto Pauru iraniaꞌin ywania muꞌe hamo. Miꞌi hawyi toto teka­tuwy uhyt Titu wẽtup set Iutu yat kape imuꞌe hamo. Katu­pono miꞌi Tupana mohey hat toĩneꞌen. Iꞌewyte torania iꞌyat piaria tuwat kahato Tupana mõtypot yat mekewat Iuteu ywania wat kape.
44,18,8,Meiũran Tupana mõtypot yat kaꞌiwat uhyt Kiripu tomohey raꞌyn Iesui yne toꞌyat piaria wywo. Iꞌewyte ipoity raꞌyn tawa Kurintiu piaria imohey haria. Miꞌi hawyi teꞌe­ru­we­setꞌok yne raꞌyn.
44,18,9,Miꞌi hawyi wãtym muo imuꞌetu Pauru pe toꞌe Aika­ꞌiwat — Yt erekenꞌẽ teiꞌo miitꞌin mupi. Yt epoꞌinik teiꞌo. Etiꞌa­tu­muꞌe o haty wo e. Taꞌi Uito areĩneꞌen ewywo. Yt uwe kuap i esatyꞌi satyꞌi mehĩ e katu­pono ti ipoity meiũwat tawa pe uimohey hanuaria e Iesui Pauru pe imuꞌetu.
44,18,11,Miꞌi pote wẽtup anu hawyi 6 ewaty Pauru tiꞌa­tu­muꞌe kahato tawa Kurintiu piaria Tupana ehay wo.
44,18,12,Miꞌi hawyi itote toĩneꞌen wẽtup ok yi Akaia etuꞌisa Kariu e hap het rakat. Miꞌi hawyi Iuteuria Pauru ete iꞌatu­py­ꞌahak i raꞌyn. Miꞌi hawyi taꞌa­tue­reto raꞌyn Kariu kape Pauru hãꞌãg hamo. — Meiũwat miit wyti wãiꞌaiꞌe hap yt ewy i inug kahato iꞌatuꞌe. Aiwat aheko yt ewy hin i toiky­ꞌesat miitꞌin miat Tupana mõtypot hap iꞌatuꞌe Iuteuria Kariu pe Pauru piat pe.
44,18,14,Miꞌi hawyi Pauru ihay teran maꞌato Kariu apuete e. Miꞌi hawyi toꞌe Iuteuria pe Kariu — Miitꞌin yt nakuat i sese koꞌi pyhyp hat ti uito e. Yt atiky­ꞌesat hin i eweterut uhewowi — Miꞌi miit yt hãpyk i uruwa­nẽtup hawe katu­pono urueko yt tutunug i kahato eweiꞌe hap het rakat e. Eiperia eiwu­ꞌuka kahato sehay poꞌypyi set poꞌypyi seko poꞌypyi. Yt atikuap teran hin i wãiꞌeiꞌe hap koꞌi e Iuteuria pe. Pyno koitywy eipo pe raꞌyn eiwu­ꞌuka sehay wuat hap e Kariu. Miꞌi hawyi toiꞌa­tu­po­re­nõꞌẽ raꞌyn toꞌyat pyi.
44,18,17,Maꞌato tuwat turan itotiaria Kereku ywania topytyk Iuteu Tupana mõtypot yat kaꞌiwat uhyt Sotene. Miꞌi hawyi Kariu ehamo taꞌa­tu­ꞌahyk ahyk itote. Maꞌato Kariu yt wãiꞌe hin i iꞌatuepe.
44,18,18,Miꞌi hawyi mekewat eꞌat pe toĩneꞌen motꞌi Pauru toywytꞌin Iesui mohey haria yatype. Miꞌi hawyi Pauru tuwenoi iꞌatuepe hawyi toto raꞌyn yara puo yi Siria kape. Maꞌato totioto toywyt Akira iharyꞌi Pisira wywo. Miꞌi hawyi putꞌok­ꞌi­ꞌa­tuꞌe tawa Sekeia pe. Miꞌi hawyi itote Pauru toꞌe Tupana pe — Atunug wyti aru uiꞌe epiat hap Uika­ꞌiwat e. Miꞌi pote atiꞌa­teneg pywo ti aru atunug uiꞌe hap kuap epiat hamo e.
44,18,19,Miꞌi hawyi tuwat i raꞌyn tawa Ewesu kape. Miꞌi hawyi itote Pauru tiꞌa­tu­muꞌe Iuteuria Tupana mõtypot yat pe. Miꞌi hawyi itotiaria teꞌe­roꞌe — Uruiky­ꞌesat en ereĩneꞌen motꞌi meiũpe urumuꞌe hamo iꞌatuꞌe. Maꞌato Pauru yt tiky­ꞌesat i. Miꞌi hawyi toꞌe — Pyno areꞌe ehepe Tupana tiky­ꞌesat pote ti aru araꞌaipok te ehowawi uiwy­riaꞌin e Pauru. Miꞌi hawyi tuwenoi mehĩ Akira mana Pisira pe iraniaꞌin me hawyi teke yara wato pe hawyi toto raꞌyn tawa Ewesu pyi.
44,18,22,Miꞌi hawyi toto i raꞌyn tawa Sesareia kape i raꞌyn. Miꞌi hawyi putꞌok­toꞌe hawyi tuwẽ­powat Iesui mohey haria kape. Miꞌi hawyi toto i raꞌyn tawa Antiokia kape yi upi. Miꞌi hawyi itote toĩneꞌen motꞌi porapꞌi hawyi toto i raꞌyn.
44,18,23,Miꞌi hawyi yi Karata puo yi Wirisia puo hewyry i raꞌyn yne Iesui mohey haria atumoe­saika hamo.
44,18,24,Wẽtup eꞌat pe hawyi mehĩ Aporu putꞌokꞌe tawa Ewesu pe Aresã­tiria piat iꞌywãꞌĩ rakat saꞌa­wy­ꞌi­tewuat Tupana etiat miwan kuap hat putꞌokꞌe. Miꞌi hawyi ihay se kahato ihay itote iwanẽtup hap hesaika kahato. Miꞌi ti Iuteu ywania. Topyꞌa pyi toiꞌa­tu­muꞌe itote haty wo Iesui ete. Toikuap yne Iuwãu woꞌo­setꞌok hat piat miitꞌin setꞌok hap koꞌi maꞌato miꞌi yn toikuap.
44,18,26,Miꞌi hawyi wẽtup eꞌat pe Tupana mõtypot hawe toiꞌa­tu­muꞌe haty wo. Itote mehĩ Akira mana Pisira tipuẽti. Miꞌi hawyi taꞌa­tue­reto taꞌa­tu­wywo Tupana piat henoi poꞌog hãpyk hamo.
44,18,27,Miꞌi hawyi Aporu toto teran yi Akaia kape pote Iesui mohey haria tawa Ewesu piaria tunug popera Aporu miereto wo yi Akaia piaria Iesui mohey haria kape. Miꞌi tã wyti iꞌatuꞌe miwan me — Mehĩꞌin ereke ro uhyt eweiꞌe o Aporu pe iꞌatuꞌe. Kat pote Aporu ti aiꞌe­wywuat Iesui mohey hat. Miꞌi tupono waku eiꞌya­type toĩneꞌen urutoꞌe iꞌatuꞌe mekewat miwan me. Miꞌi hawyi Aporu toto Akaia kape tawa Kurintiu kape. Putꞌokꞌe itote hawyi toiꞌa­tu­po­wyro kahato Tupana wehum hap kaipywiat Iesui mohey haria. Toimo­herep kahato Iuteuria pe Tupana ehay saꞌa­wy­ꞌi­tewuat kaipyi aikotã aikotã Tupana tipo­ꞌoro Iesui Miitꞌin Porekuat no hap etiat toimo­herep yne miitꞌin ehamo. Saꞌa­wyꞌi toꞌo­ꞌewy e maꞌato tohenoi yne hawyi yt kat iꞌatuꞌe kuap i raꞌyn. Miꞌi tã mehĩ Aporu tiꞌa­tu­muꞌe topyꞌa pyi.Miꞌi hap ewy Aporu are mesuwe uimiwan me uito Iruka.
44,19,1,Uruwy Aporu tiꞌa­tu­muꞌe kahato tawa Kurintiu piaria pe turan Pauru hewyry kahato yityꞌok totiat muꞌap upi tawa Ewesu kape. Putꞌokꞌe itote turan toiꞌa­tu­puẽti itotiaria imohey haria.
44,19,2,Miꞌi hawyi apoꞌe iꞌatuepe — Eweimohey hawyi apo ewehe­waku raꞌyn Tupana Pãꞌãu Wakuat e ipotmu­ꞌeria pe. Miꞌi hawyi taꞌa­tu­wesat — Yt uruikuap i ti Tupana Pãꞌãu sio toĩneꞌen sio yt iꞌatuꞌe. — Uwe set upi kahu pyno eipe eiwo­ꞌo­setꞌok e Pauru. — Taꞌi Iuwãu mienoi ewy ti urutoria uhyt iꞌatuꞌe. Miꞌi hawyi Pauru toꞌe — Are pãi Iuwãu ti henoi mio tã e — Uhaipepe ti aru wẽtup ok Tupana Mipo­ꞌoro Miitꞌin Porekuat nuat tut e Pauru. Miꞌi ro — Eweimohey e ti Iuwãu. Miꞌi tupono eweiꞌatoiat ro yt nakuap i koꞌi eiminug hawyi woro­ho­ꞌo­setꞌok e ti Iuwãu miitꞌin me e. Miꞌi ti Iesui raꞌyn uhytꞌiꞌin e Pauru. Taꞌa­tukuap hawyi ti Aipo­rekuat Iesui set upi i raꞌyn toꞌo­setꞌok. Miꞌi hawyi Pauru tuwe­ponug miꞌi hawyi Tupana Pãꞌãu wakuat putꞌokꞌe raꞌyn iꞌatuete. Miꞌi hawyi taꞌa­tu­mo­herep kahato Tupana ehay iraniaꞌin pusu puo. Miꞌiria ti 12 ok ihainiaꞌin itote tukup­teꞌen.
44,19,8,Miꞌi hawyi Pauru henoi miitꞌin me itote aikotã Tupana toĩneꞌen miitꞌin me hap itote. Aikotã Tupana toĩneꞌen Miitꞌin Porekuat no hap. Myeꞌym ewaty ipypap i kahato mekewat Iuteuria wat Tupana yat kape. Toiꞌa­tu­muꞌe haty wo toiꞌa­tuekyi miitꞌin Tupana etama kape.
44,19,9,Maꞌato iraniaꞌin itotiaria Pauru mienoi yt taꞌa­tu­mõ­typot i. Toꞌo­ky­ryꞌi kahato miitꞌin Iesui enoi hap ete. Yt taꞌa­tu­mohey hin i. Miꞌi pote Pauru hokꞌiwat raꞌyn iraniaꞌin Iesui mohey haria wywo. Miꞌi hawyi mehĩ Tiranu woꞌo­muꞌe hawe yne eꞌat pe Pauru tiꞌa­tu­muꞌe.
44,19,10,Typy anu raꞌyn Pauru tiꞌa­tu­muꞌe Aipo­typot ehay ete. Miꞌi tupono yne itotiaria Iuteuria ywania tikuap taꞌyn iꞌewyte Kereku ywania ikuap taꞌyn wy e.
44,19,11,Miꞌi hawyi miitꞌin teꞌe­ru­wa­nẽtup kahato katu­pono Pauru tunug yt kat kuap i topo wo wakuap maꞌato Tupana esaika hamo yn tutunug.
44,19,12,Miꞌi hawyi iꞌahu rakaria kape Pauru esokpe taꞌa­tue­reto hawyi taꞌa­tupag iꞌatupiit pe. Miꞌi hawyi meremo raꞌyn iꞌatu­ꞌahu kosap. Iꞌewyte ahiagnia pãꞌãu wywuat haria toiꞌa­tu­po­re­nõtem naꞌyn miitꞌin myi.
44,19,13,Miꞌi hawyi paini huꞌat teran Iesui set ahiag sytpok hamo. Miꞌiria Iuteuria uruto e haria maꞌato yt miꞌi sese i. Sewa saꞌy­ruꞌin 7 ok takaria Iuteuria epaꞌi koro saꞌy­ruꞌin miꞌiria.
44,19,15,Miꞌi hawyi mãꞌãu saꞌag teꞌe­ru­wẽ­powat 7 ok takaria kape — Uruikuap ti emisuꞌat koꞌi sehay iꞌatuꞌe. Iesui set Pauru set uruikuap iꞌatuꞌe maꞌato eipe yt uruikuap i pãi uweĩ eipe Uweꞌin eipe pyno e ahiag miit piit pyi.
44,19,16,Mio tã taꞌa­tuꞌe hawyi mãꞌãu saꞌag ipiit piat rakat pesoꞌe mekewat paini wato saꞌy­ruꞌin kape. Miꞌi hawyi haꞌy­ruꞌin tuꞌuka mekewat miit wywo maꞌato poꞌog hesaika iꞌatukai. Miꞌi hawyi teꞌe­ru­wehep taꞌyn mekewat miit po pyi yt kat taꞌa­tue­sokpe wywo i iꞌatupak pak hap yn naꞌyn iꞌatupiit ete.
44,19,17,Miꞌi hawyi tawa Ewesu piaria Iuteuria Kere­kuria tikuap taꞌyn hawyi iꞌatu­wuwu raꞌyn Iesui set pupi. Yt toꞌo­ky­ryꞌi teran i poꞌog.
44,19,18,Miꞌi pote typyꞌi poityꞌi teꞌe­ro­py­huꞌat imohey haria itote tawa Ewesu pe. Miꞌi hawyi wuatꞌi mikuap mo teꞌe­roꞌe — Yt nakuat i nug kahato saꞌa­wy­ꞌiwuat hat uito aikotã aikotã saꞌag nug hap sepap hat sese ti uito iꞌatuꞌe. Maꞌato mesup ti atoiat raꞌyn mekewat muꞌap saꞌag wẽtup iꞌatuꞌe toꞌope. Miꞌi tupono ti atiwuk taꞌyn ehehamo paini miium popera sok iꞌatuꞌe toꞌope.
44,19,19,Miꞌi hawyi taꞌa­tukat karania upi rakat paini miwan koꞌi iꞌatu­miwuk koꞌi. Miꞌi hawyi taꞌa­tu­puẽti saꞌup iwato kahato 50 miu eꞌat iꞌatu­potpap miꞌi tã kyiꞌat hamo iꞌatuꞌe. Maꞌato taꞌa­tuwuk yne raꞌyn.
44,19,20,Tupana sese yn waku Ahetu­pana wo iꞌatuꞌe. Miꞌi ehay upi yn wato­py­huꞌat teran iꞌatuꞌe.
44,19,21,Wẽtup eꞌat pe Pauru toꞌe topyꞌa pe — Pywo ti Tupana Pãꞌãu tiky­ꞌesat areto tawa Ieru­sarẽi kapiat hap yi Masẽ­tunia puo yi Akaia puo e. Miꞌi rẽ Ieru­sarẽi kaipyi ti aru areto tawa Huma kape Tupana Pãꞌãu miky­ꞌesat ewy e tuwepe.
44,19,22,Miꞌi hawyi Pauru tipo­ꞌoro typy ok teka­tu­wyria yi Masẽ­tunia piaria kape. Wẽtup ok Timoteu wẽtup ok Eratu toipo­ꞌoro maꞌato Pauru topy­huꞌat porapꞌi tawa Ewesu pe. Mekewat eꞌat pe tuꞌuka kahato tawa Ewesu piaria Iesui puꞌap upiaria ete. Wẽtup ok itote tupa­naria iãꞌãkap nug hat toĩneꞌen Temetiu e hap het rakat. Miꞌi ti tupana mana Tiana yat nug hat. Miꞌi ti tupa­naria eiam Parata kawiat nug hat koro iꞌatuꞌe. Miꞌi nug hap kaipyi hemiitꞌin hekat rakaria wo teꞌe­ro­py­huꞌat. Miꞌi hawyi toiꞌa­tu­kaykay tuwe­wawi topotpap tuwy­riaꞌin iraniaꞌin tupa­naria eiam nug haria. Iõꞌẽ hawyi toꞌe iꞌatuepe — Mehĩꞌin e watikuap taꞌyn koitywy aikotã wato­py­huꞌat aito mesup hekat rakaria wo raꞌyn hap e.
44,19,26,Taꞌi aipo wuat aiminug kaipyi wyti ahekat raꞌyn e. Miꞌi hawyi eweiꞌa­kasa raꞌyn Pauru potpap hap. Eweikuap taꞌyn ihay aikotã tohenoi tawa Ewesu piaria pe iꞌewyte wuatꞌi yi Asia wato hap ok tã hap. Mio tã e — Mo wuat minug tupa­naria wyti yt Tupana kahato i e hap eweikuap taꞌyn e. Miꞌi hawyi ti mesup taꞌyn miitꞌin toiat kahato ahetu­pa­naria. — Waure­ꞌi­ꞌa­tuꞌe raꞌyn e.
44,19,27,Miꞌi hap ewy ti meiũran aiwat aipotpap yt kat i aru topy­huꞌat pãi e. Yt naku i topy­huꞌat aru katu­pono meiũran tupana mana Tiana yat pe yt uwe i imõtypot hanuaria pãi e. Yt kat i imõtypot hap hawyi yt naku i ahepe. Yi Asia piaria etupana mana Tiana iꞌewyte yi wato ok tã miitꞌin timõ­typot kahato mana Tiana e Temetiu tupa­naria nug haria pe.
44,19,28,Miꞌi e hap taꞌa­tukuap hawyi iꞌatu­py­ꞌahak kahato Pauru ete Iesui mohey haria ete. Miꞌi hawyi iꞌatuehay pirik kahato itote — Wakuat wakuat ti ahetu­pana mana Tiana tawa Ewesu wat iꞌatuꞌe haty wo.
44,19,29,Miꞌi hawyi tõꞌẽ tõꞌẽ kahato miitꞌin. Miꞌi hawyi topy­huꞌat tawa Ewesu pe sehay saꞌag yn naꞌyn. Miꞌi hawyi Pauru wyriaꞌin mehĩ Kaiu mehĩ Aritaku yi Masẽ­tunia kaipy­wiaria taꞌa­tu­pytyk. Miꞌi hawyi taꞌa­tue­reto yi upi taꞌa­tu­wa­ꞌa­tunug hap kape. Miꞌi hawyi meremo tuwe­hytꞌok taꞌyn mekewat yat wato pe.
44,19,30,Miꞌi hawyi Pauru teke teran iꞌatu­we­ꞌa­tunug yat pe miitꞌin sok nãpin hamo towy­riaꞌin Kaiu Aritaku powyro hamo. Teke teran maꞌato iraniaꞌin Iesui mohey haria yt tiky­ꞌesat i.
44,19,31,Iꞌewyte tuꞌi­saria itotiaria Pauru kuap haria tipo­ꞌoro sehay Pauru pe — Mehĩ iꞌatuꞌe yt naku i ereke iꞌatu­wa­ꞌa­tunug hap yat wato pe iꞌatuꞌe. Yt uruiky­ꞌesat i uruto iꞌatuꞌe tuꞌi­saria.
44,19,32,Miꞌi hawyi itote iꞌatuehay pirik kahato. Ipatꞌok wẽtup sehay etiano. Yt taꞌa­tukuap i kahato itotiaria kat hamo kat hamo teꞌe­ru­wa­ꞌa­tunug hap e.
44,19,33,Miꞌi hawyi Iuteuria tiky­ꞌesat uhyt Aresã­tere ihay itotiaria kape hamo. Miꞌi hawyi ipoĩꞌãm iꞌatu­py­ꞌa­setpe tehay hamo. Topoĩꞌãm haype topo wo toiꞌa­tu­mo­po­ꞌinik teran ihay pirik takaria. Maꞌato yt taꞌa­tu­ky­ꞌesat i Aresã­tere ehay hap katu­pono Iuteu ywania neꞌi miꞌi.
44,19,34,Miꞌi hawyi poꞌog naꞌyn iꞌatuehay pirik typy ora kape itote. Wẽtup ehay yn iꞌatuehay itote — Wakuat wakuat ahetawa Ewesu etupana mana Tiana iꞌatuꞌe taꞌa­tuehay pirik wo.
44,19,35,Miꞌi hawyi wẽtup ok popera piat sehay moheg hat tawa Ewesu piat ihay teran iꞌatuepe. Taꞌa­tukuap taꞌyn hawyi iꞌatu­po­ꞌinik taꞌyn. Miꞌi hawyi ihay raꞌyn — Uiwy­riaꞌin e tawa Ewesu piaria ti aito pãi e. Taꞌi watikuap kahato wuatꞌi miitꞌin mesuwat yi totiaria aikotã Tupana wakuat hary­poria kawiat mana Tiana mõtypot haria aito hap.
44,19,36,Taꞌi taꞌa­tukuap kahato aikotã saꞌa­wyꞌi ahemana Tiana taꞌat waikiru kaipywiat hap e. Wuatꞌi miitꞌin miꞌi hap kuap haria teꞌe­ro­py­huꞌat mesuwe e. Kan hamo pyno mio tã ehehay pirik at mesuwe e. Eiweꞌeg wo o eweikup­teꞌen e. Yt ewetunug neiꞌo mõpy­ꞌahak hap sehay e.
44,19,37,Taꞌi meimuẽ­waria miitꞌin eimi­pyhyp koꞌi ti yt kat iꞌatuꞌe i ahetu­pana Tiana ete. Yt karãmuo i wyti taꞌa­tu­se­ꞌe­roꞌok ahetu­pa­naria yat koꞌi e.
44,19,38,Pyno mehĩ Temetiu woro­nãpin neran. Miꞌi hawyi karãpeĩ wẽtup ok eimõ­py­ꞌahak hat toĩneꞌen meikope pote waku eweterut woꞌo­nãpin hap getap kape miꞌi hat e aikotã hamuat kuap tuereto hap kape e. Miꞌi hawyi waku itote ewehenoi aikotã aikotã eiwa­nẽtup hap waku sio yt kuap hamo e.
44,19,39,Katu­pono woꞌo­nãpin hap eꞌat toĩneꞌen mesuwat tawa pe. Miꞌi pote mekewat eꞌat pe waku eweterut eiwe­wywo iꞌaparap hat e. Miꞌi hawyi itote waku wati­ꞌa­tu­nãpin miꞌi miitꞌin pyhik hat akag wywo e.
44,19,40,Yt naku i mesup ewetunug mesuwe miꞌiria ete. Eiweꞌeg wo o eipot­pyhik hap pupi mehĩꞌin e. Kat watoꞌe aru woꞌo­pyhik hat ete. Yt kat watoꞌe kuap i aru woꞌo­pyhik hat akag me mesuwat eꞌat piat hap ete e popera piat sehay moheg hat itotiaria pe. Mio tã e iꞌatuepe hawyi — Waku eweiwat e. Miꞌi hawyi iꞌatu­perup i raꞌyn tuwat itote pyi.Aikotã hap atiwan mesuwe uito Iruka.
44,20,1,Pyno iꞌatu­po­ꞌinik typyꞌi rakaria. Miꞌi hawyi Pauru tikaykay Iesui potmu­ꞌeria. Putꞌok­ꞌi­ꞌa­tuꞌe hawyi toiꞌa­tu­ꞌa­hi­ꞌy­pysat. Waku yne raꞌyn hawyi toiꞌa­tu­nãpin naꞌyn iꞌatu­moe­saika hamo. Miꞌi hawyi toto yi Masẽ­tunia kape tawa Ewesu pyi.
44,20,2,Miꞌi hawyi tawa koꞌi sakpo toto wuatꞌi puat Tupana ehay enoi hamo. Miꞌi hawyi toto yi Kereku kape.
44,20,3,Miꞌi tote toĩneꞌen myeꞌym ewaty. Miꞌi hawyi taꞌaipok teran i raꞌyn yi Siria kape maꞌato teke irane yara wato piat turan Pauru tikuap Iuteuria ehay toꞌauka irane hap. Miꞌi hawyi taꞌaipok yi upi tawa Masẽ­tunia puo.
44,20,4,Tuwat Pauru wywo 7 ok miit yi Asia kape wẽtup set Sopa­turu uhyt Piru saꞌyru tawa Pereia pywiat. Miꞌi hawyi Aritaku miꞌi hawyi Sikũtu tawa Tesa­ro­nika kaipy­wiaria. Miꞌi hawyi Kaiu tawa Tepe piat. Miꞌi hawyi Timoteu miꞌi hawyi Tikiku iꞌewyte Towimu Asia piaria tuwat. Miꞌiria uruekatup tawa Turate tote katu­pono tuwat urueꞌyianme.
44,20,6,Mekewat man teneg u hap eꞌat koꞌi tokosap hawyi urutuwat i raꞌyn tawa Wiripu pyi yꞌy upi. 5 eꞌat hawyi putꞌok­ꞌu­ru­toꞌe tawa Turate wã tote. Itote urutu­kup­teꞌen wẽtup semana.
44,20,7,Mytuꞌu eꞌat piat uruwe­ꞌa­tunug man pik pik hap eꞌat pe turan Pauru tiꞌa­tu­muꞌe kaꞌap kahato Iesui mohey haria. Toto teran mũkite wẽtup tawa kape haype yt iwẽpohep tã i te. Miꞌi hawyi wãtym turan ariãty ipoity kahato meiẽwat okipy ywaiti rakat pe uruwa­ꞌa­tunug hap tote. Miꞌi tote toĩneꞌen wẽtup ok kurum Eutiko e hap het rakat wanẽtup hat. Miꞌi hawyi Pauru ehay potꞌi pote kurum toket neꞌi raꞌyn. Miꞌi hawyi taꞌat ywaiti pyi apyk piat myeꞌym okipy hap totepyi yi kape. Miꞌi hawyi ikuꞌuro sese raꞌyn.
44,20,10,Pauru taꞌapyk hawyi tuwe­pỹ­ꞌã­tutuk hawyi totat raꞌyn kurum at hat ikuꞌuro rakat topo pe hawyi toꞌe iraniaꞌin itotiaria pe — Wãi yt eweiwak teiꞌo. Yt ikuꞌuro i rat e. Mio tã toꞌe hawyi kurum at hat waku i raꞌyn.
44,20,11,Miꞌi hawyi taꞌam i hawyi toipik pik man hawyi taꞌa­tuꞌu. Miꞌi hawyi ihay ywop hawyi iwẽpohep ihotꞌok pote raꞌyn. Miꞌi hawyi ikuꞌuro rakat toto wy iraniaꞌin wywo taꞌa­tuꞌyat kape. Ihãite i raꞌyn pote iꞌatu­wepit kahato itotiaria.
44,20,13,Miꞌi hawyi Pauru toto yi upi tomi­ky­ꞌesat ewy e maꞌato uruto urutuwat yara wato puo tawa Asu kape itotiat Pauru pag hamo. Miꞌi hawyi tawa Asu pe uruto­ꞌo­puẽti i raꞌyn. Miꞌi hawyi Pauru teke yara wato pe hawyi urutuwat yi Miti­rene kape.
44,20,15,Itote pyi urutuwat i raꞌyn. Heꞌi­hotꞌok pe uruto­ko­kaꞌat ywypyiꞌa Kiu e hap rãpe. Miꞌi hawyi meiũran urutu­wehik tawa Samui pe. Miꞌi hawyi uruto­py­huꞌat tawa Tokiriu pe. Heꞌi­hotꞌok pe putꞌok­ꞌu­ru­toꞌe tawa Miretu tote. Miꞌi hawyi Pauru toꞌe uruepe — Wãi yt eiwehik teiꞌo tawa Ewesu tote e. Yt areĩneꞌen motꞌi teran i yi Asia tote e. Atiky­ꞌesat arokosap Ieru­sarẽi me ienuk man teneg u hap eꞌat pe e uruepe.
44,20,17,Miꞌi hawyi tawa Miretu pyi toiꞌa­tu­kaykay tuwe­wawi Iesui mohey haria akag koꞌi. Tawa Ewesu piaria toiꞌa­tu­kaykay.
44,20,18,Putꞌok­ta­ꞌa­tuꞌe hawyi Pauru toꞌe — Eweikuap te apo aikotã saꞌa­wyꞌi ariot eheꞌyi Asia turan wuat hap e. Taꞌi eipy­ꞌa­setpe wuatꞌi eꞌat pe areĩneꞌen meiũpe eiwywo e. Eweikuap kahato ti miꞌi pote aikotã uipotpap kahato Aika­ꞌiwat miky­ꞌesat motpap wiat hap perupꞌi puo uiwak popuo woro­ho­ꞌo­muꞌe hap e. Miꞌi turan tut raꞌyn uhãꞌãg hap koꞌi katu­pono Iuteuria uiꞌauka teran itote e.
44,20,20,Miꞌi turan yt uiwẽ­pohep hin i henoi hap koꞌi ete maꞌato ahenoi yne eimoe­saika hamuat hap e. Ahenoi yne uimikuap wakuap etiat koꞌi. Wuatꞌi ehamo iꞌewyte wuatꞌi getap we woro­ho­ꞌo­muꞌe e. Taꞌi eweikuap taꞌyn aikotã ahenoi henoi Iuteuria ywania pe Kereku ywania piat hap e. Mio tã are — Eweiꞌatoiat ro yt nakuap i koꞌi are. Eweimohey ro Iesui. Miꞌi ti Eika­ꞌiwat nuat are itote e Pauru.
44,20,22,Mesup ti uipo­ꞌoro raꞌyn Tupana Pãꞌãu tawa Ieru­sarẽi kape e Pauru. Miꞌi pote areto hamuat howawi maꞌato yt atikuap i aikotã aru arokosap itote hap. Maꞌato miꞌi tã e hap atikuap Tupana Pãꞌãu Wakuat uimuꞌe — Ereto Ieru­sarẽi kape hap tote ti epyhik hamuat ehoꞌopot hamuat yn topy­huꞌat itote e uhepe wuatꞌi tawa puo e Pauru.
44,20,24,Maꞌato yt arekenꞌẽ hin i uiku­ꞌuro hap pupi katu­pono atunug yne teran kat kat som motpap Aika­ꞌiwat Iesui miium uhepiat uipo­ꞌoro hap koꞌi. Miꞌi ti tutum sehay wakuap aikyꞌe Tupana piat hap uimienoi wuat. Miꞌi pote ti atunug yne teran e Pauru.
44,20,25,"Taꞌi uimi­mu­ꞌeria Tupana yn ni waku Aipo­rekuat no e hap ahenoi kahato ehepe. Mio atikuap taꞌyn mesup areto raꞌyn hawyi aru maꞌato yt karãpe i raꞌyn eweiꞌa­kasa uhowawi e. Pywo pe ti koityꞌi eꞌat pe yt kat i miitꞌin suu uipo ete katu­pono yt karãmuo i uiwẽ­pohep Tupana ehay enoi hap ete. Taꞌi ahenoi henoi yne kahato raꞌyn Tupana woꞌo­nãpin hap ehepuo e. Series, "
44,20,28,Pyno eiweꞌeg wo o. Eweiꞌa­pykok Tupana hũria Tupana Pãꞌãu miium eipo puat koꞌi. Eweiꞌa­tupoi o Tupana hũria Iesui mikyiꞌat tosuu wuat koꞌi ihay wo Tupana emiitꞌin e.
44,20,29,Katu­pono atikuap taꞌyn uhaipe kai ti aru tõꞌẽ tõꞌẽ awahuru koꞌi woꞌoꞌu haria ehowawi e Pauru. Miꞌiria ti aru yt ikyꞌe hin i Tupana hũria e.
44,20,30,Taꞌi eipy­ꞌa­setpyi wyti aru teꞌe­ru­we­mo­herep heso rakaria woꞌo­maꞌat hanuaria teꞌe­ru­we­wawiat ehekyi hamo e. Miꞌi hawyi ti aru tuwat iraniaꞌin eipy­ꞌa­setpyi iꞌatu­mi­maꞌat koꞌi e. Miꞌi tupono eiwa­tetup o. Yt waure­ꞌe­weiꞌe teiꞌo uhepiat eimuꞌe hap ete. Katu­pono myeꞌym anu wãtym muo ihotꞌok at puo woro­ho­ꞌo­muꞌe woro­ho­ꞌo­nãpin uiwak popuo e Pauru tawa Ewesu kaipy­wiaria pe.
44,20,32,Uiwy­riaꞌin e koitywy areto raꞌyn eipy­ꞌa­setpyi. Maꞌato ti woro­ho­ꞌo­ꞌatoiat eipe Tupana po pe. Tupana ti eikyꞌe hap hum kahato ehepe. Tutum ahepe tehay wakuat aimoe­saika hamo aimo­hãpyk yt nakuap i kaipywiat hamo. Miꞌi pote watoĩ­neꞌen hemiitꞌin no iraniaꞌin imimoe­waku koꞌi saipe­piaria wo mesup e Pauru tawa Ewesu piaria pe.
44,20,33,Yt karãpe i kue atiky­ꞌesat eheti­neiru ehesokpe pãi e.
44,20,34,Pyno pywo eweikuap taꞌyn aikotã uipo wo uipotpap hap e. Miꞌi saꞌup mo kue atikyiꞌat yne uheka­reꞌen koꞌi uimiꞌu koꞌi iꞌewyte uheka­tu­wyria wano atum yne uipotpap kaipyi.
44,20,35,Atimo­herep kahato ehepe uipotpap hap aikotã waku watum yt kat i ereko haria pe aimie­reko koꞌi hap e. Taꞌi waku aiwa­tetup Aika­ꞌiwat Iesui ehay kape aikotã saꞌa­wyꞌi toꞌe hap kape — Aimiium wyti poꞌog aimo­wepit aimi­kyiꞌat koꞌi kai e Iesui e Pauru.
44,20,36,Mio tã toꞌe hawyi tuwe­pỹ­ꞌã­tutuk Pauru iꞌatu­wywo. Miꞌi hawyi ihay Tupana kape.
44,20,37,Miꞌi hawyi teꞌe­ruwak yne kahato. Miꞌi hawyi taꞌa­tu­ꞌa­hi­ꞌy­pysat hawyi taꞌa­tu­ꞌã­pytsin Pauru. Taꞌa­tu­mo­haty ihay — Yt eweiꞌa­kasa i raꞌyn aru uhowawi e hap. Miꞌi hawyi ito pote tuwat hupi yara wato kape.Miꞌi hap etiat atikuap yne katu­pono areĩneꞌen itote are uito Iruka.
44,21,1,Miꞌi hawyi urutu­wenoi yne raꞌyn hawyi urutuwat i raꞌyn yara wato puo. Miꞌi hawyi hãpyk urutuwat tawa Kui kape. Heꞌi­hotꞌok pe urutuwat tawa Hutei kape. Itote pyi urutuwat yi Patara kape.
44,21,2,Miꞌi hawyi uruipuẽti itote wẽtup yara wato yi Wenisia kapiat. Miꞌi pe urutu­we­hytꞌok hawyi urutuwat raꞌyn.
44,21,3,Miꞌi turan uruta­ꞌa­kasa ywypyiꞌa wato Sipiri e hap. Miꞌi hawyi urutuwat moran kai yi Siria kape. Miꞌi hawyi putꞌok­ꞌu­ru­toꞌe tawa Tiru tote. Miꞌi tote taꞌa­tue­nõtem yne taꞌa­tue­ka­reꞌen.
44,21,4,Tawa Tiru tote uruipuẽti Iesui mohey haria hawyi urutu­kup­teꞌen itote 7 eꞌat. Miꞌi hawyi itotiaria teꞌe­roꞌe Pauru pe — Wãi yt ereto teiꞌo tawa Ieru­sarẽi kape mehĩ iꞌatuꞌe Tupana Pãꞌãu mienoi puo.
44,21,5,Tokosap mekewat eꞌat koꞌi hawyi urutuwat i raꞌyn. Yne Iesui mohey haria tuwat yne uruwywo ihainiaꞌin hary­po­riaꞌin hira­karia pya raꞌyn tawa kai. Miꞌi tote urutu­we­pỹ­ꞌã­tutuk yi kytꞌok tote. Miꞌi hawyi itote uruehay Tupana wywo.
44,21,6,Urutu­wenoi uruwo­ꞌope hawyi urutu­we­hytꞌok i raꞌyn yara wato pe. Miꞌi hawyi teꞌe­ra­ꞌaipok i raꞌyn taꞌa­tuꞌyat kape.
44,21,7,Miꞌi pytkai urutuwat raꞌyn tawa Putu­re­maita kape tawa Tiru pyi. Miꞌi tote uruto­ꞌo­puẽti raꞌyn uruwy­riaꞌin Iesui mohey haria wywo. Itote urutu­kup­teꞌen wẽtup eꞌat iꞌatu­wywo.
44,21,8,Heꞌi­hotꞌok pe urutuwat i raꞌyn tawa Sesareia kape. Putꞌok­ꞌu­ru­toꞌe itote hawyi urutuwat Tupana ehay sytpok hat Wiripi yat kape. Saꞌa­wy­ꞌiwuat 7 ok takaria Wiripi yat kape. Miꞌi hawyi Wiripi saki­ꞌytꞌin itote tukup­teꞌen 4 ok hary­poria makup­tiaria Tupana ehay moherep haria.
44,21,10,Miꞌi tote urutu­kup­teꞌen turan putꞌokꞌe yi Iuteu kaipywiat wẽtup ok miit Tupana ehay moherep hat Akapu e hap het rakat.
44,21,11,Tut uruewawi hawyi totat Pauru weꞌok kytyt hap. Miꞌi hawyi toikytyt topy koꞌi topo koꞌi Pauru weꞌok kytyt hamo. Miꞌi hawyi toꞌe Pauru pe — Meiko tã eĩ uhepe Tupana Pãꞌãu henoi e. Meiko tã aru Iuteuria Ieru­sarẽi miaria ekytyt aru ereto tawa Ieru­sarẽi kape hawyi e. Miꞌi hawyi ti aru taꞌatuium naꞌyn iraniaꞌin ywania sura­raꞌin me e Tupana ehay moherep hat Akapu Pauru pe.
44,21,12,Miꞌi hawyi — Wãi yt ereto teiꞌo Ieru­sarẽi kape mehĩ urutoꞌe Pauru pe. Iꞌewyte itotiaria wãiꞌi­ꞌa­tuꞌe.
44,21,13,Maꞌato Pauru uruwesat — Wãi yt eweiwak teiꞌo katu­pono haty ti uipyꞌa pe e. Tupana tiky­ꞌesat uipyhik hap pote iꞌewyte uito atiky­ꞌesat e. Yt arekenꞌẽ i uiꞌauka hap pupi tawa Ieru­sarẽi note Uika­ꞌiwat Iesui set mõtypot hap ete.
44,21,14,Miꞌi pote urutoꞌe Pauru pe — Pyno yt eropy­huꞌat teran i uruehay upi miꞌi pote etunug no Aika­ꞌiwat miky­ꞌesat ewy mehĩ urutoꞌe.
44,21,15,Tokosap mekewat eꞌat koꞌi Wiripi yat piat hawyi urutunug waku yne hawyi urutuwat raꞌyn Ieru­sarẽi kape. Miꞌi hawyi muꞌap upi iraniaꞌin Iesui mohey haria tawa Sesareia pywiaria tuwat uruwywo Ieru­sarẽi kape. Iꞌewyte wẽtup miit Manasũ e hap het rakat tawa Sipiri piat yianmiat Iesui mohey hat tut iꞌatu­wywo wy e. Miꞌi pote teꞌe­roꞌe — Miꞌi yat pe som waku wato­py­huꞌat iꞌatuꞌe.
44,21,17,Putꞌok­ꞌu­ru­toꞌe Ieru­sarẽi note hawyi itotiaria Iesui mohey haria teꞌe­roꞌe — Eiwe­hytꞌok to iꞌatuꞌe taꞌa­tu­wepit popuo. Heꞌi­hotꞌok pe Pauru toto uruwywo Tiaku owa kape. Miꞌi rokirẽ itote teꞌe­ru­wa­ꞌa­tunug yne Iesui mohey haria akagnia.
44,21,19,Miꞌi hawyi waku kahato sig woro­ho­ꞌo­puẽti mehĩꞌin e. Miꞌi hawyi Pauru henoi kahato aikotã Tupana tunug wakuap iraniaꞌin ywania yt Iuteuria i haky­ꞌe­raꞌat hap ete.
44,21,20,Pauru mienoi taꞌa­tukuap hawyi — Waku kahato iꞌatuꞌe Tupana pe Tiakuꞌin. Miꞌi hawyi teꞌe­roꞌe Pauru pe — Uhyt iꞌatuꞌe mio wyti typyꞌi kahato Iesui mohey haria meiũpe Iuteuria aiꞌy­wania. Miꞌiria ti imohey kahato Iuteuria eko. Maꞌato miꞌiria ti yt ikuap i kahato etiat kat ere etiꞌa­tu­muꞌe Iuteuria ywania iraniaꞌin pyꞌa­set­piaria hap. — Eweiꞌatoiat ro Musei einãpin hap koꞌi eꞌe iꞌatuꞌe. Miꞌi hawyi wãi yt ewehe­murui ãpytek teiꞌo esaꞌy­ruꞌin eꞌe hap koꞌi iꞌatuꞌe. Wãi yt ereke teiꞌo Iuteuria eko pe eꞌe hap iꞌatuꞌe Pauru pe. Aikotã aru pyno watunug katu­pono taꞌa­tukuap ti aru putꞌokꞌe e hap. Miꞌi hawyi ti aru tõꞌẽ kahato enãpin hamo iꞌatuꞌe Pauru pe. Pyno poꞌog waku etunug no urueko ewy uhyt iꞌatuꞌe. Katu­pono uruto wuaria pyꞌa­setpe tukup­teꞌen 4 ok ihainiaꞌin. Miꞌiria ti aru inug taꞌa­tu­pyꞌa piat — Urutunug aru taꞌa­tuꞌe Tupana piat hap. Pyno erepuk­pukꞌok kahato ro iꞌatu­wywo Iuteuria eko ewy. Miꞌi hawyi waku etum miꞌi hap saꞌup iꞌatuꞌe. Miꞌi hawyi ti aru waku eraꞌa­teneg iꞌatuꞌe. Miꞌi tã etunug mote ti aru meremo ekuap urueko nug hat en hap iꞌatuꞌe Pauru pe. Miꞌi pote ti aru aheko ewy raꞌyn Pauru tunug iꞌatuꞌe toꞌope taꞌa­tu­nãpin. Taꞌi uruhenoi raꞌyn saꞌa­wyꞌi iraniaꞌin ywania pe Iesui mohey haria pe. Yt ewetuꞌu teiꞌo yne tupa­naria iãꞌãkap piat miium miꞌu puꞌi koꞌi urutoꞌe. Iꞌewyte huu sapo wo yt naku i aimiꞌu wo urutoꞌe. Iꞌewyte miꞌutꞌyp nik piat miꞌauka puꞌi yt naku i watuꞌu urutoꞌe. Iꞌewyte ihainia iwary wary hary­poria heꞌaito heꞌaito yt naku i urutoꞌe. Miꞌi hawyi iraniaꞌin Iuteuria eko waku eweiwaure urutoꞌe saꞌa­wyꞌi urumiwan me iraniaꞌin ywania pe uhyt iꞌatuꞌe Ieru­sarẽi miaria.
44,21,26,Miꞌi hawyi heꞌi­hotꞌok pe Pauru toto 4 ok ihainia wywo. Miꞌi hawyi teꞌe­ru­we­pit­pitꞌok yne hawyi tuwe­hytꞌok taꞌyn Tupana mõtypot hawe. Taꞌa­tu­henoi teran kat eꞌat pe waku taꞌatuium Tupana pe taꞌa­tuhũ suu taꞌa­tu­we­pit­pitꞌok hap enoi hamo — 7 eꞌat aru urutunug uruꞌe hap ewy hap enoi hamo.
44,21,27,Putꞌokꞌe irane raꞌyn iꞌatu­pit­pitꞌok hap eꞌat. Miꞌi hawyi tõꞌẽ Iuteuria yi Asia kaipyi. Putꞌok­ꞌi­ꞌa­tuꞌe hawyi teꞌe­ra­ꞌa­kasa Pauru Tupana mõtypot hawe. Miꞌi hawyi taꞌa­tu­mo­ꞌa­kagꞌaia Ieru­sarẽi miaria Pauru etiat iꞌatu­py­ꞌahak hamo. Miꞌi hawyi taꞌa­tu­pytyk taꞌyn Pauru. Miꞌi hawyi teꞌe­roꞌe taꞌa­tuehay pirik wo — Sura­raꞌin urupo­wyro ro eipe meiũwat miit pyhik hamo iꞌatuꞌe. Kat pote wuatꞌi puo yt naku i sehay enoi hat meiũ iꞌatuꞌe taꞌa­tuehay pirik wo. Taꞌi aiꞌy­wania ete aheko ete Tupana yat ete ihay saꞌag saꞌag hat wyti meiũ miit iꞌatuꞌe. Kereku ywania kawiat reiꞌo ti totopag Tupana mõtypot hawe. Miꞌi pote toimohun kahato meiũwat seiam wakuat iꞌatuꞌe Pauru piat pe.
44,21,29,Saꞌa­wyꞌi teꞌe­ra­ꞌa­kasa uhyt Towimu tawa Ewesu kaipywiat Pauru wywo Ieru­sarẽi me. Miꞌi hawyi teꞌe­ru­wa­nẽtup yt pywo pe i — Taꞌi Pauru tioto raꞌyn ti mekewat wẽtup ywania Tupana yat kape iꞌatuꞌe teꞌe­ru­wa­nẽtup yt pywo pe i.
44,21,30,Miꞌi hawyi toꞌo­wenka wenka Ieru­sarẽi miaria yne hawyi taꞌa­tu­pytyk Pauru hawyi taꞌa­tu­herep yi upi hawyi taꞌa­tu­ꞌo­kenhyp taꞌyn Tupana mõtypot hap yat.
44,21,31,Miꞌi hawyi taꞌa­tu­ꞌauka teran naꞌyn maꞌato putꞌokꞌe raꞌyn iꞌauka teran hat sura­raꞌin akag ete. Taꞌi tuꞌuka irane ti yne Ieru­sarẽi miaria iꞌatuꞌe sura­raꞌin me. Miꞌi hawyi surara akag koro tero­poꞌok tesu­ra­raꞌin iꞌatu­ꞌakag koꞌi wywo. Miꞌi hawyi tuwe­hytꞌok meremo ipyꞌahak takaria pyꞌa­setpe. Sura­raꞌin akag koro teꞌe­ra­ꞌa­kasa hawyi meremo iꞌatu­pohep taꞌyn Pauru pak pak haria.
44,21,33,Miꞌi hawyi putꞌokꞌe sura­raꞌin akag koro hawyi tokosap Pauru kape. Miꞌi hawyi toꞌe temiitꞌin me — Ewetat ro mesuwat miit e. Eweipoꞌi poꞌi ro typy saity iheg nakat wo e. Miꞌi hawyi apo apoꞌe — Uwe keĩ e pyno meiũ e. Kat keĩ tutunug pyno e.
44,21,34,Miꞌi hawyi iraniaꞌin typyꞌi rakaria haty wo yt toꞌo­ꞌewy i taꞌa­tu­wesat. Miꞌi pote surara akag koro yt tikuap i aikotã hamuat hap. Miꞌi hawyi toꞌe temiitꞌin me — Ewetioto ro meiũwat aiꞌyat iheg nakat kape e Pauru piat pe.
44,21,35,Miꞌi hawyi tuwat raꞌyn hawyi putꞌok­ꞌi­ꞌa­tuꞌe raꞌyn. Miꞌi hawyi sura­raꞌin hupit taꞌa­tu­ꞌokpe tote Pauru miitꞌin pyꞌahak typyꞌi poityꞌi pote. Miꞌi hawyi miitꞌin typyꞌi rakaria tuwat hupi taꞌa­tuehay pirik wywo — Eweiꞌauka ro eweiꞌauka ro iꞌatuꞌe.
44,21,37,Miꞌi hawyi Pauru taꞌa­tue­reto irane raꞌyn sura­raꞌin yat kape turan toꞌe iꞌatu­ꞌakag koro pe — Uhehay teran ewywo uhyt e Pauru iꞌatu­pusu puo Kereku pusu puo. Miꞌi hawyi surara akag koro toꞌe
44,21,38,— Etikuap apo pyno urupusu Kereku ehay e. En apo pyno yt Esitu piat i e. Nimuat miitꞌin mõpy­ꞌahak morekuat etiat hat i apo en. Yt 4000 woꞌo­pot­ꞌauka haria akag i apo en e Pauru pe ikoro.
44,21,39,Miꞌi hawyi Pauru tiwesat — Uito rat Iuteu e tawa Tasu piat yi Sirisia piat. Taꞌi tawa ypy wakuat piat uito e. Pyno uhehay teran kahato meimuẽ­waria miitꞌin typyꞌi rakaria kape e Pauru surara akag koro pe.
44,21,40,Miꞌi hawyi — Waku uhyt e Pauru pe. Miꞌi turan Pauru yꞌam me toĩneꞌen am hap tote.Miꞌi hawyi Pauru henoi itotiaria pe. Aikotã miꞌi totiat hap etiat atiwan mesuwe are uito Iruka.
44,22,1,Miꞌi hawyi Pauru ihay haty wo toꞌy­wania Iuteuria pe topusu puo — Uiꞌy­wotꞌin uheywytꞌin e mesup ahenoi teran uhetiat sehay ehepe e. Miꞌi pote eweikuap to uhehay e toꞌauka teran haria pe. Taꞌa­tukuap taꞌyn ihay taꞌa­tu­pusu puo Epereu pusu puat hawyi poꞌog iꞌatu­po­ꞌinik taꞌyn poꞌog iꞌatue­waure kaꞌa. Miꞌi hawyi toꞌe i Pauru miitꞌin sem me.
44,22,3,— Uito rat eiꞌewy Iuteu ywania kawiat e. Uiꞌy­wãꞌĩ wyti tawa Tasu pe yi Sirisia pe e. Maꞌato uitag meiũwat tawa Ieru­sarẽi me. Meiũpe woꞌo­muꞌe hat Kamarieu uimo­weꞌeg hat yatype areĩneꞌen. Miꞌi hawyi yne woꞌo­nãpin hap nimuat koꞌi aiꞌy­wania koꞌi wanuat wo uimuꞌe hãpyk kahato. Miꞌi koꞌi atunug naꞌyn haty wo Tupana ewawi aikotã ewetunug mesup hap ewy te atunug e.
44,22,4,Saꞌa­wyꞌi uipotpap kahato mesuwat mimohey pakup moma hamo. Miꞌi pote haty wo atiꞌa­tu­poꞌi poꞌi ihainiaꞌin hary­po­riaꞌin muꞌap pakup mohey haria. Miꞌiria atiꞌa­tu­mohan kahato. Areto raꞌyn iꞌatu­pyhik pyhik hamo iꞌatu­ꞌuka hamo e.
44,22,5,Uiminug koꞌi paꞌi koro tikuap yne. Iꞌewyte yne nagnia ikuap e. Iꞌatu­kaipyi ti saꞌa­wyꞌi atat popera hẽ to e hap aiꞌy­wania tawa Tamaku piaria kapiat nuat.
44,22,6,Miꞌi hawyi areto tawa Tamaku kape e. Yt pya i raꞌyn turan atpo­sake irane turan iũteꞌen atipy kaipyi hẽtyhot kahato uiꞌa­py­pueri wo e. Miꞌi pote araꞌat yi tote. Itote atikuap ihay toꞌe uhepe — Sauru Sauru kat poteĩ uhatyꞌi hatyꞌi en e.
44,22,8,Miꞌi hawyi apoꞌare — Uweĩ en kat eĩ eset Uhyt are. Miꞌi hawyi uiwesat — Uito ti meiũ Iesui tawa Nasare piat emisa­tyꞌi satyꞌi e.
44,22,9,Uiwywuat wat haria teꞌe­ra­ꞌa­kasa hẽtyhot hap kape maꞌato yt taꞌa­tukuap i ihay uiwywuat hap. Miꞌi hawyi apoꞌare
44,22,10,— Kat aru atunug pyno Uika­ꞌiwat are. Miꞌi hawyi uiwesat — Pyno erepoĩꞌãm no hawyi ereto ro tawa Tamaku kape e. Itote ti aru wẽtup ok henoi epe kat koꞌi kat koꞌi uimi­ky­ꞌesat koꞌi eminug wuat e uhepe e Pauru.
44,22,11,Miꞌi tote ti yt uheha­pytig i raꞌyn ariãty hot hap poityꞌi hawyi. Miꞌi hawyi ti uiꞌy­kesat eroto raꞌyn Tamaku kape uiwywuat wat haria e.
44,22,12,Miꞌi hawyi putꞌok­ꞌare e Pauru. Miꞌi hawyi itotiat wẽtup ok uhyt Anania Tupana woꞌo­nãpin hap nug hat toĩneꞌen itotiaria Iuteuria mimõ­typot kahato. Wuatꞌi Iuteuria mimõ­typot miꞌi putꞌokꞌe uheĩneꞌen hap tote uhowakai hawyi toꞌe — Ehapytig i ro uheywyt Sauru e. Mio tã e hawyi meremo uheha­pytig i raꞌyn hawyi arahaꞌat raꞌyn howawi e.
44,22,14,Miꞌi hawyi toꞌe uhepe Anania — Ahaꞌa­se­ꞌiꞌin Etupana ti eꞌairo raꞌyn tomi­ky­ꞌesat kuap hamo. Toiky­ꞌesat wyti eraꞌa­kasa hãpyk takat miit kapiat hap e uhepe.
44,22,15,Toiky­ꞌesat etikuap iwẽ pyi ihay e. Meiũran aru etimo­herep akasa hap koꞌi emikuap koꞌi wuatꞌi miitꞌin me hap uhyt e.
44,22,16,Koitywy kat poteĩ ereĩneꞌen motꞌi mesuwe e. Epoĩꞌãm no hawyi eresetꞌok to e. Ehẽtup to Ekaꞌiwat pe — Uiminug saꞌag koꞌi etikoho yne ro mehĩ ere ro e Anania uhepe.
44,22,17,Meiũran araꞌaipok i raꞌyn Ieru­sarẽi kape tawa Tamaku pyi. Miꞌi hawyi Tupana mõtypot hap yat pe areĩneꞌen. Itote araꞌa­kasa uimu­ꞌetu. Araꞌa­kasa ihay uiwywuat rakat — Erẽtem no merep tawa Ieru­sarẽi myi katu­pono ti aru yt taꞌa­tu­mohey i ehay uhetiat emienoi e uhepe.
44,22,19,Miꞌi hawyi atiwesat — Maꞌato mehĩ taꞌa­tukuap kahato uhetiat meiũpe aikotã saꞌa­wyꞌi atiꞌa­tu­pyhik atiꞌa­tupak pak emohey haria wuatꞌi woꞌo­muꞌe hawiaria hap taꞌa­tukuap taꞌyn.
44,22,20,Iꞌewyte taꞌa­tukuap taꞌyn aikotã saꞌa­wyꞌi ehay enoi hat Etewãu suu okpun turan uito itote hẽ to waku eweiꞌauka ro are hap taꞌa­tukuap. Taꞌi iꞌauka haria esokpe uipo pe toĩneꞌen itote taꞌa­tu­ꞌauka Etewãu turan. Miꞌi hap taꞌa­tukuap uhyt are Uika­ꞌiwat pe e Pauru.
44,22,21,Maꞌato uiwesat — Motoro e katu­pono woro­po­ꞌoro pya kahato yt Iuteuria i muꞌe hamo e uhepe e Pauru Iuteuria pe.
44,22,22,Mio tã e pote iꞌatuehay pirik kahato Pauru ete. Katu­pono sehay yt Iuteuria i muꞌe hamo e hap ete. Miꞌi hawyi teꞌe­roꞌe — Yt naku i ti mio tã eꞌe hap iꞌatuꞌe taꞌa­tuehay pirik wo. Miꞌi hawyi taꞌa­tue­ka­misa hep hawyi taꞌa­tu­po­rokpun. Miꞌi hawyi yi wo mak makꞌi­ꞌa­tuꞌe ywaipe. Taꞌa­tu­py­ꞌahak Pauru etiat haype.
44,22,24,Miꞌi pote sura­raꞌin akag koro tiꞌa­tu­po­ꞌoro temiitꞌin Pauru erut sura­raꞌin yat koro kapiat hamo. Miꞌi hawyi toiꞌa­tu­po­ꞌoro temiitꞌin Pauru pak pak hamo. Toiky­ꞌesat kat e Pauru topusu puo Iuteuria mõpy­ꞌahak hap toikuap hamo.
44,22,25,Miꞌi hawyi taꞌa­tu­poꞌi poꞌi Pauru saity miꞌat pe kawiano. Miꞌi turan Pauru apoꞌe wẽtup ok surara akag me — Waku apo som uiꞌahyk ahyk yt morekuat sehay upi i katu­pono uito Humanu ywania pote yt naku i uipokpok Humanu ywania morekuat wywuat yt ahehay rokirẽ i te morekuat yt ehay pyi i te e Pauru surara akag me.
44,22,26,Tepiat ikuap hawyi toto henoi hamo sura­raꞌin akag koro kape. Miꞌi hawyi toꞌe — Mehĩ eweꞌeg wo o katu­pono meiẽ ihainia ti sio Humanu eꞌywania e.
44,22,27,Miꞌi hawyi tut raꞌyn ikoro apotoꞌe Pauru piat hamo — Pywo apo en Huma­nuꞌin e. Miꞌi hawyi toiwesat — Taꞌi miꞌi ti rat uito e.
44,22,28,Miꞌi hawyi ikoro toꞌe — Taꞌi uito ti iꞌewyte atikyiꞌat wyti Huma­nuꞌin set haꞌup woity kahato e Pauru pe. Miꞌi hawyi Pauru tiwesat — Uito ti Humanu ywania uiꞌywot kaipywiat e. Uito yt atikyiꞌat i e katu­pono uiꞌywot Humanu e.
44,22,29,Miꞌi hap sura­raꞌin tikuap hawyi teꞌe­ru­wepik meremo Pauru yaty­pepyi ipak pak teran haria. Miꞌi hawyi ikoro tokenꞌẽ kahato kat pote tehay pywiat Pauru poꞌi poꞌi pote. Yt naku i roso Huma­nuꞌin wati­poꞌi poꞌi iꞌatuꞌe.
44,22,30,Heꞌi­hotꞌok pe ikoro tikat kahato sehay kat pote Pauru Iuteuria tiꞌauka teran kahato hap. Miꞌi hawyi toipoꞌi poꞌi hawyi toiꞌa­tu­wenka paꞌi kororia woꞌo­nãpin haria. Miꞌi hawyi toterut kary Pauru. Miꞌi hawyi toimo­herep iꞌatuepe.Miꞌi hap aikotã taꞌa­tunug Pauru ete atiwan mesuwe uito Iruka.
44,23,1,Miꞌi hawyi Pauru ihaꞌat kahato woꞌo­nãpin haria kape. Miꞌi hawyi toꞌe iꞌatuepe — Uheywytꞌin e. Nimo pyi te meiũ te areĩneꞌen Tupana ehamo yt kat i atunug saꞌag uiwe­mõti hamo e.
44,23,2,Maꞌato paꞌi koro Anania toꞌe — Eweiwẽ­petek to e Pauru yaty­piaria pe.
44,23,3,Miꞌi hawyi Pauru toꞌe paꞌi koro pe — Taꞌi Tupana ti aru eꞌahyk e. En wyti yi pype ikytsig nakat ewy. Meiẽpe ereĩneꞌen apyk pe uikuap hamo aikotã uito waku sio yt nakuat i hap kuap hamo e. Maꞌato iwan miat ainãpin hap kaipyi yn ni watikuap miitꞌin waku sio yt naku i hap koꞌi uhyt e. Mio eweiwẽ­petek to ere yt aiwo­ꞌo­nãpin hap ewy i raꞌyn e Pauru paꞌi koro Anania pe.
44,23,4,Miꞌi hawyi Pauru yaty­piaria teꞌe­roꞌe tope — Ehay saꞌag apo Tupana miꞌairo ahepaꞌi koro ete iꞌatuꞌe.
44,23,5,Miꞌi hawyi Pauru tiwesat — Yt atikuap i wyti paꞌi koro meiũ hap uiwy­riaꞌin katu­pono miwan me — Yt ehay koꞌi koꞌi teiꞌo eipo­rekuat ete e ti ainãpin hawe e Pauru.
44,23,6,Miꞌi hawyi Pauru tikuap taꞌyn typy sehay mohey haria tukup­teꞌen itote hap — Aiku­ꞌuro hawyi yt kat i aheĩneꞌen i hap e haria iꞌewyte woꞌo­nãpin haria — Taꞌi aiku­ꞌuro hawyi aheĩneꞌen hap sese wati­puẽti e haria tukup­teꞌen itote. Miꞌi pote toꞌe haty wo — Uheyke­ꞌetꞌin uito ti woꞌo­nãpin hat iꞌewyte uiꞌywot miꞌi te e. Taꞌi atomohey kahato aiku­ꞌuro hawyi Tupana aimoieĩ­neꞌen i hap. Miꞌi atomohey pote yt naku i iꞌatuꞌe uhepe meiũpiaria e. Mio tã e hawyi miitꞌin tuwe­patꞌok kahato itotiaria tuꞌuka sehay wuat hamo katu­pono ipatꞌok teꞌe­roꞌe — Yt kat i rat aiku­ꞌuro rokirẽ wuat aheĩneꞌen i hamuat hap e haria. Iꞌewyte yt uwe i Tupana mipo­ꞌo­roria atipy kaipy­wiaria e haria. Yt kat i rat ipãꞌãu toĩneꞌen e haria. Maꞌato ipatꞌok imohey kahato yne meimuẽwat mio wat koꞌi. Taꞌa­tu­henoi yne meimuẽwat koꞌi yn.
44,23,9,Miꞌi pote iꞌatuehay pirik kahato itotiaria. Miꞌi hawyi iꞌatu­poĩꞌãm iraniaꞌin wanꞌi wanꞌiꞌe haria teꞌe­roꞌe haty wo hamo. Mio tã iꞌatuꞌe — Yt kat e i ti meiũwat ihainia tiꞌa­parap uruwa­nẽtup turan iꞌatuꞌe. Pyno atipy kaipywiat sut hat apo ihay tope imienoi wuat iꞌatuꞌe sio ipãꞌãu henoi tope yt watikuap i wen maꞌato hãpyk kahato ihay wati­puẽti iꞌatuꞌe wanꞌi wanꞌiꞌe haria.
44,23,10,Miꞌi hawyi toꞌo­py­ꞌahak kahato raꞌyn toꞌope. Miꞌi pote surara akag koro tokenꞌẽ. Taꞌa­tuhep hep irane sio Pauru toꞌetu. Miꞌi hawyi toiꞌa­tu­po­ꞌoro tesu­ra­raꞌin Pauru eroꞌok ipyꞌahak takaria yatype pywiat hamo ipag sura­raꞌin eiam iheg nakat piat hamo.
44,23,11,Miꞌi hawyi mekewat ewãtym Aika­ꞌiwat toĩneꞌen Pauru ywytpe yꞌam me. Miꞌi hawyi toꞌe — Yt erekenꞌẽ teiꞌo Pauru katu­pono woro­po­ꞌoro hamuat tawa wato Huma piaria kape e. Aikotã Ieru­sarẽi miaria pe ehenoi uhetiat miꞌi hap ewy atiky­ꞌesat ehenoi tawa Huma piaria pe uhetiat e. Miꞌi tupono eremo­wepit yn no e Pauru pe Aika­ꞌiwat.
44,23,12,Ihotꞌok turan ipatꞌok Iuteuria teꞌe­ru­wa­ꞌa­tunug i raꞌyn Pauru auka hamuat kuap hamo. Miꞌi hawyi teꞌe­roꞌe toꞌope — Pywo yt watenuk i iꞌewyte yt yꞌy i wyti watuꞌu iꞌatuꞌe. Wati­ꞌauka Pauru rokirẽ waku watenuk i raꞌyn iꞌatuꞌe toꞌope Pauru auka teran haria. Pywo wahenoi raꞌyn Tupana pe — Urutunug aru uruꞌe hap ewy iꞌatuꞌe toꞌope taꞌi uruiꞌauka irane Pauru iꞌatuꞌe. Yt uruiꞌauka pote waku uruꞌauka Tupana iꞌatuꞌe Pauru auka neran haria Tupana pe. Pauru auka teran haria 40 sakpo teꞌe­ru­wa­ꞌa­tunug itote. — Pywo wati­ꞌauka raꞌyn aru e haria.
44,23,14,Miꞌi pote miꞌiria tuwat paꞌi kororia kape nagnia kape. Miꞌi hawyi teꞌe­roꞌe — Urutunug aru uruꞌe hap sehay pywo sese urutoꞌe uruto­ꞌope. Yt kat i urutuꞌu hamuat Pauru auka reꞌym ne urutoꞌe urupyꞌa pe iꞌatuꞌe.
44,23,15,Miꞌi pote koitywy ewehenoi ro surara akag koro pe woꞌo­nãpin haria pe — Uruehay teran Pauru wywo eweiꞌe ro uruepiat ikuap kahato hamo eweiꞌe ro iꞌatuepe. Miꞌi pytkai ti aru uruto waku pe raꞌyn urutu­kup­teꞌen muꞌap upi Pauru auka hamo iꞌatuꞌe paꞌi kororia pe.
44,23,16,Maꞌato Pauru inyt mẽpyt tikuap yne Pauru auka hamuat hap iꞌatuehay koꞌi. Miꞌi hawyi toto sura­raꞌin yat wato kape Pauru piat henoi hamo.
44,23,17,Miꞌi toikuap hawyi Pauru tikaykay surara akag 100 hemiit rakat tuwe­wawi. Miꞌi hawyi toꞌe — Mehĩ etioto ro meiũwat kurum ekaꞌiwat koro kape katu­pono toĩ sehay imienoi wuat e Pauru surara akag me.
44,23,18,Miꞌi hawyi totioto kurum surara akag koro kape. Miꞌi hawyi toꞌe — Aimi­pyhik Pauru uikaykay hawyi uipo­ꞌoro meiũwat kurum erut ewawiat hamo katu­pono tohenoi teran epe tomikuap sehay e.
44,23,19,Miꞌi hawyi ikoro tiꞌy­kesat ipo ete taꞌa­tu­weran hap kape. Miꞌi hawyi apoꞌe — Kat e hap som ehenoi teran uhepe kurum e.
44,23,20,Miꞌi hawyi toiwesat — Mũki­ꞌite ti aru Iuteuria akag koꞌi teꞌe­roꞌe epe — Etomo­herep Pauru woꞌo­nãpin haria kape uruepiat ihay kuap kahato hamo iꞌatuꞌe ti aru e. Maꞌato ti yt pywo pe i katu­pono taꞌa­tu­ꞌauka teran haype neꞌi e. Miꞌi pote o yt eropy­huꞌat teiꞌo iꞌatuehay upi e. Kat pote 40 miit Pauru auka teran haria tukup­teꞌen muꞌap tote. Pywo pe — Yt watenuk i yt wate­ꞌyꞌu i ti aru Pauru auka reꞌym ne e haria ti tukup­teꞌen itote e. Pyno ti mio ehay yn Pauru moherep hamuat hap taꞌa­tu­he­katup iꞌauka hamo e kurum ikoro pe.
44,23,22,Miꞌi hawyi ikoro tiwesat — Kurum waku ereto maꞌato wãi yt ehenoi teiꞌo. Yt uwe pe teiꞌo ehenoi — Taꞌi ahenoi raꞌyn surara akag me yt ere teiꞌo e ikoro Pauru mimoe­ha­pyꞌap we.
44,23,23,Miꞌi hawyi surara akag koro tikaykay typy ok tesu­ra­raꞌin akag. Miꞌi hawyi toꞌe iꞌatuepe — Atiky­ꞌesat mesup wãtym hake turan waku pe eweikup­teꞌen 200 surara yi totiaria 70 surara aihũ kawaru totiaria irokirẽ 200 surara moryꞌa wato wywuaria. Miꞌi hawyi waku eweiwat tawa Sesareia kape wãtym muo hap atiky­ꞌesat e. Miꞌi pote waku ewetunug kahu aihũ kawaru koꞌi Pauru ereto hamo. Atiky­ꞌesat ewetioto miꞌi miit morekuat Werisi kape tawa Sesareia kape e surara akag koro.
44,23,25,Miꞌi hawyi mekewat surara akag tipo­ꞌoro raꞌyn tehay miwan ete.
44,23,26,Mio tã e surara akag — Uito ti surara akag koro uhyt Kautiu Irisia e hap het rakat e. Uito atipo­ꞌoro miwan ewawi morekuat Werisi. Waku kahato en. Ehãite hap yn atiky­ꞌesat mehĩ e tomiwan ete.
44,23,27,Meiũwat ihainia atipo­ꞌoro ewawi mehĩ. Iuteuria tat hawyi taꞌa­tu­ꞌauka teran meremo pote e. Miꞌi turan maꞌato ariot uhesu­ra­raꞌin nywo katu­pono atikuap taꞌyn miꞌi aiꞌy­wania Humanu hawyi meremo iꞌatupo pyi atipo­wyro yt atiky­ꞌesat i iꞌauka hap pote uhyt e.
44,23,28,Miꞌi hawyi atikuap teran kat pote taꞌa­tu­ꞌauka teran miꞌi miit hap. Miꞌi pote atioto Iuteuria woꞌo­nãpin haria kape miꞌi hap kuap hãpyk hamo.
44,23,29,Kat pote atikuap taꞌyn kat pote taꞌa­tu­ꞌauka teran hap. Taꞌi Iuteuria eko ete yn toiꞌa­parap. Miꞌi atikuap hawyi yt atiky­ꞌesat i kat pote yt kat i saꞌag sese tutunug ikytyt hamo iꞌauka hamo e.
44,23,30,Miꞌi hawyi atipo­ꞌoro miꞌi miit ewawi iũteꞌen neꞌi e. Miꞌi hawyi ti atikaykay teran iꞌauka teran haria Iuteuria hawyi atiꞌa­tu­po­ꞌoro hamuat ewawi henoi hamo kat pote taꞌa­tu­ꞌauka teran hap enoi hamo e. Toran naꞌyn mehĩ e Kautiu Irisia e tomiwan me.
44,23,31,Wãtym muo sura­raꞌin tioto Pauru tawa Ãti­pa­tire kape taꞌa­tu­ꞌakag koro miky­ꞌesat ewy.
44,23,32,Heꞌi­hotꞌok pe teꞌe­ra­ꞌaipok i raꞌyn sura­raꞌin yi upi hewyry rakaria taꞌa­tuꞌyat kape maꞌato iraniaꞌin kawaru totiaria tuwat Pauru upi tawa Sesareia kape.
44,23,33,Putꞌok­ta­ꞌa­tuꞌe hawyi taꞌatuium popera morekuat Werisi pe. Iꞌewyte taꞌa­tu­mo­herep Pauru.
44,23,34,Popera mowẽpap hawyi apoꞌe morekuat — Aiko piat meiũ miit e iꞌatuepe. Mio tã e pote — Yi Sirisia kaipywiat iꞌatuꞌe. Miꞌi toikuap hawyi toꞌe Pauru pe
44,23,35,— Pyno aru arewa­nẽtup ehay kape eꞌauka teran haria putꞌok­ꞌi­ꞌa­tuꞌe turan e Werisi. Miꞌi hawyi toꞌe temiitꞌin me — Waku eweipyhik meiũwat miit morekuat Eroti woꞌo­nãpin hap yat pe e.Miꞌi hap etiat atikuap kahato. Miꞌi hawyi atiwan mesuwe uito Iruka.
44,24,1,Miꞌi hawyi 5 eꞌat rokirẽ paꞌi koro Anania putꞌokꞌe nagnia wywo iꞌatuehay enoi hat Teturu wywo. Miꞌi hawyi Teturu henoi morekuat Werisi pe Pauru etiat.
44,24,2,Taꞌa­tu­kaykay Pauru hawyi Teturu ihay saꞌag kahato Pauru mohit hamo. Toimo­herep teran Pauru piat iꞌaparap hap itotiaria pe. Mio tã e — Morekuat Werisi e waku kahato en mehĩ e. Urupo­rekuat kahato en e miꞌi pote urutu­kup­teꞌen waku pe kahato yne uruꞌy­wania wywo e. Taꞌi epo pe urutu­kup­teꞌen mote poꞌog waku meiũpe torania tawa kai e. Nimo pyi te uruikuap kahato yne tawa puo ewaku hap mehĩ e.
44,24,4,Taꞌi urutu­wehum kahato ete e. Maꞌato yt woro­mo­sero teran i uhehay wo pote meremo atimo­herep uhehay epe epiat ikuap hamo mehĩ e.
44,24,5,Miꞌi miit Pauru wyti uruikuap kahato yt naku i hap ete e. Taꞌi sakpo e yt nakuat i miꞌi miit Pauru e. Miꞌi miit wuatꞌi Iuteuria wuatꞌi etawa puo Iuteuria toiꞌa­tu­mo­ꞌa­kagꞌaia tehay wo e. Pywo ti rat aiwu­ꞌuka hap nug hat miꞌi miit Pauru haꞌa­wy­tepyi e. Mekewat tawa Nasare piat yn waku Aipo­typot e hat ehay enoi haria akag wyti miꞌi miit Pauru mehĩ e.
44,24,6,Gaꞌatpo uruipuẽti miꞌi miit Tupana mõtypot yat koro pe hawyi itote saꞌag kahato tutunug tuwe­kaipyi e. Miꞌi pote uruipytyk taꞌyn hawyi urutioto teran woꞌo­nãpin hap kape apoꞌu­ruꞌe hamo sio waku tutunug sio yt urueko koꞌi ewy i hap kuap hamo e. Maꞌato urutuwat turan tut raꞌyn surara akag koro Irisia uruewawi e. Miꞌi hawyi tesu­ra­raꞌin sok esaika hamo toihep urupo pyi meiũwat miit Pauru e.
44,24,8,Miꞌi pote mesup urutõꞌẽ ewawi — Pauru ti yt naku i kahato uruꞌe hamo mehĩ e Teturu morekuat Werisi pe.
44,24,9,Miꞌi hawyi iraniaꞌin Iuteuria — Pywo ti rat toꞌe hap ewy teꞌe­roꞌe. Taꞌi yt naku hin i Pauru iꞌatuꞌe. Pywo kahato aiwy Teturu mienoi epiat mehĩ iꞌatuꞌe morekuat Werisi pe.
44,24,10,Miꞌi hawyi morekuat Werisi ipo meru raꞌyn Pauru kape waku ehay toꞌe hamo. Miꞌi hawyi Pauru ihay raꞌyn — Atikuap kahato etiat mehĩ katu­pono nimo pyi te urunãpin hano ereĩneꞌen. Miꞌi pote waku kahato ahenoi ehamo uiwetiat e. Pyno atiky­ꞌesat etikuap aipok wo areto Ieru­sarẽi kape hap. Yt motꞌi hin i areĩneꞌen itote. Pywo pe ti 12 eꞌat yn areĩneꞌen Tupana mõtypot yat koro pe e.
44,24,12,Apoꞌere torania itotiaria pe pote meremo taꞌa­tu­henoi epe aikotã perupꞌi puo areĩneꞌen itote hap e. Taꞌi itote ti yt uwe i uipuẽti yt naku i nug hap ete e. Yt kat areꞌe hin i itote miitꞌin nywo uhehay e. Yt atiꞌa­tu­mo­ꞌa­kagꞌaia hin i miitꞌin itote e. Waku pe areĩneꞌen itote. Yt miitꞌin wuꞌuka hamo i areĩneꞌen itote. Iꞌewyte yt tawa wato pe i wyti yt woꞌo­muꞌe hawe i wyti atiꞌa­tu­mo­ꞌa­kagꞌaia pãi e.
44,24,13,Maꞌato uikuasa iꞌatuepiat hap yt taꞌa­tu­moheg kuap i e.
44,24,14,Pywo piat hap wẽtup yn taꞌa­tu­henoi uhetiat aikotã atimohey kahato mekewat tawa Nasare piat hap. Pywo kahato taꞌa­tu­henoi uhetiat aikotã mekewat uimi­mohey yn waku muꞌap uruꞌy­wotꞌin Etupana kapiat hap. Miꞌi ti atimohey kahato. Miꞌi ete yn pywo iꞌatuꞌe e. Taꞌi atomohey kahato yne urueꞌa­se­ꞌiꞌin mienoi Iuteu ywania wanuat miwan uruwo­ꞌo­nãpin hap Tupana ehay e. Atomohey kahato wuatꞌi nimuaria miwan e. Miꞌi tã aru e hap Tupana ehay miwan miat atipywo yne mehĩ e Pauru morekuat Werisi pe wuatꞌi ehamo. Atomohey kahato Tupana — Atunug aru e hap e. Taꞌi atomohey kahato ahehãite te aiku­ꞌuro rokirẽ wuat hap iꞌewyte miitꞌin wakuaria yt nakuaria i iꞌewyte teꞌe­ru­we­hymut re aru e hap atomohey kahato uito e Pauru. Taꞌi iꞌewyte meimuẽ­waria Iuteuria mimohey atimohey kahato mehĩ e. Nimo pyi te mesup te yt atiꞌa­parap teran i uhepiat imohey hap ete kat pote yt aremõti hin i uipyꞌa pe miitꞌin mupi e. Taꞌi Tupana tikuap pywo uiꞌe hap e.
44,24,17,Areĩneꞌen motꞌi iraniaꞌin nywo hawyi araꞌaipok tawa Ieru­sarẽi kape e. Myeꞌym anu areĩneꞌen iraniaꞌin tama pe hawyi aterut urumiium wuat uruꞌy­wania kape Tupana pianuat e.
44,24,18,Miꞌi turan iraniaꞌin Iuteuria yi Asia kaipy­wiaria uipuẽti Tupana mõtypot hamuat uiwe­pit­pitꞌok hap turan e. Waku pe uipuẽti itote yt kat i myꞌahak hap ete areĩneꞌen turan e. Yt kat i saꞌag nug hap ete areĩneꞌen itote uipuẽti turan e. Maꞌato uipuẽti hawyi iꞌatu­py­ꞌahak kahato raꞌyn uhete yt kat i atunug pytkai e. Miꞌi pote koityꞌi miꞌiria yt tõꞌẽ hin i meikowo mekewat sehay uhetiat enoi epiat hamo mehĩ e. Erahaꞌat ro e yt tõꞌẽ hin i miꞌiria kat pote teꞌe­ru­we­mõti kahato mesup yt nakuaria i pote e. Maꞌato yne meiũwat Iuteuria uhehay kuap haria haꞌa­wy­tepyi te pãi e. Wuatꞌi ehamo ahenoi uimi­mohey ete pote e. Miꞌi tupono waku teꞌe­roꞌe epe kat koꞌi kat koꞌi som uiminug yt naku i hap koꞌi taꞌa­tukuap pote e. Maꞌato yt taꞌa­tukuap i pote yt tõꞌẽ i ewawi mehĩ e. Miꞌiria saꞌa­wyꞌi tukup­teꞌen woꞌo­nãpin hap tote uikuasa turan e.
44,24,21,Itote saꞌa­wyꞌi areꞌe iꞌatuepe haty wo aiku­ꞌuro rokirẽ watu­we­hymut i aru are uipyꞌa pyi mio tã are hawyi meremo iꞌatu­py­ꞌahak uhete hawyi uiꞌauka teran e. Miꞌi uimi­mohey hap atomohey pote uherut mesup ewawi mehĩ katu­pono uiꞌauka teran atomohey kahato aiku­ꞌuro hawyi watoĩ­neꞌen i hap mehĩ e Pauru morekuat Werisi pe.
44,24,22,Miꞌi hawyi morekuat Werisi toꞌe — Porap atikuap yne eꞌe hap Pauru e. Miꞌi hawyi toꞌe iraniaꞌin me Pauru auka teran haria pe — Uiwy­riaꞌin putꞌokꞌe uhesu­ra­raꞌin akag Irisia hawyi iwywo atikuap kahato yne mesuwat etiat uhytꞌiꞌin e iꞌatuepe katu­pono Werisi tikuap kahato haꞌa­wy­tepyi Pauru mimohey etiat aikotã wẽtup yn muꞌap Tupana kapiat hap etiat. Miꞌi pote yt tutum i Pauru iꞌatuepe.
44,24,23,Miꞌi hawyi morekuat Werisi toꞌe woꞌo­pyhyp hat surara akag me — Etioto ro meiũwat Pauru ipyhik hamo uhyt e. Waku kahato etunug tuete. Waku iwyriaꞌin topiok hawyi taꞌa­tupoi itote e morekuat Werisi.
44,24,24,Heꞌi­hotꞌok heꞌi­hotꞌok tokosap rokirẽ morekuat Werisi tut teha­ryꞌi Tusira Iuteu ywania piat wywo Pauru ehay kuap hamo. Miꞌi hawyi toikaykay Pauru tuwe­wawi katu­pono toikuap teran poꞌog Aipo­typot Iesui mohey hap etiat. Miꞌi hawyi itote Pauru henoi iꞌatuepe aikotã miꞌiria Tupana wywuat iꞌatu­py­huꞌat hãpyk hamuat hap iꞌewyte aikotã waku wãiwa­toꞌe aiwa­nẽtup saꞌag hawe hap katu­pono meiũran aru Tupana tomo­herep uwe uwe temiitꞌin sese hap koꞌi uwe uwe yt temiitꞌin i hap ete Pauru henoi kahato iꞌatuepe. Miꞌi hawyi morekuat Werisi tokenꞌẽ imienoi pupiat haype toꞌe — Apuete Pauru yt uipo­hepap i te rat eꞌe hap kuap hamo e. Miꞌi pote meiũran aru woro­kaykay i raꞌyn miꞌi eꞌe hap kuap sese hamo e tokenꞌẽ toꞌa­piheg aru Tupana piat hap pupi.
44,24,26,Maꞌato topyꞌa pe morekuat Werisi tohe­katup Pauru kaipyi haꞌup nug hap — Pauru tum uhepe haꞌup iwato hawyi atihep miꞌi woꞌo­pyhyp hap pyi e tuwepe haype. Miꞌi pote toikaykay merepꞌi merepꞌi toꞌoehay iwywo hamo yne eꞌat pe saꞌup iwato hap kyꞌewi.
44,24,27,Typy anu tokosap rokirẽ morekuat Posiu Wetu e hap het rakat topy­huꞌat morekuat Werisi saipe piano. Miꞌi hawyi morekuat Werisi toto raꞌyn maꞌato totoiat Pauru iheg me katu­pono toiky­ꞌesat tokyꞌe kahato Iuteuria piat hap poꞌog poꞌog tokyꞌe Tupana piat hap kai.Miꞌi hap etiat atiwan mesuwe uito Iruka.
44,25,1,Myeꞌym eꞌat morekuat pakup Posiu Wetu toĩneꞌen morekuat no hawyi ipotꞌam tawa Ieru­sarẽi kape tawa Sesareia pyi.
44,25,2,Putꞌokꞌe hawyi paꞌi kororia Iuteuria akagnia henoi raꞌyn morekuat Posiu Wetu pe aikotã aikotã Pauru miꞌa­parap koꞌi.
44,25,3,Miꞌi hawyi taꞌa­tu­hẽtup kahato morekuat Posiu Wetu pe — Mehĩ iꞌatuꞌe uruiky­ꞌesat kahato Pauru meiũpe uruetawa Ieru­sarẽi me i raꞌyn meremo iꞌatuꞌe morekuat pakup we katu­pono taꞌa­tu­ꞌauka teran Pauru muꞌap totiat haype.
44,25,4,Maꞌato morekuat Posiu Wetu tiꞌa­tu­wesat — Maꞌato Pauru iheg me kahato toĩneꞌen mesup uhetawa Sesareia pe e. Maꞌato meiũran wyti aru araꞌaipok i uhetawa kape. Miꞌi hawyi waku eweiꞌa­tu­po­ꞌoro ehetu­ꞌi­saria uiwywo uhetawa Sesareia kape mekewat Pauru miꞌa­parap koꞌi moherep itotiat hamo mehĩꞌin e. Pauru yt naku i pote ti aru waku wati­ꞌa­piheg kahato itote uhetawa Sesareia pe e tawa Ieru­sarẽi miaria akag koꞌi pe.
44,25,6,Miꞌi hawyi morekuat Posiu Wetu toĩneꞌen tawa Ieru­sarẽi me 8 eꞌat sio 10 eꞌat saĩke hawyi toto i raꞌyn tawa Sesareia kape. Miꞌi hawyi heꞌi­hotꞌok pe taꞌapyk sehay hap tote morekuat eiam note aikope more­kuaria waku miꞌi miit iꞌatuꞌe sio yt naku i miꞌi miit iꞌatuꞌe hap tote taꞌapyk morekuat Posiu Weitu. Miꞌi hawyi toꞌe tesu­rara akag me — Pyno waku eterut uhowawi mekewat uimi­pyhyp Pauru e.
44,25,7,Putꞌokꞌe Pauru itote hawyi meimuẽwat Iuteuria akag koꞌi tawa Ieru­sarẽi kaipy­wiaria tiꞌa­py­pueri Pauru hawyi taꞌa­tunug sehay saꞌag tuete maꞌato yt taꞌa­tu­moheg kuap i Pauru kuasa hap.
44,25,8,Miꞌi hawyi Pauru taꞌam naꞌyn iꞌatu­py­ꞌa­setpe hawyi ihay kahato tuwenoi iꞌatuepe — Yt kat hin i ti rat saꞌag atunug e. Yt pywo pe i uikuasa e. Yt kat i i atunug saꞌag eiꞌe hap ewy e. Yt karãpe i uhehay saꞌag atunug uiꞌy­wania Iuteuria woꞌo­nãpin hap ete Tupana ainãpin hap ete iꞌewyte yt karãpe i uhehay saꞌag atunug Tupana mõtypot yat koro ete iꞌewyte wyti yt karãpe i wẽtup sehay saꞌag atunug wuatꞌi porekuat koro mesuwat yi totiat Sesa ete e. Pywo ti rat yt kat ete i uhehay koꞌi koꞌi uhytꞌiꞌin eiꞌe hap ewy e Pauru haty wo tuwenoi.
44,25,9,Miꞌi hawyi morekuat Posiu Wetu topy­huꞌat teran Iuteuria upi. Toiky­ꞌesat kahato itotiaria towy­riaꞌin wo hap toiky­ꞌesat kahato tuwe­mo­wato hap iꞌatu­wa­nẽtup hawe. Miꞌi haype toꞌe Pauru pe — Uhyt Pauru e en apo epotꞌam neran Ieru­sarẽi kape. Itote wyti aru areꞌe epe sio en waku sio en yt naku i hap ete e morekuat Wetu Pauru pe.
44,25,10,Maꞌato Pauru tiwesat — Yt areto teran i raꞌyn Ieru­sarẽi kape mehĩ maꞌato wuatꞌi potypot koro Sesa po pe areĩneꞌen neran miꞌi piat uikuap hamo sio uito waku sio yt e hamo mehĩ e. Pywo ti rat etikuap taꞌyn yne uhetiat aikotã yt kat i uiminug saꞌag uiꞌy­wania Iuteuria ywania ete hap miꞌi pote yt areto teran i tawa Ieru­sarẽi kape miꞌiria upi maꞌato areto teran aipo­rekuat koro Sesa kape hawyi iwẽ pyi atiky­ꞌesat sehay pywuat sio uito waku sio yt e hap. Uito yt nakuat i pote waku uiꞌa­piheg maꞌato pywo ti rat yt kat i atunug saꞌag e. Pywo ti rat mekewat wãiꞌe hap iwato rakat ete atiꞌa­tu­ꞌa­parap saꞌag mote pyno waku uiꞌauka uiminug saꞌag poꞌypyi. Maꞌato yt atunug i pote yt naku i uiꞌauka e Pauru. Maꞌato yt pywuat i uikuasa hap ete yt naku i uhum Ieru­sarẽi miaria pe e. Miꞌi pote koitywy uipopap kahato aipo­rekuat koro Sesa kape uikuap hamo waku sio yt e hamo e Pauru morekuat Wetu pe.
44,25,12,Miꞌi hawyi morekuat Wetu ihay raꞌyn tonãpin haria wywo temiit poꞌog ikuap takaria wywo hawyi toiwesat Pauru pe — Pyno ereto teran aipo­typot Sesa kape pote pyno waku woro­po­ꞌoro Sesa kape toꞌe hap kuap hamo en waku sio yt e hamo e morekuat Posiu Wetu Pauru pe.
44,25,13,Heꞌi­hotꞌok heꞌi­hotꞌok pe morekuat Eroti Akipa teha­ryꞌi Pere­nisi wywo putꞌok­ꞌi­ꞌa­tuꞌe tawa Sesareia pe tawa Ieru­sarẽi myi toꞌoehay toꞌopiat Wetu wywuat hamo. Tukup­teꞌen porapꞌi itotiat hawyi morekuat Wetu henoi raꞌyn iꞌatuepe yne Pauru etiat — Uheꞌyianmiat morekuat Werisi toto meiũpepyi turan totoiat uipo pe wẽtup ok miit tomi­pyhik e.
44,25,15,Miꞌi hawyi areto tawa Ieru­sarẽi kapiat turan paꞌi kororia nagnia wywo tõꞌẽ uhowawi Pauru kuasa hamo e.
44,25,16,Taꞌa­tu­ky­ꞌesat uiꞌe Pauru piat hap iꞌauka hamo hap e maꞌato atiꞌa­tu­wesat — Wãi ne yt miꞌi tã i urutoria Huma­nuꞌin inug. Kat pote urueko ti miꞌi tã hap ete urutunug saꞌa­wyꞌi uruterut miit miꞌa­piheg neran nakat ikuasa haria wywo morekuat kape iꞌatuehay kuap hamo pywo sio yt hap kuap hamo. Miꞌi tã ti urutunug uruto. Miꞌi hawyi waku iꞌatu­mi­kuasa henoi morekuat pe tewaku hap iꞌatue­hamo are Iuteuria pe tawa Ieru­sarẽi notiaria pe e.
44,25,17,Miꞌi hawyi putꞌok­ꞌi­ꞌa­tuꞌe toꞌo­wywo miꞌi hawyi meremo heꞌi­hotꞌok pe araꞌapyk morekuat ehay nug hap tote hawyi areꞌe — Eweterut ro mekewat ihainia Pauru e. Irokirẽ iꞌatu­poĩꞌãm Pauru etiat ihay rakaria hawyi yt kat i taꞌa­tu­henoi iwato Pauru minug saꞌag uhepe maꞌato uimie­katup sehay yt teꞌe­roꞌe hin i e.
44,25,19,Maꞌato Iuteuria wemohey hit hap etiat sehay koꞌi iꞌatueko etiat sehay yn taꞌa­tu­henoi uhepe. Mekewat miit Iesui e hap het rakat kuꞌuro hap etiat yn taꞌa­tu­henoi itote maꞌato Pauru toꞌe — Ikuꞌuro wen maꞌato ikuꞌuro sese hawyi ihãite i raꞌyn Iesui katu­pono tuwẽtem i raꞌyn guꞌuro pyi e iꞌatuepe e morekuat Wetu morekuat Eroti Akipaꞌin me.
44,25,20,Miꞌi hawyi uhehay teran waku sio yt e hap enoi hamo pãi maꞌato yt kat are kuap i kat pote yt atikuap kahato i iꞌatueko hit koꞌi e. Miꞌi pote apoꞌare Pauru pe — Epap apo tawa Ieru­sarẽi kape itotiaria piat ikuap kahato hamo wakuat en koitypuo yt e hap kuap hamo e.
44,25,21,Maꞌato Pauru toꞌe uhepe — Yt uipap i tawa Ieru­sarẽi kape maꞌato areto teran aipo­rekuat koro Sesa kape katu­pono miꞌi yn ni waku ikuap uhetiat e miꞌi pote uipap kahato howawi e uhepe. Miꞌi hawyi — Pyno waku eꞌe hap ewy areꞌe itote hawyi mesup meiũpe Pauru atimoheg naꞌyn e. Meiũran wyti atipo­ꞌoro teran wuatꞌi porekuat koro kape uiꞌe Iuteuria piat hap ewy e morekuat Wetu.
44,25,22,Miꞌi hawyi morekuat Akipa tiwesat — Uito iꞌewyte arewa­nẽtup teran meiẽwat Pauru ehay kape meiũpe mehĩ e. Miꞌi hawyi Wetu tiwesat — Pyno waku mehĩ e waku mũki­ꞌite aru pyno eweikuap mehĩ yne uimi­pyhik Pauru ehay e.
44,25,23,Heꞌi­hotꞌok pe hawyi tut raꞌyn morekuat Akipa teha­ryꞌi Pere­nisi wywo morekuat Wetu yat wato kape mekewat miitꞌin woꞌo­nãpin hap yat kape taꞌa­tue­sokpe kahuria wywo tõꞌẽ. Teꞌe­ru­we­painug kahato more­kuaria ewy. Miꞌi hawyi tuwe­hytꞌok woꞌoehay hawe surara akagnia wywo. Wuatꞌi tawa Sesareia kaipy­wiaria tuꞌi­saria wywo tuwe­hytꞌok. Miꞌi hawyi Wetu toꞌe tesu­rara koro pe — Eterut ro uhowawi uimi­pyhyp Pauru meikowo e. Miꞌi hawyi toterut Pauru hawyi toipag wuatꞌi õꞌẽ haria pyꞌa­setpe.
44,25,24,Miꞌi hawyi Wetu toꞌe wuatꞌi ehamo — Morekuat Akipa uhehay teran ewywo iꞌewyte meiũpiat gupteꞌen haria wywo e. Eweiꞌa­kasa ro meiũwat ihainia Pauru kape e. Gaꞌatpo Iuteuria — Waku etiꞌauka miꞌi miit iꞌatuꞌe uhepe meiũpiaria Ieru­sarẽi kaipy­wiaria e.
44,25,25,— Maꞌato yt naku i are katu­pono yt kat i tutunug saꞌag sese iꞌauka hamo are. Miꞌi areꞌe hawyi Pauru toꞌe uhepe iꞌatue­hamo — Uipap kahato aipo­rekuat koro Sesa kape uito waku uito sio yt naku i e hap kuap hamo e uhepe e.
44,25,26,Miꞌi pote atipo­ꞌoro aru areꞌe itote e Wetu. Pyno atipo­ꞌoro aru e maꞌato mesup te ti meiũwat miit etiat yt kat e hap kuap i te atiwan Sesa kape e. Pyno uipo­wyro ro kat som waku atiwan miwan me e. Pyno apo ereꞌe ro Pauru pe e Wetu Akipa pe katu­pono yt kat i tutunug saꞌag morekuat Sesa wãiꞌe hap ete e. Pyno waku watiwan aiwa­nẽtup hap morekuat Sesa kape kat som kat som wati­puẽti saꞌag Pauru minug hap ok tã e. Miꞌi watunug hawyi waku pe areĩneꞌen Sesa wanẽtup hawe ahet yne wywo atipo­ꞌoro miwan hawyi e. Maꞌato atipo­ꞌoro uimi­pyhyp Pauru morekuat Sesa kape yt kan hamo i hawyi yt iweꞌeg hin i rakano aru areĩneꞌen uiꞌakag wanẽtup hawe e morekuat Wetu morekuat Akipaꞌin me.Pauru minug saꞌag sio yt hap kat hap etiat atiwan mesuwe uito Iruka.
44,26,1,Miꞌi hawyi morekuat Akipa toꞌe — Pauru e mesup taꞌyn waku ehay ewetiat uruepe e. Waku en pote etimo­herep to ewaku hap uruepe e morekuat Akipa. Miꞌi hawyi Pauru tuwe­mo­poĩꞌãm tehay hamo toꞌy­wania Iuteuria eko ewywuat. Miꞌi pote itotiaria iꞌatu­po­ꞌinik kahato.
44,26,2,Miꞌi hawyi Pauru ihay raꞌyn — Morekuat Akipa e waku kahato uruipuẽti en mehĩ katu­pono Iuteu ywania eko kuap kahato hat en. Haꞌa­wy­tepyi uruikuap uruwa­nẽtup hap kuap kahato hat en hap e. Miꞌi pote uhehay kuap kahato hano aru ereĩneꞌen e. Miꞌi pote yt arekenꞌẽ hin i uhehay moherep epiat hamo uruꞌy­wania kyꞌe hat en mote e. Uiꞌy­wania Iuteu ywania iꞌatuehay koꞌi koꞌi kahato mesup uhete mehĩ maꞌato yt pywo pe i hap e. Uimo­wepit ro en katu­pono etikuap poꞌog iraniaꞌin kai Iuteuria eko koꞌi toꞌoehay awãi awãi hap koꞌi e. Miꞌi pote ehekatup kahato pyno uhehay mehĩ e katu­pono areĩneꞌen epo pe uheko kuap hamo sio uito waku rakat areĩneꞌen sio yt hap kuap hamo mehĩ e. Pyno ewetum no ehewaure kaꞌa koꞌi uhepe mehĩꞌin manaꞌin e.
44,26,4,Taꞌi Ieru­sarẽi miaria Iuteu ywania uikuap kahato saꞌa­wy­ꞌipyi uiꞌy­wãꞌĩ pyi te uitag hap uheĩneꞌen hap taꞌa­tukuap kahato torania tawa Ieru­sarẽi miaria e. Saꞌa­wy­ꞌipyi te mesup te uikuap kahato uiꞌy­wania Iuteuria e. Miꞌi hap taꞌa­tu­henoi teran mote taꞌi taꞌa­tu­henoi kuap kahato katu­pono uimotag haria miꞌiria e. Haꞌa­wy­tepyi areĩneꞌen poꞌog iꞌatueko kuap kahato hano torania kai areĩneꞌen e. Taꞌi miꞌi pote uinug saꞌa­wyꞌi iꞌatueko yne moherep hat akag wo e. Taꞌi uhetꞌok itote saꞌa­wyꞌi uiꞌy­wania woꞌo­nãpin hat koro iꞌatuꞌe saꞌa­wyꞌi e. Uiꞌy­wania tikuap kahato aikotã haꞌa­wy­tepyi wuatꞌi eꞌat pe iꞌatueko yne yne atunug at kaꞌap hap.
44,26,6,Morekuat Akipa etikuap apo aikotã uruꞌy­wania iraniaꞌin woꞌo­nãpin haria timohey kahato aiku­ꞌuro hawyi aipiit tuwẽtem i guꞌuro pyi hap e. Maꞌato iraniaꞌin uruꞌy­wania aiku­ꞌuro hawyi aika­huro sese raꞌyn wuatꞌi eꞌat pe e hap taꞌa­tu­mohey hap etikuap e. Pyno miꞌiria yt iꞌatu­wese hin i uhete mehĩ katu­pono atimohey kahato aiku­ꞌuro hawyi Tupana aimoieĩ­neꞌen i aipiit wywo hap e. Taꞌi atimohey yne uipyꞌa puo katu­pono saꞌa­wyꞌi Tupana toꞌe uruꞌy­wania urueꞌa­se­ꞌiꞌin me — Atimoieĩ­neꞌen aru eipiit eiku­ꞌuro hawyi e mesup te ahepe yne e. Taꞌi uruꞌy­wania Iuteuria 12 ywania urutu­kup­teꞌen are miꞌiria timohey kahato Tupana e hap — Woro­ho­ꞌo­moieĩ­neꞌen aru e hap iꞌewyte uito atimohey kahato Tupana piat — Atimo­pakup i aru eipiit e hap uruꞌy­wania ewy e. Miꞌi pote ti rat iraniaꞌin — Urutoria yt imohey i haria — Wãiꞌi­ꞌa­tuꞌe uhepe at kaꞌap e. Maꞌato atiꞌa­tu­muꞌe te pote iraniaꞌin Iuteuria uipun neran uiꞌauka teran ehay pyi e. Morekuat Akipa e mesup taꞌyn koitywy ti putꞌokꞌe raꞌyn Tupana piat — Atunug aru e hap. Gaꞌatpo toihep taꞌyn guꞌuro pyi Tosa­ꞌyru sese ipiit wywo e. Miꞌi uiꞌe hap monik hamo uiꞌauka teran mesup eipo wo uiwy­riaꞌin e Pauru.
44,26,8,Kat poteĩ yt eweimohey i mekewat ikuꞌuro rakaria yne aru Tupana tiꞌa­tu­hymut guꞌuro pyi e hap. Kat pote yt imohey haria wo i eweikup­teꞌen eipe e. Kat poteĩ yt eweimohey i watoĩ­neꞌen ne aiku­ꞌuro hawyi e hap e katu­pono ainug hat Tupana aimoieĩ­neꞌen kuap katu­pono toha­ꞌa­wynug naꞌyn toihymut raꞌyn Tosa­ꞌyru toꞌe hap ewy e. Miꞌi tupono eweimohey ro e.
44,26,9,Saꞌa­wy­ꞌite maꞌato eiꞌewy yt atimohey hin i e. Mekewat eꞌat pe ti yt uiwese hin i areĩneꞌen yne imohey haria ete e. Pywo ti rat saꞌa­wyꞌi mekewat Iesui tawa Nasare kaipywiat ewanĩkap koro wo areĩneꞌen e. Mekewat eꞌat pe atiꞌa­tu­moma teran Iesui set mesuwat yi totepyi e. Miꞌi haype atiꞌa­tu­mo­weityk teran yne yne imohey haria e. Yt naku i yn atunug Iesui ete saꞌa­wyꞌi e. Saꞌa­wyꞌi tawa Ieru­sarẽi me atiꞌa­tu­ꞌuka Iesui emiit yt naku i hap ewy atunug miꞌiria ete e. Iraniaꞌin atiꞌa­tu­pyhyp woꞌo­pyhyp hawe imohey haria wakuaria Tupana ewywuaria pytkai e. Mekewat eꞌat pe paꞌi kororia — Waku wati­ꞌa­tu­ꞌuka miꞌiria sio yt iꞌatuꞌe uhepe. Miꞌi pote — Toꞌiro wati­ꞌa­tu­ꞌuka areꞌe yn. Miꞌi hawyi paꞌi kororia miꞌairo wo areĩneꞌen Iesui mohey haria moweityk tawa Ieru­sarẽi piat hamo e Pauru.
44,26,11,Karania wo wewuaꞌi atiꞌa­tupak pak imohey haria wuatꞌi Iuteuria wat yat Tupana mõtypot yat pe e. Atiky­ꞌesat kahato waure­ꞌi­ꞌa­tuꞌe mekewat iꞌatuepiat Iesui mohey hap ete hap e. Marakꞌa wo sese areĩneꞌen iꞌatuete. Iꞌatuehay saꞌag Tupana etiat hap atiky­ꞌesat kahato e. Saꞌa­wyꞌi tawa iraniaꞌin atiꞌa­tu­pugha atiꞌa­tu­ꞌa­piheg imohey haria e.
44,26,12,Miꞌi hawyi areto tawa Tamaku kape imohey haria itotiaria atusa­tyꞌi satyꞌi hamo e. Uipo pe atioto miwan paꞌi kororia kaipywiat uipo­ꞌoro hap imohey haria yne apiheg hamuat hap e Pauru.
44,26,13,Miꞌi hawyi maꞌato atpo­sake turan uito muꞌap upi turan araꞌa­kasa ariãty hapyke kahato rakat kape poꞌog poꞌog at hapyke hap kai hap kape arahaꞌat mehĩ e. Yt uheso hin i morekuat Akipa e katu­pono iraniaꞌin sura­raꞌin uhupiaria tikuap yne mesuwat uiꞌe hap pywuat e hap katu­pono miꞌiria iꞌewyte teꞌe­ra­ꞌa­kasa yne mekewat muꞌap upiat ariãty hapyke uhetiat hap kape e.
44,26,14,Miꞌi ariãty putꞌokꞌe kahato uhete hawyi araꞌat kahato raꞌyn yi kape hawyi atikuap sehay uity pusu puo mekewat uruꞌy­wania Epaiku pusu puo — Sauru Sauru e kat e hap upi kat e hap upi uimo­sa­tyꞌi satyꞌi kahato en mehĩ e. Karãpe wati­ꞌa­tu­moe­wyry aihũria kawaru koꞌi moryꞌa koro iãi wo hawyi tuwat meremo maꞌato aihũ yt toto teran i hawyi tuꞌuka toꞌopy wywo mekewat moryꞌa ete. Miꞌi hawyi poꞌog poꞌog haty hap toipuẽti e. Miꞌi e hap ewy ereĩneꞌen. Miꞌi pote poꞌog haty raꞌyn eete mehĩ e uhepe mekewat ariãty toĩneꞌen kahato uhete turan e.
44,26,15,Miꞌi hawyi apoꞌare — Uweĩ En Uika­ꞌiwat are.
44,26,16,Miꞌi hawyi uiwesat — Uito ti Iesui emiꞌa­piheg apiheg e hawyi erepoĩꞌãm no Sauru e katu­pono woronug neran en uheropat hano e. Mesup woro­ꞌairo en uhemiit no uhehay moherep hamo uimo­herep wuatꞌi ywania kapiat hamo woro­ꞌairo mesup Sauru e uhepe. Atiky­ꞌesat etimo­herep miitꞌin me ewaꞌa­kasa mesuwiat hap iꞌewyte atiky­ꞌesat etimo­herep miitꞌin me yne uhepiat emoꞌa­kasa mesuwiat hap mehĩ e uhepe e.
44,26,17,Waku eꞌywania kape iꞌewyte iraniaꞌin ywania kape woro­po­ꞌoro maꞌato areĩneꞌen aru ewywo ewanĩ­kaptia po piat ereĩneꞌen turan. Epowyro hat areĩneꞌen aikope aikope ereto hap upi e uhepe. Woro­po­ꞌoro en wuatꞌi miitꞌin kape e. Miꞌiria tukup­teꞌen aikotã yt ihapytig i rakaria ewy katu­pono yt karãpe i teꞌe­ra­ꞌa­kasa te Tupana taꞌa­tu­pyꞌa pe yt taꞌa­tu­mohey i pote. Miꞌi pote woro­po­ꞌoro en iꞌatu­moe­ha­pytig hamo mekewat iꞌypy­rywiat hap kaipyi uheꞌa­riãty hot kapiat iꞌatu­mo­ꞌa­kasa hamo e. Mesu­wa­ro­tiaria yt uimohey i te haria yne ahiag po pywiaria tukup­teꞌen e. Miꞌi pote woro­po­ꞌoro en ahiag pohari hamo e. Miꞌi hawyi ti aru uipo piaria wo raꞌyn miꞌiria tukup­teꞌen uhyt e uhepe itote e. Miꞌi hawyi ti aru wakuaria uimẽ­pytꞌin no raꞌyn teꞌe­ro­py­huꞌat e. Uimohey haria ti aru uhaꞌy­ruꞌin uhaki­ꞌytꞌin sem koꞌi myꞌa­setpe ahytmoi wuatꞌi eꞌat pe etiꞌa­tu­muꞌe uhetiano hawyi e uhepe. Miꞌi tã ti aru atunug uhyt e uhepe mekewat muꞌap upi tawa Tamaku kapiat uhewyry turan e Pauru.
44,26,19,Morekuat Akipa e miꞌi hawyi uimiẽtup atipy kaipywiat sehay yt atiwaure hin i mehĩ e. Taꞌi toꞌe uhepe e hap ewy atunug at kaꞌap haꞌa­wy­tepyi mesup te miꞌi yn atunug mehĩ e. Taꞌi atunug naꞌyn Tupana mimo­herep imiky­ꞌesat ok tã e. Miꞌi hawyi areto raꞌyn tawa Tamaku kape hawyi itote atiꞌa­tu­muꞌe kahato itotiaria — Eweiꞌatoiat ro yne eiminug saꞌag koꞌi hawyi eweiꞌaipok to Tupana kape hawyi ewetunug no eipyꞌa pyi wakuat miitꞌin me eimi­mohey moherep wuatꞌi piat hamo are yn tawa Ieru­sarẽi miaria pe. Iꞌewyte yi Iuteu totiaria iꞌewyte aikope aikope iraniaꞌin ywania tukup­teꞌen hap totiaria atiꞌa­tu­muꞌe Uruka­ꞌiwat ete e.
44,26,21,Miꞌi hap upi gaꞌatpo iraniaꞌin uiꞌy­wania Iuteuria tawa Ieru­sarẽi miaria iꞌatu­py­ꞌahak kahato uhete hawyi taꞌa­tu­po­ꞌoro sura­raꞌin uiꞌauka hamo e.
44,26,22,Maꞌato Tupana uheha­kye­raꞌat raꞌyn porap uiꞌauka hap turan iꞌatupo pyi e. Taꞌi uihep esura­raꞌin iꞌatupo pyi e. Waku kahato rasig Tupana katu­pono mesup areĩneꞌen mesuwe ihay moherep hamo toꞌe hap ewy e. Wẽtup ehay yn ahenoi kahato ihaky­ꞌeꞌi rakaria pe hekat rakaria pe. Wẽtup ehay yn ahenoi henoi mekewat saꞌa­wy­ꞌiwuat sehay Tupana mimo­herep yianmiaria ehay nimuaria ehay ewywuat Musei ehay ewywuat yn ahenoi henoi wuatꞌi pe iꞌewyte ehepe e Pauru. Aikotã yianme taꞌa­tuenoi — Aipo­typot Tupana Mipo­ꞌoro tut aru hoꞌopot hamo guꞌuro pywiat wẽtem saꞌa­wy­ꞌiwuat hanuat iꞌatuꞌe hap ewy areꞌe yn e. Aikotã saꞌa­wyꞌi Tupana ehay moherep haria taꞌa­tu­henoi hap ewy aikotã Tupana Mipo­ꞌoro topy­huꞌat aru hẽtyhot rakat ewy Iuteu ywania pe iꞌewyte iraniaꞌin ywania pe iꞌypyryp hap hep hamo hap taꞌa­tu­henoi yianme hap ewy yn uhehay e.
44,26,24,Saꞌa­wy­ꞌi­wuaria mienoi ewywuat yn ahenoi kahato te mesup morekuat Akipa e Pauru turan morekuat Wetu ihay tek taꞌyn tehay pirik wo — Pauru esoꞌok kahato raꞌyn uhyt e. Taꞌi eremoe­soꞌok taꞌyn eremuꞌe poityꞌi pote e Wetu.
44,26,25,Maꞌato Pauru tiwesat — Yt uhesoꞌok hin i pytkai i morekuat wakuat Wetu e. Maꞌato ti ahenoi ehepe pywuat sese sehay. Yt hesoꞌok takat ehay ewy i uhehay e.
44,26,26,Taꞌi morekuat Akipa tikuap kahato pywuat uiꞌe hap yne katu­pono miꞌi pote yt aremõti hin i uhehay pupi katu­pono yt migꞌi wo hin i Iesui tuwẽtem guꞌuro pyi e. Iꞌatu kahato Iesui kapiat akasa haria Ieru­sarẽi me e. Iꞌewyte morekuat Akipa tiꞌa­tukuap kahato yne Miꞌi Miit etiat are e Pauru morekuat Wetu pe.
44,26,27,Miꞌi hawyi Pauru toꞌe — Morekuat Akipa etipywo apo Tupana ehay moherep haria saꞌa­wy­ꞌi­wuaria mienoi koꞌi Miꞌi Miit etiat e. Taꞌi atikuap kahato uipyꞌa pe imohey hat ereĩneꞌen hap e Pauru.
44,26,28,Miꞌi hawyi morekuat Akipa tiwesat — Pãi porap uinug Iesui mohey hano en e Pauru pe.
44,26,29,Miꞌi hawyi Pauru tiwesat — Miꞌi hap yn ahẽtup Tupana pe e. Atiky­ꞌesat kahato yne eipe urupo­typot Iesui mohey haria uiꞌewy hap yn ahẽtup at kaꞌap Tupana pe. Waku pe kahato Tupana Mipo­ꞌoro mohey sese haria eweikup­teꞌen uiꞌewy hap pãi. Atiky­ꞌesat uipyꞌa pe yne eipe uiꞌewy hap e. Maꞌato yt atiky­ꞌesat i eipe woꞌo­pyhyp hawe uito ewy hap e. Toran naꞌyn uiꞌe hap mehĩꞌin manaꞌin e Pauru.
44,26,30,Miꞌi hawyi morekuat Wetu ipoĩꞌãm morekuat Akipa eharyꞌi Pere­nisi wywo hawyi yne itotiaria iꞌatu­poĩꞌãm hawyi tuwat yne raꞌyn Pauru pyi. More­kuaria tuweran hawyi — Pywo ti rat yt kat e i toiꞌa­parap iꞌatuꞌe toꞌope. Yt naku i miꞌi miit ewywuat woꞌo­pyhik hawe iꞌatuꞌe toꞌope. Yt kan hamo i wati­ꞌauka miꞌi miit Iuteu ywania miky­ꞌesat ewy katu­pono yt toiꞌa­parap hin i iꞌatuꞌe more­kuaria toꞌope Pauru piat pe.
44,26,32,Miꞌi hawyi morekuat Akipa toꞌe morekuat Wetu pe — Meiẽwat emipyhyp Pauru waku pe toĩneꞌen uiwa­nẽtup hawe e. Pyno waku etihep mekewat woꞌo­pyhyp hap wyi. Etiky­ꞌesat pote waku raꞌyn mipoꞌi pok wen maꞌato toto teran morekuat koro Sesa kape pote waku wati­po­ꞌoro miꞌi miit imiky­ꞌesat ewy e morekuat Akipa morekuat Wetu pe.Miꞌi hap etiat atiwan yne mesuwe uito Iruka.
44,27,1,Miꞌi hawyi morekuat Wetu toꞌe tesu­rara koro Iuriu pe — Mehĩ e atipo­ꞌoro teran uimi­pyhik Pauru iꞌewyte iraniaꞌin uimi­pyhik koꞌi aipo­typot koro Sesa kape ahetama Itaria kape e. Pyno etikaykay ro ahesu­ra­raꞌin sem hawyi etum no Pauru iꞌewyte iraniaꞌin iꞌatuepe hawyi eweipo­ꞌoro ro miꞌiria yne aheꞌyara koro pe aipo­typot Sesa kape ahetama Itaria kape e. Miꞌi hawyi urutu­we­hytꞌok taꞌyn yara wato tawa Ãta­mi­tinu kaipywiat pe. Miꞌi hawyi urutuwat yi Asia hypopy upi. Miꞌi hawyi urutu­we­ꞌapun ihy pya kape. Uruwywo toto Aritaku yi Masẽ­tunia tawa Tesa­ro­nika kaipywiat.
44,27,3,Heꞌi­hotꞌok pe putꞌok­ꞌu­ru­toꞌe tawa Sitãu me. Miꞌi hawyi surara koro Iuriu iwese kahato tomi­pyhik Pauru ete — Waku ereto ewyriaꞌin yat kape e. Waku erenuk itote e Pauru pe.
44,27,4,Miꞌi hawyi urutuwat i raꞌyn yara koro puo tawa Sitãu myi maꞌato wasere yt urupo­wyro i kahato. Uruowa kape pote urutuwat yi hit yꞌy pyꞌa­setpiat Sipiri kape wasere reꞌym me yityꞌok og muo urutuwat. Yi hit Sipiri totepyi urutuwat yꞌy wato sakpo pya wuat yi Sirisia kape yi Pãwiria upi. Itote pyi putꞌok­ꞌu­ru­toꞌe tawa Mira yi Irisia tote.
44,27,6,Tawa Mira tote surara akag tipuẽti wẽtup yara wato tawa Aresã­tira kaipywiat yi Itaria kapiat. Toipuẽti hawyi urupag yara wato pe.
44,27,7,Miꞌi hawyi urutuwat hepamo karania eꞌat neꞌi urutuwat wasere owa kape yi hit yꞌy pyꞌsetpiat yi ywypyiꞌa Kereta kape. Miꞌi hawyi porap putꞌok­ꞌu­ru­toꞌe yi a tawa Nitu ete maꞌato wasere wato poityꞌi pote urutuwat yꞌy sakpo wasere ywyt puo yi a yꞌy pyꞌa­setpiat Kereta kape urutuwat ywypyiꞌa Saumuna sakpo. Yityꞌok og muo urutuwat teran maꞌato niatpo kahato urutuwat.
44,27,8,Miꞌi hawyi putꞌok­ꞌu­ru­toꞌe wẽtup wã note misetꞌok wã wakuat e hap tote yt pya i tawa Iraseia pyi.
44,27,9,Miꞌi hawyi wasere poityꞌi yꞌy ete pote aipo­hari kahato itote. Iꞌaman mot hap eꞌat yt pya i pote wasere kahato toĩneꞌen yꞌy wato ete. Miꞌi hawyi yt uruewyry kuap i at kaꞌap.
44,27,10,Miꞌi hawyi Pauru toꞌe yara wato piaria pe — Uhytꞌiꞌin e atikuap taꞌyn uipyꞌa pe yt naku i tut ahewyry hap ete. Waho­ꞌopot kahato irane ti. Taꞌi aipo­hari irane hap ti atikuap taꞌyn. Taꞌi yt naku i hamuat wyti aheka­reꞌen koꞌi ete aheꞌyara koro ete iꞌewyte aheĩneꞌen hap ete tut hamuat e Pauru yara piaria pe.
44,27,11,Maꞌato surara akag timohey poꞌog yara wato ãpokiat irokirẽ yara kaꞌiwat ehay poꞌog Pauru ehay kai. Maꞌato Pauru ehay yt toto­mohey hin i Tupana e hap pytkai. Miꞌi pote — Mekewat wã tote yt naku i iꞌaman mot pe watu­kup­teꞌen mesuwe iꞌatuꞌe taꞌa­tuehay wo. Toꞌiro watuwat meiũpepyi iꞌatuꞌe porap yne. Miꞌi pote waku wahãꞌãg sio putꞌok­wa­toꞌe yi Wenise tote sio yt iꞌatuꞌe. Itote waku kahato wato­kosap iꞌaman mot yi Kereta wã note iꞌatuꞌe. Kat pote mekewat wã kaipyi wata­ꞌa­kasa at apyk hap kape aikope wasere yt tut i hap kape iꞌatuꞌe toꞌope. Waikiru kawiat ariaꞌyp posak iãꞌãkap kape heremo pote itote waku aheꞌyara wato eiam mo iꞌatuꞌe. Miꞌi pote waku kahato katu­pono wasere yt iꞌauka kuap i aheꞌyara itote iꞌatuꞌe torania yara koro akag koꞌi toꞌope. — Yt naku i rat watuwat mesu­wepyi mehĩꞌin e Pauru pytkai — Toꞌiro iꞌatuꞌe yn.
44,27,13,Miꞌi hawyi wasere ran putꞌokꞌe at posak kaipyi urueꞌyara koro ete hawyi — Toꞌiro toꞌiro mesup taꞌyn waku watuwat iꞌatuꞌe. Miꞌi hawyi taꞌa­tuhep yꞌy pyi yara wato asaity nug hap. Miꞌi hawyi urutuwat i raꞌyn ihypopy upi yt pya i poꞌog yi ywypyiꞌa Kereta kai. Miꞌi rokirẽ saĩke urutuwat hawyi wasere kahato i raꞌyn putꞌokꞌe uruowa ete ihyemyiꞌa koro kaipywiat tut urumogyt hap. Miꞌi hawyi teꞌe­roꞌe toꞌope — Yt naku i kahato meiẽ wasere iꞌatuꞌe. Miꞌi hawyi poꞌog naꞌyn putꞌokꞌe haty wo hawyi ywytu uato raꞌyn ikohyeput kahato uruewa ete mekewat at sakpo hap kaipyi waikiru wato ieĩneꞌen hap kaipyi tut.
44,27,15,Miꞌi hawyi mekewat ywytu uato teꞌe­ropun haty wo urueꞌyara koro. Miꞌi hawyi yt urutuwat kuap i wasere owa kape. Miꞌi pote urupohep yara wato mohãpyk hap ete hawyi uruereto wasere yn naꞌyn.
44,27,16,Miꞌi hawyi wẽtup yi ywypyiꞌa hit Karauta e hap het rakat og muo uruto­ko­kaꞌat. Niatpo kahato urutuwat wasere upi hawyi urutopag urueꞌyara hit urumiekyi saity upi urueꞌyara wato pe yꞌy pyi. Miꞌi hawyi uruimoheg urueꞌyara hit iheg me hawyi uruipoꞌi poꞌi yne urueꞌyara koro saity wato wo ipikpik hap pupi yne ariaꞌyp moheg hamo. Miꞌi hawyi uruihep wasere eiam uruekyi hap wasere upiat yara wato moewyry hap esokpe wato katu­pono uruto­kenꞌẽ mekewat ywytu uato hesaika kahato rakat pupi. Koran ti itu yt putꞌok­ꞌu­ru­toꞌe i teran yi og me miitꞌin u hap yi perup yꞌy kawiat hap pupi. Miꞌi hawyi meremo urutuwat wasere upi aikowo aikowo wasere miky­ꞌesat ewy.
44,27,18,Miꞌi hawyi at kaꞌap wasere wato tiꞌauka auka yꞌy pe urueꞌyara koro. Miꞌi hawyi heꞌi­hotꞌok pe hawyi ipotyi kahato hawyi — Uruku­ꞌuro hap yt pya hin i urutoꞌe uruto­ꞌope. — Pyno toꞌiro wati­pugha aheka­reꞌen yne yꞌy pe yara koro peho­roꞌi hamo. Myeꞌym eꞌat hawyi uruipugha raꞌyn yꞌy pe yara wato asaity koꞌi uruipugha yne urupo wo ywytu uato ipoityꞌi pote.
44,27,20,Miꞌi hawyi karania eꞌat neꞌi raꞌyn urutu­kup­teꞌen itote iꞌypyryp we yt uruikuap hin i. Yt tuwekuap i at waikiru koꞌi hun moityꞌi pote. Itote ywytu uato pote wasere uato kahato at kaꞌap. Miꞌi hawyi — Taꞌi watopap watopap irane wyti iꞌatuꞌe toꞌope itote. Yt uwe i meiũ aipo­wyro kuap hat iꞌatuꞌe yara wato apykok haria.
44,27,21,Karania eꞌat neꞌi raꞌyn itote yt kat i iꞌatu­miꞌu yt teꞌe­renuk i e. Miꞌi hawyi Pauru ipoĩꞌãm iꞌatu­py­ꞌa­setpe hawyi toꞌe — Uhytꞌiꞌin pywo pe ti areꞌe saꞌa­wyꞌi ehepe — Yt eweiwat reiꞌo mesuwat wã pyi yꞌy koro kape areꞌe saꞌa­wyꞌi einãpin hap are. Maꞌato uhehay upiat eweipy­huꞌat saꞌa­wyꞌi pote yt watuwat i saꞌa­wyꞌi yi ywypyiꞌa Kereta pyi mesuwat ahepiat hoꞌopot hamuat kape ahekat koꞌi pugha hamuat kape yt watuwat i e.
44,27,22,Maꞌato meiũ woro­ho­ꞌo­nãpin i raꞌyn. Pyno eiwepit ro katu­pono yt uwe i wyti eipe wuaria ikuꞌuro irane e Tupana e. Pywo ti rat aheꞌyara koro yn aru ikuꞌuro e Pauru yianme.
44,27,23,Kat pote mũki meke atipy piat Tupana emiit putꞌokꞌe tehay uhepiat hamo e. Pywo ti Tupana sese tipo­ꞌoro uhowawi temiit sese atipy kaipyi katu­pono uito hemiit sese e.
44,27,24,Mũki Tupana mipo­ꞌoro toꞌe uhepe — Yt erekenꞌẽ teiꞌo Pauru katu­pono yt ekuꞌuro hin i ti aru mesup katu­pono woro­po­ꞌoro en morekuat koro Sesa muꞌe hamo mehĩ e uhepe. Miꞌi pote ti aru Tupana tieha­kye­raꞌat yne ewywuaria mesuwat yara koro piaria e uhepe mũki Tupana mipo­ꞌoro e.
44,27,25,Uiwy­riaꞌin uito atomohey kahato Tupana mienoi uhepiat aikotã Tupana toꞌe uhepe hap ewy wyti aru tutunug yne toꞌe hap ewy topy­huꞌat aru e. Miꞌi pote eiwe­mo­wepit ro katu­pono Tupana aheha­kye­raꞌat yne ywytu uato po pyi mesup toꞌe hap ewy. Pywo wyti aru putꞌok­wa­toꞌe yne wẽtup yi emyiꞌa ete e. Miꞌi tote wyti aru aheꞌyara koro ikuꞌuro sese maꞌato aito yt aiku­ꞌuro hin i e hap yn atikuap taꞌyn Tupana e hap ewy re e Pauru yianmete.
44,27,27,Miꞌi hawyi 14 eꞌat turan wãtym muo ywytu uato popuo uruko­hye­wyry kahato mekewat yara koro puo mekewat hyemyiꞌa koro Atiatiku e hap het rakat puo maꞌato yt minwa­toꞌe hin i. Miꞌi hawyi mekewat yara koro kaꞌi­waria tikuap taꞌyn yt pya i yi kawiat watoĩ­neꞌen hap.
44,27,28,Miꞌi hawyi taꞌa­tupun yꞌy hy pya hap iãꞌãg hap yꞌy pe. mekewat nu saity etiat hap ihy pya sio yt kuap hamo. Miꞌi hawyi hãꞌãg hãꞌãg turan toĩneꞌen ihy pya hap 20 iãꞌãg hap yi kape. Tuwat poꞌog naꞌyn yianme hawyi taꞌa­tuiãꞌãg i maꞌato miꞌi hawyi 15 iãꞌãg hap yn naꞌyn ihy pya hap taꞌa­tu­puẽti.
44,27,29,Miꞌi hawyi teꞌe­ro­kenꞌẽ kahato hawyi — Taꞌi putꞌok­wa­toꞌe aru meremo yẽpe enu wato ete iꞌatuꞌe haty wo. Tuwe­ꞌauka ti aru urueꞌyara taꞌa­tu­ꞌetu. Miꞌi pote taꞌa­tupun taꞌa­tue­ꞌyara etuꞌa pyi iꞌasaity ipotyi rakat imopy­huꞌat hap koꞌi. Miꞌi hawyi urueꞌyara topy­huꞌat iheg me tosaity koꞌi ete. Miꞌi hawyi merep taꞌyn taꞌa­tu­ky­ꞌesat kahato ihotꞌok hap.
44,27,30,Miꞌi hawyi yara koro kaꞌi­waria teꞌe­ro­popy teran yara koro pyi taꞌa­tue­ꞌyara hit puo yt uwe ehamo i. Miꞌi pote taꞌa­tu­mo­ꞌapyk mekewat yara hit yꞌy pe. Miꞌi hawyi teꞌe­roꞌe — Pywo pe ti iãpo uruimoheg neran ipotyi rakat iꞌasaity nug hap ete yara koro iꞌatuꞌe. Maꞌato iꞌatueso neꞌi teꞌe­ro­popy teran haype.
44,27,31,Miꞌi hawyi Pauru toꞌe sura­raꞌin akag me — Wãi neiꞌo yara kaꞌi­waria e. Maꞌato eweiwat mekewat yara hit pe pote ti aru eweipap yne yne raꞌyn e Tupana uhepe e.
44,27,32,Miꞌi pote sura­raꞌin titek taꞌyn yara hit asaity koꞌi. Miꞌi hawyi yara hit taꞌat raꞌyn yara koro pyi hawyi toto raꞌyn yꞌy upi yt uwe wywo i.
44,27,33,Miꞌi hawyi yt pya i raꞌyn ihotꞌok turan Pauru toꞌe iꞌatuepe — Mehĩꞌin e toꞌiro watenuk e katu­pono koityꞌi 14 eꞌat raꞌyn yt kat i raꞌyn miꞌu ewetuꞌu kat pote muꞌap upi ipoityꞌi pono yt ewehenuk teran i e.
44,27,34,Miꞌi pote woro­ho­ꞌo­nãpin ewehenuk to uheywytꞌin are katu­pono miꞌi ewetunug mote ehesaika i raꞌyn e. Pywo ti rat — Yt uwe i eipe ikuꞌuro meiũpe iꞌewyte yt kat i ti aru haty ehete e Tupana uhepe gaꞌatpo e Pauru yara piaria pe.
44,27,35,Miꞌi hawyi Pauru tat man topo pe hawyi toꞌe Tupana pe — Waku emiium Uruꞌywot e hawyi toipatꞌok patꞌok wuatꞌi ehamo hawyi tutuꞌu saꞌa­wyꞌi wuatꞌi ehamo.
44,27,36,Miꞌi hawyi iꞌatu­wepit kahato itotiaria hawyi iꞌewyte teꞌe­renuk taꞌyn Pauru wywo. Miꞌi hawyi taꞌa­tu­mo­rania yne miitꞌin yara koro piaria hawyi taꞌa­tu­puẽti itote 276 miit ipuo.
44,27,38,Miꞌi hawyi iꞌatuꞌok hawyi taꞌa­tu­pugha yne yara pytꞌat koꞌi miꞌu yꞌy pe aheꞌyara wato ipotyꞌi kahato pote e.
44,27,39,Ihotꞌok hawyi teꞌe­ra­ꞌa­kasa yi kape yara wato pyi maꞌato yt taꞌa­tukuap i uwe etama toĩneꞌen itote hap. Miꞌi hawyi teꞌe­ra­ꞌa­kasa wẽtup ihy ypy hit. Miꞌi tote toĩneꞌen yi kyt. Miꞌi hawyi teꞌe­roꞌe toꞌope — Toꞌiro yi kyt kape aheꞌyara koro ehakye­raꞌat hamo iꞌatuꞌe. Waku apo itote wati­herep aheꞌyara iꞌatuꞌe toꞌope.
44,27,40,Miꞌi hawyi taꞌa­tutek taꞌa­tue­ꞌyara saity pytyk hap yꞌy piat hawyi taꞌa­tu­maꞌam sokpe wato ariaꞌyp ete. Miꞌi hawyi — Toꞌiro wasere upi yi kyt kape iꞌatuꞌe. Miꞌi hawyi wasere tomoe­saika tuetiat hawyi urutuwat yi kyt kape wasere wato upi. Miꞌi hawyi putꞌok­ꞌu­ru­toꞌe yara koro puo ihy esaika hap tote aikope yꞌy woꞌo­puẽti hap tote. Itote hikꞌe kahato iheg me raꞌyn nu wato koꞌi tote topy­huꞌat iãpo yt hyryꞌe i raꞌyn. Iꞌywyt­ꞌok­pype ihy esaika tipikpik taꞌyn yara koro hetuꞌa ete.
44,27,42,Miꞌi hawyi sura­raꞌin teꞌe­roꞌe taꞌa­tu­ka­ꞌiwat pe — Toꞌiro wati­ꞌa­tu­ꞌuka yne yne aimi­pyhik koꞌi koran ti itu teꞌe­ro­popy teꞌe­ru­we­ꞌyha wo taꞌa­tu­ꞌetu toꞌope.
44,27,43,Maꞌato surara akag yt tiky­ꞌesat i tomi­pyhik Pauru auka hap pote yt eweiꞌa­tu­ꞌuka teiꞌo aimi­pyhik koꞌi pãi e tesu­ra­raꞌin me. Miꞌi hawyi toꞌe uruepe — Weꞌyha kuap haria peso­ꞌe­weiꞌe ro yꞌy pe. Putꞌok­ꞌe­weiꞌe mono yẽpe ete e.
44,27,44,Maꞌato iraniaꞌin yt weꞌyha kuap i haria waku eweiwat ro ariaꞌyp pemuꞌe hat tote e surara akag uruepe yara piaria pe. Miꞌi hawyi urutuwat raꞌyn yara wato pyi yẽpe kape ariaꞌyp koꞌi tote. Miꞌi hawyi putꞌok­ꞌu­ru­toꞌe torania yẽpe ete yt wẽtup ok i ikuꞌuro yꞌy pe. Tupana tiꞌa­tue­ha­kye­raꞌat yne yne uruto toꞌe hap ewy.Pywo putꞌok­ꞌi­ꞌa­tuꞌe yẽpe ete are uito Iruka. Miꞌi hap etiat atiwan mesuwe.
44,28,1,Miꞌi hawyi putꞌok­ꞌu­ru­toꞌe mekewat yẽpe ete yi kyt rote. — Waku kahato urutoꞌe yt wẽtup i aito ikuꞌuro yꞌy wato pe waku kahato urutoꞌe. Miꞌi hawyi tõꞌẽ miitꞌin uruewawi mekewat yi a etawa kaipy­wiaria hawyi — Kat eĩ eiwat eheꞌyi a set urutoꞌe iꞌatuepe hawyi — Yi a Mauta urueꞌyi a set mesuwe iꞌatuꞌe.
44,28,2,Miꞌi hawyi waku kahato uruipuẽti meimuẽ­wuaria yi ywypyiꞌa Mauta totiaria. Iꞌatu­wese kahato itote urupo­wyro kahato. Meremo taꞌa­tu­ꞌuhu aria wato mekewat yi kyt yẽpeke hawyi — Eiwe­mõpe ro meikowo mehĩꞌin iꞌatuꞌe uruepe katu­pono uruenaꞌak kahato yꞌy wato pyi urutu­wẽtem e. Iꞌewyte iꞌaman hewo kahato itote pote iraꞌak kahato topy­huꞌat. Miꞌi pote itotiaria meremo aria wato taꞌa­tunug uruwe­mõpe hamo. Iꞌatu­wese kahato yi ywypyiꞌa Mauta wẽtup ywania uruto pytkai waku kahato uruipuẽti.
44,28,3,Miꞌi hawyi Pauru toto aria kat hamo. Toterut wẽtup apeman aria hawyi toipo­rokpun yne aria wato pe turan wẽtup moi miit auka rakat tuwẽtem aria apeman kaꞌa pyi hawyi iporokꞌat Pauru po ete haty wo. Miꞌi hawyi ipo ete iheg me kahato topy­huꞌat.
44,28,4,Miꞌi hawyi ywypyiꞌa totiaria mekewat Mauta piaria teꞌe­ra­ꞌa­kasa moi Pauru po etiat hãi heg hap kape hawyi teꞌe­roꞌe toꞌope — Pywo ti ewy rat meiẽwat miit woꞌo­pot­ꞌauka hat toĩneꞌen iꞌatuꞌe. Yt ikuꞌuro hin i yꞌy koro pe maꞌato mesup iminug saꞌag saꞌa­wy­ꞌiwuat tut howawi iꞌauka hamo iꞌatuꞌe. Miꞌi hawyi meremo Pauru tipun topo ete pyi mekewat moi aria wato pe hawyi yt haty i tuete ipo ete.
44,28,6,Miꞌi hawyi itotiaria teꞌe­ra­haꞌat kahato Pauru kape katu­pono taꞌa­tue­katup ipuk aru hawyi aru ikuꞌuro meremo hap mekewat moi yt naku i kahato rakat taꞌa­tukuap pote maꞌato taꞌa­tue­katup potꞌi pytkai yt kat i haty Pauru ete. Miꞌi pote wẽtup upi teꞌe­ru­wa­nẽtup — Pauru ti Tupana iꞌatuꞌe.
44,28,7,Mekewat eꞌat pe yt pya i yẽpe kai tukup­teꞌen itote go wato koꞌi yi ywypyiꞌa akag Pupiriu e hap het rakat wat. — Waku kahato uruka­ꞌiwat urupo­rekuat Pupiriu iꞌatuꞌe itotiaria ywypyiꞌa piaria. Ihotꞌok hawyi urutuwat raꞌyn morekuat Pupiriu yat wato kape. Putꞌok­ꞌu­ru­toꞌe itote hawyi meremo — Eiwe­hytꞌok to e uruepe. Miꞌi hawyi Pupiriu wywo uruto­kosap myeꞌym eꞌat. Urutu­kup­teꞌen waku kahato itote. Miꞌi hawyi uruipuẽti itote morekuat ywot iꞌahu kahato itote iꞌokpy su kahato rakat ipiit sakup hap wywo. Miꞌi hawyi Pauru toto taꞌa­kasa hamo hawyi — Tupana e etimoe­hãite Pupiriu ywot hap ahẽtup epe e hawyi tuwe­po­po­rokpun iꞌahu kahato rakat rote hawyi meremo ihãite i raꞌyn.
44,28,9,Morekuat Pupiriu ywot moehãite hap iraniaꞌin tikuap hawyi tõꞌẽ tõꞌẽ Pauru kape iꞌahu rakaria ywypyiꞌa piaria. Miꞌi hawyi iꞌewyte Tupana tiꞌa­tu­moe­hãite yne itotiaria Pauru po wo.
44,28,10,Miꞌi hawyi itotiaria imõtypot kahato Pauru. Miꞌi pote urutuwat hap eꞌat pe taꞌa­tu­hytmoi kahato urueꞌyara pe urumie­reto muꞌap upiat urumiꞌu wuat kat koꞌi kat koꞌi urumi­ky­ꞌesat ok tã. Myeꞌym ewaty urutu­kup­teꞌen ywypyiꞌa Mauta tote hawyi urutuwat i raꞌyn wẽtup yara koro puo mekewat yara wato tawa wato Aresã­tira kaipywiat eꞌyara puo heiꞌaman mot ywypyiꞌa Mauta e hap totiat rakat puo. Miꞌi yara wato set ti Tupana mẽpyt paat e hap het rakat. Miꞌi puo urutuwat yi Mauta pyi.
44,28,12,Miꞌi hawyi putꞌok­ꞌu­ru­toꞌe tawa wato Sira­kusa tote. Miꞌi tote uruto­py­huꞌat myeꞌym eꞌat.
44,28,13,Miꞌi hawyi urutuwat i yi ẽpeke pyi wẽtup tawa kape hawyi putꞌok­ꞌu­ru­toꞌe at upi mekewat tawa Iresiu tote. Heꞌi­hotꞌok pe wasere at posak pyi waikiru Kurusa iãꞌãkap kaipyi tut raꞌyn miꞌi pote urutuwat i raꞌyn wasere upi. Typy eꞌat hawyi meremo putꞌok­ꞌu­ru­toꞌe raꞌyn tawa Puteuri tote.
44,28,14,Miꞌi hawyi Tawa Puteuri totiaria Iesui mohey haria uruiꞌa­tukat. Miꞌi hawyi iꞌatu­wese kahato uruete — Eweipy­huꞌat ro uruwywo uruywytꞌin iꞌatuꞌe. Miꞌi pote urutu­kup­teꞌen 7 eꞌat iꞌatuꞌyat rote. Miꞌi hawyi urutuwat i raꞌyn tawa Puteuri totepyi tawa koro Huma kape mekewat muꞌap yi upi. Miꞌi hawyi Iesui mohey haria tikuap taꞌyn putꞌok­ꞌu­ru­toꞌe tawa Huma piat hap. Miꞌi hawyi tõꞌẽ tõꞌẽ kahato uruewawi urukat hamo. Miꞌi hawyi mekewat tawa hit Apiu eꞌoken note uruto­ꞌo­puẽti mekewat myeꞌym ok weneru i weneru i e hap het rakat rote. Miꞌi hawyi Pauru taꞌa­kasa Iesui mohey haria sem ewawiat hawyi — Waku e Tupana pe tuwehum kahato iwepit i raꞌyn.
44,28,16,Tawa Huma piat putꞌok­ꞌu­ru­toꞌe hawyi surara akag toꞌe Pauru pe — Woro­ꞌatoiat en uhesu­rara wywo Pauru e. Uimi­pyhik sese ereĩneꞌen ne maꞌato waku uhesu­rara wywo ereĩneꞌen wuatꞌi eꞌat pe aikope aikope emiky­ꞌesat ewy e Pauru pe surara koro.
44,28,17,Miꞌi hawyi Pauru toĩneꞌen Tawa koro Huma tote myeꞌym eꞌat rokirẽ toiꞌa­tu­kaykay tuwe­wawi toꞌy­wania meimuẽwat Iuteuria akagnia toiꞌa­tu­kaykay tuwe­wawi tuwenoi hamo. Teꞌe­ru­wa­ꞌa­tunug yne hawyi Pauru toꞌe iꞌatuepe — Uiꞌy­wania e yt kat no i ti atomaꞌat aiꞌy­wa­niaria tawa Ieru­sarẽi miaria pytkai uipyhik taꞌyn itote uiꞌauka teran haype e. Iꞌewyte aiꞌy­wotꞌin eko ewy atunug torania uimotag hap koꞌi mesup te e. Miꞌi pytkai uipyhik pe ariot ehowawi tawa Ieru­sarẽi myi. Huma­nuꞌin esurara po pe areĩneꞌen ne e Pauru Iuteuria pe.
44,28,18,Iuteuria akagnia tawa Ieru­sarẽi miaria yt naku i iꞌatuꞌe uhepe — Eweiꞌauka ro Pauru iꞌatuꞌe Iuteuria akagnia Humanu ywania more­kuaria pe. Miꞌi hawyi Humanu ywania pore­kuaria apo apoꞌi­ꞌa­tuꞌe uhepe. Taꞌa­tukat uiminug saꞌag koꞌi itote wen maꞌato yt kat i saꞌag uhetiat taꞌa­tu­puẽti taꞌa­tu­ꞌa­tukat kahato pytkai e Pauru.
44,28,19,Miꞌi hawyi iꞌatu­pohep teran maꞌato wãi yt eipohep teiꞌo iꞌatuꞌe aiꞌy­wania Iuteuria Humanu pore­kuaria pe uiꞌauka teran haype. Miꞌi pote — Areto teran pyno morekuat koro Sesa kape waku apo uito sio yt kuap hamo are yn itote. Miꞌi hawyi more­kuaria uipo­ꞌoro meikowo taꞌa­tu­ꞌakag Sesa kape uiꞌe hap ewy. Miꞌi pote uhehay irane ikoro wywo e. Maꞌato uiwetiat yn ahenoi morekuat Sesa pe e. Yt kat areꞌe i aru saꞌag ehetiat uiꞌy­wania iꞌewyte yt kat areꞌe i aiꞌy­wania tawa Ieru­sarẽi piaria etiat ikoro pe e Pauru. Miꞌi tupono moro­ho­ꞌo­kaykay eipe meikowo mesup uiꞌy­wania eiꞌa­kasa hamo uhehay kuap hamo katu­pono uiꞌy­wania eipe pote e. Uiwy­riaꞌin aiꞌy­wania timohey kahato Tupana Mipo­ꞌoro Aipo­rekuat nuat Aheha­kye­raꞌat kuap hat e. Miꞌi pote mesup aito wato­mohey kahato. Iꞌewyte Miꞌi Miit yn uimie­katup katu­pono atimohey kahato Miꞌi e. Miꞌi aimi­mohey etiano mesup uipyhik hawe areĩneꞌen ehehamo e Pauru toꞌy­wania Iuteuria pe tawa koro Huma totiaria pe.
44,28,21,Miꞌi hawyi taꞌa­tu­wesat Pauru — Yt kat i miwan saꞌag taꞌa­tu­po­ꞌoro uruewawi yi Iuteu kaipyi uhyt iꞌatuꞌe. Yt uwe i tut iꞌewyte meikowo etiat enoi saꞌag hamo iꞌatuꞌe.
44,28,22,Pyno uruiky­ꞌesat ehenoi uruepe emikuap pakup i koꞌi Miꞌi Miit etiat katu­pono teke aru wuatꞌi ywania pe miitꞌin muo mekewat emimohey e. Miꞌi pote iraniaꞌin — Yt naku i wato­mohey Miꞌi Miit iꞌatuꞌe torania mekewat piat pe iꞌatuꞌe Pauru pe.
44,28,23,Miꞌi hawyi Pauru tiꞌa­tu­wesat — Waku kahato woro­ho­ꞌo­muꞌe uimi­mohey ok tã e. Waku eweiꞌa­tu­kaykay aiꞌy­wania hawyi woro­ho­ꞌo­muꞌe Aimie­katup ete e. Miꞌi hawyi — Pyno waku iꞌatuꞌe toꞌope hawyi tuwat.Miꞌi hawyi mekewat eꞌat putꞌokꞌe hawyi tõꞌẽ tõꞌẽ kahato Pauru ywania sem iꞌyat sese kape. Miꞌi hawyi hune pyi te wãtymꞌi kape Pauru yn ihay at toꞌy­wania pe. Toiꞌa­tu­muꞌe kahato aikotã topy­huꞌat Tupana Aipo­rekuat no hap ete. Toiky­ꞌesat itotiaria — Pywo ti rat uruimohey Iesui Tupana Mipo­ꞌoro sese aheha­kye­raꞌat hanuat iꞌatuꞌe hap. Miꞌi pote Musei miwan myi iꞌewyte Tupana ehay moherep haria yianmiaria ehay pyi tohenoi yne Aipo­typot Iesui etiat.
44,28,24,Miꞌi hawyi ipatꞌok itotiaria timohey raꞌyn Pauru ehay Iesui etiat maꞌato iraniaꞌin — Yt rat iꞌatuꞌe.
44,28,25,Miꞌi hawyi itote sehay wo tuꞌuka hap topy­huꞌat itote. Iraniaꞌin — Pywo ti rat Iesui ti Tupana Mipo­ꞌoro Aimie­katup iꞌatuꞌe maꞌato iraniaꞌin — Yt pywo pe i rat aimuꞌe iꞌatuꞌe. Miꞌi hawyi yt imohey i haria teꞌe­ru­wenoi Pauru pe — Urutuwat raꞌyn mio iꞌatuꞌe haty wo. Miꞌi hawyi Pauru toꞌe — Pywo ti saꞌa­wy­ꞌite Tupana Pãꞌãu henoi kahato aiꞌy­wotꞌin me ehetiat e. Mio tã e Isaia pe — Woro­po­ꞌoro en eꞌywania Iuteuria muꞌe hamo e. Miꞌi hawyi ehenoi ro iꞌatuepe uhehay — Ehewaure kaꞌa tukup­teꞌen maꞌato uhehay yt teke kuap i ehewaure kaꞌa pe ereꞌe ro eꞌywania pe e. Taꞌi eweikuap uhehay wen maꞌato yt eweikuap kahato i katu­pono yt teke i eipyꞌa pe eiwa­nẽtup hawe pote ereꞌe ro eꞌywania pe e. Iꞌewyte eheha pe toĩ yne yne heremo kahato wen maꞌato yt eweiꞌa­kasa i te katu­pono yt teke i te eipyꞌa pe eiwa­nẽtup hawe eiwa­ꞌa­kasa hap koꞌi. Kat pote yt uimohey sese i te pote ereꞌe ro eꞌywania pe e. — Eipyꞌa heg kahato ti ereꞌe ro iꞌatuepe. Ehewaure kaꞌa puo ewehẽtup at kaꞌap wen maꞌato yt eweikuap hin i te katu­pono eipyꞌa pe yt eweiꞌa­kasa teran i pote e. Taꞌi yt ewehẽtup teran hin i ehewaure kaꞌa puo uhehay. Miꞌi pote yt ewetunug neran i eipyꞌa pe e. Miꞌi pote ti yt kat i eimo­pakup i hap e. Miꞌi pote ti yt woro­ho­ꞌoe­ha­kye­raꞌat kuap i e ti Tupana saꞌa­wyꞌi aiꞌy­wotꞌin me ehetiat pe tehay moherep hat Isaia miwan me e Pauru Iesui pun haria pe. Miꞌi hawyi tuwat yt imohey i haria turan Pauru toꞌe — Eiwa­nẽtup to uiꞌe hap kape e. Tupana henoi raꞌyn ehepe mesuwat sehay wakuat eheha­kye­raꞌat hanuat etiat maꞌato yt ewetat i miꞌi pote mio iraniaꞌin ywania yt Iuteu ywania i pe raꞌyn Tupana henoi teran tehay wakuat eimipun e. Miꞌiria ti aru haat raꞌyn e. Pywo ti rat miꞌiria wyti aru imohey haria sese wo raꞌyn tukup­teꞌen e Pauru toꞌy­wania tehay pun haria pe. Mio tã e hawyi tuwat tuwat raꞌyn iꞌywania Iuteuria Pauru yat pyi maꞌato tuwat turan tuꞌuka toꞌope sehay wo.
44,28,30,Miꞌi hawyi typy iꞌaman mot pe Pauru tokosap itote tawa koro Huma pe towat toꞌyat pe tomi­puru saꞌup ete rakat pe toĩneꞌen surara piat topyhyp hawe. Itote toiꞌa­tu­muꞌe kahato miitꞌin. — Waku eweihytꞌok Pauru kape e sura­raꞌin wuatꞌi miitꞌin me. Miꞌi hawyi itote toiꞌa­tu­kyꞌe yne topuẽti haria — Eiwe­hytꞌok to e yn torania tehay kuap teran haria pe towy­riaꞌin me.
44,28,31,Miꞌi tote tohenoi kahato aikotã Tupana topy­huꞌat Aipo­typot no wuatꞌi pe yt tokenꞌẽ wywo hin i tohenoi. Yt uwe kuap i wãiꞌe Pauru pe. Itote toiꞌa­tu­muꞌe muꞌe at Aika­ꞌiwat Iesui ete Tupana Mipo­ꞌoro Aipo­rekuat nuat ete. Uito ti Iruka uimiwan waku raꞌyn Toran are.
45,1,1,Humanu Ywania Nãpin Hap Pauru MienoiHumanu ywania kuekatu sese atipo­ꞌoro ehowawi uimiwan me. Uito Pauru are. Uimiwan ni mesup sehay wakuat atipo­ꞌoro ehowawi. Uito ti Tupana mipo­ꞌoro sehay wakuat moherep wuatꞌi ywania puat hanuat. Iesui potmuꞌe sese ti uito. Uito ti Tupana mipo­ꞌoro Iesui Aipo­rekuat moherep hanuat. Saꞌa­wyꞌi te Tupana uiꞌairo hawyi mio tã e uhepe — Mehĩ Pauru e woro­po­ꞌoro Uhaꞌyru Iesui etiat sehay wakuat moherep wuatꞌi puat miitꞌin miat hamo e. Atiky­ꞌesat sehay ewẽ pywiat Uhaꞌyru etiat yn e uhepe.
45,1,2,Aikotã nimo te wuaria uhehay moherep haria pe atum hap ewy woronug e. Nimo te mio tã areꞌe ti raꞌyn uhehay enoi haria pe — Meiũran ti aru atipo­ꞌoro ehowawi Uimi­po­ꞌoro Wuatꞌi Miitꞌin Ehakye­raꞌat hat e. Mio tã e Tosa­ꞌyru Iesui etiat pe e Tupana uhepe. Mesup ti miwan miat toĩneꞌen Uhaꞌyru etiat uiꞌe hap taꞌyn e Tupana uhepe. Koitywy atunug naꞌyn uiꞌe hap ewy. Miꞌi ti atipo­ꞌoro raꞌyn Uhaꞌyru Iesui eipo­rekuat nuat e. Miꞌi ti morekuat Tawi saipepiat sese e katu­pono Tawi emiariru emiariru sese Miꞌi e Tupana uhepe. Miꞌi ti Uhaꞌyru sese e Tupana uhepe. Uiꞌewy hesaika rakat e. Uipãꞌãu wakuat ok tã ne hesaika rakat e. Koitywy atimo­herep taꞌyn uiꞌe hap e Tupana. Koitywy atimo­herep taꞌyn nimuat uiꞌe hap e Tupana. Koitywy Miꞌi moherep hap niatpo kahato raꞌyn aikotã atiõtem guꞌuro pyi Uhaꞌyru e Tupana uhepe haꞌa­wyte uikaykay tehay sytpok hamuat hap tote are.
45,1,5,Tosa­ꞌyru mohey hawyi Tupana iwese kahato uhete. Mio tã e uhepe — Woronug en mehĩ uhemiit sese wo e. Atiky­ꞌesat miitꞌin tukup­teꞌen torania Uhaꞌyru mohey haria wo e. Atiky­ꞌesat kahato Uhaꞌyru taꞌa­tunug Taꞌa­tu­po­rekuat no hap. Miꞌi haype woro­po­ꞌoro en iꞌatu­muꞌe hamuat e Tupana uhepe.
45,1,6,Pyno Humanu ywania uito ti Iesui potpo­ꞌoro Pauru are. Tapyꞌyia Humanu ywania eipe atiky­ꞌesat eipe ipotpo­ꞌo­roria wo uiꞌe­wywuat. Mio tã e raꞌyn ti Tupana ehepe mesup — Ewetunug no Uhaꞌyru Eipo­rekuat no e raꞌyn ehepe. Tupana Eikyꞌe kahato hat pote eiꞌa­tu­kaykay yne tuwe­wawi. Miꞌi hap atiwan mesuwat uimiwan ehowawi Humanu ywania. Mio tã areꞌe Tupana pe — Uruꞌywot kahato En. Esaꞌyru ti Emipo­ꞌoro sese Uruka­ꞌiwat nuat. Miꞌi pote ahẽtup eset upi Esaꞌyru set upi etum no tapy­ꞌyiaria Humanu ywania pe egyiꞌat kahato hap are. Ereĩneꞌen no hegyiꞌat iꞌatuepiat rakano etum no ewese hap yt kat saꞌup i tapyꞌyia Huma­nuꞌin me are. Etunug no miꞌiria woꞌo­wese haria wo aikotã Esaꞌyru ewese hap ewy are Tupana pe.
45,1,8,Haꞌa­wyte atikuap eweimohey Iesui hawyi arehum kahato Tupana kape. Uimo­wepit kahato haria eipe katu­pono ewetunug naꞌyn Iesui Eipo­typot koro wo pote. Koitywy ti yne mesuwat yi totiaria tikuap kahato raꞌyn eipe Iesui mohey haria raꞌyn hap. Miꞌi pote arehum kahato Tupana kape.
45,1,9,"Yt uheso hin i are maꞌato Tupana tikuap yt uheso i hap. Ahẽtup at kaꞌap Tupana kape eipo­wyro hamuat. Yt uheso i uiwy­riaꞌin. Ahẽtup at kaꞌap Tupana kape eika­wiano. Pywo ti rat Tupana tikuap eweikup­teꞌen uiwa­nẽtup hawe at kaꞌap hap. Pywo ti Tupana uiꞌairo tehay wakuat Tosa­ꞌyru Iesui etiat moherep hano. Uipyꞌa pyi ti ateropat ehetiano at kaꞌap. Ahẽtup at kaꞌap Tupana kape eipo­wyro hamuat. Ahẽtup Tupana kape turan mio tã areꞌe — Tupana atiky­ꞌesat kahato uipo­ꞌoro Huma­nuꞌin kapiat uhewyry hamo are. Tupana ewaku hap upi uipo­ꞌoro ro En iꞌatu­muꞌe hamo are. Tupana atiky­ꞌesat kahato uhehay Huma­nuꞌin wywuat hap are mesup te maꞌato yt kat i muꞌap iꞌatue­wawi. Series, "
45,1,11,Atiky­ꞌesat kahato meremo uipo­ꞌoro Huma­nuꞌin kapiat uhewyry hamo. Tupana ewaku hap upi uipo­ꞌoro o iꞌatu­muꞌe hamo. Miꞌi pote etunug o muꞌap iꞌatue­wawi katu­pono teꞌe­ra­ꞌa­kasa uhowawiat hamo tapyꞌyia Humauꞌin kape uipap areꞌe Tupana pe. Atomõꞌẽ teran iꞌatuepe Epãꞌãu miat iꞌatu­poi­tyro hap are. Atiꞌa­tu­moe­saika kary miꞌiria Epãꞌãu wo areꞌe wy. Etunug o muꞌap tapyꞌyia Huma­nuꞌin kapiat uito hamuat are Tupana pe.
45,1,12,Atiky­ꞌesat Iesui mohey hap etiat uruwo­ꞌo­moe­saika moesaika hap itote Tupana. Putꞌok­ꞌu­ru­toꞌe itotiat hawyi urutunug neran Humanu ywania ewanuaria wẽtup miit ewy Esaꞌyru mohey hap upi.
45,1,13,Saꞌa­wyꞌi areꞌe Tupana pe — Areto teran tawa wato Huma kape katu­pono uheinytꞌin uheywytꞌin Esaꞌyru mohey haria kapiat araꞌa­kasa hamo are. Maꞌato ahãꞌãg hawyi toĩneꞌen uipyhyp pyhyp hap kat koꞌi kat koꞌi uikosap hamo. Uiwy­riaꞌin areto teran ehowawi. Miꞌi hap o yt eweiwaure teiꞌo katu­pono woro­ho­ꞌo­moe­saika teran eiperia Iesui mohey hap ete. Iraniaꞌin ywania aikopiat aikopiat kape areto kahu raꞌyn mote areto teran ehowawi eikuap hamo. Maꞌato uipyhyp pyhyp kat koꞌi kat koꞌi ehowawiat uikosap hamo. Koitywy iraniaꞌin miꞌiria teꞌe­ro­py­huꞌat Iesui mohey haria itag nakaria wo raꞌyn. Miꞌi hap ewy atiky­ꞌesat ehetama pe wy. Yt uheso hin i miꞌi pote ahãꞌãg i ahãꞌãg i kahato ehowawi wen maꞌato yt putꞌok­ꞌare i te ehowawi eimotag.
45,1,14,Uipap kahato Iesui kapiat miitꞌin pore­ro­kosap hamo maꞌato yt atimo­herep i Iesui wuatꞌi ywania pe pote yt naku i nug hat arepy­huꞌat Tupana pe. Miꞌi pote yne ywania miitꞌin kape areto teran Iesui moherep hamo sio iweꞌeg kahato rakaria kape sio yt. Yne ywania kape areto teran pote ehetama kape areto wy. Tawa wato piaria kape areto teran Iesui ehay moherep hamo iꞌewyte yne tawa hit kape areto teran wy. Yne tapy­ꞌyiaria kape areto wy sio haiwot rakaria kape sio iwese rakaria kape sio gaꞌapy puaria gupteꞌen haria sio tawa watoꞌin puaria kape areto wy. Iwan kuap kahato haria kape areto wy. Yt kat kuap i haria kape areto wy. Uipap kahato wuatꞌi miit ekyi Iesui kapiat hamo. Taꞌi areĩneꞌen aikotã wete­weru hat ewy. — Etum no uhehay wuatꞌi miitꞌin me uhehay yt kuap i haria pe e Iesui uhepe pote atum neran wuatꞌi ywania pe wen maꞌato yt atum i pote wuatꞌi piat wete­weru hat ewywuat areĩneꞌen. Miꞌi pote uipap kahato ehowawi wy atum neran eiꞌy­wania pe Iesui etiat sehay pote. Toran kahato atimo­herep teran sehay wakuat eiꞌy­wania pe ehetawa wato Huma totiaria pe.
45,1,16,Miꞌi pote rat yne uhesaika hap wywo ahãꞌãg neran ehowawiat areto hamo wen. Katu­pono sehay wakuat Iesui etiat hesaika kahato rakat aikotã Tupana esaika hap ok tã ne. Aikotã purake koꞌi esaika hap ewy Iesui etiat sehay. — Pywo ti rat uwe uwe timohey raꞌyn Iesui miꞌi hat Tupana mieha­kye­raꞌat wo topy­huꞌat sio wuatꞌi miitꞌin eropat haria sio wuatꞌi miitꞌin akagnia koꞌi toiꞌa­tue­ha­kye­raꞌat kuap torania Tosa­ꞌyru mohey haria areꞌe raꞌyn wuatꞌi ywania pe. Saꞌa­wyꞌi waku Iuteu ywania kape wati­mo­herep Iesui etiat miꞌi hawyi waku iraniaꞌin yt Iuteu i ywania kape wati­mo­herep Aipo­typot Iesui. Hesaika kahato mesuwat sehay Iesui etiat are. Iesui etiat sehay pupi ti yt aremõti hin i imoherep hamo.
45,1,17,Saꞌa­wyꞌi Tupana toꞌe miwan me — Uimohey haria yn ni aru uimie­ha­kye­raꞌat nuaria e. Miꞌiria yn uimi­moieĩ­neꞌen wuatꞌi eꞌat pianuaria e. Nimo pyi mesup te Tupana timoe­waku Tosa­ꞌyru mohey haria yn. Pywo ti rat woro­ho­ꞌonug eipe wakuap Uiꞌewy uimohey hawyi e Tupana nimo te miwan me. Mesup te wy mio tã e — Uhaꞌyru mohey haria yn atiꞌa­tu­moieĩ­neꞌen wuatꞌi eꞌat pe e wuatꞌi ywania pe. Uiwy­riaꞌin pyno waku yne eꞌat watu­we­moheg ahepiat Iesui mohey hap ete. Imohey haria sese pe Tupana toꞌe — Uiwa­nẽtup hawe uipyꞌa pe eiperia yn wakuaria e.
45,1,18,Miitꞌin mesu­wa­ro­tiaria minug koꞌi yt Tupana miky­ꞌesat ewy hin i. Taꞌi yt hãpyk hin i torania iꞌatu­minug koꞌi e Tupana. Taꞌa­tukuap hãpyk nug hap taꞌa­tu­pyꞌa pe wen maꞌato yt iꞌatu­popap i inug hamo e. Miꞌi haype yt naku i nug hap yn taꞌa­tunug neran e. Taꞌa­tukuap yne pywuat koꞌi nug hap taꞌa­tu­pyꞌa pe hepiat taꞌa­tu­nãpin hap wen maꞌato yt taꞌa­tunug hin i uiꞌe hap e Tupana wuatꞌi ywania pe. Yt taꞌa­tu­mohey teran i maꞌato taꞌa­tu­ky­ꞌesat taꞌa­tu­minug saꞌag yn neran haype e. Taꞌa­tu­pyhyp at kaꞌap uhehay pywuat sese moherep haria e. Miꞌi haria yt uwe i uikuap teran haria mesu­wa­ro­tiaria yt uimohey i pote haria e Tupana wuatꞌi miitꞌin miat.
45,1,19,"Miꞌi pote miitꞌin minug yt nakuap i ete uhaiwot kahato areĩneꞌen e Tupana. Atimo­herep yne iꞌatuepe iꞌatu­ꞌa­piheg hap iꞌatu­minug saꞌag etianuat atipy kaipyi wen maꞌato taꞌa­tunug ne yt uimi­ky­ꞌesat ewy i e. Taꞌi yne eꞌat pe atimo­herep taꞌyn iꞌatue­wawi uiwat uimi­ky­ꞌesat ewy nug hap iꞌatu­pyꞌa puo maꞌato yt taꞌa­tunug i uimo­herep hap taꞌa­tu­pyꞌa piat hap ewy e. Yt teꞌe­ru­wewãi hin i uhehay wo. Aremo­herep at kaꞌap miitꞌin me iꞌatu­wa­nẽtup hawe maꞌato uiwe­mo­herep hap taꞌa­tupun taꞌa­tu­pyꞌa pyi. Miꞌi pote yt taꞌa­tukuap kuap i areĩneꞌen hap e Tupana. Areĩneꞌen miitꞌin wywo maꞌato yt uikuap i haria wo tukup­teꞌen e. — Tupana yt heremo i iꞌatuꞌe toꞌope. — Maꞌato aremo­herep uiminug ikahu rakaria wo areĩneꞌen nat uiꞌe hap e. Teꞌe­ra­haꞌat uiminug koꞌi kape hawyi — Taꞌi Tupana minug kaipyi watikuap toĩneꞌen Tupana hap yt iꞌatuꞌe i toꞌope e. — Aremo­herep uiminug wo areĩneꞌen sese hap maꞌato uimi­mo­herep yt taꞌa­tu­ky­ꞌesat i taꞌa­tu­wa­nẽtup hawe e Tupana saꞌa­wyꞌi Tupana minug yi at waty waikiru sem teꞌe­ra­ꞌa­kasa yne pytkai — Pywo ti rat Tupana toĩneꞌen yt iꞌatuꞌe i teꞌe­ra­ꞌa­kasa iminug yne pytkai. Yt naku i katu­pono Tupana tuwe­mo­herep kahato raꞌyn tominug koꞌi wo toieĩneꞌen hap miitꞌin muo. Tupana yt heremo i wen aheha pe maꞌato tuwe­mo­herep taꞌyn ahepe tominug koꞌi wo. Saꞌa­wyꞌi Tupana tunug mesuwat yi hawyi iꞌewyte mesu­wa­ro­tiaria gaꞌapy puat yꞌy puat miat koꞌi. Miꞌiria koꞌi ti yt ihay kuap i rakaria tukup­teꞌen wen maꞌato ihay rakaria ewy — Ainug hat ri Tupana iꞌatuꞌe haria ewy. Pywo ti Ainug hat ri Tupana iꞌatuꞌe wuatꞌi miitꞌin me. Yt heremo i Tupana wen maꞌato toĩneꞌen kahato aikai. Taꞌi hesaika sakpoꞌe Ainug hat iꞌatuꞌe hap ewy iminug koꞌi yne ahepe. Wuatꞌi eꞌat piat — Ainug hat toĩneꞌen iꞌatuꞌe ahepe iminug koꞌi. Yt uruwewi i urutu­wenug iꞌatuꞌe hap ewy ahepe Tupana minug koꞌi wuatꞌi ywania pe. Miꞌi hawyi miitꞌin teꞌe­ra­haꞌat Tupana minug koꞌi kape hawyi — Pywo Tupana ti wuatꞌi nug hat yt iꞌatuꞌe hin i heremo kahato pytkai. Teꞌe­ra­haꞌat kahato hewakuap moherep hap kape pytkai — Aiwewi watu­wenug iꞌatuꞌe saꞌag neꞌi toꞌope. Series, "
45,1,21,Taꞌi mesu­wa­ro­tiaria tikuap taꞌyn Tupana toĩneꞌen iminug koꞌi kaipyi maꞌato taꞌa­tukuap toĩneꞌen pytkai yt taꞌa­tu­mõ­typot hin i Tupana. Iwese kahato hegyiꞌat kahato iꞌatuepe pytkai — Waku kahato En Tupana yt iꞌatuꞌe hin i. Yt teꞌe­ru­wehum hin i Tupana miium ahepiat hap kape. Yt nakuat i wo yn teꞌe­ru­wa­nẽtup Tupana kape. Pywuat sehay Tupana etiat yt taꞌa­tu­ky­ꞌesat hin i mesu­wa­ro­tiaria miitꞌin. Yt karãpe i teꞌe­ru­wa­nẽtup teran Tupana kape. Yt kat i iꞌatu­wa­nẽtup hap Tupana etiat hap pote aikotã hoꞌo­wasat sese rakaria ewy tukup­teꞌen taꞌa­tu­wa­nẽtup hawe. Iꞌypyryp kahato iꞌatu­wa­nẽtup hap miꞌi pote wẽtup sehay kape yn taꞌa­tu­wa­nẽtup. Yt kan hamuat i sehay rakat kape yn taꞌa­tu­wa­nẽtup. Hesoꞌok takaria ewy tukup­teꞌen iꞌatu­wa­nẽtup hawe. Yt nakuaria i sese taꞌa­tu­pyꞌa pe. Yt iꞌatu­weꞌeg i sese rakaria ewy iꞌatu­wa­nẽtup hap.
45,1,22,Yt nakuaria sese pytkai — Taꞌi uruto poꞌog uruweꞌeg torania kawiat iꞌatuꞌe taꞌa­tu­pyꞌa pe. Maꞌato Tupana wanẽtup hawe yt iꞌatu­weꞌeg hin i haria wo teꞌe­ro­py­huꞌat.
45,1,23,Tupana toĩneꞌen wuatꞌi eꞌat piat ieĩneꞌen hat pytkai mesu­wa­ro­tiaria yt timohey i mio tã e hap. Taꞌi yt taꞌa­tu­mõ­typot hin i Tupana Sese mekewat Wuatꞌi Eꞌat Piat Ieĩneꞌen hat. Maꞌato taꞌa­tu­ky­ꞌesat poꞌog taꞌa­tupo wuat taꞌa­tu­minug tupa­naria saꞌag hit koꞌi. Miꞌi hawyi miitꞌin me — Eipe ti tupana iꞌatuꞌe saꞌag Tupana minug koꞌi pe iꞌatuꞌe. Taꞌa­tunug miitꞌin mesu­wa­ro­tiaria taꞌa­tue­tu­pana wo. Miꞌi hawyi miitꞌin iãꞌãkap mo wuat minug koꞌi kape teꞌe­ru­we­pỹ­ꞌã­tutuk — En ni tupana iꞌatuꞌe. Iraniaꞌin weitaria iãꞌãkap koꞌi kat kat kawiat mo wuat taꞌa­tunug hawyi — Meimuẽ ni tupana sese iꞌatuꞌe saꞌag. Iraniaꞌin miat koꞌi pira koꞌi iakare koꞌi iãꞌãkap koꞌi taꞌa­tunug saꞌag taꞌa­tue­tu­pana wo. Taꞌa­tunug taꞌa­tupo wo hawyi miꞌiria kape teꞌe­ru­we­pỹ­ꞌã­tutuk — Miꞌiria so tupana iꞌatuꞌe saꞌag. Moi ok kape iꞌewyte iꞌatu­wẽ­papꞌi at kaꞌap maꞌato taꞌa­tunug hat kape Tupana Koro kape mekewat Poꞌog Poꞌog Ikahu Torania Tominug Koꞌi Kawiat Rakat kape yt kat i iꞌatuꞌe hap are. Teꞌe­ru­we­ꞌywyk kahato Tupana sese kaipyi taꞌa­tukuap saꞌa­wyꞌi pytkai. Nuꞌe saꞌy­ruꞌin saꞌa­wy­ꞌiwuat yne aito pote.
45,1,24,Yt taꞌa­tu­weꞌeg i hap tupa­naria yn taꞌa­tu­ky­ꞌesat pote Tupana toꞌe iꞌatuepe — Pyno ewetunug no yt eiweꞌeg i hap at kaꞌap eiku­ꞌuro hap kape e. Ewetunug eimi­ky­ꞌesat ok tã eiwepyi hap ok tã e Tupana tomohey hap pun haria pe. Miꞌi hawyi poꞌog saꞌag nug haria wo teꞌe­ro­py­huꞌat saꞌa­wy­ꞌiwuat kai. Miꞌi hawyi yne taꞌa­tu­pyꞌa pywiat iꞌatu­minug saꞌag iꞌatu­mi­ky­ꞌesat koꞌi taꞌa­tunug toran at kaꞌap hawyi yt naku i nug haria sese wo teꞌe­ro­py­huꞌat at kaꞌap. Miꞌi hawyi iꞌatueko yt naku i nug hap po pe teꞌe­ro­py­huꞌat hesoꞌok takaria. Yt taꞌa­tu­ꞌatoiat kuap i taꞌa­tueko taꞌa­tu­hãꞌãg mytkai. Yt naku i nug hap eropat at kaꞌap haria teꞌe­ro­py­huꞌat yt teꞌe­ru­wewãi kuap i hawyi. Miꞌi tupono hewaire waire hap kahato toꞌope toꞌope taꞌa­tunug hary­poria hary­poria wywo ihainia ihainia wywo hap ewy taꞌa­tunug at kaꞌap yt iꞌatu­weꞌeg i haria yne katu­pono saꞌag kahato taꞌa­tunug taꞌa­tupiit wywo. Yt miit ewy i teꞌe­ru­wewuk wuk taꞌa­tupiit miky­ꞌesat saꞌag upi. Taꞌa­tu­mo­herep yt taꞌa­tu­weꞌeg i hap koꞌi toꞌope toꞌope. Miꞌi hawyi teꞌe­ru­we­mõti at kaꞌap hap topy­huꞌat taꞌa­tu­wa­nẽtup hawe iꞌatu­minug saꞌag hap kaipyi.
45,1,25,Saꞌa­wyꞌi wuaria sehay Tupana etiat pywuat taꞌa­tukuap taꞌa­tu­wa­nẽtup hawe maꞌato miꞌi hawyi heso rakaria wo tukup­teꞌen hawyi taꞌa­tu­waure teran pywo sehay Tupana etiat. Katu­pono taꞌa­tunug neran yt Tupana miky­ꞌesat ewywuat i koꞌi. Miꞌi hawyi taꞌa­tu­ꞌatoiat Tupana hawyi Tupana minug koꞌi kape — Eipe ti urunug hat iꞌatuꞌe. Waku watunug miitꞌin ahetu­pana wo iꞌatuꞌe toꞌope. Miꞌi hawyi hesoꞌok takaria sese ewy teꞌe­ro­py­huꞌat. Miꞌi hawyi taꞌa­tunug taꞌa­tue­tu­pa­naria taꞌa­tupo wo. Miꞌi hawyi teꞌe­ru­we­pỹ­ꞌã­tutuk tupa­naria iãꞌãkap ran koꞌi taꞌa­tu­mõ­typot hamo. Miꞌi hawyi Tupana minug koꞌi pe — Urunug hat en iꞌatuꞌe taꞌa­tupo minug koꞌi pe.Maꞌato aito Iesui mohey haria — Tupana watoꞌe En ni Urunug hat sese watoꞌe. Pywo pe ti En ni poꞌog wuat torania kai watoꞌe raꞌyn.
45,1,26,Maꞌato iraniaꞌin saꞌag kape yn iꞌatu­wa­nẽtup hap. Miꞌi tã taꞌa­tu­ky­ꞌesat pote Tupana toꞌe iꞌatuepe — Pyno hẽto e. Eiwe­maꞌat teran eiminug saꞌag koꞌi wywo pote woro­ho­ꞌo­ꞌatoiat eipe eiminug yt naku i eheko eropat haria wo e. Miꞌi hawyi teꞌe­ru­wepyi sewaire sewaire hap kape yn taꞌa­tu­ky­ꞌesat haype. Miꞌi hap urumo­wepit kahato hap topy­huꞌat aru iꞌatuꞌe. Maꞌato taꞌa­tunug kahato hawyi iꞌatu­mõti hap yn topy­huꞌat. Miꞌi hawyi awareria ewy tukup­teꞌen toꞌope. Meiũran hary­poria yt hary­poria ewy hin i teꞌe­ro­py­huꞌat. Katu­pono hary­po­riaꞌin yt tiky­ꞌesat poꞌog ihainia taꞌa­tue­ꞌaito wo maꞌato taꞌa­tu­ky­ꞌesat hary­po­riaꞌin ne taꞌa­tue­ꞌaito saꞌag wo taꞌa­tu­ky­ꞌesat.
45,1,27,Iꞌewyte ihainiaꞌin tiꞌa­tu­ky­ꞌesat towary wo ihainiaꞌin yt ihainia sese ewy hin i teꞌe­ro­py­huꞌat. Yt Tupana miky­ꞌesat ewy hin i taꞌa­tu­ky­ꞌesat pote yt Tupana minug ewy hin i teꞌe­ro­py­huꞌat. Miꞌi hawyi hary­poria tiꞌa­tu­ꞌatoiat ihainiaꞌin hawyi hary­po­riaꞌin toꞌope toꞌope toꞌo­ky­ꞌesat hap topy­huꞌat iꞌewyte ihainiaꞌin ihainiaꞌin wywo toꞌope toꞌope yt miit ewy i yt naku i hap eropat sese haria wo. Miꞌi hap upi tukup­teꞌen Tupana miꞌa­piheg wuanuaria wo. Iꞌatu­minug saꞌag iwato hap ok tã toiꞌa­tu­mo­so­ꞌopot.
45,1,28,Miꞌiria pe wahenoi sehay wakuat Tupana etiat pote wãiꞌi­ꞌa­tuꞌe ahepe katu­pono yt taꞌa­tu­ky­ꞌesat i. Miꞌi sehay kape yt teꞌe­ru­wa­nẽtup teran i. Yt taꞌa­tu­ky­ꞌesat iꞌatue­waure kaꞌa pe iꞌatu­wa­nẽtup hawe — Yt kat i Tupana sese iꞌatuꞌe toꞌope pote toĩneꞌen pytkai. Miꞌi pote Tupana toꞌe miꞌiria ewywuaria pe — Hẽto eiwe­wa­nẽtup eiminug saꞌag kape yn at kaꞌap eimi­ky­ꞌesat ewy e. Miꞌi hawyi poꞌog yt ihainia ewy i yt hary­poria ewy i teꞌe­ro­py­huꞌat taꞌa­tu­pyꞌa pe taꞌa­tu­wa­nẽtup hawe taꞌa­tu­minug. Yt naku i hap koꞌi yn neꞌi taꞌa­tunug taꞌa­tu­wepyi hap ewy. Teꞌe­ru­wepyi Tupana wanẽtup hap ikahu rakat kaipyi iꞌatue­ha­ma­naꞌi.
45,1,29,Aikotã aikotã saꞌag nug kuap haria tukup­teꞌen. Yt naku i nug hap ete yn teꞌe­ru­we­moe­hapap at kaꞌap — Taꞌi yt nakuap i waku iꞌatuꞌe taꞌa­tu­pyꞌa pe. Uiminug yt nakuap i yn uimo­wepit sese iꞌatuꞌe. Atiky­ꞌesat iraniaꞌin ekat yne uiwanuat uhekat hamo iꞌatuꞌe taꞌa­tu­wa­nẽtup hawe. Iꞌatuehay miitꞌin mõti te hap yn iꞌewyte seha­ꞌy­wywi hap yn taꞌa­tunug torania miitꞌin ete. — Uito poꞌog waku eikai iꞌatuꞌe wakuaria pe iꞌatue­ha­ꞌy­wywi wywo. Miitꞌin potꞌauka haria wo teꞌe­ru­we­py­huꞌat. Miꞌi hawyi woꞌo­pot­maꞌat haria teꞌe­ru­we­py­huꞌat. Teꞌe­ru­wepyi iꞌatu­hoi­roꞌi hoiroꞌi iraniaꞌin ete. Yt pywuat sehay i taꞌa­tu­henoi iraniaꞌin ete miꞌiria maꞌat hamo iraniaꞌin heꞌi heꞌi wo. Toꞌoeowa pe iꞌatu­wese kahato maꞌato haipekai miitꞌin atumohit kahato hap yn iꞌatuehay. Yt taꞌa­tu­kyꞌe hin i Tupana sese iꞌewyte miitꞌin me — Yt kat hamo i eiperia iꞌatuꞌe yn taꞌa­tu­pyꞌa pe. Yt iꞌatu­wese i iꞌewyte yt taꞌa­tu­wesat i iraniaꞌin katu­pono — Uito rat poꞌog nakat eikai iꞌatuꞌe teꞌe­ru­we­wa­nẽtup hawe. Atunug kuap poꞌog eikai iꞌatuꞌe. Yt taꞌa­tu­ꞌy­wotꞌin taꞌa­tu­tyꞌin miat wãiꞌe hap upi hin i teꞌe­ro­py­huꞌat. Teꞌe­ru­wepyi taꞌa­tu­pehik taꞌa­tuehay — Taꞌi atunug aru uiꞌe hap iꞌatuꞌe maꞌato yt taꞌa­tunug hamuat pytkai i. Miitꞌin maꞌat hap kape yn teꞌe­ru­wa­nẽtup pote — Atunug aru are ti rat uiꞌe hap iꞌatuꞌe pytkai yt taꞌa­tunug hin i aru taꞌa­tuꞌe hap koꞌi. Yt taꞌa­tukuap teran i taꞌa­tu­weꞌeg hap. Yt taꞌa­tu­kyꞌe kuap i iraniaꞌin. Marakꞌa koꞌi wo tukup­teꞌen. Yt kat i miitꞌin ehaky­ꞌeꞌi hap iꞌatu­pyꞌa pe.
45,1,32,Taꞌa­tukuap Tupana wãiꞌe hap mekewat kat som waku watunug kat som yt naku i watunug e hap koꞌi wen maꞌato yt taꞌa­tunug hin i. Yt taꞌa­tu­ky­ꞌesat i haype. — Miꞌi tã ewetunug mote woro­ho­ꞌo­ꞌa­piheg guꞌuro hamo e Tupana. Miꞌi taꞌa­tukuap pytkai taꞌa­tu­pugha yne Tupana piat ainãpin hap koꞌi. Iꞌewyte toꞌo­mo­wehum kahato toꞌope toꞌo­minug saꞌag koꞌi ete — Urumo­wepit kahato haria eipe iꞌatuꞌe yt naku i nug haria pe. Miꞌi hawyi watoꞌe — Maꞌato uito ti yt miꞌiria ewywuat hin i areĩneꞌen katu­pono waku kahato uito watoꞌe pote ti waku aiweꞌeg wo o uiwy­riaꞌin katu­pono yne aito miꞌiria ewywuaria Tupana wanẽtup hawe are.
45,2,1,Pyno yt naku i watoꞌe — Uito waku yn nug hat pãi an maꞌato iraniaꞌin mesu­wa­ro­tiaria yt naku i nug kahato haria tukup­teꞌen watoꞌe aipyꞌa pe pote yt iweꞌeg hin i rakaria wo watoĩ­neꞌen Tupana wanẽtup hawe e. Katu­pono Tupana ti aikuap kahato. Tupana tikuap yne aiminug saꞌag koꞌi yt heremo i rakaria koꞌi e. Iꞌewyte aiwa­nẽtup hap koꞌi yt ikahu rakat i toikuap. Miꞌi pote — Miitꞌin iraniaꞌin ni saꞌag nug haria sese maꞌato uito waku nug hat areĩneꞌen yne uiminug hap ete watoꞌe pote aiwe­maꞌat haria wo wato­py­huꞌat. Katu­pono aitoria torania yt naku i nug haria Tupana wanẽtup hawe. Miꞌi pote karãpe — Uito poꞌog iraniaꞌin kai aiꞌe pote yt iweꞌeg i rakaria wo watoĩ­neꞌen. Katu­pono — Yt kat i uimi­ꞌa­parap hap Mehĩ Mimi yt watoꞌe kuap i Tupana kape. Taꞌi Tupana tikuap yne aiwe­pywiat aiminug koꞌi. Iraniaꞌin yt tikuap i yt hehamo i watunug yt naku i pytkai Tupana tikuap toikuap yne pote. Pywo ti rat toĩneꞌen kahato aiꞌa­parap hap. Miꞌi pote yt naku i watikat iraniaꞌin miat iꞌaparap hap. Katu­pono aito wy yt naku i nug haria wo wato­py­huꞌat Tupana wanẽtup hawe.
45,2,2,Taꞌi Tupana tikuap yne aiminug koꞌi sio waku sio yt toikuap. Tupana yn waku e ahepiat hanuat uwe waku uwe yt naku i e hamo uwe toiꞌa­piheg uwe yt e hamuat.
45,2,3,— Meimuẽ­waria yt naku i nug haria watoꞌe maꞌato woꞌo­ku­pitu kahato iꞌaparap hap iraniaꞌin minug saꞌag aiꞌa­parap hap koꞌi toꞌo­ꞌe­wy­ꞌewy. — Wãi ne watoꞌe iraniaꞌin me iꞌatu­ꞌa­parap hap ete iꞌatu­minug saꞌag hap toku­pitu watunug pytkai — Atunug yt naku i pytkai yt karãpe i aru Tupana uiꞌa­piheg watoꞌe. Mio tã watoꞌe pote aiwe­moeso haria watoĩ­neꞌen katu­pono Tupana tikuap yne yt nakuap i koꞌi uimi­mu­ꞌeria.
45,2,4,— Tupana iwese kahato ahete pote waku watunug yt nakuap i motꞌi uimi­ky­ꞌesat ok tã katu­pono iwese te ahete yt naku i watunug motꞌi pytkai aiꞌe hap watoꞌe pote yt aiweꞌeg hin i aito. — Yt karãpe i aru aiꞌa­piheg aiminug yt naku i hap upi yt naku i watoꞌe aiwo­ꞌope are. Pywo ti rat Tupana iwese kahato te ahete aikyꞌe kahato haype. Yt meremo i aiꞌa­piheg teran aiminug yt nakuap i ete. Eweikuap kat pote yt aiꞌa­piheg meremo i katu­pono iwese kahato te toiky­ꞌesat kahato watu­we­morem aiminug saꞌag kaipyi aiꞌa­piheg hap yianmete haype. Miꞌi haype ti iwese motꞌi te ahete. Toiky­ꞌesat wati­ꞌa­tu­ꞌatoiat yne aiminug saꞌag koꞌi. Mesup te yt aiꞌa­piheg i te maꞌato — Atiky­ꞌesat eweiꞌatoiat yne eiminug saꞌag koꞌi e ahepe. Eweiꞌaipok to uhowawi uimẽ­pytꞌin e yn Tupana ahepe.
45,2,5,"Yt naku i ti watunug aiwepyi Tupana yt miky­ꞌesat i. Yt naku i aipyꞌa pyi watunug saꞌag nakat yn aiwepyi uiwy­riaꞌin are. Miꞌi hap watunug teꞌen teꞌen hawyi aiminug saꞌag tuwe­ꞌa­kytka miꞌi hawyi aiꞌa­piheg iꞌewyte tuwe­ꞌa­kytka. Putꞌokꞌe aru aiminug saꞌag hap koꞌi moherep hap eꞌat hawyi aru Tupana timo­herep yne aiminug saꞌag koꞌi aiminug yt Tupana miky­ꞌesat ewy hap koꞌi e. Mekewat eꞌat pe ti yt iwese hin i raꞌyn aiminug saꞌag hap koꞌi ete e. Marakꞌa ewy aru Tupana topy­huꞌat aiminug saꞌag hap koꞌi ete mekewat eꞌat pe e. Mekewat eꞌat pe yne heremo aiminug wuatꞌi ehamo sio waku sio yt toimo­herep. Mekewat eꞌat pe aru Tupana tum naꞌyn tomõ­typot haria pe tomi­ky­ꞌesat nug haria pe saꞌup wakuat kahato. Maꞌato iraniaꞌin me yt naku i nug haria pe tutum naꞌyn saꞌup yt naku i iꞌatu­minug saꞌag hap ok tã naꞌyn e miwan me. Series, "
45,2,7,Taꞌi Tupana tum aru tomohey haria pe tomõ­typot haria pe tomi­ky­ꞌesat nug hanuaria pe wuatꞌi eꞌat piat iꞌatuieĩ­neꞌen hap sese tomẽ­pytꞌin saꞌup e. Miꞌiria yt iꞌatu­pohep hin i Tupana mõtypot hap ete. Taꞌa­tu­minug wakuap koꞌi wo taꞌa­tu­mõ­typot at kaꞌap. Yt karãpe i iꞌatu­ku­ꞌuro miꞌiria ete e. Katu­pono tomõ­typot saꞌup Tupana tum miꞌiria pe wuatꞌi eꞌat piat iꞌatuieĩ­neꞌen waku hap.
45,2,8,Maꞌato iraniaꞌin yt tomohey i haria pe aru tutum iꞌatu­ꞌa­piheg wuatꞌi eꞌat piat katu­pono taꞌa­tu­mi­ky­ꞌesat yt naku i hap ewy yn taꞌa­tu­ꞌa­tunug at kaꞌap. Yt taꞌa­tunug hin i Tupana miky­ꞌesat ewywuat koꞌi pote Tupana miꞌa­piheg koꞌi teꞌe­ro­py­huꞌat wuatꞌi eꞌat pe e. Tupana mõpy­ꞌahak teran hap yn taꞌa­tunug mote Tupana miꞌa­piheg koꞌi wo teꞌe­ro­py­huꞌat wuatꞌi eꞌat pe e. Yt naku i nug haria toran toiꞌa­tu­ꞌa­piheg sio Iuteuria sio iraniaꞌin ywania toiꞌa­tu­moe­ha­ky­ꞌeꞌi kahato wuatꞌi eꞌat pe.
45,2,9,Taꞌi yt naku i ti yt nakuap i nug haria ete sio aito Iuteu ywania sio wẽtup ywania e. Yt nakuap i nug haria iꞌatu­wa­nẽtup hap moꞌarot kahato tukup­teꞌen wuatꞌi eꞌat pe e. Iuteu ywania poꞌog hoꞌopot rakaria tukup­teꞌen aru iraniaꞌin kai katu­pono miꞌiria ikuap Tupana ehay poꞌog torania ywania kai haꞌa­wy­tepyi wen maꞌato yt taꞌa­tunug i.
45,2,10,Maꞌato ti tukup­teꞌen Tupana mohey haria yne ywania kawiat. Miꞌiria tukup­teꞌen toꞌy­wania pyꞌa­setpe Tupana miky­ꞌesat nug haria wakuat nug haria Iuteu ywania iꞌewyte yt Iuteuria i are. Miꞌiria Tupana mimõ­typot koꞌi tukup­teꞌen. Miꞌiria pe — Woro­ho­ꞌonug eipe wuatꞌi miitꞌin mimõ­typot no wuatꞌi eꞌat pe e Tupana. Woro­ho­ꞌonug eipe uimi­mo­wepit haria sese at kaꞌap wuatꞌi eꞌat pe aru e Tupana wakuap nug haria pe Iuteu ywania kawiaria pe iꞌewyte wakuap nug haria iraniaꞌin ywania kawiaria pe. Tupana tiꞌa­tu­kyꞌe sakpoꞌe torania miitꞌin e. Taꞌi aito yne ywania aiwo­ꞌoe­wy­ꞌewy toꞌo­ku­pitu Tupana piat aikyꞌe hap e. Yt karãpe i Tupana toꞌe wẽtup ok ywania kawiat pe yn — Woro­ho­ꞌo­kyꞌe eipe poꞌog uimi­kyꞌe iraniaꞌin kai.
45,2,12,Aparãu emiariru emiari­ruꞌin koꞌi Iuteu ywania kawiaria ti tukup­teꞌen Tupana mienoi koꞌi Musei miwan upi. Toiꞌa­tu­nãpin Iuteu ywania tomi­ky­ꞌesat koꞌi torania ywania eꞌyianmete. Nimo te kat som waku watunug kat som yt naku i watunug hap Tupana tiwan puretig nu kawiat rote hawyi tutum Musei ywania Iuteu ywania pe. Maꞌato taꞌa­tukuap yne Tupana miky­ꞌesat nu kawiat puretig miwan pytkai yt taꞌa­tunug hin i. Miꞌi pote — Hoꞌo­wasat rakaria ewywuat eweikup­teꞌen e Tupana Iuteu ywania pe mesup. Katu­pono eweikuap sakpoꞌe uimi­ky­ꞌesat koꞌi uimiwan koꞌi maꞌato miꞌi pytkai yt ewetunug hin i uhepiat einãpin hap e. Maꞌato mesu­wa­ro­tiaria iraniaꞌin ywania yt kat i uimiwan woꞌo­nãpin hap Musei kaipywiat kuap haria tukup­teꞌen maꞌato yt taꞌa­tukuap i uimiwan Musei piat hap pytkai taꞌa­tunug yt naku i taꞌa­tu­mikuap ok tã. Miꞌi pote mio tã areꞌe yt uimiwan kuap i haria pe iꞌewyte Iuteu ywania uimiwan kuap haria pe — Yt ewetunug i wakuap eimikuap hap ok tã ewy pote hoꞌo­wasat rakaria eweikup­teꞌen e. Miꞌi pote areꞌe yne miitꞌin me e Tupana — Wakuap nug haria uimi­ky­ꞌesat nug haria eipe pote waku pe eweikup­teꞌen uipyꞌa pe e ahepe. Uiwy­riaꞌin waku watikuap yne Tupana piat ainãpin hap koꞌi. Waku wati­wẽpap i imiwan maꞌato watikuap Tupana miwan Musei mimo­herep koꞌi yne pytkai yt watunug i yne pote yt naku i nug haria wo wato­py­huꞌat Tupana wanẽtup hawe are katu­pono mio tã e Tupana — Uimi­ky­ꞌesat miwan miat ewywuat nug haria pe yn areꞌe aru — Eipe wakuaria are uimi­ky­ꞌesat miwan miat ewywuat nug haria pe yn e. Iraniaꞌin ywania yt Iuteu ywania i yt ikuap i kahato Tupana wãiꞌe hap Musei mienoi koꞌi wen maꞌato yt ikuap i pytkai taꞌa­tunug kahato Tupana miky­ꞌesat koꞌi teꞌe­ru­wepyi wakuat nug haria tukup­teꞌen mote. Tupana miwan miat puretig nu kawiat ewywuat taꞌa­tunug yt ikuap i pytkai. Katu­pono iꞌatu­wa­nẽtup hawe Tupana woꞌo­nãpin hap ewywuat toĩneꞌen aikotã Tupana miwan miat ewywuat toĩneꞌen iꞌatu­pyꞌa pe. Taꞌa­tukuap kahato kat som waku kat som yt naku i hap taꞌa­tukuap. Katu­pono miꞌi e hap topy­huꞌat yne miitꞌin me Tupana piat ainãpin hap ewywuat aiwe­wa­nẽtup hawe. Miꞌi tupono wemõti haria wo teꞌe­ro­py­huꞌat raꞌyn yt taꞌa­tunug Tupana piat iꞌatu­wa­nẽtup nãpin hap ewy i pote. Yt nakuat i nug hap tuꞌi­rãpe teꞌe­ru­we­mõti. Yt naku i taꞌa­tunug neran hawyi — Are pãi are an meketã sig atunug hawyi yt naku i nug hat areĩneꞌen uipyꞌa pe iꞌatuꞌe teꞌe­ru­wa­nẽtup hawe. Yne eꞌat pe teꞌe­ru­wewãi yt naku i nug hap pupi wuatꞌi ywania yt taꞌa­tukuap i te Tupana woꞌo­nãpin hap miwan miat pytkai. — Atunug waku hawyi waku pe areĩneꞌen iꞌatuꞌe teꞌe­ru­we­kaipyi. Atunug yt naku i pote yt naku i nug hat areĩneꞌen iꞌatuꞌe at kaꞌap teꞌe­ru­we­wa­nẽtup hawe. Saꞌa­wy­ꞌi­pyite ainug hap eꞌat pe turan Tupana tiwan miitꞌin pyꞌa pe wanẽtup hawe tomi­ky­ꞌesat koꞌi kat som waku kat som yt naku i wanẽtup hap. Miꞌi hap kaipyi watikuap Tupana woꞌo­nãpin hap toĩneꞌen miitꞌin pyꞌa pe hap yt taꞌa­tukuap i te taꞌa­tue­waure kaꞌa puo Tupana ehay wen maꞌato taꞌa­tukuap kahato taꞌa­tu­pyꞌa pe teꞌe­ru­wewãi hap koꞌi kat som waku kat som yt naku i watunug hap koꞌi taꞌa­tukuap kahato. Uito ti Pauru Tupana ehay wakuat sese Iesui etiat moherep hat. Mio tã areꞌe wuatꞌi ywania pe — Uhytꞌiꞌin manaꞌin Tupana tipo­ꞌoro raꞌyn ahowawi Aheha­kye­raꞌat hat are. Toipo­ꞌoro raꞌyn Tosa­ꞌyru Iesui Aipo­rekuat nuat. Eweimohey ro Iesui eipyꞌa pe eiwa­nẽtup hawe. Ewetunug no Iesui Eipo­rekuat no. Tupana tikuap kahato eiwa­nẽtup hap eipyꞌa piat. Putꞌokꞌe aru uwe waku uwe yt e hap eꞌat. Miꞌi e hap eꞌat pe Iesui tiꞌa­tu­mo­herep Toꞌywot Tupana pe uwe temiitꞌin sese uwe yt hap are. Toikuap kahato wuatꞌi miitꞌin wanẽtup hawiat koꞌi migꞌi wuat. Toikuap sese sio wẽtup ok tomohey hat sese toĩneꞌen sio yt hap toikuap sakpo are. Miꞌi pote Iesui ehay pyi aru Tupana aheha­kye­raꞌat wuatꞌi eꞌat pe sio aiꞌa­piheg wuatꞌi eꞌat pe. Uito Pauru miꞌi tã areꞌe wuatꞌi ywania pe.
45,2,17,Mesuwe uimiwan me uhehay teran Ahaꞌa­seꞌi Aparãu emiariru emiari­ruꞌin me. Uiꞌy­wania Iuteu ywania — Uruto ti Iuteu ywania sese watoꞌe iraniaꞌin ywania pe. Nimo te Tupana sese mohey haria uruto watoꞌe iraniaꞌin me. Haꞌa­wy­tepyi Tupana uruꞌairo toꞌy­wania sese wo watoꞌe iraniaꞌin ywania pe aito Iuteu ywania Tupana sese mõtypot haria sese uruto watoꞌe. Nimo pyi te wuatꞌi ywania eꞌyianme uruimohey Tupana Koro watoꞌe iraniaꞌin me. Taꞌi uruepe yn saꞌa­wyꞌi Tupana tuwe­mo­herep watoꞌe. Uruepe yn tutum topo wuat miwan uruwo­ꞌo­nãpin hap miwan miat watoꞌe iraniaꞌin ywania pe. Urumikuap yne kat som Tupana tiky­ꞌesat miitꞌin tunug hap watoꞌe wuatꞌi ywania pe. Uruikuap kahato Tupana miwan kaipyi kat som waku kat som yt naku i hap watoꞌe. Uruikuap kahato urupyꞌa pe kat e hap yt pywuat i hap katu­pono Tupana e hap miwan miat tutum uruepe watoꞌe iraniaꞌin me.
45,2,19,Taꞌi uruto ti iraniaꞌin yt ikuap i te hanuaria muꞌe sese haria watoꞌe iraniaꞌin ywania pe. Eiperia muꞌap upiaria yt ihapytig i rakaria ewywuaria eipe watoꞌe. Eiperia aikotã muꞌap iꞌypyryp wiat yt kat i ariãty ipo piaria rakaria ewywuaria watoꞌe iraniaꞌin me. Uruto eimuꞌe sese hanuaria urutu­kup­teꞌen watoꞌe torania ywaniaꞌin me. Iraniaꞌin ywania yt weꞌeg i te haria moweꞌeg haria uruto watoꞌe yne Tupana woꞌo­nãpin hawe. Tupana miwan yianmiat kuap haria uruto watoꞌe. Taꞌi Tupana miky­ꞌesat koꞌi yne kuap haria uruto watoꞌe kat som waku kat som yt nakuat i hap kuap haria uruto watoꞌe yne iraniaꞌin ywania pe aikope aikope ahewyry hap tote.
45,2,21,Uito Pauru uiꞌywot uity Iuteu ywania sese miꞌi pote uito iꞌewyte areĩneꞌen Iuteu. Miꞌi pote atikuap pywo yne aiꞌe hap uiꞌy­wania maꞌato waku watu­we­muꞌe wy uiꞌy­wania karãpe wati­ꞌa­tu­muꞌe iraniaꞌin waku ahewaure kaꞌa kahato iꞌatu­muꞌe ahepiat hap kape. Kat pote yt watunug i aipot­muꞌe hap ewywuat pote yt iweꞌeg hin i rakaria ewywuaria wato­py­huꞌat aimi­mu­ꞌeria wanẽtup hawe. Pywo ti rat waku watunug aimienoi ok tã. — Yt sero­ꞌok­ꞌe­weiꞌe teiꞌo watoꞌe iraniaꞌin me pote waku iꞌewyte yt sero­ꞌokꞌe hat wo i wato­py­huꞌat aipot­mi­nãpin hap ewy.
45,2,22,Yt ewary wary teiꞌo yt eꞌaito aito teiꞌo watoꞌe aimi­mu­ꞌeria pe pote waku wy wato­py­huꞌat iꞌewy iweꞌeg kahato rakaria wo. Waku yt kat i aiwary wary hap iꞌewyte yt kat i aheꞌaito eꞌaito hap are. Waku aiwe­nãpin hawe aimi­muꞌe ewywuat. Maꞌato yt watunug i ahepiat miitꞌin nãpin hap ewy pote aiꞌe hap yt kan hamo i iꞌatu­wa­nẽtup hawe. — Yt naku i kahato iãꞌãkap koꞌi ahetu­pana wo watoꞌe torania ywania pe. Yt naku i aikai mo wat aiminug tupa­naria watoꞌe iraniaꞌin me. Maꞌato miꞌi tã wati­ꞌa­tu­muꞌe pote waku wy wati­moma torania tupa­naria aikaipyi. Haꞌa­wyte aiꞌy­wania timoma iraniaꞌin ywania tupa­naria imõtypot yat piat koꞌi maꞌato miꞌi koꞌi taꞌa­tu­we­neru yne tupa­naria itotiaria saꞌup kyꞌewi — Eweiꞌa­tu­moma ro tupa­naria yne e Tupana pytkai. Miꞌi pote iꞌatu­mi­mu­ꞌeria weky­ryꞌi wuanuaria teꞌe­ro­py­huꞌat itote te. Yt naku i miꞌi tã wati­ꞌa­tu­muꞌe iraniaꞌin turan.
45,2,23,— Urunãpin Tupana piat hap wakuat kahato watoꞌe maꞌato wãiwa­toꞌe pytkai yt watunug hin i ahepiat miitꞌin muꞌe hap ewy miꞌi pote iraniaꞌin toꞌo­ky­ryꞌi kahato Tupana sese ete aiminug saꞌag upi.
45,2,24,Aikotã nimo te Tupana toꞌe aiꞌy­wa­niaꞌin me hap ewy mio tã e miwan me — Uimi­ꞌai­roria eimi­mu­ꞌeria iraniaꞌin ywaniaria toꞌo­ky­ryꞌi kahato uhehay ete katu­pono eiperia typy sehay nug haria ewywuaria eweikup­teꞌen. Yt ewetunug Tupana piat einãpin hap ewy hawyi eimi­mu­ꞌeria miky­ryꞌi koꞌi eweikut­p­teꞌen. — Ewetunug no yne Tupana piat ainãpin hamuat eweiꞌe iraniaꞌin me yt ewetunug hin i uhepiat einãpin hap pytkai e Tupana ahaꞌa­se­ꞌiꞌin me nimo te.
45,2,25,Uruto ti Iuteu ywania sese watoꞌe iraniaꞌin me. Miꞌi hap moherep hamo uruesa­ꞌy­ruꞌin emusin ãpy sokpe uruitek teꞌe­ru­we­mo­herep 8 eꞌat tokosap hawyi — Tupana urutum neran uruesa­ꞌyru epe emiky­ꞌesat nug hamo watoꞌe itote Tupana mõtypot yat pe. Miꞌi hawyi Tupana wano topy­huꞌat uruesa­ꞌy­ruꞌin watoꞌe iraniaꞌin me. Uiꞌy­wania pywo pe ti areꞌe ehepe yt watunug i Tupana piat ainãpin hap pote yt kan hamo i aheko ahaꞌy­ruꞌin emusin ãpy sokpe tek hap. Miꞌi hamo imoherep Tupana pe watunug neran torania ainãpin ewywuat hap e. Maꞌato yt watunug i Tupana e hap pote yt kan hamo i aheko aiwe­musin ãpy sokpe tek hap — Uito Tupana ywania hap moherep hap are. Taꞌi aikotã iraniaꞌin ywania ewywuaria wato­py­huꞌat yt watunug i Tupana miky­ꞌesat yne ewywuat hawyi.
45,2,26,Maꞌato iraniaꞌin yt Iuteuria i yt teꞌe­re­musin ãpy sokpe tek hin i aheko ewy pytkai Tupana miky­ꞌesat nug haria tukup­teꞌen tuereto yt kat i iꞌatue­musin ãpy sokpe tek hat i pytkai. Miꞌiria ti Tupana miky­ꞌesat ewy nug haria pote teꞌe­ro­py­huꞌat poꞌog aiꞌy­wania Iuteuria kai Tupana wanẽtup hawe — Uiꞌy­wania sese torania uimi­ky­ꞌesat nug haria tukup­teꞌen e sio Iuteu sio yt e Tupana mesup e. — Karãpe iraniaꞌin ywania tunug uimi­ky­ꞌesat ewywuat miꞌiria ti uhemiitꞌin sese tukup­teꞌen e Tupana sio Iuteu ywania sio wẽtup ywania sio iꞌatue­musin ãpy sokpe tek hap toĩneꞌen Iuteu ywania ewywuat sio yt e. Eiperia ti uiꞌy­wania Iuteuria ywania ewywuaria e Tupana iꞌatuepe. Yt eweikuap i te uimi­ky­ꞌesat koꞌi miwan miat pytkai uimi­ky­ꞌesat nug haria eweikup­teꞌen mote e Tupana iraniaꞌin ywania pe yt taꞌa­tu­ꞌa­tukuap i te ahaꞌa­seꞌi Musei piat ainãpin hap pytkai are. Uiwy­riaꞌin Iuteu ywania watikuap kahato ahaꞌa­seꞌi Musei e hap koꞌi maꞌato tukup­teꞌen kahato aitoria yt inug hin i rakaria. Miꞌiria pe wyti aru Tupana toꞌe — Iraniaꞌin ywania poꞌog eikai katu­pono uimi­ky­ꞌesat koꞌi taꞌa­tu­ꞌa­tunug yne taꞌa­tu­mikuap ok tã maꞌato eiperia yt ewetunug hin i eweikuap yne uimi­ky­ꞌesat koꞌi pytkai e. Miꞌi pote iraniaꞌin ywania poꞌog waku eikai e Tupana aru aiꞌy­wania iraniaꞌin me yt imiky­ꞌesat ewy nug haria pe.
45,2,28,Uiꞌy­wania watikuap mesup aikotã Tupana tikuap temiitꞌin sese hap. Toikuap kahato tomi­ky­ꞌesat nug haria sio Iuteu ywania sio yt sio iꞌatue­musin ãpy sokpe tek hat toĩneꞌen sio yt e. Taꞌi yt aipiit kaipyi i Tupana tikuap toꞌy­wania wo watoĩ­neꞌen hap. Taꞌi Tupana ikuap kahato toꞌy­wania sese koꞌi katu­pono sio toĩneꞌen taꞌa­tu­pyꞌa pe Topãꞌãu Wakuat sio yt hap. Toikuap kahato sio waku pe tukup­teꞌen sio yt hap. Yt tehaꞌat hin i wemusin ãpy sokpe tek hap toĩneꞌen sio yt hap kape maꞌato aiwa­nẽtup hap kape tehaꞌat kahato hawyi aipyꞌa piat kape tehaꞌat kahato hawyi toikuap yne raꞌyn aipyꞌa piat sio waku sio yt. Miꞌi hawyi toꞌe Topãꞌãu miky­ꞌesat nug haria pe — Eipe uiꞌy­wania sese e katu­pono Uipãꞌãu miat einãpin hap ewy kahato ewetunug e. Miꞌi pote eipe uiꞌy­wania sese eweikup­teꞌen e Tupana tomi­ky­ꞌesat nug haria pe sio Iuteu ywania sio wẽtup ywania pe. — Waku kahato eipe e Tupana ahepe pote waku pe watoĩ­neꞌen. Karãpe iraniaꞌin — Yt naku i kahato eipe iꞌatuꞌe ahepe wen maꞌato watikuap yt pywo pe i raꞌyn iꞌatuꞌe hap katu­pono Tupana wanẽtup hawe waku pe watoĩ­neꞌen mote. uito Pauru.
45,3,1,Eiperia Humanu ywania wen maꞌato uito Pauru Iuteu ywania areĩneꞌen. Waku kahato uiꞌy­wania are. Iuteu ywania waku kahato katu­pono saꞌa­wyꞌi sese Tupana tiꞌairo urueꞌa­seꞌi pot Aparãu. Miꞌi hawyi toꞌe tope — Atiꞌa­tu­poi­tyro kahato aru wuatꞌi miitꞌin mesuwat yi totiaria wẽtup esaipe­piaria emiariru emiariru wo e. Miꞌi pote Iuteu ywania titek taꞌa­tue­sa­ꞌyru emusin sokpe ãpy ete — Uruto Tupana miꞌai­roria e hamo. Pyno waku apo aiꞌy­wania sio yt.
45,3,2,Pywo ti kẽi waku kahato topy­huꞌat Iuteuria ywania. Uito Pauru ti Iuteu ywania sese are. Waku kahato Iuteu katu­pono yne ywania eꞌyianmete Tupana tum tehay uruꞌy­wania pe. Saꞌa­wyꞌi tuwe­mo­herep sese urueꞌa­se­ꞌiꞌin me. Saꞌa­wyꞌi Tupana ihay kahato uruꞌy­wania miwan me katu­pono tuwe­mo­herep teran wuatꞌi ywania pe urumiwan wo.
45,3,3,Tutum tehay urueꞌa­se­ꞌiꞌin saꞌa­wy­ꞌi­wuaria Tupana mohey kahato haria pe maꞌato iꞌatu­me­pytꞌin iꞌatue­mia­ri­ruꞌin tiwaure kahato iꞌatu­mienoi Tupana ehay. Miꞌi hawyi yt taꞌa­tu­mohey i kahato Tupana. Miꞌi pytkai yt karãpe i Tupana waure wo toĩneꞌen aru Iuteu ywania kai. Taꞌi Tupana ti uruꞌy­wania kyꞌe sese hat wuatꞌi eꞌat pe. Taꞌi Tupana miꞌairo ywania pote urutu­kup­teꞌen ne. Uruto wuaria Iuteuria tiꞌatoiat kahato Tupana haꞌa­wy­tepyi wen maꞌato yt karãpe i Tupana uruꞌatoiat katu­pono — Yt karãpe i woro­ho­ꞌo­ꞌatoiat esaipe­piaria e Tupana saꞌa­wyꞌi Urueꞌa­seꞌi Aparãu me pote.
45,3,4,Tupana ti yt heso kuap i rakat pãi. Saꞌa­wyꞌi — Atiꞌa­tu­poi­tyro aru emiariru emiari­ruꞌin e Tupana urueꞌa­se­ꞌiꞌin me. Miꞌi hap ete yt karãpe i Tupana heso. Tutunug yne toꞌe hap ewywuat. Urutoria Iuteu ywania heso kuap maꞌato Tupana yt karãmuat i heso kuap e. Aikotã morekuat Tawi pe toꞌe saꞌa­wyꞌi hap ewy tutunug wuatꞌi eꞌat pe. Mio tã toꞌe — Tawi e atunug aru uiꞌe hap ewywuat wuatꞌi eꞌat pe e. Atunug esaipepiat Morekuat Koro wo wuatꞌi eꞌat pe e. Eꞌywania yt uimohey i pytkai aru atunug uiꞌe hap ewy e. Yt uwe i uipyhyp kuap uiꞌe hap nug hamuat ete e Tupana nimo morekuat Tawi pe hawyi toiwan towepy hap miwan me.
45,3,5,Pywo ti rat uruꞌy­wania Iuteuria yt timohey kahato i Tupana e hap — Atunug aru e hap pytkai Tupana tunug yne toꞌe hap ewy. Uruiꞌatoiat Tupana pytkai yt uruꞌatoiat hin i. Miꞌi hap kaipyi watikuap Tupana yn ni waku sese rakat yt uruꞌewy hin i hap. Miꞌi pote uruminug saꞌag hap topy­huꞌat Tupana mõtypot ran hap ewywuat kat pote urukyꞌe sese te yt nakuat i uruto pytkai. — Eikyꞌe sese pote kat pote eiꞌa­piheg apiheg kahato iꞌatuꞌe saꞌag iraniaꞌin uruepe.
45,3,6,Eweikuap kat pote uruꞌa­piheg urukyꞌe haype aikotã aiꞌy­wotꞌin aiꞌa­piheg aihire te hap ewy Tupana uruꞌa­piheg urukyꞌe haype pote. Tupana ti hãpyk sakpo te miꞌi pote toiꞌa­piheg kahato aru wuatꞌi yt naku i nug haria — Yt uruꞌa­piheg neiꞌo yt uruꞌa­piheg neiꞌo iꞌatuꞌe pytkai. Tupana uruminug saꞌag ni emõtypot hap topy­huꞌat wuatꞌi eꞌat pe iꞌatuꞌe saꞌag. Taꞌi aiminug saꞌag kaipyi miitꞌin tikuap kahato Tupana poꞌog waku aikawiat rakat iꞌatuꞌe saꞌag toꞌope.
45,3,7,Aheso pote Tupana e hap poꞌog pywo topy­huꞌat kat pote Tupana yt heso i rakat toĩneꞌen pytkai aito heso rakaria wo watoĩ­neꞌen iꞌatuꞌe saꞌag toꞌope. Miꞌi pote aheso hap kaipyi Tupana waku hap poꞌog heremo topy­huꞌat. Taꞌi waku watunug yt naku i Tupana mõtypot hamuat iꞌatuꞌe saꞌag. Miꞌi pote ti yt karãpe i aiꞌa­piheg aru aiminug saꞌag koꞌi ete katu­pono imõtypot hap topy­huꞌat aiminug saꞌag koꞌi kaipyi iꞌatuꞌe maꞌato Tupana tiꞌa­tu­ꞌa­piheg aru wuatꞌi eꞌat pe toꞌe hap ewy. — Toꞌiro wuatꞌi ywania waku ti wati­mõ­typot Tupana aiminug saꞌag wo iꞌatuꞌe saꞌag toꞌope. Taꞌi miꞌi tã hap ti aimuꞌe hat Pauru tiky­ꞌesat iꞌatuꞌe uimohit reran haype neꞌi. Saꞌa­wyꞌi ti mio tã e aimuꞌe hat sese Pauru ahepe iꞌatuꞌe toꞌope yt pywo pe i. Miꞌiria yne yne Tupana miꞌa­tu­ꞌa­piheg wuanuaria tukup­teꞌen wuatꞌi eꞌat pe. Tupana tiꞌa­tu­ꞌa­piheg neran miꞌi tã haria ewywuaria.
45,3,9,Iuteu ywania iꞌewyte yne ywania teꞌe­ro­py­huꞌat yt naku i nug haria toꞌo­ꞌe­wy­ꞌewy katu­pono yne yne yt naku i nug haria Tupana wanẽtup hawe. Tupana piat urunãpin hap Musei miwan miat yt urutunug hin i te uruꞌy­wania. Iꞌewyte iraniaꞌin ywania tiꞌa­parap kahato taꞌa­tu­ꞌy­wania wãiꞌe hap koꞌi ete. Miꞌi pote aito torania iꞌaparap haria Tupana wanẽtup hawe e. Miꞌi pote ti yt naku i urutoꞌe iraniaꞌin ywania pe — Uruto ti poꞌog nakat eikai katu­pono uruto waku maꞌato eipe yt nakuaria i yt urutoꞌe kuap i.
45,3,10,Katu­pono saꞌa­wyꞌi Tupana toꞌe miwan me — Yt wẽtup ok i mesuwat yi tote wakuat yn nug hat atipuẽti e. Yt wẽtup miit i uikuap teran sese hat atipuẽti nimo pyi mesup te e. Yt wẽtup ok i mesuwat yi tote atipuẽti uikat reran hat e Tupana.
45,3,12,Yt naku i kat pote yne miitꞌin uiꞌatoiat haria wo tukup­teꞌen e tuwepe. Yt kan hamo i tukup­teꞌen miꞌi tã e. Yt uwe i mesuwat yi totiat atipuẽti waku sese nug hat e Tupana miwan me.
45,3,13,Iꞌatuehay koꞌi yt hãpyk hin i atipuẽti e. Iꞌatueso hap yn iꞌatuwẽ pe miitꞌin maꞌat hap yn atipuẽti e. Iꞌatuẽku tote sehay nem hap ewywuat yn aikotã miit yt misyp i yi kaꞌa piat ewy nem kahato iꞌatuwẽ pe e. Sehay saꞌag yn tuwẽtem iꞌatuwẽ pyi miitꞌin kuasa hamuat e.
45,3,14,Aikotã moi iãi hy miitꞌin auka hap ewy iꞌatuehay miitꞌin auka hap ewy topy­huꞌat e. Iꞌatuehay aikotã mohag nop takat ewy e. Iꞌatuehay saꞌag uhete iꞌewyte iraniaꞌin ete e Tupana miwan me.
45,3,15,Miitꞌin auka sese haria wo teꞌe­ro­py­huꞌat miitꞌin e. Aikotã miitꞌin ihyha kahato rakaria ewy teꞌe­ru­weput meremo iraniaꞌin atuꞌuka hamo hap ewy. Aikotã awyato tikat yty tomiꞌu wo taꞌa­tukat miitꞌin iꞌauka hamo e.
45,3,16,Aikopuo aikopuo hap saipe upi iꞌatu­moe­ha­ky­ꞌeꞌi koꞌi iꞌatu­mi­satek nug koꞌi tukup­teꞌen e.
45,3,17,Yt karãpe i iraniaꞌin mowepit hap taꞌa­tunug mote yt taꞌa­tukuap hin i iꞌatu­mo­wepit hap e.
45,3,18,Yt karãpe i uimõ­typot hap iꞌatu­wa­nẽtup hawe e Tupana. Uhepiat taꞌa­tu­ꞌa­piheg hap pupi yt teꞌe­ro­kenꞌẽ hin i e Tupana saꞌa­wyꞌi miwan me ahepiat. Mio tã e aito yt naku i nug haria moherep hamuat.
45,3,19,Urutoria Iuteuria ywania tikuap kahato Tupana woꞌo­nãpin saꞌa­wy­ꞌiwuat hap Musei mimo­herep kat som waku watunug kat som yt naku i watunug hap. Miꞌi watikuap yne pytkai yt watunug i torania pote wati­ꞌa­parap wãiꞌe hap ete — Ewetunug no e hap ete are. Miꞌi pote yt uwe i mesuwat yi tote uruto — Yt karãpe i atiꞌa­parap Tupana wãiꞌe hap ete yt urutoꞌe kuap i. Iꞌewyte yne aito wuatꞌi puo mesuwat yi totiaria wato­py­huꞌat Tupana miꞌa­piheg wuanuaria wo. Pywo ti rat mekewat eꞌat pe aru — Eiperia yt naku i nug haria e aru Tupana ahepe torania pe. Miꞌi toꞌe pote aru yt uwe i aitoria — U pãi u an yt karãpe i atiꞌa­parap emiky­ꞌesat nug hap ete e haria itote kat pote toiꞌa­tu­mo­herep wuatꞌi ehamo aiminug saꞌag koꞌi e. Miꞌi pote yt wati­wesat kuap i aiwe­mõti hap toĩneꞌen mote e.
45,3,20,Yt uwe i tuwe­mo­hãpyk kuap Tupana wanẽtup hawe topiat ainãpin hap Musei mimo­herep miwan nug hap kaipywiat upi e. Taꞌi yne aito wahãꞌãg kahato Tupana piat ainãpin hap nug hamuat ete wen maꞌato aito yt uwe i inug yne ainãpin hap. Wati­ꞌa­tu­ꞌa­parap aparap Tupana piat ainãpin hap ete. Wati­ꞌa­tu­muꞌe kahato aimuꞌe hap Tupana piat kat som waku watunug kat som saꞌag hap ete wen maꞌato wati­ꞌa­parap yn. Miꞌi pote paawa­toꞌe aipyꞌa pe ahepiat yt watunug i pote — Yt naku i kahato uito watoꞌe aiwa­nẽtup hawe aiwepe. Miꞌi pote ti — Uito yt naku i nug hat e hap yn watikuap Tupana piat ainãpin hap kaipyi.
45,3,21,Aikotã aru pyno wati­puẽti Tupana wywuat aiwo­ꞌo­wese hap are. Pyno ahenoi ehepe. Mio tã e Tupana ahepe — Yt eiminug wakuap kaipyi i woro­ho­ꞌonug eipe waku rakaria e Tupana miwan me. Taꞌi uimohey hap kaipyi woro­ho­ꞌoe­ha­kye­raꞌat e. Uimohey hap eipyꞌa piat kuap hap kaipyi waku pe eweikup­teꞌen uipyꞌa pe uiwa­nẽtup hawe e Tupana miwan me. Atiky­ꞌesat kahato ewetunug yne uhepiat einãpin hap koꞌi maꞌato yt uwe i eiperia inug yne haria miꞌi pote yt uwe i eiperia wakuat e. Eiminug waku hap koꞌi upi yt eweipuẽti i muꞌap uhowawi e Tupana ahepe saꞌa­wyꞌi tehay moherep haria miwan me. — Taꞌi Uhaꞌyru Iesui mohey haria pe yn areꞌe — Eiperia ti waku kahato uiwa­nẽtup hawe uipyꞌa pe e Tupana. Uimi­po­ꞌoro Miitꞌin Porekuat nuat mohey haria yn uimie­ha­kye­ra­ꞌaria e. Miꞌiria yn waku pe uiwa­nẽtup hawe sio Iuteu ywania eipe sio wẽtup ywania e aru Tosa­ꞌyru mohey haria sese pe.
45,3,23,Katu­pono yne ywania yne miitꞌin yt naku i nug haria tukup­teꞌen. Katu­pono yne miitꞌin yt Uito ewy hin i iꞌatue­waku hap ete are e Tupana ahepiat.
45,3,24,Pywo kahato uiwy­riaꞌin Tupana ti poꞌog poꞌog waku ahewaku hap kai. Taꞌi ahewaku hap yt Tupana ewaku hap ewy hin i. Miꞌi pote ahewaku hap yt putꞌokꞌe hin i Tupana ewaku hap ete e. Miꞌi pote yne aitoria yt naku i nug haria watoĩ­neꞌen Tupana wanẽtup hawe e. Miꞌi pote mesup Tupana toꞌe ahepe — Uhaꞌyru mohey haria pe yn atum iꞌatue­ha­kye­raꞌat hap wuatꞌi eꞌat piat e Tupana mesup wuatꞌi pe. Uhaꞌyru suu mikyiꞌat upi atum neꞌen neꞌi wuatꞌi eꞌat piat ieĩneꞌen hap e mesup ahepe. Uhegyiꞌat hap upi Uhaꞌyru suu mikyiꞌat upi atum neꞌen neꞌi eimo­waku hap e mesup yne miitꞌin me e.
45,3,25,Eikyꞌe haype yt kat i eiminug wakuap pytkai woro­ho­ꞌo­kyꞌe hawyi eheĩneꞌen hap wuatꞌi eꞌat piat hap atum neꞌen neꞌi ehepe Uhaꞌyru Iesui suu mikyiꞌat upi e. Eipo­typot Iesui tikyiꞌat raꞌyn eheĩneꞌen hap yt ikahuro rakat i pote waku eweitat uimiium e Tupana wuatꞌi miitꞌin me. Yt kat saꞌup i rakat atum miitꞌin me Uhaꞌyru Pãꞌãu e Tupana mesup. Miꞌi uiminug kaipyi miitꞌin tikuap taꞌyn Uito wakuat e Tupana. Saꞌa­wyꞌi yt eweikuap i mesuwat muꞌap uhowawiat e ahepe. Mekewat eꞌat pe yt naku i yn ewetunug at kaꞌap e. Maꞌato eiminug saꞌag saꞌa­wy­ꞌiwuat atiwaure torania ewetat raꞌyn Uhaꞌyru suu eipohag wo hawyi e Tupana mesup ahepe. Tupana ti hãpyk kahato rakat yt toiky­ꞌesat hin i aiminug saꞌag. Maꞌato koran toꞌe wuatꞌi miitꞌin me — Eiweꞌeg wo o eiminug saꞌag ete e. Uhaꞌyru suu ti eikoho kuap e. Uhaꞌyru suu ti eimo­hãpyk kuap e. Eweimohey ro miꞌi Uhaꞌyru e. Miꞌi Miit ti eimo­hãpyk kuap e. Uhaꞌyru mohey haria wo eweikup­teꞌen hawyi uikuap haria wo eweikup­teꞌen e. Miꞌi hawyi eweikuap uhewaku hap e koran yne miitꞌin me e Tupana.
45,3,27,Pyno koran aito yt uwe i watoꞌe kuap — Tupana uito waku kahato kat pote atunug yne emiky­ꞌesat koꞌi ewy pote waku uheha­kye­raꞌat uhewaku hap upi hat yt pywo pe i ahehay mio tã watoꞌe pote. Pyno kat e hap som waku pyno watoꞌe Tupana pe. Pyno mio tã e yn watoꞌe waku — Tupana atimohey kahato Esaꞌyru Iesui ikuꞌuro uika­wiano uiminug saꞌag moma hamo uheha­kye­raꞌat hamo watoꞌe waku. Miꞌi e hap ewy Tupana yn miky­ꞌesat ewywuat. Kat pote Tupana tiky­ꞌesat kahato ainug kahu Tosa­ꞌyru mohey hap kaipywiat hap wuatꞌi aimo­hãpyk hap maꞌato — Uito ti atunug yne torania Tupana piat uinãpin hap pote waku pe Tupana wywo areĩneꞌen watoꞌe aiwa­nẽtup hawe pote aiwe­maꞌat hap topy­huꞌat kat pote aiminug wakuap koꞌi yt putꞌokꞌe hin i aheha­kye­raꞌat hamo e. Miꞌi muꞌap yt muꞌap i Tupana kape sio aito Iuteu ywania sio wẽtup ywania.
45,3,29,Pywo ti rat Tupana sese toĩneꞌen Iuteu ywania eTupana wo iꞌewyte Tupana sese toĩneꞌen wy yne ywania eTupana wo. Tupana yt iꞌatu i are. Wẽtup Tupana yn ni toĩneꞌen are. Tupana sese yn toĩneꞌen wuatꞌi ywania nug hat. Karãpe Iuteu ywania timohey Tupana Saꞌyru hawyi — Waku pe eweikup­teꞌen mesup uiwa­nẽtup hawe e Tupana ahepe.
45,3,30,Iꞌewyte karãpe iraniaꞌin ywania timohey Haꞌyru hawyi pyno — Waku pe eweikup­teꞌen e Tupana. Pyno wẽtup Tupana yn toĩneꞌen Aiꞌywot no sio aito Iuteu ywania kawiat sio aito iraniaꞌin ywania kawiat. Tupana Wato wẽtup yn toĩneꞌen. Miꞌi ti Iuteu ywania nug hat iꞌewyte iraniaꞌin ywania nug hat wẽtup Tupana wuatꞌi nug hat yn toĩneꞌen.
45,3,31,Karãpe wato­mohey Iesui hawyi yt naku i watoꞌe — Mesup ti uito Iesui mohey hat miꞌi pote yt atiky­ꞌesat i poꞌog Tupana piat uinãpin hap koꞌi yt naku i watoꞌe. Poꞌog waku watoꞌe aiwo­ꞌope — Iesui mohey haria aito pote waku watunug yne yne Tupana miky­ꞌesat koꞌi aiꞌe hap waku watoꞌe aiwo­ꞌope are. Uito Pauru.
45,4,1,Pyno toꞌiro watu­wa­nẽtup saꞌa­wy­ꞌiwuat ahaꞌa­seꞌi Aparãu kape. Aparãu ni uruꞌy­wania Iuteuria eꞌaseꞌi pot. Urueꞌa­seꞌi pot timohey kahato Tupana sese topyꞌa pe hawyi — Uiwy kahato en Aparãu e Tupana tope e miwan me. Yt karãpe i Aparãu toꞌe — Taꞌi waku kahato rakat uito pote Tupana uheha­kye­raꞌat yt e hin i miitꞌin me. Taꞌi yt tuwe­mõ­typot hin i Aparãu e. Maꞌato mio tã toꞌe saꞌa­wyꞌi miwan me — Aparãu e uimohey pote waku pe ereĩneꞌen uiwa­nẽtup hawe e Tupana tope. Pyno Aparãu timohey kahato Tupana hawyi Tupana mimo­hãpyk wo topy­huꞌat ahaꞌa­seꞌi.
45,4,4,Mesu­wa­ro­tiaria miitꞌin ipotpap takaria aheropat haria pe watum haꞌup wẽtup eꞌat ipotpap hap watum. Wẽtup eꞌat ipotpap saꞌup watum hawyi totat hawyi — Waku e uipotpap saꞌup taꞌyn toĩneꞌen e. Totat hawyi yt karãpe i toꞌe — Yt kat i uipotpap pytkai tutum neꞌen neꞌi uhepe tomiium yt kat saꞌup i yt e i kat pote ipotpap at hap upi totat saꞌup pote.
45,4,5,Maꞌato yt miꞌi tã hin i Tupana piat aheha­kye­raꞌat hap kat pote yt wati­kyiꞌat kuap i aipotpap wakuap mo Tupana piat aheha­kye­raꞌat hap katu­pono ahewaku hap aipotpap at kaꞌap hap saꞌup yt putꞌokꞌe i ikyiꞌat hamo e. Wati­mohey Iesui hawyi yn tutum neꞌen neꞌi ahepe yt naku i rakaria aito pytkai e. Tosa­ꞌyru mohey haria pe Tupana toꞌe — Eiminug saꞌag ahyt kahato maꞌato eweimohey Uhaꞌyru suu eipohag wo pote woro­ho­ꞌoe­ha­kye­raꞌat eipe Uhaꞌyru piat haꞌup nug hap upi e ahepe. Imohey pote uiwa­nẽtup hawe yt saꞌag nug haria ewy hin i eweikup­teꞌen e. Mio hãpyk kahato eipe uiwa­nẽtup hawe Uhaꞌyru miium upi e Tupana ahepe Iesui mohey haria pe.
45,4,6,Morekuat Tawi henoi tomiwan me yianmete Aheha­kye­raꞌat hat ete. Mio tã e — Waku kahato ti Tupana e katu­pono Uheha­kye­raꞌat kahato hat atimohey hawyi e yt naku i nug hat uito pytkai — Waure wo areĩneꞌen eminug saꞌag kai e uhepe e Tawi. — Uimohey hat en hawyi waku puo ereĩneꞌen uiwa­nẽtup hawe e uhepe yt kat i uiminug wakuap pytkai. — Woroe­ha­kye­raꞌat en Tawi uimohey hap upi e Tupana saꞌa­wyꞌi uhepe e. — Waku kahato En Tupana are. Mesup ti waure wo Tupana toĩneꞌen aiminug saꞌag koꞌi kai e ahepe. Waku kahato wuat sakpoꞌe En Tupana watoꞌe. Waku sese En watoꞌe. Tupana tiꞌa­tu­mo­weityk yne wuatꞌi aiꞌe hap saꞌag koꞌi kat aiꞌe kat aiꞌe tetiat hap toiwuare torania wato­mohey hawyi e. — Aimo­wehum kahato hat En Tupana e tomiwan me towepy puo. — Tupana etikuap kahato yne uruminug saꞌag koꞌi iꞌatu hap etiat. Tukup­teꞌen kahato yne yt naku i hap uruete e. Maꞌato miꞌi saꞌag koꞌi yne etiꞌa­tu­mõto raꞌyn pya urukai uruimohey En hawyi e morekuat Tawi. Tupana waku kahato mesup urupyꞌa pe e katu­pono koitywy aiwo­ꞌo­wese hap toĩneꞌen i etiwaure yne raꞌyn uruminug saꞌag koꞌi hawyi e. Waku kahato ti rat koitywy. Uruwehum kahato ewawi uruwepit hap mywo urupyꞌa perup i kahato hawuo e morekuat Tawi tomiwan me towepy hawe nimo te.
45,4,9,Pyno morekuat Tawi ihay aiwepit hap ete. Morekuat Tawi yt toꞌe hin i — Wemusin sokpe ãpy tek haria yn ni Tupana mimo­wepit rakaria tukup­teꞌen yt e i are. Pywo ti koitywy iꞌatu kahato Tupana mowepit haria tomohey haria yt teꞌe­re­musin ãpy tek hin pytkai i. Pywo ti koitywy iꞌatu kahato Tupana mowepit haria imohey haria yt teꞌe­re­musin sokpe ãpy tek hin i pytkai. Aikotã ahaꞌa­seꞌi pot Aparãu toꞌe hap ewy mesup — Woro­mohey En Tupana e. Atiꞌa­tu­mohey kahato raꞌyn yne eꞌe hap uhowawiat e. Atiꞌa­tu­mohey etunug aru eꞌe hap ewy hap e hawyi Tupana toꞌe Aparãu me — Uimohey en mote waku pe ereĩneꞌen uiwa­nẽtup hawe uipyꞌa pe mehĩ e ti Tupana ahaꞌa­seꞌi koro Aparãu me.
45,4,10,Saꞌa­wyꞌi sese yt kat i ahaꞌa­seꞌi pot emusin ãpy sokpe tek hap i te turan Tupana toꞌe Aparãu me — Uimohey hat en mote uiwy kahato en e. Uimohey kahato en mote waku pe aru ereĩneꞌen e tope. Uiwa­nẽtup hawe hãpyk takano ereĩneꞌen uimohey en mote e mekewat uruꞌy­wa­niaꞌin miat hemusin ãpy sokpe tek hap eꞌyianmete.
45,4,11,Ahaꞌa­seꞌi Aparãu toĩneꞌen Tupana mohey potꞌi wo raꞌyn hawyi tuwe­musin ãpy sokpe tek taꞌyn iꞌewyte tosa­ꞌy­ruꞌin wat toitek kyse hit wo toꞌy­wania kuap hap uruꞌy­wania eko ewywuat uruto Tupana mohey haria e hamo toitek. Koitywy ahaꞌa­seꞌi Aparãu toĩneꞌen yne Tupana mohey haria ypy ewywuat. Toimohey saꞌa­wyꞌi aheꞌyianme pote Aparãu topy­huꞌat mesup Tupana sese mohey haria eꞌaseꞌi pot no raꞌyn. Koitywy ahepe imohey haria pe aikotã saꞌa­wyꞌi Aparãu me toꞌe hap ewy raꞌyn — Uiwa­nẽtup hawe hãpyk takaria eipe e Tupana ahepe sio aito aimusin sokpe ãpy tek sio yt pytkai e ahepe Tupana mesup.
45,4,12,Uruꞌy­wania eꞌaseꞌi pot ti Aparãu topy­huꞌat. Uruto ti meimuẽwat wemusin sokpe ãpy tek haria urueko ewywuat. Uruto ti Aparãu piit kawiaria. Maꞌato tukup­teꞌen urupy­ꞌa­setpe yt Tupana mohey hin i haria. Miꞌiria wemusin sokpe tek hap toĩneꞌen wen maꞌato miꞌiria pe yt karãpe i Tupana toꞌe — Eipe waku kahato uimohey hat Aparãu ewywuat yt e i katu­pono miꞌiria yt imohey i Aparãu ewywuat pote are. Ahaꞌa­seꞌi Aparãu mimohey ewywuaria yn ni Aparãu saipe­piaria sese.
45,4,13,Saꞌa­wyꞌi Tupana toꞌe Aparãu me — Meiũran aru atum yne mesu­wa­rotiat epe iꞌewyte esaꞌy­ruꞌin me iꞌewyte wuatꞌi ywania emiit no iꞌatu kahato waikiru sem iꞌatu hap ok tã atum epe Aparãu uimohey hat kahato en mote e. Miꞌi hawyi Aparãu toꞌe — Tupana woro­mohey En e. Atimohey eꞌe hap ewy iꞌewyte atimohey raꞌyn etunug aru eꞌe hap koꞌi e. Miꞌi pote Tupana toꞌe tope — Aikotã yt karãpiat i iꞌaparap hat ewy ereĩneꞌen uiwa­nẽtup hawe mehĩ uiꞌe hap etimohey yn mote e Tupana nimo yt kat i te Musei piat ahewãi hap Tupana tum te turan Aparãu me yt kat i te Musei woꞌo­nãpin hap te turan. Katu­pono Musei ti Aparãu emiariru emiariru kahato.
45,4,14,Maꞌato iraniaꞌin mesu­wa­ro­tiaria — Watunug yne Tupana wãiꞌe hap hawyi waku pe raꞌyn watoĩ­neꞌen Tupana wanẽtup hawe e haria heso rakaria tukup­teꞌen Tupana wanẽtup hawe. Pywo ti rat yt kat i Tupana mohey hap aikai pytkai watunug ahaꞌa­seꞌi Musei mimo­herep Tupana e hap hawyi yt naku i te rat watoĩ­neꞌen Tupana wanẽtup hawe. Kat pote yt uwe i aito Musei miwan miat nug yne haria. Yt karãpe i Tupana toꞌe — Ewetunug yne waĩꞌuiꞌe Musei piat pote waku pe eweipy­huꞌat uiwa­nẽtup hawe yt e i. Maꞌato mio tã e Tupana pote yt uwe i aito waku pe wato­py­huꞌat Tupana wanẽtup hawe yt uwe i aito toran Tupana e hap nug haria pote. — Waku pe ereĩneꞌen uimohey hat en mote e Tupana. Yt karãpe i maꞌato Tupana toꞌe i Aparãu me — Etunug yne uiꞌe hap koꞌi miꞌi pote ti aru waku pe ereĩneꞌen uiwa­nẽtup hawe yt e hin i. Iꞌewyte mio tã yt e hin i ahepe. Maꞌato Tupana toꞌe iraniaꞌin e hap ewy pote — Etunug yne Musei wãiꞌe hap pote neꞌi ti aru uiwa­nẽtup hawe waku pe ereĩneꞌen e pote yt uwe i aitoria waku pe watoĩ­neꞌen Tupana wanẽtup hawe katu­pono aitoria iꞌaparap yne haria katu­pono yne aito wati­ꞌa­parap iꞌe hap ete. Maꞌato miꞌi pytkai yne aito Tupana mipoi­tyro koꞌi watoĩ­neꞌen katu­pono wato­mohey Tupana Aparãu ewywuat aito pote. Maꞌato watoꞌe iraniaꞌin ewywuat — Watunug yne Tupana piat ainãpin hap hawyi waku pe watu­kup­teꞌen Tupana wanẽtup hawe Musei woꞌo­nãpin hap nug yne pote. Eiweꞌeg wo o Katu­pono miꞌi e hap koꞌi ete eweiꞌa­parap yn wẽtup e hap ete hawyi Tupana ipyꞌahak eiminug saꞌag ete. Nimo te Musei eꞌat eꞌyianme ti yt kat i hin i Tupana piat — Yt etunug neiꞌo e hap sio — Etunug no e hap koꞌi hap eꞌat pe yt uwe i iꞌaparap kuap Tupana piat ainãpin hap ete. Yt kat i Tupana piat aiꞌa­piheg hap mekewat eꞌat pe. Mekewat eꞌat yt wati­ꞌa­parap kuap i wãiꞌe hap ete yt kat i pote. Maꞌato toimo­herep hawyi ti iꞌaparap haria wo wato­py­huꞌat yt watunug i hawyi.
45,4,16,Maꞌato Tupana toꞌe Aparãu me — Uiwy e uimohey pote waku pe kahato ereĩneꞌen uiwa­nẽtup hawe e. Miꞌi hap ewy te koitywy toꞌe ahepe — Eweimohey Uhaꞌyru hawyi atum eheĩneꞌen wuatꞌi eꞌat piat hamuat e. Yt kat saꞌup i ete atum neꞌen neꞌi Uhaꞌyru mohey haria pe e. Uhaꞌyru tum naꞌyn tosuu haꞌup mo e Tupana ahepe mesup. Watat Haꞌyru aipyꞌa pe hawyi wato­py­huꞌat ahaꞌa­seꞌi pot piat imohey hap ewywuaria. Miꞌi pote yt toꞌe hin i ahepe Tupana — Ewetunug yne wãiꞌuiꞌe hap hawyi waku pe eweikup­teꞌen uiwa­nẽtup hawe yt toꞌe i ahepe maꞌato aikotã toꞌe Aparãu me miꞌi hap ewy te toꞌe ahepe mesup — Uimohey haria pote woro­ho­ꞌoe­ha­kye­raꞌat e ahepe mesup. Mio tã e Tupana Aparãu me miwan me nimo te — Woronug aru wuatꞌi ywania ywot pot no e. Wuatꞌi ywania eꞌaseꞌi koro wo ereĩneꞌen aru uiꞌe hap ewy e. Atunug waku yne esaipe­piaria uimohey haria eꞌewy e Tupana Aparãu me nimo te. Miꞌi hawyi toiwesat — Woro­mohey En pãi e. Atimohey yne eꞌe hap — Atunug aru eꞌe hap atimohey e Aparãu Tupana pe. Atimohey kahato uiku­ꞌuro rokirẽ uimoieĩ­neꞌen kuap hat En hap e Aparãu. Atimohey kahato etunug kuap yne yne yt kat kawiat i hap atimohey e. Miꞌi pote Tupana toꞌe Aparãu me — Taꞌi emẽpytꞌin sem ni aru atum kahato epe e. Esaꞌy­ruꞌin sem esaki­ꞌytꞌin sem ni aru atum epe e. Iꞌatu kahato atum epe aikotã waikiru sem iꞌatu hap ewy aikotã yi kyt iꞌatu hap ewywuaria atum epe e. — Pyno woro­mohey poꞌog En e Aparãu Tupana pe. Taꞌi atimohey — Atunug aru emẽpytꞌin iꞌatu eꞌe hap ewywuat atimohey e Aparãu Tupana pe. Ipotꞌi raꞌyn yt wẽtup imẽpyt i raꞌyn turan miꞌi tã e hap toimohey. Toimohey pote mesup taꞌyn imẽpytꞌin koꞌi typyꞌi rakaria tukup­teꞌen kahato. Koitywy iꞌatu ywania Tupana mohey haria ywot pot topy­huꞌat Tupana e hap ewy. Saꞌa­wyꞌi Aparãu iporo kahato hap wywo yt tosa­ꞌyru i te pytkai toimohey te Tupana piat — Atunug aru e hap. Miꞌi hawyi toꞌe — Uiporo sakpo pytkai tutunug aru toꞌe hap ewy e. Taꞌi uipiit porap ikuꞌuro pytkai tutunug aru toꞌe hap ewy e. Taꞌi uheha­ryꞌi iꞌewyte yt myhuꞌat hat i raꞌyn pytkai aru tutum kuap tope hupiꞌa hap atimohey e. Tutum aru uhaꞌyru sese uipiit poro kawiat pytkai e Aparãu tepiat imohey hap pote.
45,4,20,Imohey hap yt karamuo i tuwa­nẽtup hawe — Heso som Tupana yt e i maꞌato — Tupana toꞌe atunug aru pote tutum aru toꞌe hap ewy yn e topyꞌa pe. Miꞌi hawyi poꞌog imohey hap ihaĩte tuete saꞌa­wyꞌi kai hawyi meiũran tomohey hap kaipyi Tupana timoe­saika kahato. Miꞌi hawyi Aparãu toꞌe — Tupana arehum kahato ewawi e. Woro­mõ­typot kahato katu­pono etum naꞌyn uhepe eꞌe hap ewy e. Atikuap epiat hum hamuat uipyꞌa pe e. Atikuap etunug kuap yne niatpo rakat koꞌi e. Atikuap epiat — Atunug yne aru eꞌe hap etunug yne hap e.
45,4,22,Miꞌi pote Tupana iwepit kahato tomohey Aparãu piat hap ete. Miꞌi hawyi Tupana toꞌe tope — Uiwy sese waku pe kahato ereĩneꞌen uipyꞌa pe uimohey kahato hat en mote e.
45,4,23,Ihãpyk kahato rakat ereĩneꞌen uhepe e Aparãu me. Maꞌato yt Aparãu me yn i mio tã e maꞌato yne tomohey haria pe ahepe — Yt kat i saꞌag atipuẽti ekai e tope iꞌewyte ahepe tomohey haria pe. Pyno waku nug hat ereĩneꞌen uipyꞌa pe e Tupana tope uimohey pote e miwan me. — Uimi­kyꞌe en e Aparãu me aimuꞌe hamo tomohey haria aito pote Tupana mikyꞌe koꞌi aito e hamo. Taꞌi Tupana mimo­hãpyk koꞌi aito e hamo miꞌi e hamuat toĩneꞌen iwan me. Koitywy wato­mohey kahato Iesui Tupana timo­hymut i guꞌuro pyi hap wato­mohey kahato. Wati­mohey kahato Tupana tum naꞌyn Tosa­ꞌyru Aipo­typot Koro wuanuat e hap wato­mohey. Taꞌi toꞌe hap ewywuat wato­mohey.
45,4,25,Taꞌi wato­mohey kahato Tupana tiꞌa­piheg Tosa­ꞌyru Iesui aiminug saꞌag upiano e hap wato­mohey. Wati­mohey Tupana timoieĩ­neꞌen naꞌyn Tosa­ꞌyru hap toꞌe hap ewy. Miꞌi pote wato­mohey kahato wy Tupana aimoieĩ­neꞌen i hamuat waku hap ete toꞌe hap ewy wato­mohey. Koitywy wato­mohey kahato Tupana ainug tomohey hap kaipywiat wakuaria wo aikotã Tupana — Atunug aru e hap ewy wato­mohey. Aparãu ewywuaria watoĩ­neꞌen imohey hap saipe­piaria aito. Aparãu mẽpytꞌin koꞌi aito. Miꞌi hap eꞌat pe Tupana toꞌe Aparãu me iꞌewyte ahepe — Waku pe ereĩneꞌen uhepe uimohey hat en mote e ahepe. Uito Pauru.
45,5,1,Wati­mohey Iesui hawyi — Waku kahato eipe e Tupana ahepe. Mio tã e ahepe hawyi aiwepit kahato katu­pono aiwo­ꞌo­wese hap kahato topy­huꞌat Tupana wywo. Wati­mohey Haꞌyru hawyi Aipo­rekuat no topy­huꞌat hawyi watikuap kahato Tupana aiwywo hap e. Miꞌi hawyi meremo watoꞌe tope — Egyiꞌat kahato Tupana katu­pono yt uruewaku i kahato ewawi saꞌa­wyꞌi pytkai ewaku kahato uruepe urutoꞌe mesup epe. Yt nakuaria i uruto pytkai urukyꞌe urutoꞌe. Yt kat i wakuap uruminug pytkai urukyꞌe kahato En katu­pono haꞌa­wy­tepyi urukyꞌe urutoꞌe. Ewanĩ­kaptia uruto te turan urukyꞌe kahato watoꞌe.
45,5,2,Miꞌi pote — Woro­ho­ꞌo­moieĩ­neꞌen kahato eipe mesuwat yi tote e Tupana mesup ahepe. Miꞌi pote — Uruimõ­typot kahato En Tupana urutoꞌe iꞌewyte urumi­mõ­typot En urutoꞌe. Meiũran aru urutu­kup­teꞌen ewywo emõtypot hap eꞌat pe hap uruimohey kahato miꞌi tã hamuat kape. Miꞌi pote waku kahato En urutoꞌe emowepit hap mywo.
45,5,3,Miꞌi pote putꞌokꞌe ahatek hap hawyi watu­wehum yn ne Tupana kape. — Ereĩneꞌen waku kahato Tupana putꞌokꞌe uruete niatpo hap pytkai. Mio tã aiꞌe pote watoĩ­neꞌen motꞌi i imohey sese haria wo. Karãpe watu­wehum motꞌi Tupana ete ahatek hap eꞌat pe miꞌi hawyi waku pe imohey hap katu­pono waha­tyꞌu kuap haria wo wato­py­huꞌat. Miꞌi hawyi wahepap imohey motꞌi hap ete. Ahatek turan yt wati­waure hin i raꞌyn Tupana mohey hap yt naku i ahete pytkai. Karãpeĩ watu­wehum motꞌi Tupana kape hoꞌopot hap putꞌokꞌe pytkai miꞌi pote Tupana iꞌewyte tuwehum ahowawi are. Karãpe Tupana toꞌe ahepe — Atunug aru uiꞌe hap ewywuat miꞌi hawyi — Pywo ti rat watoꞌe hawyi poꞌog poꞌog wato­mohey.
45,5,5,Karãpe watoꞌe — Pywo ti aru taꞌi tutunug ni aru toꞌe hap ewy watoꞌe miꞌi hawyi Ipãꞌãu Wakuat topy­huꞌat kahato ahepe tutum ahepe Topãꞌãu. Miꞌi hawyi aipyꞌa wepit kahato topy­huꞌat katu­pono Ipãꞌãu — Woro­kyꞌe en woro­kyꞌe en e hap yn topy­huꞌat. Miꞌi hawyi ahatek hap neꞌi yt aimo­ꞌarot kuap i raꞌyn katu­pono wato­mohey te ahatek pytkai.
45,5,6,Saꞌa­wyꞌi sese mekewat eꞌat wuat Tupana toꞌe — Atipo­ꞌoro aru En Uhaꞌyru miitꞌin Porekuat nuat e. Uhaꞌyru e koitywy mesuwat eꞌat atiꞌairo eto hamuat yi kape katu­pono hoꞌo­wasat kahato miitꞌin tukup­teꞌen itote pote iꞌatu­minug saꞌag eꞌat yn mote e Tupana tosa­ꞌyru pe. Mio tã e pote Aipo­typot Iesui toto. Miꞌi hawyi aiminug saꞌag kaipywiat aiꞌa­piheg hap tutuꞌu yne aheiam mo.
45,5,7,Uiwy­riaꞌin niatpo kahato wẽtup ok ehakye­raꞌat hamo aiku­ꞌuro hamuat hap. — Waku rakat sese upi pote pyno ahãꞌãg uiwy sese ehakye­raꞌat yꞌy wato pyi watoꞌe maꞌato yt watipun teran hin i aheĩneꞌen hap wẽtup ok aiwa­nĩkap ehakye­raꞌat hamo. Aiwy sese waku rakat pote sio wahãꞌãg neran. Maꞌato yt naku i nug haria ehakye­raꞌat hamo neꞌi Iesui ikuꞌuro. Tewa­nĩ­kaptia etiano ikuꞌuro hawyi watikuap taꞌyn Tupana aikyꞌe kahato hap. Tupana tomo­herep taꞌyn aikyꞌe hap Tosa­ꞌyru kuꞌuro hap kaipyi.
45,5,9,Iesui suu aikoho hawyi toihep yne aiminug saꞌag. — Eipe wakuaria e Tupana Tosa­ꞌyru suu wuat tomi­koho koꞌi pe. Miꞌi pote koitywy yt wato­kenꞌẽ hin i aiꞌa­piheg hamuat Tupana hap ete. Miꞌi hawyi Tupana yt ipyꞌahak i ahete Tosa­ꞌyru suu tomi­koho koꞌi aito pote.
45,5,10,Saꞌa­wyꞌi watunug Tupana ahewa­nĩkap mo maꞌato miꞌi pytkai ainug towy­riaꞌin wo kahato katu­pono Haꞌyru toku­ꞌuro hamo aiꞌa­tu­pehik Toꞌywot kape — Koitywy yt ahewa­nĩkap mo i topy­huꞌat maꞌato aiwy ok wo raꞌyn. Koitywy Tupana wy kahato uito watoꞌe. Koitywy Tupana toĩneꞌen uipiit pe. Miꞌi kaipyi watikuap taꞌyn pywo ti aru areĩneꞌen wuatꞌi eꞌat pe aiꞌe hap katu­pono Iesui tuwẽtem guꞌuro pyi hawyi uimi­moieĩ­neꞌen hap topy­huꞌat watoꞌe.
45,5,11,Miꞌi pote — Watu­wehum kahato ewawi Tupana watoꞌe. Uruka­ꞌiwat Iesui urunug naꞌyn ewy ok wo. Waku kahato uruipuẽti En watoꞌe katu­pono uruwy ok nug naꞌyn En watoꞌe.
45,5,12,Nimo te Ãtãu yt tunug i Tupana miky­ꞌesat ewy miꞌi hawyi wato­py­huꞌat ahaꞌa­seꞌi Ãtãu ewywuat katu­pono Ãtãu ewywuat watunug yt Tupana miky­ꞌesat ewywuat i. Nimo te Tupana toꞌe Ãtãu me — Meke tã etunug saꞌag hawyi ti aru ekuꞌuro hap topy­huꞌat e Tupana Ãtãu me iꞌewyte yne Ãtãu mẽpytꞌin me. Miꞌi hawyi yne aito Ãtãu ewywuat saꞌag nug haria wato­py­huꞌat. Yne ywania raꞌyn miꞌi tã inug. Miꞌi tupono yne miitꞌin ikuꞌuro rakaria wo tukup­teꞌen. Watopap yne Tupana e hap ewy. Ãtãu mẽpytꞌin tukup­teꞌen mesuwat yi tote motꞌi. Taꞌa­tunug saꞌag kahato maꞌato yt taꞌa­tukuap i taꞌa­tu­minug saꞌag yt kat i te wãiꞌe hap Tupana kaipywiat pote maꞌato Musei tut raꞌyn hawyi tohenoi raꞌyn kat som Tupana tiky­ꞌesat watunug kat som yt hap tohenoi raꞌyn.
45,5,14,Wẽtup wãiꞌe hap yn Tupana tum Ãtãu me — Yt etuꞌu teiꞌo meiẽwat yp ywa e maꞌato miꞌi pytkai tutuꞌu. Miꞌi hawyi meiũran ikuꞌuro Tupana e hap ewy maꞌato Ãtãu mẽpytꞌin koꞌi kai yt kat i Tupana wãiꞌe hap Ãtãu eꞌat kaipyi Musei eꞌat kape. Yt kat i Tupana wãiꞌe hap maꞌato miꞌi pytkai Ãtãuꞌin saꞌag nug haria kahato tukup­teꞌen. Miꞌi tã hap taꞌyn watikuap katu­pono saꞌa­wy­ꞌi­wuaria Ãtãuꞌin ikuꞌuro yne raꞌyn saꞌag nug haria pote Tupana e hap ewy. Miꞌi hawyi Tupana toꞌe — Pyno atipo­ꞌoro Wẽtup Ok Ãtãu ewywuat maꞌato Miꞌi Miit yt iꞌaparap hat i e. Pyno Ãtãu wywo Iesui toꞌo­ꞌewy maꞌato yt toꞌo­ꞌewy hin i katu­pono yt iꞌaparap hat i. Miꞌi hawyi mekewat saꞌa­wy­ꞌiwuat Ãtãu kaipyi wati­puẽti aiku­ꞌuro hap katu­pono iꞌewy wato­py­huꞌat yt naku i nug haria wo. Aikotã Ãtãu ikuꞌuro tominug saꞌag kaipyi hap ewy te aito. Maꞌato mekewat Wẽtup Ok Miit Tupana Saꞌyru yt iꞌaparap hat hin i. Miꞌi pote Ãtãu miium aiku­ꞌuro hap maꞌato Mekewat Miit Tupana Mipo­ꞌoro Aipo­rekuat nuat miium aheĩneꞌen wuatꞌi eꞌat piat ieĩneꞌen hap. Ikuꞌuro hawyi Tupana wese hap topy­huꞌat ahete ihaky­ꞌeꞌi kahato aikyꞌe haype. Miꞌi pote Tupana piat aikyꞌe hap poꞌog naꞌyn hewa­nĩ­kaptia aito pytkai. Miꞌi pote toipo­ꞌoro Ãtãu Ewywuat Wẽtup Ok Takat aheha­kye­raꞌat hamo. Miꞌi pote wẽtup ok miit Ãtãu kaipyi aiku­ꞌuro hap iꞌewyte Wẽtup Ok Miit Iesui kaipyi aheĩneꞌen hap. Pyno ti Ãtãu minug Iesui minug wywo yt toꞌo­ꞌewy hin i katu­pono Ãtãu kaipyi yt nakuap i ypy. Maꞌato Iesui kaipyi Tupana miium aheĩneꞌen wuatꞌi eꞌat piat hap ypy. Ãtãu minug wẽtup muat kaipyi — Yt naku i en e Tupana maꞌato Iesui aheha­kye­raꞌat hawyi aiminug saꞌag toimo­weityk yne hawyi — Waku kahato eiperia e Tupana ahepe Iesui mohey haria pe aiminug saꞌag iꞌatu kahato saꞌa­wyꞌi pytkai. — Eheĩneꞌen waku hap yt eiwat ehewaku hap upi i woro­ho­ꞌonug maꞌato Uhaꞌyru ewaku hap upi waku pe eweikup­teꞌen e Tupana ahepe. Ãtãu kaipyi aiku­ꞌuro hap maꞌato Haꞌyru kaipyi aheĩneꞌen hap. Yianmiat Ãtãu yt naku i nug hat hawyi miꞌi kaipyi ikuꞌuro. Miꞌi hawyi aito wato­py­huꞌat Ãtãu mẽpytꞌin koꞌi aiꞌywot Ãtãu ewywuaria wato­py­huꞌat yt naku i nug haria. Miꞌi hawyi hoꞌo­wasat kahato rakaria wo wato­py­huꞌat yt nakuaria i saipe­piaria aito pote. Kat pote wẽtup ok miit kaipyi aiku­ꞌuro hap ypy topy­huꞌat aiminug saꞌag iwato hap kaipyi Tupana toꞌe — Woro­ho­ꞌo­ꞌa­piheg e maꞌato miꞌi hawyi Wẽtup Ok Miit putꞌokꞌe mesuwe poꞌog Ãtãu kawiat Miꞌi Miit wakuap nug hap ypy. Miꞌi Miit poꞌog hesaika iminug wakuap Ãtãu minug yt nakuap i hap koꞌi kai. Miꞌi Miit ti Aipo­typot Iesui are. — Ereke ro watoꞌe Iesui pe hawyi Tupana tum aheĩneꞌen wuatꞌi eꞌat piat hap ahepe. Hegyiꞌat kahato ahepe topy­huꞌat — Waku kahato eipe e tosa­ꞌyru mohey haria pe. Woro­ho­ꞌonug eipe more­kuaria ewywuat Uhaꞌyru ewywuat Uimi­po­ꞌoro Eipo­rekuat nuat mohey haria eipe pote e. Pyno Ãtãu iꞌaparap hap kaipyi wato­py­huꞌat aitoria yne iꞌaparap haria wo raꞌyn katu­pono watunug Ãtãu ewywuat maꞌato Iesui minug wakuap kaipyi Tupana toꞌe ahepe — Yt kat i saꞌag eikai e. Yt woro­ho­ꞌo­ꞌa­piheg hin i e maꞌato atum neꞌen neꞌi ti wuatꞌi eꞌat piat eheĩneꞌen hap e. Saꞌa­wyꞌi sese ti ahaꞌa­seꞌi pot Ãtãu yt topy­huꞌat hin i Tupana ehay upi. Tuwepyi toiꞌa­parap. Miꞌi hawyi imẽpytꞌin hemia­ri­ruꞌin typyꞌi kahato iꞌewywuat haria tukup­teꞌen iꞌatu­sai­pe­piaria pote taꞌa­tu­ꞌywot ewy. Miꞌi turan putꞌokꞌe Wẽtup Ok Miit inug yne Tupana miky­ꞌesat ok tã nakat. Miꞌi Miit Ãtãu ewywuat maꞌato Tupana miky­ꞌesat ewywuat nug hat. Miꞌi pote koitywy Tupana toꞌe kuap Tosa­ꞌyru mohey haria pe — Eipe waku kahato uipyꞌa pe e.
45,5,20,Miꞌi hawyi nimuaria Tupana ehay moherep haria timo­herep kahato kat som Tupana tiky­ꞌesat kat som yt hap. Miꞌi hawyi poꞌog saꞌag nug haria wo te teꞌe­ro­py­huꞌat saꞌa­wy­ꞌi­tewuat kai katu­pono iꞌatu kahato Tupana wãiꞌe hap putꞌokꞌe hawyi iꞌaparap kahato hap topy­huꞌat. Katu­pono yt watunug i pote miꞌi kaipyi hotꞌokꞌe raꞌyn ahete yt nakuap i kahato aito hap. Miꞌi pytkai aikyꞌe teran katu­pono Tupana aikyꞌe hap poꞌog hesaika aiminug saꞌag kai. Miꞌi hawyi yt naku i nug hap upi yn wato­py­huꞌat. Yt watoiat kuap i aiminug saꞌag iꞌewyte yt watoiat teran i. — Miꞌi tã etunug mote ekuꞌuro hap topy­huꞌat e Tupana pytkai watunug teꞌen teꞌen neꞌi pote. Miꞌi hawyi aiminug saꞌag kaipyi aiꞌauka hap topy­huꞌat. Maꞌato aiꞌa­piheg hap eꞌyianmete putꞌokꞌe Aipo­typot Iesui mesuwe aiꞌa­piheg hap tutuꞌu yne toku­ꞌuro hamo. Miꞌi pote aimoieĩ­neꞌen wuatꞌi eꞌat pe. Yt nakuaria i kahato aito pytkai Tupana aikyꞌe. Koitywy aikyꞌe pote wato­py­huꞌat hemiitꞌin no imiky­ꞌesat ewy watunug neran mesuwe. Imipo­ꞌoro Iesui aimo­hãpyk hawyi yt Ãtãu wat i aito maꞌato Iesui wat watoĩ­neꞌen wuatꞌi eꞌat pe. Pywo ti rat atiwan ewowi. Uito Pauru.
45,6,1,Yt naku i iraniaꞌin aimuꞌe — Pyno waku watunug saꞌag katu­pono Tupana aikyꞌe hap poꞌog iwato aiminug saꞌag hap kai iꞌatuꞌe saꞌag. Waku wahãꞌãg saꞌag nug hap ete pote Tupana aikyꞌe poꞌog poꞌog iꞌatuꞌe.
45,6,2,Maꞌato sakpoꞌe yt pywo i pãi katu­pono aito Iesui mohey haria raꞌyn. Miꞌi pote ahãꞌãg hap putꞌokꞌe ahete saꞌa­wy­ꞌi­tewuat ewy pote waku yt watuwat i ahiag upi yt naku i nug hamo. Waku aikotã ikuꞌuro rakat sehay yt kuap i hap ewy waku yt watikuap i ahãꞌãg hap ete yt ahewaure kaꞌa i ikuꞌuro rakat ewy. Miꞌi pote yt watuwat kuap i aiminug saꞌag ahãꞌãg hap nug hamuat upi.
45,6,3,Ahetꞌok turan Iesui set topy­huꞌat ahete. Miꞌi hawyi Iesui set wywo wato­py­huꞌat pote — Iesui mohey haria meimuẽ iꞌatuꞌe ahepe. Miꞌi hawyi wẽtup miit ewy yn wato­py­huꞌat Aipo­typot Iesui wywo. Mekewat minwa­toꞌe yꞌy pe ahetꞌok turan hap tote wati­mo­herep Iesui syp hap ikuꞌuro rakat ewy wato­py­huꞌat iwywo. Ahetꞌok turan wati­mo­herep aisyp hap ewywuat Iesui wywo aikotã Iesui ikuꞌuro hap ewy iꞌewyte — Areĩneꞌen i ne e hap ewy wati­mo­herep aihep yꞌy pyi hawyi ahetꞌok turan iraniaꞌin me. Aikotã Iesui tuwẽtem guꞌuro pyi aikotã tesaika wywo Tupana tihep Aika­ꞌiwat guꞌuro pyi miꞌi hap ewy Aiꞌywot atipy piat tunug ahepe watoꞌe. Miꞌi hawyi aheĩneꞌen pakupꞌi hap toĩneꞌen mesu­wa­rote wati­mo­herep aihep yꞌy pyi hawyi ahetꞌok turan watoꞌe iraniaꞌin me. Aikotã Iesui ipakup takat ewy wato­py­huꞌat hap ewy. Pyno aito Iesui mohey haria pote wato­py­huꞌat Iesui wywo wẽtup miit ewy yn. Ipiit aiwat aipiit ewy aipiit iãꞌãkap ewy. Ikuꞌuro turan aiku­ꞌuro hap topy­huꞌat hap ewy. Towẽtem guꞌuro pyi hap aiwẽtem guꞌuro pyi hap topy­huꞌat.
45,6,6,Yt naku i kyꞌesat hap iwato kahato ahete. Miꞌi hap ete yn ahehapap saꞌa­wy­ꞌite. Maꞌato miꞌi hap upi Aika­ꞌiwat Iesui ikuꞌuro ariaꞌyp posak ete hawyi aiwe­pywiat yt naku i nug kyꞌesat hap topy­huꞌat Iesui piit kuꞌuro hap wywo. Miꞌi hawyi Iesui ikuꞌuro hawyi aimi­ky­ꞌesat saꞌag ikuꞌuro iwywo. Koitywy watikuap aiwetiat yt naku i nug hap kyꞌesat hap tuweityk taꞌyn.
45,6,7,Aiku­ꞌuro hawyi mekewat aiminug saꞌa­wy­ꞌiwuat yt aimo­ꞌa­kagꞌaia kuap i raꞌyn saꞌag nug hap ete. Yt hotꞌokꞌe i raꞌyn yt hesaika i raꞌyn.
45,6,8,Miꞌi hap ewy kahato topy­huꞌat ahete wato­mohey Iesui Aipo­rekuat nuat hawyi. Wẽtup miit yn wato­py­huꞌat Aika­ꞌiwat wywo. Ikuꞌuro pote aimi­ky­ꞌesat saꞌag ikuꞌuro iwywo. Karãpe tuwẽtem guꞌuro pyi iꞌewyte watu­wẽtem iwywo hap ewy wakuap nug hamo. Koitywy watoĩ­neꞌen ipakup takaria wo.
45,6,9,Pywo ti koitywy watikuap taꞌyn Aika­ꞌiwat tuwẽtem guꞌuro pyi hap. Ikuꞌuro hap tokosap taꞌyn. Koitywy yt ikuꞌuro kuap i raꞌyn. Guꞌuro yt tiꞌauka kuap i raꞌyn. Yt hesaika i raꞌyn guꞌuro tuete.
45,6,10,Ikuꞌuro wẽtup muat hawyi toran naꞌyn ikuꞌuro. Wẽtup muat yn ikuꞌuro miitꞌin minug saꞌag upi. Ikuꞌuro hawyi saꞌag nug hap yt hãꞌãg kuap i raꞌyn. Tuwẽtem guꞌuro pyi hawyi toĩneꞌen kahato Tupana mõtypot hap yn tuete. Koitywy Aipo­typot Iesui emiit no watoĩ­neꞌen mote wato­py­huꞌat Iesui ewy. Waku watu­wa­nẽtup — Iesui kuꞌuro turan uiku­ꞌuro iwywo waku watoꞌe. Miꞌi pote uiminug saꞌag yne yt uhãꞌãg kuap i katu­pono uiku­ꞌuro iwywo wy uipiit miky­ꞌesat saꞌag yt kat i koitywy waku watoꞌe. Iesui toĩneꞌen i guꞌuro pyi hawyi uito areĩneꞌen i guꞌuro pyi wy waku watoꞌe. Koitywy areĩneꞌen kahato iwywo waku watoꞌe. Tupana mõtypot hap wywo yn areĩneꞌen mesup watoꞌe katu­pono Iesui wywo wẽtup miit yn arepy­huꞌat waku watoꞌe.
45,6,12,Saꞌa­wyꞌi aipiit miky­ꞌesat saꞌag nakat po pe wato­py­huꞌat kahato. Miꞌi hawyi aimi­ky­ꞌesat saꞌag nug hap yn aika­ꞌiwat no topy­huꞌat. Aiwẽ pyi watunug saꞌag maꞌato mesup waku waĩwa­toꞌe saꞌa­wy­ꞌiwuat aimi­ky­ꞌesat ete. Koitywy wẽtup miit ewywuat areĩneꞌen Tupana wywo waku watoꞌe.
45,6,13,Koitywy karãpe aipiit tiky­ꞌesat saꞌag nug hap aikotã wati­ky­ꞌesat saꞌa­wyꞌi hap ewy waku watu­wewãi. Waku wãiwa­toꞌe aipiit miky­ꞌesat saꞌag kape. Waku wãiwa­toꞌe aiwe­mi­ky­ꞌesat saꞌag ete — Yt erenug neiꞌo saꞌag nug hano waku watoꞌe aipiit kape. Miꞌi turan waku watoꞌe Tupana pe — Atum epe uhaga koꞌi waku watoꞌe. Atiky­ꞌesat yne uipiit ewanuat wo emiky­ꞌesat koꞌi nug hamo. Atiky­ꞌesat uipiit koꞌi ewaku hap nug hamo Tupana waku watoꞌe. Atiky­ꞌesat uheko koꞌi ipakup taꞌyn Tupana aikotã miit ikuꞌuro rakat tuwẽtem i guꞌuro pyi hap ewy uipiit pakup atiky­ꞌesat epotpap nug hamo Tupana watoꞌe waku.
45,6,14,Saꞌa­wyꞌi watikuap Tupana piat ainãpin hap Musei mienoi kaipyi. Miꞌi hawyi — Pyno atunug aru watoꞌe maꞌato yt watunug kuap i kat pote yt Iesui mieha­kye­raꞌat koꞌi i te aito pote. Mekewat eꞌat pe yt watikuap hin i Tupana aikyꞌe hap. Koitywy Tupana Pãꞌãu esaika hap mywo watunug kuap taꞌyn ainãpin Tupana piat hap. Pyno koitywy yt naku i wata­ꞌaipok aipiit miky­ꞌesat saꞌag eropat hamuat ipakup i rakaria wo i raꞌyn watu­kup­teꞌen hawyi.
45,6,15,Koitywy yt naku i kahato rat pãi watoꞌe — Pyno koitywy Tupana uikyꞌe kahato sio waku atunug sio yt naku i watoꞌe. Waku watu­wewãi raꞌyn. Tupana piat ainãpin hap iwan miat aiwanuat waku watunug Tupana esaika hap mywo. Waku watoiat aiminug saꞌag hap koꞌi.
45,6,16,Waku koitywy watikuap taꞌyn uwe po pe watoĩ­neꞌen. Aimi­ky­ꞌesat saꞌag aika­ꞌiwat no watunug mote yt naku i nug hap aika­ꞌiwat no topy­huꞌat. Maꞌato yt aipohep kuap i aiminug saꞌag ete pote saꞌag aika­ꞌiwat no topy­huꞌat. Aiminug saꞌag yt watoiat kuap i hawyi meiũran aiꞌauka hano topy­huꞌat. Maꞌato Tupana esaika hap mywo ainãpin topiat hap watunug pote meiũran aru — Waku kahato eipe e Tupana ahepe wuatꞌi ehamo.
45,6,17,Uiwy­riaꞌin tawa Humanu ywania saꞌa­wy­ꞌite raꞌyn tig ewetunug eimi­ky­ꞌesat saꞌag koꞌi yn yt eweimonik kuap i. Miꞌi turan putꞌokꞌe itote Tupana ehay hawyi eweiꞌok­satꞌi kahato Tupana ehay — Pywuat kahato miꞌi ehay eweiꞌe. Koitywy wati­puẽti raꞌyn Tupana piat ainãpin hap eweiꞌe. Miꞌi hawyi ewetunug kahato Tupana ehay eipyꞌa pe. Miꞌi pote arehum kahato Tupana kape. Saꞌa­wyꞌi eimi­ky­ꞌesat saꞌag koꞌi eiꞌa­hi­ꞌypy kytyt kahato aikotã miit mikytyt hap ewy eweipy­huꞌat maꞌato miꞌi hap ewywuat Tupana tiꞌa­saity tek taꞌyn eiminug saꞌag haity ewywuat. Koitywy miꞌi hap kaipyi eweipopy raꞌyn wakuap nug hat emiit no raꞌyn eweikup­teꞌen. Koitywy eisaity wakuap nug hamuat raꞌyn topy­huꞌat. Miꞌi pote arehum kahato Tupana ete.
45,6,19,Eikytyt hap ete ahenoi hãꞌãkap wuo katu­pono poꞌog yt niatpo i hãꞌãkap wuo henoi hap kaipyi. Miꞌi iãꞌãkap ewy kahato saꞌa­wyꞌi eweipy­huꞌat eimi­ky­ꞌesat saꞌag koꞌi saity wo eikytyt hap ewy eiwa­nẽtup hap ipitpit rakat saity ewy topy­huꞌat. Aikotã aihũ saity ete hap ewy saity ete watu­kup­teꞌen saꞌa­wyꞌi miitꞌin maꞌat hano kahato. Wakuap watunug typy wanẽtup hap mywo. Saꞌa­wyꞌi miitꞌin maꞌat hamo watunug wakuap. Miꞌi saity ewy aikytyt hap ewy koitywy Tupana titek yne raꞌyn mekewat saity koꞌi ewywuat. Miꞌi hawyi wato­popy raꞌyn wakuap nug hamo. Koitywy Tupana ahãꞌãg wakuap nug hamo raꞌyn. Pyno waku watuwat miꞌi upi. Waku watuwat ihay upi. Waku Tupana emiit no kahato wato­py­huꞌat mesu­wa­rote wakuap nug hamo. Hewaku hap ewy waku watunug Tupana miky­ꞌesat ok tã miitꞌin powyro hamuat koꞌi. — Koitywy uipiit topy­huꞌat epotpap wakuap nug hamo raꞌyn waku watoꞌe Tupana pe.
45,6,20,Saꞌa­wyꞌi wato­py­huꞌat aimi­ky­ꞌesat saꞌag nug haria wo yne. Miꞌi ete yn watu­we­moe­hapap. Wakuap nug hap yt ahewãi kuap saꞌag nug hap ete. Yt teke i aiwa­nẽtup hawe hãpyk nug hap.
45,6,21,Saꞌa­wy­ꞌi­tewuat aiminug saꞌag watunug i raꞌyn hawyi aiwe­mõti hap topy­huꞌat. Miꞌi koꞌi he kahato wati­puẽti saꞌa­wyꞌi maꞌato koitywy watikuap taꞌyn aiꞌauka hamo topy­huꞌat. Aiꞌa­piheg wuatꞌi eꞌat piat hap. Miꞌi pote waku watoiat sese miꞌi koꞌi saꞌa­wy­ꞌiwuat.
45,6,22,Saꞌa­wyꞌi aiminug saꞌag emiit no wato­py­huꞌat. Miꞌi hawyi koitywy wato­py­huꞌat Tupana emiit no raꞌyn. Koitywy Tupana po pe raꞌyn wato­py­huꞌat. Waku kahato poꞌog Tupana po pe wato­py­huꞌat katu­pono aheĩneꞌen mesu­wa­rotiat hap Tupana mõtypot hap yn topy­huꞌat. Miꞌi hawyi aru toĩneꞌen aheĩneꞌen wuatꞌi eꞌat piat Tupana mõtypot hap.
45,6,23,Aiminug saꞌag kaipyi tut haꞌup aiku­ꞌuro hap aiꞌa­piheg hap wuatꞌi eꞌat piat. Tupana wat yt haꞌup takat i tutum teꞌen neꞌi wuatꞌi eꞌat piat aheĩneꞌen hamuat ahepe Aipo­typot Iesui mohey haria aito pote. Mesuwat miwan nug hat Pauru.
45,7,1,Uiwy­riaꞌin Iesui mohey haria pywo ti eweikuap urueꞌa­seꞌi Musei piat Tupana miium miwan yityꞌok totiat kaipyi kat som waku watunug kat som yt naku i watunug hap puretig nu kawiat rotiat pyi. Miꞌi miwan ni ainãpin kahato aheĩneꞌen turan aiminug kahato aikotã waku watunug aikotã yt naku i watunug hap ete. Miꞌi hawyi waku watunug iꞌe hap ewy watoꞌe aiwo­ꞌope. Watoĩ­neꞌen turan Musei piat Tupana miwan ainãpin hap aimuꞌe hat akag ewy topy­huꞌat. Maꞌato aiku­ꞌuro raꞌyn hawyi yt kat i ainãpin puretig nu kawiat hap yt aimuꞌe hat i katu­pono aiku­ꞌuro raꞌyn mote.
45,7,2,Pyno ahenoi iãꞌãkap ewywuat ehepe mehĩꞌin manaꞌin Humanu ywania. Eheꞌaito hawyi eiwary hawyi yt naku i etoiat eꞌaito ewary e Tupana tomiwan me. Ereĩneꞌen o iwywo ekuꞌuro hap sio ikuꞌuro hap kape e miwan me. Etoiat eharyꞌi sio etoiat eꞌaito pote yt naku i etunug e Tupana mekewat puretig nu kawiat rote. Maꞌato ikuꞌuro hawyi waku wẽtup etat etiky­ꞌesat re pote e miwan me.
45,7,3,Maꞌato eꞌaito toĩneꞌen ne turan eharyꞌi toĩneꞌen ne turan ewaire wẽtup ok wywo pote yt naku i rakano ereĩneꞌen e Tupana mekewat miwan me. Maꞌato eꞌaito ikuꞌuro eharyꞌi ikuꞌuro hawyi waku etat pakup i eꞌaito wo sio eharyꞌi wo yt heꞌaito i yt heha­ryꞌi i rakat e. Miꞌi wywo waku ereĩneꞌen yt kat i yt naku i ewetunug Tupana wanẽtup hawiat e miwan me.
45,7,4,Pyno miꞌi hap kaipyi ti ahenoi ehepe iãꞌãkap wuo eipe Iesui mohey haria pe. Aito Iesui mohey haria mesup. Saꞌa­wyꞌi watikuap kahato mekewat Musei woꞌo­nãpin hap Iuteuria wãiꞌe hap koꞌi. Waku kahato miꞌi e hap ainãpin hamuat. — Miꞌi e hap watunug yne hawyi aheha­kye­raꞌat hap saꞌup toĩneꞌen watoꞌe saꞌa­wyꞌi aiwo­ꞌope. Miꞌi hawyi watunug neran kahato maꞌato wahãꞌãg kahato yne ahesaika hawe pytkai wati­ꞌa­parap aparap mekewat Tupana piat ainãpin hap ete. Miꞌi pote Iesui ikuꞌuro aika­wiano aheiam muat. Iwywo iꞌewyte aiku­ꞌuro hap ewy toĩneꞌen. Tupana wãiꞌe hap waku wen maꞌato aito yt nakuaria i pote yt watunug kuap i. Saꞌa­wyꞌi wahãꞌãg kahato yne wãiꞌe hap nug hamuat. Mekewat wãiꞌe hap topy­huꞌat aikotã aheꞌaito aiwary ewy. Maꞌato aiku­ꞌuro Aika­ꞌiwat Iesui upi hawyi yt watoĩ­neꞌen poꞌog i saꞌa­wy­ꞌiwuat po piat mekewat aheꞌaito aheha­ryꞌi ewywuat hap. Iesui upi aiku­ꞌuro maꞌato mesup Iesui wywo watu­wẽtem guꞌuro pyi iwywo ipakup takaria Tupana mowepit hamuat hap nug hamo watu­wẽtem. Saꞌa­wyꞌi aheꞌaito aheha­ryꞌi wãiꞌe wãiꞌe yn ahepe maꞌato koitywy aiku­ꞌuro raꞌyn pote aheꞌaito aheha­ryꞌi saꞌa­wy­ꞌiwuat Iuteuria eko koꞌi yt wãiꞌe kuap i ahepe aiku­ꞌuro raꞌyn hap ewy pote. Mio yt aimuꞌe kuap i aheꞌaito aheha­ryꞌi ewywuat. Miꞌi iãꞌãkap ewy wẽtup miit ewy yn naꞌyn wato­py­huꞌat Iesui piit wywo. Ikuꞌuro turan aiku­ꞌuro hap wy topy­huꞌat maꞌato Tupana tihep Iesui guꞌuro pyi iꞌewyte aito watu­wẽtem iwywo hap ewy. Koitywy aheꞌaito aheha­ryꞌi Tupana Pãꞌãu topy­huꞌat hap ewy. Miꞌi pote aheꞌaito pakup ehay upi wato­py­huꞌat. Koitywy watunug Tupana mowepit hap koꞌi. Tupana Pãꞌãu ni aimoe­saika imiky­ꞌesat wakuap nug hamuat. Saꞌa­wyꞌi wahãꞌãg kahato puretig nu kawiat miwan nug hamuat wen aipiit yt hesaika kahato i inug hamuat. Maꞌato mesup aheꞌaito aheha­ryꞌi pakup ewywuat Tupana Pãꞌãu wywo raꞌyn wato­py­huꞌat wẽtup piit ewy. Miꞌi pote ahesaika puretig pakup sehay nug hamuat are sehay iãꞌãkap puo.
45,7,5,Saꞌa­wyꞌi yt naku i nug haria wo kahato wato­py­huꞌat at kaꞌap yne minug ete. Aiwe­kaipyi miit ewy watunug saꞌag. Aiwe­mi­ky­ꞌesat saꞌag nakat ewy yn watunug. Saꞌag yt nakuat i aito hap ewy watunug. Saꞌa­wy­ꞌiwuat miwan wãiꞌe ahepe aimuꞌe pytkai yt watunug i — Yt etunug neiꞌo miꞌi hap e waku miꞌi hap etunug e. Miꞌi hawyi aiwe­pywiat aiwa­nẽtup hawe — Atunug aru watoꞌe wen maꞌato miꞌi hawyi aipiit miky­ꞌesat e hap upi watuwat mekewat — Hẽto e waku etunug epiit miky­ꞌesat saꞌag hap ok tã e saꞌa­wyꞌi ahiag ahepe. Miꞌi hawyi aiwepyi watunug saꞌag Tupana ete. Watikuap pytkai aiꞌa­piheg hap topy­huꞌat aru hap pytkai watunug aiminug saꞌag etiat hap kaipywiat. Aiku­ꞌuro hap kape yn aipotpap saꞌag saꞌup watum yne hap ewy.
45,7,6,Maꞌato koitywy wẽtup ok miit ewy yn wato­py­huꞌat Iesui Pãꞌãu wywo. Ikuꞌuro pote aiku­ꞌuro hap ewy topy­huꞌat iwywo hap ewy. Miꞌi pote aheꞌaito saꞌa­wy­ꞌiwuat aheha­ryꞌi saꞌa­wy­ꞌiwuat mekewat Iuteuria eko koꞌi sem yt ainãpin kuap i poꞌog ikuꞌuro rakaria wato­py­huꞌat pote hap ewy.
45,7,7,Maꞌato Tupana piat ainãpin hap Musei mimo­herep wakuap kahato topy­huꞌat. Yt naku i wati­mohit Tupana piat ainãpin hap ete. Pywo pe ti Tupana wãiꞌe hap kaipyi watikuap yt naku i watunug sio saꞌag hap watunug iꞌe hap ewy pote. Miꞌi hawyi watikuap aiminug saꞌag watipik neꞌi ainãpin hap hawyi. Uimotag hap turan uito Pauru atiky­ꞌesat kahato uipyꞌa pe iraniaꞌin ekat uiano hawyi atipuẽti ainãpin hap miwan me — Yt etiky­ꞌesat reiꞌo iraniaꞌin ekat eha pe e. Miꞌi e hap ete atikuap yt naku i nug hat areĩneꞌen hap.
45,7,8,Maꞌato yt watikuap i Tupana piat ainãpin hap Musei mimo­herep pote yt watikuap i aito iꞌaparap hat sio wakuap nug hat yt watikuap i. Aikotã saꞌa­wyꞌi uito yt atikuap i mekewat — Yt etiky­ꞌesat reiꞌo iraniaꞌin ekat eha wo e hap maꞌato atikuap hawyi — Pyno yt atunug i aru poꞌog are uipyꞌa pe maꞌato yt pytkai i katu­pono atunug poꞌog poꞌog neꞌi. Iraniaꞌin ekat kape yn uheha tehaꞌat. Uiwe­kai­pywiat atunug saꞌag poꞌog saꞌa­wy­ꞌiwuat kai.
45,7,9,Saꞌa­wyꞌi uito sio waku kahato areĩneꞌen areꞌe miꞌi turan putꞌokꞌe Tupana e hap Musei mimo­herep uhete — Yt naku i etunug e. Miꞌi hawyi atikuap Tupana wãiꞌe hap hawyi atunug ne saꞌag katu­pono uipiit miky­ꞌesat saꞌag hap — Etunug no e. Miꞌi hawyi yt naku i pe areĩneꞌen are uiwepe. Yt naku i nug hat uito are. Uiꞌa­piheg aru uiminug saꞌag upi are. Uiku­ꞌuro aru yn areꞌe uiwepe. Yt atikuap i aheĩneꞌen hap Tupana piat hap ewy. Yt atikuap i Tupana aiminug saꞌag pyhyp hamo saꞌa­wyꞌi Tupana tunug naꞌyn wãiꞌe hap aimoieĩ­neꞌen hamuat. Saꞌa­wyꞌi Tupana tum kahato ainãpin hap aimoieĩ­neꞌen mesu­wa­rotiat hamuat. Waku piat aheĩneꞌen hap tokuap hamuat tutum towãiꞌe hap.
45,7,11,Maꞌato uhowawi yt miꞌi tã hin i katu­pono yt atunug i. Miꞌi pote areĩneꞌen Tupana miꞌa­piheg wuanuat kat pote Tupana toꞌe — Yt etunug i uiꞌe hap hawyi ti aru ekuꞌuro e. Miꞌi pote ikuꞌuro rakanuat areĩneꞌen. Saꞌa­wyꞌi areꞌe uiwepe — Are pãi pyno atunug aru yne Tupana piat uinãpin hap hawyi areĩneꞌen wuatꞌi eꞌat pe are. Miꞌi hawyi uiwepe ahãꞌãg kahato inug hap ete maꞌato atiꞌa­parap aparap yne inug hap ete. Miꞌi hawyi — Pãi are uiꞌa­piheg aru Tupana uiꞌe hawyi.
45,7,12,Tupana ainãpin hap miwan miat Musei mimo­herep ikahu kahato hãpyk kahato wakuat kaipyi ainãpin hap pote hãpyk kahato ikahu kahato ainãpin hap. Hãpyk yn ainãpin hap atipuẽti. Waku kahato toĩneꞌen iꞌe hat ewy ti raꞌyn hãpyk topy­huꞌat.
45,7,13,Tupana piat uinãpin hap yt uimaꞌat hin i. Yt karãmuo i aimaꞌat kuap. Tupana ehay yt aiꞌauka hap i maꞌato Tupana ehay aparap hap nug hap aiꞌauka hap aiꞌa­piheg aru hap topy­huꞌat. Tupana piat uinãpin hap waku kahato pytkai yt atunug hin i — Waku atunug aru areꞌe pytkai atunug saꞌag hawyi atikuap yt nakuat i uito hap. Miꞌi hawyi Tupana piat uinãpin hap Musei mimo­herep tomo­herep kahato uimi­ꞌa­parap koꞌi. Are pãi uito rasig yt naku i rat pãi are. Tupana uiꞌa­piheg aru uiku­ꞌuro hamo are yn saꞌa­wyꞌi mekewat eꞌat pe.
45,7,14,Tupana Pãꞌãu miat ainãpin Musei wẽ pywiat wakuat sese Tupana wanẽtup hap ewy. Miꞌi ti waku maꞌato uito yt atunug i pote yt naku i rakat areĩneꞌen. Miꞌi tã hawyi yt Tupana ewy hin i areĩneꞌen wakuap nug hap ete.
45,7,15,Atunug neran kahato wakuap nug hap koꞌi maꞌato yt uimi­ky­ꞌesat ewy i hawyi saꞌag nug hap tuwẽtem yn uipiit pyi. Miꞌi hawyi uiminug saꞌag uimõti te hap topy­huꞌat.
45,7,16,Miꞌi hawyi atunug yt naku i turan uiwa­nẽtup hap — Wãiꞌe uhepe — Yt etunug Tupana miky­ꞌesat ewy hin i e uiwa­nẽtup hap. Musei piat ainãpin hap yt ewy hin i uiwa­nẽtup hawyi — Yt etunug neiꞌo e hap ete yn Atiꞌa­parap.
45,7,17,Miꞌi hawyi atunug saꞌag uiwa­nẽtup hap miky­ꞌesat ewy kat pote uimi­ky­ꞌesat saꞌag uipyꞌa piat poꞌog hesaika uiwewãi hap kai. Miꞌi pote yt atoiat kuap i uheko saꞌag.
45,7,18,Miit saꞌag nug hat ewy areĩneꞌen uhaꞌum me. Yt kat i wakuap itote. Atunug neran wakuap wen — Hẽto e uiwa­nẽtup hap maꞌato uipiit yt ikyꞌesat i hawyi uimi­ky­ꞌesat saꞌag uipyꞌa piat uipyhyp wakuap nug hamo.
45,7,19,Pyno ahãꞌãg kahato wakuap nug hap ete maꞌato yt atunug kuap i. Miꞌi hawyi yt naku i yn atunug wãiꞌe uiwa­nẽtup hap pytkai.
45,7,20,Miꞌi hawyi typy miit ewy areĩneꞌen wẽtup ok yt naku i nug hat ewy wẽtup ok waku nug hat ewy. Mekewat yt naku i nug hat uipyꞌa piat poꞌog hesaika uikai.
45,7,21,Pyno typy sehay tuꞌuka uipiit pe. Wẽtup sehay — Etunug o wakuap e. Wẽtup sehay — Etunug no yt naku i e. Miꞌi hawyi mekewat sehay saꞌag upi uipap tuereto hawyi mekewat Tupana miky­ꞌesat koꞌi yt atunug i. Yt naku i uito are.
45,7,22,Mekewat uito sese atiky­ꞌesat kahato Tupana ehay e hat uipap kahato Tupana piat ainãpin hap upi. Maꞌato toĩneꞌen wẽtup sehay uipiit pe — Wãi yt etunug neiꞌo Tupana miky­ꞌesat e. Miꞌi hawyi typy sehay tuꞌuka uipiit pe — Ereto ro Tupana ehay upi e uiwa­nẽtup hap. — Etunug no epiit miky­ꞌesat e wẽtup sehay. Miꞌi hawyi atiꞌairo uipiit miky­ꞌesat ewy. Yt arẽtem kuap i uimi­ky­ꞌesat saꞌag po pyi.
45,7,24,"Yt naku i kahato yt uimo­wepit hin i. Are pãi uwe uwe aru uihep kuap mesuwat uheko saꞌag po pyi katu­pono uipiit miky­ꞌesat saꞌag koꞌi uiꞌauka hat ewy topy­huꞌat. Uhekyi kahato uiꞌa­piheg hap kape. Pyno wẽtup yn uheha­kye­raꞌat kuap hat. Tupana Saꞌyru yn uihep kuap uiminug saꞌag hap po pyi. Miꞌi pote arehum kahato Tupana pe katu­pono yt Tupana esaika hap wywo i pote yt atunug kuap i Tupana miky­ꞌesat ewy. Uiwa­nẽtup hap wywo — Waku etunug e maꞌato uipiit miky­ꞌesat saꞌag esaika hap poꞌog uiwa­nẽtup waku hap nug neran hap kai. — Tupana saꞌa­wyꞌi areĩneꞌen uimi­ky­ꞌesat saꞌag nug hap po pe maꞌato miꞌi hawyi Esaꞌyru uinug pakup hawyi mesup Epo pe areĩneꞌen. Waku kahato En Tupana katu­pono Esaꞌyru Pãꞌãu wo uipyt­ꞌatnug hawyi wẽtup sehay wakuat yn uipiit pe toĩneꞌen. Series, "
45,8,1,Watunug Iesui Aiꞌakag wo hawyi wẽtup miit ewy yn wato­py­huꞌat iwywo katu­pono watoĩ­neꞌen Iesui pe iꞌewyte toĩneꞌen ahepe. Miꞌi hawyi Tupana yt toꞌe hin i ahepe — En yt naku i e hap. Woro­ho­ꞌo­ꞌa­piheg yt e i ahepe. Miꞌi hawyi wẽtup sehay yn aipiit pe kat pote Tupana Pãꞌãu wo aipyt­ꞌatnug. Miꞌi hawyi aipiit topy­huꞌat Iesui piit ewy. Saꞌa­wyꞌi te watuwat mekewat wẽtup sehay upi — Etunug no uimi­ky­ꞌesat ewy e hawyi ahiag miky­ꞌesat saꞌag watunug. Miꞌi hawyi aiminug saꞌag ahekyi kahato aiku­ꞌuro hap kape hoꞌopot hap kape maꞌato wato­mohey Iesui hawyi Tupana Pãꞌãu putꞌokꞌe raꞌyn. Miꞌi hawyi Tupana Pãꞌãu aihep taꞌyn aimi­ky­ꞌesat saꞌag po pyi aiku­ꞌuro hap wuatꞌi eꞌat piat po pyi.
45,8,3,Saꞌa­wyꞌi Tupana ainãpin kahato Musei upi. — Miꞌi tã waku etunug e. Miꞌi tã yt naku i etunug e maꞌato mekewat eꞌat yt watunug kuap i imiky­ꞌesat koꞌi katu­pono aimi­ky­ꞌesat saꞌag aipyhyp kahato inug hap ete. Miꞌi hawyi Tupana piat ainãpin hap yt aimo­hãpyk kuap i yt watunug i pote. — Pyno atimo­hãpyk miꞌiria e Tupana tuwepe. Miꞌi toꞌe hawyi toipo­ꞌoro Tosa­ꞌyru sese. Putꞌokꞌe hawyi aiꞌewy ipiit Miit kahato Miꞌi. Toiꞌa­parap kuap aito ewy wen maꞌato yt toiꞌa­parap hin i. Yt karãpe i tutunug saꞌag. Toiꞌakit kahato tomi­ky­ꞌesat saꞌag nug hamuat — Yt atunug i e tuwepe. Miitꞌin miky­ꞌesat saꞌag toiꞌakit yne. Miit no tuwenug hawyi aiꞌa­piheg hap tutuꞌu yne ariaꞌyp posak ete. Koitywy Topiit wakuat wo aimoe­saika. Tupana Pãꞌãu wywo watuwat hawyi watunug Tupana miky­ꞌesat koꞌi ainãpin iwan miat hap ewy. Tupana Pãꞌãu wo aipytꞌat sese hawyi yt wati­ky­ꞌesat hin i aimi­ky­ꞌesat aiwe­kai­pywiat sehay.
45,8,5,Maꞌato watuwat aimi­ky­ꞌesat saꞌag upi pote aimi­ky­ꞌesat saꞌag yn watunug. Miꞌi hawyi aiwa­nẽtup hap saꞌag ewywuat po pe wato­py­huꞌat. Aheko yt naku i ewywuat saꞌag hap topy­huꞌat maꞌato Tupana Pãꞌãu eiam mo wato­py­huꞌat pote miꞌi hawyi watuwat Tupana Pãꞌãu ehay upi. Miꞌi hawyi Tupana wanẽtup hap ewy topy­huꞌat aiwa­nẽtup hap. Miꞌi hawyi watunug Tupana miky­ꞌesat ewy.
45,8,6,Maꞌato watuwat aiwe­pywiat mekewat miit saꞌag wanẽtup hap ewywuat upi miꞌi hawyi aiwa­nẽtup hap mesu­wa­rotiat ewy topy­huꞌat. Miꞌi hawyi yt naku i nug haria sese wato­py­huꞌat hawyi aiku­ꞌuro hap yn topy­huꞌat. Maꞌato Tupana Pãꞌãu toĩneꞌen aiwa­nẽtup hawuo hawyi wẽtup wanẽtup hap yn topy­huꞌat ahete Tupana wat ewy. Miꞌi hawyi yt kowo­ꞌi­ko­woꞌi hin i aiwa­nẽtup hap. Waku kahato aiwa­nẽtup hap topy­huꞌat. Ihay se kahato aheĩneꞌen hap. He kahato rakat topy­huꞌat Tupana Pãꞌãu wo watu­wenug hawyi.
45,8,7,Karãpe wato­py­huꞌat mesu­wa­ro­tiaria ewy aiwa­nẽtup hawe hawyi yt watunug hin i Tupana miky­ꞌesat koꞌi. Yt watunug hin i ainãpin miwan miat. Pyno watikuap Tupana ehay hawyi — Pyno atunug Tupana miky­ꞌesat watoꞌe maꞌato yt watunug kuap i wahãꞌãg pytkai katu­pono aimi­ky­ꞌesat yn aiwa­nẽtup hawe yt Tupana miky­ꞌesat hin i. Miꞌi pote mesu­wa­rotiat miit ewy aimi­ky­ꞌesat koꞌi watunug hawyi yt naku i nug haria wo wato­py­huꞌat. Watunug Tupana ahewa­nĩkap mo.
45,8,8,Watuwat aimi­ky­ꞌesat saꞌag upi hawyi miit saꞌag ewywuat wato­py­huꞌat mesu­wa­rote. Miꞌi hawyi yt kat i aiminug koꞌi topy­huꞌat Tupana mowepit hamo.
45,8,9,"Maꞌato aito yt miꞌi tã hin i. Yt watuwat hin i aimi­ky­ꞌesat saꞌag kyꞌesat hap nug hamo iꞌewyte yt ahewaure kaꞌa hin i mekewat sehay kape. Wẽtup sehay upi raꞌyn watuwat katu­pono Tupana Pãꞌãu toĩneꞌen ahepe mio. Maꞌato uwe uwe yt Aipo­typot Iesui Pãꞌãu yt eiam i miꞌi hat ti yt Tupana emiit hin i katu­pono Tupana emiit no Iesui Pãꞌãu eiam yn teꞌe­ro­py­huꞌat. Maꞌato Aipo­typot Iesui Pãꞌãu wakuat wo aipytꞌat pote aipiit miky­ꞌesat saꞌag hap ikuꞌuro rakat ewy topy­huꞌat katu­pono aipãꞌãu moieĩneꞌen wuatꞌi eꞌat piat hap toĩneꞌen ahete. Aipiit ikuꞌuro aru iraniaꞌin ewy katu­pono saꞌa­wyꞌi watunug neran saꞌag yn mote Tupana Pãꞌãu wakuap aimoe­saika kahato ahãꞌãg hap akit hamo Iesui mieha­kye­raꞌat koꞌi pote. Saꞌa­wyꞌi Tupana Pãꞌãu timoieĩ­neꞌen Iesui piit ikuꞌuro hawyi. Taꞌi Tupana Pãꞌãu hesaika kahato miitꞌin moieĩneꞌen hamo. Miꞌi ti toĩneꞌen ahepuo. Aipiit ikuꞌuro hawyi Tupana Pãꞌãu toĩneꞌen aimoieĩ­neꞌen hamuat Iesui wat ewy. Pywo pe ti Iesui piit ewy Tupana Pãꞌãu esaika hap toĩneꞌen aipiit moieĩneꞌen hamuat. Series, "
45,8,12,Uiwy­riaꞌin Iesui mohey haria yt kat hamo i koitywy watuwat saꞌa­wy­ꞌiwuat aimi­ky­ꞌesat saꞌag koꞌi kape katu­pono yt watoĩ­neꞌen poꞌog i aimi­ky­ꞌesat saꞌag po pe kat pote Iesui ãu po pe watoĩ­neꞌen mesup. Areĩneꞌen Aipo­typot Aika­ꞌiwat po pe hawyi yn waku are — Tupana arehum ewawi. Uihep taꞌyn uimi­ky­ꞌesat saꞌag po pyi.
45,8,13,Pyno aipiit miky­ꞌesat saꞌag kyꞌesat hap kape yn watu­we­potpap pote aiꞌa­piheg hap yn topy­huꞌat ahete aiku­ꞌuro hap. Waku watoꞌe Tupana Pãꞌãu me — Etiꞌakit ro uimi­ky­ꞌesat saꞌag kyꞌesat hap watoꞌe Tupana Pãꞌãu me. Miꞌi hawyi Tupana Pãꞌãu aimoieĩ­neꞌen kahato.
45,8,14,Uwe uwe Tupana Pãꞌãu piat topo­ꞌoro hap upi topy­huꞌat miꞌi hat topy­huꞌat Tupana saki­ꞌytꞌin Tupana saꞌy­ruꞌin e.
45,8,15,Katu­pono Tupana tum naꞌyn Topãꞌãu aikyꞌe haype. Yt aimogyt hamo i yt aimo­kenꞌẽ hamo i katu­pono Tupana Pãꞌãu iwese kahato. Aiꞌa­pykok hamo aimo­wepit hamo yn toiky­ꞌesat. Tupana Pãꞌãu aimo­herep Tupana saꞌy­ruꞌin wo haki­ꞌytꞌin wo hawyi watuwak — Papai Papai watoꞌe Tupana pe. Uiꞌywot kahato En watoꞌe Tupana pe.
45,8,16,Miꞌi hawyi Tupana Pãꞌãu aipãꞌãu wywo wẽtup Pãꞌãu ewy yn topy­huꞌat — Tupana mẽpytꞌin eipe e. Tupana Pãꞌãu ahepe miꞌi pote aiꞌãu — Pywo e.
45,8,17,Pyno mesup Tupana mẽpytꞌin koꞌi aito pote Tupana mimõ­py­huꞌat wuatꞌi eꞌat pe katu­pono Aiꞌywot Tupana pote Iesui Aheykeꞌet pote aito iywytꞌin inytꞌin wẽtup sok yn aitoria pote. Tupana ekat yne aiwanuat koꞌi imẽpytꞌin aito pote. Aheykeꞌet mõtypot hap eꞌat pe aito iꞌewyte aimõ­typot hap toĩneꞌen imohey haria aito pote. Aheykeꞌet Aikywyt hoꞌopot kahato aheha­kye­raꞌat hamo miꞌi pote waku kahato waho­ꞌopot Aheykeꞌet Aikywyt ehay moherep hamo katu­pono wẽtup sok yn Tupana mipoi­tyro koꞌi aito. Aheykeꞌet Aikywyt mõtypot hap eꞌat pe aimõ­typot iwywo hap topy­huꞌat.
45,8,18,Ahoꞌopot kahato mesuwe uito Pauru. Koitywy ahoꞌopot hap eꞌat kahato. Koran ni miitꞌin mimo­so­ꞌopot koꞌi kahato watoĩ­neꞌen maꞌato Iesui mõtypot hap eꞌat pe Tupana mimõ­typot no kahato wato­py­huꞌat. Mekewat eꞌat pe aito iꞌewyte Tupana mimõ­typot kahato wo wato­py­huꞌat. Aimõ­typot Iesui wywo hap eꞌat pe aru poꞌog iwato mesup eꞌat piat waho­ꞌopot mesu­wa­rotiat. Taꞌi waku watoꞌe ahoꞌopot kahato hawe — Koitywy ahoꞌopot kahato Iesui wanĩkap po upi maꞌato typy sakpo are poꞌog Tupana mimõ­typot no areĩneꞌen wuati eꞌat piat ahoꞌopot hap saꞌup waku watoꞌe.
45,8,19,Yne Tupana minug koꞌi hekatup haria wo teꞌe­ro­py­huꞌat katu­pono taꞌa­tukuap teran kahato uwe uwe Tupana saꞌy­ruꞌin Tupana saki­ꞌytꞌin Tupana mimo­herep hap kuap hamo taꞌa­tu­he­katup kahato.
45,8,20,Tupana minug koꞌi mesu­wa­rotiat ikahu kahato maꞌato mesuwe toĩneꞌen hawyi ikuꞌuro yne katu­pono aiꞌa­parap hawyi Tupana tiꞌa­tu­ꞌuhu yne tominug iꞌatu­mo­so­ꞌopot hamuat ipap hamuat aiminug saꞌag upi. Miꞌi pote ikuꞌuro rakaria wo tukup­teꞌen yne yt taꞌa­tu­mi­ky­ꞌesat ewy i. Wato­mohey Iesui hawyi — Wuatꞌi eꞌat piaria eweipy­huꞌat aru e Tupana ahepe. Miꞌi pote aheĩneꞌen hap ipakup i hap kape mesup wahe­katup kahato imohey hap wywo. Guꞌuro po pe watoĩ­neꞌen yne aitoria map haria — Uipiit aru tuwe­mopyp e hap yn aiwa­nẽtup hawe. Yne mesuwat yi totiaria wemopyp hanuaria topap hawyi watoꞌe aiwa­nẽtup hawe. Iꞌewyte yne aihũria yne miat koꞌi yne mikoi yne aiminug koꞌi ikahuro rakano tukup­teꞌen watoꞌe. Wati­ꞌa­parap saꞌa­wyꞌi hawyi ikuꞌuro rakaria wo watu­kup­teꞌen watoꞌe. Maꞌato miꞌi pytkai wato­mohey kahato — Meiũran aru tut waku hap ahete i watoꞌe aipyꞌa pe. Tupana aru aihep mesuwat guꞌuro po pyi watoꞌe. Waku pe aru watoĩ­neꞌen watoꞌe iraniaꞌin Iesui mohey haria pe kat pote Tupana saꞌy­ruꞌin Tupana saki­ꞌytꞌin aito pote ti aru waku sese puo watoĩ­neꞌen wẽtup miit ewy yn watoĩ­neꞌen Iesui piit ewywuat watoꞌe. Watu­wẽtem guꞌuro po pyi hap eꞌat pe aru yne mesu­wa­rote aiꞌewy topy­huꞌat i raꞌyn gaꞌapy yi yꞌy waku pe i raꞌyn tukup­teꞌen wuatꞌi eꞌat pe aiꞌewy watoꞌe aipyꞌa pe Tupana mohey hap wywo.
45,8,22,Nimo te mesup te yne Tupana minug koꞌi — Waku pe watu­kup­teꞌen aru iꞌatuꞌe iꞌewyte watoꞌe. Maꞌato koitywy waho­ꞌopot kahato aheĩneꞌen hap ete mesu­wa­rote iꞌatuꞌe miat koꞌi pira koꞌi weita koꞌi iꞌewyte watoꞌe. Taꞌi yne Tupana minug koꞌi haty potiat kakꞌi­ꞌa­tuꞌe kakꞌi­ꞌa­tuꞌe hap ewy tukup­teꞌen mesuwe. Aikotã hirakat haty potiat ewy ahatek ahatek hap kahato topy­huꞌat mesuwe.
45,8,23,Hoꞌopot haria sok Tupana minug koꞌi mesu­wa­ro­tiaria. Saꞌa­wyꞌi ainug hap eꞌat pe waku pe watoĩ­neꞌen maꞌato mesup yne raꞌyn hoꞌopot haria wo tukup­teꞌen e. Aito Iesui mohey haria hoꞌopot haria wo kahato watoĩ­neꞌen Tupana tum naꞌyn ahepe Topãꞌãu pytkai. Haty kahato hap ahete pote kynkyn­wa­toꞌe aipyꞌa pe — Uruiky­ꞌesat kahato urupiit yt ikahuro rakat i watoꞌe Tupana pe. Urunug no esaki­ꞌytꞌin esaꞌy­ruꞌin sese wo watoꞌe. Waku pe urutu­kup­teꞌen teran yt kat i uruꞌarot hap wywo. Uruwe­mo­wepit hap yn mywo sese watoĩ­neꞌen neran watoꞌe Tupana pe kynkyn­ꞌaiꞌe hap wywo.
45,8,24,Mio tã watoꞌe Tupana pe — Uruimohey kahato eꞌe hap ewywuat watoꞌe. Yne yne nug hat ereĩneꞌen hap uruimohey watoꞌe. Wuatꞌi — Atunug aru eꞌe hap koꞌi ewywuat hap uruimohey kahato watoꞌe. — Uimohey pote woro­ho­ꞌoe­ha­kye­raꞌat wuatꞌi eꞌat pe eꞌe hap ewywuat ti uruimohey watoꞌe. Maꞌato koitywy yt putꞌokꞌe i te eꞌe hap ewywuat pytkai uruimohey te watoꞌe. Yt karãpe i uruta­ꞌa­kasa Esaꞌyru urueha wywo te maꞌato uruimohey MIꞌI yn urueha­kye­raꞌat kuap hat urupyꞌa pe watoꞌe Tupana pe. Yt uruta­ꞌa­kasa i te Esaꞌyru wen urueha pe maꞌato miꞌi pytkai uruimohey kahato tut aru eꞌe hap ewywuat Tupana watoꞌe. Mesup sehay toĩneꞌen urumi­mohey mekewat eꞌat pe aru uruta­ꞌa­kasa eꞌe hap ewywuat heremo raꞌyn eꞌe hap watoꞌe. Maꞌato yt naku i watoꞌe Tupana pe — Uruta­ꞌa­kasa En urueha wo miꞌi pote uruimohey En yt naku i watoꞌe. Uruta­ꞌa­kasa Tupana kape aheha wo hawyi heremo raꞌyn toĩneꞌen aheha pe. Heremo raꞌyn toĩneꞌen aimi­mohey. Miꞌi tupono wẽtup aimi­mohey ewywuat toĩneꞌen yt saꞌa­wy­ꞌiwuat aimi­mohey ewy hin i. Heremo raꞌyn ahehamo Tupana pote yt wahe­katup kuap i poꞌog tut irane hap. Maꞌato yt toĩneꞌen i ahehamo pote imohey hap wywo yn wahe­katup — Ariot i aru e hap ewy. Yt wati­waure hin i ahepiat imohey hap. Wahe­katup imohey hap wywo yt heremo i pytkai.
45,8,26,Karãpe ahehay Tupana kape turan yt watikuap hin i kat som waku wahẽtup kat som yt naku i wahẽtup katu­pono aiweꞌeg hap yt putꞌokꞌe kat som waku watoꞌe Tupana pe ahehay wo hap ete. Maꞌato miꞌi turan Tupana Pãꞌãu Wakuat putꞌokꞌe ahete aipo­wyro hamo ahehay Tupana kape aiꞌe hap moherep hamo aiwẽ pyi hawyi aiwywo kahato toĩneꞌen Ipãꞌãu ahehay tewawiat ete aipo­wyro kahato ahehay Tupana kapiat hamuat. Miꞌi hawyi aipiit pyi aipyꞌa pyi aiwa­nẽtup hap pyi Ipãꞌãu ihay kahato Tupana wywo aiwẽ pyi. Yt watikuap kuap i kat som waku watoꞌe hawyi Tupana Pãꞌãu ihay aipyꞌa pyi aikotã kynkyn­wa­toꞌe hap ewy hawyi kat som waku Tupana miky­ꞌesat ewy toimo­herep Tupana pe aiwẽ pyi.
45,8,27,Tupana yt ahehay se kape hin i ihaꞌat maꞌato aipyꞌa kape aiwa­nẽtup hap kape ihaꞌat kat watoꞌe som aipyꞌa pyi hap kape ihaꞌat. Toikuap kahato Topãꞌãu pusu aipiit pywiat hap. Topãꞌãu wanẽtup hap kat som watoꞌe teran hap toikuap hawyi Ipãꞌãu timo­herep aimiẽtup koꞌi Aiꞌywot pe. Tupana Pãꞌãu ni ihay kuap Tupana wywo aimiẽtup moherep hamo. Toikuap kahato Tupana miky­ꞌesat koꞌi hawyi ahẽtup turan toimo­herep ahepe tomi­ky­ꞌesat ewywuat koꞌi pyi ihay tomi­ky­ꞌesat koꞌi aimi­ky­ꞌesat ewy.
45,8,28,Wati­kyꞌe sese Tupana pote iꞌewyte imiky­ꞌesat nug haria wo watoĩ­neꞌen. Miꞌi pote Tupana ipotpap kahato aika­wiano. Pywo ti rat aikotã aikotã topy­huꞌat ahete sio waku sio yt hap puo ipotpap kahato aika­wiano. Putꞌokꞌe ahete aimo­wepit hap sio ahatek hap toĩneꞌen aika­wiano kahato Tupana. Aito Tupana tokyꞌe haria iꞌewyte imiky­ꞌesat nug kahato haria wo pote ipotpap kahato aipo­wyro hamuat aipoi­tyro hamuat waku nug hamuat.
45,8,29,Yt aheĩneꞌen i te hap eꞌat turan Tupana aikuap taꞌyn. Taꞌi ainug hap eꞌat eꞌyianmete Tupana aikuap. — Taꞌi miꞌiria wyti aru Uhaꞌyru mohey hanuaria tukup­teꞌen e tuwepe nimo te yt uwe i aito hap eꞌat pe. Uhaꞌyru mohey haria wo aru atiꞌa­tunug Uhaꞌyru ewywuaria Taꞌa­tuey­keꞌet ewywuaria Taꞌa­tu­kywyt ewy atunug miꞌiria Uhaꞌyru watꞌypꞌi wo hap atiꞌa­tunug miꞌiria e tuwepe nimo te yt uwe i aito hap eꞌat pe. Uhaꞌyru mohey haria wyti aru atiꞌa­tu­ꞌairo uhemiitꞌin sese wo e Tupana topyꞌa pe nimo te yt uwe i te toĩneꞌen mesu­wa­rote turan.
45,8,30,Pyno saꞌa­wyꞌi sese Tupana aiꞌairo atipy pe. Miꞌi hawyi putꞌok­wa­toꞌe aiꞌy­wãꞌĩ hap hawyi watoĩ­neꞌen mesuwat yi tote hawyi wato­mohey Haꞌyru hawyi Tupana aikaykay tuwe­wawi towa­nuaria sese wo. Miꞌi hawyi — Waku kahato uipyꞌa pe uiwa­nẽtup hawe eweikup­teꞌen e ahepe. Pywo ti rat woro­ho­ꞌonug eiperia uhaꞌy­ruꞌin uhaki­ꞌytꞌin sese wo e. Karãpe putꞌokꞌe uimõ­typot hap eꞌat sese mesu­wa­rote hap eꞌat pe uimi­mõ­typot haria wo aru eweikup­teꞌen e. Mekewat eꞌat pe aikotã miitꞌin uimõ­typot hap ewywuat miitꞌin mimõ­typot wo eweikup­teꞌen are e Tupana ahetiat yt kat i te aheĩneꞌen turan.
45,8,31,Waku kahato Tupana katu­pono aikyꞌe hap wywo tutunug yne aika­wiano hap. Nimo pyi mesup te iꞌewyte mũki­ꞌite te aikai yn Tupana toĩneꞌen. Tupana toĩneꞌen aiwy kahato hawyi yt uwe i ahewa­nĩ­kaptia aiꞌakit kuap.
45,8,32,Tutum naꞌyn ahepe Tosa­ꞌyru sese Tomi­kyꞌe poꞌog aheha­kye­raꞌat hamo ikuꞌuro aikyꞌe hap upi. Tupana hegyiꞌat kahato. Tosa­ꞌyru po pyi mesup tutum neran ahepe yt kat saꞌup i yne yne yt kat i te aipo piat rakat aheha­kye­raꞌat tuwy.
45,8,33,Koitywy Tupana toꞌe ahetiat — Yt kat i saꞌag atipuẽti Uhaꞌyru mohey haria kai uiwa­nẽtup hawe e katu­pono uimi­ꞌai­roria kahato miꞌiria e Tupana. Yt kan hamo i iraniaꞌin teꞌe­roꞌe uhepe — Yt naku i kahato Esaꞌyru mohey haria katu­pono miꞌiria ti uimi­moe­waku koꞌi sese e Tupana ahepiat. Tupana mimoe­waku koꞌi kahato aito pote yt uwe i toꞌe kuap ahepe — Tupana miꞌa­piheg koꞌi wo aru eweikup­teꞌen yt iꞌatuꞌe kuap i. Yt miꞌi tã hin i aru e Tupana ahepiat. Tupana Mipo­ꞌoro Wuatꞌi Miitꞌin Porekuat nuat ikuꞌuro wuatꞌi miitꞌin apiheg hap koꞌi u hamo. Ikuꞌuro hawyi tuwẽtem guꞌuro pyi miitꞌin moieĩneꞌen wuatꞌi eꞌat piat hamo. Mio raꞌyn toĩneꞌen atipy pe apyk pe Tupana po ran kai imohey haria imimo­hãpyk haria moherep hamuat. Taꞌi wato­mohey hawyi imimo­hãpyk haria wo watu­kup­teꞌen Tupana wanẽtup hawe. — Waku kahato uimohey haria koꞌi e yn ahepe Tupana ahetiano iraniaꞌin me ahewa­nĩ­kaptia pe.
45,8,35,— Woro­ho­ꞌo­kyꞌe kahato eipe e Aika­ꞌiwat Iesui ahepe. Yt kat i hin i aihep kuap Aika­ꞌiwat po pyi. Ahatek hap apo aihep kuap Aikyꞌe hat po pyi. Yt hin i watoꞌe are. Ahoꞌopot hap apo aihep kuap Aipo­typot Iesui po pyi. Yt hin i watoꞌe. Miitꞌin miky­ryꞌi ahetiat hap pupi apo aihep kuap Aiꞌakag po pyi. Yt hin i watoꞌe. Ahesyꞌat hap apo pupi aihep kuap Tupana Mipo­ꞌoro Aipo­rekuat nuat po pyi. Yt hin i watoꞌe are. Yt ahekat hin i hap apo aihep kuap Aikyꞌe hat po pyi. Yt hin i watoꞌe. Iraniaꞌin aiꞌauka teran haria pupi apo aihep kuap Aika­ꞌiwat po pyi. Yt hin i watoꞌe. Aiku­ꞌuro hap apo aihep kuap Aikyꞌe sese hat po pyi. Yt hin i watoꞌe.
45,8,36,Taꞌi yt kat i aihep kuap Aika­ꞌiwat Aikyꞌe hat po pyi watoꞌe katu­pono mio tã e morekuat Tawi tuwepy hawuo tomiwan me — Tupana uruho­ꞌopot kahato mesuwe emohey haria uruto pote e. Emohey haria pote uruꞌauka teran haria typyꞌi kahato rakaria tukup­teꞌen mesuwe e. Yne eꞌat pe uruꞌauka teran at e. Tupana ienuk koro hap eꞌat pe uruiꞌa­tu­ꞌuka kahato uruhũria urumiꞌu wo. Miꞌi hap ewywuat re uruwa­nĩ­kaptia urukat uruꞌa­tu­ꞌuka hamo mesup mesuwe Mehĩ are e morekuat Tawi tuwepy hawe tomiwan me.
45,8,37,Pyno morekuat Tawi ewy kahato wato­py­huꞌat mesu­wa­rote hoꞌopot haria maꞌato miꞌi pytkai yt watoiat hin i Aikyꞌe hat Iesui are katu­pono Aika­ꞌiwat ti aimoe­saika kahato aiꞌakit hap pupi. Miꞌi hawyi Aikyꞌe hat Koro toĩneꞌen aiwywo at kaꞌap wuatꞌi aiꞌakit hap akit hamuat. Miꞌi pote ti watoĩ­neꞌen Ahesu­rara Akag ewy. Aikotã surara poꞌog hesaika rakat torania kawiat ewywuat watoĩ­neꞌen mesu­wa­rote yne yt naku i akit hamuat. Pywo ti rat mesup taꞌyn atikuap kahato raꞌyn yt kat i hin i aihep kuap Aikyꞌe hat po pywiat. Aiku­ꞌuro hawyi watoĩ­neꞌen kahato te Aheka­tuwy po pe. Aheĩneꞌen saꞌag kahato mesu­wa­rotiat hap iꞌewyte yt aihep kuap i Aiwy po pyi hap atikuap taꞌyn. Iꞌewyte atipy piaria yt aipo­hari kuap i Aiꞌa­pykok hat aikyꞌe hap ete. Miꞌi hawyi more­kuaria mesu­wa­ro­tiaria iꞌewyte yt aipo­hari kuap i Aipo­typot Iesui po pyi. Pywo ti rat ahiag iꞌewyte ahiagnia wy yt aihep kuap i Tupana po pyi katu­pono aikyꞌe wuatꞌi eꞌat pe. Taꞌi gaꞌatpo te mesup te iꞌewyte mũki­ꞌite watoĩ­neꞌen ipo pe wuatꞌi eꞌat pe. Yt kat i hin i aipo­hari kuap aito Iesui mohey haria Aikyꞌe hat Koro po pyi. Taꞌi yt uwe hin i mesu­wa­ro­tiaria tipo­hari kuap aito Tupana po pyi. Iꞌewyte yt uwe hin i wy mesuwat yi ywytꞌok­py­piaria aihep kuap aito Aikyꞌe hat po pyi. Yt uwe hin i gaꞌapy puaria wy aipyhyp kuap Aikyꞌe kahato hat Tupana kape Tosa­ꞌyru Aipo­typot Akag mohey haria aito pote e. Mesuwat miwan nug hat ri Pauru.
45,9,1,"Uiwy­riaꞌin Iuteuria ywania uhehay teran eiwywo uimiwan me mesuwe. Eiperia ti uheinytꞌin koꞌi iꞌewyte uheyke­ꞌetꞌin koꞌi are. Uito ti Pauru eheywyt eikywyt sese ewy areĩneꞌen katu­pono ahaꞌa­seꞌi pot Aparãu mote. Pywo pe ti woro­ho­ꞌo­kyꞌe kahato eiperia uiꞌy­wania Iuteuria. Pywo ti rat woro­ho­ꞌoekyi teran eiperia yne Tupana Mipo­ꞌoro Aipo­typot Iesui kape uhepiat eimuꞌe hamo maꞌato yt uimohey i eipe. Haty kahato uipyꞌa piat wywo ahẽtup ehepe — Eweimohey ro Iesui eipyꞌa pe Iesui ti Tupana Mipo­ꞌoro Aipo­rekuat nuat hap eweimohey ro are. Haty kahato uipyꞌa pe uiꞌy­wania katu­pono yt eweimohey i te Iesui. Pywo pe ti yt uheso hin i Tupana Pãꞌãu uipyꞌa piat tikuap kahato yt uheso i hap woro­ho­ꞌoekyi teran eipe torania Iesui kape uhepiat eikyꞌe hap wywo are. Atikuap yt uheso i hap. Karãpe arewa­nẽtup uity uiꞌywot ywania Iuteuria kape hawyi arewak kahato uipyꞌa puo katu­pono haty kahato uhete hap toĩneꞌen uipyꞌa puo. Haty hap ewywuat toĩneꞌen at kaꞌap uiwa­nẽtup hawe katu­pono uiꞌy­wania uhaꞌa­se­ꞌiꞌin koꞌi uhaꞌy­ruꞌin koꞌi uhaki­ꞌytꞌin koꞌi uityꞌin koꞌi uiꞌy­wotꞌin koꞌi yt Iesui mohey haria hin i wo tukup­teꞌen mote. Iuteuria atueha­kye­raꞌat teran hap ahatyꞌu kahato uipyꞌa pe are. Yt uheso hin i. Tupana tikuap kahato yt uheso hin i hap. Series, "
45,9,3,Wẽtup eꞌat pe areꞌe Tupana pe — Pyno waku uiꞌa­piheg uiꞌy­wania ehakye­raꞌat hamo are. Waku areĩneꞌen ekuasa hano hawyi waku uipo­ꞌoro aria wato kape uiꞌa­piheg hano uiꞌy­wania ehakye­raꞌat hamo are. Atiky­ꞌesat kahato uiꞌy­wania tukup­teꞌen emieha­kye­raꞌat koꞌi Tupana are. Miꞌi hap upi waku uihep Iesui po pyi uiꞌa­piheg hamuat uiꞌy­wania emieha­kye­raꞌat wo tukup­teꞌen aru areꞌe saꞌa­wyꞌi Tupana pe yt kat i uheso hap wywo. Meiũpe uhehay teran eiwywo uiꞌy­wania Iuteuria etiat sehay. Saꞌa­wyꞌi sese te mesup te uiꞌy­wania Iuteuria tukup­teꞌen kahato Tupana miꞌairo sese koꞌi e. Nimo te pyi raꞌyn Tupana saꞌy­ruꞌin koꞌi ewywuat Tupana saki­ꞌytꞌin koꞌi ewywuat wo tukup­teꞌen uruꞌy­wania. Miꞌiria ti Tupana mimõ­typot kahato tukup­teꞌen. Miꞌiria pe uruꞌy­wania puo saꞌa­wyꞌi Tupana timo­herep tehay miwan miat yne iꞌewyte tomõ­typot hap iꞌewyte tẽtyhot hap. Miꞌiria pe saꞌa­wyꞌi — Woro­ho­ꞌo­poi­tyro yne eꞌat e uruꞌy­wania pe urueꞌa­se­ꞌiꞌin me. Saꞌa­wyꞌi Tupana toꞌe — Woro­ho­ꞌo­poi­tyro aru yne eꞌat pe aru uiꞌe hap ewy e. Atunug aru uimõ­typot yat koro eipy­ꞌa­setpe e saꞌa­wyꞌi uruepe. Taꞌi saꞌa­wyꞌi Tupana toꞌe — Atunug aru eipiit kawiat Uimi­po­ꞌoro Wuatꞌi Porekuat nuat hat e urueꞌa­se­ꞌiꞌin me. Urueꞌa­se­ꞌiꞌin saꞌa­wyꞌi Tupana wywo iꞌatuehay kahato rakaria.
45,9,5,Urueꞌa­seꞌi sese ti mekewat Aparãu e hap het rakat iꞌewyte urueꞌa­se­ꞌiꞌin koꞌi ti mekewat aseꞌi Isaki iꞌewyte mekewat aseꞌi Isareu e hap het rakat. Miꞌiria ti saꞌa­wyꞌi hewyry kahato Tupana wywuat rakaria. Pywo ti Tupana kuap haria akag koꞌi uruꞌy­wania saꞌa­wyꞌi tukup­teꞌen. Saꞌa­wyꞌi iraniaꞌin ywania eiperia Humanu ywania ewywuaria yt tikuap hin i Tupana sese maꞌato miꞌi hap eꞌat pe uruꞌy­wania tikuap sakpo Tupana sese. Uruꞌy­wania saipepiat sese Iesui tuwe­mo­herep. Urupiit ewywuat kahato Iesui tuwe­mo­herep. Taꞌi uruꞌy­wania piit ewywuat kahato Iesui piit toĩneꞌen. Tupana Mipo­ꞌoro Aipo­rekuat nuat ty ti Iuteu kawiat. Miꞌi pote waku watu­wehum kahato Tupana ete — Tupana watu­wehum kahato ewawi katu­pono erepuꞌi nug hawyi ereĩneꞌen kahato aipy­ꞌa­setpe Aiꞌakag wo. Wato­mõ­typot En ni wuatꞌi eꞌat pe. Waku raꞌyn waku raꞌyn waku watoꞌe Tupana pe.
45,9,6,Saꞌa­wyꞌi Tupana toꞌe urueꞌa­seꞌi Aparãu eharyꞌi mana Sara pe — 9 ewaty putꞌokꞌe hawyi araꞌaipok i ewawi mana hawyi wyti aru emẽpyt raꞌyn toĩneꞌen e Tupana tope hawyi hupiꞌa raꞌyn maꞌato mana Sara iporo sese pytkai. Yt karãpe i Tupana tiꞌa­parap — Atunug aru uiꞌe hap ewy hap ete. Miꞌi hawyi 9 ewaty hawyi taꞌaipok hawyi mana Sara imẽpyt a raꞌyn. Mekewat Aparãu saꞌyru Isaki tuwe­mo­herep taꞌyn itote imẽpyt raꞌyn Tupana e hap ewywuat. Miꞌi hawyi Tupana toꞌe — Isaki ti uimi­ꞌairo sese e. Isaki saipe­piaria ti uhemiitꞌin sese tukup­teꞌen e. Isaki ywania wyti aru uiꞌy­wania mesuwat yi tote tukup­teꞌen aru wuatꞌi eꞌat pe e Tupana urueꞌa­seꞌi pot pe.
45,9,7,Maꞌato tukup­teꞌen kahato Aparãu saꞌy­ruꞌin yt Isaki kaipywiat i. Miꞌiria ti wẽtup ok Aparãu eharyꞌi kaipywiat tukup­teꞌen wy wẽtup ywania mekewat hary­poria Isitu ywania kawiat mana Sara eropat hat mẽpyt. Miꞌiria ete Tupana toꞌe — Aparãu esaipepiat sese ti Sara mẽpyt Isaki e hap het rakat are e. Uiwa­nẽtup hawe Isaki yn esaꞌyru sese e. Miꞌi emẽpyt kawiat wyti aru atiꞌa­tu­mo­herep emiariru sem koꞌi e. Isaki saꞌyru kawiat atiꞌa­tu­mo­herep eꞌywania sese mesuwe mehĩ e Tupana saꞌa­wyꞌi urueꞌa­seꞌi Aparãu me. Mekewat ewary wẽtup ok Sara emiit kaipyi emẽpyt re wen maꞌato Isaki yn ni esaꞌyru sese uimi­ꞌairo watꞌyp sese yn ni are e Tupana. Eharyꞌi mana Sara iporo rakat kaipywiat yt myhuꞌat hat i raꞌyn kaipywiat yn ni aru ewatꞌyp sese toĩneꞌen mehĩ e Tupana urueꞌa­seꞌi Aparãu me. Mio tã e ti Tupana uruehary Sara pe — Mũki­ꞌite mũki­ꞌite 9 ewaty tokosap hawyi wyti aru toĩneꞌen emẽpyt epiit sese kaipywiat tuwe­mo­herep aru uiꞌe hap ewy e Tupana saꞌa­wyꞌi mana Sara pe. Miꞌi hawyi topy­huꞌat iꞌe hap ewy raꞌyn. Iporo sese pytkai yt imẽpyt i rakat pytkai mana Sara tomo­herep tomẽpyt Isaki Tupana e hap ewy raꞌyn.
45,9,10,"Miꞌi hawyi Isaki totag naꞌyn hawyi totat teha­ryꞌi Hepeka e hap het rakat. Miꞌi hawyi iharyꞌi hawyi hupiꞌa hawyi imẽpyt raꞌyn typy ok ipat rakaria haꞌy­ruꞌin tuwe­mo­herep mana Hepeka pyi. Maꞌato saꞌa­wyꞌi Isaki saꞌy­ruꞌin wemo­herep hap eꞌyianmete Tupana toꞌe mana Hepeka pe — Emẽpyt ipat rakat saꞌa­wy­ꞌiwuat wẽtem yianmiat hat ti aru topy­huꞌat eropat hanuat e Hepeka pe. Miꞌi hawyi iykeꞌet topy­huꞌat toywyt eropat hano Tupana e hap ewy imiky­ꞌesat ewy tutunug. Miꞌi hawyi imẽpyt Iako topy­huꞌat Isaki saipepiat sese. — Atiꞌairo ipat ok watꞌypꞌi Iako e Tupana iꞌatu­ꞌy­wãꞌĩ hap eꞌyianmete. Miꞌi hap tohenoi iꞌatuty Hepeka pe yianmete Isaki saꞌy­ruꞌin ipat rakaria minug etiat Iako yt kat i te wakuap nug kuap sio waku sio yt hap eꞌyianmete Tupana tiꞌairo. Yt hewaku hap upi i toiꞌairo Iako. Koitywy aito tuwepyi te Tupana aiꞌairo aikaykay tuwe­wawi hap. Series, "
45,9,13,Katu­pono iꞌatu­ꞌy­wãꞌĩ hap eꞌyianmete Tupana toꞌe — Uimi­kyꞌe kahato Iako uimi­ꞌairo kahato e maꞌato iykeꞌet Esau piat — Yt uimi­kyꞌe i kahato e.
45,9,14,— Taꞌi Tupana yt naku i iꞌatuꞌe iraniaꞌin. Yt hãpyk i kahato katu­pono toiꞌairo Iako hawyi yt toiky­ꞌesat i Esau iꞌatuꞌe iraniaꞌin. Yt ahewaku hap upi i aiꞌairo pote yt naku i Tupana toĩneꞌen iꞌatuꞌe saꞌag iraniaꞌin Iako emiari­ruꞌin me uruepe.
45,9,15,Yt miꞌi tã hin i ti rat uiwy­riaꞌin are katu­pono waku kahato Tupana toĩneꞌen. Nimo te Tupana toꞌe ahaꞌa­seꞌi Musei pe — Areĩneꞌen iwese kahato rakat e. Miꞌi pote ti atiꞌa­tue­ha­kye­raꞌat kahato miitꞌin uipyꞌa pyi uimi­ꞌairo koꞌi e. Atiꞌa­tue­ha­kye­raꞌat teran miitꞌin mote atikyꞌe kahato miit uimi­ky­ꞌesat ok tã e. Atiꞌairo miit uhemiit no uimi­ky­ꞌesat upi yt iꞌatue­waku hap upi i atiꞌairo uheropat hanuat e Tupana.
45,9,16,Wẽtup ok miit ihaky­ꞌeꞌi uhepe rakat atekyi uhowawi uiwepyi sio waku rakat sio yt e. Uito ti Tupana pote atunug uimi­ky­ꞌesat ewy e. Uito Tupana pote uiwepyi atiꞌa­tu­ꞌairo miitꞌin uipyꞌa pyi uimi­ky­ꞌesat ewy e Tupana saꞌa­wyꞌi Musei pe. Mio tã e hap kaipyi watikuap taꞌyn yt ahewaku hap upi i Tupana aikyꞌe hap maꞌato towese hap kaipyi aheha­kye­raꞌat hap watikuap.
45,9,17,Saꞌa­wyꞌi Tupana toꞌe morekuat yi Esitu piat Warau e hap het rakat pe — Uiwepyi woro­ꞌairo morekuat no mesuwat yi tote e. Ereĩneꞌen morekuat yi Esitu pe hawyi eminug yt naku i hap koꞌi kaipyi wuatꞌi miitꞌin mesu­wa­rote uhet kuap haria teꞌe­ro­py­huꞌat. Katu­pono atimo­herep kahato irane uhesaika hap hawyi atipo­re­nõtem uhemiitꞌin Iuteu ywania epo pyi e Tupana morekuat Warau me temiitꞌin ewanĩkap sese pe.
45,9,18,Miꞌi pote mesup te Tupana topy­huꞌat iwese rakano tomi­ky­ꞌesat ok tã maꞌato iraniaꞌin ipyꞌahak takaria pe toiꞌa­tu­mõ­py­ꞌahak poꞌog neꞌi tuwepyi tomi­ky­ꞌesat ewy.
45,9,19,Mio tã iꞌatuꞌe iraniaꞌin — Tupana ti yt naku i katu­pono tomi­ky­ꞌesat ewy mesu­wa­rote tutunug iꞌatuꞌe saꞌag. — Yt hãpyk hin i etunug Tupana iꞌatuꞌe iraniaꞌin ipyꞌa heg nakaria. Toiꞌa­tu­mõ­py­ꞌahak kahato poꞌog tehay wo tuweete iꞌatuꞌe. Pyno aikotã aru toiꞌa­tu­ꞌa­piheg tomi­mõ­py­ꞌahak haria iꞌatu­minug saꞌag ete iꞌatuꞌe. Tupana tomi­ky­ꞌesat ewy yn inug mote yt watu­wewãi kuap i Tupana kape. Yt wati­nãpin kuap i pote Tupana katu­pono tomi­ky­ꞌesat ewywuat yn tutunug iꞌatuꞌe iraniaꞌin. Miꞌiria pe areꞌe — Yt eweiwesat saꞌag neiꞌo Tupana are katu­pono aito yi ewywuat yi og ahemyp nug hap ewywuat aito are iꞌatuepe. Miꞌi hawyi Tupana ainug ahemyp nug hat ewy.
45,9,20,Yt naku i watoꞌe Tupana kape — Kat pote uinug miꞌi tã Uhyt Mimi watoꞌe tope. Yt naku i watoꞌe — Yt uimi­ky­ꞌesat ewy hin i uinug watoꞌe Tupana pe are. Mio tã watoꞌe pote wato­py­huꞌat aikotã yi og yt kan hamo i yt naku i ahemyp nug hamuat rakat ewy. — Yt uinug neiꞌo emiky­ꞌesat ewy watoꞌe saꞌag. Uinug no Tupana uimi­ky­ꞌesat ewy watoꞌe pote wato­py­huꞌat yt ikahu hin i rakat yi og saꞌag myp nug hat po pe hap ewy. Myp tutunug hawyi yt kan hamo i topy­huꞌat yi og saꞌag kawiat i pote pokꞌe meremo aria pe tosey hawyi. Miꞌi hap ewy kahato aitoria aiwepyi aimi­ky­ꞌesat yn wati­ky­ꞌesat hawyi. Tupana po pe watoĩ­neꞌen wen maꞌato yt aimo­kahu kuap i tomi­ky­ꞌesat ewywuat. Miꞌi hap ewy kamũti nug hat po pe yi og wakuat hawyi tutunug tomi­ky­ꞌesat ewywuat. — Koitywy atunug mesuwat yi og kawiat typy kamũti e tuwepe. Wẽtup kamũti atunug miitꞌin mipun eiam yt ikahu i rakat. Maꞌato wẽtup atunug kamũti ikahu kahato rakat uiꞌyat painug hamuat e tuwepe hawyi tutunug naꞌyn typy kamũti yi og kawiat tomi­ky­ꞌesat ewy. Typy kamũti wẽtup yi og kaipyi yn tomi­ky­ꞌesat ewy. Miꞌi hap ewy ti Tupana tunug aito tomi­ky­ꞌesat ewy.
45,9,22,Taꞌi kamũti nug hat ewy Tupana ainug tomi­ky­ꞌesat ewy. Yi og saꞌag mote kamũti nug hat ipyꞌahak kahato yt tutunug kuap i kamũti yi og saꞌag mote. Miꞌi hawyi — Yt kat hamo i mesuwat yi og toꞌe hawyi toipun pya toꞌyat pyi. Toiꞌapok taꞌyn tominug kamũti. Miꞌi hap ewy kahato Tupana miitꞌin ete tope­rupꞌi wywo ipotpap miꞌiria wywo. Meiũran iperupꞌi potꞌi hawyi ipyꞌahak — Pyno woro­ho­ꞌo­ꞌa­piheg naꞌyn eipe e iꞌatuepe aikotã kamũti nug hat ewy yt aimo­hãpyk kuap i hawyi. Maꞌato wẽtup yi og wakuat topy­huꞌat kamũti nug hat po pe hawyi hepamo tutunug kamũti topotpap mo waku rakat wuatꞌi eiam mo raꞌyn. Miꞌi hap ewy Tupana ainug tomõ­typot hamo. Ainug hawyi miitꞌin teꞌe­ra­haꞌat hawyi teꞌe­ru­wehum Tupana ete. — Tupana waku rakat iꞌatuꞌe iwese kahato miꞌiria nug hap ete ihaky­ꞌeꞌi kahato Tupana miꞌiria ete iꞌatuꞌe. Tupana eiam kahato miꞌiria tukup­teꞌen tuwe­pokuap kahato miꞌiria nug hap ete iꞌatuꞌe. Tupana miꞌairo kahato aito. Tupana aikaykay tuwe­wawi aito Iuteuria ywania iꞌewyte iraniaꞌin aito wẽtup ywania.
45,9,25,Saꞌa­wyꞌi Tupana ehay moherep hat Useia henoi tomiwan me. Tupana ti toꞌe uhepe — Meiũran aru wẽtup ywania pe yt uhemiitꞌin sese i rakaria pe ahenoi — Eiperia ti mesup uhemiitꞌin sese eweikup­teꞌen e. Meiũran aru iraniaꞌin ywania yt uwe miky­ꞌeria i kape — Uimi­ky­ꞌeria kahato sese eiperia e Tupana e Useia miwan me.
45,9,26,Meiũran aru aikope aikope miitꞌin teꞌe­roꞌe — Eiperia yt Tupana emiitꞌin hin i iꞌatuꞌe hap tote aru teꞌe­roꞌe — Eiperia ti Wuatꞌi Eꞌat Piat Ieĩneꞌen hat Tupana sese saꞌy­ruꞌin saki­ꞌytꞌin iꞌatuꞌe aru e Useia nimuat Tupana ehay moherep hat  2.23 pe.
45,9,27,Miꞌi hawyi Isaia Tupana ehay moherep hat mio tã e haty wo — Aitoria ti Isareu ywania e. Iꞌatu kahato aitoria aikotã yẽpe ete yi kyt iꞌatu hap ewy watoĩ­neꞌen e. Typyꞌi kahato aito maꞌato kurin kurin Tupana mieha­kye­raꞌat wuaria sese aipy­ꞌa­setpe tukup­teꞌen e katu­pono iꞌatu­minug saꞌag yt nakuap i kahato tukup­teꞌen aikotã tawa Sutuma tawa Kumura yt naku i nug haria ewy e. Pywo ti rat Tupana tunug toꞌe hap ewy aru ahete — Woro­ho­ꞌo­ꞌa­piheg kahato aru eiperia yt naku i nug haria merepꞌe hap ewy yn woro­ho­ꞌo­moma sese aikotã nimo atiꞌa­tuwuk tawa Sutuma tawa Kumura hap ewy e Isareu ywania pe.
45,9,29,Maꞌato mesup yt atunug i te e. Katu­pono eipy­ꞌa­setpe tukup­teꞌen uimi­ꞌairo koꞌi uimohey hat Aparãu ewywuaria e. Miꞌiria ti yt uiꞌatoiat teran hin i haria e Tupana nimo Isaia  pe uruꞌy­wania Iuteuria pe.
45,9,30,Pyno eweipo­meꞌeg no ehewaure uhowawi uhytꞌiꞌin manaꞌin Humanu ywania are. Saꞌa­wyꞌi uruꞌy­wania Iuteuria yn Tupana miꞌai­roria tukup­teꞌen wen maꞌato mesup iraniaꞌin ywania mesu­wa­ro­tiaria waku pe tukup­teꞌen taꞌa­tu­mohey Haꞌyru hawyi. Saꞌa­wyꞌi yt taꞌa­tukuap hin i muꞌap Tupana kapiat miꞌiria iꞌewyte yt taꞌa­tukat hin i Tupana maꞌato mesup taꞌa­tu­mohey Iesui hawyi waku pe tukup­teꞌen Tupana wywo. Maꞌato Iuteuria Tupana miꞌai­roria saꞌa­wy­ꞌi­wuaria Tupana ywania sese tikat kahato mesup wẽtup muꞌap Tupana kapiat yt Iesui upi i. Taꞌa­tu­ky­ꞌesat kahato — Waku kahato eipe e hap Tupana wanẽtup hawiat hap. Miꞌi hawyi mio tã iꞌatuꞌe — Pyno waku watunug kahato toran Tupana wãiꞌe hap ainãpin hap koꞌi Musei mienoi koꞌi hawyi waku pe watoĩ­neꞌen Tupana pyꞌa pe iꞌatuꞌe kahato toꞌope. Miꞌi hawyi maꞌato taꞌa­tuiãꞌãg inug hap ete at kaꞌap hawyi yt kat i muꞌap taꞌa­tu­puẽti Tupana kape yt taꞌa­tukat i Iesui mohey hap upi hawyi. Taꞌa­tu­ꞌa­parap kahato Tupana kapiat muꞌap ete kat pote taꞌa­tu­wepyi taꞌa­tu­minug wakuat upi taꞌa­tukat taꞌa­tu­we­moe­waku hap. Yt taꞌa­tukat hin i Iesui mohey hap kaipywiat upi taꞌa­tu­we­moe­waku hap. Miꞌi pote — Watunug toran Tupana piat aiwo­ꞌo­nãpin hap koꞌi pote ti waku pe watoĩ­neꞌen Tupana pe iꞌatuꞌe toꞌope yt Tupana e hap ewy i. Miꞌi hawyi Tupana Mipo­ꞌoro Aheha­kye­raꞌat hat Iesui topy­huꞌat iꞌatu­py­ꞌa­setpe pytkai yt taꞌa­tusat i taꞌa­tu­moieĩ­neꞌen wuatꞌi eꞌat piat rakat sese. Miꞌi hawyi Iesui topy­huꞌat iꞌatu­py­ꞌa­setpe aikotã muꞌap tote nu wo py yitytek hat ewy toĩneꞌen iꞌatuepe. Taꞌa­tu­ꞌa­parap Iesui ete aikotã Isaia saꞌa­wyꞌi toꞌe miwan me hap ewy. Mio tã e Tupana ahepe — Eiweꞌeg wo o Iuteuria tawa wato Ieru­sarẽi miaria yityꞌok Siãu miaria are e. Waku mekewat Nu wato tote eweha­ꞌa­wynug yn naꞌyn uimõ­typot yat koro e.
45,9,33,Waku uimi­ꞌairo mekewat Nu Wato ikahu rakat tote eweha­ꞌa­wynug uimõ­typot yat e. Maꞌato taꞌa­tu­puẽti itote mekewat Nu hawyi — Yt kan hamo i Miꞌi iꞌatuꞌe yt aimi­ky­ꞌesat ewywuat hin i iꞌatuꞌe Tupana pe hawyi Tupana Saꞌyru pun haria tukup­teꞌen ne Iuteu ywania. Miꞌi hawyi iꞌatu­mipun topy­huꞌat iꞌatu­puꞌap tote nu ewy. Mio karãpe Iuteu ywania ikohye­wyry itote hawyi hewo hewo kahato meiẽwat Nu Wato ete e aikotã wataꞌat nu ete aipuꞌap upi wãtym muo turan hap ewy are. Mio tã Tupana toꞌe hap ewy — Uwe uwe mesuwat Nu ikahu kahato rakat ete taꞌat miꞌi haria teꞌe­ru­we­ꞌauka hanuaria aru tukup­teꞌen e maꞌato uwe uwe mekewat Nu Wakuat rote tuweꞌyat nug miꞌi hat wuatꞌi eꞌat piat Tupana mowepit hat topy­huꞌat aru e Isaia  pe. Uito ti Pauru.
45,10,1,Uheywytꞌin uheinytꞌin Iesui mohey haria Yi Humanu totiaria ahẽtup haty wo at kaꞌap Tupana kape — Tupana are etiꞌa­tue­ha­kye­raꞌat ro uiꞌy­wania uiꞌe­wy­wuaria Iuteu ywania ahẽtup kahato uipyꞌa pyi. Etimo­herep to Esaꞌyru Iesui uiꞌy­wania pe. Etiꞌa­tunug no Iuteuria Emipo­ꞌoro Urupo­rekuat nuat mohey kahato hanuaria wo uiꞌe­wywuat haria wo areꞌe yn Tupana pe haty uipyꞌa piat wywo.
45,10,2,Yt uheso hin i uiꞌy­wania Iuteuria tikuap teran kahato Tupana wen maꞌato yt taꞌa­tukuap i te. — Tupana sese poꞌog uruimõ­typot iraniaꞌin kai iꞌatuꞌe maꞌato yt taꞌa­tukuap i te Tupana taꞌa­tu­pyꞌa pe taꞌa­tuwy ewywuat.
45,10,3,Haꞌa­wyte yt taꞌa­tu­mohey i Tupana kapiat muꞌap Iesui. Taꞌa­tu­waure muꞌap Tupana kuap sese hamuat hawyi mesup taꞌa­tukat re wẽtup muꞌap Tupana kapiat kuap hamo e. Tupana kapiat muꞌap pun haria uiꞌy­wania. — Yt wati­ky­ꞌesat i En Urupo­rekuat nuat hap iꞌatuꞌe Tupana Mipo­ꞌoro Iesui pe. Taꞌa­tunug taꞌa­tu­puꞌap taꞌa­tu­wa­nẽtup hawe yt Tupana kapiat muꞌap ewywuat i. Miꞌi hawyi waku kahato urupuꞌap Tupana kapiat iꞌatuꞌe iraniaꞌin me maꞌato yt pywo pe i.
45,10,4,Katu­pono haꞌa­wyte Tupana toꞌe — Atipo­ꞌoro aru Uhaꞌyru Eipo­rekuat no e. Uwe uwe imohey haria miꞌi haria ti aru waku pe tukup­teꞌen uipyꞌa pe e nimo uiꞌy­wania pe wen maꞌato uruꞌy­wania Iuteuria yt imohey i hawyi — Ewetunug no yne yne urueꞌa­seꞌi Musei wãiꞌe hap hawyi waku pe eweikup­teꞌen Tupana wanẽtup hawe iꞌatuꞌe mesup wuatꞌi ywania pe. — Atimoma raꞌyn mekewat muꞌap e Tupana yt uwe i inug kuap mote e. Mesup Uimi­po­ꞌoro Eipo­rekuat nuat Iesui upi yn toĩneꞌen muꞌap uhowawiat e. Yt karãpe i ehewaku hap putꞌokꞌe uimo­wepit hamo e Tupana mesup wuatꞌi miitꞌin me.
45,10,5,Pyno eweikuap teran mekewat muꞌap Musei mienoi Tupana kapiat hap pote waku eweikuap sese kat som Musei toꞌe. Mio tã e tomiwan me — Ereĩneꞌen neran hãpyk takat sese Tupana wanẽtup hawe pote ewetunug at kaꞌap yne yne Tupana wãiꞌe hap Tupana etunug no e hap koꞌi e. Yt eweiꞌa­parap hin i yne yne Tupana e hap koꞌi ete hawyi eweikup­teꞌen wakuaria wo maꞌato wẽtup ete eweiꞌa­parap pote Tupana miꞌa­piheg wo eweikup­teꞌen aru e Musei tomiwan me.
45,10,6,Maꞌato Tupana tikuap kahato yt uwe i mesuwat yi totiat toran tomi­ky­ꞌesat ewywuat nug kuap haria tukup­teꞌen. Miꞌi pote Tupana tunug muꞌap wẽtup takat tuwe­wawiat Tosa­ꞌyru apiheg hap upi. Taꞌi mekewat Wakuat Miit Iesui mohey hap kaipyi aimo­hãpyk kuap. Tomi­po­ꞌoro Aipo­typot nuat mohey haria pe yn Tupana toꞌe — Eipe waku kahato atipuẽti mesup uipyꞌa pe e. Aikotã Tupana toꞌe saꞌa­wyꞌi tehay moherep haria wẽ pyi hap ewy. Mio tã e wuatꞌi miitꞌin me — Yt pya hin i areĩneꞌen eikai e. Uimi­po­ꞌoro Eipo­rekuat nuat iꞌewyte yt pya hin i eikai e. Uhehay iꞌewyte yt pya i eikai e. Taꞌi uhehay toĩneꞌen naꞌyn eiwẽ pe ehehẽku tote e. Taꞌi uhehay toĩneꞌen naꞌyn eiwa­nẽtup hawe e ahepe. Yt naku i watoꞌe — Tupana Mipo­ꞌoro toĩneꞌen pya kahato aikai iuẽpe atipy pe watoꞌe. Katu­pono yt pya hin i aikai Aheha­kye­raꞌat hat. Yt naku i watoꞌe aipyꞌa pe — Waku watuwat atipy kape Iesui kape hawyi waku waterut meikowo Aipo­rekuat no yt naku i watoꞌe katu­pono toĩneꞌen kahato aipy­ꞌa­setpe. Yt naku i watoꞌe — Toꞌiro waꞌasyp hap kape Tupana Mipo­ꞌoro Aipo­rekuat nuat kat hamo sio toĩneꞌen itote sio yi ywytꞌok­pype toĩneꞌen sio waku wate­hymut sio yt naku i miꞌi tã watoꞌe katu­pono Tupana Ehay toĩneꞌen mesup yt pya hin i aikai katu­pono aiwẽ pe toĩneꞌen kahato e. Imohey haria piit puo toĩneꞌen. Maꞌato miꞌi tã Tupana toꞌe ahepe mesup — Uhehay iꞌewyte yt pya hin i eikai e. Taꞌi uhehay toĩneꞌen naꞌyn eiwẽ pe ehẽku tote. Taꞌi uhehay toĩneꞌen naꞌyn eipyꞌa pe eiwa­nẽtup hawe e ahepe. Miꞌi tã ti ahenoi ehepiat hap. Taꞌi Tupana ehay toĩneꞌen eipiit pe imohey haria eipe pote.
45,10,9,Katu­pono uwe uwe tuwe­mo­herep towẽ pyi iraniaꞌin me — Iesui ti Uika­ꞌiwat sese e iꞌewyte topyꞌa pe hawyi mio tã e — Iesui woro­mohey kahato ereĩneꞌen guꞌuro pyi hap miꞌi e hat Tupana mieha­kye­raꞌat no topy­huꞌat e.
45,10,10,Katu­pono karãpe aipyꞌa pe watoꞌe — Woro­mohey En Iesui e miꞌi hat pe — Waku pe eweikup­teꞌen wuatꞌi eꞌat pe e Tupana ahepe. Iꞌewyte uwe uwe tuwe­mo­herep iraniaꞌin me towẽ pyi Iesui mohey hat sese uito iꞌewyte Uika­ꞌiwat kahato Iesui e hat pe Tupana toꞌe — Woroe­ha­kye­raꞌat en wuatꞌi eꞌat pe e.
45,10,11,Aikotã miwan miat Tupana toꞌe saꞌa­wy­ꞌiwuat hap ewy — Uwe uwe toꞌe uhepe — Tupana woro­mohey En e hat ti aru yt karãpe i tuwe­mõti te uimohey hap ete e Tupana miwan me. Tupana toꞌe wuatꞌi miitꞌin me sio aito Iuteuria ywania sio wẽtup ywania — Uwe uwe uimohey hat uimo­wepit hat sese toĩneꞌen sio Iuteu ywania sio wẽtup ywania e. Taꞌi Kereku ywania sio gaꞌapy piat ywania uimohey haria uikaykay Uhaꞌyru set upi pote uimie­ha­kye­raꞌat nuaria tukup­teꞌen e Tupana yne ywania pe. Aikotã miwan me Tupana toꞌe saꞌa­wyꞌi hap ewy topy­huꞌat mesup. — Uwe uwe e uhepe — Tupana uheha­kye­raꞌat ro e miꞌi e hat pe mio tã areꞌe — Mesup taꞌyn woroe­ha­kye­raꞌat en uhyt mana e.
45,10,14,Maꞌato yt karãpe i yt imohey i te hat hẽtup Iesui kape heha­kye­raꞌat hamo. Iꞌewyte yt ikuap i te Iesui etiat yt uwe i henoi tope pote yt karãpe i hẽtup Tupana kape heha­kye­raꞌat hamo katu­pono yt toikuap i te pote. Iꞌewyte yt kat i i Tupana ehay moherep hat itote pote yt taꞌa­tuẽtup kuap i Tupana kape iꞌatue­ha­kye­raꞌat hamo yt kat i iꞌatu­wo­ꞌo­muꞌe haria i pote. Iꞌewyte yt wati­po­ꞌoro i wẽtup ok iꞌatuepe Iesui ehay etiat iꞌatu­muꞌe hamo pote yt karãpe i taꞌa­tukuap katu­pono yt uwe i henoi iꞌatu­py­ꞌa­setpe iꞌatu­muꞌe hamo Tupana etiat pote yt taꞌa­tu­mohey kuap i. Miꞌi pote ti — Waku kahato uhehay wakuat moherep haria tukup­teꞌen e Tupana. Ikahu kahato iꞌatupy koꞌi uiwa­nẽtup hawe katu­pono uhehay ereto hamuat iꞌatupy koꞌi e Tupana. Aikotã Tupana toꞌe hap ewy — Karãpe wẽtup ok toto uhehay moherep hamo iraniaꞌin kape uiwa­nẽtup hawe miꞌi miit wakuat kahato wo toĩneꞌen e. Ipy koꞌi iꞌewyte ikahuria ewy teꞌe­ro­py­huꞌat uiwa­nẽtup hawe katu­pono iꞌatu­ko­hye­wyry kahato uhehay moherep hamo pote e.
45,10,16,Saꞌa­wyꞌi Tupana ehay moherep hat Isaia toꞌe tomiwan me — Tupana e atiꞌa­tu­muꞌe kahato mesu­wa­ro­tiaria ehay wo maꞌato yt taꞌa­tu­mohey i te e. Taꞌa­tukuap kahato aiwẽ pywiat pytkai yt taꞌa­tu­pywo i ahehay etiat e Isaia saꞌa­wyꞌi. Miꞌi e hap kaipyi watikuap taꞌyn iꞌatu kahato Tupana ehay wakuat kuap haria mesu­wa­ro­tiaria tukup­teꞌen maꞌato yt taꞌa­tu­mohey teran i haria hap watikuap.
45,10,17,Iꞌewyte Tupana Mipo­ꞌoro Aheha­kye­raꞌat hamuat moherep hap kaipyi yn ni miitꞌin teꞌe­ro­py­huꞌat Iesui mohey haria wo.
45,10,18,Uiꞌy­wania Iuteuria tikuap kahato mesuwat sehay wakuat aikotã morekuat Tawi toꞌe tuwepy hawe tomiwan me hap ewy — Taꞌi uiꞌy­wania ti Tupana ehay kuap kahato haria e. Aikope aikope taꞌa­tue­wyry mesuwat yi wato hap ok tã note aru taꞌa­tu­mo­herep kahato Tupana ehay itotiaria pe e. Uiꞌy­wania Iuteuria tukup­teꞌen wuatꞌi etama pe Tupana ehay moherep hamo e tomiwan me.
45,10,19,Pyno uruꞌy­wania Iuteuria tikuap taꞌyn saꞌa­wy­ꞌite mesuwat sehay wakuat e. Mekewat urueꞌa­seꞌi pot Isareu emiariru koꞌi ikuap kahato aikotã Musei toꞌe wuatꞌi eꞌyianmete hap taꞌa­tukuap. Mio tã toꞌe Tupana uruepe Isareu emiariru koꞌi pe — Meiũran aru wẽtup ywania tukup­teꞌen uimohey haria wo e. Mekewat eꞌat pe miꞌiria yt nakuaria i ywania eiwa­nẽtup hawiat tukup­teꞌen pytkai uheropat kahato haria e. Uimie­ha­kye­raꞌat koꞌi wo tukup­teꞌen kahato miꞌiria e. Miꞌiria ete aru ehaꞌy­wywi kahato e Tupana saꞌa­wyꞌi uruꞌy­wania pe iraniaꞌin ywania yt iweꞌeg nakaria i ewy te iro pote e. Taꞌi miꞌiria uimie­ha­kye­raꞌat koꞌi tukup­teꞌen irane uiꞌy­wania sese ewywuaria e. Miꞌi atunug hawyi eweipy­huꞌat ipyꞌahak miꞌi haria etiat rakaria wo uhehay iꞌatuehay wo pote e.
45,10,20,Musei ikuꞌuro hawyi Tupana ehay moherep hat Isaia putꞌokꞌe mekewat Musei ewy te ihay — Mio tã e Tupana uhepe e meiũran ti aru iraniaꞌin ywania yt uikat i haria uipuẽti raꞌyn aikope aikope tukup­teꞌen yi wato hap ok tã e Tupana uhepe e. Iꞌewyte — Aremo­herep iraniaꞌin ywania pe — Yt karãpe i eremo­herep uruepe e haria pe e Tupana Isaia miwan me.
45,10,21,Maꞌato uiꞌy­wania Iuteuria kape mekewat Isareu emiariru koꞌi pe mio tã e Tupana at kaꞌap — Eweĩꞌẽ o uhowawi woro­ho­ꞌoꞌok­hytsat reran are at kaꞌap Aparãu emiariru emiariru koꞌi pe maꞌato — Yt yt yt iꞌatuꞌe uhowawi e. Yt uruiky­ꞌesat i yt kat i emiky­ꞌesat urutunug neran eweiꞌe uhepe Isareu ywania e Tupana saꞌa­wyꞌi Isaia miwan me. Taꞌi aikaykay kahato tuwe­wawi Tupana yt nakuaria aito pytkai. Uito Pauru.
45,11,1,Miꞌi pote apoꞌare ehepe sio Tupana Iuteuria kyꞌe te sio yt sio toiꞌa­tu­pugha sio waureꞌe raꞌyn Iuteuria ywania kai temiitꞌin kai sio yt i te areꞌe. Yt rat pãi toiꞌa­tu­kyꞌe kahato te miꞌiria e. Uito ti mekewat Iuteuria ywania kaipywiat hat pote atikuap kahato urukyꞌe hap pãi. Atikuap kahato Tupana yt uruwaure hin i te hap. Uhaꞌa­seꞌi pot ti mekewat Tupana mohey hat akag sese Aparãu are. Pywo ti rat uhaꞌa­seꞌi Pesamĩ ti Aparãu emiariru toĩneꞌen saꞌa­wyꞌi.
45,11,2,Yt karãpe i aru Tupana tiꞌatoiat temiitꞌin sese Iuteuria ywania e. Katu­pono toiꞌairo miꞌiria toꞌy­wania wo wuatꞌi eꞌyianmete. Saꞌa­wyꞌi Tupana ehay moherep hat Eria toꞌe Tupana pe tomiwan me — Uruꞌy­wania yt naku i kahato e. Taꞌa­tunug saꞌag kahato yne emiky­ꞌesat koꞌi ete e. Taꞌa­tu­ꞌuka kahato emipo­ꞌoro ehay moherep hanuaria e. Yt naku i aikope aikope emiitꞌin tunug emõtypot hamuat aikope aikope taꞌa­tuwuk taꞌa­tu­hũria emõtypot hamo miꞌiria kape tõꞌẽ kahato uruꞌy­wania wãita­ꞌa­tuꞌe hamo e. Taꞌa­tu­pugha emõtypot yat koꞌi e. Taꞌa­tu­ꞌa­porok yne emõtypot yat e. Taꞌa­tu­moma teran yne emiit emipo­ꞌoro koꞌi e. Pywo ti rat Tupana mesup taꞌyn uikat kahato uiꞌauka hamo e tomiwan me. Uito yn ni emiit sese mesu­wa­rote areĩneꞌen Iuteuria pyꞌa­setpe pote e Eria saꞌa­wyꞌi Tupana pe.
45,11,4,Miꞌi hawyi Tupana tiwesat — Eria e yt en yn i uimõ­typot hat itote katu­pono uhemiitꞌin sese uhehay moherep haria tukup­teꞌen ne 7000 miit itote uimõ­typot haria sok yt karãpiat i tupa­naria neꞌi mõtypot haria miꞌiria e. Yt taꞌa­tu­mõ­typot hin i mekewat tupana iãꞌãkap Paeu e hap het rakat. Yt en yn hin i uimõ­typot hat topy­huꞌat itote e Tupana Eria pe.
45,11,5,Miꞌi hap ewy Tupana toꞌe mesup Isareu ywania etiat uruepe yt iꞌatu i wen iꞌewyte Iesui mohey haria maꞌato tukup­teꞌen ne Iuteuria ywania uimi­ꞌai­roria e Tupana uruepe katu­pono ahoꞌoekyi raꞌyn uhowawi miꞌi ywania kaipyi ipatꞌok hit ihaky­ꞌeꞌi uhepiat rakaria katu­pono paaꞌare hawyi ahoꞌoekyi heĩpyt uhowawi e Tupana. Ahoꞌo­ꞌairo miꞌiria uhepiat iꞌatu­kyꞌe hap ete katu­pono iꞌatue­ha­ky­ꞌeꞌi uhepiat hap kaipyi atunug miꞌiria uhemiitꞌin no e. Yt iꞌatu­minug wakuap upi hin i atiꞌa­tu­ꞌairo miꞌiria e. Uiwepyi atiꞌa­tu­ꞌairo miꞌiria uipyꞌa pyi e Tupana. Miꞌi hap ewy koitywy Tupana aiꞌairo yt aiminug wakuap upi hin i maꞌato tuwepyi aiꞌairo haty wo aikyꞌe haype yt kat i i watunug wakuap pytkai aheha­ky­ꞌeꞌi pote. Maꞌato wakuaria aito hawyi ahewaku hap upi aikyꞌe watoꞌe pote miꞌi ti yt pywo pe i katu­pono watoĩ­neꞌen tewa­nĩkap mo turan hap eꞌat pe aikyꞌe.
45,11,7,Pyno Aito Tupana mohey haria wato­py­huꞌat aikyꞌe hap kaipyi hawyi Tupana mowa­kuaria watoĩ­neꞌen. Koitywy aimikuap muꞌap Tupana kapiat Iuteuria ywania tikat kahato. Isareu ywania tiky­ꞌesat kahato Tupana piat — Waku eipe e hap maꞌato miꞌiria yt ipuẽti i katu­pono teꞌe­ru­wepyi taꞌa­tunug Tupana kapiat yt muꞌap i. Miꞌi pytkai Tupana toꞌe kahato iꞌatuepe — Uhaꞌyru mohey hap upi ro uipuẽti e maꞌato yt iꞌatuꞌe Tupana ihay at kaꞌap pytkai. Meiũran teꞌe­ru­we­wau­rehik taꞌyn maꞌato kurin kurin ipuẽti uiꞌy­wania Iuteuria kawiat. Taꞌi imiꞌai­roria yn ipuẽti. Aikotã toꞌe miwan me hap ewy — Yt yt iꞌatuꞌe hawyi — Pyno waku eweikup­teꞌen yt iweꞌeg i rakaria wo waku eweikup­teꞌen ipyꞌa heg nakaria wo e. Pyno eweikup­teꞌen yt ikuap kuap takaria wo i e Tupana Iuteuria pe. Miꞌi pote mesup eꞌat pe e — Iuteuria yt ikuap kuap i pywuat sehay Iesui ehay moherep haria henoi iꞌatue­hamo pytkai yt putꞌokꞌe i iꞌatu­pyꞌa pe. Tupana ehay miwan miat teꞌe­ra­ꞌa­kasa hawyi teke iꞌatueha py pe maꞌato yt putꞌokꞌe i iꞌatu­pyꞌa pe.
45,11,9,Yt taꞌa­tu­mohey teran i rakaria Iuteuria aikotã miwan me morekuat Tawi toꞌe hap ewy — Tupana uruꞌy­wania yt emohey teran i pote waku etunug iheg me iꞌatuenuk hap ewamiri kape hap ewy waku iꞌatuenuk hap topy­huꞌat iꞌatu­ꞌauka hap e. Waku iꞌatu­puꞌap tote ehewãhik yi kaꞌa iꞌatuꞌat hamo iꞌatu­minug saꞌag upi iꞌatu­ꞌa­piheg hamo e Tawi. Waku etiꞌa­tueha py sasep miꞌiria yt emohey teran i haria pote e. Waku etiꞌa­tue­waure kaꞌa hik iꞌatu­wo­ꞌo­kakꞌi hap pupi e. Waku myk puo yne miꞌiria yt emohey teran hin i pote e morekuat Tawi Tupana pe tuwepy hawe.
45,11,11,Uruꞌy­wania Iuteuria iꞌaparap kahato Tupana kapiat muꞌap kuap hap ete aikotã miit taꞌat yi hot pe hap ewy yt ihapytig i pote e. Maꞌato miꞌi pytkai atuꞌa­parap pytkai Tupana yt tiꞌa­tu­waure hin i — Atomog aru miꞌiria e. Yt karãpe i aru woro­ho­ꞌo­ꞌatoiat uiꞌatoiat eipe pytkai e. Yt eweiky­ꞌesat i eheha­kye­raꞌat uhepiat hap pote atum iraniaꞌin ywania yi totiaria pe. Miꞌi atunug hawyi iraniaꞌin ywania etiat ihaꞌy­wywi rakaria wo eweikup­teꞌen katu­pono uimie­ha­kye­raꞌat koꞌi wo tukup­teꞌen miꞌiria uimẽ­pytꞌin koꞌi wo e Tupana Iuteuria pe.
45,11,12,Uruꞌy­wania Tupana piat taꞌa­tu­poi­tyro hap pun haria taꞌa­tu­ꞌa­parap kahato Tupana imiium taꞌa­tue­ha­kye­raꞌat hamuat ete. Yt taꞌa­tu­ky­ꞌesat i hawyi ihaky­ꞌeꞌi rakaria ewy tukup­teꞌen mesuwe. Katu­pono pya kahato Tupana kai tukup­teꞌen. Uruꞌy­wania mipun iraniaꞌin ywania ewy topy­huꞌat. Miꞌi hawyi koitywy iraniaꞌin ywania Tupana mipoi­tyro wo tukup­teꞌen aikotã Tupana Pãꞌãu kuap haria wo. Taꞌa­tu­mohey Tupana hawyi Tupana mihu­ꞌi­huꞌi koꞌi wo tukup­teꞌen. Maꞌato meiũran aru Iuteuria ywania urutoria yne Iesui mohey haria wo urutu­kup­teꞌen aru imiꞌai­roria ok tã aikotã iraniaꞌin ywania mesuwat yi tote wẽtup sok yn watu­kup­teꞌen hap ewy. Miꞌi hap eꞌat pe Tupana mipoi­tyro koꞌi yne miitꞌin. Miꞌi pote mesuwat yi yne Tupana mipoi­tyro wo topy­huꞌat. Waku kahato miꞌi hap eꞌat topy­huꞌat waku sakpo e.
45,11,13,Pyno koitywy uhehay teran eiwywo iraniaꞌin ywania yt uruꞌy­wania i yt Iuteuria i koꞌi kape uhehay teran. Saꞌa­wyꞌi Tupana uikaykay eimuꞌe hamo tehay moherep ehepiat hamo uiꞌairo Tupana. Yt Iuteuria i pe Tupana ehay moherep hat kahato uito maꞌato Tupana ehay moherep wẽtup ywania piat hat uito. Yt aremõti hin i mesuwat motpap nug hamo. Waku kahato atipuẽti uiꞌairo hap.
45,11,14,Yt atiwaure i uruꞌy­wania maꞌato ahãꞌãg kahato iꞌatue­ha­kye­raꞌat hap nug hamo. Uiꞌy­wania tehaꞌat uiminug iraniaꞌin ywania muꞌe hap kape hawyi atiky­ꞌesat iꞌatue­syꞌat rakaria ewy teꞌe­ro­py­huꞌat iꞌatu­pyꞌa piat Iesui mohey hap kyꞌewi yt kat i Tupana poityro hap iꞌatukai pote. Taꞌa­tukuap iraniaꞌin poityro hap hawyi atiky­ꞌesat taꞌa­tukat kahato Iuteuria poityro hap iꞌatue­ha­ꞌy­wywi hap kaipyi. Miꞌi hap atiky­ꞌesat kahato.
45,11,15,Saꞌa­wyꞌi — Yt uruiky­ꞌesat i En Urupo­rekuat no iꞌatuꞌe Iesui pe. Miꞌi pote Tupana tuwe­morem iꞌatue­wawi uruꞌy­wania pyi hawyi. — Pyno yt taꞌa­tu­ky­ꞌesat i En pote uruiky­ꞌesat En Urupo­rekuat no iꞌatuꞌe iraniaꞌin ywania Iesui pe. Miꞌi pote koitywy iraniaꞌin ywania tukup­teꞌen Tupana wy oktia wo kahato maꞌato meiũran aru uruꞌy­wania teꞌe­ru­we­morem i raꞌyn — Uruiky­ꞌesat En Urupo­rekuat no iꞌatuꞌe aru Iesui pe hawyi — Pyno uiwa­nuaria eipe e Tupana aru iꞌatuepe uiwa­nuaria i raꞌyn eipe e. Iꞌatupap i raꞌyn Iesui upi uruꞌy­wania. Mekewat eꞌat pe aru wakuap kahato topy­huꞌat mesu­wa­rote aikotã guꞌuro pyi woro­he­nõtem hap waku kahato hap ewy e.
45,11,16,Pyno ahenoi teran iãꞌãkap ewy uruꞌy­wania ete. Woro­hoꞌoium aimikoi mani Tupana kape pote aimiium kaipyi topy­huꞌat Tupana wano uꞌi. Miꞌi pote Aparãu topy­huꞌat aimi­soꞌoium aimikoi aiko pywiat ewy. Miꞌi hawyi Iuteuria topy­huꞌat uꞌi mani kaipywiat ewy. Pyno wẽtup sehay iãꞌãkap wuo ahenoi teran ehepe. Karãpe watikoi kat ypia iꞌyp watum Tupana kape pote miꞌi hawyi haga ete topy­huꞌat Tupana wat yne. Iꞌyp hapo topy­huꞌat Aparãu ewy miaria urueꞌyian­miaria uruꞌy­wania Iuteuria tukup­teꞌen haga ewy.
45,11,17,Uruetama puo toĩneꞌen Uriweira yp koꞌi urumikoi wakuaria kahato iꞌewyte toĩneꞌen Uriweira yp gaꞌapy piat nop sese rakaria Uriweira ran urutoꞌe. Miꞌi yp ewywuat kahato eiperia Humanu ywania. Uruto Iuteuria mekewat Uriweira yp sese ewywuaria. Haꞌa­wy­tepyi uruikuap Tupana sese maꞌato eiperia Humanu ywania yne tupa­naria mohey haria eipe. Saꞌa­wy­ꞌi­tewuat tupana iãꞌãkap mohey haria mesuwat yi totiat yt Iuteuria i koꞌi tukup­teꞌen aikotã mekewat Uriweira ran yp nop takat ewy maꞌato uruto Iuteuria yt ikyꞌesat i Iesui Urupo­rekuat no hawyi Uriweira yp sese yp pikꞌe hap ewy yp tek hap ewy urutu­kup­teꞌen. Miꞌi hawyi Tupana tipag iraniaꞌin ywania itote haga howapy piat ewy. Miꞌi hawyi satꞌe koitywy haat kahato iraniaꞌin ywania kat pote iꞌypy Iuteuria ywania kaipyi haga ewy iraniaꞌin ywania.
45,11,18,Yt etimohit reiꞌo ehay wo Iuteuria ywania. Yt ereĩneꞌen neiꞌo haiwot iꞌatuetiat rakano katu­pono hatek hap ewy Uriweira yp tek hap ewy tukup­teꞌen. Yt ereꞌe teiꞌo — Uruwehay pyi urutu­wenug uruto poꞌog Iuteuria kai yt eweiꞌe teiꞌo. Mio tã eweiꞌe pote yt eiweꞌeg hin i kat pote haga yt haat kuap i yt iꞌypyꞌa ete i pote katu­pono yt tuwe­mosat kuap i yt iꞌypyꞌa i pote. Yt naku i haga toꞌe iꞌypy kape — Yt naku i en e miꞌi hap ewy yt watoꞌe kuap i Iuteuria ywania pe — Yt kat hamo i eipe katu­pono miꞌiria tukup­teꞌen hapo sese ewywuat iꞌypy ewy maꞌato iraniaꞌin gaꞌapy piat Uriweira ypia nop takaria ewy.
45,11,19,Maꞌato iraniaꞌin teꞌe­roꞌe — Toitek haga saꞌag nakat miꞌi hawyi wati­pehik poꞌog waku rakat haga totopag itote iꞌatuꞌe saꞌag. Miꞌi hap ewy urutu­kup­teꞌen. Toihep Iuteuria haga potꞌi ewy hawyi uruto urupehik itote waku poꞌog nakaria uruto pote iꞌatuꞌe saꞌag yt pywo pe hin i iꞌatuꞌe iraniaꞌin.
45,11,20,Pywo ti toihep Iuteuria aikotã haga watihep hap ewy maꞌato yt iꞌatu­minug saꞌag myi i toihep maꞌato yt taꞌa­tu­mohey i Tosa­ꞌyru pote. Miꞌi hawyi totopag eipe aikotã haga wati­pehik hap ewy Haꞌyru mohey haria eipe pote. Yt naku i eiwa­nẽtup hawe — Uruto poꞌog Iuteuria kai eweiꞌe eiwa­nẽtup hawe. Waku poꞌog paaꞌe­weiꞌe — Tupana kat pote uruꞌairo ewanuat poꞌog waku watoꞌe. Taꞌi Haꞌyru mohey haria aito pote uruꞌairo waku watoꞌe yn kat pote yt ahewaku hap upi i aheha­kye­raꞌat. Taꞌi yt tomohey poꞌog i hap upi toihep Iuteuria haga sese ikahu rakat pytkai toihep aikotã Uriweira yp haga sese rakat ewywuat. Pyno eipe Uriweira yp aga ran kahato ewywuat eweikup­teꞌen. Pyno Iuteuria ewy yt eweimohey poꞌog i pote eipe iꞌewyte eihep.
45,11,22,Iwese kahato Tupana maꞌato towese pytkai aiꞌa­piheg kuap mekewat toꞌy­wania sese Iuteuria yt tomohey poꞌog i raꞌyn hawyi toiꞌa­tuhep toiꞌa­tu­ꞌa­piheg naꞌyn. Miꞌi tupono eipe yt toꞌy­wania sese i Tosa­ꞌyru mohey haria pote topy­huꞌat iwese rakano ehete maꞌato meiũran eweipun iwese hap pote yt eweimohey i aikotã tutunug toꞌy­wania hap ewy aikotã haga watihep hap ewy te toihep eipe e.
45,11,23,Maꞌato meiũran aru toꞌy­wania Iuteuria Haꞌyru mohey haria tukup­teꞌen mote miꞌi hawyi tohytmoi i raꞌyn mekewat aikotã tomihep hap tote te Iuteu ywania tomohey sese i raꞌyn hawyi. Taꞌi Tupana tiꞌa­tu­pehik kuap kahato Iuteu ywania i raꞌyn toꞌyp etiat neꞌi pote. Eipe yt Iuteuria hin i.
45,11,24,Eipe ti Huma­nuꞌin koꞌi eipe wẽtup pusu kuap haria. Eipe eweikup­teꞌen aikotã Uriweira yp haiwot rakat ewywuat aikotã haga Uriweira ran ewy. Aikotã imihep haga hawyi totopag wẽtup yp tote tomihep saipe­piano hap ewywuat. Toihep eipe haga ran hawyi toipehik Uriweira yp sese wakuat ete raꞌyn hap ewy mekewat Uriweira he rakat hewo kahato aimiꞌu wuat rakat ewy Iuteuria tukup­teꞌen. Niatpo kahato watopag wẽtup yp kaipyi haga hap wẽtup yp kape. Watunug kuap i maꞌato niatpo kahato. Yt niatpo hin i iwat haga te watopag hap tote wẽtup yp kaipywiat yn naꞌyn haga iꞌewyte hapo pote yt niatpo i miꞌi ewywuat eihep eipe hawyi totopag Iuteuria towat toꞌyp ete sese raꞌyn hap ewy yt niatpo hin i totopag.
45,11,25,Koitywy ehepe iraniaꞌin ywania pe atimo­herep teran Tupana ehay ehepe yt uwe mikuap i te hap. Miꞌi eweikuap hawyi yt eweiꞌe kuap i — Uruto poꞌog weꞌeg haria ywania Iuteuria kawiat e hap. Koitywy Iuteuria yt timohey kahato i Tupana Mipo­ꞌoro Aipo­rekuat nuat Iesui iꞌatu­pyꞌa heg kahato rakaria pote maꞌato meiũran aru paaꞌi­ꞌa­tuꞌe hawyi taꞌa­tu­ky­ꞌesat kahato imohey hap. Koitywy yt taꞌa­tu­ky­ꞌesat i pote — Pyno atiꞌa­tue­ha­kye­raꞌat iraniaꞌin ywania taꞌa­tu­mohey kahato Uimi­po­ꞌoro Iesui Iꞌatu­po­rekuat nuat pote e Tupana. Meiũran aru yt uwe i eipe Tupana Mipo­ꞌoro Aipo­rekuat nuat mohey haria hawyi yt uwe i poꞌog ikyꞌesat hawyi mekewat eꞌat pe ti uimi­ꞌai­roria Iuteuria iꞌatupap i raꞌyn imohey hap ete miꞌi hap eꞌat pe yt niatpo hin i tuwe­hytꞌok Uhaꞌyru mohey hawe e. Katu­pono miꞌiria tukup­teꞌen Uriweira yp haga sese koꞌi ewy e Tupana ahepe.
45,11,26,Taꞌi Iuteu ywania aru topy­huꞌat Iesui mohey haria aikotã saꞌa­wyꞌi Tupana ehay moherep haria teꞌe­roꞌe taꞌa­tu­miwan me hap ewy topy­huꞌat aru. Mio tã e Tupana — Meiũran aru atipo­ꞌoro Iuteuria ehakye­raꞌat hat sese e. Tuwẽtem aru tawa Ieru­sarẽi yityꞌok Siãu tote pyi. Tuwe­mo­herep yityꞌok Siãu tote hawyi toiꞌa­tuhep taꞌyn yne iꞌatu­minug saꞌag koꞌi Iuteuria wanuat. Yne iꞌatu­minug koꞌi yt Tupana ewywuat koꞌi i toimo­weityk yne. Mekewat aseꞌi Iako emiariru emiariru koꞌi iminug saꞌag koꞌi toipo­re­raꞌat yne iꞌatue­ha­kye­raꞌat hamuat e Tupana.
45,11,27,Atunug aru sehay iꞌatu­wywo waku uiꞌe hap aikotã areꞌe atunug aru uiꞌe hap ewy. Mekewat eꞌat atiꞌa­tu­mo­weityk yne iꞌatu­minug uhetiat iꞌatu­minug saꞌag koꞌi hap mekewat eꞌat pe e Tupana temiit Ieremia miwan  pe.
45,11,28,Koitywy Iuteuria tunug naꞌyn Tupana taꞌa­tue­wa­nĩkap wo katu­pono taꞌa­tupun neꞌen neꞌi yne mekewat sehay wakuat Iesui etiat. Miꞌi pote yt atiꞌa­tue­ha­kye­raꞌat kuap i miꞌiria e Tupana mesup iꞌatuepe. Maꞌato yt eweiwaure teiꞌo Tupana Mipo­ꞌoro Aipo­rekuat nuat miꞌiria ewy. Koitywy tukup­teꞌen ne Tupana e hap saꞌa­wy­ꞌiwuat Aparãu Isaki Iako kapiat hap ewy. Miꞌi pote toꞌy­wania towy­riaꞌin ne miꞌiria tukup­teꞌen Tupana miꞌai­roria. Koitywy eweipy­huꞌat raꞌyn Tupana wy koꞌi aikotã Iako kape hap ewy. Maꞌato toꞌy­wania iwyriaꞌin ne miꞌiria tukup­teꞌen ne.
45,11,29,Aikotã toꞌe saꞌa­wyꞌi tomohey saꞌa­wyꞌi haria pe mekewat Tupana ehay moherep haria saꞌa­wyꞌi sese rakaria Aparãu Isaki hawyi aseꞌi Irauꞌin me — Meiũran aru atunug iraniaꞌin ywania torania uimẽ­pytꞌin koꞌi wo e. Miꞌi hap ewy karãpe Tupana toꞌe — Meiũran aru atunug toꞌe miꞌi pote tutunug. Yt uwe i wãiꞌe kuap Tupana kape. Uwe toiky­ꞌesat topoi­tyro hap ewy Tupana miꞌai­roria teꞌe­ro­py­huꞌat raꞌyn. Mio tã e Tupana — Woro­ho­ꞌo­poi­tyro uiwepyi e. Atiꞌa­tu­poi­tyro miitꞌin yne uimi­ky­ꞌesat ewy e. Miꞌi pote tutunug tuwe­mi­ky­ꞌesat ewy. Yt uwe i wãiꞌe kuap Tupana kape.
45,11,30,Pyno eipe wẽtup ywania koꞌi yt Iuteuria ywania i. Saꞌa­wyꞌi yt kat i Tupana miky­ꞌesat nug haria eipe maꞌato mesup Tupana miꞌa­tu­kyꞌe kahato wo eweikup­teꞌen. Pyno yt woro­ho­ꞌo­ꞌa­piheg hin i e ehepe katu­pono uimohey haria mesup. Atum neꞌen neꞌi ehepe Iuteuria poityro hap koꞌi katu­pono Iuteuria yt iꞌatupap i uimi­ky­ꞌesat nug hap ete e Tupana mesup ehepe yt Iuteuria i pe. Pyno koitywy Iuteuria yt teꞌe­ro­py­huꞌat i Tupana kai maꞌato tut aru wẽtup eꞌat hawyi paaꞌi­ꞌa­tuꞌe. Miꞌi hap eꞌat pe tukup­teꞌen haky­ꞌeꞌi koꞌi eiꞌewy tukup­teꞌen aru Iuteuria. Meiũran — Urueha­kye­raꞌat Tupana iꞌatuꞌe haria eiꞌewy teꞌe­ro­py­huꞌat.
45,11,32,Pyno Tupana toꞌe wuatꞌi ywania pe — Eipe torania yt uimi­ky­ꞌesat koꞌi nug haria i e miꞌi pote hoꞌo­wasat rakaria sese wo eweikup­teꞌen eiminug saꞌag pyꞌa­setpe eweikup­teꞌen. Eheko saꞌag po pe eweikup­teꞌen iheg me hap ewy. Miꞌi tã e Tupana pytkai — Meiũran wuare wo areĩneꞌen eiminug saꞌag koꞌi kai e. Woro­ho­ꞌo­kyꞌe haype Uhaꞌyru mohey haria e wuatꞌi ywania pe.
45,11,33,Miꞌi hawyi mio tã toꞌe saꞌa­wyꞌi Tupana ehay moherep hat Isaia — Wakuat wakuat kahato tig Tupana. Wakuat sese kahato En. Urutu­wa­nẽtup kahato hawyi yt uruikuap hin i ekuap hap koꞌi eweꞌeg hap koꞌi e. Kurin kurin uruikuap ewakuap sese hap kaipyi ewato hap sese hap ete e. Eweꞌeg hap iwato kahato. Ekuap hap poꞌog wuatꞌi kai e. Yt uwe i uruto aikotã etunug hap ikuap kat pote etunug aikope aikope ewyry hap upi e. Kat som etunug yt uwe i uruto uruikuap yt uruikuap kuap i kahato e.
45,11,34,Aikotã toꞌe miwan me — Uwe uwe mesuwat yi tote Tupana kuap hat topy­huꞌat e. Yt uwe i mesuwat yi tote Tupana nãpin kuap hat yt uwe i pãi e Isaia miwan  pe. Taꞌi Tupana yt ahepiat wete­weru hat i. Yt watunug kuap i Tupana aimiium kaipywiat wete­weru hano.
45,11,36,Katu­pono aikope aikope toĩneꞌen kat koꞌi kat koꞌi sio heremo sio yt Tupana tunug yne miꞌi yt kat kawiat i tutunug. Tuwe­kaipyi tutunug yne yne. Iꞌewyte yne mesuwat yi tote toĩneꞌen katu­pono Tupana imoieĩneꞌen pote. Tesaika hap kaipyi tutunug yne tomõ­typot hamuat yne yne iminug koꞌi. Miꞌi pote — Urutu­wehum kahato ewawi Tupana urutoꞌe. Waku kahato En waku kahato En urutoꞌe epe Tupana. Mio tã watoꞌe Tupana pe are uito Pauru.
45,12,1,Uheywytꞌin uheyke­ꞌetꞌin uheinytꞌin yt ahewaku hin pytkai i Tupana aikyꞌe — Yt atiꞌa­tu­ꞌa­piheg teran i miꞌiria e tuwepe ahetiat pe. Tupana miꞌa­tu­kyꞌe eipe pote ahẽtup ehepe uheyke­ꞌetꞌin uheinytꞌin Iesui mohey haria Tupana eikyꞌe pote ewetum no eipiit tope eweikup­teꞌen kahato imõtypot haria wo. Aikotã saꞌa­wy­ꞌi­wuaria tiꞌauka taꞌa­tu­hũria Tupana mõtypot hamo hap ewy waku ewetum eipiit Tupana kape Tupana potpap nug hamo. Waku eheĩneꞌen hap imiky­ꞌesat ewy imõtypot hap yn topy­huꞌat. Waku eipiit pyi tuwẽtem sehay Tupana mõtypot hap yn Tupana ewaku hap ok tã aikotã waku watunug hap ewy. Aika­ꞌiwat wakuat kahato pote waku wato­py­huꞌat heropat sese haria wo.
45,12,2,Waku watum aipiit Tupana kape. Yt naku i watunug ne aikotã mesu­wa­rotiat Tupana yt kuap i haria wanẽtup saꞌag hap ewy ainãpin saꞌag ewywuat. Yt naku i watuwat iꞌatuehay upi kat koꞌi kat koꞌi saꞌag nug hamo. Waku poꞌog watoꞌe Tupana kape — Etihep uiwa­nẽtup hap wyi mesu­wa­rotiat saꞌag wanẽtup hap hawyi uiwa­nẽtup hap etimo­pakup i ewat ewywuat. Uipyꞌa pe uiꞌakag me uipiit pe uiwa­nẽtup hawe ereĩneꞌen Tupana uipytꞌat nug hano. Miꞌi hawyi ewanẽtup hap eiam mo areĩneꞌen neran. Mio tã eweiꞌe Tupana pe pote eweikuap kuap Tupana miky­ꞌesat koꞌi kat som tutunug neran hap nug hamo. Kat som imowepit hap kat som hãpyk sese imiky­ꞌesat ewywuat hap mio tã eweiꞌe Tupana pe pote.
45,12,3,Pyno uito Pauru Tupana uipo­ꞌoro einãpin hamo. Tupana hegyiꞌat kahato hawyi uinug eimuꞌe hano miꞌi pote woro­ho­ꞌo­nãpin eipe. Yt naku i aiwa­nẽtup hawe — Uito poꞌog torania kai aiꞌe hap kape. Waku — Uito en wato­ꞌo­ꞌewy kahato watoꞌe. Katu­pono aito wẽtup ok poꞌog imohey wẽtup ok yt maꞌato wẽtup sok yn aito pytkai. Miꞌi pote yt ereꞌe kuap i — Uito poꞌog eikai hap ete.
45,12,4,Aipiit ete iꞌatu kahato ahaga maꞌato aipiit wẽtup yn toĩneꞌen. Miꞌi hawyi ahaga koꞌi yt toꞌo­ꞌewy hin i aipiit miky­ꞌesat motpap nug hap ete.
45,12,5,Miꞌi hap ewy kahato Iesui mohey haria koꞌi. Iꞌatu kahato aitoria yt aiwo­ꞌo­ꞌewy i maꞌato wẽtup piit ewywuat yn wato­py­huꞌat. Iesui Tupana Mipo­ꞌoro Aipo­rekuat nuat piit ewywuat wato­py­huꞌat mesuwe aikotã aipiit ahaga wywo toꞌosat toꞌosat hap yt toꞌo­ꞌewy hin i pytkai. Miꞌi hap ewy wato­ꞌosat kahato Iesui mohey haria koꞌi Iesui piit ewy wẽtup piit ewy watoĩ­neꞌen.
45,12,6,Pyno wẽtup ok imohey hat pe Tupana tum tesaika hap topotpap nug hamuat maꞌato wẽtup ok pe wẽtup sepap hap tutum. Yt toꞌo­ꞌewy hin i tutum ahepe aimikuap koꞌi aimi­sepap nug hap koꞌi. Maꞌato Tupana tum yne miꞌi koꞌi ahepe tegyiꞌat pote haype. Tutum neꞌen neꞌi yt kat saꞌup i. Wẽtup ok pe tutum tesaika hap tehay moherep hamuat. Tutum ahepe pote pyno waku wati­mo­herep ihay imohey hap mywo imohey hap ok tã.
45,12,7,Maꞌato tutum ahepe tesaika hap teropat hap miitꞌin powyro hamo pote waku watu­we­potpap kahato heropat nug hap ete. Maꞌato tutum ahepe miitꞌin muꞌe kuap hap miꞌi pote waku wati­ꞌa­tu­muꞌe miitꞌin hesaika hap wywo.
45,12,8,Maꞌato tutum ahepe tesaika hap miitꞌin mowepit hamuat miitꞌin arotꞌi potiat iꞌatuhep hamuat miꞌi pote etiꞌa­tu­mo­wepit ro hatek takaria hoꞌopot haria. Maꞌato tutum ahepe tegyiꞌat hap miitꞌin powyro hamuat aimiium kaipyi pote waku wato­py­huꞌat hegyiꞌat kahato miꞌi hap wywo. Tupana ainug miitꞌin akag wo pote waku ahemiitꞌin kyꞌe hap wywo wati­po­wyro hãpyk takat ewy. Tupana ainug miitꞌin powyro hano pote waku watum kat koꞌi kat koꞌi satek takaria pe iꞌatu­kyꞌe hap wywo.
45,12,9,Karãpe wati­ꞌa­tu­kyꞌe miitꞌin pote waku wati­ꞌa­tu­kyꞌe kahato aipyꞌa pyi yt kat aheso hap wywo i. Waku wato­py­huꞌat haiwot rakat ewy maꞌato yt miitꞌin ete i. Waku ahaiwot rakaria ewy wato­py­huꞌat aiminug saꞌag hap koꞌi ete. Maꞌato waku wati­ky­ꞌesat kahato waku nug hap koꞌi. Yne wakuat waku watat maꞌato yt naku i hap waku watipun.
45,12,10,Waku woꞌo­kyꞌe haria wo watoĩ­neꞌen aikotã wẽtup ywania toꞌo­kyꞌe kahato hap ewy. Aikotã aheinytꞌin aheywytꞌin aheyke­ꞌetꞌin aiꞌy­wotꞌin aityꞌin toꞌo­kyꞌe kahato hap ewy aiwese hap wywo. Waku wato­ꞌo­kyꞌe katu­pono Tupana Mipo­ꞌoro mohey haria aito. Iesui eropat haria aito miꞌi pote waku watikat kahato aikotã waku wato­ꞌo­mõ­typot hamuat. Waku watoꞌe aiwa­nẽtup hawe — En ni waku. Miꞌi ti waku watoꞌe.
45,12,11,Yt iperup takaria ewy i waku wato­py­huꞌat. Waku watu­we­potpap at hakup wywo. Yt ereĩneꞌen neiꞌo sẽtup e hano. Aika­ꞌiwat eropat hat sese wo waku watoĩ­neꞌen. Waku aipyꞌa pyi Aika­ꞌiwat mowepit hap yn aiwa­nẽtup hawe ipotpap nug hap ete.
45,12,12,Tupana tunug aru toꞌe hap ewy pãi an watoꞌe. Mio tã watoꞌe pote aimo­wepit hap topy­huꞌat aikotã Tupana wepit hap ewy. Wati­mohey pote putꞌokꞌe ahete hoꞌopot hap niatpo kahato hap. Miꞌi hawyi waku watoĩ­neꞌen motꞌi aiperup i hap wywo. Waku wahe­katup tokosap aru hap — Yt watoiat hin i imohey hap aiꞌe hap wywo. Miꞌi pytkai waku ahehay Tupana wywo at kaꞌap aikope aikope ahewyry hap upi.
45,12,13,Waku hegyiꞌat rakaria wo watoĩ­neꞌen ahekat wywo. Waku wati­mõꞌẽ ahekat iraniaꞌin me hatek takaria pe — Iesui mohey haria eweikup­teꞌen uruwywo eweiꞌe iraniaꞌin yt aimikuap i koꞌi pe pytkai. Iesui mohey haria miꞌiria pote waku mio tã watoꞌe õꞌẽ haria yt uwe mikuap i koꞌi pe.
45,12,14,Karãpe wẽtup ok ihay saꞌag ahete pote waku wahẽtup Tupana ewawi — Tupana etipoi­tyro ro mesuwat uhewa­nĩkap uinug neran ne tewa­nĩkap wuat hat watoꞌe. Taꞌi yt atiky­ꞌesat i iꞌapiheg hap watoꞌe Tupana pe. Maꞌato yt naku i haiwot rakaria wo wato­py­huꞌat ahatyꞌi hatyꞌi haria ete. Yt naku i wate­ro­mo­pusu miꞌiria yt naku i iminug upi. Yt naku i watu­we­poepyk aimo­sa­tyꞌi satyꞌi haria.
45,12,15,Karãpe wẽtup ok putꞌokꞌe ahete iwepit kahato pote waku watu­we­mo­wepit iwywo. Maꞌato karãpe wẽtup ok putꞌokꞌe ahete tuwak taꞌa­rotꞌi hap wywo miꞌi pote waku watu­we­mowak iwywo.
45,12,16,Yt naku i ipatꞌok ete aiwese ipatꞌok ete yt. Karãpe putꞌokꞌe ahete motpap hap yt aimi­ky­ꞌesat ewy i miitꞌin emiit minug hap ewy pote waku watunug aimi­sakup hap wywo iꞌatu­ꞌakag wo wato­py­huꞌat pytkai. — Uito poꞌog mote yt naku i uipotpap aikotã miit emiit ewy yt naku i watoꞌe.
45,12,17,Karãpe wẽtup ok tunug saꞌag kahato ehete yt eweipoepyk teiꞌo. Yt etunug neiꞌo miꞌi hat ete aikotã tutunug saꞌag hap ewy te maꞌato etipoepyk waku puo wakuap mo. Waku watunug yne yne yt kat i miitꞌin maꞌat hap aikai yt kat i aheso hap wywo. Miꞌi hawyi miitꞌin tikuap taꞌyn yt kat i taꞌa­tu­maꞌat hap aikai.
45,12,18,Waku wahãꞌãg yne ahesaika hap koꞌi wo miitꞌin iperup i kahato iwese kahato rakano iraniaꞌin yt iꞌatu­wese i rakaria wo tukup­teꞌen pytkai. Waku aito iwese rakano. Yt naku i watu­ꞌuka iraniaꞌin wywo sehay wo maꞌato woꞌo­kyꞌe hap yn waku watikat. Yt naku i wati­poepyk uhetiat yt naku i nug haria. Uiwy­riaꞌin wẽtup ok aimaꞌat pote yt naku i wato­py­huꞌat aipy­ꞌahak. Poꞌog waku wahenoi Tupana kape miꞌi pote Tupana ipyꞌahak aika­wiano hamo katu­pono mio tã e Tupana miwan me — Atiꞌa­tu­ka­wiano yne eipe. Eipoepyk hat uito e Tupana miwan me.
45,12,20,Yt naku i watu­we­poepyk uiwy­riaꞌin. Tupana yt tiky­ꞌesat i kat pote toꞌe miwan me — Ewanĩkap hesyꞌat pote eweiꞌa­tupoi o miꞌiria e. Iꞌatu­we­sa­po­ꞌutui pote etum o sapo hy iꞌatuepe. Miꞌi etunug pote tuwe­mõti topy­ꞌahak hap ete kat pote ewaku hap etunug pote aikotã naꞌak hawywiat aheꞌyni ywytꞌok­pype aria sapuẽ hap ewy. Miꞌi hawyi imowepit hap topy­huꞌat iꞌewyte tuwe­mõti tominug saꞌag ehetiat hap pupi.
45,12,21,Karãpe yt naku i hap ahãꞌãg kahato karãpe ahatek hap aiꞌakit teran pote yt naku i watoiat imohey hap. Waku watu­ꞌuka kahato aiꞌakit hap akit hamo. Waku wati­ꞌakit saꞌag wakuap nug hamo kat pote wakuap nug hap poꞌog hesaika saꞌag koꞌi kai are uito Pauru.
45,13,1,Karãpe more­kuaria toꞌe ahepe — Etunug no wakuap e pote waku watunug iꞌe hap ewy Iesui mohey haria aito pote. Waku watuwat iꞌatuehay wakuap upi are katu­pono yne aika­ꞌi­waria Tupana mipag koꞌi. Yne tuꞌi­saria iꞌewyte Tupana miꞌairo koꞌi tukup­teꞌen. Taꞌi aheka­pitãu koꞌi yne aiꞌakag koꞌi more­kuaria koꞌi ahetu­ꞌi­saria aika­ꞌi­waria Tupana miꞌairo koꞌi tukup­teꞌen aiꞌa­tu­ꞌa­pykok hamo. — Taꞌi uhehay kaipyi ti yne more­kuaria tukup­teꞌen atipy pe iꞌewyte yi tote e Tupana ahepe.
45,13,2,Yt naku i watu­ꞌuka more­kuaria ainãpin waku nug hap ete. Waku aiweꞌeg wo o katu­pono yt naku i watu­ꞌuka more­kuaria airo hat Tupana ete are. Watu­ꞌuka miꞌiria ainãpin waku hap ete pote Tupana miꞌa­piheg wuanuaria wo wato­py­huꞌat.
45,13,3,Maꞌato wakuap watunug aiꞌakag koꞌi aipo­ꞌoro hap ewy pote yt wato­kenꞌẽ hin i more­kuaria sura­raꞌin mupi are katu­pono waku pe watoĩ­neꞌen kahato more­kuaria wanẽtup hawe. Miꞌi hawyi karãpe putꞌokꞌe surara ahowawi hawyi yt wato­kenꞌẽ hin i ipupi maꞌato aiwy ok wo toĩneꞌen are. Maꞌato karãpe watunug saꞌag miꞌi hawyi yt naku i nug haria wo watoĩ­neꞌen more­kuaria wanẽtup hawe. Miꞌi pote wato­kenꞌẽ kahato more­kuaria pupi iꞌewyte iꞌatue­su­ra­raꞌin miat aiꞌa­piheg hap pupi wato­kenꞌẽ. Pyno aito Iesui mohey haria pote yt karãpe i wato­kenꞌẽ more­kuaria pupi.
45,13,4,Tupana miꞌai­roria koꞌi ti aipo­rekuat tuꞌi­saria aiꞌakag koꞌi pywo ti rat Tupana tiꞌa­tu­ꞌairo yne miꞌiria aipo­wyro hamuat yt naku i nug hap pupiat aiꞌa­pykok hanuaria toiꞌa­tu­ꞌairo aika­ꞌi­waria maꞌato watunug yt naku i hap koꞌi pote waku wato­kenꞌẽ kahato iꞌatu­pupi katu­pono aiꞌa­piheg kuap taꞌa­tue­su­ra­raꞌin po wo are. Pyno tuꞌi­saria more­kuaria Tupana eropat haria ewywuaria tukup­teꞌen kahato aipy­ꞌa­setpe are. Miꞌiria ti toiꞌa­tupag aiꞌa­piheg hamuat aiminug saꞌag etiat hamo.
45,13,5,Pyno yt nakuap i ahete yt watunug i more­kuaria tuꞌi­saria ehay pote. Watunug waku pote waku pe watoĩ­neꞌen sura­raꞌin nywo. Miꞌi pote poꞌog waku iꞌatu­wese kahato hap toĩneꞌen are katu­pono waku watunug hawyi yt kat i aiwe­mõti hap topy­huꞌat aipyꞌa pe aiwa­nẽtup hawe.
45,13,6,Iꞌewyte karãpe more­kuaria tiꞌa­tu­ky­ꞌesat saꞌup taꞌa­tu­potpap hap upi miꞌi pote waku watum iꞌatuepe iꞌatu­miẽtup katu­pono iꞌatu­potpap kahato aiꞌa­pykok hawe. Miꞌiria iꞌatu­potpap kahato Tupana miky­ꞌesat nug hamuat ahetama aheꞌyi wanĩ­kaptia pyhyp hamo. Miꞌiria tiky­ꞌesat kahato aheĩneꞌen hap ikahu kahato hap. Yne minug hap ete aipo­wyro kahato aiꞌakag koꞌi mesu­wa­ro­tiaria.
45,13,7,— Eweiꞌa­tu­mõ­typot ro pyno miꞌiria tuꞌi­saria e Tupana ahepe. More­kuaria torania pe ehegyiꞌat ro ehekat wo e mesup ahepe Tupana. Eweha­ꞌupnug o eiwe­te­weru hap iꞌatuepiat e. Taꞌa­tu­ky­ꞌesat taꞌa­tu­po­wyro hap taꞌa­tu­konug hamuat ete pote waku watu­we­potpap iꞌatuko nug hamuat e Tupana ahepe. Waku miꞌi tã watunug miꞌiria mõtypot hamo are. Waku more­kuaria pe tuꞌi­saria pe watum saꞌup katu­pono miꞌiria iꞌatu­potpap kahato Tupana miky­ꞌesat ewy nug hamuat aipo­wyro hap ete. Waku ipotpap takaria wo watu­kup­teꞌen yne aito Iesui mohey haria aito pote.
45,13,8,Eiwe­te­weru hap meremo eweha­ꞌupnug e. Yt naku i ti rat aito Iesui mohey haria watu­we­te­weru neꞌi. Waku wẽtup yn aiwe­te­weru hap mesu­wa­rote are miꞌi ti miitꞌin kyꞌe hap kawiat. Waku wahãꞌãg kahato miꞌi nug hamo yne miitꞌin ete. Miꞌi hawyi waku yt kat i aiwe­te­weru hap. Waku wuatꞌi miitꞌin kyꞌe haria wato­py­huꞌat. Miꞌi yn waku aiwe­te­weru hap sese. Miitꞌin kyꞌe kahato haria wo watoĩ­neꞌen pote wakuap yn naꞌyn watunug iꞌatuepe. Miꞌi hawyi Tupana miky­ꞌesat nug haria wo wato­py­huꞌat miitꞌin kyꞌe haria aito pote. Yt karãpe i wati­ꞌa­parap miwan miat wãiꞌe hap koꞌi ete Musei mienoi koꞌi ete kat pote wati­ꞌa­tu­kyꞌe kahato iraniaꞌin miitꞌin mote yt karãpe i wati­maꞌat miꞌiria.
45,13,9,Kat pote saꞌa­wyꞌi yityꞌok tote Tupana tiwan nu tote puretig. Miꞌi hawyi tutum ahaꞌa­seꞌi Musei pe — Yt ereket reiꞌo wẽtup ok eꞌaito wywo wẽtup ok eharyꞌi wywo e. Yt etiꞌauka teiꞌo miit e. Yt eteroꞌok teiꞌo iraniaꞌin ekat e. Yt eheso teiꞌo iraniaꞌin minug hap ete iꞌatu­maꞌat hamuat. Yt etiꞌa­tu­ky­ꞌesat reiꞌo eha wo iraniaꞌin ekat iraniaꞌin emiit e. Yt ereĩneꞌen neiꞌo ehaꞌy­wywi iraniaꞌin ekat ete e Tupana ainãpin tomiwan me nu tote. Miꞌi e hap koꞌi waku watunug yne yne are. Iꞌewyte wẽtup ainãpin hap poꞌog miꞌiria kai toĩneꞌen are. — Eweiꞌa­tu­kyꞌe ro iraniaꞌin eiwe­kyꞌe hap ok tã e Tupana. Miꞌi e hap watunug mote yne Tupana kaipywiat ainãpin hap tomiwan miat watunug naꞌyn.
45,13,10,Kat pote wati­ꞌa­tu­kyꞌe iraniaꞌin aiwe­kyꞌe hap ok tã mote yt karãpe i wati­ꞌa­tu­maꞌat reran aimi­kyꞌe kahato haria. Yt karãpe i woꞌo­maꞌat haria wo wato­py­huꞌat Tupana piat ainãpin hap koro — Eweiꞌa­tu­kyꞌe iraniaꞌin eiwe­kyꞌe hap ok tã e hap nug hawyi. Woꞌo­pot­kyꞌe hat wo watoĩ­neꞌen hawyi yne ainãpin hap Tupana miky­ꞌesat koꞌi nug haria wo watu­kup­teꞌen.
45,13,11,Uimi­mu­ꞌeria tawa wato Huma piaria toꞌiro wati­ꞌa­tu­kyꞌe miitꞌin. Yt naku i woꞌo­maꞌat haria wo wato­py­huꞌat. Aheha­kye­raꞌat hat Iesui tut hamuat. Yt watikuap i kat eꞌat putꞌokꞌe maꞌato miꞌi hap watikuap poꞌog yt pya i gaꞌatpo hap kai. Poꞌog poꞌog yt pya i Aika­ꞌiwat ut hap saꞌa­wy­ꞌiwuat ahepiat yt imohey i te hap kai. Yt naku i get haria ewywuaria wo watu­kup­teꞌen hut turan. Pyno koran waku wahe­katup kahato hut hap. Yt naku i nug haria tiky­ꞌesat kahato wãtym muo yt naku i nug hamuat hap. Taꞌa­tu­ky­ꞌesat kahato ti iꞌypyryp wiat saꞌag nug hap maꞌato aito yt miꞌiria ewywuat i aito katu­pono aitoria wato­py­huꞌat ihotꞌok puo ieĩneꞌen haria ewy are. Waku nug haria tiky­ꞌesat kahato waku nug hap yne ehamo hamuat Tupana mõtypot hamuat. Waku nug haria tiky­ꞌesat kahato ihotꞌok wuo wuatꞌi ehamo waku nug hamuat. Mesup taꞌyn wãtym porap tokosap taꞌyn uiwy­riaꞌin are. Mesup taꞌyn ihotꞌok porap putꞌokꞌe. Uimi­mu­ꞌeria Aika­ꞌiwat ut hap yt pya i at wẽtem hap ewy ihotꞌok hap.
45,13,13,Wuatꞌi ehamo eꞌat pe turan yt uwe i inug saꞌag. Aiminug wakuap wen yne heremo. Waku yt watu­we­mõti hin i aiminug waku hap upi. Waku wati­ꞌatoiat yne yt naku i nug hap kat koꞌi mekewat wãtym muat hairu saꞌag nug haria woꞌo­pytyk pytyk hap ewywuat. Waku wati­ꞌa­tu­ꞌatoiat yne kat som mekewat mahy wemo­pẽꞌã hap aikotã wãtym muaria tunug hap ewywuat. Waku wati­ꞌatoiat yne kat som mekewat aiwary wary aheꞌaito heꞌaito hap. Waku miitꞌin hãpyk takaria ewywuaria wato­py­huꞌat mesuwat yi tote are aikotã wakuap nug haria ewy. Waku wati­ꞌatoiat yne kat som aiwu­ꞌuka hap woꞌo­ꞌahyk hap koꞌi. Waku wati­ꞌatoiat yne kat som mekewat woꞌoe­ha­ꞌy­wywi hap.
45,13,14,Miꞌi pote waku wati­ꞌauka aipiit miky­ꞌesat saꞌag nug hap koꞌi. Waku wẽtup ehay kape watum aiwa­nẽtup hap mekewat Aika­ꞌiwat Iesui wanẽtup hap ewywuat. Yt naku i wati­po­wyro aipiit imiky­ꞌesat saꞌag nug hamuat ete. Karãpe putꞌokꞌe ahete aimi­ky­ꞌesat saꞌag yt naku i nug neran hap hawyi waku meremo yt ahewaure i howawi. Aikotã watopag ahesokpe pakup aipiit pe aipainug hamuat hap ewywuat waku watopag Aipo­typot Aika­ꞌiwat Iesui aipyꞌa pe aiwa­nẽtup hawe aipiit puo aimo­kahu sese hap aipainug sese hap are uito Pauru.
45,14,1,Karãpe putꞌokꞌe wẽtup ok Iesui mohey pakup te hat yt itag i te Iesui mohey hap ete hawyi waku — Ereke ro mehĩ mana watoꞌe tope. Iesui mohey hat en mote waku ereĩneꞌen uruwywo Tupana mõtypot hamuat wuatꞌi eꞌat pe watoꞌe imohey pakup i hat pe are. Waku — Ereke ro watoꞌe imohey pakup i hat pe yt ihãite i imohey hap ete pytkai.
45,14,2,Yt naku i wati­mohit neꞌi miꞌi wẽtup ok miit yt ikuap kahato i te aimikuap Iesui etiat pytkai. Yt naku i watu­ꞌuka sehay wo miꞌu ete kat som waku watuꞌu kat som yt e hap ete katu­pono imohey pakup takaria tuꞌuka teran miꞌu eko ete. Yt naku i watu­ꞌuka imohey hap yt aiwo­ꞌoeko ewy hap ete mekewat kat eꞌat waku wati­mõ­typot Tupana e hap ete. Miꞌi pote yt naku i wati­mohit Iesui mohey pakup i hat. Poꞌog waku wati­kyꞌe kahato miꞌiria.
45,14,3,Yt aiwo­ꞌo­ꞌewy hin i miꞌu eko ete katu­pono wẽtup ok Iesui mohey hat iꞌu yne miꞌu koꞌi hat maꞌato wẽtup ok yt ihaĩte i te Iesui mohey hap ete rakat — Wãi wãiꞌe neꞌi miꞌu koꞌi ete. Miꞌi hawyi miꞌu u yne hat yt naku i toꞌe yt iꞌu yne i hat pe — Yt naku i kahato en mehĩ mana e yt etuꞌu yne i miꞌu uruꞌewy yt naku i mio tã watoꞌe imohey pakup hat pe. Katu­pono — Uhaꞌyru mohey hat en mote waku ereĩneꞌen uipyꞌa pe e Tupana ahepe.
45,14,4,Yt naku i wati­mohit iraniaꞌin Iesui eropat haria iꞌatueko ete kat pote Iꞌatu­ka­ꞌiwat koro Iesui yn ikuap waku teropat hap sio yt hap katu­pono Taꞌa­tu­ka­ꞌiwat kaipyi yn taꞌa­tu­ky­ꞌesat — En ni waku rakat e hap. Uiwy­riaꞌin Aika­ꞌiwat tikuap kahato aimoe­saika topotpap nug hamuat hap. Aipoi­tyro kuap kahato Aipo­typot koro topotpap nug hamo. Yne tomohey pakup i haria poityro kuap hat Iesui toĩneꞌen. Iꞌewyte yt naku i watoꞌe iꞌu yne hat pe — Yt naku i en katu­pono etuꞌu yne yt urueko ewy i watoꞌe. Yt naku i mio tã watoꞌe katu­pono Tupana toꞌe Tosa­ꞌyru mohey haria pe — En ni waku kahato uiwa­nẽtup hawe e yne miitꞌin me sio miꞌu tutuꞌu yne sio yt pytkai i.
45,14,5,Pyno iraniaꞌin Iesui mohey haria — Waku ti wati­mõ­typot Tupana yne eꞌat pe iꞌatuꞌe maꞌato iraniaꞌin Iesui mohey haria — Wẽtup eꞌat yn nat poꞌog waku wati­mõ­typot Tupana iꞌatuꞌe. Taꞌi yt aiwo­ꞌo­ꞌewy hin i kat eꞌat poꞌog waku hap ete. Pyno waku wato­mohey aipyꞌa pe yt heremo i kat som wato­mohey miꞌi hap ete are. Waku watikuap aiwewi kat eꞌat waku kat eꞌat yt hap Tupana mõtypot hamuat are. Miꞌi hawyi yt naku i wati­mohit iraniaꞌin mimohey.
45,14,6,Waku kahato wati­mõ­typot Tupana. Miꞌi pote waku watoꞌe — Mesuwat eꞌat pe atimõ­typot teran Tupana watoꞌe. Yt aiwo­ꞌo­ꞌewy hin i aimiꞌu eko koꞌi wo Iesui mohey haria aito pytkai. Wẽtup ok toꞌe — Mesup atuꞌu miꞌu Tupana mõtypot hamo e. Pyno waku miꞌi ewy ewetuꞌu katu­pono eiwehum kahato mekewat miꞌu ete Tupana kape pote waku ewetuꞌu. Ewetuꞌu hawyi — Waku kahato En Tupana katu­pono uipoi kahato hat en eweiꞌe. Maꞌato iraniaꞌin Iesui mohey haria — Yt urutuꞌu kuap i mekewat miꞌu mana mehĩ iꞌatuꞌe katu­pono uruwa­nẽtup hawe Tupana yt tiky­ꞌesat i urutuꞌu mekewat miꞌu hap iꞌatuꞌe. Miꞌi haria pe waku watoꞌe — Pyno waku yt ewetuꞌu i mekewat miꞌu mana mehĩ katu­pono yt eiwehum kuap i mekewat miꞌu ete Tupana kape watoꞌe. Miꞌi pote yt naku i ewetuꞌu katu­pono waku wati­mõ­typot Tupana ahenuk turan. Iꞌewyte waku watu­we­mo­syꞌat tuereto Tupana mõtypot hamo watoꞌe aiwo­ꞌope aheko miꞌu u hap koꞌi ete.
45,14,7,Yt naku i watoĩ­neꞌen mesuwat yi tote aiwehay upi aimo­wepit hap yn nug hamo kat pote Aika­ꞌiwat mowepit hap kape aiwy­riaꞌin mowepit kape yn waku watu­we­potpap are. Yt wato­ꞌo­po­wyro i pote yt naku hin i watoĩ­neꞌen mesuwat yi tote. Uiwy­riaꞌin waku watoꞌe — Yt uiwepyi i uiwe­mo­wepit hamo areĩneꞌen neran mesuwat yi tote maꞌato Tupana mowepit hamuat iꞌewyte miitꞌin mowepit hamuat areĩneꞌen neran mesuwe watoꞌe. Iꞌewyte uiku­ꞌuro hap eꞌat pe atimõ­typot teran Tupana uiku­ꞌuro hamo waku watoꞌe aiwo­ꞌope uimi­mu­ꞌeria are. Mio tã watoꞌe pywo pe pote Tupana wanuaria sese watoĩ­neꞌen.
45,14,9,Tupana tipo­ꞌoro Tosa­ꞌyru Aipo­rekuat nuat. Miꞌi hawyi ikuꞌuro hawyi tuwẽtem i guꞌuro pyi. Aika­ꞌiwat toku­ꞌuro rẽ toikuap aiku­ꞌuro hap miꞌi pote iraniaꞌin Iesui mohey haria ikuꞌuro rakaria Kaꞌiwat no topy­huꞌat. Iꞌewyte Aika­ꞌiwat no toĩneꞌen i toku­ꞌuro hawyi miꞌi pote watoĩ­neꞌen iwywo katu­pono toĩneꞌen i pote tuwẽtem guꞌuro pyi. Mesup Iesui toĩneꞌen wuatꞌi ieĩneꞌen haria Kaꞌiwat no. Iꞌewyte toĩneꞌen mesup wuatꞌi ikuꞌuro rakaria Kaꞌiwat nuat. Miꞌi pote aiku­ꞌuro hap toikuap kahato mesup.
45,14,10,Miꞌi pote yt naku i watoꞌe aiwo­ꞌope — Uiwa­nẽtup hawe mekewat miit yt kat hamuat i yt naku i watoꞌe mesuwe kat pote Tupana yn waku aipatꞌok uwe waku uwe yt hap e hamuat are. Mekewat eꞌat pe wyti aru toiho­ꞌo­mo­herep uwe tomohey sese haria. Yt naku i watoꞌe wẽtup ok Iesui mohey hat pe — Yt woro­ky­ꞌesat i kahato en mana mehĩ watoꞌe. Yt naku i wati­mohit aiwa­nẽtup hawe iraniaꞌin Iesui mohey haria katu­pono Tupana yn aikuap sio waku sio yt hap. Miꞌi yn toꞌe kuap. Meiũran wyti aru yne aito watoĩ­neꞌen iꞌam me Tupana ehay ahepiat kuap hamuat sio waku rakat no watoĩ­neꞌen aipyꞌa pe aiwa­nẽtup hawe sio yt naku i hap kuap hamo.
45,14,11,Taꞌi miꞌi tã toꞌe Tupana miwan me — Meiũran aru yne tuwe­pỹ­ꞌã­tutuk uhowawi e. Mekewat eꞌat pe yne teꞌe­roꞌe aru — En yn ni Tupana iꞌatuꞌe teꞌe­ru­we­pỹ­ꞌã­tutuk popuo e. Yt uheso hin i e. Pywo ti rat uiꞌe hap ewy aru topy­huꞌat e. Torania teꞌe­ru­we­pỹ­ꞌã­tutuk uhowawi uiꞌe hap ewy e. Yne yne miitꞌin aru mekewat eꞌat pe — En ni En yn ni Tupana iꞌatuꞌe aru uhepe e Tupana miwan me  pe. Miꞌi pote torania aito aru wahenoi Tupana pe yne yne ahetiat kat som watunug mesu­wa­rotiat aikotã watoĩ­neꞌen mesu­wa­rote watoꞌe aru Tupana pe.
45,14,13,Miꞌi pote waku watoiat mekewat aiwa­nẽtup hawiat — Mekewat miit yt naku i aiꞌe hap. Miꞌi hawyi waku wẽtup sehay watoꞌe aiwa­nẽtup hawe — Yt ahoꞌo­ꞌa­parap teran i iraniaꞌin Iesui mohey haria ete e hap waku watoꞌe aipyꞌa pe. Waku watoꞌe aipyꞌa pe — Yt atiꞌa­parap teran i wẽtup ok Iesui mohey hap pun hamuat waku watoꞌe at kaꞌap aipyꞌa pe uheka­tu­wyria.
45,14,14,Uito ti eiwy Pauru are. Uito eiperia wywo wẽtup piit ewy yn Iesui piit wo watoĩ­neꞌen mesuwat yi tote. Uiwy­riaꞌin pywo pe ti uiwa­nẽtup hawe miꞌu mesu­wa­rote Tupana minug wakuat yne toĩneꞌen miꞌu wo are uipyꞌa pe uiwepe. Saꞌa­wyꞌi yt atimohey i maꞌato koitywy atimohey kahato. Iesui e hap kaipyi atikuap hawyi. Maꞌato uiwy­riaꞌin — Yt naku i mekewat miꞌu watuꞌu eweiꞌe eipyꞌa pe pote yt ewetuꞌu teiꞌo are kat pote ewetuꞌu hawyi eiwe­mõti hap topy­huꞌat. Katu­pono — Atunug yt naku i miꞌu atuꞌu pote eweiꞌe aru eipyꞌa pe. Miꞌi pote yt ewetuꞌu teiꞌo eiwe­mõti popuo.
45,14,15,— Pyno waku watuꞌu yne watoꞌe pote waku aiweꞌeg wo uwe pe mio tã watoꞌe katu­pono tukup­teꞌen iraniaꞌin Iesui mohey haria yt aiwa­nẽtup hap ewywuaria i kahato iꞌatueko miꞌu etiat miꞌi pote — Pãi an waku watuꞌu yne watoꞌe iꞌatue­hamo hawyi iꞌatu­mohey hap mohit haria wato­py­huꞌat iꞌatu­wa­nẽtup hawe. Poꞌog waku watoꞌe — Mehĩ mana yt naku i watu­ꞌuka aheko miꞌu ete miꞌi pote atuꞌu teran eimi­ky­ꞌesat ewy mesuwe areĩneꞌen eiwywo turan waku watoꞌe. Miꞌi hawyi waku watu­we­moe­syꞌat iꞌatueko ewy itote. Tukup­teꞌen wy yt imohey i te haria. Miꞌiria pyꞌa­setpe watoĩ­neꞌen turan waku wati­ꞌa­tu­kyꞌe miꞌiria iꞌatueko miꞌu etiat ewywuat nug hap ete watoĩ­neꞌen iꞌatu­wywo turan are. Yt naku i waho­ꞌo­mõ­py­ꞌahak aimiꞌu u hap wywo iraniaꞌin are. Yt naku i aimiꞌu wo wati­mõ­py­ꞌahak iraniaꞌin seko wãiꞌe hap ete katu­pono miꞌiria ehakye­raꞌat hamo Iesui ikuꞌuro wy. Maꞌato watenuk kahato iꞌatue­hamo — Yt ewetuꞌu teiꞌo miꞌi miꞌu iꞌatuꞌe hap ete pote yt karãpe i taꞌa­tu­mohey Iesui hawyi miꞌiria maꞌat haria wato­py­huꞌat katu­pono aimiꞌu wo wati­ꞌa­tu­mõ­py­ꞌahak neꞌi pote yt waho­ꞌoekyi kuap i miꞌiria Iesui kape.
45,14,16,Maꞌato iraniaꞌin waku watuꞌu yne iꞌatuꞌe. Waku wati­mõ­typot kahato Tupana aimiꞌu wywo iꞌatuꞌe. Waku watu­wehum kahato Tupana kape ahenuk turan iꞌatuꞌe. Miꞌi hap waku wen maꞌato eiweꞌeg wo o uwe pe mio tã eweiꞌe. Katu­pono kat som waku pe toĩneꞌen aiwa­nẽtup hawe iraniaꞌin me yt naku i topy­huꞌat tuereto. Miꞌi hawyi aiminug wakuap topy­huꞌat yt nakuat i iꞌatuepe. Miꞌi hawyi iꞌatu­wa­nẽtup hawe yt naku i nug haria wato­py­huꞌat yt kat i watunug yt naku i aiwa­nẽtup hawe pytkai. Miꞌi pote waku aiweꞌeg wo kahato ahehay wywo aiminug wywo katu­pono miꞌi hawyi yt iꞌatue­waure kaꞌa i ahowawi yt naku i aito iꞌatu­wa­nẽtup hawe hawyi.
45,14,17,Maꞌato pywo pe ti Tupana topy­huꞌat Aheha­kye­raꞌat hat yt aimiꞌu u hap kaipyi i yt ahesapo hy u hap kaipyi i. Tupana topy­huꞌat Aipo­rekuat no Topãꞌãu tutum ahepe hawyi. Ipãꞌãu yn ainug kuap toꞌy­wania koꞌi wo. Yt aheko miꞌu etiat aheha­kye­raꞌat hap. Yt aheko i aimo­hãpyk kuap. Tupana Pãꞌãu yn aimo­wepit kuap. Aheko miꞌu u hap ete yt aimo­wepit kuap i. Karãpe aiwa­nẽtup hap hewyry kahato kowo­ꞌi­ko­woꞌi hawyi Tupana Pãꞌãu yn aimo­wepit kuap. Aheko miꞌu ete eꞌat ete wati­ꞌa­tunug yne hawyi yt kat i te aheha­kye­raꞌat hap are. Tupana yn aheha­kye­raꞌat kuap.
45,14,18,Pywo ti rat areꞌe ehepe — Karãpe wati­ꞌa­tu­kyꞌe iraniaꞌin aipyꞌa pyi Tupana Pãꞌãu mimo­wepit koꞌi aito pote miꞌi hawyi Tupana mowepit haria wo iꞌewyte miitꞌin mowepit haria wo watu­kup­teꞌen mesu­wa­rote.
45,14,19,Miꞌi pote waku watikat kahato muꞌap aiwo­ꞌo­wese hap nug hamo. Waku wato­py­huꞌat woꞌo­wese haria wo. Waku watikat kahato muꞌap aiwo­ꞌo­mo­poĩꞌãm hamuat are. Waku watikat muꞌap aiwo­ꞌope aiwo­ꞌo­moe­saika Iesui ehay wo imohey poꞌog hamuat hap ete.
45,14,20,Pyno Tupana wanẽtup hawe waku watuꞌu yne miꞌu maꞌato yt naku i Tupana wanẽtup hawe wato­py­huꞌat wuꞌuka haria aheko miꞌu u hap ete. Miꞌi tã watunug mote wati­moma aiwo­ꞌo­wese hap aiwo­ꞌope. Yt naku i watu­ꞌuka ahehay wo aimiꞌu u hap aheko ete. Miꞌi tã watunug mote Tupana hũria atuꞌuka haria wo watoĩ­neꞌen hawyi Tupana potpap moma haria wo wato­py­huꞌat. Poꞌog waku watikat kahato aiwo­ꞌo­kyꞌe hap. Waku watoꞌe Tupana pe — Uipo­wyro o miitꞌin ekyi ewawiat hamo mehĩ uipo­wyro kahato o katu­pono yt atiꞌa­tu­sytpok teran i emohey haria uheko miꞌu u hamo waku watoꞌe Tupana pe. Pyno kat som kat som waku iꞌatu­wywuat aheĩneꞌen turan waku watunug. Waku watikuap iraniaꞌin eko koꞌi hawyi waku iweꞌeg nakaria wo watoĩ­neꞌen. Iꞌatu­miꞌu hap ewy waku watuꞌu iꞌatue­hamo. Waku watuꞌu iꞌatu­miꞌu ipuꞌi u hap ewy iꞌatu­wywo watoĩ­neꞌen nuran. Yt naku i wati­ꞌa­tu­ꞌa­parap neꞌi iraniaꞌin Iesui mohey haria yt iꞌatueko ewywuat i watunug hap kaipyi. — Wãi iꞌatuꞌe mahy u hap ete pote waku yt watuꞌu i. Miꞌi pote waku — Yt naku i watuꞌu mekewat miꞌu puꞌi iꞌatuꞌe pote — Pyno waku watoꞌe. Yt naku i wati­ꞌa­tu­ꞌa­parap neꞌi iraniaꞌin aiminug koꞌi wo.
45,14,22,Waku watikuap kahato aipyꞌa pe kat som waku watunug kat som yt naku i watunug Tupana e hap miꞌi hawyi waku watunug aimi­mohey ewy. Waku watikuap kat som wato­mohey miꞌu ete sapo hy u ete eꞌat hap ete miꞌi hawyi waku yt wahenoi i iraniaꞌin me miꞌi hap koꞌi kaipywiat imohey hap ete. Waku wahenoi Tupana kape yn kat som wato­mohey miꞌi ete hap maꞌato aiwa­nẽtup hap toꞌe — Yt naku i miꞌi tã etunug e pote yt etunug neiꞌo mekewat epyꞌa piat. Maꞌato watunug mekewat wãiꞌe aipyꞌa piat hap pote aiwe­mõti kahato hap topy­huꞌat. Aipyꞌa piat haty hap toĩneꞌen — Yt naku i nug hat uito watoꞌe aiwepe.
45,14,23,Maꞌato iraniaꞌin aito Iesui mohey haria haty kahato topy­huꞌat aipyꞌa pe watuꞌu kat koꞌi kat koꞌi hawyi. Watu­we­mõti neꞌi aipyꞌa pe katu­pono aheko yt ewy i watunug mote. Miꞌi pote yt watu­wehum kuap i Tupana kape watuꞌu turan yt imohey hap upi i watuꞌu pote. Miꞌi pote waku watoiat mekewat aiminug saꞌag koꞌi yne yt watu­wehum kuap i Tupana kape hap watunug nuran mote are. Yt Iesui mohey hap wywo i watunug aiminug koꞌi hawyi wati­ꞌa­parap Tupana pe yt wati­mõ­typot i Tupana aiminug wywo pote are uito Pauru.
45,15,1,Maꞌato yt wato­mohey kahato i seko koꞌi pote waku wati­po­wyro iraniaꞌin yt aiwa­nẽtup hap ewywuaria i Iesui mohey pakup i haria. Waku wati­ꞌa­tu­po­wyro miꞌiria Iesui mohey hap etiat iꞌatu­moe­hãite hamo. Yt naku i watu­we­potpap aiwe­mo­wepit hap kape yn. Waku watu­we­potpap kahato iraniaꞌin Iesui mohey haria powyro hamuat hap ete. Waku Iesui mohey pakup i haria wati­ꞌa­tu­kyꞌe kahato aiwese kahato hap wywo taꞌa­tu­ꞌa­parap kahato te pytkai. Poꞌog waku iraniaꞌin Iesui mohey haria mowepit hano wato­py­huꞌat. Waku watikat iraniaꞌin Iesui mohey haria waku piat hap are. Waku wati­ꞌa­tu­motag neran Iesui mohey hap ete iraniaꞌin.
45,15,3,Yt karãpe i Aiꞌakag Iesui tuwe­mo­wepit hap kat hano toĩneꞌen. Taꞌi Aika­ꞌiwat Tupana mowepit hap koꞌi yn toikat. Saꞌa­wyꞌi mio tã e miwan me — Saꞌa­wyꞌi toꞌo­ky­ryꞌi kahato eete Tupana hawyi uipo­ꞌoro iꞌatue­ha­kye­raꞌat hamo. Mesup iꞌatuehay saꞌag kahato topy­huꞌat uhete e. Yne miitꞌin sehay saꞌag Tupana piat hap topy­huꞌat uhete e Iesui eꞌyianmete miwan me Tawi wepy  pe. Miꞌi hap ewy waku poꞌog wati­ꞌa­tu­mo­wepit iraniaꞌin watu­we­mo­wepit hap kai.
45,15,4,Uiwy­riaꞌin yne yne Tupana e hap miwan miat saꞌa­wy­ꞌiwuat toĩneꞌen aimuꞌe hamo. Pywo ti rat saꞌa­wy­ꞌiwuat miwan aimuꞌe kahato hap topy­huꞌat aiꞌarot hap hep kahato hamuat. Miꞌi e hap koꞌi aimoe­saika kahato imohey hap ete. Watu­we­muꞌe saꞌa­wy­ꞌiwuat miwan ete hawyi watikuap kahato yne Tupana e hap — Atunug aru e hap koꞌi. Watikuap kat som tutunug aru hawyi wahe­katup kahato iꞌe hap ewywuat eꞌat putꞌokꞌe hap. Miꞌi hawyi aimo­wepit kahato hap topy­huꞌat katu­pono watikuap waku kahato aru Tupana tunug aru ahepe toꞌe hap ewy watikuap miwan saꞌa­wy­ꞌiwuat kaipyi.
45,15,5,Uiwy­riaꞌin miꞌi tã kahato ahẽtup Tupana pe ehowawi — Uruꞌywot atipy piat En yn ni wuatꞌi uruwat uruꞌarot hap kaipywiat urumo­wepit hat. En yn ni urumoe­saika kuap hat yt karãpiat i ehay atoiat uruepiat hap ete. Urunug Esaꞌyru mohey haria wo pote wẽtup miit ewy yn uruwa­nẽtup hawe urupyꞌa pe hap ahẽtup epe. Tupana urunug no Esaꞌyru Urupo­rekuat saipe­piaria kahato wo hap ahẽtup ewawi are. Aikotã Esaꞌyru toĩneꞌen kahato mesuwe yi tote emõtypot kahato hano miꞌi hap ewy urunug no Esaꞌyru ewywuat mesuwe hap ahẽtup ewawi Tupana. Miꞌi etunug mote wẽtup miit ewy uruimõ­typot En mesuwe Uruꞌywot are. Waku wẽtup sehay yn tuwẽtem uruwẽ pyi Esaꞌyru Emipo­ꞌoro Urupo­rekuat nuat Iesui ete are. Waku wẽtup miit ewy yn uruehay emõtypot hap are. Urumoe­saika Epãꞌãu wo urupyꞌa pe hawyi emõtypot haria kahato urutu­kup­teꞌen uimiẽtup ewawiat are.
45,15,7,Saꞌa­wyꞌi karãpe wato­mohey Aipo­typot Iesui hawyi meremo Tupana ainug towy­riaꞌin wo. Iwese kahato toĩneꞌen ahowawi. Miꞌi ewywuat waku meremo watunug iraniaꞌin Iesui mohey haria aiwy­riaꞌin wo. Waku iwese kahato rakaria wo watoĩ­neꞌen iꞌatu­wywo yt aiwo­ꞌoeko i pytkai. Miꞌi watunug mote meremo Tupana mõtypot kahato hap topy­huꞌat mesu­wa­rote.
45,15,8,Saꞌa­wyꞌi Tupana toꞌe urueꞌa­seꞌi pot Aparãu me — Meiũran aru yne ywania mesuwat yi totiaria atiꞌa­tu­poi­tyro e. Taꞌi Wẽtup emiariru emiariru topy­huꞌat aru Wuatꞌi Ywania Porekuat no e. Miꞌi hawyi Iesui tuwe­mo­herep mesuwe Aparãu saipepiat sese Iuteuria pyꞌa­setpe. Miꞌi hawyi toꞌy­wania eropat kahato hat ewy topy­huꞌat. Taꞌi Tupana yt heso hin i Aparãu me. Tutunug toꞌe hap ewy maꞌato yt Iuteuria kape yn i Iesui tuwe­mo­herep katu­pono iraniaꞌin ywania kape iꞌewyte tuwe­mo­herep wy. Toiky­ꞌesat yne ywania Tupana mõtypot hanuaria hap toiky­ꞌesat. Toiky­ꞌesat yne yne ywania tikuap Toꞌywot egyiꞌat hap. Aiwy Iesui tiky­ꞌesat aikotã toꞌe miwan me saꞌa­wyꞌi hap ewy — Uiꞌywot e arehum aru uhẽku wo ewawi iraniaꞌin ywania pyꞌa­setpyi e. Arepy aru ewawi Uiꞌywot e. Miꞌi hawyi iraniaꞌin ywania wẽ pyi eset kahu aru wemõ­typot haria wo teꞌe­ro­py­huꞌat e Tupana Saꞌyru saꞌa­wyꞌi sese temiit morekuat Tawi wepy hawe miwan  pe.
45,15,10,Iꞌewyte mio tã e miwan me — Wuatꞌi ywania eweimõ­typot ro Tupana imowepit kahato hap ehehay wywo e. Eweimõ­typot ro Tupana mekewat Iuteuria ywania wywo iwat iꞌywania sese wywo e. Eiwe­mo­wepit ro Tupana kape ehehay wepit kahato hap wywo e morekuat Tawi towepy hawe miwan me ahepe Saumu 72 pe.
45,15,11,Iꞌewyte poꞌog toꞌe morekuat Tawi — Wuatꞌi ywania eweimõ­typot ro Ainug hat eipyꞌa pyi e. Mio tã eweiꞌe ro tope — Waku kahato sakpoꞌe En Urupo­typot Uruka­ꞌiwat eweiꞌe ro Einug hat Tupana ewawi areꞌe yne miitꞌin sem mesuwat yi totiaria pe e morekuat Tawi towepy hawe tomiwan me  pe.
45,15,12,Iꞌewyte Tupana ehay moherep hat Isaia mio tã e wy — Meiũran aru wẽtup ok miit Tupana Mipo­ꞌoro topy­huꞌat mesu­wa­rote Wuatꞌi Ywania Porekuat no e. Miꞌi Miit wyti aru morekuat Tawi ywot Iesi saipepiat sese toĩneꞌen aru e. Morekuat Tawi ywot Iesi toĩneꞌen aikotã ariaꞌyp ypy potꞌi ewy maꞌato Tupana Mipo­ꞌoro aru toĩneꞌen aikotã mekewat ariaꞌyp koro sese gaꞌapy piat ewy e. Mekewat iꞌypy kyt tuweityk taꞌyn hawyi iꞌypy kyt hẽtyt heremo hawyi tuwe­mo­wato sese iꞌyp e. Miꞌi hap ewy aru Tupana Mipo­ꞌoro sese toĩneꞌen aru Wuatꞌi Ywania Porekuat nuat Miit toĩneꞌen e. Yt Iuteuria ywania Porekuat no yn toĩneꞌen maꞌato yne miitꞌin mesu­wa­ro­tiaria Porekuat no toĩneꞌen aru e ti saꞌa­wyꞌi Tupana ehay moherep hat Isaia tomiwan  pe.
45,15,13,— Tupana uito ti emipo­ꞌoro Pauru atiky­ꞌesat kahato etiꞌa­tu­po­wyro iraniaꞌin ywania kape ekuap hamuat hap ete. Koitywy iꞌatu­ꞌarot potꞌi wywo tukup­teꞌen. En yn waku iꞌatu­mo­wepit kuap hanuat. Esaꞌyru kape yn teꞌe­ru­wa­nẽtup taꞌa­tu­he­katup haype are. Uiꞌywot mekewat ewat wuatꞌi eꞌat piat woꞌo­mo­wepit hap yn waku etum iꞌatuepe. Esaꞌyru mohey hap kaipyi etum no iꞌatuepe iꞌatu­wa­nẽtup saꞌag hap monik hap Esaꞌyru mohey hap kaipyi are. Papai etum o Epãꞌãu Wakuat iꞌatuepe poꞌog poꞌog yne eꞌat pe. Etimoe­saika miꞌiria Epãꞌãu Wakuat kaipyi are. Epãꞌãu Wakuat kaipyi atiky­ꞌesat taꞌa­tu­he­katup Esaꞌyru ut hap at kaꞌap. Uruꞌywot Tupana etimo­wepit kahato uheywytꞌin uheinytꞌin tawa wato Huma piaria.
45,15,14,Uiwa­nẽtup hawe waku kahato ti eiperia tawa Huma piaria. Uiwy­riaꞌin uheinytꞌin kahato eiperia Iesui mohey haria eweikup­teꞌen mote Aiꞌywot Tupana Wakuat eiam kahato eiperia. Taꞌi Tupana kuap hamo eipytꞌat eheho­wapy kahato miꞌi pote woro­ho­ꞌo­mohey kahato eipe. Waku eweikup­teꞌen eiwo­ꞌo­muꞌe muꞌe hanuaria wo eimikuap Tupana etiat wo. Taꞌi waku kahato woro­ho­ꞌo­puẽti eiperia wuatꞌi miitꞌin muꞌe hamuat.
45,15,15,Pyno uito Pauru mesuwat uimiwan ehowawiat. Uimiwan mesuwe yt iꞌperup takat i einãpin hamuat sese. Atiwan haty wo aikotã wati­ꞌa­tu­nãpin aimẽ­pytꞌin haty wo hap ewy woro­ho­ꞌo­nãpin eipe mesuwe. Miꞌi hap uimiwan atunug mesuwe. Waku pe atiwan katu­pono Tupana uipo­ꞌoro iraniaꞌin ywania nãpin hamo. Tupana uiꞌairo miꞌi hap inug hamuat. Yt uhewaku hap upi i uiꞌairo wen maꞌato uikyꞌe tepiat hap kaipyi yn mote. Waku kahato atipuẽti Aipo­typot Iesui eropat hano. Waku atipuẽti mesuwat uipotpap iraniaꞌin muꞌe hamuat Iesui ehay wakuat etiat. Saꞌa­wy­ꞌiwuat paꞌiria koꞌi iwuk miitꞌin hũria Tupana mowepit hamo. Miꞌi hap ewy areĩneꞌen Iesui miꞌairo paꞌi saꞌa­wy­ꞌi­wuaria ewywuat. Paꞌi ewy areĩneꞌen katu­pono atomo­herep kahato sehay wakuat Iesui etiat Tupana kaipywiat. Paꞌi ewy atimo­herep kahato iraniaꞌin me Tupana e uhepiat hap ewy. Aikotã paꞌi saꞌa­wy­ꞌi­wuaria ewy atum Tupana pe iraniaꞌin ywania mohãpyk hamo Iesui suu hap ewy. Mesup eiperia atum Tupana kape paꞌi ewy. Eiperia Tupana mowepit kahato haria ewy eweikup­teꞌen katu­pono Iesui suu mikoho koꞌi eiperia. Wuatꞌi ywania atum Tupana kape hawyi tuwehum kahato uimiium ete katu­pono Ipãꞌãu Wakuat mimo­hãpyk koꞌi iraniaꞌin tukup­teꞌen mesup. Iesui suu mimo­waku koꞌi tukup­teꞌen iraniaꞌin ywania mesup. Miꞌi pote paꞌi ewy atum miꞌiria Tupana pe hap ewy.
45,15,17,Uika­ꞌiwat Iesui yn uheha­kye­raꞌat hat. Miꞌi yn ni Uiꞌakag sese. Wẽtup ok miit ewy yn iwywo urupotpap miitꞌin yne ywania ekyi Tupana kape hap. Miꞌi pote atiꞌa­tuekyi kuap kahato iraniaꞌin ywania Tupana kape. Yt aremõti hin i mesuwat uipotpap ete Tupana eropat hap ete.
45,15,18,Uipo­typot no hap upi Iesui toĩneꞌen kahato uikai. Ipãꞌãu ipotpap kahato uipo pyi iraniaꞌin ywania ekyi hamo Tupana kapiat hamo. Iesui Pãꞌãu ihay kahato uiwẽ pyi tomikuap koꞌi wo. Iꞌewyte Iesui misepap nug hap toimo­herep kahato uipiit pyi iraniaꞌin ywania pore­ro­kosap Tupana miky­ꞌesat nug hamuat hamo. Ipãꞌãu uimoe­saika kahato iraniaꞌin ywania pore­ro­kosap tuwe­wawiat hamuat. Pywo ti rat yt uhesaika hap kaipyi maꞌato Ipãꞌãu uimoe­saika kahato sepap nug hamo wuatꞌi ywania ehamo. Yt uwe i mikuap mesuwat yi totiat nug hamuat koꞌi tutunug uipiit pyi Tupana Pãꞌãu. Uimoe­saika kahato uhewyry tehay sytpok hamuat wuatꞌi tawa puat. Uipiit yt hesaika hin i pytkai uhewyry wuatꞌi yi totiat wuatꞌi tawa koꞌi puat hamo wuatꞌi yꞌy upi hamuat atimo­herep kahato sehay wakuat Aheha­kye­raꞌat hat Iesui etiat wuatꞌi miitꞌin me. Taꞌi mekewat tawa wato Ieru­sarẽi kaipyi saꞌa­wyꞌi areto yne yne tawa puo uhewyry ihay moherep hamo. Yne yne tawa kape areto te ihay wywo Ieru­sarẽi myi tawa Ieriko kape. Yne muꞌap upi atiꞌa­tu­muꞌe torania miitꞌin Iesui ete Tupana Pãꞌãu uimoe­saika hawuo.
45,15,20,Arepotpap kahato yne uhesaika hap ok tã mesuwat sehay wakuat Iesui etiat moherep hamo iraniaꞌin ywania puo torania puo aikope aikope Tupana Saꞌyru Aipo­rekuat set Iesui yt taꞌa­tukuap i te hap upi. Taꞌi yt atiꞌa­tu­po­hari i Iesui mohey haria wẽtup ok aiꞌa­pykok hat po pyi are. Atiꞌa­tu­muꞌe teran yt ikuap i te haria hawyi yt atiꞌa­tu­po­hari teran hin i iraniaꞌin iꞌatu­pot­mu­ꞌeria ete. Aikotã toꞌe miwan me saꞌa­wyꞌi hap ewy — Yt karãpiat i ikuap i te haria aru meiũran ikuap yne. Yt karãpe i te tuwat iraniaꞌin iꞌatu­muꞌe hamo pytkai meiũran teꞌe­ra­ꞌa­kasa e. Yt karãpe i Tupana etiat kuap haria aru meiũran ikuap haria wo tukup­teꞌen e Isaia miwan  pe saꞌa­wyꞌi.
45,15,22,Uiwy­riaꞌin Humanu ywania nimo kahato raꞌyn areto teran ehowawi. Ahãꞌãg hawyi ahãꞌãg i hap ewy maꞌato eweikuap taꞌyn Iesui etiat pote yt areto kuap i katu­pono yt ikuap i te haria iraniaꞌin kape yn areto teran. Maꞌato mesup areto raꞌyn katu­pono atomo­herep yne raꞌyn yne ywania pe yne tawa tote miitꞌin me yne sehay wakuat Iesui etiat yne hy upiat raꞌyn miꞌi rokirẽ koitywy waku areto raꞌyn ehowawi eipe Huma­nuꞌin araꞌa­kasa hamo. Uimi­ky­ꞌesat saꞌa­wyꞌi hap ewy mesup atunug naꞌyn. Pyno ehetawa sakpo toĩneꞌen mekewat yi wato Epania. Areto teran itotiaria muꞌe Iesui etiat hamo. Miꞌi haype areto ehowawi ehetawa puo. Miꞌi hap yn ahekatup. Pyno uikosap mo maꞌato areĩneꞌen teran eiwywo. Woro­ho­ꞌokuap teran eipe pote areĩneꞌen porap i hamuat eipy­ꞌa­setpe uimi­ky­ꞌesat ewy. Waku kahato aru atipuẽti itote eiwywo. Atiky­ꞌesat kahato eipe uipo­wyro mekewat yi wato Epania kapiat muꞌap saꞌup nug hap ete.
45,15,25,Maꞌato mio koran areto tawa wato Ieru­sarẽi kape. Miꞌi kahu rẽ ehowawi areto. Maꞌato saꞌa­wyꞌi atiꞌa­tu­po­wyro teran Tupana saꞌy­ruꞌin Tupana saki­ꞌytꞌin Ieru­sarẽi miaria katu­pono iꞌatu kahato itote Tupana mẽpytꞌin hoꞌopot haria ihaky­ꞌeꞌi kahato rakaria. Miꞌi pote Iesui mohey haria iraniaꞌin ywania aikope aikope teꞌe­ru­wa­ꞌa­tunug hap tote tawa koꞌi yi Mase­tunia piaria tawa yi Akaia piaria tiꞌa­tu­mõꞌẽ teran taꞌa­tuekat ihaky­ꞌeꞌi rakaria tawa wato Ieru­sarẽi miaria puo Iesui mohey haria tawa Ieru­sarẽi miaria powyro hamo.
45,15,27,Teꞌe­ru­we­pyꞌa pyi miꞌi tã taꞌa­tunug — Waku wati­mõꞌẽ ahekat Ieru­sarẽi miaria pe iꞌatuꞌe teꞌe­ru­wehay pyi yt uhehay pyi i. Miꞌi taꞌa­tunug neran mote — Waku eweimõꞌẽ ihaky­ꞌeꞌi rakaria Ieru­sarẽi miaria pe are. Taꞌi ewetunug o are iꞌatuepe. Katu­pono ti saꞌa­wyꞌi taꞌa­tu­mõꞌẽ kahato Tupana ehay ahepe. Tupana ehay wywo eipoi­tyro hanuaria teꞌe­ro­py­huꞌat iꞌewyte yne Tupana miium taꞌa­tu­poi­tyro hap kaipywiat taꞌa­tu­mõꞌẽ ehepuo wẽtup ywania eipe pytkai taꞌa­tunug. Miꞌi pote koitywy waku eweimõꞌẽ ehekat Iesui mohey haria ihaky­ꞌeꞌi rakaria pe are. Miꞌi pote hẽto areꞌe iꞌatuepe tama Masẽ­tunia piaria pe tama Akaia piaria pe Iesui mohey haria.
45,15,28,Miꞌi hawyi aikope aikope iꞌatu­wa­ꞌa­tunug hap tote tuereto taꞌa­tu­ꞌa­tunug taꞌa­tumiium koꞌi miꞌi hawyi taꞌatuium uruepe — Etioto ro Ieru­sarẽi kape iꞌatuꞌe miꞌi pote areto iꞌatumiium koꞌi wywo. Putꞌok­ꞌare itote hawyi atimõꞌẽ yne ihaky­ꞌeꞌi rakaria pe. Miꞌi hawyi iꞌatumiium ok tã atum yne Iuteuria Iesui mohey haria itotiaria pe. Miꞌi atimõꞌẽ yne hawyi atoiat yne itotiaria pe hawyi areto Ieru­sarẽi myi tawa Epania kape eitok puo eikuap hamo. Putꞌok­ꞌare eipy­ꞌa­setpiat hawyi atiky­ꞌesat kahato Aika­ꞌiwat Iesui aipoi­tyro kahato hap. Atikuap taꞌyn uipyꞌa pe meiũran wuatꞌi aiꞌa­tu­poi­tyro itotiat hamuat tegyiꞌat hap wato hap ok tã hawyi waku kahato raꞌyn.
45,15,30,Uiwy­riaꞌin tama Humanu piaria ahẽtup kahato ehupi uheinytꞌin uheywytꞌin ewehẽtup yne eipyꞌa pyi haty wo uipo­wyro hamuat Tupana pe — Etipo­wyro Pauru hewyry hap upi eweiꞌe o. Etimõ­typot Esaꞌyru Emipo­ꞌoro Urupo­rekuat nuat Pauru ehay kaipyi Pauru minug kaipyi eweiꞌe o Tupana kape. Taꞌi atikuap uikyꞌe Tupana Pãꞌãu kaipywiat ehepiat hap miꞌi pote ahẽtup ehepe ewehẽtup o Tupana kape uipo­wyro hap. Uikyꞌe eipe pote ehẽtup o Tupana pe — Etipo­wyro kahato o Pauru katu­pono yt Iesui mohey haria i Iuteuria tiꞌauka teran haype. Miꞌi tupono etika­wiano kahato iꞌatu­py­ꞌa­setpiat turan toĩneꞌen eweiꞌe o Tupana pe. Iꞌewyte mekewat aimiium ereto hap ete etipo­wyro o Pauru Tupana. Etiꞌa­tu­po­wyro o Iesui mohey haria mekewat Pauru miium taꞌa­tuepiat sat taꞌa­tu­wehum wywuat hamuat eweiꞌe o Tupana pe yt taꞌa­tusat i iraniaꞌin ywania teꞌe­ru­we­mõti taꞌa­tumiium yt kyꞌesat i hap ete. Miꞌi eimiẽtup ok tã Tupana tunug yne raꞌyn hawyi uimo­wepit hap topy­huꞌat uhowapy mekewat Tupana wepy hap ewywuat. Miꞌi hawyi areto ehowawi uimo­wepit Tupana piat hap wywo. Miꞌi hawyi areĩneꞌen eiwywo hawyi poꞌog uiwepit aiwo­ꞌo­kyꞌe aiwo­ꞌo­wese hap itote pote.
45,15,33,Tupana ereĩneꞌen kahato o Huma­nuꞌin wywo Esaꞌyru mohey haria itotiaria powyro hamo ereĩneꞌen. Iwese rakaria wo yne o etunug miꞌiria katu­pono En woꞌo­wese hap hanuaria nug hat kahato. Etunug o mesuwat uimiẽtup ewy Tupana areꞌe mesuwe eika­wiano. Uito Pauru.
45,16,1,Atipo­ꞌoro ehowawi wẽtup hary­poria Iesui mohey hat kahato. Miꞌi ti aheinyt mana Wepi. Iwepit kahato mana Wepi wakuat kahato Iesui mohey hat sese. Miꞌi ti ipotpap kahato tawa Sekeia totiaria Iesui mohey hap tote iꞌatu­wa­ꞌa­tunug hap howare totiat hat. Miꞌi atipo­ꞌoro ehowawi meiũwat mana Wepi. Aikotã Iesui kape — Ereke o eiwese hap wywo hap ewy o — Ereke ro eweiꞌe mana Wepi pe aikotã Tupana mẽpytꞌin ewywuat eweikup­teꞌen pote eiwese tuete. Topo­wyro hap toiky­ꞌesat eikaipyi miꞌi o ewetunug tope imiky­ꞌesat ok tã. Mana Wepi ti mesuwe uipo­wyro kahato iꞌewyte uiwy kahato topy­huꞌat iꞌewyte toiꞌa­tu­po­wyro kahato mesuwiat Iesui mohey haria. Iꞌatu kahato mesu­wa­ro­tiaria wy ok wo topy­huꞌat mana Wepi. Wakuat kahato uipot­po­ꞌoro miꞌi.
45,16,3,Pyno kuekatu atipo­ꞌoro mana Pisira heꞌaito Akira kape uipo­wyro Aipo­typot Iesui eropat hap etiat are.
45,16,4,Saꞌa­wyꞌi sese miꞌiria uipo­wyro kahato. Wẽtup eꞌat pe tõꞌẽ tõꞌẽ kahato miitꞌin uiꞌauka hamuat wen maꞌato uhyt Akira iwary Pisira uheha­kye­raꞌat uhewa­nĩ­kaptia po pyi. — Uruꞌauka teran mote waku maꞌato yt naku i eweiꞌauka Pauru iꞌatuꞌe wanĩ­kaptia pe arepopy pytkai. Miꞌi hap upi uheha­kye­raꞌat uhyt Akira mana Pisira. Miꞌi ete yne Iesui mohey haria yne ywania aimẽpuo aimẽpuo teꞌe­ru­wa­ꞌa­tunug hap ok tã teꞌe­ru­wehum Tupana pe mehĩ Akira mana Pisira ete. Miꞌiria kape atipo­ꞌoro uhekue­katu.
45,16,5,Iꞌewyte atipo­ꞌoro uhekue­katu Iesui mohey haria mehĩ Akira mana Pisira yat piaria waꞌa­tunug haria kape.Iꞌewyte atipo­ꞌoro uhekue­katu uhewakuap uiwy sese mekewat mehĩ Epenetu kape. Iꞌatu kahato mio Iesui mohey haria tawa Asia pe yi Asia pe maꞌato uiwy Epenetu torania miꞌiria eꞌyianmete topy­huꞌat Iesui mohey hano tawa Asia piaria kai. Miꞌi inug yianmete Iesui Topo­rekuat no.
45,16,6,Uhewaku hap atipo­ꞌoro mekewat mana Maria pe eheropat hap ete ipotpap kahato rakat kuekatu atipo­ꞌoro miꞌiria pe miꞌi pe.
45,16,7,Saꞌa­wyꞌi toĩneꞌen typy ok uiꞌy­wania Iuteuria woꞌo­pyhik hawe wẽtup ok Ãtu­niku wẽtup ok Iunia. Miꞌiria Iesui mohey haria aheꞌyianmiat haria kahato miꞌiria Iesui potpo­ꞌo­roria mikuap kahato koꞌi. Miꞌiria kape uhewaku hap kuekatu e hap atipo­ꞌoro.
45,16,8,Iꞌewyte atipo­ꞌoro kuekatu sese mekewat uiwy sese mekewat mehĩ Ãpiatu kape. Iesui urumo­wehik kahato wẽtup miit ewy yn uruto­py­huꞌat. Uiwy kahato miꞌi Iesui mohey hat pote.
45,16,9,Etum uhekue­katu mehĩ Upanu pe Aika­ꞌiwat Iesui eropat uruwywuat hat kahato miꞌi. Uhekue­katu sese atipo­ꞌoro uiwy sese Etaki kape.
45,16,10,Iꞌewyte atipo­ꞌoro kuekatu kahato aiwy Apere kape. Miꞌi ti toku­ꞌuro hap kapiat Aika­ꞌiwat mohey hap — Yt atoiat i e hat. Saꞌa­wyꞌi taꞌa­tu­hãꞌãg ihep imohey hap kaipywiat hap maꞌato yt taꞌa­tuhep kuap i. Kuekatu mehĩ Aritũ­puru yat piaria kape atiꞌa­tue­waku.
45,16,11,Arehum kahato uhehay wo iꞌewyte mehĩ Erotiãu kape miꞌi ti Iuteu ywania uiꞌewy. Iꞌewyte kuekatu atipo­ꞌoro Nasisu kape iꞌewyte haꞌy­ruꞌin Iesui mohey haria kape.
45,16,12,Atiꞌa­tue­waku teran mehĩ Tiwena Iꞌewyte Tiwosa. Miꞌiria aheropat kahato Aipo­typot potpap nug hap ete. Yt atiwaure i aiwy mana Pesĩte Aipo­typot potpap ahyt nug hat. Miꞌi ti Aipo­typot eropat hat kahato.
45,16,13,Miꞌi hawyi haikaꞌat mehĩ Huwu kape sepap nug hap ewy Aika­ꞌiwat potpap nug hap ete ipotpap iꞌewyte ety kape atipo­ꞌoro uiwy Huwu kuekatu. Waku kahato ety are. Uity ewywuat kahato miꞌi topy­huꞌat uipyꞌa pe are. Taꞌi uipo­wyro kahato ety aikotã uity sese hap ewy uipo­wyro are.
45,16,14,— Tupana are etipoi­tyro uiwy­riaꞌin kuekatu atipo­ꞌoro mehĩ Asikitu kape mehĩ Wẽkũte kape aiwy Ema kape mehĩ Patũpa kape mehĩ Eme kape iꞌewyte yne Iesui mohey haria iꞌatu­wy­wuaria kape atipo­ꞌoro yne kuekatu.
45,16,15,Yt atiwaure teran hin i uhekue­katu poꞌoro ewawiat hap mehĩ Wiro­ruku are. Iꞌewyte mana Iuria kape iꞌewyte mehĩ Nereu kape iꞌewyte inyt kape iꞌewyte uhehay atipo­ꞌoro ewawi uiwy Urĩpa kape iꞌewyte yne iꞌatu­wywuat ieĩneꞌen haria Tupana Saꞌyru emiitꞌin koꞌi kape kuekatu atipo­ꞌoro.
45,16,16,Karãpe putꞌokꞌe wẽtup ok Iesui mohey hat sese ahowawi pote waku iwese kahato rakat howawiat hano wato­py­huꞌat. Waku ahehay wese kahato iwywo waku. Waku wati­wesat — Waku aiwy­riaꞌin Iesui mohey haria sese. Taꞌi waku wati­ꞌa­hi­ꞌy­pysat aimẽpuo aimẽpuo Iesui mohey haria teꞌe­ru­wa­ꞌa­tunug hap kaipyi taꞌa­tu­po­ꞌoro ehowawi taꞌa­tue­kue­katu eipe Humanu ywania kape mesu­wepyi.
45,16,17,Tukup­teꞌen Iesui mohey ran haria maꞌato mesuwat yi tote yt naku i rakaria katu­pono woꞌoehay uka teran sehay wuat haria tukup­teꞌen. Taꞌi miꞌiria taꞌa­tu­patꞌok patꞌok teran kahato aito hap taꞌa­tu­ky­ꞌesat kahato. Miꞌiria aimo­ꞌa­kagꞌaia taꞌa­tuehay wuat hap taꞌa­tuehay wo. Yt Iesui kyꞌe hap kaipyi i maꞌato wẽtup mohey hap kape wẽtup sehay kape aimo­ꞌa­kagꞌaia teran. Typy mohey hap nug hamo yt Aimi­mohey Iesui ewy i taꞌa­tu­mo­herep yt aimi­mohey sehay yt ewy i yt aimuꞌe hap saꞌa­wyꞌi wuat Iesui potmu­ꞌeria piat yt aimuꞌe hap ewy i aimuꞌe. Yt naku i. Uiwy­riaꞌin karãpe miꞌiria ewywuaria putꞌok­ꞌi­ꞌa­tuꞌe eipy­ꞌa­setpe ehepiat Iesui mohey hap nug kowo­ꞌi­ko­woꞌi hanuaria eiweꞌeg wo o miꞌiria pupi. Miꞌiria putꞌok­ꞌi­ꞌa­tuꞌe turan waku eweikuap meremo iꞌatuepiat eimaꞌat reran hap hawyi yt eweiwat i iꞌatuehay upi. — Urumuꞌe ro uhyt mana yt eweiꞌe teiꞌo iꞌatuepe. Iꞌatuehay pupi eweikenꞌẽ o. Uiwy­riaꞌin Iesui mohey haria eipe pyno woro­ho­ꞌo­nãpin haty puo yt eweipo­meꞌeg teiꞌo ehewaure kaꞌa woꞌo­patꞌok patꞌok Iesui mohey haria etiat iꞌatu­mo­ꞌa­kagꞌaia hap kaipy­wiaria kape.
45,16,18,Katu­pono woꞌo­patꞌok patꞌok haria yt Aika­ꞌiwat Iesui eropat haria i hin i. Taꞌi yt Aika­ꞌiwat Iesui upiat hin i aimo­ꞌa­kagꞌaia hamo. Taꞌi miꞌiria tõꞌẽ tõꞌẽ ahowawi katu­pono taꞌa­tu­ky­ꞌesat kahato aito taꞌa­tue­miitꞌin no haype saꞌag nug hamuat aiꞌu hamo tõꞌẽ. Miꞌi pote eiweꞌeg wo o pyno iꞌatuehay sese kahato miꞌiria wẽtup sehay ete aimaꞌat taꞌa­tuehay iwese rakat nuat hamo — Yt uwe i poꞌog ikahuria eipe kawiat haria iꞌatuꞌe ahepe maꞌato yt pywo pe i aimaꞌat reran haype. Iꞌatuehay upi mekewat hira­karia wanẽtup hap ewywuaria meremo tuwat kahato iꞌatuehay upi. Miꞌi pote uipyꞌa pyi areꞌe — Eiweꞌeg wo o eimaꞌat tet pupi eipatꞌok hamuaria neꞌi pote ahekat kyꞌewi aimaꞌat haria miꞌiria.
45,16,19,Maꞌato eiperia yt iraniaꞌin ekat kyꞌewi i miitꞌin muꞌe hanuaria miꞌiria ewywuaria hin i. Taꞌi aito sehay wakuat Iesui etiat yn aiwẽ ete. Taꞌi yt kat i wẽtup sehay kowuat kowuat hap upiaria aito. Aito ti wẽtup mohey hap yn aikai Iesui mowepit hap yn aikai waku. Miꞌi pote uimo­wepit kahato eipe. Eipe Iesui ehay upiaria Humanu ywania katu­pono yt miitꞌin piit kyꞌewi eweimuꞌe Iesui hũria. Waku kahato. Pyno waku wato­py­huꞌat waku nug hap sepap nug haria wo. Waku watikuap yn wakuat koꞌi weꞌeg haria ewy. Maꞌato yt naku i wato­py­huꞌat yt ikuap i hat ewy sio waku sio yt aikotã aimẽ­pytꞌin yt ikuap i te haria ewy aikotã — Waku atunug yt naku i migꞌi wo mesup e haria ewy yt naku i wato­py­huꞌat iꞌatuehay upi. Waku watu­wewãi yt naku i nug hap koꞌi ete Iesui esura­raꞌin ewy waku.
45,16,20,Pyno Tupana aiwa­nẽtup kowo­ꞌi­ko­woꞌi hap monik kahato hat topy­huꞌat aiwa­nẽtup hawe. Waku ahewaure kahato Tupana kape. Miꞌi watunug mote aimo­wese kahato hap topy­huꞌat aiwo­ꞌope. Waku aiwo­ꞌo­kyꞌe hap upi watu­ꞌuka te at kaꞌap ahiag ete. Miꞌi watunug mote meiũran yt pya hin i raꞌyn hap eꞌat pe Tupana tiꞌakit sese raꞌyn ahiag aipy wo toiꞌa­porok ahiag. Taꞌi aipy wo aru toiꞌakit ahiag akag aikotã wati­ꞌakit moi akag ewy e.— Uipo­typot Iesui ereĩneꞌen kahato ro emiitꞌin Humanu ywania wywo. Ereĩneꞌen hegyiꞌat kahato itotiaria piat hano. Ereĩneꞌen egyiꞌat iꞌatu­kyꞌe hap wywuat wywo hap ahẽtup epe Iesui pe ehepiat.
45,16,21,Uhaꞌyru Timoteu ipotpap kahato uiwy wo mesuwe. Kuekatu toipo­ꞌoro teran ehowawi — Aikotã sura­raꞌin timõ­typot taꞌa­tu­ꞌakag hap ewy taꞌa­tu­wehum hap wywo hap ewy arehum ehowawi e Timoteu ehepe. Tupana potpap nug haria mesuwe uiꞌy­wania Iuteuria kawiat uiꞌe­wy­wuaria — Woro­ho­ꞌo­kyꞌe kahato eipe woro­ho­ꞌo­mõ­typot eipe iꞌatuꞌe ehepiat. Aiwy Irusiu mio tã e miꞌi hawyi mehĩ Iasãu iꞌewyte mekewat aiwy Sosi­patu tipo­ꞌoro teran miꞌi e hap ehowawi.
45,16,22,Mesuwat uipot­po­ꞌoro iwan nug hat topo wywuat hat uiwẽ pywiat aiwy uhyt Tesiu e hap het rakat iꞌewyte toipo­ꞌoro teran kuekatu e hap ehowawi. — Pyno uiwy­riaꞌin Tupana Mipo­ꞌoro Eipo­rekuat nuat Iesui piat eiꞌa­tu­poi­tyro hap atipo­ꞌoro ehowawi atiwan mesuwe uito Pauru e hap wan nug hat Tesiu uito toran are. Uito Pauru mesup areĩneꞌen mehĩ Kaiu yat pe areket mesuwe. Iesui mohey haria teꞌe­ru­wa­ꞌa­tunug mesuwe mehĩ Kaiu yat pe. Pyno uipo­wyro hat Kaiu iꞌewyte toipo­ꞌoro teran kuekatu e hap ehowawi. Wẽtup ok mehĩ Eratu tipo­ꞌoro kuekatu ehowawi. Aiwy Eratu ti toĩneꞌen mesuwat tawa pe morekuat ekareꞌen apykok kuap hat miitꞌin miat imõꞌẽ kuap hat. — Uika­ꞌiwat Iesui etiꞌa­tu­kyꞌe kahato o emiitꞌin yi Humanu totiaria areꞌe mesuwe etiꞌa­tu­kyꞌe hap upi etiꞌa­tu­poi­tyro o miꞌiria egyiꞌat hap ok tã areꞌe mesuwe Iesui pe.
45,16,25,Pyno toꞌiro wati­mõ­typot Tupana ahehay wo — Tupana En ni wakuat kahato waku watoꞌe. Ikahu kahato ewakuap urutoꞌe. Urumoe­hãite kuap kahato Esaꞌyru sese mohey hap ete urutoꞌe. Ehay wakuat Esaꞌyru etiat wo Urupo­rekuat etiat Emimo­herep ete urumoe­hãite kuap kahato urumotag kuap kahato Esaꞌyru mohey hap ete urutoꞌe. Nimo te Esaꞌyru yt putꞌokꞌe i te mesuwat yi tote turan ehay moherep haria urueꞌa­se­ꞌiꞌin timo­herep kahato yianmete Esaꞌyru Iesui etiat taꞌa­tu­miwan me waku watoꞌe. Aikotã sehay migꞌi wuat ewy taꞌa­tu­mo­herep uruepe maꞌato yt heremo kahato i aikotã mesup eꞌat hap ewy urutoꞌe Epe Tupana. Esaꞌyru eꞌyianmete taꞌa­tu­mo­herep yne Esaꞌyru ete yn urutoꞌe. Putꞌokꞌe hawyi urumoe­hãite hanuat kahato. Miꞌi miwan kaipyi Esaꞌyru mohey uruepiat hamo urutoꞌe. Urupo­wyro kahato emohey hap ete urutoꞌe. Mekewat miwan pywuat sehay etiat yianmiat Tupana ehay moherep haria mienoi heremo kahato topy­huꞌat wuatꞌi ywania mikuap mo kahato. Waku kahato En Tupana urutoꞌe. Taꞌi Iesui etiat miwan koꞌi Emipo­ꞌoro Aipo­rekuat nuat etiat waku kahato urutoꞌe. Miꞌi pote uruimo­herep Esaꞌyru etiat mesuwat sehay pywuat torania ywania pe mesuwat yi tote hap uruhẽtup ewawi Tupana. Uruiky­ꞌesat kahato yne ywania Esaꞌyru mohey haria wo tukup­teꞌen hap urutoꞌe. Iꞌewyte uruiky­ꞌesat yne miꞌiria Esaꞌyru ehay upiaria wo tukup­teꞌen urutoꞌe ewawi Tupana.
45,16,27,En yn ni Tupana miꞌi hawyi yt uwe i Tupana wo toĩneꞌen urutoꞌe. En yn ni wuatꞌi wuatꞌi kuap hat urutoꞌe. En yn ni yne yne weꞌeg hap eiam sese urutoꞌe. Uruimõ­typot kahato En katu­pono etipo­ꞌoro Esaꞌyru Iesui uruewawi Uruꞌakag Sese wo urutoꞌe. Uruimõ­typot kahato En at kaꞌap wuatꞌi eꞌat pe urutoꞌe. Waku kahato ti rat En pãi an urutoꞌe. Miꞌi hap ewy waku watoꞌe Tupana pe. Waku.Waku raꞌyn uiꞌe hap ehowawi Iesui mohey haria yi Humanu wanuat rotiaria.Uito ti Iesui potpo­ꞌoro Pauru.
46,1,1,Tawa Kurintiu Piaria Nãpin Hamuat Pauru Mienoi SaꞌawyꞌiwuatUito ti Pauru are. Mesuwat uimiwan atipo­ꞌoro ehowawi tawa Kurintiu piaria einãpin hamuat torania Iesui mohey haria nãpin hamuat. Uito ti Tupana miꞌairo Tomi­po­ꞌoro Wuatꞌi Porekuat Nuat Iesui moherep miitꞌin miat hanuat are. Iꞌewyte aiwy kahato Sotene po kaipyi tuut mesuwat miwan. Pyno kuekatu uruipo­ꞌoro ehowawi. Miꞌi hawyi waku kahato woro­ho­ꞌo­nãpin katu­pono Tupana miꞌai­roria temiitꞌin sese wuat saꞌa­wy­ꞌi­te­wuaria eipe. Taꞌi Tupana wano eiperia wakuaria wo Tupana wywo eweipy­huꞌat — Iesui Aipo­typot Aika­ꞌiwat sese eweiꞌe pote. Yt eipe yn i maꞌato wuatꞌi miitꞌin mesu­wa­ro­tiaria mio tã e haria Tupana wanuaria wakuaria Tupana wywo teꞌe­ro­py­huꞌat. Pyno mio tã ahẽtup Tupana pe — Tupana etum o tawa Kurintiu piaria pe iꞌatu­poi­tyro hap yt kat saꞌup i egyiꞌat hap kaipyi are. Etunug miꞌiria o torania woꞌo­wese haria wo areꞌe Aika­ꞌiwat Aipo­typot Iesui kape Aiꞌywot Atipy piat kape ahẽtup eika­wiano. Uito ti Pauru.
46,1,4,Wuatꞌi eꞌat pe arehum ewawi Tupana katu­pono etum naꞌyn tawa Kurintiu piaria pe iꞌatue­ha­kye­raꞌat hap Uruka­ꞌiwat Iesui mohey haria miꞌiria pote areꞌe. Taꞌi Tupana aipoi­tynug kahato Iesui minug hap upi. Miꞌi hawyi ti torania watikuap kahato kat koꞌi kat koꞌi Aipo­typot ok tã. Uhehay Tupana wat ewy topy­huꞌat. Wẽtup piit ewy watoĩ­neꞌen. Watoĩ­neꞌen motꞌi Aika­ꞌiwat wywo pote ihay iꞌewyte toĩneꞌen motꞌi aipyꞌa pe.
46,1,7,Miꞌi pote wahe­katup Aipo­typot turan Iꞌywot aipoi­tyro kahato aipo­wyro kahato. Miꞌi hawyi tuwe­mo­herep aru Aika­ꞌiwat watoꞌe yn wuatꞌi ehamo. Aimoe­haĩte Iesui mohey hap ete.
46,1,8,Koitywy Aika­ꞌiwat aimoheg kahato tehay wo. Yt watoiat kuap i ahepiat imohey hap wuatꞌi eꞌat pe pote. Miꞌi tã ti tutunug mesuwat yi kahuro hap kape. Miꞌi hawyi meremo taꞌaipok i Aipo­typot Wuatꞌi Mimõ­typot no. Aika­ꞌiwat Iesui putꞌokꞌe hap eꞌat pe turan — Yt kat i saꞌag atipuẽti miꞌiria ete e Iesui ahetiat.
46,1,9,Miꞌi pote waku wato­mohey iꞌe hap torania aipyꞌa pe. Saꞌa­wyꞌi toꞌe — Atiky­ꞌesat eipe Uhaꞌyru ekatu­wyria sese wo eweikup­teꞌen e. Ewetunug Miꞌi Miit Uhaꞌyru Eipo­typot no pote waku pe iwywo eweikup­teꞌen wuatꞌi eꞌat pe e ahepe. Miꞌi hawyi waku wato­mohey kahato iꞌe hap ewy mesup te.
46,1,10,Uheywytꞌin uheinytꞌin pywo pe areꞌe ehepe Aipo­typot Aika­ꞌiwat Iesui ehay moherep hat ti uito are. Miꞌi tupono ahẽtup eiwo­ꞌoehay upi eweikup­teꞌen. Miꞌi pote — Pywo pywo eweiꞌe eiwo­ꞌope hawyi eiwo­ꞌo­wehik kahato. Miꞌi hawyi wẽtup wanẽtup hap wywo yn eweikup­teꞌen. Waku aiwo­ꞌo­ꞌewy yn watoĩ­neꞌen wẽtup miky­ꞌesat upi yn hawyi sehay yt kat i aiwo­ꞌo­sytpok hap toĩneꞌen aikai. Gaꞌatpo tõꞌẽ mana Kure yat piaria hawyi miꞌiria henoi uhepe aikotã eipy­ꞌa­setpe tukup­teꞌen sehay wuat wuꞌuka haria etiat.
46,1,12,— Pyno itotiaria wẽtup wẽtup wanẽtup hap wywuaria iꞌatuꞌe. Yt toꞌo­ꞌewy hin i iꞌatu­wa­nẽtup hap koꞌi. Miꞌi pote wuꞌuka hap yn itote iꞌatuꞌe uhepe ehetiat. Pyno atikuap taꞌyn eipy­ꞌa­setpe tukup­teꞌen — Uito ti aimuꞌe hat Pauru upi e haria maꞌato iraniaꞌin — Uito aimuꞌe hat Aporu upiaria e haria. Miꞌi hawyi iraniaꞌin — Uito aimuꞌe hat Peteru upi e haria tukup­teꞌen. Maꞌato iraniaꞌin — Uito aimuꞌe hat Iesui upiaria e haria iꞌatuꞌe taꞌa­tu­henoi uhepe õꞌẽ haria. Miꞌi tã hap kaipyi ti eiwu­ꞌuka hap topy­huꞌat.
46,1,13,Uiwy­riaꞌin karãpe watu­ꞌuka aiwo­ꞌope miꞌi hawyi wato­patꞌok patꞌok kahato hawyi aiwat i aiwat i yn watoĩ­neꞌen karania heko rakaria ewy neꞌi. Maꞌato Iesui piit yt miꞌi ewywuat hin i areꞌe. Wẽtup piit ewywuat yn watoi­neꞌen. Uito Pauru maꞌato uito yt uiku­ꞌuro i ariaꞌyp posak ete eheha­kye­raꞌat hamo. Iꞌewyte ti ehetꞌok hawyi yt uhet i ti topy­huꞌat eikai ehete. Pywo yt uwe i ti eiperia uimi­setꞌok koꞌi.
46,1,14,"Taꞌi uito ti yt woro­ho­ꞌo­setꞌok i eiperia yꞌy pe. Toĩ ni maꞌato typy ok yn itote uimi­setꞌok koꞌi mekewat mehĩ Kiritu hawyi mehĩ Kaiu hawy­tewat uimi­setꞌok koꞌi maꞌato miꞌiria yn ahetꞌok hawyi iraniaꞌin eiperia — Uito ti Pauru upiat hat imisetꞌok pote yt eweiꞌe kuap i katu­pono typyꞌok yn ni itote uimi­setꞌok. Yt uwe i toꞌe kuap — Uito ti Pauru misetꞌok miꞌi pote poꞌog uito eikai e hat. Iꞌewyte yt uwe i toꞌe kuap — Eipe Pauru misetꞌok toset wuat e hat. Series,  Iꞌewyte uimi­ꞌa­tu­setꞌok koꞌi tukup­teꞌen itote uhyt Etewana yat piaria yn maꞌato miꞌi hawyi uimi­ꞌa­tu­setꞌok koꞌi yt uwe i itote."
46,1,17,Pywo ti Aika­ꞌiwat Iesui yt uipo­ꞌoro i miitꞌin setꞌok setꞌok hamo maꞌato tehay wakuat moherep hamo yn uipo­ꞌoro tehay wakuat enoi wuatꞌi puoria piat hamo yn e. Miꞌi hawyi atiꞌa­tu­muꞌe haty wo aikotã Aika­ꞌiwat ikuꞌuro aika­wiano hap ariaꞌyp posak ete hap yn uhehay. Yt aremõ­typot teran i maꞌato ahenoi aikotã Aipo­rekuat nuat Tupana Mipo­ꞌoro ikuꞌuro ariaꞌyp posak etiat hap yn ahenoi teran. Pyno ti yt miitꞌin miky­ꞌesat ewy hin i ti atimo­herep katu­pono aremõ­typot uhehay se wywo hap hawyi yt hesaika hin i uhehay Tupana wanẽtup hawe.
46,1,18,Taꞌi ariaꞌyp posak etiat Iesui ikuꞌuro ahetianuat enoi hap ti yt hee hin i mekewat hoꞌo­wasat rakaria pe — Yt eweꞌeg hin i ti iꞌatuꞌe neꞌi ahepe. Maꞌato aito Iesui miky­ꞌeria pe ti hee kahato raꞌyn katu­pono watikuap taꞌyn hesaika kahato mekewat sehay hap.
46,1,19,Aikotã saꞌa­wyꞌi yianmiaria Tupana ehay moherep haria teꞌe­roꞌe hap ewy — Meiũran ti aru atimoma raꞌyn eiweꞌeg kahato hap — Uito poꞌog kuap hat wuatꞌi kawiat hap e. Atimo­weityk ti aru miitꞌin weꞌeg hap yt nakuat i koꞌi e. Miꞌi hawyi — Uito atikuap poꞌog e haria yt uwe i topy­huꞌat e Tupana saꞌa­wyꞌi tehay moherep hat Isaia  piat pe.
46,1,20,Aikope aru tukup­teꞌen — Wuatꞌi etiat kuap haria uruto e haria e. Aikope aru tukup­teꞌen wuatꞌi sehay kuap haria. Aikope tukup­teꞌen mekewat iraniaꞌin akit taꞌa­tuehay wuat haria. Taꞌi yt aikope i ti aru katu­pono iꞌatuwat iꞌatu­weꞌeg hap Tupana tiꞌakit yne raꞌyn. Miꞌi hawyi miitꞌin weꞌeg hap topy­huꞌat wuatꞌi miꞌakit akit wo raꞌyn.
46,1,21,Katu­pono saꞌa­wy­ꞌiwuat weꞌeg kahato haria ikuap teran Tupana maꞌato yt putꞌokꞌe i iꞌatu­weꞌeg hap Tupana kuap hamuat hap. Katu­pono koitywy Tupana tiky­ꞌesat kahato mekewat yt iꞌatu­weꞌeg i hap kaipywiat ariaꞌyp posak etiat neꞌi ikuꞌuro rakat mohey haria eheha­kye­raꞌat hamuat hap. Poꞌog Tupana iweꞌeg miitꞌin kai Katu­pono Tupana miky­ryꞌi wo toĩneꞌen miitꞌin weꞌeg kahato hap e.
46,1,22,Mio tã iꞌatuꞌe Iuteu ywania — Etomo­herep to iwato kahato mesuwe uruepe Tupana esaika hap uruepiat emohey hamo miꞌi pote ti aru uruimohey en iꞌatuꞌe wati­ꞌa­tu­mo­herep Iesui iꞌatuepe turan. Maꞌato Kereku ywania miꞌiria — Etimo­herep uruepe ehay iweꞌeg kahato hawyi uruimohey Iesui etiat iꞌatuꞌe. Maꞌato miꞌiria pe — Iesui yn aheha­kye­raꞌat kuap urutoꞌe. Iesui yn ikuꞌuro ariaꞌyp posak ete ahetiano e hap uruhenoi Iuteu ywania pe Kereku ywania pe yt ihay see hin i pytkai taꞌa­tu­puẽti Iuteuria ywania. Miꞌi hawyi ti Kereku ywania miꞌiria mekewat sehay ti yt weꞌeg hin i hat ehay iꞌatuꞌe ahepe. Maꞌato aito Tupana miꞌai­roria ete ti Iuteu ywania sio Kereku ywania ti mekewat sehay Iesui ikuꞌuro ariaꞌyp posok ete aiku­ꞌuro hap u hamo hap hesaika kahato topy­huꞌat aheha­kye­raꞌat hamo. Taꞌi wato­mohey mekewat sehay Iesui etiat hawyi aheha­kye­raꞌat hap toĩneꞌen. Pywo ti rat Iesui ti Tupana esaika hap wywo iweꞌeg hap wywo toiꞌa­tue­ha­kye­raꞌat kuap wuatꞌi miitꞌin watoꞌe.
46,1,25,Katu­pono mekewat Tupana weꞌeg hap poꞌog iweꞌeg torania aiweꞌeg hap kai watoꞌe. Katu­pono Tupana tuwe­ky­ryꞌi pote poꞌog iweꞌeg torania mesu­wiaria weꞌeg hap koꞌi kai haype watoꞌe. Katu­pono Tupana perupꞌi hap ti poꞌog hesaika mesu­wa­rotiat hesaika rakaria kai watoꞌe yn ahehay.
46,1,26,Taꞌi uheka­tu­wyria koitywy ti watikuap kahato aikotã Tupana tiꞌairo yt weꞌeg i haria temiitꞌin sese wo hap. Saꞌa­wyꞌi aiꞌairo temiit no turan yt aiweꞌeg hin i te turan aiꞌairo. Iꞌewyte yt typyꞌi hin i iwatoꞌin nakaria toiꞌairo temiit no mesuwe. Iꞌewyte yt typyꞌi hin i hesaika rakaria toiꞌairo temiit no. Maꞌato miꞌi pytkai aiꞌairo temiit no torania kaipyi.
46,1,27,Maꞌato toiꞌairo yt weꞌeg i haria temiit no typyꞌi kahato. Miꞌi tã tutunug hawyi toiꞌa­tu­mohit kahato — Uito poꞌog weꞌeg hat e haria. Iꞌewyte ti Tupana tiꞌairo miitꞌin emiit temiit no typyꞌi kahato. Miꞌiria kaipyi ti toimohit — Uito poꞌog torania kai e haria. Taꞌi ihaky­ꞌeꞌi rakaria yt uwe mikyꞌe i koꞌi miit emiit koꞌi yt iwato hin i rakaria yn ni toiꞌairo temiit sese wo. Iꞌewyte yt kat sehapap i hap koꞌi wyti toiꞌairo temiit no. Iꞌewyte yt uwe mikuap i koꞌi ti satek takaria toiꞌairo temiit no. Miꞌi hawyi ti — Uruto poꞌog e haria yi kai neꞌi raꞌyn teꞌe­ro­py­huꞌat katu­pono hemiitꞌin sese teꞌe­ru­wa­nẽtup kahato imienoi kape.
46,1,29,Eweikuap apo kat pote Tupana tiꞌaro temiitꞌin no paaꞌe haria. Pyno ahenoi teran ehepe. Tupana tiꞌa­tu­ꞌaro temiit no miit hit koꞌi katu­pono yt toiky­ꞌesat aru atipy pe tuwe­mo­wato rakaria. Yt toiky­ꞌesat itote — Uito poꞌog uhewaku torania kai pote Tupana uiꞌairo temiit no e haria. Yt toiky­ꞌesat i itote — Uito poꞌog pote Tupana uiꞌairo saꞌa­wyꞌi tehay moherep hamo e haria katu­pono mio tã e haria Tupana mõpy­ꞌahak haria tukup­teꞌen e.
46,1,30,Aito ti Aipo­typot Iesui mohey haria pote Tupana ainug Tosa­ꞌyru wywo wẽtup miit ewy. Saꞌa­wyꞌi yt aiweꞌeg hin i pytkai mesup aiweꞌeg kahato katu­pono Iesui amyãtym toĩneꞌen aipiit pakup we hawyi Iesui weꞌeg hawuo wahe­wyry mesup. Saꞌa­wyꞌi yt ahehay kuap i Tupana wywo maꞌato mesep Iesui wẽ aipiit pe pote ahehay kuap kahato Tupana wywo. Koitywy watoĩ­neꞌen Iesui piit ewy mesu­wa­rote. Miꞌi pote wato­py­huꞌat Tupana saꞌy­ruꞌin koꞌi Tupana saki­ꞌytꞌin koꞌi mesuwe. Miꞌi pote wato­py­huꞌat Tupana ywania ewywuat mesuwe.
46,1,31,Yt naku i watoꞌe aiwepe pãi — Uito poꞌog Iraniaꞌin kai yt naku i watoꞌe aiwa­nẽtup hawe. Yt miꞌi tã hin i are. Poꞌog waku watoꞌe — Tupana ti waku poꞌog uikai waku watoꞌe. Miꞌi yn ni aipo­wyro kahato hat watoꞌe waku. Aikotã iꞌe hap ewy aru tutunug yne toꞌe hap waku watoꞌe aipe­rupꞌi hap wywo. Uito ti miitꞌin yt naku i rakat maꞌato Iesui miꞌairo kahato. Uito ti Pauru.
46,2,1,Uiwy­riaꞌin tawa Kurintiu piaria taꞌi mekewat eꞌat pe saꞌa­wy­ꞌite areto ehowawi eimuꞌe hamo turan areĩneꞌen eipy­ꞌa­setpe. Woro­ho­ꞌo­muꞌe kahato Tupana mimo­herep ok tã. Tupana miky­ꞌesat ewy yn woro­ho­ꞌo­muꞌe yt uhehay niatpo hin i atunug eimuꞌe hap ete. Mio tã are uiwepe — Mesuwe Iesui yn atimo­herep miitꞌin me hawyi iraniaꞌin ehay atiwaure yne. Aipo­typot ete yn aru uhehay areꞌe uipyꞌa pe. Aikotã Aika­wiano ariaꞌyp posak ete ikuꞌuro hap yn aru uhehay wo atimo­herep tawa Kurintiu piaria pe areꞌe uiwepe.
46,2,3,Saꞌa­wyꞌi te areĩneꞌen eipy­ꞌa­setpe turan uipiit yt hesaika hin i hawyi uityry popuo woro­ho­ꞌo­muꞌe paaꞌuiꞌe popuo woro­ho­ꞌo­muꞌe turan.
46,2,4,Yt ihay se hin i hap ewy woro­ho­ꞌo­muꞌe. Miitꞌin ehay see hap yt ewy i woro­ho­ꞌo­muꞌe maꞌato Tupana Pãꞌãu esaika hap kaipyi woro­ho­ꞌo­muꞌe. Miꞌi hap ewy pytkai ti Tupana Pãꞌãu esaika hap topy­huꞌat uhehay moesaika hamo. Miꞌi pote miꞌi hawyi — Pywo pywo eweiꞌe eipyꞌa pe uhehay tyry wywo pytkai. Miꞌi hawyi Iesui mohey haria eweikup­teꞌen Tupana esaika hap kaipyi. Yt eweipuẽti hin i eimohey Tupana piat hap miitꞌin iꞌatuehay weꞌeg hap kaipyi.
46,2,6,Maꞌato iraniaꞌin Iesui mohey haria wo topot­mu­ꞌeria hawyi atiꞌa­tu­muꞌe miꞌiria uhehay wo — Iweꞌeg kahato rakat iꞌatuꞌe uhetiat pe. Maꞌato uito yt mesu­wa­ro­tiaria weꞌeg hap kaipyi uhehay yt ahiag weꞌeg hap kaipyi i. Mesu­wa­ro­tiaria ti koitywy iꞌatu­weꞌeg kahato maꞌato yt iꞌatu­weꞌeg hin i Tupana wanẽtup hawe. Meiũran Tupana timoma yne aru iꞌatu­weꞌeg hap hawyi yt topy­huꞌat hin i aru iꞌatukai. Maꞌato uito atiꞌa­tu­muꞌe Iesui mohey haria Tupana weꞌeg hamo yn. Yt miitꞌin mikuap kaipyi hin i atiꞌa­tu­muꞌe maꞌato mekewat weꞌeg hap Tupana kaipywiat yn wo atiꞌa­tu­muꞌe torania miꞌiria. Maꞌato iraniaꞌin yt kuap i hap ewy mesuwat sehay uimi­mo­herep kat pote uhehay sehay yianmiat ewywyat aikotã saꞌa­wyꞌi Tupana aiꞌairo mesuwat yi nug hap eꞌyianmete hap ewy. Tupana poꞌog iweꞌeg more­kuaria kai katu­pono more­kuaria weꞌeg hap yt putꞌokꞌe i Tupana Mipo­ꞌoro Aipo­rekuat nuat weꞌeg hap ete. Maꞌato teꞌe­ru­weꞌeg pote kat pote som taꞌa­tu­ꞌauka Aipo­typot ariaꞌyp posak ete. Aikotã Tupana toꞌe Saꞌa­wyꞌi hap ewy — Mekewat uikyꞌe haria pe atum neran uiminug wakuat poꞌog ikahu torania miitꞌin akasa hap koꞌi kai ikahu rakat e. Atum neran uhemiitꞌin me wakuat sese e. Yt teke i te iꞌatu­wa­nẽtup hawe ikahu hap e. Miꞌi hap ti atum neran uikyꞌe haria pe e Tupana saꞌa­wyꞌi Isaia  pe.
46,2,10,Miꞌi pote koitywy watikuap taꞌyn mekewat ikahu rakat Tupana miium. Maꞌato aito yn watikuap. Taꞌi Ipãꞌãu ti ahepe imoherep taꞌyn. Katu­pono Tupana Pãꞌãu me heremo yne minug koꞌi heremo yne raꞌyn. Iꞌewyte migꞌi wuat yt uwe mikuap i koꞌi toikuap. Iꞌewyte toikuap yne kat hamuat kat hamuat Tupana Pãꞌãu minug koꞌi. Miꞌi pote aimuꞌe torania ete tepiat ikuap hap ok tã.
46,2,11,Aipo­typot ti miit aipiit ewywuat sese e. Miꞌi hawyi Miꞌi Miit wanẽtup hap watikuap toĩneꞌen aipiit pe Iesui Pãꞌãu pote. Miꞌi pote watu­wekuap Iesui pãꞌãu sese toĩneꞌen aipiit pe. Miꞌi hap ewy Tupana wywo Tupana toĩneꞌen Ipãꞌãu. Miꞌi ti ikuap yne tuwetiat.
46,2,12,Koitywy toĩneꞌen naꞌyn Tupana Pãꞌãu aipiit pe. Miꞌi hawyi Tupana Mipo­ꞌoro Iesui pe — Ereke ro watoꞌe hawyi teke raꞌyn. Miꞌi hawyi Ipãꞌãu kaipyi watikuap yne Tupana Pãꞌãu pyꞌa piat ewy. Maꞌato iraniaꞌin mesu­wa­ro­tiaria kai wẽtup mãꞌãu neꞌi yt aiwat ewy hin i raꞌyn.
46,2,13,Miꞌiria ti wẽtup mãꞌãu ahiag wanuat wanẽtup hap ewy tukup­teꞌen. Miꞌi pote wẽtup sehay iꞌatuete wuatꞌi mikuap ewy miꞌiria weꞌeg hap. Miꞌi pote iꞌatuepe uruweꞌeg kahato katu­pono Tupana Pãꞌãu ti wẽtup sehay wo raꞌyn aimuꞌe. Miꞌi hawyi aiwẽ pyi wẽtup sehay raꞌyn tuwẽtem sehay pywuat sese yn naꞌyn. Miꞌi pote aimi­mu­ꞌeria Tupana Pãꞌãu eiam kahato wo tukup­teꞌen hawyi pywo iꞌatuꞌe ahehay pe. Maꞌato iraniaꞌin yt Tupana Pãꞌãu yt eiam i koꞌi ti — Yt iꞌatuꞌe neꞌi Tupana ehay pywuat aiwẽ piat ete katu­pono miꞌiria yt kat kuap i Tupana miium Topãꞌãu wakuat kaipywiat. — Yt kat hamo i ehay iꞌatuꞌe Tupana pe. Taꞌi aimienoi Tupana Pãꞌãu kaipywiat ete ti teꞌe­ru­we­ky­ryꞌi neꞌi. Yt taꞌa­tukuap i kahato Tupana miium koꞌi ikahu rakat pytkai katu­pono Tupana Pãꞌãu yt toĩneꞌen i iꞌatu­pyꞌa pe ikuap hamuat. Maꞌato aipiit pe toĩneꞌen Tupana Pãꞌãu pote watikuap kahato waku sese rakat sehay pywo rakat iꞌewyte yt naku i hap watikuap yne.
46,2,16,Katu­pono miitꞌin mesu­wa­ro­tiaria yt tikuap i kahato kat hamo Tupana tunug tomi­ky­ꞌesat koꞌi. Aikotã toꞌe iwan me hap ewy — Taꞌi yt uwe i ti ikuap Aika­ꞌiwat wanẽtup hap. Taꞌi yt uwe i ti inãpin kuap e Isaia tomiwan me. Yt uwe i Tupana wanẽtup hap kuap hat toĩneꞌen e Isaia  pe. Watikuap kahato mesup katu­pono Aika­ꞌiwat Iesui wanẽtup hap aikai kahato toĩneꞌen mesup. Iesui wanẽtup hap toĩneꞌen aipyꞌa pe aiwa­nẽtup hawe hawyi Tupana mikuap koꞌi toĩneꞌen wy aipyꞌa pe katu­pono Iesui Toꞌywot ewywuat wanẽtup hat toĩneꞌen aipãꞌãu me aipyꞌa pe e. Tupana mipo­ꞌoro sese Pauru uito are.
46,3,1,Uiwy­riaꞌin tawa Kurintiu piaria saꞌa­wyꞌi Uito Pauru ahenoi teran Tupana ehay ehepe saꞌa­wyꞌi uheĩneꞌen itote turan maꞌato tig mekewat eꞌat pe yt ahenoi kuap i Tupana Pãꞌãu miky­ꞌesat ewywuat hãpyk poꞌog nakat katu­pono eipe yt Iesui mohey haria yt ewy hin i te eiwa­nẽtup hap. Mesu­wa­rotiat wanẽtup hap ewy yn eipe eweikup­teꞌen katu­pono kurin kat ewy Iesui mohey hap toĩneꞌen eikai mekewat eꞌat pe.
46,3,2,Saꞌa­wyꞌi eipe hirakat hit ewy eweikup­teꞌen mi hy yn u haria ewy aikotã hirakat yt tuꞌu kuap i te ipuꞌi kãꞌã hap ewy eweikup­teꞌen Tupana ehay yt ewetunug yne kuap i te pote. Miꞌi hawyi woro­ho­ꞌo­muꞌe potꞌi teran Tupana mikuap eikyꞌe hap ok tã. Maꞌato ahenoi hawyi yt eweikuap kuap i. Maꞌato iꞌewyte koitywy yt eweikuap i uiꞌe hap koꞌi eimuꞌe hap.
46,3,3,Katu­pono eweikup­teꞌen mesu­wa­rotiat wanẽtup haria ewy yn. Eiwu­ꞌuka wuꞌuka eiwo­ꞌope sehay hit no. Miꞌi hawyi ehaꞌy­wywi eweikup­teꞌen eiwo­ꞌope aikotã mesu­wa­ro­tiaria yt Iesui mohey i haria eko ewy eweikup­teꞌen.
46,3,4,Mio tã eweiꞌe eiwo­ꞌope — Uruto ti Pauru mohey haria maꞌato iraniaꞌin — Uruto ti aimuꞌe hat Aporu mohey haria eweiꞌe. Miꞌi hawyi eiwu­ꞌuka wuꞌuka at kaꞌap mio tã eiꞌe eiwo­ꞌopiat hamo. Yt naku i miꞌi tã eweiꞌe katu­pono miꞌi tã neꞌi pote mesu­wa­ro­tiaria yt Iesui mohey i haria ewywuat eiwe­wa­nẽtup. Maꞌato areꞌe ehepe — Uito ti Pauru Tupana yn eropat hat sese iꞌewyte eimuꞌe hanuat are. Aporu iꞌewyte Tupana yn eropat hat. Kat hamo pyno — Aimuꞌe hat Pauru mohey haria uruto eweiꞌe. Saꞌa­wyꞌi woro­ho­ꞌo­muꞌe eipe miꞌi hawyi Iesui mohey haria wo eweikup­teꞌen uiꞌewy eweimohey pote are. Aika­ꞌiwat emiitꞌin sese uruto urutunug urupo­ꞌoro hap ok tã yn. Uito areĩneꞌen hãꞌỹi koi hat Tupana ehay wo ewy woro­ho­ꞌo­muꞌe mekewat eꞌat pe. Miꞌi turan aimuꞌe hat Aporu putꞌokꞌe itote eimuꞌe hamo hap ewy hawyi toihuꞌi huꞌi uimikoi iãꞌỹi hap ewy hawyi iꞌatutag naꞌyn Tupana esaika hap wywo. Maꞌato Tupana yn ni aimotag kuap tomohey hamuat hap ete. Miꞌi tupono waku Tupana yn wati­mõ­typot hãꞌỹi nug hat iꞌewyte iꞌyp moehaĩte hat. Yt naku i wati­mõ­typot ikoi hat neꞌi are. Iꞌewyte yt naku i wati­mõ­typot ihuꞌi huꞌi hat neꞌi. Poꞌog waku imotag kuap hat wato­mohey haty wo. Meiũran aru Tupana tum ahepe aipotpap hap saꞌup. Tutum ahepe haꞌup aikotã aipotpap hap ok tã aru. Iꞌewyte iwato aipotpap pote iwato tutum yt pote kurin tutum. Pyno tukup­teꞌen aitoria hãꞌỹi koi haria ewy hawyi iraniaꞌin ihuꞌi huꞌi haria ewy maꞌato saꞌup ium hat sese Tupana. Pyno aito Tupana eropat haria Aikotã wẽtup ok etiat motpap nug haria ewy aito.
46,3,10,Eipe Tupana mõtypot yat ewy eweikup­teꞌen. Uito Tupana mõtypot yat ãkukag moꞌam hat ewy Uipo­ꞌoro hat miky­ꞌesat ewy are. Hãpyk kahato atunug wuatꞌi nug kuap hat ewy. Waku yne hawyi iraniaꞌin inug ipiit. Iꞌewyte iraniaꞌin iꞌahik yi wo hap ewy. Miꞌi hap ewy atunug ehepe are. Katu­pono Tupana toꞌe — Eiweꞌeg wo o ewetunug uiꞌyat nug hap ete waku uiꞌe hap ewy ewetunug o e ahepe. Miꞌi pote waku wati­ꞌa­tu­muꞌe miitꞌin hãpyk kahato ihay pywuat nuat yn. Aika­ꞌiwat Iesui iꞌapy­ꞌyha ewywuat kahato. Iꞌapy­ꞌyha watopag yi pe aiꞌyat moheg hamuat hawyi aiꞌyat yt taꞌat hin i. Miꞌi hap ewy ti Aika­ꞌiwat Iesui watopag aiꞌa­py­ꞌyha wo hawyi watoĩ­neꞌen wuatꞌi eꞌat pe. Yt karãpe i wataꞌat aria pe. Iesui yn Tupana Miꞌairo Aheha­kye­raꞌat hat. Yt naku i watoꞌe iraniaꞌin me — Yt Iesui yn i ti aheha­kye­raꞌat hat maꞌato toĩneꞌen wẽtup ok aheha­kye­raꞌat hat watoꞌe neꞌi yt naku i watoꞌe.
46,3,12,Eimuꞌe haria ti aiꞌyat nug haria ewy tukup­teꞌen. Toĩneꞌen aiꞌyat nug kuap kahato haria ewy miꞌiria aiꞌyat nug nu kawiat ewy iheg nakat nu Uru kawiat nu Parata kawiat getap nug haria ewywuat aimuꞌe hãpyk Tupana ehay sese etiat haria ewywuaria maꞌato iraniaꞌin aimuꞌe haria aiꞌyat nug haria yt iheg hin i nug hap ewy tutunug. Yt toĩneꞌen motꞌi hin i iꞌatu­minug koꞌi nupiꞌa miꞌu wo hap ewy taꞌa­tunug aiꞌyat ikaha wen maꞌato meremo yt ikahu i hap ewy topy­huꞌat. Miꞌiria taꞌa­tunug aiꞌyat meremo upip kawiat hawyi ikahu wen wẽtup ewaty hawyi hatꞌe hap ewy topy­huꞌat. Miꞌiria ewywuat aimuꞌe ikahu kahato maꞌato taꞌa­tu­wa­nẽtup hap kaipyi aimuꞌe yt Tupana ehay sese kaipyi hin i aimuꞌe hawyi wato­mohey iꞌatu­wa­nẽtup hawyi meremo waku maꞌato wẽtup ewaty hawyi aiꞌyat nem nakat hap ewy topy­huꞌat hap ewy. Karãpe putꞌokꞌe Aiopo­typot Iesui hawyi toimo­herep aru wuatꞌi miitꞌin me iꞌatu­minug sio waku sio yt hap. Sio watunug iheg nakat sio yt e. Tohãꞌãg yne aiminug koꞌi mekewat eꞌat pe sio iheg nakat nu ewy sio ariaꞌyp kawiat neꞌi hap kuap hamo.
46,3,14,Waku watunug Tupana mõtypot yat iheg kahato rakano nu kawiat ewywuat. Miꞌi hawyi aria putꞌokꞌe itote hawyi aria yt tuꞌu kuap i. Miꞌi hawyi Tupana tuwehum aiminug iheg nakat nuat toꞌyatnug mote.
46,3,15,Maꞌato aria tuꞌu neꞌi hawyi yt kat hamo i topy­huꞌat yt kat hamo i aipotpap. Watoĩ­neꞌen aru Tupana mieha­kye­raꞌat no wen maꞌato aipotpap saꞌup aipo pe yt kat i katu­pono aiminug aria tuꞌu yne. Yt kat i topy­huꞌat Tupana kapiat aipotpap hap watunug saꞌag neꞌi pote.
46,3,16,Eweikuap apo Tupana Pãꞌãu yat sese eipe hap sio yt. Taꞌi Tupana yat sese koꞌi ti eipe. Tupana Pãꞌãu eiam torania imohey haria Iesui kaipywiat haria. Maꞌato uwe uwe — Tupana yat moma teran e hat Tupana mimoma wo neꞌi aru topy­hyꞌat. Katu­pono Tupana yat no yn waku aipiit topy­huꞌat aikotã Tupana ewaku hap ewy yn waku wato­py­huꞌat. Aito ti Tupana yat sese ewy watoĩ­neꞌen.
46,3,18,Yt naku i watu­we­maꞌat neꞌi Tupana yat — Uito poꞌog iraniaꞌin kai e hap mo. Miꞌi tã neꞌi watunug mote miitꞌin iraniaꞌin yt kat kuap i haria ewy neꞌi watu­wa­nẽtup. Waku watipun — Uito poꞌog e hap pya aikai. Paaꞌwa­toꞌe pote Tupana toꞌe ahepe — Eiweꞌeg kahato rakaria eipe e ahepe miitꞌin miky­ryꞌi hamuat watoĩ­neꞌen pytkai. Iꞌatu kahato mesuwat yi tote — Uito poꞌog uiweꞌeg e haria maꞌato Tupana wanẽtup hawe yt kat i kuap haria ewy miꞌiria — Uito uiweꞌeg kahato iꞌatuꞌe pytkai. Miwan me mio tã toꞌe — Uito poꞌog uiweꞌeg e haria teꞌe­ru­we­maꞌat neꞌi taꞌa­tu­weꞌeg saꞌag hamo hawyi taꞌa­tu­weꞌeg poꞌog hap suki ewywuat topy­huꞌat taꞌa­tu­ꞌauka hamo pira ewy e Tupana saꞌa­wyꞌi miwan me.
46,3,20,Mio tã e haria pe Tupana toꞌe — Uito poꞌog uiweꞌeg iraniaꞌin kai eweiꞌe pytkai yt kat hamo i eiweꞌeg hap e Tupana.
46,3,21,— Aito hekat rakaria ewy katu­pono Aiꞌywot Tupana sakpoꞌe hekat rakat pote. Yt kat i ahekat mesu­we­pytkai hekat rakaria watoĩ­neꞌen wuatꞌi eꞌat pe. Yt naku i watu­we­mõ­typot — Uito poꞌog nakat e hap aiwa­nẽtup hawe. Yt naku i watu­wehum miitꞌin minug teꞌe­ru­we­kai­pywiat ete katu­pono torania aiwat aiminug wuat koꞌi Tupana piat aipo­wyry hap. Uito Pauru maꞌato areĩneꞌen eimuꞌe eiwanuat hamo raꞌyn. Iꞌewyte aimuꞌe hat Peteru aiwanuat re wy aimuꞌe hat Aporu aiwanuat aimuꞌe hap tutum. Katu­pono yne yne Tupana minug aipo­wyro hamuat toĩneꞌen. Tutum aipo­wyro aiku­ꞌuro turanuat aipo­wyro hamo. Koran mũki­ꞌite wuatꞌi eꞌat pe aipo­wyro. Taꞌi iꞌewyte mesup iꞌewyte mũki­ꞌite eꞌihotꞌok pe turan toĩneꞌen kahato aipo­wyro hano. Miꞌi pote hekat rakaria sese ewywuat watoĩ­neꞌen aito. Aito iꞌewyte aiku­ꞌuro wen iꞌewyte mesup iꞌewyte mũki­ꞌite iꞌewyte eꞌihotꞌok hap ewy.
46,3,23,Katu­pono Aika­ꞌiwat Iesui wanuat watoĩ­neꞌen. Aika­ꞌiwat Iesui toĩneꞌen Tupana wanuat. Miꞌi pote yne aito Tupana wuanuat watu­kup­teꞌen. Uito Iesui emiit Pauru are.
46,4,1,Uiwy­riaꞌin uruto ti Tupana potpo­ꞌo­roria pote waku ti eiwa­nẽtup urumienoi kape — Miꞌiria wyti Aipo­typot eropat haria sese waku eweiꞌe. Miꞌiria wyti yt aimikuap i Tupana etiat moherep haria waku eweiꞌe uruepiat pe.
46,4,2,Karãpe watu­we­potpap Aika­ꞌiwat potpap nug hap ete turan waku kahato watunug iꞌe hap ewy. Waku watunug imiky­ꞌesat ewy. Miꞌi hawyi watoĩ­neꞌen heropat kuap sese haria wo aito.
46,4,3,"Iraniaꞌin eipy­ꞌa­setpe tukup­teꞌen — Miꞌi wakuat kahato iꞌatuꞌe uhepiat pe. Iraniaꞌin — Yt naku i iꞌatuꞌe uhepiat pe. Maꞌato ti uito yt atikat i miitꞌin kaipyi — En ni waku e hap katu­pono — En ni waku kahato e hap Tupana kaipyi atiky­ꞌesat. Koitywy yt areꞌe i uiwepe uiwa­nẽtup hawe — Uito waku uito yt naku i yt areꞌe i uiwepe maꞌato atikat kahato Tupana piat uikuap hap — En waku e hap. Karãpeĩ yt kat i uiwe­mõti hawe pytkai — Pyno waku kahato uito areꞌe uiwa­nẽtup hawe maꞌato Tupana yn ikuap sio uito waku sio yt hap. Sio atunug waku tope sio yt nakuap i atunug. Series, "
46,4,5,Karãpeĩ Aika­ꞌiwat putꞌokꞌe atipy kaipyi miitꞌin patꞌok patꞌok hamo hap eꞌat pe ti aru Tupana tomo­herep aru wuatꞌi pe aiwa­nẽtup saꞌag hap sio watunug waku tope sio yt hap sio tomõ­typot haria watoĩ­neꞌen sio watu­we­mõ­typot neꞌi sio miitꞌin mõtypot haria aito. Taꞌi mekewat eꞌat pe watikuap taꞌyn Tupana kaipyi — En ni waku e hap sio yt hap watikuap taꞌyn mekewat eꞌat pe — Uito waku aiꞌe pytkai aito waku aiꞌe pytkai.
46,4,6,Miꞌi hap ewy ti uruto uiwy­riaꞌin. Uito Pauru eimuꞌe hat iꞌewyte Aporu toĩneꞌen itote eimuꞌe hat. Waku eiwa­nẽtup kahato urehay kape katu­pono wẽtup ehay yn urutoꞌe Iesui etiat yn uruimuꞌe eipe. Pyno atiky­ꞌesat kahato uruꞌewy eweikup­teꞌen wẽtup sehay yn moherep haria Iesui moherep haria uruto ewy uruhãiku ewywuat urupusu ewywuat waku eweikup­teꞌen hap atiky­ꞌesat urupot­mu­ꞌeria. Urumi­muꞌe wẽtup ok yn uruto typy ok pytkai. Yt naku i eweiꞌe Uito Pauru mimuꞌe hawyi wẽtup ok — Uito yt Pauru upi i maꞌato uito Aporu upi uito pãi an yt naku i eweiꞌe katu­pono Aporu uito wẽtup miit ewy hawyi wẽtup sehay yn eimuꞌe Iesui Aimi­mõ­typot moherep hap yn uruehay. Yt naku i wati­mohit wẽtup ok aimuꞌe hat hawyi yt naku i watunug wẽtup ok aimuꞌe hat Tupana wo e.
46,4,7,Miꞌi pote kat hamo watoꞌe iraniaꞌin me — Uito poꞌog ekai katu­pono Tupana tum ahepe tomi­sepap kuap nug kuap hap. Yt aiwewi i watikuap wuatꞌi nug hamuat maꞌato Tupana miium kaipyi wahepap maꞌato yt pote yt kat i aikai. Pyno kat hamo ten — Uito poꞌog waku eikai watoꞌe aipyꞌa pe.
46,4,8,Koitywy — Uruto poꞌog eweiꞌe katu­pono uruikuap yne eweiꞌe. Taꞌi Miitꞌin muꞌe haria akag wo urutu­kup­teꞌen eweiꞌe. Ikap kahato rakaria ewy urutu­kup­teꞌen mesup pote yt kan hamo i urupoi poꞌog Tupana ehay mesup uruikuap yne raꞌyn mote eweiꞌe eipyꞌa pe yt iweꞌeg i haria ewy. Pywo pote waku uimuꞌe waku Aporu muꞌe haria wo eweikup­teꞌen maꞌato yt pywo hin i eweiꞌe eipyꞌa pe. Hira­karia ewy te eweikup­teꞌen eiwa­nẽtup hawe.
46,4,9,Uruto urutu­kup­teꞌen wuatꞌi muꞌe hamo Tupana mipo­ꞌoro sese koꞌi uruto. Maꞌato miꞌi pytkai eimi­mohit koꞌi wo urutu­kup­teꞌen poꞌog yi kape wuatꞌi kai wuatꞌi miitꞌin wanẽtup hawe urutu­kup­teꞌen. Iraniaꞌin uruꞌauka teran urukuasa teran urumohit teran wuatꞌi ehamo miitꞌin ehamo iꞌewyte atipy piaria ehamo urumohit turan.
46,4,10,Miꞌi pytkai Aipo­typot Iesui moherep hap ete yt urupohep hin i miitꞌin teꞌe­ru­we­ky­ryꞌi teran uruete pytkai. Maꞌato ehete yt uwe i teꞌe­ru­we­ky­ryꞌi uruetiat ewy. Miꞌi pote — Uruto poꞌog Aipo­typot emiit eweiꞌe. Uruweꞌeg poꞌog iraniaꞌin kai eweiꞌe. Uruto imohey pakup kahato haria eweiꞌe. Taꞌi uruwa­nẽtup hawe eipe ipakup kahato koꞌi. Maꞌato uruto miitꞌin mimohit koꞌi wo uruto­py­huꞌat.
46,4,11,Koitywy hesyꞌat rakaria wo urutu­kup­teꞌen. Urute­ꞌyꞌu kahato uruhe­wyry hap upi. Uruesokpe koꞌi hiot hiotꞌe rakat. Miitꞌin miꞌa­hy­kahyk koꞌi uruto. Yt kat i iꞌyat rakaria uruto. Kowoꞌi kowoꞌi uruewyry yt urueꞌyni wywo i.
46,4,12,Urupotpap saꞌup hap kaipyi urutenuk. Karãpe miitꞌin urumohit taꞌa­tuehay wo haywi uruiꞌa­tu­poi­tynug miꞌiria uruehay wo. — Tupana etia­tu­mo­hãite no uruwa­nĩ­kaptia urutoꞌe at kaꞌap. Iꞌatue­haĩte hap urutum urusa­ty­ꞌi­sa­tyꞌi kahato miꞌiria pytkai. Urutoĩ­neꞌen motꞌi Iesui mohey hap wywo uruꞌakit taꞌa­tuehay wo kahato pytkai maꞌato uruto uruiwesat sehay iwese rakano yn. Mesu­wa­ro­tiaria mipun wuat uruto­py­huꞌat. — Waku urumi­mohit haria wo eweikup­teꞌen iꞌatuꞌe uruepe. Mio tã iꞌatuꞌe uruepe Tupana miꞌai­roria sese uruto pytkai.
46,4,14,Ahenoi yne mesup ehepe uiwy­riaꞌin uimiwan me. Yt atiky­ꞌesat i eiwe­mõti neꞌi uimiwan ete uhehay ete maꞌato eimoe­haĩte eiwa­nẽtup hawe yn woro­ho­ꞌo­nãpin. Aikotã wati­nãpin aimẽpyt ikyꞌe haype hap ewy woro­ho­ꞌo­nãpin mesuwe. Katu­pono uito areĩneꞌen eiꞌywot ewy katu­pono uiwẽ pyi eweikuap saꞌa­wyꞌi Aipo­typot Iesui etiat. Miꞌi hawyi eweimohey Iesui hawyi wuatꞌi eꞌat pe gupteꞌen haria uimienoi wakuat kaipyi Uimi­mo­herep kaipyi aikotã uimẽ­pytꞌin ewy eweikup­teꞌen. Toĩneꞌen iꞌatu kahato eimuꞌe haria eiꞌa­pykok haria Tawa Kurintiu piaria wen maꞌato wẽtup yn eiꞌywot hap ewy toĩneꞌen. Miꞌi ti uito Pauru rat katu­pono wuatꞌi iraniaꞌin eimuꞌe haria yianme sehay wakuat ahenoi ehepe Iesui etiat.
46,4,16,Miꞌi hawyi uipyꞌa pyi ahẽtup ehupi eweikup­teꞌen itote uiꞌewy kahato hamuat hap Aika­ꞌiwat Iesui mohey hamuat hap ete.
46,4,17,Atiky­ꞌesat kahato eipe uito ewywuaria Iesui mohey haria. Miꞌi pote atipo­ꞌoro eimuꞌe hat ehowawi Uito ewywuat Timoteu. Miꞌi ti uhaꞌyru sese wo ewywuat toĩneꞌen uiwa­nẽtup hawe. Uikyꞌe kahato miꞌi katu­pono yt karãpe i uimaꞌat hano toĩneꞌen. Miꞌi putꞌokꞌe itote hawyi toimo­herep ehepe eimi­waure aikotã woro­ho­ꞌo­muꞌe saꞌa­wy­ꞌiwuat hap koꞌi ete. Aikotã watoĩ­neꞌen ipakup takaria ewy yn naꞌyn wẽtup piit ewy Aika­ꞌiwat Iesui wywo hap ete. Aikope aikope miitꞌin tukup­teꞌen hap kape uruhenoi hawyi Iesui mohey haria wo uruepiat taꞌa­tu­nãpin hap ewy ipakup takaria wo raꞌyn tukup­teꞌen. Wẽtup miit ewy yn Iesui piit wywo tukup­teꞌen. Miꞌi hap ete eimuꞌe hamo atipo­ꞌoro uhaꞌyru Timoteu.
46,4,18,Saꞌa­wyꞌi urutuwat eipy­ꞌa­setpyi hawyi iꞌatu kahato wemõ­typot haria tukup­teꞌen eipy­ꞌa­setpe — Pauru yt taꞌaipok i iꞌatuꞌe haypiat haria.
46,4,19,Maꞌato araꞌaipok irane te Tupana tum muꞌap uhepe hawyi. Areĩneꞌen eipy­ꞌa­setpe hawyi atikat eipy­ꞌa­setpiat haria tukup­teꞌen. Miꞌi hawyi atikuap irane uwe uwe eipy­ꞌa­setpe Tupana mõtypot haria tukup­teꞌen. Tupana toĩneꞌen Aipo­typot no yt aiwẽ kaipywiat i — Uipo­rekuat no En ereĩneꞌen Tupana yt e hap kaipyi i maꞌato aipyꞌa pyi watunug imiky­ꞌesat ewy hap kaipyi Tupana toĩneꞌen kuap Aipo­typot no.
46,4,21,Waku areto eimo­pe­rupꞌi hamo sio eiꞌa­piheg hap mywo. Sio waku woro­ho­ꞌo­mo­pe­rupꞌi eikyꞌe hap mywo uiwese hap wywo sio aikotã eweiky­ꞌesat hap wywo areto ehewowi. Uito Pauru.
46,5,1,Koitywy ti wuatꞌi miitꞌin eikuap yt eiweꞌeg i hap ete meũpiaria. Taꞌi taꞌa­tu­he­noi­henoi kahato ti aikotã aheĩneꞌen hary­poria wywuat ihainiaꞌin wywuat hap koꞌi. Yt Iesui mohey haria ewy hin i eweikup­teꞌen hap taꞌa­tukuap taꞌyn. Maꞌato eipe poꞌog saꞌag yt nakaria i mekewat yt Iesui mohey i haria kai. Katu­pono uruikuap eipy­ꞌa­setpiat wẽtup ok toꞌywot eharyꞌi pakup toty pakup wywo toket hap.
46,5,2,Miꞌi hap ete ti yt tuwe­mõti hin i te maꞌato poꞌog ni uruto uruewaku toꞌe neꞌi saꞌag. Miꞌi hawyi eipe yt paaꞌe­weiꞌe hin i maꞌato — Waku miꞌi tã watunug eweiꞌe saꞌag. Uiwy­riaꞌin waku waire waire nug haria eweiꞌa­tu­ꞌywyk eiwe­ꞌa­tunug hap kaipyi.
46,5,3,Uipiit yt toĩneꞌen itote eipy­ꞌa­setpe wen maꞌato areĩneꞌen eipy­ꞌa­setpe uiwa­nẽtup hawe hap ewy miꞌi pote woro­ho­ꞌo­nãpin aikotã areĩneꞌen eipy­ꞌa­setpiat turanuat hap ewy. Taꞌi yt naku i kahato etunug ety hit eharyꞌi saꞌag wo mimi uhyt waku watoꞌe itote. Miꞌi pote waku eiwe­ꞌa­tunug yne eipe hawyi waku eweikaykay mekewat miit yt iweꞌeg i rakat ehewowi. Miꞌi tote ti toĩneꞌen aru Aipo­typot Iesui eipy­ꞌa­setpe iꞌewyte uipãꞌãu toĩneꞌen eiwywo. Miꞌi hawyi waku mekewat toꞌywot eharyꞌi wywuat get hat eweinãpin kahato — Pyno koitywy ahiag wanuat ereĩneꞌen waku watoꞌe tope. Miꞌi hawyi mono etoiat ro eminug saꞌag maꞌato yt etoiat i ewaire waire hap pote ikuꞌuro rakat no ereĩneꞌen waku watoꞌe tope. Maꞌato — Yt atoiat i uiwaire hap toꞌe pote waku watoꞌe Iesui pe — Pyno waku miꞌi miit piit ahiag miꞌauka wo topy­huꞌat maꞌato waku miꞌi miit pãꞌãu topy­huꞌat epo pe Iesui wuatꞌi eꞌat pe aikope Tupana toĩneꞌen morekuat no hap tote waku watoꞌe.
46,5,6,Pyno yt eiwe­ky­ryꞌi teiꞌo mekewat miit minug saꞌag ete. Yt naku i kahato watu­wehum miꞌi tã nug hat ete katu­pono mekewat miit topy­huꞌat mani puk ewywuat eipy­ꞌaset pe maꞌato eipe eweipy­huꞌat ipyre ewy. Miꞌi pote aikotã watopag ipyre mani puk pe hawyi toimorem yne mani puk hap ewy miꞌi hap ewy waku eweihep o mekewat miit saꞌag eipy­ꞌa­setpyi hawyi ti aru eweipy­huꞌat miit wakuaria ewywuat. Yt naku i hap yt mig hin i haria eipe. Pyno saꞌa­wy­ꞌi­wuaria Iuteuria tuwe­nõꞌẽ taꞌa­tue­wã­ni­kaptia yi Esituꞌin po kaipywiat turan iꞌatu­miꞌu man iteneg nakat yn iꞌatu­miꞌu yt kat i nem nakat ewy. Miꞌi ti yt kat i imoperup hap iꞌapuk hap nem nakat. Miꞌi yt ipyp takat i mekwat iꞌatueman. Miꞌi hap ewy koitywy aiwat aheman yt kat i ipyp hit hap imonem kuap hat. Pyno toꞌiro Iesui enuk hap kape yt kat i ipyp takat man aimiꞌu wywo hap ewy e. Pyno ti aimopyp hap ewywuat toĩneꞌen mekewat mani puk ewywuat mekewat aiwo­ꞌo­ma­ꞌatꞌi maꞌatꞌi hap ewywuat toĩneꞌen. Iꞌewyte man teneg ewywuat toĩneꞌen mekewat aiwo­ꞌo­kyꞌe hap ewywuat. Miꞌi yn waku saꞌa­wyꞌi aimiꞌu wo watu­wẽtem ye Esitu pyi turan yt kat i mani puk watioto kuap pote. Miꞌi man Tupana ehay pywo rakat yt kat i aheso hap wywo hap ewy. Miꞌi man ewywuat waku aimiꞌu wo katu­pono mekewat man puk aiwo­ꞌo­mo­pitpit hap ewywuat aiwo­ꞌo­tu­ꞌuka hap ewywuat watoꞌe saꞌa­wyꞌi. Waku poꞌog Tupana ehay sese wahenoi miitꞌin me yt kat i miitꞌin ehay heso hap wywo.
46,5,9,Saꞌa­wyꞌi atipo­ꞌoro uimiwan me einãpin hamuat — Yt naku i watunug aiwy ok sese wo Iesui mohey hat yt iweꞌeg i sese rakat wuatꞌi ihainia wywuat ieĩneꞌen hat wuatꞌi hary­poria wywo.
46,5,10,Tukup­teꞌen aipy­ꞌa­setpe mesuwat yi tote maꞌato iꞌatu kahato aiwy­riaꞌin yt Iesui mohey i haria yt naku i nug haria. Miꞌiria tukup­teꞌen yne eꞌat aikope aikope watoĩ­neꞌen hap tote ahewyry hap tote. Miꞌiria minug ewywuat yt naku i watunug katu­pono miꞌiria wuatꞌi hary­po­riaꞌin ihainiaꞌin wywo ieĩneꞌen haria. Aheka­reꞌen sereꞌak takaria tukup­teꞌen miꞌiria. Ahekat kyꞌewi yn aimaꞌat maꞌat neꞌi miꞌiria wuatꞌi eꞌat pe. Miꞌiria wuatꞌi tupa­naria mo wuat minug mõtypot haria. Yt naku i watunug miꞌiria ewywuat maꞌato waku wati­ꞌa­tuekyi miꞌiria Iesui mohey hap kape. Yt naku i watunug miꞌiria ahewa­nĩ­kaptia wo maꞌato poꞌog waku wati­wesat miꞌiria waku hap ewy. Maꞌato karãpe Iesui mohey hat watoĩ­neꞌen hawyi yt naku i watunug ne aikotã miꞌiria minug yt naku i hap koꞌi ewywuat. Maꞌato miꞌiria ewywuat watoĩ­neꞌen yt naku i nug haria te waku — Iesui mohey haria miꞌa­piheg wo wato­py­huꞌat. Yt naku i watunug ne yt naku i nug hap saꞌa­wy­ꞌiwuat ewy Iesui mohey haria aito hawyi. Maꞌato — Ewetoiat ro meimuẽwat koꞌi katu­pono miꞌi ewywuat watoiat pote watoĩ­neꞌen mesuwat yi tote waku pe.Koitywy atipo­ꞌoro ewawi wẽtup sehay. Toĩneꞌen eipy­ꞌa­setpe yt nakuap i nug hat — Uito Iesui mohey hat e hat maꞌato wuatꞌi wywo toĩneꞌen hewaire rakat miꞌi hat ewywuat yt eweiwesat wesat teiꞌo iꞌewyte yt erenuk teiꞌo iwywo. Iꞌewyte toĩneꞌen Iesui mohey hat maꞌato tupana iãꞌãkap kape toiwẽpap te toimohey te miitꞌin minug tupana toꞌi — Uito Iesui mohey hat wy toꞌe pytkai waku miꞌi miit kai waure wo waku watu­kut­p­teꞌen.
46,5,12,"Iꞌewyte Iesui mohey hat maꞌato miitꞌin mohit tehay wuat hat toĩneꞌen ne iꞌewyte sero­ꞌokꞌe hat iꞌewyte Iesui mohey hat maꞌato mahy kape toĩneꞌen imopẽꞌã rakat. Miꞌi hat waku wati­nãpin kahato aikotã saꞌa­wyꞌi Tupana toꞌe miwan me — Eweihep to eipy­ꞌa­setpiat yt naku i nug hat uimohey toꞌe pytkai e Tupana temiitꞌin me. Maꞌato iraniaꞌin mesu­wa­rotiat yt Iesui mohey i haria yt kat hamo i miꞌiria wati­ꞌa­tu­ꞌa­piheg katu­pono Tupana yn miꞌiria apiheg kuap hat. Maꞌato ti waku Iesui mohey haria yt naku i nug haria wati­ꞌa­tu­nãpin hãpyk yn wati­ꞌa­tu­ꞌa­piheg miꞌiria hap ewy waku e Tupana ahepe. Uito emuꞌe hat Pauru. Series, "
46,6,1,Karãpe toĩneꞌen aipy­ꞌa­setpe wuꞌuka hap neꞌi aiwo­ꞌopiat iraniaꞌin Iesui mohey haria wywo. Miꞌi hap eꞌat pe yt naku i kahato watioto miꞌiria sura­raꞌin yt imohey i haria kape. Poꞌog waku miꞌiria wati­ꞌa­tunug Tupana mõtypot yat kape Tupana mohey haria piat ikuap hamo sio waku sio yt hap kuap hamo. Meiũran aru aito Iesui emiitꞌin no wato­py­huꞌat wuatꞌi miitꞌin airo hamo sio wakuat sio yt e hamuaria. Miꞌi tã watunug mote aru waku mesup taꞌyn wy aiwo­ꞌope woꞌope wati­ꞌairo sio wẽtup ok tunug yt naku i sio yt hap kuap hamo e.
46,6,3,Taꞌi mekewat eꞌat pe aru Tupana ainug temiit atipy piaria airo hamo uwe waku uwe yt e hamo wahenoi kuap mekewat eꞌat pe Tupana pe. Miꞌi tã watunug kuap pote aru waku mesuwe iꞌewyte wati­ꞌairo kat som waku kat som yt naku i. Waku wati­ꞌairo aipy­ꞌa­set­piaria uwe aiwo­ꞌo­patꞌok hat hawyi waku wato­mo­hãpyk aiwu­ꞌuka hap neꞌi.
46,6,4,Yt naku i watu­ꞌuka aiwo­ꞌope maꞌato toĩneꞌen aiwu­ꞌuka hap pote yt naku i wati­kaykay sura­raꞌin aiwu­ꞌuka wuꞌuka hap monik hamo aiwo­ꞌopiat aiwo­ꞌoehay uka turan.
46,6,5,Maꞌato sura­raꞌin wati­kaykay mesu­wa­rotiat aiwu­ꞌuka wuꞌuka hap monik hamo miꞌi tã pote waku watu­we­mõti mekewat yt aiweꞌeg i hap neꞌi pupi yt uwe i eipy­ꞌa­setpe iweꞌeg nakat eiwu­ꞌuka hap moma hamo. Maꞌato Iesui mohey haria waku watikat aipy­ꞌa­setpe wẽtup ok iweꞌeg nakat aiwu­ꞌuka hap moma hamo uwe waku uwe yt naku i e hamo.
46,6,6,Maꞌato wẽtup ok eiwy ok eheinytꞌin koꞌi ewetioto sura­raꞌin kape yt imohey i haria kape uwe waku uwe yt e hamo pote yt eiweꞌeg hin i eipe.
46,6,7,Maꞌato eiwo­ꞌo­ꞌa­tu­ꞌuka hap kaipyi atikuap taꞌyn yt ihãite i eiwo­ꞌo­kyꞌe hap ete. Miꞌi hap kaipyi atikuap eipe porap te haria hap. Yt naku i ewetioto ehemiit morekuat yt Iesui mohey hat kape. Karã pe Iesui mohey hat aimaꞌat yt naku i watioto surara kape poꞌog waku imaꞌat hat no watu­kup­teꞌen. Poꞌog waku eweikup­teꞌen waku imieroꞌok wo poꞌog morekuat woꞌo­py­hik hawe eweikup­teꞌen.
46,6,8,Koitywy yt naku i woꞌo­maꞌat haria wo eweikup­teꞌen. Yt naku i woꞌoe­roꞌok haria wo eweikup­teꞌen uhytꞌiꞌin manaꞌin.
46,6,9,"Yt uwe i aru woꞌo­ma­ꞌatꞌi maꞌatꞌi hat toĩneꞌen aikope Tupana toĩneꞌen Morekuat nuat hap tote. Eweꞌeg wo o eiwe­maꞌat hap pupi katu­pono eweikup­teꞌen wuatꞌi hary­poria wywo wuatꞌi ihainia wywo pote yt karãpe i putꞌok­ꞌe­weiꞌe Tupana etawa pe. Iꞌewyte yt uwe i mo wuat minug tupa­naria mõtypot haria itote. Seꞌaito wywuat ieĩneꞌen hat seha­ryꞌi wywuat ieĩneꞌen hat yt uwe i aru itote. Hary­po­riaꞌin eꞌaito wo hary­poria te iꞌewyte ihainiaꞌin eꞌaito wo ihainiaꞌin ne haria yt uwe i itote. Sero­ꞌokꞌe haria yt uwe i itote. Yt hegyiꞌat i rakaria yt uwe i. Iꞌewyte yt uwe i aru woꞌe­ro­mo­pusu hat miitꞌin mohit hat itote. Yt uwe i — Uiano yn mo e hat iꞌewyte imopẽꞌã rakat. Series, "
46,6,11,Miꞌi haria miꞌi nug ewywuat haria sok aito saꞌa­wyꞌi maꞌato koitywy Tupana timo­weityk aiminug saꞌag koꞌi aheko yt naku i nug hap saꞌa­wy­ꞌiwuat. Miꞌi hawyi ainug naꞌyn temiit sese wo. Koitywy yt kat i saꞌag Tupana tipuẽti aikai Aika­ꞌiwat Iesui mieha­kye­raꞌat koꞌi aito pote. Aika­ꞌiwat ainug naꞌyn Tupana wanuaria wo hawyi tutum Topãꞌãu ahepe hawyi.
46,6,12,Tukup­teꞌen eipy­ꞌa­setpe — Uito atunug uimi­ky­ꞌesat ewy e haria. Uimi­ky­ꞌesat ok tã yn atunug yne iꞌatuꞌe miꞌiria. Pyno eiweꞌeg wo o mio tã e haria pupi. Iꞌatu kahato — Aimi­ky­ꞌesat watunug hawyi waku topy­huꞌat wen maꞌato miꞌi kape yn watu­wa­nẽtup pote aimi­ky­ꞌesat nug eropat haria yn wato­py­huꞌat hawyi yt Tupana miky­ꞌesat nug kuap haria hin i wato­py­huꞌat.
46,6,13,Iꞌewyte iraniaꞌin eipy­ꞌa­setpe — Uimiꞌu kat hap yn atunug neran at kaꞌap yne eꞌat katu­pono miꞌu yn aimo­wepit kuap hap e hat. Maꞌato eiweꞌeg wo o miꞌu mesu­wa­rotiat wywo yn eiꞌok hap. Miꞌu waku kahato wen maꞌato miꞌu yn watikat pote aimaꞌat hap toĩneꞌen katu­pono Tupana eropat hap yt watikat hin i. Meiũran aru Tupana timoma yne ahesyꞌat hap hawyi yt kan hamo i aimiꞌu kat hap. Yt eweikuap i kat hamo Tupana tunug aipiit apo. Taꞌi toiky­ꞌesat aito teropat hamo iꞌewyte toiky­ꞌesat aito tokyꞌe haria. Toiky­ꞌesat aipiit towanuat e. Yt toiky­ꞌesat i aipiit watum yt iweꞌeg i rakaria pe iꞌewyte yt toiky­ꞌesat watum aipiit miꞌu kat hap yn kape. Uiwy­riaꞌin waku watu­wehum kahato Tupana kape aimiꞌu ete maꞌato yt naku i watunug miꞌu ahetu­pana wo. Iesui Aika­ꞌiwat aipoi kuap kahato. Waku iwywo watikat aimiꞌu. Yne Tupana tum teran ahepe aimo­wepit hamuat.
46,6,14,Tupana tihep Aika­ꞌiwat Iesui guꞌuro pyi. Miꞌi hap ewy aito aihep guꞌuro pyi tesaika hap wywo.
46,6,15,Karãpe wato­mohey Iesui hawyi wẽtup piit ewy aipiit Iesui piit wywo. Miꞌi pote yt naku i watu­wehik hary­poria yt iweꞌeg i rakat ete ihainia yt iwẽꞌẽg i rakat ete kat pote ti watoĩ­neꞌen Iesui piit ewywuat pote.
46,6,16,Tupana yt tiky­ꞌesat hin i watum aipiit waire nug hamuat mesuwe watoĩ­neꞌen hap. Saꞌa­wyꞌi Tupana toꞌe — Uwe tuwehik hary­poria ete hawyi wẽtup ok miit piit ewy topy­huꞌat iwywo e. Miꞌi pote yt naku i watu­wehik hary­poria ihainia yt iweꞌeg i rakat ete. Katu­pono miꞌi tã watunug hawyi wẽtup ok piit ewy raꞌyn watoĩ­neꞌen Iesui piit yt ewy i raꞌyn. Miꞌi hawyi yt iweꞌeg i rakat piit ewy watoĩ­neꞌen.
46,6,17,Wato­mohey Aika­ꞌiwat imiky­ꞌesat ok tã pote watoĩ­neꞌen Ipãꞌãu wywo iꞌewyte aipãꞌãu wẽtup mãꞌãu ewywuat topy­huꞌat iwat Ipãꞌãu yn.
46,6,18,Watoĩ­neꞌen yt iweꞌeg i rakat pote o watoĩ­neꞌen pya ikai katu­pono aipiit minug saꞌag kyꞌesat hap toĩneꞌen aika­ꞌiwat no. Watu­wehik hary­poria yt aheha­ryꞌi ete miꞌi hawyi aipiit iwywo wẽtup piit topy­huꞌat hawyi heremo kahato yt Iesui piit ewy i aito.
46,6,19,Yt eweikuap i te aipiit Tupana mõtypot yat ewywuat toĩneꞌen hap. Tupana Pãꞌãu eiam aito hap yt eweikuap i te Tupana toĩneꞌen aipiit pe hap. Aipiit yt aiwanuat i katu­pono koitywy Tupana wanuat wato­py­huꞌat toikyiꞌat raꞌyn haꞌup iwato kahato tutum toikyiꞌat aipiit hamo. Pyno Tupana wat aipiit pote waku watum aipiit Tupana mõtypot hamo. Tupana mõtypot yat sese wo watum aipiit waku. Uito einãpin hat miwan miat Pauru.
46,7,1,Haꞌa­wyte eipe tawa Kurintiu piaria eweipo­ꞌoro uhowawi miwan apoꞌeiꞌe hamo sio waku aheha­ryꞌi sio yt eiꞌe hap.
46,7,2,Taꞌi waku kahato aheha­ryꞌi maꞌato wẽtup yn waku e. Miꞌi hawyi waku watoĩ­neꞌen iharyꞌi kahato rakano heꞌaito kahato rakano aheĩneꞌen yne hawe. Miꞌi tã ewetunug mote waku kahato eweikup­teꞌen e. Miꞌi tã ewetunug mote yt ehãꞌãg kuap i ahiag yt eiweꞌeg i hap nug hamo.
46,7,3,Waku ereket eharyꞌi sese wywo yn. Waku etum epiit eharyꞌi pe yn eharyꞌi piit miky­ꞌesat ok tã. Iꞌewyte waku etum epiit eꞌaito pe eꞌaito piit miky­ꞌesat ewy. Waku toꞌe — Uipiit uheha­ryꞌi wat yn e. Iꞌewyte waku toꞌe — Uipiit uheꞌaito wat yn e. Yt naku i toꞌe — Uipiit yt ewat i pote yt atum i poꞌog uipiit epe yt naku i toꞌe e.
46,7,5,Yt naku i iharyꞌi wãiꞌe neꞌi teꞌaito piat ikyꞌesat turan e. Iꞌewyte yt naku i wãiꞌe neꞌi ihainia teha­ryꞌi piat ikyꞌesat turan e. Maꞌato ehehay teran Tupana wywo pote waku eiwo­ꞌo­pohep porapꞌi tuereto eiwo­ꞌo­pytyk hap ete e. Eiwo­ꞌo­pohep porapꞌi hawyi waku i raꞌyn eiwo­ꞌo­mo­wepit katu­pono ahiag aru ehãꞌãg neran haype wẽtup hary­poria wẽtup ihainia kyꞌesat hap ete e.
46,7,6,Pyno koitywy ahenoi teran uiwa­nẽtup hap ewy maꞌato ahenoi hap yn yt woro­ho­ꞌo­po­ꞌoro hin i uhehay wo are.
46,7,7,Uito areĩneꞌen yt iharyꞌi rakat i. Uito Pauru Tupana miky­ꞌesat ewy areĩneꞌen are. Miꞌi hap atipuẽti waku kahato. Miꞌi pote atiky­ꞌesat iraniaꞌin uiꞌewy yt iharyꞌi i rakat i ewy taꞌa­tu­ky­ꞌesat pote. Miꞌi tã Tupana tiky­ꞌesat uito wen toĩ iraniaꞌin yt uiꞌewy hin i katu­pono miꞌiria iharyꞌi kahato rakaria wo Tupana tiky­ꞌesat.
46,7,8,Koitywy woro­ho­ꞌo­nãpin neran yt iharyꞌi rakat i te yt heꞌaito rakat i te iꞌewyte hiwu koꞌi. Waku eweikup­teꞌen eiweran aikotã uiꞌewy eweiki­ꞌesat pote areꞌe. Poꞌog waku miꞌi tã areĩneꞌen areꞌe uiwa­nẽtup hawe.
46,7,9,Maꞌato — Atiky­ꞌesat kahato uheha­ryꞌi uheꞌaito eweiꞌe eipyꞌa pe pote waku etat ro ewary eꞌaito emiky­ꞌesat ewy maꞌato Iesui mohey hat yn waku etat e. Poꞌog waku etat eharyꞌi eꞌaito Iesui mohey hat epiit miky­ꞌesat monik hamuat hap upi epiit miky­ꞌesat haty hap mekewat kytꞌok epyꞌa piat hap kai.
46,7,10,"Koitywy woro­ho­ꞌo­nãpin heꞌaito rakaria iwary rakaria yt uito i wen maꞌato Tupana woꞌo­nãpin hap ahenoi. Yt eweitoiat teiꞌo eꞌaito eharyꞌi e. Maꞌato eweitoiat pote ereĩneꞌen o eweran kahato raꞌyn yt heꞌaito i rakano yt ihary i rakano e. Miꞌi hawyi etiky­ꞌesat eꞌaito emiꞌatoiat pote etat i emiꞌatoiat. Yt naku i kahato weha­ryꞌi atoiat hat no eweikup­teꞌen uhytꞌiꞌin e. Series, "
46,7,12,Karãpe eharyꞌi yt Iesui mohey hat wo i toĩneꞌen maꞌato o yt etoiat neꞌi teiꞌo kat pote ekyꞌesat hap toĩ ikai pote yt etoiat reiꞌo e. Yt naku i miꞌi tã etunug e.
46,7,13,Eꞌaito yt Iesui mohey hat i pytkai yt etoiat teiꞌo miꞌi kat pote ekyꞌesat hap toĩ ikai pote.
46,7,14,Wato­mohey Iesui hawyi yt naku i watoiat aheꞌaito aheha­ryꞌi saꞌa­wy­ꞌiwuat yt Iesui mohey hat i pote. Waku wahẽtup kahato Tupana pe aheꞌaito aheha­ryꞌi ehakye­raꞌat hamo katu­pono aheꞌaito aheha­ryꞌi toĩneꞌen yt pya hin i Tupana kai katu­pono Tupana Pãꞌãu eiam kahato aito pote. Waku aiwywo toĩneꞌen Iesui mohey haria aito pote. Waku watoĩ­neꞌen aheꞌaito wywo aheha­ryꞌi wywo katu­pono wahenoi tuereto miꞌiria pe Iesui mohey hap iꞌewyte aimẽ­pyꞌin ahaki­ꞌytꞌin ahaꞌy­ruꞌin yt pya hin i Tupana ehay aiwẽ pywiat kai. Miꞌi pote miꞌiria yt pya hin i tomohey hawyi Tosa­ꞌyru moherep haria aito pote.
46,7,15,Maꞌato eharyꞌi eꞌaito etoiat teran kahato yt imohey hat i pote yt he i tuete Iesui mohey epiat hap pote miꞌi hawyi pyno waku eweiꞌe eꞌaito pe eharyꞌi pe etoiat teran me — Yt naku i uiꞌatoiat mimi mana yt atikyꞌesat i maꞌato uiꞌatoiat teran mote uiꞌatoiat maꞌato yt uimikyꞌesat ewy hin i ereꞌe o e. Katu­pono yt naku i watu­ꞌuka yn yt aiwo­ꞌo­ꞌewy i imohey hap ete e. Tupana yt tiky­ꞌesat i aiwu­ꞌuka aheꞌaito wywo aheha­ryꞌi wywo hap maꞌato toiky­ꞌesat kahato aiwo­ꞌo­kyꞌe aiwo­ꞌo­wese hap yn e. Waku kahato watoĩ­neꞌen aheha­ryꞌi wywo aheꞌaito wywo hap. Eharyꞌi eꞌaito yt Iesui mohey hano i pytkai waku ereĩneꞌen ne o iwywo e. Yt naku i watoiat aheha­ryꞌi aheꞌaito yt Iesui mohey hat i pote. Waku aiwo­ꞌo­wese hap wywo aiwo­ꞌo­kyꞌe hap wywo watekyi aheꞌaito aheha­ryꞌi Iesui kape imohey hamuat. Pyno waku pe watu­kup­teꞌen aheha­ryꞌi aheꞌaito wywo paaꞌaiꞌe hap wywo pote meiũran ti aru Iesui mohey haria wo teꞌe­ro­py­huꞌat ahehay waku pe hawe. Iesui mohey haria sese watu­kup­teꞌen pote wati­kyꞌe kuap aheha­ryꞌi aheꞌaito Iesui kape imohey hamuat. Miꞌi hawyi aiwese hap kaipyi ahepiat Iesui kuap hap kaipyi wati­ꞌa­tuekyi kuap aheha­ryꞌi aheꞌaito Iesui mohey hap kape.
46,7,17,Mesup ti koitywy Tupana aiꞌairo Aika­ꞌiwat emiit sese wo. Waku kahato watoĩ­neꞌen. Maꞌato miꞌi pytkai aikotã saꞌa­wyꞌi watoĩ­neꞌen hap ewy te. Saꞌa­wyꞌi Iuteu ywania aito pote mesup te Iuteu ywania watoĩ­neꞌen e. Saꞌa­wyꞌi tapyiꞌa ywania watoĩ­neꞌen iꞌewyte mesup te tapyꞌyia wo watoĩ­neꞌen. Saꞌa­wyꞌi watoĩ­neꞌen wẽtup ok eropat hano pote wato­mohey Iesui hawyi miꞌi hap ewy te topy­huꞌat re mesup koitywy heropat hat watoĩ­neꞌen ne. Miꞌi pote woro­ho­ꞌo­nãpin neran eipe Iesui mohey haria pakup koꞌi Tupana miꞌairo pakup koꞌi. — Eweimohey Iesui hawyi waku eweikup­teꞌen no aikotã watoĩ­neꞌen wati­mohey iesui hap eꞌat pe aiꞌairo hap eꞌat pe hap ewy waku watu­kup­teꞌen ne.
46,7,18,Iuteu ywania ereĩneꞌen saꞌa­wyꞌi pote ereĩneꞌen Iuteu ywania te. Yt naku i etoiat eꞌywania etimohey Iesui hawyi Tupana ekaykay tuwe­wawiat hawyi. Wẽtup ywania ereĩneꞌen saꞌa­wyꞌi pote pyno yt naku i eweiꞌe — Mesup uito Iesui mohey hat pote waku atoiat uiꞌy­wania iꞌewyte iꞌatueko koꞌi yt naku i kahato mio tã watoꞌe. Tupana aikaykay tuwe­wawiat hawyi waku watoĩ­neꞌen aipiit ewy aipotpap hap ewy aikaykay hap eꞌat pe ewy waku.
46,7,19,Yt naku i watu­we­musin ãpy sokpe tek Iuteuria eko ewy neꞌi wati­mohey Iesui hawyi e. Waku watoĩ­neꞌen aiꞌy­wania ewy yn.
46,7,20,Wato­mohey Iesui hawyi waku watoĩ­neꞌen ne aimiit kawiano saꞌa­wyꞌi hap eꞌat kai e. Yt naku i watoiat aheꞌyi aipotpap aiko aheꞌaito aheha­ryꞌi wato­mohey hawyi. Waku watoĩ­neꞌen ne aikotã Tupana aikaykay hap eꞌat pe hap ewy. Waku watu­kup­teꞌen ne aipotpap hap wywo. Miitꞌin emiit no watoĩ­neꞌen pote waku watoĩ­neꞌen ne miitꞌin emiit no te maꞌato poꞌog waku saꞌa­wyꞌi kai. Yt naku i watoiat aika­ꞌi­waria ahetu­ꞌi­saria aiwy­riaꞌin koꞌi Iesui wato­mohey hawyi. Aika­ꞌi­waria yt nakuaria i pytkai waku watoĩ­neꞌen iꞌatu­wywo te iꞌatue­ropat hamuat. Yt kat i aika­ꞌiwat pote pyno waku watoĩ­neꞌen ne aiweran aipotpap nug hap ewywuat maꞌato waku yne miitꞌin emiit no hat ewy wato­py­huꞌat yne miitꞌin powyro hat no. Aiwe­te­weru hap iwato pote iwato te topy­huꞌat wato­mohey hawyi. Waku watikat aiwe­te­weru hap tum yne hamuat. Miꞌi hawyi watum yne aiwe­te­weru hap mesu­wa­ro­tiaria pe hawyi Aika­ꞌiwat Atipy piat eropat hano poꞌog no wato­py­huꞌat.
46,7,22,Wuatꞌi eropat haria wo watoĩ­neꞌen Aipo­typot Iesui aikaykay turan miꞌi hawyi wuatꞌi eropat hat no watoĩ­neꞌen ne maꞌato waku Iesui eropat hano wato­py­huꞌat miitꞌin eropat hap upi. Iꞌewyte miitꞌin akag wo watoĩ­neꞌen Iesui aikaykay turan hawyi waku miitꞌin akag wo re wato­py­huꞌat maꞌato waku Iesui eropat hano te wato­py­huꞌat miitꞌin akag aito pytkai. Katu­pono Aikyiꞌat Iesui Tupana wano. Iwato kahato saꞌup tutum aikyiꞌat temiitꞌin nuat hamo. Miꞌi pote yt naku i wato­py­huꞌat yt naku i nug hap eko saꞌag eropat haria wo neꞌi e.
46,7,24,Uiwy­riaꞌin uheinytꞌin yt naku i aheko waku rakat watoiat katu­pono saꞌa­wyꞌi Tupana aikaykay tuwe­wawi turan aiꞌy­wania eko waku aheko waku iꞌatu kahato aiminug waku hap ewy. Yt naku i watoiat aiꞌy­wania eko wati­mohey Iesui hawyi. Miꞌi pote waku watoĩ­neꞌen ne aheko wakuap nug haria wo Iesui wati­mohey hawyi.
46,7,25,Woro­ho­ꞌo­nãpin neran kurum iwasu koꞌi iꞌewyte pĩꞌã makuptia koꞌi yt heꞌaito i te rakaria yt iwary i te rakaria. Yt iharyꞌi rakat i uito pote woro­ꞌo­nãpin Tupana ehay uiwa­nẽtup hawiat ok tã ahenoi.
46,7,26,"Mesuwat eꞌat pe miitꞌin aikat kahato aiꞌauka teran haype Iesui mohey haria aito pote. Niatpo kahato aheĩneꞌen hap. Miꞌi pote areꞌe uiwa­nẽtup hap. Yt eweiky­ꞌesat i eharyꞌi eiwary pote waku eweikup­teꞌen uiꞌewy katu­pono iraniaꞌin iꞌatu­py­ꞌahak kahato ahete ahaty­ꞌi­ha­tyꞌi kahato hatek takaria ewy iro pote aito. Miꞌi pote niatpo kahato aheha­ryꞌi aheꞌaito koitywy. Maꞌato — Atiky­ꞌesat kahato uheꞌaito uheharyꞌi eweiꞌe pote pyno waku eharyꞌi etat kurum waku eꞌaito etat pĩꞌã areꞌe maꞌato yt eweiꞌe i pote waku yt etikat reiꞌo eꞌaito eharyꞌi hawyi waku uito ewy ereineꞌen areꞌe. Ewetat pote yt eweiꞌatoiat teiꞌo eꞌaito eharyꞌi hoꞌopot hap eꞌat pe katu­pono ahatek hap eꞌat mesup tawa Kurintiu piaria aiꞌauka teran haype pote. Series, "
46,7,28,Maꞌato epakup te ereĩneꞌen mote waku etikat eharyꞌi eꞌaito Tupana miky­ꞌesat ewy. Maꞌato — Yt atikat teran i wẽtup ok uheha­ryꞌi saꞌa­wyꞌi wuat uheꞌaito saꞌa­wyꞌi wuat uruho­ꞌopot kahato eꞌat mesup pote eweiꞌe pote pyno waku pe eweikup­teꞌen Tupana wanẽtup hawe. Maꞌato etat eharyꞌi eꞌaito kurum iwasu makuptia en mote iꞌewyte waku pe eweikup­teꞌen Tupana wanẽtup hawe e. Waku yne are. Mio miitꞌin aiꞌauka teran mote niatpo kahato aheꞌaito aheha­ryꞌi watikat. Maꞌato etat pote waku maꞌato niatpo kahato aru etipuẽti ehoꞌopot hap mesup eꞌat pe turan.
46,7,29,"Uheinytꞌin uiwyꞌok koꞌi yt pya hin i Aika­ꞌiwat aipok hap. Yt watikuap i kat eꞌat pe hut hap maꞌato tuut irane hap watikuap. Waku wati­kyꞌe kahato aheꞌaito aheha­ryꞌi maꞌato miꞌi pytkai waku poꞌog watunug Tupana miky­ꞌesat ewy aheꞌaito aheha­ryꞌi miky­ꞌesat koꞌi kai. Waku wati­kyꞌe Tupana koran aikotã Iesui mohey haria yt heꞌaito i te rakat yt iwary i te rakat ewy. Eiweꞌeg wo o eheka­reꞌen wywo katu­pono yne mesu­wa­rotiat ahekat yt toĩneꞌen motꞌi i. Karãpe watat ipakup takat aheka­reꞌen hawyi yt naku i watoꞌe aipyꞌa pe — Mio uito poꞌog iraniaꞌin kai katu­pono uhekat poꞌog ikahu iraniaꞌin kai yt naku i watoꞌe. Waku watu­wehum Tupana miium kape wen maꞌato yt naku i wato­mohey neiꞌo ahekat. Tupana kape yn waku watu­wehum ahekat aipo pe hawyi. Waku watunug Tupana miky­ꞌesat ewy sio imiky­ꞌesat aimi­ky­ꞌesat sio yt sio imiky­ꞌesat aimo­wepit sio yt. Waku watunug imiky­ꞌesat sio watuwak sio yt katu­pono aiwak hap tokosap hawyi poꞌog aimo­wepit hap toĩneꞌen. Yt naku i mesu­wa­rotiat kape yn watu­wa­nẽtup at kaꞌap katu­pono tuweityk meremo aimo­wepit hap aheꞌaito hap aiwary hap aimi­kyiꞌat koꞌi aheka­reꞌen koꞌi topap topap yne maꞌato aiminug Tupana kapiat toĩneꞌen motꞌi rakat yn waku aiwa­nẽtup hap aimo­wepit hap. Yt tuweityk kuap takat i. Series,  Series, "
46,7,32,Iesui mohey haria yt heꞌaito rakaria i yt iwary rakaria i teꞌe­ru­wa­nẽtup at kaꞌap taꞌa­tu­ka­ꞌiwat Iesui potpap nug hap kape taꞌa­tu­ka­ꞌiwat mowepit hap kape yn. Waku miꞌiria ewy watoĩ­neꞌen poꞌog poꞌog mesuwe.
46,7,33,Maꞌato iwary rakat tuwe­mo­wepit hap kape yn tuwa­nẽtup toꞌyat tomiꞌu tesokpe hap kape yn tuwa­nẽtup hawyi. Karãpe tuwa­nẽtup teran Tupana potpap kape turan toĩneꞌen typy iwanẽtup hap Tupana mowepit hap iꞌewyte teha­ryꞌi mowepit hap. Yt heꞌaito rakat i yt iwary rakat i Iesui mohey hat Toka­ꞌiwat potpap hap kape yn tuwa­nẽtup. Toiky­ꞌesat topiit Tupana wanuat yn. Toiky­ꞌesat aiwa­nẽtup Tupana kapiat hap yn iꞌewyte Tupana Pãꞌãu miky­ꞌesat yn toiky­ꞌesat. Maꞌato heꞌaito kahato rakat iwary kahato rakat tuwa­nẽtup aikotã aikotã aru atimo­wepit uheꞌaito uiwary toꞌe hap kape yn tuwa­nẽtup tomiꞌu kape toꞌyat kape tomẽ­pytꞌin kape at kaꞌap hap ewy tuwa­nẽtup.
46,7,35,Poꞌog waku aheꞌaito kahato aheha­ryꞌi kahato hap. Woro­ho­ꞌo­nãpin neran eipo­wyro hamo. Atiky­ꞌesat kahato watunug Tupana miky­ꞌesat ewy hap poꞌog torania miky­ꞌesat nug hap kai. Miꞌi pote miꞌi hap ete sio ereĩneꞌen eꞌaito sio yt rakano sio ereĩneꞌen iwary rakano sio yt rakano atiky­ꞌesat eipe atipy piat eropat haria sese yt kat i eipyhyp Aipo­typot potpap nug hap ete haria wo.
46,7,36,Pyno mesup woro­ho­ꞌo­nãpin neran eipe. Ehaytuwy hary­poria ihainia kawiat eiwo­ꞌo­ky­ꞌesat pote waku etat eharyꞌi wo eꞌaito wo. Maꞌato — Ahoꞌopot kahato mesup yt kat i aiꞌyat i yt kat i aiko i yt kat i aimiꞌu eweiꞌe eiwo­ꞌope pote — Waku poꞌog yt wato­ꞌo­kyiꞌat i te katu­pono hoꞌopot hap eꞌat mesup katu­pono aito Iesui mohey haria pote miitꞌin miky­ryꞌi haria wo wato­py­huꞌat. Pyno waku watoĩ­neꞌen yt iwary i rakano yt heꞌaito rakano i mesup waku eweiꞌe eiwo­ꞌope. Miꞌi hawyi waku eweikup­teꞌen yt iwary i rakat ewy yt heꞌaito i rakat ewy. Meiũran maꞌato eiwo­ꞌo­kyiꞌat teran mote pyno waku eiwo­ꞌo­kyiꞌat eiwo­ꞌo­ko­kaꞌat e Tupana. Miꞌi hawyi waku eweikup­teꞌen heꞌaito iwary rakano Iesui mohey haria eipe pote.
46,7,37,Pyno — Yt karãpe i uheha­ryꞌi e hat yt toiky­ꞌesat i pote waku yt iwary i topy­huꞌat e. Miꞌi hat yt iꞌaparap i Tupana pe katu­pono toiꞌakit kuap topiit miky­ꞌesat.
46,7,38,Waku aheha­ryꞌi aheꞌaito. Waku watu­wehum Tupana pe aheꞌaito aheha­ryꞌi miium hap ete. Iꞌewyte yt kat i aheꞌaito pote yt kat i aheha­ryꞌi pote miꞌi hap iꞌewyte waku watu­wehum Tupana pe katu­pono uito ewy eweikup­teꞌen mote. Uiwa­nẽtup hawe poꞌog waku uito ewy katu­pono wahe­wyry kahato Tupana ehay moherep hamo. Uito ti Pauru.
46,7,39,Manaꞌin uhytꞌiꞌin waku eꞌaito eharyꞌi wẽtup ok kahato yn ikuꞌuro hap kape e. Maꞌato ikuꞌuro hawyi yt uwe wano i raꞌyn ereĩneꞌen neran mote waku maꞌato etiky­ꞌesat ipakup hawyi waku etat wẽtup ok emiky­ꞌesat Iesui mohey hat yt heꞌaito rakat i ewywuat Iesui mohey hat yn waku yt iwary rakat i yt heꞌaito rakat i waku etat e.
46,7,40,Maꞌato uiwa­nẽtup hawe waku poꞌog manaꞌin hiwu wo eweikup­teꞌen eweiky­ꞌesat pote. Tupana Pãꞌãu tuwa­nẽtup iꞌewyte uiwa­nẽtup hap ewy hap yt atikuap i maꞌato mio tã areꞌe uiwa­nẽtup hawyi Tupana yt toꞌe i waku hiwu tukup­teꞌen hiwu wo yt e i te atikuap teran pytkai. Pyno uito ti eimuꞌe hat Pauru.
46,8,1,Mesup woro­ho­ꞌo­nãpin neran tupa­naria iãꞌãkap mõtypot hap miꞌu ete mekewat wewato ahup auka tupa­naria iãꞌãkap eꞌat piat koꞌi ete. Pyno mesuwat uimienoi kuap haria raꞌyn eipe maꞌato ti ahenoi pakup i teran ehepe ikuap i hamo. Pyno Uwe uwe toꞌe topyꞌa pe — Uito poꞌog atikuap tuwe­mo­wato teran tuwe­wa­nẽtup hawe maꞌato tuwe­maꞌat haype katu­pono yt uwe i mimuꞌe wo topy­huꞌat iꞌewyte yt uwe i wy wo toĩneꞌen. Maꞌato uwe uwe toꞌe topyꞌa pe — Miitꞌin kyꞌe hat areĩneꞌen neran miꞌi e hat Tupana mipo­wyro topy­huꞌat hawyi yt aimaꞌat kuap i rakat toĩneꞌen.
46,8,2,Miꞌi tupono karãpe — Uito poꞌog atikuap e hat putꞌokꞌe ahete hawyi yt aiweꞌeg i hap topy­huꞌat katu­pono mesuwat yi totiat yt uwe i topy­huꞌat ikuap yne hat. Miꞌi tupono waku wato­py­huꞌat — Atikuap teran e haria wo — Uimuꞌe ro e haria wo.
46,8,3,Pyno Tupana kuap teran haria yn aru Tupana kuap haria teꞌe­ro­py­huꞌat. Iꞌewyte Tupana kyꞌe haria yn ni aru Tupana kuap haria tukup­teꞌen e.
46,8,4,Miꞌi tupono ahenoi pakup i raꞌyn aikotã tupana iãꞌãkap mõtypot haria miꞌu etiat. Pyno koitywy watikuap taꞌyn mesu­wa­rotiat mo wuat minug koꞌi tupana koꞌi yt Tupana sese hin i hap tukup­teꞌen maꞌato ariaꞌyp nu yi kawiat yn tukup­teꞌen. Miꞌi tupono ti koitywy watikuap taꞌyn tupa­naria miitꞌin mo wuat minug koꞌi yt kat hamo i tupana wo tukup­teꞌen katu­pono yt kat i ieĩneꞌen hap ipuo hap watikuap. Maꞌato wẽtup ok yn Tupana Sese toĩneꞌen. Miꞌi ti atipy piat wuatꞌi eꞌat piat ieĩneꞌen hat. Pyno iraniaꞌin tupana mesu­watroiat yi kawiat nu kawiat hap koꞌi yt Tupana hin i.
46,8,5,Uruetu­pa­naria at waty waikiru koꞌi iꞌatuꞌe. Iraniaꞌin — Uruetu­pa­naria mesu­wa­rotiat gupteꞌen haria iꞌatuꞌe. Iꞌatu kahato iãꞌãkap koꞌi pe — Uruetu­pa­naria uruka­ꞌi­waria iꞌatuꞌe mesu­wa­ro­tiaria. Maꞌato Tupana sese toĩneꞌen wẽtup yn Miꞌi watoꞌe. Tupana ti Ainug hat Aiꞌywot watoꞌe. Miꞌi ti wuatꞌi nug hat watoꞌe. Miꞌi yn Aimoieĩ­neꞌen hat wẽtup yn Aipo­typot watoꞌe. Aika­ꞌiwat ti Iesui e hap het rakat watoꞌe. Tupana tunug yne topo wo aimoieĩ­neꞌen hap watoꞌe.
46,8,7,Yt aheso hin i wuatꞌi miitꞌin tikuap aiꞌe hap pywo rakat. Tukup­teꞌen aipy­ꞌa­setpe Iesui mohey pakup haria. Miꞌiria saꞌa­wyꞌi taꞌa­tu­mohey kahato tupa­naria miit minug koꞌi. Miꞌi pote mesup te taꞌa­tu­wa­nẽtup hawe — Mekewat iãꞌãkap uimi­mohey saꞌa­wy­ꞌiwuat wẽtup Tupana wo toĩneꞌen yt Tupana wo toĩneꞌen hin i pytkai. Katu­pono Tupana Sese yn toĩneꞌen Tupana wo. Miꞌi hawyi miꞌu puꞌi taꞌa­tu­kyiꞌat pote — Pyno etum apo mesuwat puꞌi ehetu­pa­naria pe sio yt iꞌatuꞌe puꞌi weneru haria pe. Taꞌi Tupana iãꞌãkap mõtypot hap yne mesuwat puꞌi iꞌatuꞌe hawyi mekewat Iesui mohey haira — Pyno yt atiky­ꞌesat i emiwe­neru hap koꞌi iꞌatuꞌe. — Taꞌi urumiium naꞌyn tupa­naria iãꞌãkap pe iꞌatuꞌe pote teꞌe­ru­we­mõti kahato iꞌu hap ete Iesui mohey haria pakup pote — Yt atuꞌu i iꞌatuꞌe.
46,8,8,Maꞌato yt aimiꞌu kaipyi i aimohun hap topy­huꞌat e Iesui. Yt watuꞌu i pote waku wato­py­huꞌat Tupana wanẽtup hawe. Watuꞌu teran mote waku Tupana wanẽtup hawe. Tupana yt tuwehum i aheko miꞌu u hap kape. Yt aiꞌa­piheg hin i sio watuꞌu sio yt. Watu­wehum Tupana kape aimiꞌu watuꞌu turan mote waku pe watoĩ­neꞌen Tupana wanẽtup hawe.
46,8,9,Eweꞌeg wo o karãpe etuꞌu tupa­naria miit minug koꞌi mõtypot hap miꞌu turan. Toĩneꞌen ekai Iesui mohey hat pakup — Yt etuꞌu teiꞌo tupa­naria mõtypot hamuat miium u hap ete iꞌatuꞌe pote pyno yt etuꞌu teiꞌo. Etuꞌu pote — Yt etuꞌu teiꞌo e haria teꞌe­ru­we­mõti etuꞌu hap turan Iesui mohey haria yt itag i te rakaria Iesui mohey hap ete pote. Miꞌi hawyi iꞌaparap hat ereĩneꞌen iꞌatu­wa­nẽtup hawe. Pywo watikuap taꞌyn tukup­teꞌen kahato miitꞌin — Yt naku i etuꞌu miꞌu puꞌi tupa­naria mõtypot kapiat miium e haria taꞌa­tu­mohey Iesui pytkai. Taꞌa­tu­mohey te taꞌa­tu­wa­nẽtup hawe tupa­naria tukup­teꞌen hap. Maꞌato aito watikuap Tupana wanẽtup hawe — Waku etuꞌu yne miꞌu koꞌi e maꞌato watuꞌu Iesui mohey hat pakup ehamo pote meiũran — Pyno waku wato­mohey tupa­naria iꞌewyte iꞌatuꞌe taꞌa­tu­wa­nẽtup hawe e. Miꞌi hawyi teke tupa­naria mõtypot yat pe aikope toĩneꞌen miꞌu iãꞌãkap kapiat miium koꞌi hap kape hawyi tutuꞌu itote yt iweꞌeg i hat ewy katu­pono taꞌa­kasa aito iꞌu hap ete aiꞌyat pe saꞌa­wyꞌi pote.
46,8,11,Iesui mohey pakup hat yt hesaika i rakat tukup­teꞌen Iesui mohey hap ete miꞌi pote yt naku i wati­maꞌat miꞌiria — Watuꞌu yne miꞌu aiꞌe hap wywo katu­pono miꞌiria yt kat i miꞌu tupa­naria mõtypot miꞌu u haria tukup­teꞌen katupno taꞌa­tu­wa­nẽtup hawe tupa­naria Tupana wo tukup­teꞌen ne. Watikuap taꞌyn yt kat i tupana koꞌi mesu­wa­rotiat hap. Maꞌato aiwy­riaꞌin Iesui mohey pakup haria taꞌa­tu­wa­nẽtup tupana nu kawiat ihaĩte rakaria tukup­teꞌen. Yt naku i pyno watuꞌu tupana koꞌi mõtypot hap miꞌi Iesui mohey pakup takaria ehamo katu­pono meremo taꞌa­tu­ꞌatoiat Iesui hawyi teꞌe­ra­ꞌaipok i iꞌatuetu­pana ran koꞌi kape mekewat miꞌu taꞌa­tuꞌu aito ewy hawyi e.
46,8,12,Aika­ꞌiwat Iesui ikuꞌuro mio tã e haria ehakye­raꞌat hamo. Maꞌato watuꞌu yne hap kaipyi Iesui mohey haria pakup takaria teꞌe­ra­ꞌaipok tupana iãꞌãkap yat kape pote aiwy maꞌat hat no watoĩ­neꞌen iꞌewyte Aika­ꞌiwat Iesui maꞌat hat no watoĩ­neꞌen katu­pono yt nakuat i yt taꞌa­tu­mohey kahato i te turan watuꞌu iꞌatu­py­ꞌa­setpe mo wuat minug tupa­naria mõtypot hap miꞌu katu­pono haty kahato miꞌiria ete watuꞌu pote.
46,8,13,Pyno uito yt karãpe i atuꞌu miꞌu puꞌi mekewat uipot­maꞌat hap pupi katu­pono yt atiky­ꞌesat i uiwyꞌok wẽtup ok Iesui mohey pakup hat maꞌat hano areĩneꞌen. Yt atimaꞌat reran i uheywyt uheinyt uheykeꞌet pote — Waku atoiat miꞌu puꞌi tupa­naria mõtypot hap areĩneꞌen iꞌatu­wywo turan areꞌe yn uipyꞌa pe.Uito ti Pauru eimuꞌe hat Iesui etiat.
46,9,1,Taꞌi uito Pauru Tupana emiit sese imipo­ꞌoro tehay moherep hamuat. Yt kat i uiwe­te­weru hap miitꞌin po pe pote areĩneꞌen Iesui emiit no yn. Yt uwe i uipyhyp kuap kat pote yt uwe po pe i areĩneꞌen. Yt uwe i toꞌe kuap uhepe — Etum uhepe mekewat ewete­weru hap hawyi waku ereto Tupana ehay moherep hamo yt taꞌa­tuꞌe kuap i katu­pono yt kat i atipuru miitꞌin kaipyi pote. Aika­ꞌiwat Iesui uinug tomi­po­ꞌoro tehay moherep hamuat. Mekewat eꞌat pe araꞌa­kasa Iesui uheha wo hawyi Aika­ꞌiwat uipo­ꞌoro ehowawi tehay moherep hamo. Miꞌi hawyi Aika­ꞌiwat mohey haria eweikup­teꞌen uhehay upi. Miꞌi hap kaipyi eweikuap Tupana uipo­ꞌoro hap. Maꞌato iraniaꞌin yt ipywo i Tupana uipo­ꞌoro hap maꞌato eipe eweipywo katu­pono uiwẽ pyi Aika­ꞌiwat Iesui aimoieĩ­neꞌen hat uhehay pyi einug ipakup takaria wo. Mesup koitywy eweikup­teꞌen Iesui mohey haria wẽtup miit ewy iwywo eweikup­teꞌen. Miꞌi kaipyi eweimohey Tupana potpo­ꞌoro wuat areĩneꞌen hap.
46,9,3,Tukup­teꞌen maꞌato — Pauru yt Tupana mipo­ꞌoro ewy hin i iꞌatuꞌe. Yt mekewat 12 ok takaria ewy hin i iꞌatuꞌe toꞌope maꞌato miꞌiria atiwesat — Uito rat Tupana mipo­ꞌoro sese are.
46,9,4,Areĩneꞌen Iesui potpo­ꞌo­roria 12 ok takaria ewywuat uito areꞌe. Miꞌi pote atiky­ꞌesat pote waku atunug iꞌatu­minug ewywuat are. Atiky­ꞌesat pote waku atipo­ꞌoro uimi­mu­ꞌeria uipoi hamo katu­pono Iesui potmu­ꞌeria 12 ok takaria saꞌup taꞌa­tu­puẽti taꞌa­tu­mi­mu­ꞌeria miium kaipyi. Uito Pauru iꞌewyte atiky­ꞌesat miꞌu eikai pote waku ahẽtup saꞌup eipo pywiat eimuꞌe hamuat wen maꞌato — Atiky­ꞌesat eimi­muꞌe hap saꞌup uipoi ro yt areꞌe hin i ehepe. Aika­ꞌiwat potmuꞌe Peteru iharyꞌi rakat toĩneꞌen iꞌewyte Aika­ꞌiwat Iesui ywyt Tiaku iꞌewyte toĩneꞌen iharyꞌi. Miꞌiria tuwat iꞌatu­ꞌaito wywo iꞌatue­wyry hap upi Tupana ehay moherep hamo maꞌato uito yt kat i uheha­ryꞌi miꞌiria ewy maꞌato atiky­ꞌesat pote waku atat uheha­ryꞌi.
46,9,6,Aiwy Panape iꞌewyte uito urupotpap kahato urupo wo aimiꞌu kyiꞌat hamo ahesokpe kyiꞌat hamo miꞌi tã.
46,9,7,Sura­raꞌin ni mesuwat yi tote tenuk kahato topo­ꞌoro hat surara akag kaipyi. Toĩneꞌen iꞌatue­su­rara akag miium iꞌatue­sokpe iꞌatue­wyry hamuat. Yt iꞌatu­potpap hin i taꞌa­tupo wo mekewat kyiꞌat hamo. Maꞌato uruto uruwewiat urupotpap kaipyi urutenuk hap toĩneꞌen. Go nug haria yt miꞌi tã hin i katu­pono taꞌa­tu­mikoi kaipyi teꞌe­renuk. Taꞌa­tu­mikoi ypia kaipyi teꞌe­re­sapo u raꞌyn. Iꞌewyte taꞌa­tu­hũria emĩ hy kaipyi teꞌe­renuk. Iꞌatu­potpap hap ti miꞌiria poi hamo toĩneꞌen. Maꞌato uito iꞌewyte Tupana ehay moherep hat Panãpe yt miꞌiria ewy hin i urutu­kup­teꞌen.
46,9,8,Pyno ahenoi wẽtup ehepe Tupana ehay kaipyi. Mio tã e Tupana saꞌa­wy­ꞌiwuat miwan me Musei wẽ pyi ihay — Yt naku i wati­kytyt aihũ wewato ahup ipotpap turan e. Yt naku i wati­wẽ­poꞌi poꞌi neꞌi awati iãꞌỹi akit akit turan e. Yt naku i miꞌi turan wati­wẽ­po­ꞌi­poꞌi neꞌi. Waku tenuk awati ehaꞌok topy wuat turan topotpap popuo aihũ wewato ahup e Tupana Musei pe ainãpin hawe. Pyno Tupana tuwa­nẽtup kahato aihũ hesyꞌat hap kape.
46,9,10,Maꞌato topotpap nug haria topot­po­ꞌo­roria poi hamuat ete uruesyꞌat pote uruipoi hap ete mio tã e Tupana. — Waku watipoi aihũria taꞌa­tu­potpap nug hap popuo iꞌewyte waku watipoi aipotpap nug haria e. Iꞌewyte aikotã ikoi hat ewy iꞌewyte iꞌatunug hat ewy taꞌa­tu­mikoi kaipyi teꞌe­renuk kahato. Miꞌi hap ewy hut hap kape iꞌatu­potpap. Taꞌa­tu­he­katup haype aikotã iꞌatag tomikoi hepamo hap ewy.
46,9,11,Karãpe watikoi mani hawyi waku watunug uꞌi aihe­mani iꞌok hawyi. Miꞌi hap ewy kahato waku aimikoi Tupana ehay kaipyi watenuk eimuꞌe hap Tupana ehay etiat saꞌup kaipyi waku urutenuk hap ewy e. Niatpo kahato mani koi hap maꞌato itag hawyi uꞌi kahato wati­puẽti aipotpap saꞌa­wy­ꞌiwuat kai. Miꞌi hap ewywuat kahato eimuꞌe hap Tupana ehay koi hap.
46,9,12,Iraniaꞌin eimuꞌe haria eweipoi kahato. Maꞌato — Yt karãpe i urupoi ro urutoꞌe ehepe. Eweikuap kat pote pyno ahenoi ehepe. Yt uruiky­ꞌesat i eiꞌe hap eiwa­nẽtup hawe — Aimiꞌu kyꞌewi neꞌi aimuꞌe ahekat kyꞌewi neꞌi aimuꞌe sehay wakuat ete Pauru Panape eweiꞌe hap. Miꞌi pote urupotpap at kaꞌap urupo wo urusaꞌup puẽti hamo. Uruho­ꞌopot kahato yat sokpe kawiat nug hap ete urumiꞌu kyiꞌat hamo yt uruiky­ꞌesat i eiꞌokpe tote urutenuk haype pote.
46,9,13,Saꞌa­wy­ꞌi­wuaria Tupana mõtypot yat piaria paꞌi koꞌi teꞌe­renuk miitꞌin miium kaipyi iꞌatuhũ Tupana kapiat iꞌatu­miwuk kapiat ete. Teꞌe­renuk taꞌa­tuhep ipuꞌi kãꞌã mekewat nu kawiat aihũ wuk hap eiam kaipyi teꞌe­renuk hamo. Paꞌi koꞌi miꞌi tã saꞌa­wyꞌi taꞌa­tu­puẽti taꞌa­tu­miꞌu.
46,9,14,Miꞌi hap ewy Tupana ainãpin mesup — Eweipoi ro eimuꞌe haria e. Eweimõꞌẽ emiꞌu uhehay wakuat moherep haria pe uimi­ky­ꞌesat ok tã e Tupana.
46,9,15,Maꞌato saꞌa­wyꞌi eimuꞌe turan yt atikat i uipoi hamuat. Yt kat i saꞌup atikat. Eimuꞌe hap saꞌup yt atiky­ꞌesat i te. Koitywy atunug mesuwat uimiwan yt kat i ahẽtup eikaipyi mesuwat uimiwan me. Yt atiky­ꞌesat i saꞌup eikaipyi eimuꞌe hap saꞌup. Poꞌog waku uiku­ꞌuro areĩneꞌen yt eimipoi i wywo te areĩneꞌen. Yt atiky­ꞌesat i ekat. Yt kat i uheso hap uhehay ete. Eweimõꞌẽ uhepe pote koitywy yt atikat i te pãi.
46,9,16,Atiꞌa­tu­muꞌe kahato miitꞌin Iesui etiat maꞌato yt uimi­mu­ꞌeria ekat kyꞌewi i atiꞌa­tu­muꞌe miꞌiria iꞌewyte yt uimõ­typot hap kyꞌewi i atiꞌa­tu­muꞌe miitꞌin. Eweikuap apo kat pote atiꞌa­tu­muꞌe miitꞌin Iesui ete hap. Pyno ahenoi ehepe Iesui uipo­ꞌoro miitꞌin muꞌe hamo miꞌi pote atiꞌa­tu­muꞌe wuatꞌi ywania Iesui uipo­ꞌoro hap ewy. Iesui ehay ikahu rakat ete yt atiꞌa­tu­muꞌe i miitꞌin mote Tupana miꞌa­piheg wo areĩneꞌen aru.
46,9,17,Iꞌewyte yt arepo­ꞌoro i Iesui ehay moherep hamo yt uimi­ky­ꞌesat ewy hin i. Maꞌato uipo­ꞌoro hat miky­ꞌesat ewy woro­ho­ꞌo­muꞌe. Maꞌato arepo­ꞌoro neꞌi pote miꞌi hawyi atiky­ꞌesat saꞌup eikaipyi. Maꞌato yt atiky­ꞌesat i saꞌup eikai katu­pono yt uipo­ꞌoro i eipe. Maꞌato Tupana uipo­ꞌoro yt uimi­ky­ꞌesat ewy hin i maꞌato — Etunug o e Tupana uhepe pote waro­ho­ꞌo­muꞌe. Miꞌi atunug mote uimohey Tupana inug hap ete. Yt haꞌup kyꞌewi i woro­ho­ꞌo­muꞌe pãi. Uhaꞌup sese ti ehepiat Tupana kuap hap. Yt eikat kyꞌewi i maꞌato woro­ho­ꞌo­muꞌe. Yt ekat kyꞌewi i atimo­herep ehepe Iesui etiat ikahu rakat sehay. Atiky­ꞌesat haꞌup eikai uipotpap saꞌup Tupana ehay wakuat moherep hap saꞌup pote waku ahẽtup Tupana wanẽtup hawe maꞌato yt ahẽtup i te miꞌi hap ete.
46,9,19,Yt uwe i uikyiꞌat kuap saꞌup mo are. Yt uwe i — Urumuꞌe ro urumi­ky­ꞌesat ewywuat pote saꞌup iwato urutum epe Pauru e haria. Uito ti Tupana mikyiꞌat uito are. Tupana po pyi yn arenuk teren. Yt kat i miitꞌin wanẽtup hap uikai maꞌato Tupana wanẽtup hap wywo yn woro­ho­ꞌo­muꞌe are. Yt kat i eikat kyꞌewi hap wywo woro­ho­ꞌo­muꞌe. Uito areĩneꞌen wuatꞌi miitꞌin eropat hat katu­pono atekyi teran wuatꞌi miitꞌin Iesui kape pote.
46,9,20,Atiꞌa­tuekyi teran kahato uiwy­riaꞌin Iuteuria Iesui mohey hap hamo. Miꞌi pote iꞌatu­py­ꞌa­setpe areĩneꞌen Iuteu ywania wo — Uito ti Iuteu yn areꞌe iꞌatuepe. Miꞌi hawyi iꞌatueko Iuteuria eko nug hat areĩneꞌen iꞌatu­py­ꞌa­setpiat areĩneꞌen turan. Iꞌewyte karãpe areĩneꞌen Musei mienoi moherep haria pyꞌa­setpe miꞌi hawyi atimo­herep Iesui iꞌatuepe Musei miwan kaipyi. Musei ainãpin hap nug hat ewy areĩneꞌen miꞌiria pyꞌa­setpe iꞌatuekyi Iesui kape.
46,9,21,Karãpe iraniaꞌin ywania pyꞌa­setpe areĩneꞌen miꞌi hawyi iraniaꞌin ywania eko wakuat ewy atunug. Areĩneꞌen miꞌiria ewywuat. Areĩneꞌen wẽtup ywania pyꞌas­tpe pote yt atunug i uiꞌy­wania Iuteuria eko ewy maꞌato iꞌatueko wakuat yne rakat atunug. Miꞌi hap atunug katu­pono miꞌiria atiky­ꞌesat kahato Iesui mohey haria torania hap. Miꞌi hap yn atunug Iesui kapiat miitꞌin ekyi hamo.
46,9,22,Karãpeĩ areĩneꞌen Iesui mohey haria yt hesaika rakaria i te tokpe miꞌi hawyi paaꞌe hat areĩneꞌen eiꞌewy uito areꞌe iꞌatu­moe­saika imohey hap ete hamo. Miꞌi kai ahoꞌosat Iesui mohey hanuaria.
46,9,23,Atiꞌa­tu­muꞌe kahato miꞌiria Iesui ehay wakuat ete. Iꞌatu­wy­riaꞌin wo areĩneꞌen iꞌatu­muꞌe hamo. Miꞌi hap ahenoi yne hawyi Tupana mipoi­tyro wo miꞌiria tukup­teꞌen iꞌewyte uito.
46,9,24,Ahetama puo tukup­teꞌen woꞌoiãꞌãg haria mesuwat seput hap ete uwe poꞌog ihyha hap kuap hamo. Iꞌatu kahato teput toꞌo­ꞌe­wy­ꞌewy maꞌato wẽtup yn poꞌog ihyha hat yn topy­huꞌat morekuat miium saꞌup sat hat no. Pyno waku watu­weput hãpyk kahato mekewat morekuat miium saꞌupsat hamo. Woꞌo­ꞌiãꞌãg haria seput haria saꞌa­wyꞌi taꞌa­tu­piit­moe­saika kahato. Yne eꞌat pe teput at iꞌatu­hyha hamo. Miꞌi hawyi wẽtup topy­huꞌat poꞌog torania kai hawyi miꞌi hat pe morekuat tum toꞌakag painug hap ewywuat — Miꞌi seput hat poꞌog e hamo. Ahetama puo morekuat tum toꞌakag painug hap mohyt kawiat poꞌog seput kuap hat pe. Wẽtup eꞌat hawyi igag naꞌyn. Miꞌi hap ewy Tupana tum aru ahepe aipainug hap aiꞌakag totiat maꞌato miꞌi ti yt igag i rakat toĩneꞌen. Wuatꞌi eꞌat piat ikahu rakat sese. Miꞌi hap ewy waku wato­mohey hãpyk kahato Aipo­typot Iesui haty wo. Uito Pauru surara ewywuat ipiit heg nakat ewywuat mekwat woꞌo­ꞌa­hy­kahyk hat ewywuat hãpyk kahato uito. Atuꞌuka aikotã ikuap kahato hat hepap hat uka hap ewy yt arekyry popuo i atuꞌuka. Ahetamã puo wato­ꞌo­ꞌiãꞌãg wuꞌuka hap ete. Miꞌi watunug at pote watu­we­moe­saika kahato aipiit. Yt miky­ꞌesat ewy i haty hap maꞌato wati­mo­pokuat aipiit. Miꞌi hat ewy areĩneꞌen uito. Maꞌato Tupana ehay moherep hap ete uipiit yt ipap i pytkai atunug. Karãpe wẽtup ok yi kai neꞌi raꞌyn watu­ꞌuka hap ete miꞌi hawyi tuwe­mõti. Maꞌato uito miꞌi hat ewy yt areĩneꞌen neran i Tupana ehay moherep hap ete. Areĩneꞌen neran poꞌog hesaika rakat ewy. Miꞌi hap ewy karãpe areꞌe iraniaꞌin me — Toꞌiro waku Iesui upi watuwat areꞌe maꞌato miꞌi pytkai yt areto i Iesui upi pote uito iꞌewyte aremõti. Wãiꞌare uipiit miky­ꞌesat saꞌag ete yt atiky­ꞌesat i Uipo­ꞌoro hat toꞌe uhepe aru — Saꞌag nug hat en e hap yt atiky­ꞌest hin i aru Iesui e hap. Uito ti uipiit miky­ꞌesat monik hat Pauru.
46,10,1,Uiꞌy­wania woro­ho­ꞌo­muꞌe teran i raꞌyn ahaꞌa­se­ꞌiꞌin saꞌa­wy­ꞌiwuat ete. Saꞌa­wyꞌi te turan ahaꞌa­seꞌi Musei upi tuwat aiꞌy­wania wanĩ­kaptia po pyi. Miꞌi hawyi Tupana tiꞌa­tu­pyhyp sura­raꞌin iꞌatue­wa­nĩ­kaptia iꞌatu­mohan haria. Miꞌi hawyi toipo­ꞌoro ywyhig temiitꞌin apykok hamo yꞌahig iꞌatue­wyry hap moherep hamo.
46,10,2,Miꞌi hawyi tutunug muꞌap ihyemuiꞌa wato sakpo ihyemuiꞌa Hup e hap het rakat sakpo. Miꞌi hawyi yꞌy wehy­ꞌokmõi hap sakpo tuwat yꞌy pyꞌa­setpuo Tupana puꞌap upi. Miꞌi hawyi ywyhig mekewat wanĩ­kaptia pyhyp hap hewyry iꞌatuupi. Miꞌi hawyi Tupana tiꞌa­tu­setꞌok taꞌyn eipe Musei upiaria e.
46,10,3,Miꞌi hawyi tuwat yahig sakpo. Iꞌatu­miꞌu wuat man atipy piaria miꞌu toĩneꞌen itote. Teꞌe­renuk kahato yne eꞌat Tupana miium man ete.
46,10,4,Iꞌewyte tutum tesaika hap wywo yꞌy wakuat nu wato kaipyi tuwẽtem ihy yne eꞌat pe. Koitywy watikuap taꞌyn mekewat Nu wato Aika­ꞌiwat Iesui iãꞌãkap ewywuat. Maꞌato yt naku i nug haria teꞌe­ro­py­huꞌat yahig note e. Miꞌi hawyi Tupana yt iwepit hin i mekewat iꞌatu­minug saꞌag ete hawyi teꞌe­ropap kahato yahig note kowoꞌi kowoꞌi moi miꞌauka wo ahu miꞌauka wo aria miꞌauka wo. Miꞌi hawyi aito mesup miꞌiria emiariru koꞌi ewywuat pote yt kan hamo i watunug yt naku i kat pote Tupana tiꞌa­tu­ꞌa­piheg miꞌiria ahaꞌa­se­ꞌiꞌin aimo­weꞌeg hamuat iꞌatu­minug saꞌag koꞌi atoiat hamo e.
46,10,7,Waku pyno wato­kenꞌẽ kahato ahaꞌa­se­ꞌiꞌin etiat Tupa­naria mug hap pupi. Waku watoiat tupa­naria mõtypot hap katu­pono ahaꞌa­se­ꞌiꞌin timõ­typot kahato miꞌi koꞌi aikotã toꞌe miwan hap ewy. Aiꞌy­wania teꞌe­ra­ꞌapyk miꞌu u hamo sapo hy u hamo Tupana saꞌag wewato ahup iãꞌãkap mõtypot hamo hawyi hairu nug hamo. Miꞌi hawyi iꞌatu­poĩꞌãm taꞌa­tue­tu­pa­naria mõtypot hamo e.
46,10,8,Miꞌi hawyi hary­po­riaꞌin ihainiaꞌin toꞌope toꞌope inug saꞌag. Taꞌa­tunug saꞌag hawyi teꞌe­ropap kahato sakpo 23000 miit hewo hewo yi tote ikuꞌuro rakaria yt naku i nug haria.
46,10,9,Miꞌi hawyi yahig note taꞌa­tu­mõ­py­ꞌahak teran Tupana taꞌa­tu­minug saꞌag wo. Taꞌa­tu­hãꞌãg kahato Tupana. Miꞌi hawyi moi koꞌi tiꞌa­tu­ꞌuka kahato miꞌiria.
46,10,10,Iꞌatuehay saꞌag kahato — Emiium koꞌi man yt ikahu hin i iꞌatuꞌe Tupana pe. Miꞌi pote Tupana tipo­ꞌoro temiit atipy kaipyi iꞌatu­moma hamo. Putꞌokꞌe hawyi topap kahato aiꞌy­wania saꞌa­wy­ꞌi­wuaria. Pyno waku aiweꞌeg wo kahato waku watu­wehum imiium ete
46,10,11,Yne mesu­wa­rotiat ikahuro hamuat yt pya hin i raꞌyn. Waku ahewyry iweꞌeg nakaria ewy. Waku wato­kenꞌẽ ahaꞌa­se­ꞌiꞌin minug saꞌa­wy­ꞌiwuat pupi katu­pono aimo­weꞌeg hamo Tupana tiwan ahaꞌa­se­ꞌiꞌin minug koꞌi etiat.
46,10,12,Yt naku i watoꞌe aiwa­nẽtup hawe — Uhesaika kahato Tupana mohey hap ete pote yt karãpe i aru atiꞌa­parap Tupana pe yt naku i watoꞌe. Eweꞌeg wo o mio tã eweiꞌe eipyꞌa pe pote katu­pono miꞌi e haria meremo taꞌa­tu­ꞌa­parap taꞌa­tuiãꞌãg hap yt naku i nug hamo putꞌokꞌe hawyi — Imohey kahato hat areinẽꞌẽn iꞌatuꞌe taꞌa­tu­wa­nẽtup hawe pytkai.
46,10,13,Yne aito ahiag miiãꞌãg koꞌi aiwo­ꞌo­ꞌe­wy­ꞌewy. Maꞌato saꞌa­wyꞌi Tupana toꞌe ahepe — Atipyhyp aru ehãꞌãg hap pupi e. Miꞌi pote yt karãpe sese i putꞌokꞌe hãꞌãg hap ehete poꞌog hesaika eikai katu­pono areĩneꞌen eiwywo eimoe­saika hamo ehãꞌãg hap pupi e. Miꞌi hawyi ehesaika kahato eweikup­teꞌen ehãꞌãg hap sopo hamo e hawyi atum ehepe muꞌap hatyꞌu wuat ipopywiat ewẽtem hamuat e Tupana.
46,10,14,Miꞌi pote uiwy­riaꞌin sese eipe yt eweimõ­typot teiꞌo iãꞌãkap koꞌi.
46,10,15,Miꞌi tã ewetunug mote weꞌeg haria wo eweikup­teꞌen. Iꞌewyte atikuap uhehay upiat haria eipe sio yt hap ete e.
46,10,16,Karãpe watu­we­ꞌa­tunug watuꞌu sapo hy hamo kuiꞌa piat iꞌewyte man u hamo miꞌi turan watu­wehum kahato Tupana kape katu­pono aipoi­tyro miꞌi hap ete. Miꞌi sapo hy Aika­ꞌiwat Iesui suu iãꞌãkap kahato. Miꞌi watuꞌu hu iãꞌãkap hawyi imohey hap wati­mo­herep kahato. Karãpe watipik mekewat man hawyi watuꞌu hawyi imohey haria wato­py­huꞌat hap wati­mo­herep miitꞌin me iꞌewyte wẽtup piit ewy watoĩ­neꞌen hap wati­mo­herep.
46,10,17,Iꞌatu kahato aito Iesui mohey haria maꞌato miꞌi pytkai wẽtup piit ewy watoĩ­neꞌen e. Miꞌi hap ewy wẽtup a yn watipik pik man hawyi watenuk. Miꞌi hawyi wẽtup a yn man watuꞌu Iesui puꞌi pikꞌe hap moherep hap.
46,10,18,Uruꞌy­wania Isareu ywania tum kahato taꞌa­tuhũ Tupana pe. Miꞌi hawyi paꞌiria tiwuk taꞌa­tu­hũria iꞌatuwuk wuk hap heiam note. Iwyp kahato hawyi terenuk kahato raꞌyn taꞌa­tumiium kaipyi Tupana piat taꞌa­tumiium pytkai.
46,10,19,Pyno ahenoi mekewat miꞌu Isareu ywania miium taꞌa­tue­tu­pa­naria imõtypot hap yt ihaĩte hin i. Miꞌi pytkai taꞌa­tuꞌu miꞌu ikuꞌuro rakat katu­pono ikuꞌuro rakaria tupa­naria pote. Taꞌa­tuwuk taꞌa­tu­hũria iꞌatuiã­ꞌãkap pyꞌa­setpe maꞌato iãꞌãkap koꞌi iꞌatue­tu­pa­naria yt taꞌa­kasa hin i. Pywo ti yt Tupana sese kape hin i iꞌatumiium koꞌi maꞌato ahiagnia kape iꞌatu­miwuk koꞌi. Miꞌi hawyi ahiag wyriaꞌin kahato tukup­teꞌen miꞌiria. Yt naku i miꞌi tã ewetunug eipe miꞌiria eko ewy neꞌi Iesui ekuiꞌa sapo hy wo.
46,10,21,Miꞌiria iꞌewyte teꞌe­re­ꞌyꞌu ahiagnia ehamo mekewat tupa­naria mõtypot hap yparakai totiat. Yt naku i watunug iꞌatu­minug ewy te katu­pono wẽtup sapo hy raꞌyn aiwanuat. Aika­ꞌiwat Iesui ekuiꞌa pyi raꞌyn watenuk huu at hap ewywuat watuꞌu waku rakat.
46,10,22,Maꞌato watuꞌu ahiagnia ekuiꞌa pyi iꞌewyte Aika­ꞌiwat ekuiꞌa pyi hawyi waku aiweꞌeg wo katu­pono Aika­ꞌiwat tiky­ꞌesat aito towanuat hap yn. Ihayꞌy­wywi miꞌi tã watunug pote. Waku aiweꞌeg wo kahato katu­pono Aika­ꞌiwat poꞌog hesaika aikai. Waku wato­kenꞌẽ Aika­ꞌiwat aiꞌa­piheg hap pupi uiwy­riaꞌin Tupana saꞌa­ruꞌin saki­ꞌytꞌin aito pote.
46,10,23,Waku watunug yne aimi­ky­ꞌesat ok tã iꞌatuꞌe toꞌope iraniaꞌin Iesui mohey haria taꞌa­tueso popuo. Miꞌi pote areꞌe iꞌatuepe — Aimi­ky­ꞌesat waku pote pyno waku watunug maꞌato aimi­ky­ꞌesat yt naku i pote yt naku i watunug. Aimi­ky­ꞌesat miitꞌin powyro hap pote waku watunug areꞌe iꞌatuepe.
46,10,24,Yt naku i aimi­ky­ꞌesat yn watunug waku pytkai areꞌe iꞌatuepe. Waku poꞌog iraniaꞌin miky­ꞌesat watunug aiwe­po­wyro hap kai.
46,10,25,"Karãpe iraniaꞌin terut ahowawi miꞌu puꞌi waku watuꞌu yne imiium. Yt naku i watoꞌe — Etiꞌauka apo mesuwat ehũ iãꞌãkap mõtypot hamo mehĩ mana sio yt watoꞌe neꞌi. Yt naku i mio tã eweiꞌe miꞌu erut hat pe katu­pono Tupana tunug yne puꞌi mesuwat aipytyp nug hap mywo te iꞌewyte aihũria yne Tupana wanuat topy­huꞌat. Series, "
46,10,27,Miꞌi hawyi wẽtup ok yt imohey i hat toꞌe ahepe — Toꞌiro uiꞌyat kape ahenuk hamo e hawyi waku ereto etiky­ꞌesat pote. Maꞌato waku putꞌok­ꞌere hawyi erenuk kahato imiium ok tã e. Yt ereꞌe teiꞌo tope — Etum naꞌyn apo meiũwat miꞌu iãꞌãkap mõtypot hamo uhyt mana yt apoꞌere teiꞌo maꞌato etuꞌu yt kat i haty ewanẽtup hawiat wywo yn waku.
46,10,28,"Maꞌato erenuk turan wẽtup ok toꞌe epe — Etikuap apo Tupana iãꞌãkap mõtypot hamuat miꞌu puꞌi watuꞌu hap uhyt e pote — Yt atikuap hin i miꞌi hap waku eweiꞌe iꞌatuepe. Miꞌi hawyi — Pyno yt atuꞌu i poꞌog katu­pono yt naku i watuꞌu miꞌi tã e hat ehamo maꞌato etuꞌu pote haty kahato topy­huꞌat ewanẽtup hawe iꞌewyte mekewat miit itotiaria pe iꞌaparap hat wo en eropy­huꞌat ihamo etuꞌu pote. Yt aiwo­ꞌoewy hin i aimiꞌu u hap eko ete e. Maꞌato waku watuꞌu aiwa­nẽtup hawe wen maꞌato mekewat miit — Yt naku i watuꞌu e hat ehamo yt naku i watuꞌu. Maꞌato iraniaꞌin itotiaria Iesui mohey haria — Waku watuꞌu Tupana miium e haria tukup­teꞌen eipy­ꞌa­setpe pote waku yne aimiꞌu wo watu­wehum kuap Tupana kape pote waku etuꞌu e Iesui Aika­ꞌiwat ahepe. Pywo kahato miꞌi tã wen maꞌato yt naku i — Yt naku i watuꞌu e hat ehamo katu­pono yt naku i watu­ꞌuka ahehay wo iraniaꞌin Iesui mohey haria wywo — Waku watuꞌu yt naku i watuꞌu e hap koꞌi etiat. Series,  Watenuk turan waku watoꞌe Tupana pe — Urutu­wehum kahato epe Tupana emiium urumiꞌu wo waku watoꞌe Tupana pe. Miꞌi hap ewy watunug mote yt naku i watoꞌe wẽtup ok — En yt naku i katu­pono etuꞌu mekewat miꞌu yt naku i mio tã watoꞌe katu­pono tuwehum tenuk turan Tupana kape hap wywo tutuꞌu pote."
46,10,31,Pyno kat koꞌi kat koꞌi watunug waku watunug miꞌi torania Tupana mõtypot hamo sio watenuk sio wate­ꞌyꞌu sio watu­we­potpap Tupana mõtypot hap yn waku aiwa­nẽtup hawe. Taꞌi kat koꞌi kat koꞌi watunug turan waku watu­wehum Tupana kape. Waku aheĩneꞌen yt uwe maꞌat hano i. Waku wato­py­huꞌat yt Iuteu ywania aparap hano i. Yt naku i Iesui mohey hap auka hat wato­py­huꞌat aiminug koꞌi kaipyi. Iꞌewyte iraniaꞌin ywania aparap hano yt naku i wato­py­huꞌat. Yt naku i watoĩ­neꞌen Iesui mohey haria Tupana yat piaria maꞌat hat neꞌi.
46,10,33,Uito Pauru arewy­ꞌinug neran yne uiminug wakuap mo yn.
46,11,1,Pyno waku eiwe­haꞌat uhowawi uiꞌe­wywuat eweipy­huꞌat katu­pono uito Aika­ꞌiwat Iesui iãꞌãkap kahato uito imiky­ꞌesat ewy yn atunug neran are.
46,11,2,Pywo pe ti arehum kahato ehete uipot­mu­ꞌeria katu­pono yt uiwaure hin i eipe uimienoi upi kahato eweikup­teꞌen. Haꞌa­wyte woro­ho­ꞌo­muꞌe kahato Iesui moherep hap ete. Miꞌi hawyi areto raꞌyn maꞌato yt eweiwaure hin i uimiatoiat iꞌewyte yt eweiwaure hin i eimuꞌe hap.
46,11,3,Pyno wẽtup ete woro­ho­muꞌe teran. Atiky­ꞌesat eweikuap Torania Ihainiaꞌin akag no topy­huꞌat Iesui Aipo­typot Poꞌog torania Kawiat. Miꞌi hawyi hary­poria akag topy­huꞌat heꞌaito. Miꞌi hawyi Aipo­typot Iesui akag topy­huꞌat Tupana.
46,11,4,Yt naku i ihainia aimuꞌe Tupana ehay etiat turan sio ihainia ihay Tupana wywo aiwo­ꞌo­muꞌe hawe yt naku i morekuat painug hap iꞌakag note katu­pono miꞌi pote Toꞌakag Iesui mõti te hap topy­huꞌat. Karãpe Tupana mõtypot yat pe wẽtup ok hary­poria aimuꞌe teran Tupana ehay wo waku totopag taꞌakag note sokpe hit kawiat yt kat i — Uito poꞌog ihainiaꞌin kai e hap toĩneꞌen mekewat hary­poria wanẽtup hawe e hap moherep hamo. Maꞌato tuwepyi aimuꞌe hary­poria yt kat i paaꞌe hap wywo pote ihainiaꞌin mõti hap toĩneꞌen hawyi heꞌaito tuwe­mõti sese — Uheha­ryꞌi uimuꞌe hat toĩneꞌen mesup e hap tuwa­nẽtup hawe pote.
46,11,7,Tupana mõtypot kahato hat ihainiaꞌin Tupana iãꞌãkap sese ihainia hary­poria iꞌewyte maꞌato ihainia mõtypot hat iharyꞌi. Saꞌa­wyꞌi Tupana tunug hary­poria ihainia kawiat mekewat eꞌat pe. Yt tutunug i ihainia hary­poria kawiat. Saꞌa­wyꞌi sese Tupana tunug ihainia hary­poria muꞌe hamo.
46,11,10,Miꞌi pote waku hary­po­riaꞌin tuwe­ꞌakag suwy sokpe wo — Uito atimõ­typot uheꞌaito toꞌe hamo wuatꞌi miitꞌin ehamo hamo. Iꞌewyte atipy piaria heꞌaito poꞌog ikai e hamo.
46,11,11,Karãpe wato­py­huꞌat Iesui mohey haria wati­po­wyro kahato hary­poria. Yt wati­mohit i iꞌewyte aiwo­ꞌo­mõ­typot hap yn. Pyno ti Tupana tunug hary­poria ihainia eturu­ꞌokpy kawiat. Maꞌato iꞌewyte pywo kahato torania ihainiaꞌin tuwẽtem toty ymyẽ pyi. Ainug hat sese maꞌato Tupana sio aito hary­poria sio ihainia.
46,11,13,Pyno uiwesat eipe sio waku aheha­ryꞌi ihay Tupana kape Tupana mõtypot yat pe aiwa­ꞌa­tunug hap tote yt kat i hin i iꞌakag me teꞌog wywo sio yt.
46,11,14,Maꞌato ihainia tunug toꞌasap hary­poria wat ewywuat pote miꞌi hawyi aiwe­mõti hap topy­huꞌat kat pote ihainia aito pote. Taꞌi yt naku i katu­pono watikuap yne aito yt uwe i aimuꞌe pytkai hary­poria iꞌasap ywop takat waku. Watikuap taꞌyn hary­poria asap hesokpe ewywuat Tupana tunug saꞌa­wyꞌi hary­poria painug hap ewywuat topy­huꞌat.
46,11,16,Maꞌato uiwa­nẽtup hawe waku hary­poria topag taꞌakag tote sokpe hit taꞌa­tu­henoi ihainiaꞌin Tupana ehay wo turan sio taꞌa­tuehay Tupana kapiat turan. Yne Iesui mohey haria miꞌi seko ewy toĩneꞌen ahetamã pe. Iꞌewyte uruto Iesui potmu­ꞌeria sese 12 ok takaria wy wẽtup seko yn urutu­kup­teꞌen. Pyno waku aheko ewy watunug. — Yt naku i sokpe hit aiꞌakag toto eweiꞌe pote Iuteuria eko ewywuat urueko mohit haria wo eweikup­teꞌen katu­pono yne Tupana mõtypot yat piaria uruetama pe miꞌi ewywuat nug haria tukup­teꞌen.
46,11,17,Pyno woro­ho­ꞌo­nãpin teran uito Pauru. Waku kahato ti eipe tawa Kurintiu piaria maꞌato mesup ahenoi teran ehepe yt uimo­wepit i hap koꞌi eiminug. Pyno eiwe­ꞌa­tunug kahato o itote Tupana mõtypot hamo maꞌato yt hãpyk hin i eweimõ­typot Iesui. Miꞌi hawyi miꞌi kaipyi miitꞌin aparap hap topy­huꞌat. Miꞌi hawyi eiwe­ꞌa­tunug hawe poꞌog wuꞌuka hap topy­huꞌat itote. Kat pote som miꞌi tã.
46,11,18,Taꞌi iraniaꞌin henoi uhepe — Yt toꞌo­ꞌewy hin i itotiaria hawyi wuꞌuka hap yn topy­huꞌat itote iꞌatuꞌe. Pyno eipe Iesui mohey haria pytkai eiwe­pat­ꞌok­patꞌok itotiat hap atikuap taꞌyn. Yt atimohey i yne iꞌatuehay koꞌi ehetiat maꞌato miꞌi iꞌatuꞌe hap ehetiat hap atimohey.
46,11,19,— Waku wati­patꞌok patꞌok eweiꞌe saꞌag eiwo­ꞌope. Waku iraniaꞌin aimuꞌe hat Peteru upiaria. Waku irainiaꞌin aimuꞌe Aporu upiaria. Waku iraniaꞌin aimuꞌe hat Pauru upiaria eweiꞌe saꞌag meꞌi eiwo­ꞌope. Miꞌi tã watunug hawyi meremo watikuap uwe hãpyk uwe yt hãpyk i eweiꞌe saꞌag maꞌato miꞌi tã ti yt Tupana miky­ꞌesat ewy hin i.
46,11,20,— Toꞌiro watenuk Aika­ꞌiwat enuk hap man pikpik hap kape eweiꞌe. Toꞌiro sapo hy u hamo Iesui kapiat kuekatu hamo waku watoꞌe maꞌato yt miꞌi tã hin i ewetunug.
46,11,21,Yt Aipo­typot enuk hap ewy hin i ewetunug itote katu­pono yt iweꞌeg nakaria ewy i ewehenuk yt eweimõꞌẽ hin i pote. Saꞌa­wy­ꞌi­wuaria tuꞌu yne miꞌi hawyi iraniaꞌin hesyꞌat topy­huꞌat. Miꞌi hawyi iraniaꞌin teꞌe­ru­we­sapo hy u yne hawyi imopẽꞌã rakaria wo tukup­teꞌen.
46,11,22,Yt naku i miꞌi tã. Ehesyꞌat pote waku yianmete ewetuꞌu miꞌu eiꞌyat pe katu­pono iraniaꞌin yt hekat i rakaria yt terut kuap i miꞌu koꞌi. Miꞌi hawyi yt hekat i rakaria pe yt kat i ewetum kuap. Miꞌi hawyi teꞌe­ru­we­mõti kahato yt eiweꞌeg hin i hap ete. Yt arehum hin i miꞌi eminug ete pãi.
46,11,23,Pyno waku woro­ho­ꞌo­muꞌe i raꞌyn Aika­ꞌiwat aimuꞌe hap ete aikotã Aika­ꞌiwat Iesui enuk hap ewy. Saꞌa­wyꞌi Iesui maꞌat hap wãtym turan totat man teneg e.
46,11,24,Miꞌi hawyi waku e Tupana pe hawyi toipik pik man iꞌatue­hamo — Mesuwat man uiꞌewy e katu­pono uipik irane eheha­kye­raꞌat hamo e. Karãpe ewetuꞌu mesuwat man turan uhowawi waku eiwa­tetup aikotã uiku­ꞌuro eika­wiano hap kape e.
46,11,25,Teꞌe­renuk kahu hawyi Iesui tat sapo hy kuiꞌa piat. Miꞌi hawyi toꞌe — Mesuwat sapo hy uhuu ewy e. Miꞌi atum irane saꞌup mo Tupana pe iwywuat miitꞌn woꞌo­wese hap pakup i nug hamuat e.
46,11,26,Pyno karãpeĩ ewetuꞌu mesuwat man ewywuat iꞌewyte eiwe­ꞌyꞌu mesuwat sapo hy wo eweimo­herep wuatꞌi miitꞌin me uiku­ꞌuro hap iãꞌãkap uiꞌaipok hap kape e. Miꞌi ewywuat ewetunug uiku­ꞌuro hap moherep hamuat e Iesui imaꞌat hap eꞌat pe turan.
46,11,27,Waku hãpyk kahato wati­mõ­typot Aika­ꞌiwat Iesui. Uwe uwe iꞌu iꞌewyte teꞌyꞌu yt kat i imõtypot hap wywo miꞌi hat Tupana miꞌa­piheg wo topy­huꞌat katu­pono Iesui piit etiat miky­ryꞌi hat miꞌi.
46,11,28,Maꞌato waku Iesui enuk hap ewy ahenuk hamo. Eꞌyianmete waku watu­wa­nẽtup kahato — Aipyꞌa pe sio waku pe watoĩ­neꞌen Tupana wywo hap kape. Maꞌato waku pe watoĩ­neꞌen Tupana wywo pote waku watuꞌu sapo hy iꞌewyte man pikpikꞌe rakat Iesui kuꞌuro hap kape aiwa­nẽtup hamuat. Maꞌato watuꞌu man pikpik iꞌewyte mekewat sapo hy aiwe­ky­ryꞌi popuo neꞌi miꞌi pote Tupana miꞌa­piheg wo watoĩ­neꞌen. Aimaꞌat hap topy­huꞌat Aika­ꞌiwat piit pun haria neꞌi aito. Miꞌi pote iꞌatu kahato eipy­ꞌa­set­piaria iꞌahu rakaria wo ipiit perup takaria wo get rakaria wo tukup­teꞌen itote Iesui suu etiat weky­ryꞌi haria eweikup­teꞌen mote.
46,11,31,Pyno waku aiweꞌeg wo waku poꞌog ahepiat. Iꞌu hap eꞌyianmete waku watoꞌe Tupana pe — Waku atuꞌu sio yt watoꞌe. Miꞌi tã watunug mote yt wato­py­huꞌat i Tupana miꞌa­piheg wo.
46,11,32,Maꞌato yt naku i wywo watuꞌu pote miꞌi hawyi — Yt naku i eipe e aru Tupana ahepe aiꞌa­piheg hap wywo katu­pono yt toiky­ꞌesat i ahoꞌo­wasat hap iraniaꞌin mesuwat yi totiaria ewy.
46,11,33,Uiwy­riaꞌin tawa Kurintiu piaria karãpe eiwa­ꞌa­tunug mekewat Aika­ꞌiwat ienuk hap ewywuat u hamo turan eiwo­ꞌoe­katup woꞌoe­katup o tukup­teꞌen yne itote hawyi waku ewetuꞌu.
46,11,34,Maꞌato wẽtup ok toĩneꞌen eipy­ꞌa­setpe uhesyꞌat kahato e hat miꞌi hat pe — Waku mehĩ waku erenuk eꞌyat pe hawyi eriot meikowo eweiꞌe eꞌyianmete katu­pono yt naku i Tupana miꞌa­piheg haria wo wato­py­huꞌat. Maꞌato Iesui mõtypot hap upi watꞌu man pikpikꞌe hap uwa hy ikuꞌuro aika­wiano hap moherep hamo miꞌi watunug mote Tupana mipoi­tyro koꞌi wato­py­huꞌat e. Miꞌi pote miꞌi hap ete yt ahenoi kuap i koitywy uimiwan me. Iꞌatu kahato te yt ahenoi i ehepe maꞌato areto ehowawi hawyi ahenoi yne ehepe heĩpyt koꞌi.
46,12,1,Saꞌa­wy­ꞌiwuat einãpin miwan miat hap ewywuat koꞌi koitywy woro­ho­ꞌo­nãpin pakup i tawa Kurintiu piaria. Mesup woro­ho­ꞌo­muꞌe teran Tupana Pãꞌãu etiat aikotã tutum ahepe tesaika hap toꞌe­wywuat pytkai sepap nug hap etiat. Yt naku i watoĩ­neꞌen yt ikuap i haria wo neꞌi Tupana Pãꞌãu miium etiat haria.
46,12,2,Haꞌa­wyte tupa­naria mõtypot haria mo wuat minug yt ihay i rakat mõtypot haria yt taꞌa­kasa kuap i rakaria mõtypot haria saꞌa­wyꞌi eipe. Miꞌi hap saꞌag kape yn saꞌa­wyꞌi eiwa­nẽtup. Iãꞌãkap upi ehewyry yt Tupana ywania ewy hin i eweikup­teꞌen.
46,12,3,Karãpe watoꞌe Iesui pe — En ni Uipo­typot Uika­ꞌiwat watoꞌe pote Tupana Pãꞌãu mimuꞌe wato­py­huꞌat. Maꞌato watoꞌe — Iesui ti yt naku i watoꞌe pote yt kat i Tupana Pãꞌãu aikai.
46,12,4,Pyno yt aiwo­ꞌo­ꞌewy hin i wẽtup yn Tupana Pãꞌãu aipyꞌa pe pytkai katu­pono Tupana Pãꞌãu tum ahepe tesaika hap yt toꞌo­ꞌe­wy­ꞌewy hin i toimõꞌẽ wuatꞌi nug hamuat wẽtup yn Tupana Pãꞌãu toĩneꞌen pytkai. Wẽtup yn Aipo­typot toĩneꞌen. Miꞌi kape watu­we­potpap maꞌato aipotpap hap yt aiwo­ꞌo­ꞌe­wy­ꞌewy hin i. Aipotpap hap koꞌi yt toꞌo­ꞌe­wy­ꞌewy i Tupana potpap nug hap. Maꞌato miꞌi pytkai wẽtup yn aimi­sepap koꞌi ium hat. Miꞌi hat ti Tupana are.
46,12,7,Tupana Pãꞌãu toĩneꞌen aipiit pe. Miꞌi hawyi aiwo­ꞌope aiwo­ꞌo­poi­tyro hap ahewaku hap toĩneꞌen.
46,12,8,Pyno Tupana Pãꞌãu timo­herep wẽtup ok Iesui mohey hat piit pyi iweꞌeg hamuat miitꞌin muꞌe hat. Wẽtup ok imohey hat pe Tupana Pãꞌãu timo­herep ikuap wuatꞌi miitꞌin muꞌe kuap hamo. Miꞌi hawyi Tupana Pãꞌãu timo­herep wẽtup ok imohey hat pe imohey kahato hap. Miꞌi hawyi wẽtup ok pe tutum tesaika hap iꞌahu rakat moehaĩte hamo.
46,12,10,Miꞌi hawyi Tupana Pãꞌãu tum tesaika hap wẽtup ok pe Tupana ewywuat yt uwe misepap i nug hamo. Wẽtup ok pe tutum tesaika hap Tupana wanẽtup hap moherep hamuat hawyi Tupana wẽ wo raꞌyn toĩneꞌen hap. Miꞌi hawyi wẽtup ok pe Tupana Pãꞌãu tum tesaika hap wuatꞌi kuap hamuat pywo sio yt hap kuap hamuat sio Tupana Pãꞌãu kaipyi ihay sio ahiag ihay wẽtup ok miit ete hap kuap hamo. Iꞌewyte tutum wẽtup ok miit pe tesaika hap wẽtup ywania pusu puat iꞌatu­muꞌe hamuat yt toikuap pytkai i hap. Wẽtup ok pe tutum tesaika hap wẽtup ywania pusu moherep hamo aipusu puat imoherep hamo.
46,12,11,Tupana Pãꞌãu wẽtup yn toĩneꞌen pytkai iꞌatu kahato tomi­sepap nug hap koꞌi tukup­teꞌen. Tutum ahepe tomi­sepap nug kuap hap Topãꞌãu kaipyi. Maꞌato yt ewy hin i toimõꞌẽ ahepe. Tomi­ky­ꞌesat ewy tutum ahepe tomi­sepap nug kuap hap koꞌi. Wẽtup ok aipy­ꞌa­setpiat pe tutum wẽtup tomi­sepap nug kuap hap hawyi wẽtup aipy­ꞌa­setpiat pe wẽtup tomi­sepap nug kuap hap tutum e. Yt toꞌo­ꞌe­wy­ꞌewy hin i toiꞌa­tu­mõꞌẽ tomi­sepap nug kuap hap ahepe.
46,12,12,Iꞌatu kahato aito Iesui mohey haria pytkai Tupana wanẽtup hawe wẽtup miit ewy yn watoĩ­neꞌen aikotã aipiit wẽtup yn hap ewy. Iꞌatu kahato ahaga koꞌi. Yt toꞌo­ꞌewy hin i aipiit ete maꞌato miꞌi pytkai wẽtup yn aipiit hap ewy ti Iesui piit toĩneꞌen. Ipatꞌok aito Iuteu ywania ipatꞌok wẽtup ywania aito ipatꞌok aito miit emiit ipatꞌok miit akag koꞌi maꞌato aito Iesui mohey haria pote Tupana Pãꞌãu eiam aito. Miꞌi pote Tupana Pãꞌãu ahetꞌok taꞌyn — Iesui piit eipe e raꞌyn ahepe.
46,12,14,Aipiit yt wẽtup iaga yn i maꞌato iꞌatu kahato iaga koꞌi aipiit ete.
46,12,15,Miꞌi tupono yt naku i toꞌe aipy aipo pe — Yt kan hamo i areĩneꞌen mesuwe yi ete waku poꞌog areĩneꞌen itote aipo wo en ewy maꞌato uiwy­riaꞌin yt naku i aipy topy­huꞌat aipo wo yt naku i poꞌog areĩneꞌen mesuwe aipy wo. Waku arẽtem aipiit pyi e. Mio tã toꞌe neꞌi pote tuꞌuka kahato tehay wo aipo ete maꞌato yt kan hamo i tuꞌuka katu­pono toĩneꞌen wuatꞌi eꞌat pe aipy wo Tupana inug aipy pote. Yt kan hamo i ihaꞌy­wywi aipo hap kyꞌewi katu­pono aipy wo Tupana inug. Waku aipy waku aipo waku aipiit powyro hamo.
46,12,16,Yt naku i ahewaure kaꞌa toꞌe aipiit pe. — Uito yt ekawiat i katu­pono yt eha ewy i miitꞌin mimõ­typot areĩneꞌen mote. Miꞌi tupono waku yt areĩneꞌen i aipiit ete poꞌog e neꞌi. Mio tã e ahewaure kaꞌa aipiit pe pote heso rakano topy­huꞌat.
46,12,17,Aheha tuwenug aipiit kaipyi neꞌi miꞌi pote aikotã watikuap sehay. Miꞌi hawyi aiꞌãkuat yt toĩneꞌen i aipiit wo yt tuwe­pehik i pote aikotã aru watikuap ikamhig hap.
46,12,18,Miꞌi pote Tupana yt ainug i wẽtup yn ahaga aipiit maꞌato iꞌatu kahato ahaga ainug wẽtup piit kaipyi yn pytkai. Pywo ti tomi­ky­ꞌesat ewy ainug. Ahaga wẽtup yn toĩneꞌen mote yt kat i aipiit. Iꞌatu kahato aipiit ete ahaga koꞌi maꞌato miꞌi pytkai wẽtup yn aipiit.
46,12,21,Miꞌi tupono yt naku i aheha yt naku i e aipo kapiat taꞌa­kasa hawyi — Yt kan hamo i aipo e. Iꞌewyte yt naku i aiꞌakag toꞌe aipy pe — En yt kan hamo i woro­ky­ꞌesat e.
46,12,22,Iꞌatu kahato ahaga yt hesaika rakaria i wen maꞌato toꞌo­ꞌe­wy­ꞌewy ahaga hesaika rakaria toꞌo­po­wyro kuap kahato.
46,12,23,Maꞌato iꞌatu kahato ahaga aipiit pe yt waꞌa­kasa i hap koꞌi. Yt uwe i tuwehum iꞌatuete yt heremo i pote. Maꞌato miꞌi pytkai aipo­wyro kahato miꞌiria. Maꞌato iꞌahu wẽtup aipyꞌa aimeꞌen hap ewy hawyi wati­ky­ꞌesat kahato miꞌiria mog hap iꞌewyte toĩ ahaga yt ikahu rakat i maꞌato ikahu aiwa­nẽtup hawe katu­pono aipo­wyro kahato hamo waku miꞌiria. Pyno aipiit ahaga koꞌi Tupana minug yne tornia. Miꞌi hawyi tuwehum yne tominug koꞌi ete. Yt wẽtup ete i tuwehum poꞌog iraniaꞌin kai. Wẽtup wẽtup tutunug poꞌog yt ikahu hin i iraniaꞌin kai wen maꞌato miꞌiria aipo­wyro hat ikahu rakat ok tã ne. Miꞌiria maꞌato yt ikahu pytkai i poꞌog wati­po­wyro tuereto aimo­wepit pote.
46,12,25,Miꞌi hawyi ahaga koꞌi toꞌo­po­wyro at kaꞌap. Yt naku i ahaga yt toꞌo­po­wyro i toꞌope.
46,12,26,Karãpe wẽtup ahaga ete haty raꞌyn hawyi torania aipiit ete raꞌyn haty. Iꞌewyte karãpe ahaga wẽtup ok timõ­typot — Ikahu kahato eha e hap ewywuat hawyi ꞌi hawyi aipiit yne raꞌyn iwepit.
46,12,27,Maꞌato ti hãꞌãkap wuo ahenoi ahaga koꞌi etiat Iesui piit etiat. Pyno aito Iesui piit aga koꞌi ewy Iesui mohey haria aito pote.
46,12,28,Aito ti haga koꞌi ewy wato­py­huꞌat maꞌato ti Tupana timo­wo­ꞌosat yne wẽtup piit ete yn torania aito Iesui mohey haria. Wẽtup ahaga Tupana tum tesaika hap tehay sytpok wẽtup ywania kapiat hat ewy. Miꞌi hawyi Tupana tum wẽtup haga pe tesaika hap aikotã aikotã meiũran topy­huꞌat hap moherep hamo Tupana yn wyti ikuap e hap moherep hamo e. Miꞌi hawyi wẽtup ok pe tutum tesaika hap tehay wuat miitꞌin atumuꞌe hamo e. Miꞌi hawyi wẽtup ok pe tutum tesaika hap yt uwe i miitꞌin misepap ewywuat nug hamuat e. Miꞌi hawyi wẽtup ok pe tutum tesaika hap iꞌahu rakaria moehaĩte hamo e. Miꞌi hawyi wẽtup ok pe tutum tesaika hap wẽtup ywania iꞌatu­pusu puat miitꞌin atumuꞌe tehay etiat hamo e.
46,12,29,Yt yne i aito Tupana ehay sytpok yne ywania piat hanuaria. Yt torania pe i tutum tesaika hap iwato kahato aikotã aikotã hap moherep hamo e. Iꞌewyte yt yne pe i tutum tesaika hap miitꞌin atumuꞌe hamo e. Iꞌewyte yt yne pe i tutum tesaika hap yt uwe i misepap nug hamo e.
46,12,30,Yt yne i pe tutum tesaika hap iꞌahu rakaria moehãite hamuat e. Yt yne pe i tutum tesaika hap wẽtup ywania pusu puat iꞌatu­muꞌe hamo yt toikuap pytkai i e. Iꞌewyte wẽtup ok pe tutum tesaika hap wẽtup ywania pusu moherep hamo aipusu puat hamo e.
46,12,31,Pyno Tupana aimoe­saika wakuat kahato nug hamo. Waku kahato toimo­herep aipiit pyi tesaika hap nug hamo. Yt watikuap i pytkai waku kahato watunug Tupana mikuap hap toipag aipiit pe hawyi. Waku kahato watunug maꞌato wẽtup aimoe­saika hap Tupana piat poꞌog waku iraniaꞌin kai. Miꞌi ti Tupana ehay moherep iraniaꞌin me hap poꞌog waku torania tomiium kai. Miꞌi pote waku wahẽtup aipyꞌa pyi — Tupana uimuꞌe o ehay moherep emikuap ok tã iraniaꞌin me waku watoꞌe wuatꞌi aimi­ky­ꞌesat hap wywo hawyi tutum ahepe tesaika hap tehay moherep hamo.Uito ti Tupana ehay moherep hat sese Pauru.
46,13,1,Yt wati­kyꞌe i miitꞌin pote yt kat hamo i aimi­sepap koꞌi sio watikuap yne torania pusu mesu­wa­rotiat sio watikuap atipy piaria pusu yt kat i miitꞌin kyꞌe hap Tupana kyꞌe hap aikai pote aipusu ahehay topy­huꞌat ipuehay ewy aimogyt hap ewy aikotã tamã­raka ehay ewy ihay pirik hap. Watikuap wuatꞌi ywania pusu maꞌato miꞌi pytkai yt wati­ꞌa­tu­kyꞌe i iraniaꞌin pote yt kat hamo i watikuap yne pytkai.
46,13,2,Watikuap kahato Tupana ehay moherep miitꞌin miat hamo maꞌato miꞌi pytkai yt wati­kyꞌe i aimi­mu­ꞌeria pote miꞌi hawyi yt kat hamo i ahehay see hap topy­huꞌat. Miꞌi hawyi watikuap yne torania mikuap ok tã maꞌato yt miitꞌin kyꞌe hat i aito pote yt kan hamo i aimikuap koꞌi. Maꞌato imohey hap iwato aikai pote aikotã watoꞌe yityꞌok kape — Moto ro mesu­wepyi watoꞌe hawyi toto hap ewy. Miꞌi tã wato­mohey pote maꞌato yt kat i aikai miitꞌin kyꞌe hap pote yt kat hamo i imohey hap iwato aikawiat.
46,13,3,Iꞌewyte hegyiꞌat kahato rakat watoĩ­neꞌen hawyi watum yne ahekat miitꞌin me maꞌato yt wati­ꞌa­tu­kyꞌe i miitꞌin mote yt kat hamo i aimi­mohey iwato hap — Yt pywo i rat iꞌatuꞌe neꞌi ahepe. Miꞌi hawyi watum aipiit yne Iesui ehay moherep hamo maꞌato yt kat i miitꞌin kyꞌe hat aito pote yt kan hamo i — Waku pyno uiwuk watoꞌe aiꞌauka teran haria pe Iesui mohey haria kahato aito pote maꞌato miꞌi pytkai yt wati­kyꞌe i miitꞌin mote yt kat hamo i aiwuk hap Iesui moherep haria wuatꞌi ywania muꞌe haria aito pytkai.
46,13,4,Pyno wati­kyꞌe sese miitꞌin mote motꞌi wati­kyꞌe hawyi wuatꞌi eꞌat pe wati­kyꞌe. Yt Karãpe i watoiat iꞌatu­kyꞌe hap. Wati­ꞌa­tu­kyꞌe sese miitꞌin mote watoĩ­neꞌen iwese kahato rakano wuatꞌi eꞌat pe. Karãpeĩ aimi­kyꞌe topy­huꞌat poꞌog aikai hawyi yt kat i ahehay­ꞌy­wyꞌi hin i maꞌato watu­wehum katu­pono wati­ky­ꞌesat aimi­kyꞌe mõtypot hap pote. Yt karãpe i — Uito poꞌog ekai watoꞌe aipyꞌa pe wati­ꞌa­tu­kyꞌe sese miitꞌin mote. — Waku uito poꞌog eikai wuatꞌi mimõ­typot no yt watoꞌe i wati­kyꞌe sese miitꞌin mote.
46,13,5,Wati­ꞌa­tu­kyꞌe sese miitꞌin pote waku iꞌatueko wakuat ewy watoĩ­neꞌen. Yt karãpe i watoĩ­neꞌen yt hegyiꞌat i rakano wati­ꞌa­tu­kyꞌe sese miitꞌin mote. Yt karãpe i watoĩ­neꞌen marakꞌa wo wati­kyꞌe sese miitꞌin mote meremo waure wo watoĩ­neꞌen iꞌatu­minug saꞌag aimaꞌat hap kai. Wati­kyꞌe miitꞌin mote karãpe taꞌa­tunug waku ahepe meremo aimo­wepit kahato hawyi — Waku uhyt mana watoꞌe. Karãpe taꞌa­tu­ꞌa­parap hawyi watuwak hap ewy topy­huꞌat aipyꞌa pe wati­ꞌa­tu­kyꞌe sese pote.
46,13,7,Wati­kyꞌe sese miitꞌin pote wati­ꞌa­pykok kahato aimi­kyꞌe koꞌi yt naku i hap pupi. Aimi­kyꞌe sese wato­mohey potꞌi. Wati­kyꞌe miitꞌin mote — Woro­mohey en mehĩ mana watoꞌe. Atikuap waku pe etunug aru hap watoꞌe. Hepamo kahato aipy­ꞌahak hap iꞌatuete wati­ꞌa­tu­kyꞌe sese pote.
46,13,8,Wati­ꞌa­tu­kyꞌe sese miitꞌin pote mesup mũki­ꞌite wuatꞌi eꞌat pe wati­ꞌa­tu­kyꞌe poꞌog poꞌog hap ewy. Tupana ihay tuereto aiwẽ pyi tehay wo wati­mo­herep kahato. Maꞌato meiũran Tupana ewywuat raꞌyn watoĩ­neꞌen atipy pe hawyi yt kat hamo i ihay aiwẽ pyi katu­pono aimuꞌe hat no toĩneꞌen atipy pe ihay maꞌato miitꞌin kyꞌe hap Tupana kyꞌe hap topy­huꞌat itote wuatꞌi eꞌat pe. Miꞌi pote mesup te Tupana tum ahepe tesaika hap wuatꞌi pusu kuap hamo. Maꞌato atipy pe torania itotiaria wuatꞌi ywania pusu kuap haria tukup­teꞌen maꞌato Tupana kyꞌe hap miitꞌin kyꞌe hap itote topy­huꞌat wuatꞌi eꞌat pe.
46,13,9,Pyno koitywy Tupana tum ahepe toweꞌeg hap tehay kuap hamo toꞌe hap moherep hamo. Koitywy toĩneꞌen aikai maꞌato ipatꞌok hit yn watikuap.
46,13,10,Pyno koitywy watikuap ipatꞌok yn maꞌato meiũran wuatꞌi kuap hap tutum ahepe tomikuap ok tã. Koitywy wahepap kurin Tupana sepap nug hamo wen maꞌato atipy pe watunug kuap yne hap ewy.
46,13,11,Saꞌa­wyꞌi watoĩ­neꞌen hirakat ewy yne ahehay hirakat ehay ewy iꞌewyte aiwa­nẽtup hap hirakat wanẽtup hap ewy iꞌewyte aheĩneꞌen hap hirakat ewy. Aimikuap yt pywo rakat i hirakat mikuap ewywuat wati­wuare yne raꞌyn. Yt kat hamo i watu­wa­nẽtup poꞌog hirakat wanẽtup hap ewy watoĩ­neꞌen Yne Kuap Hat Tupana Kai hawyi.
46,13,12,Koitywy Tupana watikuap iꞌypyryp we pyi hap ewy Tupana etiat ipatꞌok hap koꞌi yn. Maꞌato meiũran watoĩ­neꞌen i hap tote raꞌyn aiwo­ꞌoewa pe raꞌyn wato­ꞌoe­haꞌat. Miꞌi hap eꞌat pe watikuap sese raꞌyn yt watikuap i te hap koꞌi. Maꞌato mesu­wa­rotiat watikuap Tupana aikotã aipãꞌãu wata­ꞌa­kasa yꞌy pe yt heremo i kahato hap ewy neꞌi. Maꞌato meiũran aru Tupana piat aikuap hap ok tã watikuap Tupana.
46,13,13,Pyno mesu­wa­rotiat toĩneꞌen myeꞌym nakat yn yt karãpe i ikahuro rakat. Wẽtup aiwo­ꞌo­mohey hap wẽtup — Waku pe aru topy­huꞌat e hap wẽtup aiwo­ꞌo­kyꞌe hap. Myeꞌym miꞌiria wuatꞌi eꞌat piaria waku rakat. Wẽtup poꞌog torania kai miꞌi ti aiwo­ꞌo­kyꞌe sese hap. Pyno waku watoꞌe Tupana pe — Uinug o woꞌo­kyꞌe hano waku watoꞌe. Miꞌi hap Tupana wywuat miitꞌin nywuat aiwo­ꞌo­pot­kyꞌe hap poꞌog hesaika torania kai areꞌe. Uito ekyꞌe kahato hat Pauru.
46,14,1,Pyno waku wahẽtup torania aipyꞌa pyi — Uinug o Tupana woꞌo­kyꞌe hano waku watoꞌe. Atiky­ꞌesat kahato emisepap nug kuap hap koꞌi maꞌato wẽtup atiky­ꞌesat poꞌog torania kai. Atiky­ꞌesat kahato etum o uhepe esaika hap ehay sese moherep hamo miitꞌin me waku watoꞌe.
46,14,2,Katu­pono karãpe ahehay Tupana wywo ipusu puo yt uwe i mesu­wa­rotiat aikuap yt miitꞌin pusu ewywuat i pote yt aiwa­nẽtup hap kaipyi i ahehay pote maꞌato Tupana wanẽtup hap ewy ahehay Tupana pusu ewy ahehay pote yt uwe i mesuwe ikuap. Maꞌato karãpe Tupana tum ahepe tesaika hap topusu moherep hamo miitꞌin atunãpin hamo miꞌi hawyi ahehay topy­huꞌat miitꞌin powyro hamo. Aimi­mu­ꞌeria iꞌatu­ꞌarot neꞌi potiat wati­ꞌa­tu­muꞌe Tupana Pãꞌãu kaipyi hawyi Tupana mimo­wepit koꞌi tukup­teꞌen. Taꞌa­tu­mohey aimienoi aimi­mu­ꞌeria hatyꞌu pote miꞌi hawyi iꞌatu­wepit kahato raꞌyn. Maꞌato karãpe ahehay Tupana wywo ipusu puo miꞌi hawyi aiwe­po­wyro hap yn topy­huꞌat aiweran ahehay pote. Maꞌato karãpe uwe uwe Tupana wẽ wo timo­herep Iesui hawyi yne Iesui mohey haria itote imimu­ꞌeria powyro hat topy­huꞌat miꞌi.
46,14,5,Waku yne aito Tupana wywo ahehay Tupana pusu puo maꞌato poꞌog waku wati­mo­herep Tupana e hap ewywuat miitꞌin me miꞌi hap poꞌog waku topy­huꞌat ahehay Tupana pusu puo hap kai. Maꞌato toĩneꞌen wẽtup ok aipy­ꞌa­setpe Tupana pusu moherep hat miitꞌin me pote waku ahehay Tupana kape ipusu puo. Saꞌa­wyꞌi ahehay Tupana kape mekewat ipusu puo miꞌi hawyi waku mekewat wẽtup ok Tupana pusu kuap hat imoherep iraniaꞌin me itotiaria pe kat e hap kat e hap koꞌi watoꞌe hap koꞌi.
46,14,6,Meiũran aru areto ehowawi uheywytꞌin. Miꞌi hawyi atimo­herep ehepe Tupana ehay Tupana yn ikuap koꞌi. Tupana Pãꞌãu kaipyi aru woro­ho­ꞌo­muꞌe woro­ho­ꞌo­nãpin. Eipusu puo yn ahenoi ehepe. Yt kat hamo i Tupana pusu puo woro­ho­ꞌo­muꞌe.
46,14,7,Eity pusu puo eimikuap ok tã woro­ho­ꞌo­muꞌe. Yt areĩneꞌen neran i wepy hap yt hãpyk takat i ewy. Yt areĩneꞌen neran i akuara pyy hat yt ikuap i hat kahato hat ewy. Yt areĩneꞌen neran i kawakiũ yt pyy hat yt hepap kahato i hat ewy katu­pono miꞌiria teꞌe­ru­wepyy hawyi yt watikuap i kat e tuwepyy hap. Maꞌato hepap hat ipy hawyi meremo ipy hap ete watikuap.
46,14,8,Surara akag tikaykay temiitꞌin taꞌa­tue­wa­nĩ­kaptia wywuat tuꞌuka hamo huhu e hap wywo. Toiꞌa­tu­kaykay maꞌato huhu e hat yt hepap i hat pote surara koꞌi yt tikuap i — Waku mesup watu­ꞌuka yne ahesaika hap wywo sio yt iꞌatuꞌe neꞌi.
46,14,9,Miꞌi hap ewy kahato karãpe watu­we­ꞌa­tunug Iesui mõtypot hamo hawyi wẽtup ok ihay yt uwe mikuap i pusu puo wẽtup ywania pusu puo sio atipy piaria pusu puo ihay ikahu wen maꞌato itotiaria yt ikuap hin i kat som toꞌe hap yt taꞌa­tu­pusu puo i pote. Ahehay Tupana tikuap wen maꞌato itotiaria yt hawyi ahehay yt kat hamo i. Yt wẽtup sehay i topy­huꞌat miitꞌin wanẽtup hawe ikuap hap.
46,14,10,Iꞌatu kahato yt aipusu ewywuat i mesuwat yi tote yt aimikuap koꞌi i. Maꞌato mekewat pusu ikuap haria taꞌa­tuwat taꞌa­tu­pusu pote taꞌa­tukuap taꞌyn kat e kat e hap.
46,14,11,Maꞌato yt watikuap i yt iꞌywania i aito pote. Miꞌi hawyi karaiwo ewy wato­py­huꞌat yt ipusu kuap haria aito pote.
46,14,12,Pyno waku wahẽtup Tupana pe haty wo — Etum no uhepe esaika hap emisepap ewywuat nug hamuat waku watoꞌe Tupana Pãꞌãu me. Miꞌi ewetunug mote tutum ehepe hawyi waku Tupana misepap ewywuat hap wywo watu­we­potpap kahato. Waku watikat muꞌap aiwy­riaꞌin Iesui mohey haria iꞌatuepiat imohey hap moesaika hamo.
46,14,13,Karãpe ahehay Tupana kape ipusu puo yt watikuap i kat som watoꞌe hap miꞌi pote waku wahẽtup Tupana pe — Etimo­herep uhepe uiꞌe hap Uhyt Mimi waku watoꞌe Tupana pe. Karãpe ahehay Tupana wywo ipusu puo yt aiwa­nẽtup hap kaipyi i ahehay maꞌato aipyꞌa pyi ahehay tuwẽtem Tupana pãꞌãu ihay hap ewy. Aipyꞌa ihay haty wo sese Tupana wywo pote ahehay pywo pe.
46,14,15,Pyno aikotã waku watunug ahenoi epe. Waku ahehay Tupana kape aipyꞌa pyi Tupana pusu puo waku maꞌato poꞌog waku ahehay Tupana kape aiwa­nẽtup hawyi aipusu puo. Iꞌewyte waku watu­wepy Tupana kape Tupana pusu puo maꞌato poꞌog waku watu­wepy Tupana kape aiwa­nẽtup hawyi aipusu puo.
46,14,16,Pyno watu­wehum Tupana kape Tupana pusu puo yt ikuap i haria pyꞌa­setpe pote — Pywuat ehay mana mehĩ yt iꞌatuꞌe kuap i. Ahehay Tupana kapiat ipusu puo turan teke taꞌa­tu­ꞌe­waure kaꞌa pe wen maꞌato kat som watoꞌe yt taꞌatukuap i. Miꞌi hawyi yt teꞌe­ru­wehum kuap i yt taꞌa­tu­ꞌe­waku kuap i yt taꞌa­tukuap i aimiẽtup koꞌi pote. Yt taꞌa­tukuap i aiwehum Tupana kapiat hap yt taꞌa­tu­pusu puat i pote.
46,14,17,Tupana kapiat aiwehum hap ikahu sese pytkai watunug ipusu puo pote iraniaꞌin itotiaria yt kat hin i ikuap hap. Miꞌi hawyi yt kat hamo i ahehay se Tupana kape miꞌiria pyꞌa­setpe. Yt iꞌatu­po­wyro hap hin i ahehay iro pote.
46,14,18,Uito Pauru arehum kahato Tupana kape katu­pono tutum uhepe tesaika hap topusu kuap hamuat. Miꞌi hap ete atikuap poꞌog eipe torania kai katu­pono uito uhehay kuap Tupana pusu puo e.
46,14,19,Maꞌato karãpe watu­we­ꞌa­tunug Tupana mõtypot hamo turan yt uhehay teran hin i mekewat atipy piat pusu puo neꞌi waꞌa­tunug haria pyꞌa­setpe. Maꞌato aimikuap pusu puo yn uhehay teran. Poꞌog waku wati­ꞌa­tu­muꞌe kurin kurin iraniaꞌin iꞌatu­mikuap sehay puo 5 sehay yn hap ewy sio ahehay at kaꞌap wẽtup 1000 sehay ewy yt uwe mikuap i pusu puo.
46,14,20,Pyno waku watoĩ­neꞌen hira­karia ewy aikotã hira­karia yt taꞌa­tukuap hin i saꞌag nug hap. Miꞌi hap ewy waku wato­py­huꞌat uheinytꞌin uheywytꞌin. Maꞌato yt naku i watu­wa­nẽtup hirakat ewy katu­pono yt teꞌe­ru­wa­nẽtup kuap kahato i te wakuat sehay enoi hap kape hap ewy neꞌi.
46,14,21,Mio tã e Tupana saꞌa­wyꞌi miwan me — Iuteuria e meiũran woro­ho­ꞌo­muꞌe eipe wẽtup ywania wẽ pyi yt eipusu kuap i haria wẽ pyi woro­ho­ꞌo­muꞌe maꞌato miꞌi turan iꞌewyte uhehay pun haria eweikup­teꞌen. Eiwe­waure hik neꞌi aru eimuꞌe wẽtup ywania wẽ pywiat turan. Yt taꞌa­tukuap i eipusu pytkai uhesaika hap wywo taꞌa­tu­suꞌat eipusu pote e. Maꞌato miꞌiria mienoi yt eweimohey i aru e Tupana saꞌa­wyꞌi miwan me.
46,14,22,Miꞌi hap ewy topy­huꞌat mesup katu­pono Tupana tum tesaika hap ahepe yt imohey i haria muꞌe hamo. Yt watikuap i iꞌatu­pusu pytkai iꞌatu­pusu puo Tupana ihay kahato aiwẽ pyi hawyi teꞌe­ru­wa­nẽtup kahato Tupana e hap aiwẽ pywiat hap kape hawyi teꞌe­roꞌe — Tupana waku kahato iꞌatuꞌe katu­pono ihay ahepe wẽtup ywania wẽ pyi iꞌatuꞌe.
46,14,23,Maꞌato karãpe aito Iesui mohey haria watu­we­ꞌa­tunug waku ahehay yne aimikuap pusu puo yn. Yt naku i ahehay itote Tupana kape atipy piaria pusu puo. Maꞌato miꞌi tã watunug itote pote miꞌi hawyi putꞌokꞌe itote wẽtup ok yt Iesui mohey i hat i te yt aheko kuap i te hat miꞌi hawyi — Are pãi are an iꞌatuꞌe taꞌi mesu­wa­rotiat hesoꞌok takaria iꞌatuꞌe neꞌi taꞌa­tu­wa­nẽtup hawe katu­pono yt taꞌa­tu­mikuap wuo i ahehay Tupana kapiat pote atipy piaria pusu puo pote.
46,14,24,Maꞌato Tupana ehay wati­mo­herep itote aiꞌy­wania pusu puo miꞌi pote — Pywo iꞌatuꞌe yt Iesui mohey i te haria. Yt aiwa­nẽtup hap ewy i te hat pytkai — Pywo iꞌatuꞌe Tupana e hap aiwẽ pywiat kape. Miꞌi hawyi — Pyno eweikuap kahato urupusu pote mesup uruikuap taꞌyn iesui moherep hap eiwẽ pywiat pote uruimohey miꞌi iꞌatuꞌe aru. Pywo ti rat uito areĩneꞌen yt naku i nug hat iꞌatuꞌe. Mio atikuap taꞌyn Tupana uiꞌa­piheg ten uiminug yt naku i hap ete iꞌatuꞌe aru. Miꞌi hawyi tuwa­nẽtup koꞌi koꞌi yt naku i yt uwe mikuap koꞌi i migꞌi wuat Tupana timo­herep tope toikuap Tupana ehay topusu puo hawyi. Miꞌi hawyi meremo tuwe­pỹ­ꞌã­tutuk Tupana sese ewawi hawyi toꞌe — Tupana pywo kahato ti ereĩneꞌen mesuwe emohey haria pyꞌa­setpe iꞌatuꞌe aru Tupana pe taꞌa­tu­pusu puo ahehay hawyi.
46,14,26,Uiwy­riaꞌin uheinytꞌin koitywy woro­ho­ꞌo­muꞌe teran aikotã aikotã waku wati­mõ­typot Tupana aiwo­ꞌo­ꞌa­tunug hap ete. Waku ikahu kahato wati­mõ­typot Tupana. Waku pe yn waku ahehay itote. Waku watikat Tupana mohey hat wẽtup ok aimuꞌe kahato hat itotiat Tupana mõtypot wepy hap ete. Miꞌi hawyi waku wẽtup ok aimuꞌe itote Tupana ehay miwan myi. Miꞌi hawyi wẽtup ok itote ihay kahato Tupana wẽ ewy Tupana ainãpin hap sese moherep hamo Tupana toꞌe hap ewy. Miꞌi hawyi waku wẽtup ok aimuꞌe Tupana pusu puo sio toĩneꞌen itote wẽtup ok atipy piaria pusu kuap hat imoherep ahepe aipusu puo kat e kat e hap koꞌi ete. Miꞌi pote aimoe­saika kahato Tupana mohey hap ete Tupana pusu puat. Atipy piaria pusu puo ihay rakat waku wẽtup ok yn hawyi waku wẽtup ok imoherep hat ihay iwywo kat toꞌe kat toꞌe e hap wuatꞌi pusu puo.
46,14,27,Maꞌato miꞌi hawyi miꞌiria aimuꞌe turan waku wẽtup ok aimuꞌe aipusu puo kat som toꞌe kat som toꞌe hap ete. Maꞌato yt uwe i itote Tupana pusu moherep aipusu puat hat yt uwe i imoherep aipusu puat pote — Mehĩ Mana waku aipusu puo aimuꞌe mesup katu­pono atipy piaria pusu moherep haria yt uwe i mesuwe waku watoꞌe itote. Maꞌato waku ahehay Tupana pusu puo aiwa­nẽtup hawe ahehay Tupana kape. Waku wẽtup ok ihay Tupana pusu puo miꞌi hawyi wẽtup ok henoi ahepe kat toꞌe hap koꞌi. Miꞌi hawyi wẽtup ok ihay hawyi wẽtup ok i tuereto.
46,14,29,Waku wahenoi iraniaꞌin me kat som kat som Tupana Pãꞌãu toꞌe aiwa­nẽtup hawe aiwe­ꞌa­tunug hawe. Waku wẽtup ok i ihay miꞌi hawyi wẽtup ok i ihay. Miꞌi hawyi taꞌa­tu­mo­herep Tupana ehay torania. Miꞌi pote waku ahewaure kaꞌa kahato Tupana ehay iꞌatu­mienoi kape. Waku watoꞌe aiwa­nẽtup hawe Tupana ehay sio yt waku watoꞌe aiwa­nẽtup hawe.
46,14,30,Karãpe Tupana ihay aiwẽ pyi tomi­mu­ꞌeria pe miꞌi hawyi waku wẽtup ok ipoĩꞌãm Tupana Pãꞌãu e hap moherep hamo. Waku mehĩ watoꞌe. Miꞌi hawyi wati­monik porapꞌi wẽtup ok ihay turan.
46,14,31,Waku yne aito Iesui mohey haria Tupana ehay moherep haria wo e. Yt naku i Tupana ehay wahenoi aiwo­ꞌoetu etu neꞌi. Waku wẽtup ok ti ihay miꞌi hawyi waku wẽtup ok i ihay tuereto. Miꞌi tã watunug mote weꞌa­tunug haria tikuap hãpyk Tupana ehay aiminug koꞌi. Miꞌi hawyi teꞌe­roꞌe — Pywo ti rat pãi iꞌatuꞌe hap ewy. Miꞌi hawyi iꞌatu­ꞌarot hap yt kat i iꞌatu­wa­nẽtup hawe.
46,14,32,Miꞌi hawyi toꞌe­roꞌe — Tupana Pãꞌãu kaipyi urumuꞌe pote urumo­wẽꞌẽg Tupana ehay wo. Uiwy­riaꞌin Karãpe Tupana ihay aiwẽ pyi miꞌi hawyi yt ahiag ewy i ihay. Waku pe aiwa­nẽtup hap toĩneꞌen yt ahesoꞌok hap ewy hin i maꞌato ahehay aiwanuat ewy toĩneꞌen aiwa­nẽtup hawe. Taꞌi watikuap Tupana toꞌe hap Iesui mõtypot hap hawyi wati­mo­herep miitꞌin me. Maꞌato Tupana Pãꞌãu toĩneꞌen aipy­ꞌa­setpe hawyi Tupana mõtypot hap hãpyk kahato watunug. Miꞌi hawyi woꞌo­wese haria wo raꞌyn Tupana Pãꞌãu ainug. Karãpe watu­we­ꞌa­tunug Tupana mõtypot hamo yt naku i ahehay aiwo­ꞌope woꞌope aimuꞌe hat ainuꞌe turan. Waku watu­wa­nẽtup aimuꞌe hat ehay kape yn wẽtup wanẽtup hap yne aito hap ewy waku are. Aheha­ryꞌi yt ikuap i pote waku tohẽtup ahepe taꞌaipok toꞌyat kapiat hawyi.
46,14,35,Yt naku i apoꞌe woꞌo­muꞌe hawe. Katu­pono waku Iuteuria eko ewy waku watunug itote. Miꞌi tã Iuteuria ywania — Yt naku i hary­poria aiꞌa­pykok hat aiꞌakag wo iꞌatuꞌe. Miꞌi hawyi waku yne Iesui mohey haria teꞌe­ro­py­huꞌat mesuwat seko upi.
46,14,36,Pyno yt eikaipyi tuut Tupana ehay miwan miat maꞌatu Iuteu ywania kaipyi yne Tupana ehay miwan miat tuut e. Katu­pono saꞌa­wyꞌi eiperia tawa Kurintiu piaria yt kat i Tupana ehay eikai. Miꞌi turan putꞌokꞌe Tupana ehay ehete uiwẽ kaipywiat. Miꞌi tupono yt eiwe­kaipyi i eweikuap Tupana ehay. Iꞌewyte yt ehepe yn i putꞌokꞌe Tupana ehay uiwẽ kaipywiat. Katu­pono tukup­teꞌen kahato iraniaꞌin ywania Tupana ehay kuap haria maꞌato yt eimienoi hap kaipyi i pãi taꞌa­tukuap are. Yt naku i pyno eweiꞌe — Tupana ehay moherep haria kahato uruto. Yt naku i eweiꞌe uruto poꞌog Tupana ehay kuap haria iraniaꞌin kai yt naku i mio tã eweiꞌe.
46,14,37,— Pyno uito ti Tupana ehay moherep haria koro koꞌi eweiꞌe saꞌag. Taꞌi Tupana tum naꞌyn uruepe tesaika hap tomi­sepap nug hamuat eweiꞌe. Poꞌog waku eweiꞌe eiwo­ꞌope — Aimuꞌe hat sese Pauru mimu­ꞌeria aito waku eweiꞌe.
46,14,38,Maꞌato toĩneꞌen wẽtup ok eipy­ꞌa­setpe — Taꞌi Pauru yt imoherep kuap i Tupana ehay e hat. Mio tã e hat pote yt eweiwesat teiꞌo. Mio tã toꞌe hawyi yt ewetum neiꞌo ehewaure kaꞌa howawi.
46,14,39,Uiwy­riaꞌin waku wahẽtup yne aipyꞌa pyi — Tupana uinug o ewẽ wo ehay moherep miitꞌin miat hamo watoꞌe. Iꞌewyte waku watoꞌe Tupana pusu puat ihay teran nakat pe — Waku mana waku uhyt watoꞌe. Yt etipyhyp teiꞌo miꞌiria.
46,14,40,Miꞌi hawyi karãpe wati­ꞌa­tunug watu­wa­ꞌa­tunug Tupana mõtypot hamo hawyi waku hãpyk puo watunug. Wati­mõ­typot waku pe kahato imõtypot yat pe are uito Pauru
46,15,1,Uiwy­riaꞌin tawa Kurintiu piaria pyno mesup uito Pauru ahenoi teran poꞌog mekewat saꞌa­wy­ꞌiwuat uimienoi hãpyk takat sehay etiat. Saꞌa­wyꞌi uiꞌe hap eweimohey haty wo hap ahenoi iraꞌyn teran ehepe. Uiꞌe hap saꞌa­wy­ꞌiwuat ewy yt atiky­ꞌesat i eweiwaure katu­pono miꞌi wato­mohey motꞌi hawyi Iesui mohey haria sese wato­py­huꞌat. Pyno mio tã are woro­ho­ꞌo­muꞌe saꞌa­wy­ꞌiwuat sehay wakuat sese ahenoi. Miꞌi eweimohey motꞌi pote Tupana mieha­kye­raꞌat koꞌi eweikup­teꞌen maꞌato wato­mohey ran neꞌi pote yt e.
46,15,3,Yt uiwe­kaipyi i saꞌa­wyꞌi woro­ho­ꞌo­muꞌe maꞌato Tupana tum tesaika hap uhepe tehay wakuat moherep miitꞌin miat hamo pote sehay wakuat poꞌog torania kai atimo­herep ehepe Aipo­typot Iesui ikuꞌuro ariaꞌyp posak ete aiꞌa­piheg hap Tupana piat aiminug saꞌag koꞌi etiat. Aimõti hap koꞌi moma hamo ikuꞌuro itote aika­wiano aikotã Tupana toꞌe saꞌa­wyꞌi hap ewy aikotã miwan me toꞌe hap ewy ikuꞌuro raꞌyn. Miꞌi hawyi taꞌa­tusyp ipiit miꞌi hawyi itote myeꞌym eꞌat tosyp hawe ikuꞌuro sese hawyi myeꞌym eꞌat hawyi Tupana tomoieĩ­neꞌen i raꞌyn guꞌuro pyi Tosa­ꞌyru aikotã Tupana toꞌe saꞌa­wyꞌi hap ewy aikotã Isaia tiwan 53 piat toꞌe hap ewy.
46,15,5,Tuwe­mo­herep guꞌuro pyi hawyi tuwe­mo­herep saꞌa­wyꞌi temiit Peteru kape. Miꞌi hawyi tuwe­mo­herep temiitꞌin 12 ok takaria kape topot­mu­ꞌeria sese kape.
46,15,6,Miꞌi hawyi meiũran Iesui tuwe­mo­herep i raꞌyn miitꞌin sem kape temiitꞌin 500 ok takaria kape saꞌa­wyꞌi hewyry iwywuat rakaria kape. Miꞌiria teꞌe­ra­ꞌa­kasa kahato taꞌa­tukuap ihay. Koitywy ti miꞌiria tukup­teꞌen ne aimuꞌe haria wẽtup ok wẽtup ok maꞌato ikuꞌuro raꞌyn irainaꞌin.
46,15,7,Miꞌi hawyi ipotmuꞌe Tiaku taꞌa­kasa hawyi yne ipotmu­ꞌeria teꞌe­ra­ꞌa­kasa pakup i iraꞌyn 11 ok takaria.
46,15,8,Meiũran aru tuwe­mo­herep uhowawi. Uito Pauru araꞌa­kasa i raꞌyn Iesui uheha wo. Uito aikotã aimẽpyt yt tuwe­mo­herep i te rakat ewy areĩneꞌen katu­pono araꞌa­kasa uito iraniaꞌin Iesui potpo­ꞌo­roria iꞌatue­wat­ꞌymo maꞌato ipotpo­ꞌoro sese uito are. Hirakat no areĩneꞌen Iesui toĩneꞌen aipy­ꞌa­setpe turan mote.
46,15,9,Maꞌato uhewaku hap yt putꞌokꞌe hin i iraniaꞌin Iesui potmu­ꞌeria kai katu­pono saꞌa­wyꞌi Iesui mohey haria ti atiꞌa­tu­sa­tyꞌi satyꞌi kaꞌato. Saꞌawyꞌi atiꞌa­tu­moma kahato miꞌiria. Saꞌawyꞌi atiꞌa­tu­ꞌuka miꞌiria maꞌato miꞌi pytkai Tupana uikyꞌe. Yt uhewaku hap upi hin i uiꞌairo topot­po­ꞌoro wo. Saꞌa­wyꞌi hewa­nĩkap nuat areĩneꞌen pytkai uiꞌairo topot­po­ꞌoro wo are. Hegyiꞌat kahato Tupana uhepe atikuap koitywy. Atikuap iwese hap hawyi yt atipun hin i uikyꞌe hap. Arepotpap poꞌog ipotpo­ꞌo­roria iraniaꞌin kai aikotã uikyꞌe hap ok tã arepotpap uikyꞌe hap moherep hamo. Miꞌi hawyi uruimo­herep ehepe Tupana ehay Iesui etiat sio uito sio 12 ok takaria Tupana ehay yn Iesui etiat. Taꞌi wẽtup sehay yn uruwẽ pyi tuwẽtem katu­pono uruto wẽtup sehay moherep haria yn uruimo­herep wote. Miꞌi tupono Iesui mohey haria sok eipe mesup urupo­ꞌoro hat mohey haria eipe pote.
46,15,12,Urumi­mo­herep saꞌa­wy­ꞌiwuat ehepiat wẽtup sehay yn aikotã Aipo­typot Iesui tuwẽtem guꞌuro pywiat hap yn. Miꞌi hawyi eweimohey Miꞌi raꞌyn. Maꞌato mesup toĩneꞌen eipy­ꞌa­setpe — Aiku­ꞌuro rokirẽ yt kat i aito. Yt karãpe i watoĩ­neꞌen i e haria.
46,15,13,Maꞌato yt kat i miitꞌin ieĩneꞌen hap toku­ꞌuro hawyi miꞌi pote yt toĩneꞌen i toku­ꞌuro hawyi Aika­ꞌiwat Iesui katu­pono Aika­ꞌiwat aipuꞌi kawiat sese toĩneꞌen MIIT SESE kawiat toineꞌen Iesui piit. Ikuꞌuro hawyi toĩneꞌen i raꞌyn guꞌuro pyi. Aika­ꞌiwat yt tuwẽtem i guꞌuro pyi pote yt kat hamo i wati­muꞌe miitꞌin Iesui ete hawyi yt kat hamo i etimohey Iesui sio ikuꞌuro te guꞌuro pe te toĩneꞌen mote. Haꞌa­wyte uruiꞌa­tu­muꞌe eipe iꞌewyte mesup te Aika­ꞌiwat Iesui tuwẽtem guꞌuro pyi urutoꞌe. Maꞌato mio tã yt watoꞌe i pote heso rakaria watoĩ­neꞌen — Heso rakat e Tupana iro pote ahepe.
46,15,16,Tupana yt aihep i guꞌuro pyi aiku­ꞌuro hawyi pote yt toihep i saꞌa­wyꞌi Aika­ꞌiwat Iesui guꞌuro pyi wy. Aika­ꞌiwat yt ihaĩte i te pote heso hap wato­mohey hawyi yt kan hamo i wahe­katu aheĩneꞌen hap wuatꞌi eꞌat piat are. Maꞌato tuwẽtem guꞌuro hawyi hap watikuap taꞌyn iꞌewyte aheĩneꞌen aiku­ꞌuro hawyi hap watikuap. Uiwy­riaꞌin taꞌi Tupana yt timoieĩ­neꞌen i Aika­ꞌiwat guꞌuro pyi pote te neke ikuꞌuro te mio topy­huꞌat. Miꞌi hawyi Iesui toĩneꞌen pakup i hap mohey hamo yt kat i. Yt kat hamo i imohey hap. Aimo­ꞌa­kagꞌaia hap yn topy­huꞌat. Miꞌi hawyi wato­py­huꞌat hoꞌo­wasat rakaria ewywuat. Miꞌi hawyi yne aiminug saꞌag topy­huꞌat ahete te iꞌewyte aiꞌa­piheg hap aru topy­huꞌat ahete Iesui ikuꞌuro te pote. Iꞌewyte yne aiwy­riaꞌin ikuꞌuro rakaria wo tukup­teꞌen ne nimuaria Iesui mohey haria. Yt kat i aheĩneꞌen i hap aiku­ꞌuro hawyi pote yne aitoria hoꞌo­wasat rakaria watu­kup­teꞌen wuatꞌi eꞌat pe iꞌewyte aiwy­riaꞌin ikuꞌuro rakaria iꞌatu­wo­ꞌosyp hawe te tukup­teꞌen ne. Miꞌiria yt karãpe i tuwẽtem woꞌosyp hap popyi yt kat i aheĩneꞌen i hap wote.
46,15,19,Uiwy­riaꞌin yt watoĩ­neꞌen i aiku­ꞌuro hawyi miꞌi pote mesu­wa­rote yn watu­kup­teꞌen. Aiku­ꞌuro hawyi yt kat i topy­huꞌat aiwywo Iesui. Ikuꞌuro te pote heso rakaria watoĩ­neꞌen katu­pono watoꞌe miitꞌin me — Iesui toĩneꞌen ne watoꞌe.
46,15,20,Pywo ti rat Aika­ꞌiwat yt nem rakano no hin i toĩneꞌen. Mio yt ikuꞌuro i koran katu­pono Tupana timoieĩ­neꞌen pakup i raꞌyn Aika­ꞌiwat. Toihep Tosa­ꞌyru guꞌuro pyi aimuꞌe hamo — Aikotã atihep Uhaꞌyru miꞌi hap ewy woro­ho­ꞌohep eipe guꞌuro pyi e hamo toihep Tosa­ꞌyru.
46,15,21,Saꞌa­wyꞌi sese wuatꞌi miitꞌin ahaꞌa­seꞌi Ãtãu kaipyi taꞌa­tu­ꞌa­parap Tupana pe miꞌi pote ikuꞌuro rakaria tukup­teꞌen. Miꞌi hawyi yne aito Ãtãu ewy aiku­ꞌuro hap toĩneꞌen ahaꞌa­seꞌi ewywuat topy­huꞌat iꞌaparap haria aito pote. Miꞌi pote ikuꞌuro rakaria yne aito. Miꞌi hawyi wẽtup MIIT tuwe­mo­herep. Miꞌi MIIT Iesui. Miꞌi yt iꞌaparap hin i Tupana pe. Miꞌi Tupana tihep guꞌuro pyi. Miꞌi hawyi koitywy imẽpytꞌin koꞌi wo aito iꞌewyte watu­wẽtem guꞌuro pyi imohey haria aito pote. Yne miitꞌin teꞌe­ro­py­huꞌat taꞌa­tue­ꞌa­seꞌi Ãtãu ewywuat toꞌo­ꞌe­wy­ꞌewy yt naku i nug haria sok. Miꞌi pote ti yne aito ikuꞌuro rakaria. Miꞌiria Ãtãu saipe­piaria toꞌo­ꞌe­wy­ꞌewy. Karãpe wato­mohey Aika­ꞌiwat Iesui hawyi Miꞌi MIIT ewywuat wato­py­huꞌat. Miꞌi hawyi wẽtup miit ewy aito aikotã Tupana tihep Aika­ꞌiwat Iesui guꞌuro pyi hap ewy iꞌewyte aihep aru aimoieĩ­neꞌen aru Tupana. Nimo te ti Aika­ꞌiwat Iesui tuwẽtem guꞌuro pyi wuatꞌi miitꞌin eꞌyianmete. Meiũran aito imohey haria hewat­ꞌymo watu­wẽtem iwywo e. Karãpe Iesui tuut turan watoĩ­neꞌen hewat­ꞌymo.
46,15,24,"Miꞌi hawyi ikahuro hap putꞌokꞌe raꞌyn mekewat eꞌat pe Aika­ꞌiwat tum aru torania temiitꞌin Toꞌywot Tupana pe. Mekewat eꞌat pe topy­huꞌat wuatꞌi Porekuat no Iesui more­kuaria porekuat no topy­huꞌat. Miitꞌin akag akag wo topy­huꞌat. Imohey haria akag Akag wo topy­huꞌat. Miꞌi hawyi Iesui tum yne torania Toꞌywot pe miꞌiria. Koitywy Aika­ꞌiwat Iesui topy­huꞌat Wuatꞌi Porekuat no raꞌyn maꞌato miꞌi pytkai iꞌatu kahato miitꞌin — Yt atiky­ꞌesat i Iesui Uipo­rekuat no e haria. Miꞌiria ti iꞌatu­py­ꞌahak Iesui ete. Nimo more­kuaria tiꞌa­tu­ꞌakit taꞌa­tupy wo taꞌa­tue­wa­nĩ­kaptia akag okpe tote wuatꞌi ehamo. Miꞌi hawyi iꞌatu­mi­mohit wo teꞌe­ro­py­huꞌat. Miꞌi hap ewy ti aru Aipo­typot Iesui tiꞌa­tu­ꞌakit neꞌi — Yt uruiky­ꞌesat i En Urupo­rekuat no e haria aru mekewat eꞌat pe. Toiꞌa­tu­moma yne tewa­nĩ­kaptia hawyi hemiitꞌin yn topy­huꞌat. Miꞌi hawyi toimoma iꞌewyte aiku­ꞌuro hap. Guꞌuro toimo­weityk yne raꞌyn hawyi yt kat i raꞌyn are. Nimo Tupana toꞌe — Areĩneꞌen aru yne Porekuat no e. Areĩneꞌen aru torania saꞌag akit hano e saꞌa­wyꞌi Tupana miwan me mekewat morekuat Tawi wepy hawe  piat pe. Yt tuwete i ihay morekuat Tawi maꞌato Tupana Saꞌyru ewanĩ­kaptia ete ihay. Miꞌi hap ewy Tupana tunug mesup katu­pono tutunug naꞌyn Tosa­ꞌyru Wuatꞌi Porekuat no. Meiũran aru wuatꞌi wanĩ­kaptia okpe tote topy­huꞌat. Miꞌi hawyi wuatꞌi Porekuat no topy­huꞌat hawyi yne toĩneꞌen yi kai. Miꞌi hawyi tuwe­pỹ­ꞌã­tutuk Toꞌywot kape — Uiꞌywot e aru En yn waku uruꞌakag wo e. Koitywy atum torania uhemiit epe e Iesui Tupana pe. Miꞌi hawyi Tupana topy­huꞌat wuatꞌi akag wo i raꞌyn. Series, "
46,15,29,Uiwy­riaꞌin tawa Kurintiu piaria kat pote eweiꞌe — Yt kat i aiku­ꞌuro hawyi aheĩneꞌen pakup i hap eweiꞌe. Yt eiweꞌeg hin i mio tã eiꞌe pote katu­pono toĩneꞌen wẽtup eheko itote — Karãpe wẽtup ok miꞌasyp miit toĩneꞌen maꞌato yt taꞌa­tu­setꞌok i te waku wahetꞌok wẽtup ok ikuꞌuro rakat kawiano ewiꞌe saꞌag maꞌato — Yt kat i aheĩneꞌen i hap eweiꞌe pote kat hamo ten etiꞌa­tu­setꞌok miitꞌin ikuꞌuro rakaria eheko ewy areꞌe.
46,15,30,Yt kat i aheĩneꞌen hap aiku­ꞌuro hawyi pote kat hamo ten woho­ꞌopot at kaꞌap miitꞌin muꞌe Iesui etiat hamo apoꞌare. Yt karãpe i aiku­ꞌuro hawyi watoĩ­neꞌen mote yt kat hamo i uito atiꞌa­tu­muꞌe at kaꞌap wanĩ­kaptia uiꞌauka teran haria. Uiwy­riaꞌin pywo ti woro­ho­ꞌo­kyꞌe eipe uimo­wepit haria eipe. Mesuwe uimohan haria tukup­teꞌen. Yt taꞌa­tu­ky­ꞌesat i uhehay Iesui etiat hap wote uiꞌauka teran. Maꞌato miꞌi hap ahenoi teran ehepe katu­pono aito wẽtup miit ewy Iesui mohey haria aito pote woro­ho­ꞌo­kyꞌe haype.
46,15,32,Meiũpiaria tawa Ewesu piaria haiwot rakaria teꞌe­ro­py­huꞌat uhete. Taꞌi aikotã awyato koꞌi ewy haiwot rakaria uimienoi hap ete. Maꞌato miꞌi pytkai atiꞌa­tu­muꞌe te — Aiku­ꞌuro hawyi watoĩ­neꞌen i e hap ete. Maꞌato atiꞌa­tu­muꞌe te miꞌi hap ete wãiꞌi­ꞌa­tuꞌe pytkai. Uiꞌauka pote uiꞌauka are maꞌato woro­ho­ꞌo­muꞌe te pywo uiꞌe hap pote. Maꞌato yt kat i aheĩneꞌen pakup i hap toĩneꞌen mote kan homo ten uhoꞌopot mesup meiũpe tawa Ewesu pe areꞌe. Yt uiweꞌeg hin i eiꞌe hap pywo pote.Tawa Kuritiu piaria woro­ho­ꞌo­muꞌe kahato pytkai yt uimohey hin i. — Yt kan hamo i woro­ho­ꞌo­muꞌe kuap katu­pono yt eiweꞌeg hin i eiperia. — Yt watoĩ­neꞌen i aiku­ꞌuro hawei eweiꞌe yt pywo pe i eiwo­ꞌope itote. Kat pote tig mio tã eweiꞌe saꞌag are. Yt pywo pe i watoĩ­neꞌen aiku­ꞌuro hawyi yt kat i aheĩneꞌen hap toĩneꞌen aru pote poꞌog waku ienuk hap yn watunug at kaꞌap mahy ete at kaꞌap hawyi waku aisyp hawyi toran naꞌyn aheĩneꞌen hap.
46,15,33,— Aipap wuatꞌi eꞌat aiku­ꞌuro hawyi iꞌatuꞌe iraniaꞌin eimuꞌe haria. Yt naku i iꞌatuꞌe ehepe eimuꞌe haria eimaꞌat sehay wo katu­pono taꞌa­tu­ky­ꞌesat yt naku i nug haria eiperia eiĩaꞌãg teran haype miꞌiria. Taꞌa­tu­ky­ꞌesat eipe iꞌatu­ꞌe­wy­wuaria hap. Eiweꞌeg wo o miꞌiria pupi. Iꞌatuehay upi eweipy­huꞌat hawyi iꞌatu­mi­maꞌat koꞌi eweikup­teꞌen aru.
46,15,34,Aikotã watoĩ­neꞌen pya hesoꞌok takaria pupi hap ewy waku watoĩ­neꞌen miꞌiria pupi. Eweiꞌaipok to eiwe­mo­weꞌeg hamo. Ewetoiat ro saꞌag nug hap koꞌi katu­pono iꞌatu kahato aria kapiat wat hanuaria tawa Kurintiu piaria katu­pono yt karãpe i eweiꞌa­tu­muꞌe miꞌiria Aipo­typot Iesui ete. Waku eiwe­mõti aria kapiat ehehay pyi tuwat hap pupi.
46,15,35,Maꞌato eweiꞌe — Aikotã aru ikuꞌuro rakaria tuwẽtem guꞌuro pyi. Aikotã aru iꞌatupiit pakup eweiꞌe.
46,15,36,Mio tã eweiꞌe pote yt ikuap sese i hat ewy eweikup­teꞌen. Yt eweikuap i te karãpe watikoi awati aiko pe meiũran aru aimikoi iãꞌỹi tuweityk katu­pono hẽtyt raꞌyn yi pyi pote.
46,15,37,Kat iãꞌỹi watikoi sio awati sio wẽtup miꞌi ti yt ipiit i te maꞌato hẽtyt hawyi ipiit itag naꞌyn. Miꞌi ti ipiit sese.
46,15,38,Miꞌi hap ewy raꞌyn Tupana tum naꞌyn yne iãꞌỹi pe tesaika hap hẽtyt hamo itag hamo. Yne wati­waure meremo aikopiat iãꞌỹi tuweupi weupi.
46,15,39,Miꞌi hap ewy aipiit yt miat piit ewy hin i yt weita piit ewy hin i yt pira piit ewy hin i. Miꞌiria ipuꞌi kawiat maꞌato yt aipiit ewy hin i.
46,15,40,Miꞌi hap ewy ti atipy piaria tukup­teꞌen. Taꞌi miꞌiria yt mesu­wa­ro­tiaria koꞌi yt ewy hin i raꞌyn. Taꞌi atipy piaria wyti ikahu kahato iꞌewyte mesu­wa­ro­tiaria ikahu wy maꞌato ti yt toꞌo­ꞌe­wy­ꞌewy hin i. At iꞌewyte ikahu. Waty miꞌi iꞌewyte ikahu maꞌato ikahu hap yt at kahu hap ewy hin i. Waikiru koꞌi iꞌewyte ikahu wen maꞌato yt at waty ewy i ikahu hap ewy hin i. Maꞌato yne miꞌiria ikahu kahato Tupana minug koꞌi pote.
46,15,42,Miꞌi hap ewy ti guꞌuro pywiat aheĩneꞌen pakup i hap. Aipiit wyti aikotã hãꞌỹi ewy. Taꞌa­tusyp miꞌi hawyi ti tuweityk taꞌyn aimikoi awati iãꞌỹi ewy maꞌato hẽtyt hap tuwẽtem hawyi yt saꞌa­wy­ꞌiwuat hãꞌỹi ewy i. Miꞌi hap ewy aipiit wẽtup taꞌa­tusyp hawyi aipiit aimikoi ikahu kahato tuwẽtem guꞌuro pyi. Tupana tum ne wuatꞌi eꞌat piat ieĩneꞌen hap aipiit pakup we e. Taꞌi aipiit aisyp turan yt ikahu hin i. Yt kat i ahesaika hap aiku­ꞌuro hawyi. Maꞌato karãpe aheĩneꞌen hap ipakup i hawyi aipiit ikahu sese raꞌyn topy­huꞌat hesaika sese toĩneꞌen.
46,15,44,Aisyp hap eꞌat pe turan aipiit ipuꞌi yn toĩneꞌen maꞌato Tupana aimoieĩ­neꞌen i hap eꞌat pe hawyi aipiit pakup toĩneꞌen Ipãꞌãu minug. Miꞌi ewywuat topy­huꞌat toĩneꞌen aipiit ipuꞌi ikag kawiat maꞌato toĩneꞌen iꞌewyte mekewat piit atipy piaria ewywuat yt aiwat ewy i Tupana Pãꞌãu minug.
46,15,45,Katu­pono saꞌa­wyꞌi Tupana tunug Ãtãu miit ihaĩte kahato rakat e ti miwan me. Maꞌato iꞌewyte toꞌe miwan me — Putꞌokꞌe aru Ãtãu Saipepiat e Iesui piat. Miꞌi Miit poꞌog naꞌyn katu­pono aikotã Tupana toĩneꞌen hap ewy aimoieĩ­neꞌen hap toĩneꞌen. Saꞌa­wyꞌi aipiit ipuꞌi kawiat ikag kawiat toĩneꞌen maꞌato watu­wẽtem guꞌuro pyi hawyi aipiit Tupana Pãꞌãu minug Iesui piit ewywuat toĩneꞌen.
46,15,47,Saꞌa­wy­ꞌiwuat Tupana tunug Ãtãu yi kawiat. Mekewat Ãtãu Saipepiat Iesui toĩneꞌen.
46,15,48,Miꞌi hap ewy ti aito mesu­wa­rote watoĩ­neꞌen ahaꞌa­seꞌi Ãtau ewywuat pote ti aito mesu­wa­rotiat kape yn aiwa­nẽtup hap maꞌato mekewat wẽtup ok Miit Iesui Miit sese atipy Kaipywiat mẽpytꞌin no watoĩ­neꞌen mote atipy kapiat wanẽtup haria wo raꞌyn aito.
46,15,49,Pyno ti Ãtãu iãꞌãkap koꞌi aito mesup watoĩ­neꞌen maꞌato meiũran ti aru Atipy Kaipywiat Aika­ꞌiwat Iesui iãꞌãkap koꞌi wato­py­huꞌat e.
46,15,50,Pyno eiweꞌeg wo o uheka­tu­wyria katu­pono aipiit mesu­wa­rotiat yt teke kuap i atipy pe katu­pono aipiit ipuꞌi kawiat huu kawiat ikuꞌuro iꞌokpuk takat toineꞌen. Aikope Morekuat no Tupana toĩneꞌen hap tote yt uwe i ikuꞌuro rakaria wo toĩneꞌen itote.
46,15,51,Pyno atomo­herep teran mio wuat uimiwan etiat Tupana ehay ehepe. Iesui ut turan ni tukup­teꞌen ihaĩte rakaria maꞌato mekewat eꞌat pe ti aru aipiit pakup we Iesui piit ewywuat topy­huꞌat meremo. Mekewat hap eꞌat pe merep hap ewy tut Iesui aikotã aheha mehit hap ewy meremo hap ewy e. Miꞌi hawyi Tupana huhuꞌe — Ariot raꞌyn e hamo. Miꞌi hawyi huhuꞌe hap ihay pirik pya wo hawyi ti aru meimuẽwat map haria teꞌe­ru­we­nõꞌẽ raꞌyn guꞌuro pyi e. Ipaku we watoĩ­neꞌen mekewat eꞌat pe. Aikotã Satere ut topopy kuap hap ewy mekewat eꞌat pe ikahu kahato watu­wẽtem aiwo­ꞌosyp hawyi.
46,15,53,Maꞌato ti aru aipiit pakup hap yt ikuꞌuro rakat nuat i raꞌyn watu­we­nõꞌẽ. Miꞌi hawyi aito yt ikuꞌuro rakat i te rakaria iꞌewyte aipiit topy­huꞌat meremo ipakup sese.
46,15,54,Mekewat eꞌat pe aipiit meremo ipakup we toĩneꞌen. Mesup aipiit ikuꞌuro rakat toĩneꞌen maꞌato mekewat eꞌat pe ieĩneꞌen hat watoi­neꞌen aikotã Tupana toꞌe hap ewy topy­huꞌat aru — Atimoma aru guꞌuro hawyi yt karãpe i eiku­ꞌuro hap toĩneꞌen e hap ewy. Wato­kenꞌẽ kahato aiku­ꞌuro hap pupi mesup aikotã moi aheka­tuꞌu hap pupiat ewy wato­kenꞌẽ. Maꞌato mekewat eꞌat pe Tupana aihep guꞌuro pyi hawyi yt kat i aikenꞌẽ hap toimoma raꞌyn pote e.
46,15,56,Ikuꞌuro rakaria aito katu­pono yt naku i nug haria aito wato­py­huꞌat pote. Karãpe Tupana ainãpin hap koꞌi yt watunug i miꞌi hawyi watikuap yt naku i nug haria aito Tupana wanẽtup hawe wato­py­huꞌat hap watikuap.
46,15,57,— Tupana urutu­wehum ewawi urupyꞌa pyi. Waku kahato En katu­pono etum naꞌyn Esaꞌyru uruepe Urupo­typot no waku kahato En. Mesup Esaꞌyru urumoe­saika wakuat nug hamo. Urutu­wehum ewawi watoꞌe Tupana pe.
46,15,58,Urumi­ky­ꞌeria uheka­tu­wyria yt eweitoiat teiꞌo ehepiat Iesui mohey hap. Waku eweikup­teꞌen motꞌi o iwywo e yne eꞌat pe. Poꞌog Tupana miky­ꞌesat ewy ewetunug no katu­pono watikuap taꞌyn ahaꞌup iwato tutum aru aipotpap iwato hap ok tã. Watikuap taꞌyn aiminug Tupana miky­ꞌesat ewywuat hap wuatꞌi eꞌat piat topy­huꞌat. Uito ti Pauru.
46,16,1,Pyno koitywy ahenoi teran aikotã waku wati­po­wyro Iesui emiitꞌin koꞌi mekewat aimiium teꞌen neꞌi rakat wywo aikotã saꞌa­wyꞌi ahenoi tawa Karata piaria pe. Aikotã aikotã waku wati­mõꞌẽ ahekat hap ete eweikuap hawyi waku ewetunug.
46,16,2,Pyno o yne torania mytuꞌu eꞌat pe waku eiwa­nẽtup o gaꞌatpo 6 eꞌat eipotpap gosap hap kape aikotã aikotã Tupana eikyꞌe hap tutum hap kape aikotã eipo­wyro hap kape. Miꞌi hawyi kat koꞌi kat koꞌi Tupana tum ehepe mekewat 6 eꞌat piat hawyi waku miꞌi o eweipatꞌok ehekat hawyi ewetum neꞌen neꞌi Tupana pe aikotã Tupana tum neꞌen neꞌi tegyiꞌat hap ewy. Aikotã aipoi­tynug kahato hap kaipywiat hap ewy waku watum. Miꞌi hawyi etioto o emiium Tupana mõtypot yat kape hawyi etoiat emiium itote imõtypot hamuat. Torania eimiium eypa­rakai tote hawyi waku wati­po­ꞌoro miꞌi Iesui mohey haria satek takaria tawa Ieru­sarẽi piaria powyro hamo Iuteuria powyro hamo.
46,16,3,Pyno putꞌok­ꞌare i raꞌyn itote hawyi eweiꞌairo eipy­ꞌa­setpyi uwe mekewat eimiium ereto hanuat haria. Miꞌi hawyi ti aru atunug iwan eimie­reto wuat eipe Iesui mohey haria sese kuap hamuat. Miꞌi hawyi eweipo­ꞌoro eimiium neꞌen neꞌi mekewat Ieru­sarẽi kapiano haria upi mesuwat uimiwan nywo.
46,16,4,Uipo­ꞌoro teran eipe pote areto waku wy iraniaꞌin tuwat uhupi eweiky­ꞌesat pote waku wy yt pote yt.
46,16,5,Pyno uhewyry teran yi Masẽ­tunia puo hawyi putꞌok­ꞌare ehetawa Kurintiu pe te.
46,16,6,Pyno iꞌaman mot eꞌat pe putꞌok­ꞌare pote areĩneꞌen motꞌi iꞌaman mot pe itote tawa Kurintiu pe eiwywo. Miꞌi hawyi waku uipo­wyro muꞌap saꞌup ete mekewat uito hap saꞌup ete.
46,16,7,Taꞌi areĩneꞌen motꞌi teran ni eiwywo itote.
46,16,8,Areĩneꞌen mesuwe tawa Ewesu pe. Karamuo putꞌokꞌe mekewat eꞌat Esituꞌin po pywiat watetup hap eꞌat pe atimõ­typot teran Tupana mesuwe haype. Waku hawyi areto ehowawi. Iꞌatu kahato uipyhyp teran haria mesuwe maꞌato yt uipyhyp kuap i katu­pono Tupana uipo­wyro kahato. Miꞌi pote arepotpap kahato ipotpap nug hamuat ete. Waku kahato miꞌi hap uhete.
46,16,10,Maꞌato tut uimẽpyt Timoteu eiꞌyat kape hawyi — Ereke ro eweiꞌe tope ikyꞌe hap wywo aikotã uikyꞌe hap ewy te katu­pono uiꞌewy kahato ipotpap Tupana potpap nug hap ete.
46,16,11,Yt eweimohit teiꞌo eimuꞌe hat Timoteu are. Eweimõ­typot o miꞌi are. Miꞌi hawyi karãpe toto teran i raꞌyn uhowawi miꞌi hap eꞌat pe o ewetum muꞌap saꞌup tope hap atiky­ꞌesat. Iꞌewyte karãpe toto teran wẽtup tawa kape tuereto iꞌatu­muꞌe hamo turan o ewetum muꞌap saꞌup tope hap atiky­ꞌesat. Ahekatup Timoteu mesuwe iraniaꞌin wywo.
46,16,12,Atiky­ꞌesat kahato aimuꞌe hat uhyt Aporu atipo­ꞌoro eimuꞌe hamo — Waku ti ereto tawa Kurintiu piaria powyro hamo iraniaꞌin powyro hamo areꞌe wen tope maꞌato — Yt areto i te Katu­pono yt uipo­hepap i te mesup e uhepe maꞌato meiũran waku yne hawyi areto tawa Kurintiu piaria powyro hamo e uhepe. Uipotpap putꞌokꞌe hap eꞌat pe waku pe yne mesuwe hawyi areto aru iꞌatue­wawi e Aporu uhepe.
46,16,13,Iesui ekuekatu kape o mehit eweiꞌe poꞌog poꞌog wuatꞌi eꞌat pe. Yt naku i waure wo watoĩ­neꞌen aimi­mohey Iesui kai miitꞌin mimo­weu­kaꞌi wato­py­huꞌat hawyi. Maꞌato yt naku i aiko­hyeput Tupana wanĩkap pupiat. Waku sura­raꞌin hesaika kahato rakaria ewywuat watoĩ­neꞌen Tupana potpap nug hap ete.
46,16,14,Pyno waku yne aiminug koꞌi watunug miitꞌin kyꞌe hap wywo.
46,16,15,Pyno uiwy­riaꞌin waku eweiwat aimuꞌe hat Etewana ehay upi katu­pono miꞌi ti eiꞌa­pykok kahato hat mesuwat Iesui mohey hap ete. Miꞌi pote eweiwat ro mehĩ Etewana ehay upi eweipo­wyro o miꞌi. Miꞌi ti eiꞌy­wania kawiat mekewat Kereku ywania sese kawiat aimuꞌe hat Etewana. Miꞌi ti nimo pyi kahato Iesui mohey hat topy­huꞌat. Miꞌi turan ti miꞌi yn toĩneꞌen Iesui mohey hano. Miꞌi tupono waku watunug mehĩ Etewana yianme eiꞌa­pykok hat eꞌakag wo itote katu­pono miꞌi ewywuaria Iesui emiit no woꞌo­pot­kyꞌe kahato hat miꞌi. Iꞌewyte yne toꞌyat piaria wywo te waku pãi. Miꞌiria ewywuat waku aiꞌa­pykok hanuaria.
46,16,17,Gaꞌatpuat re putꞌok­ꞌi­ꞌa­tuꞌe meiũpe emipo­ꞌo­roria aiwy Etewana aiwy Wutu­natu iꞌewyte aiwy Akaiku wywo. Miꞌi pote arehum kahato iꞌatu­wywo katu­pono uipo­wyro kahato haria ti miꞌiria Iesui potpap etiat haria miꞌiria eipe yt uwe i uipo­wyro haria pytkai. Miꞌiria aikotã eipe uipo­wyro hap ewy te meiũpe ehaipe kai uipo­wyro. Taꞌi miꞌiria ti mohag ewy kahato uimo­wepit kahato haria. Maꞌato iꞌewyte yt uipohag yn i maꞌato yne aipohag no tukup­teꞌen miꞌiria. Taꞌi aiwehum hap eiam kahato Etewana ywaniaria are. Waku wati­mõ­typot miꞌiria iꞌewyte torania yne miꞌiria ewywuaria waku wati­mõ­typot. Iꞌewyte waku miꞌi tã haria ewywuaria eweikat eiꞌa­pykok hamo.
46,16,19,Pyno meiũpe Iesui mohey haria yi Asia piaria teꞌe­ru­wehay poꞌoro kahato eikyꞌe hap wywo. Iꞌewyte mehĩ Akuira iꞌewyte mana Pirika e hap ipoꞌoro teꞌe­ru­we­kue­katu sese ehowawi. Taꞌi aipoi­tynug ni Aika­ꞌiwat Iesui iꞌatuꞌe katu­pono koitywy Tupana mõtypot hap toĩneꞌen naꞌyn iꞌatuꞌyat pe. Pyno ti uruwe­ꞌa­tunug hap toĩneꞌen naꞌyn iꞌatuꞌyat pe. Pyno ti eheka­tu­wyria meiũpiaria ehowawi teꞌe­ru­wehay poꞌoro torania Iesui mohey haria.
46,16,21,Miꞌi hawyi uito Pauru iꞌewyte atipo­ꞌoro uimiwan eikyꞌe uhepiat hap etiat maꞌato uipo wuat atipehik mesup uhet. PAURU uhet are hap atiwan. Kuekatu atipo­ꞌoro ehowawi are atiwan naꞌyn uiꞌe hap.
46,16,22,Tut irane tut irane Aipo­typot Iesui waku watoꞌe. Eiweꞌeg wo o katu­pono yt torania i ikyꞌe haria.
46,16,23,Pyno ahẽtup Aika­ꞌiwat Iesui kape uiwy­riaꞌin tawa Kurintiu piaria — Etiꞌa­tu­kyꞌe teꞌen neꞌi o egyiꞌat hap kaipyi at kaꞌap. Etiꞌa­tu­po­wyro miꞌiria Iesui areꞌe.
46,16,24,Pyno ti pywo ti woro­ho­ꞌo­kyꞌe kahato eipe torania eiperia kat pote eipe Iesui emiitꞌin sese raꞌyn eweipy­huꞌat pote woro­ho­ꞌo­kyꞌe. Toran naꞌyn mesuwe uimiwan ehowawiat.Toran uimiwan mesuwe. Uito ti Iesui mipo­ꞌoro tepiat sehay moherep hamo. Pauru ti uhet.
47,1,1,Tawa Kurintiu Piaria Nãpin Hamuat Pauru Mienoi TypuatUito ti Puaru are. Uiwy­riaꞌin Iesui mohey haria tawa Kurintiu piaria yi Akaia piaria. Eiperia ti Tupana mimo­waku koꞌi raꞌyn tewaku hap wuat koꞌi. Uito ti Iesui potpo­ꞌoro Pauru e hap het rakat are. Saꞌa­wyꞌi Tupana toꞌe uhepe — Woro­ꞌairo en Uhaꞌyru moherep miitꞌin muat hamuat e. Koitywy atipo­ꞌoro ehowawi uimiwan aikope aikope eiwa­ꞌa­tunug Tupana mõtypot hamo are. Iꞌewyte toĩneꞌen meiũpe aheywyt aikywyt sese Timoteu are. Miꞌi ti uipo­wyro mesuwat uhehay wan hap ete.
47,1,2,Mio tã are Tupana pe — Etiꞌa­tu­poi­tyro kahato o emohey haria Esaꞌyru mohey haria tawa Kurintiu piaria are. Ereĩneꞌen o egyiꞌat kahato rakat iꞌatuepiat hat wo. Etunug o miꞌiria woꞌo­wese haria wo. Tupana are En ni Uruꞌywot sese are. Emipo­ꞌoro Urupo­rekuat nuat ti Iesui Esaꞌyru set upi wyti ahẽtup.
47,1,3,Urutu­wehum ewawi Tupana. Waku kahato En Tupana katu­pono etipo­ꞌoro raꞌyn Iesui uruewawi. Koitywy emẽpytꞌin sese uruto are. Waku kahato En Uruꞌywot. Uruho­ꞌopot turan uruka­wiano kahato hat En. Urueha­ky­ꞌeꞌi kahato wuatꞌi eꞌat pe are. Uruetu­pana are karãpe urusatek turan Uruꞌywot kahato ereĩneꞌen haty hap etimonik kahato hamo. Uruho­ꞌopot turan iꞌewyte urunãpin urukyꞌe hap wywo. Waku kahato Tupana katu­pono karãpe uruwy­riaꞌin hatek hap putꞌokꞌe miꞌi turan uruiꞌa­tu­nãpin kuap iꞌatu­kyꞌe hap wywo. Aikotã urunãpin hoꞌopot turan miꞌi hap ewy urutunug aikotã urumo­wepit ehay wo hap ewy urutoꞌe ewawi Tupana are.
47,1,5,Aipo­typot Iesui tikuap kahato hoꞌopot hap koꞌi poꞌog torania kai toikuap are. Uruto urutu­kup­teꞌen iwywo wẽtup miit ewy yn uruho­ꞌopot kahato wy. Miꞌi turan uruka­wiano kahato hat pote toikuap kahato hoꞌopot hap pote. Yt wẽtup i yt toikuap i. Torania toikuap kat pote tohãꞌãg yne raꞌyn. Miꞌi pote toha­tyꞌu kuap yne aikyꞌe haype.
47,1,6,Koitywy mesu­wa­ro­tiaria urusa­tyꞌi satyꞌi kahato raꞌyn mesuwe katu­pono uruhenoi raꞌyn Iesui etiat wãiꞌi­ꞌa­tuꞌe pytkai. Miꞌi pote koitywy Tupana mieha­kye­raꞌat koꞌi wo eweikup­teꞌen. Uruꞌa­piheg kahato pote eipo­wyro haria wo urutu­kup­teꞌen mote are. Maꞌato urusa­tyꞌi satyꞌi hap kaipyi eipo­wyro haria urutu­kup­teꞌen. Maꞌato urusa­tyꞌi satyꞌi turan Tupana uruka­wiano urusa­tyꞌi satyꞌi hap ok tã. Miꞌi pote poꞌog hesaika rakaria wo uruto­py­huꞌat eipo­wyro hamuat ehepiat hoꞌopot hap ete. Miꞌi hawyi karãpe ehatyꞌi hatyꞌi Iesui mohey haria eipe pote miꞌi hawyi uruepiat hoꞌopot hap kape eiwa­tetup yn naꞌyn. Miꞌi hawyi — Waku waho­ꞌopot aimuꞌe haria ewy eweiꞌe eiwe­wawi. Miꞌi hawyi wẽtup miit piit ewy yn hoꞌopot haria wo watoĩ­neꞌen are. Miꞌi pote watikuap yne hoꞌopot hap koꞌi are. Miꞌi hawyi wahupit kuap yne are. Miꞌi hawyi yt uwe i aito imohey hap atoiat haria ahatyꞌi hatyꞌi kahato pytkai.
47,1,8,Uiwy­riaꞌin tawa Kurintiu piaria wẽtup yn wyti aimi­mohey. Miꞌi pote atimo­herep teran ehepe aikotã saꞌa­wyꞌi waho­ꞌopot eheꞌyi Asia totiat hap. Atiky­ꞌesat eweikuap miꞌi hap ete. Katu­pono karãpe eweho­ꞌopot turan mono erakue eweiꞌe yn naꞌyn. Taꞌi uruho­ꞌopot kahato itote aikotã ahak puat ipotyi rakat wahupit hap ewy yt wahupit kuap i. Miꞌi hap ewy yt uruhupit kuap i poꞌog eheꞌyi Asia tote uruho­ꞌopot hap. — Taꞌi aiku­ꞌuro raꞌyn keĩ mesup pãi urutoꞌe yn uruto­ꞌope itote.
47,1,9,Yi Asia piaria uruꞌauka irane mesup sio mũki­ꞌite urutoꞌe yn uruwa­nẽtup hawe itote. — Pyno yt watu­we­ha­kye­raꞌat kuap i aiku­ꞌuro hap po pyi urutoꞌe yn itote uruto­ꞌope. Taꞌi Tupana yn keĩ aihep kuap aiꞌauka teran haria po pyi urutoꞌe itote uruwo­ꞌope. Tupana yn aihep kuap aiꞌauka hanuaria po pyi urutoꞌe saꞌa­wyꞌi eheꞌyi Asia tote urutuwat Iesui ehay moherep hamuat turan.
47,1,10,Maꞌato yt uruꞌauka kuap i ehetama piaria katu­pono Tupana urueha­kye­raꞌat uruewa­nĩ­kaptia po pyi itote urumo­ha­ky­ꞌeꞌi moha­ky­ꞌeꞌi turan. Iꞌewyte urutu­we­ha­kye­raꞌat uruꞌauka irane turan yne eꞌat pe. Uiwy­riaꞌin tawa Kurintiu piaria ewehẽtup o Tupana kape urupo­wyro Iesui ehay moherep hamo. Miꞌi tã ewetunug mote Tupana urupo­wyro emiẽtup ok tã. Miꞌi hawyi waku pe urutu­kup­teꞌen urupoi­tyro emiẽtup ok tã hawyi aru eweikuap taꞌyn Tupana piat urupoi­tyro hap. Miꞌi hawyi eiwepit kahato hap topy­huꞌat katu­pono Tupana tum naꞌyn eimiẽtup hap ok tã. — Etipoi­tyro Pauruꞌin eweiꞌe ro Tupana pe uruka­wiano.
47,1,12,Yt karãpe i uruiꞌa­tu­maꞌat eipe tawa Kurintiu piaria. Poꞌog hãpyk torania kai hap ewy urutu­kup­teꞌen eipy­ꞌa­setpe. Tupana mõtypot hap yn urutunug itote. Yt uruweꞌeg hap kaipyi i urupotpap ehehamo maꞌato Tupana urumo­weꞌeg hap kaipyi uruimõ­typot Tupana miitꞌin pyꞌa­setpe. Yt uruhepap hap kaipyi i maꞌato Tupana tum uruepe tegyiꞌat hap tomi­sepap nug kuap hamo hawyi hesaika hap wywo uruimo­herep wakuat itote saꞌa­wyꞌi. Miꞌi pote uruminug ete Tupana urupo­wyro hap kaipyi uruimõ­typot Tupana itote saꞌa­wyꞌi. Miꞌi hawyi miitꞌin teꞌe­ru­wehum kahato Tupana kape. Yt uruewawi i maꞌato Tupana kape yn teꞌe­ru­wehum uruminug wakuat upi. Miꞌi hawyi Tupana kape teꞌe­ru­wehum hawyi urumo­wepit kahato kat pote uruminug kaipyi Tupana mõtypot hamo urutu­kup­teꞌen mote.
47,1,13,Iꞌewyte yt eimaꞌat hap i uruipo­ꞌoro miwan ehowawi are. Urumiwan uruehay ewy ti raꞌyn waku pe yn toĩneꞌen. Yt uruiwan i typy sehay ehowawi. Yt kat i ehekat kyꞌewi uruipo­ꞌoro urumiwan ehowawi hap. Taꞌi heremo kahato urumiwan wuatꞌi mikuap kahato hap ewy. Yt kat i wẽtup sehay ipuo toĩneꞌen urumiwan me. Yt kat i eimaꞌat hap urumiwan me toĩneꞌen. Miꞌi pote heremo yne uimiwan are. Koitywy urumohey ran are kat pote yt urukuap kahato i te pote. Miꞌi pote urumohit tuereto ehehay wo. Atiky­ꞌesat kahato urukuap sese hap. Waku watu­wekuap aiwo­ꞌo­ꞌe­wy­ꞌewy hawyi aiwo­ꞌo­mo­wepit hap toĩneꞌen are. Karãpe mekewat eꞌat pe putꞌokꞌe mekewat Aipo­typot Iesui toĩneꞌen mesu­wa­rote Morekuat Koro wo hap eꞌat pe uimo­wepit kahato haria eweipy­huꞌat are. Katu­pono — Miꞌiria uipot­mu­ꞌeria sese uimiekyi koꞌi tawa Kurintiu kaipy­wiaria are aru Iesui pe. Taꞌi woro­ho­ꞌo­mo­herep eipe Iesui kape hut hap eꞌat pe are. Miꞌi hap eꞌat pe aru waku — Taꞌi Pauru ti urumuꞌe hat saꞌa­wy­ꞌiwuat waku eweiꞌe mekewat eꞌat pe Aika­ꞌiwat pe are. Miꞌi hap ewy urutu­kup­teꞌen itote woꞌo­mo­wepit hanuaria wo.
47,1,15,Saꞌa­wyꞌi eipap kahato uhehay upi miꞌi pote — Araꞌaipok i raꞌyn iꞌatu­muꞌe hamo pãi are uipyꞌa pyi. Saꞌa­wyꞌi — Areto i raꞌyn tawa Kurintiu piaria kape are. Miꞌi hawyi areto i raꞌyn yi Masẽ­tunia piaria kape. Miꞌi kaipyi ariot i raꞌyn tawa Kurintiu kape i areꞌe uiwepe saꞌa­wyꞌi. Atiꞌa­tu­muꞌe areto hamo iꞌewyte iꞌatu­mo­wepit hamo areto i raꞌyn tawa Kurintiu piaria kape. Miꞌi hawyi areꞌe arewa­nẽtup — Waku urupo­wyro yi Iuteu ywania hatek takaria uruekat wywo areꞌe uiwepe. Waku Kurintiu piaria uipo­wyro muꞌap upi mekewat Iuteu kapiat uito hap saꞌup ete tawa Kurintiu piaria pe are arewa­nẽtup hawe.
47,1,17,Miꞌi uiꞌe hap ete ahenoi yne saꞌa­wyꞌi ehepe uimiwan me uiwy­riaꞌin. — Areto ehowawi are uimiwan me. Maꞌato yt areto hin i ehowawi uiꞌe hap ewy hawyi — Kat pote som yt tut i ahowawi eweiꞌe eiwo­ꞌope. Aimaꞌat i maꞌat i teran haype neꞌi eweiꞌe uhepiat pe. Pauru ti heso apo ahepe eweiꞌe eiwo­ꞌope are. Yt tutunug i toꞌe hap ewy apoꞌe­weiꞌe ewoꞌope uhetiat. Uiwy­riaꞌin yt naku i mio tã eweiꞌe neꞌi kat pote uito atunug yne uiꞌe hap ewywuat koꞌi uito are. Taꞌi urutunug aru uruꞌe hap ewy katu­pono urutu­kup­teꞌen neran Tupana ewywuat pywuat rakaria urutoꞌe uruwo­ꞌope.
47,1,19,Saꞌa­wyꞌi mehĩ Sira mehĩ Timoteu iꞌewyte uito urutuwat ehowawi eimuꞌe hamo. Miꞌi hawyi itote uruiꞌa­tu­muꞌe kahato aikotã Tupana tipo­ꞌoro Tosa­ꞌyru hap etiano. Tupana mõtypot haria wo yn uruiꞌa­tu­muꞌe eipe. Yt kat i urueso hap wywo uruiꞌa­tu­muꞌe eipe. Miꞌi hap eꞌat pe urutunug aru urutoꞌe pote urutunug uruꞌe hap ewy. Yt typy sehay wywo hin i uruiꞌa­tu­muꞌe saꞌa­wyꞌi eipe Iesui etiat uruhenoi raꞌyn.
47,1,20,Saꞌa­wyꞌi sese Tupana henoi yianmete miwan me yne Tosa­ꞌyru etiat aikotã aru tutunug hap etiat tohenoi miwan me. Miꞌi hawyi toipo­ꞌoro raꞌyn Tosa­ꞌyru Aipo­rekuat nuat. Putꞌokꞌe hawyi — Papai e atunug neran yne eꞌe hap ewywuat e. Eꞌe hap koꞌi yne atunug aru e. Eꞌe hap ewywuat hap atunug neran e. Miꞌi hawyi Iesui tunug yne Toꞌywot e hap — Atunug aru toꞌe hawyi tutunug yne. Miꞌi pote karãpe urutoꞌe — Urutunug aru urutoꞌe hawyi urutunug uruꞌe hap ewy. Aikotã Aika­ꞌiwat ewy Tupana miky­ꞌesat ewy urutunug neran uruꞌe hap ewy. — Taꞌi yt urutunug i aru miꞌi tã urutoꞌe miꞌi pote yt urutunug i uruꞌe hap ewy Tupana Saꞌyru e hap ewy. Miꞌi tã urutunug neran Tupana mõtypot hamo.
47,1,21,Koitywy Tupana ainug Tosa­ꞌyru ewywuaria ahehay wuat. Tehay moherep hamo wẽtup piit ewy watoĩ­neꞌen Haꞌyru wywo. Katu­pono aito wato­mohey Aipo­typot Iesui. Tupana aimoe­saika Tosa­ꞌyru Pãꞌãu wo hawyi Haꞌyru ewy wato­py­huꞌat. Aikotã watiwan ahet aheka­reꞌen ete ahet — Mesuwuat ri uiat e hap. Miꞌi hap ewy wyti wato­mohey Haꞌyru raꞌyn hawyi Tupana tum Tosa­ꞌyru Pãꞌãu ahepe hawyi Ipãꞌãu set topy­huꞌat ahete. Mio tã e — Tupana wanuat miꞌi miit e hamuat wuatꞌi miitꞌin me hap ewywuat. Yt karãpe i hawyi wẽtup ok wano miꞌi hat topy­huꞌat e hamo hap ewy.
47,1,23,Taꞌi yt uheso i are. Tupana tikuap yt heso i rakat uito. — Tupana are etomo­herep yt uheso i hap are uiwy­riaꞌin Kurintiu piaria pe Tupana are. Saꞌa­wyꞌi areto aru ehowawi wen maꞌato yt areto i. Eweikuap apo kat pote yt areto i pyno ahenoi ehepe. Aikotã aiꞌywot yt aiꞌa­piheg teran i hap ewy ti areĩneꞌen pytkai yt areto i eiꞌa­piheg hamo.
47,1,24,Kat pote Eika­ꞌiwat sese yt uruto i. Miꞌi hawyi areꞌe uiwa­nẽtup hawe — Pyno yt kat hamo i areto are. Kat pote poꞌog waku eweikup­teꞌen Eika­ꞌiwat sese po pe hawyi yt areto i eiꞌa­piheg hamo are Uito ti Pauru.
47,2,1,Uiwy­riaꞌin woro­ho­ꞌo­kyꞌe kahato eipe. Miꞌi pote yt areto i ehowawi maꞌato areto pote woro­ho­ꞌo­mohit hawyi eiꞌarot hap topy­huꞌat. Saꞌa­wyꞌi areto ehowawi hawyi woro­ho­ꞌo­mohit kahato eipe. Miꞌi hawyi paaꞌe­weiꞌe kahato. Miꞌi hawyi areꞌe uiwa­nẽtup hawe — Koitywy yt atunug neran i poꞌog are uiwepe.
47,2,2,Woro­ho­ꞌo­mohit eipe hawyi uwe apo uimo­wepit haria. Woro­ho­ꞌo­mohit hawyi paaꞌe­weiꞌe. Miꞌi hawyi yt uwe i raꞌyn uimo­wepit hanuaria miꞌi rẽ. Miꞌi hawyi yt naku i areto mesup katu­pono woro­ho­ꞌo­mohit eipe hawyi woro­ho­ꞌo­mo­ꞌarot kahato eipe. Miꞌi hawyi yt woꞌo­mo­wepit haria wo i watoĩ­neꞌen.
47,2,3,Miꞌi pote atipo­ꞌoro miwan ehowawi. Pyno eweimo­hãpyk eiminug saꞌag koꞌi. Miꞌi hawyi areto kuap ehowawi are uimiwan me. Katu­pono areto turan ewetunug saꞌag ne miꞌi hawyi yt kat i uimo­wepit ehepiat hap. Miꞌi pote atipo­ꞌoro miwan ehowawi uheꞌyian­mete katu­pono woro­ho­ꞌo­mohey eipe. Atikuap ewetunug uhepiat einãpin hap koꞌi hamuat. Pywo ti rat yt karãpe i uiwepit yt eiwepit i pote.
47,2,4,Mekewat uimiwan saꞌa­wy­ꞌiwuat pe woro­ho­ꞌo­nãpin haty wo — Eiminug saꞌag eweitoiat ro. Arewak kahato popuo atiwan miꞌi miwan ehowawi. Yt atiky­ꞌesat i uimiwan me eimõ­py­ꞌahak hap katu­pono woro­ho­ꞌo­kyꞌe kahato eipe poꞌog torania kai. Miꞌi pote haty kahato upyꞌa pe iꞌewyte uiwa­nẽtup hawe woro­ho­ꞌo­nãpin eiminug saꞌag etiat turan.
47,2,5,Saꞌa­wy­ꞌiwuat urumiwan me woro­ho­ꞌo­nãpin. Mekewat eipy­ꞌa­setpiat Iesui mohey hat toꞌywot eharyꞌi wywuat waire nug hat. Miꞌi hawyi eiwe­mõti kahato toĩneꞌen eiwy ok eipy­ꞌa­setpiat iꞌaparap turan wuat woro­ho­ꞌo­nãpin mote. Iꞌewyte uito aremõti miꞌi hap ete are. Maꞌato yt eiꞌewy i pote yt uhehamo i pote miꞌi pote yt woro­ho­ꞌo­mohit teran i poꞌog miꞌi hap ete neꞌi. Maꞌato atunug poꞌog pote poꞌog eiꞌarot kat pote poꞌog woro­ho­ꞌo­mohit pote. Miꞌi hawyi eiwe­mõti te kahato iꞌewyte miꞌi miit tuwe­mõti ti te. Pyno waku aipo hep taꞌyn iꞌapiheg hap ete. Pyno waku waure wo raꞌyn watoĩ­neꞌen. Pyno waku watunug aiwy sese wo raꞌyn. Maꞌato yt pote meiũran iꞌarot sese hap topy­huꞌat aikotã iꞌauka hap ewy. Pyno ahẽtup uipyꞌa pe ehupi uiwy­riaꞌin eweiꞌe i ro tope — Uruikyꞌe kahato en uhyt mimi eweiꞌe i ro iꞌaparap hat pe kat pote totoiat raꞌyn tominug saꞌag pote. Saꞌa­wy­ꞌiwuat uimiwan me areꞌe — Eweiꞌa­piheg no eipy­ꞌa­setpiat mekewat toꞌywot eharyꞌi wywuat saꞌag nug hat. Miꞌi tã are ehepe saꞌa­wyꞌi ehãꞌãg hamo sio uhehay upi eweikup­teꞌen sio yt hap kuap hamo.
47,2,10,Koitywy waku waure wo eweikup­teꞌen iminug saꞌag kai. Waure wo eweikup­teꞌen pote iꞌewyte uito waure wo areĩneꞌen. Miꞌi hawyi waku waure wo watoꞌe Aika­ꞌiwat Iesui e. Miꞌi hawyi iꞌewyte Aika­ꞌiwat toĩneꞌen waure wo raꞌyn. Miꞌi hawyi aiwo­ꞌo­kyꞌe hap sese toĩneꞌen i raꞌyn. Waure wo watoĩ­neꞌen hawyi aikotã wẽtup ok miit ewy yn aiwo­ꞌope watoĩ­neꞌen. Miꞌi hawyi ahiag yt aimaꞌat kuap i. Iꞌewyte yt aipatꞌok patꞌok kuap i kat pote ahiag inug neran aipatꞌok patꞌok hap. Toiky­ꞌesat kahato aiwo­ꞌo­sytpok hap yn.
47,2,12,Saꞌa­wyꞌi areto tawa Turati kape mekewat sehay wakuat moherep hamo. Aikotã Tupana tipo­ꞌoro Tosa­ꞌyru Eipo­rekuat nuat sehay wakuat moherep hamuat. Taꞌi Ahiag uipyhyp teran wen maꞌato Tupana tunug muꞌap tehay wakuat moherep hamo. Weꞌo­kenhyp hap ewy itote maꞌato Tupana tiꞌo­ken­hypꞌok taꞌyn uhepe tehay enoi hamo.
47,2,13,Itote turan atikat kahato aheywyt Titu katu­pono atikuap teran iwẽ pyi aikotã aikotã eweikup­teꞌen hap koꞌi. Atikat at kaꞌap maꞌato yt atipuẽti i hawyi uiꞌarot kahato areĩneꞌen itote. — Kat pote yt tut i Titu are yn uiwepe. Miꞌi hawyi areꞌe itotiaria pe — Pyno areto raꞌyn yi Masẽ­tunia kape are miꞌi hawyi areto raꞌyn.
47,2,14,Koitywy areꞌe Tupana pe — Uhetu­pana arehum kahato ewawi are. Waku puo uruiky­ꞌesat karãpe urutuwat aikowo aikowo Esaꞌyru moherep hamo are. Miꞌi turan urupo­wyro kahato miꞌi nug hamuat are. Miitꞌin uipyhyp pytkai arehum ewawi Tupana kat pote uinug surara ewy poꞌog uhewa­nĩkap koꞌi kawiat hesaika rakano ehay wakuat moherep wuatꞌi miitꞌin piat hamo are. Wãi iꞌatuꞌe pytkai taꞌa­tukuap ehay wakuat hawyi — Waku kahato miꞌi iatuꞌe aikotã mohag ikamhig se rakat ewy ehay iatuꞌe are. — Waku kahato En Tupana are. Pywo ti rat uiwy­riaꞌin Tupana mowepit hat sese Aika­ꞌiwat Iesui. Miꞌi hap ewy Tupana mowepit haria aito kat pote Iesui eiam wato­py­huꞌat mesu­wa­rote. Aika­ꞌiwat ikamhig sese rakat ewy toĩneꞌen aipiit pe hawyi yne ikuap ikamhig sese hap upi Tupana aikuap. Iꞌewyte iraniaꞌin yt imohey i te haria hoꞌo­wasat rakaria ikuap ikamhig se aipiit piat hap upi hap ewy. Iraniaꞌin ahehay Iesui etiat taꞌa­tukuap hawyi maꞌato yt taꞌa­tu­mohey i miꞌi pote — Yt naku i iꞌatuꞌe katu­pono ahehay taꞌa­tukuap hawyi — Pywo iꞌatuꞌe teꞌe­ru­wepe — Uruku­ꞌuro hawyi Tupana uruꞌa­piheg uruku­ꞌuro hap kape iꞌatuꞌe teꞌe­ru­wepe. Miꞌi pote uruehay yt ikamhig se i rakat ewy pãi. Yt taꞌa­tu­mohey i pote ikuꞌuro rakat nem hap ewy topy­huꞌat uruehay upi are. Maꞌato iraniaꞌin imohey haria pe ahehay Iesui etiat hawyi — Waku kahato aikotã ikamhig se hap ewy topy­huꞌat. Urutu­kup­teꞌen wuatꞌi eꞌat pe iꞌatuꞌe uruehay taꞌa­tukuap hawyi are. Miꞌi pote aiwat aiweꞌeg hap yt puꞌokꞌe i iraniaꞌin muꞌe Aika­ꞌiwat etiat hamo yt taꞌa­tu­ky­ꞌesat i pote. Waku Tupana piat aimo­weꞌeg hap kaipyi yn wati­ꞌa­tu­muꞌe iraniaꞌin tawa koꞌi.
47,2,17,Tukup­teꞌen Tupana ehay moherep haria maꞌato yt pywo pe i rakaria. Yt Tupana kyꞌe hap wywuat sese haria i aimuꞌe maꞌato ahekat kyꞌewi neꞌi — Mio tã e Tupana iꞌatuꞌe maꞌato yt miꞌi tã e hin i pytkai taꞌa­tu­ꞌywyk neꞌi. Maꞌato ahehay mio tã watoꞌe — Tupana tipo­ꞌoro raꞌyn Tosa­ꞌyru aheha­kye­raꞌat hamo watoꞌe. Miꞌi pote waku watunug Iesui Aipo­rekuat no watoꞌe aipyꞌa pyi watoꞌe. Uruka­ꞌiwat mowepit hamo yn uruiꞌa­tu­muꞌe miitꞌin koꞌi.Mesuwat miwan nug hat ri Pauru.
47,3,1,Tukup­teꞌen iraniaꞌin Iesui mohey haria mipo­ꞌoro koꞌi. Miꞌiria po pe miwan taꞌa­tue­reko taꞌa­tu­po­ꞌoro haria miium — Waku kahato miꞌi miit urumi­po­ꞌoro eimuꞌe hamo iꞌatuꞌe mekewat miwan note wen maꞌato uito ti yt iraniaꞌin mipo­ꞌoro hin i katu­pono yt uwe mipo­ꞌoro i uito are. Maꞌato uruto Tupana mipo­ꞌoro eimuꞌe hamo iꞌatuꞌe katu­pono miwan ete — Uruto waku poꞌog waku eimuꞌe hamo e mesuwat miwan me iꞌatuꞌe ahepe. Eiwa­tetup o mesuwat miwan kape hawyi eweikuap uruto poꞌog eimuꞌe e hamuat hap iꞌatuꞌe ahepe. Maꞌato uito ti Pauru are. Tupana yn uipo­ꞌoro ehowawi saꞌa­wyꞌi. Yt karãpe i aterut wẽtup ywania kaipyi miwan — Poꞌog waku eimuꞌe hamo e hat iraniaꞌin miitꞌin minug koꞌi. Maꞌato iraniaꞌin yt uruꞌewy hin i.
47,3,2,Yt uiky­ꞌesat i eikaipyi — Pauruꞌin Tupana mipo­ꞌoro aimuꞌe hamo e hap. Eweikuap kat pote. Pyno ahenoi ehepe koitywy eweikup­teꞌen Iesui mohey haria uruepiat eimuꞌe hap kaipyi. Koitywy urukuap taꞌyn Aika­ꞌiwat ewy raꞌyn uruto. Miꞌi hawyi eipe wy Aika­ꞌiwat ewywuat eweikup­teꞌen katu­pono uruimotag eipe hap ewy uruiꞌa­tu­muꞌe eipe. Miꞌi hawyi karãpe teꞌe­ra­haꞌat uruewawi miꞌi hawyi taꞌa­tukuap Tupana mipo­ꞌoro koꞌi sese uruto hap. Miꞌi pote eipe miwan ewy eweikup­teꞌen — Pauruꞌin Tupana mipo­ꞌoro e hamo. Maꞌato mesuwat miwan yt popera pe i maꞌato toĩneꞌen eipyꞌa pe eiwa­nẽtup hawe yne miitꞌin imowẽpap hap ewy. Miꞌi hawyi mesuwat miwan ewywuat eiminug wakuat kapiat teꞌe­ra­haꞌat hawyi eimoehay moehay hap ewy. Taꞌi miꞌiria Tupana mipo­ꞌoro koꞌi Pauruꞌin potmu­ꞌeria miꞌiria iꞌatuꞌe. — Taꞌi eipe waku urumuꞌe hamo miwan ewy eweikup­teꞌen iꞌatuꞌe. Aikotã miwan saꞌa­wy­ꞌiwuat timo­herep kahato yne Aipo­typot Iesui etiat. Miꞌi hap ewy eweimo­herep miitꞌin me Tupana mipo­ꞌoro Eipo­typot Iesui etiat. Yt aipo wuat minug popera etiat pyi i. Yt miwan nu etiat kawiat pyi i. Maꞌato wẽtup miwan ewywuat Tupana Pãꞌãu kaipywiat miwan eiwa­nẽtup hap eipyꞌa pywiat kaipywiat wo. Miꞌi hawyi wuatꞌi miitꞌin timo­wẽpap kuap. Katu­pono aiminug koꞌi wakuat ihay Aipo­typot moherep hat ete yn. Katu­pono aiminug wakuat timo­herep kahato Iesui topy­huꞌat Aika­ꞌiwat no hap etiat miwan ewy.
47,3,4,Pyno pywo ti uruikuap kahato Tupana uruꞌairo tehay moherep hamuat. Tupana toꞌe uruepe — Eipe uimi­ꞌairo uhehay moherep miitꞌin muat hamuat e.
47,3,5,Tupana miꞌairo uruto tehay moherep hamuat. Miꞌi pytkai yt karãpe i urutoꞌe — Uruto poꞌog Tupana uruꞌairo yt urutoꞌe i. Iꞌewyte — Uruto poꞌog imohey haria iraniaꞌin kai pote Tupana uruꞌairo hap yt urutoꞌe hin i. Yt miꞌi tã ahehay hin i katu­pono uruesaika hap Tupana ehay moherep hamuat yt tut i uruesaika hap kaipyi. Maꞌato Tupana urumoe­saika tesaika hap kaipyi tomi­ky­ꞌesat nug hamuat. Tupana Pãꞌãu tum tesaika hap uruepe. Yt uruwe­kaipyi hin i tut uruesaika hap.
47,3,6,"Tupana Pãꞌãu wakuat yn aimo­weꞌeg kuap tehay wakuat moherep hamuat. Saꞌa­wy­ꞌiwuat sehay wãiꞌe hap koꞌi Tupana henoi Iuteuria kape. Waku kahato miꞌiria maꞌato yt aimo­hãpyk kuap i Tupana wanẽtup hawe. Katu­pono yt watunug kuap i yne miꞌi koꞌi. Maꞌato sehay pakup Iesui etiat wo Tupana Pãꞌãu aimoieĩ­neꞌen kuap. Iraniaꞌin iwẽpap kuap kahato Tupana ehay. Maꞌato yt taꞌa­tu­hẽtup i Tupana Pãꞌãu me — Uimuꞌe ro kat som ereꞌe mesuwe hap kuap hamo yt iꞌatuꞌe i. Teꞌe­ru­wa­nẽtup mesuwat miwan Tupana etiat — Atimo­wẽpap kuap hawyi aheha­kye­raꞌat raꞌyn iꞌatuꞌe yn. Tupana miwan etiat aheha­kye­raꞌat kuap iꞌatuꞌe toꞌope. Miꞌi hawyi taꞌa­tu­mo­wẽpap kahato ahut ewy yt taꞌa­tukuap i taꞌa­tu­pyꞌa pe pytkai. Miꞌi hawyi ikuꞌuro rakat ewy tukup­teꞌen Tupana ehay ete. Kat pote sehay yn taꞌa­tukuap pote. Maꞌato Tupana Pãꞌãu wakuat yt aimuꞌe i miꞌi hap ewy neꞌi. Katu­pono Tupana Pãꞌãu aimuꞌe aipyꞌa pe aiwa­nẽtup hawe aimuꞌe kahato tehay ete. Miꞌi hawyi aimoieĩ­neꞌen weꞌeg tehay wo miwan kaipyi. Saꞌa­wyꞌi Tupana tunug tehay nu ete sehay wakuat kahato. Miꞌi hawyi aseꞌi Musei terut mekewat miwan Isareu ywania kape. Miꞌi hawyi aseꞌi Musei ewa hẽtyhot kahato tut turan toterut mekewat miwan turan. Maꞌato yt hẽtyhot motꞌi i howa wẽtup ewaty hap ewy yn. Saꞌa­wyꞌi hẽtyhot kahato miitꞌin yt teꞌe­ra­haꞌat kuap i. Miꞌi hawyi yne eꞌat pe hẽtyhot yi kape teꞌen teꞌen. Saꞌa­wyꞌi Tupana tum tomiwan miat Isareu ywania piat turan — Pyno miꞌi miwan e hap ewetunug mote waku pe eweikup­teꞌen Tupana wanẽtup hawe iꞌatuꞌe. Miꞌi hawyi — Urutunug aru iꞌatuꞌe. Maꞌato yt taꞌa­tunug i hap yn topy­huꞌat. — Pyno eipe Tupana miꞌa­piheg koꞌi wo eweikup­teꞌen e Musei. Koitywy Tupana Pãꞌãu toꞌe ehepe — Eweimohey Uhaꞌyru pote woro­ho­ꞌoe­ha­kye­raꞌat e. Miꞌi e hap poꞌog ikahu saꞌa­wy­ꞌiwuat nu totiat hap kai. Series, "
47,3,9,Saꞌa­wy­ꞌiwuat ainãpin hap aiꞌa­piheg hap topy­huꞌat. Miꞌi koꞌi — Ewetunug e hap koꞌi waku yne wen maꞌato yt aimo­hãpyk kuap i ainãpin hamo waku pytkai. Yt watunug i te hap hawyi aiꞌauka hap topy­huꞌat. Maꞌato koitywy — Woro­ho­ꞌo­mo­hãpyk eipe e Tupana. Atum ehepe Uipãꞌãu ehepe poꞌog ikahu saꞌa­wy­ꞌiwuat kai e.
47,3,10,Saꞌa­wy­ꞌiwuat aimuꞌe hap ikahu maꞌato mesuwat aimuꞌe hap ipakup takat poꞌog ikahu saꞌa­wy­ꞌiwuat kai waku sese hap ewy. Yt kat i poꞌog wakuat ikai. Miꞌi hawyi mekewat saꞌa­wy­ꞌiwuat ipotꞌi sehay woꞌo­nãpin hap waku te wen maꞌato wati­ky­ꞌesat poꞌog ipakup i miꞌi pote poꞌog waku.
47,3,11,Ainãpin saꞌa­wy­ꞌiwuat hap Musei ewa hẽtyhot hap ewy topy­huꞌat. Yne eꞌat pe yt hẽtyhot i yi kape teꞌen teꞌen hap ewy saꞌa­wy­ꞌiwuat. Maꞌato Tupana ehay pakup topy­huꞌat yne eꞌat pe hẽtyhot poꞌog poꞌog kat pote Tupana ehay pakup pote.
47,3,12,Tupana ehay pakup Iesui etiat wato­mohey kahato katu­pono yt karãpe i yi kape poꞌog poꞌog neꞌi. Miꞌi pote wahenoi Tupana ehay yne miitꞌin me yt kat i aiwe­mõti popuo. Saꞌa­wyꞌi Musei tuwe­mõti kahato kat pote Tupana ẽtyhot hap howa etiat ikahuro poꞌog poꞌog yne eꞌat pe. Toto hap ete tuwe­mõti. Miꞌi hawyi tuwewa suwy sokpe wo. Yt toiky­ꞌesat i miitꞌin teꞌe­ra­haꞌat hasep hepap mo ariãty hap kape. Miꞌi hawyi Iuteuria Isareu ywania yt teꞌe­ra­ꞌa­kasa i Tupana ẽtyhot hap howa etiat. Yt teꞌe­ra­ꞌa­kasa kuap i hasep hap kape sokpe iꞌãuka hap pote.
47,3,14,Miꞌi hawyi Iuteuria ywania tukup­teꞌen mesup te. Taꞌa­tu­mo­herep kahato Tupana ehay Musei miwan saꞌa­wy­ꞌiwuat maꞌato yt taꞌa­tukuap pytkai i yt heremo i hap ewy pote. Katu­pono Musei tiwan Iesui etiat Tupana Mipo­ꞌoro Aipo­rekuat nuat etiat hut hap eꞌyianmete. Iuteuria timohey Iesui hawyi heremo taꞌa­tukuap uwe etiat Musei tiwan hap. Mesup te maꞌato yt taꞌa­tu­mohey i te Iesui raꞌyn hap. Miꞌi hawyi karãpe taꞌa­tu­mo­wẽpap Musei miwan yt heremo hin i. Musei aimuꞌe hap watunug mote Tupana ahehakyꞌeraꞌat kuap iꞌatuꞌe toꞌope maꞌato miꞌi e hap iꞌatue­sokpe ewy toĩneꞌen iꞌatuewa ete hap ewy. Yt iꞌatue­ha­pytig i hap ewy. Sokpe iꞌatuewa suwy hap ewy pote yt heremo i ahehakyꞌeraꞌat hap Iesui mikyiat yt kat saꞌup i hap. Iesui yn Musei minãpin yne nug hat pote miꞌi yn ahehakyꞌeraꞌat kuap hat.
47,3,16,Maꞌato mesup karãpe wẽtup ok Iuteu ywania tuwe­morem Tupana Mipo­ꞌoro Iꞌatu­po­rekuat nuat Iesui kape imohey hamo miꞌi hat meremo uwe ete Musei tiwan hap toikuap taꞌyn. Miꞌi hawyi iꞌatuewa etiat sokpe ewywuat yt kat i hawyi heremo kahato iꞌatu­wa­nẽtup hawe.
47,3,17,Tupana Pãꞌãu aimuꞌe kahato. Tomiwan ete toimo­herep kahato Tupana ahepe. Tomiwan myi toimo­herep kahato Tosa­ꞌyru e hap. Miꞌi hawyi yt uwe i aimaꞌat kuap Tupana ehay ete. Saꞌa­wyꞌi miwan yt watikuap kuap i kat pote yt kat i Tupana Pãꞌãu aipiit pe pote. Koitywy heremo ahepe pote waku pe watoĩ­neꞌen Tupana Pãꞌãu toĩneꞌen ahepe hawyi.
47,3,18,Aito Iesui mohey haria Musei ewywuat kahato Tupana mõtypot hap hẽtyhot hap maꞌato yt ikuꞌuro i ahowa ete Musei wat ewy. Katu­pono ahowa Tupana ewa yꞌy ewa ete hap ewy Tupana Pãꞌãu aimoẽ­tyhot kahato wuatꞌi eꞌat pe. Yt hasep hin i Musei ewa ewy. Miꞌi hawyi Tupana kahu hap ahepe topy­huꞌat. Ipãꞌãu heremo ahete Tupana Mipo­ꞌoro Aika­ꞌiwat nuat Pãꞌãu heremo ahete. Pyno yne eꞌat poꞌog wakuat wato­py­huꞌat hap ewy Tupana Pãꞌãu hẽtyhot hap ete. Miꞌi hawyi yne eꞌat wati­mo­herep poꞌog poꞌog Tupana Pãꞌãu. Katu­pono Tupana ewywuat poꞌog poꞌog wato­py­huꞌat yt kat i sokpe ahowa suwy hap ewy maꞌato Tupana iꞌãuka yt kat i ahowa ete. Ikahu kahato Tupana Pãꞌãu ahete are uimi­mu­ꞌeria uito Pauru.
47,4,1,Miꞌi pote wati­ꞌa­tu­muꞌe kahato wuatꞌi ywania sehay wakuat Iesui etiat. Katu­pono Tupana Pãꞌãu hegyiꞌat hap kaipyi aiꞌairo towẽ wo. Yt ahewaku hap kaipyi i aiꞌairo miꞌi nug hamo. Aheha­ky­ꞌeꞌi pote aikyꞌe. Miꞌi pote aiꞌairo tehay sytpok hamo. Miꞌi pote yt karãpe i waure­wa­toꞌe ihay sytpok hap ete. Tupana Pãꞌãu aimoe­saika miꞌi nug hamo.
47,4,2,Iraniaꞌin taꞌa­tu­henoi saꞌag Tupana ehay miitꞌin maꞌat hamo maꞌato aito wati­mo­herep Tupana ehay aikotã toꞌe hap ewy. Yt wahenoi i aikotã iraniaꞌin miitꞌin maꞌat haria ewywuaria henoi hap ewy. Tupana toꞌe hap ewy watoꞌe. Miꞌi hawyi miitꞌin tikuap Tupana ehay pywo piat moherep haria aito hap iꞌewyte Tupana aikuap. Miꞌi hawyi yt aiwe­maꞌat hap wywo i wahenoi pywo piat yn wahenoi pote. Maꞌato yt wati­mo­herep Iesui etiat muꞌap Tupana kapiat pote yt taꞌa­tukuap hin i. Miꞌi hawyi aimi­mu­ꞌeria yt ikuap takaria i wo tukup­teꞌen. Yt naku i yt wahenoi i katu­pono yt wahenoi i hawyi tuwat aria kape yt taꞌa­tukuap i Tupana etiat pote.
47,4,4,Pyno yt imohey i haria mesu­wa­ro­tiaria hoꞌo­wasat rakaria wo teꞌe­ro­py­huꞌat. Ahiag topy­huꞌat iꞌatue­tu­pana wo. Miꞌi hawyi karãpe wahenoi sehay wakuat aikotã Tupana tipo­ꞌoro Tosa­ꞌyru Aipo­rekuat no hap etiat iꞌewyte karãpe wati­mo­herep yne Iesui etiat Tupana moherep hat sese etiat Tupana ewywuat rakat miꞌi hap etiat wahenoi turan — Yt eweimohey teiꞌo miꞌi. Yt eweimohey teiꞌo miꞌi e ahiag iꞌatu­wa­nẽtup hawe yt toiky­ꞌesat i miꞌiria teꞌe­ro­py­huꞌat Iesui haria pote. Ahiag iꞌatuewa hik hap ewy iꞌatuete yt toiky­ꞌesat i Iesui kapiat iꞌatu­ꞌa­kasa hap pote. Yt watu­we­mõ­typot i ahehay wo miitꞌin miat wahenoi turan. — Eheropat haria uruto watoꞌe katu­pono Iesui emiit uruto pote watoꞌe. Miꞌi hawyi Iesui yn Aiꞌakag watoꞌe. Miꞌi yn Tupana tipo­ꞌoro Aipo­rekuat no. Miꞌi yn aimi­mõ­typot sese watoꞌe. — Eheropat haria yn waku watoꞌe wahenoi Iesui etiat turan. Saꞌa­wyꞌi sese iꞌypyryp sese turan Tupana toꞌe — Ereĩneꞌen no hẽtyhot hap e. Miꞌi hawyi toĩneꞌen naꞌyn hẽtyhot hap. Koitywy miꞌi hap ewy tutunug aiwa­nẽtup hawe. Aipo­typot Iesui Tupana eꞌariãty ewywuat toĩneꞌen. Karãpe wato­mohey Iesui hawyi Tupana heremo topy­huꞌat aiwa­nẽtup hawe — Worokuap kahato En mesup Tupana watoꞌe. Esaꞌyru En wẽtup miit ewy yn watoꞌe. Koitywy watikuap ewaku hap watoꞌe.
47,4,7,Tupana Pãꞌãu eiam kahato aito. Miꞌi pote ahesaika kahato Tupana ehay moherep hamo. Pyno yt ahesaika hin i pytkai ahehay Iesui etiat hesaika kahato katu­pono aito heiam yi kawiat ewywuat wato­py­huꞌat pytkai Tupana Pãꞌãu aipytꞌat nug kahato. Miꞌi hawyi woity rakat mehit rakat koꞌi kawiat ewywuat wato­py­huꞌat. Miꞌi hawyi meremo miitꞌin tikuap ahesaika hap toĩneꞌen Tupana Pãꞌãu kaipyi hap yt aipiit yi kawiat kaipyi i.
47,4,8,Iesui ehay moherep haria aito pote miitꞌin miky­ryꞌi hamo watoĩ­neꞌen aikope aikope ahewyry hap upi. Maꞌato miꞌi pytkai yt aiꞌakit kuap i kat pote uruho­ꞌopot aimoma teran maꞌato yt aimoma kuap i.
47,4,9,Aiꞌatoiat mesu­wa­ro­tiaria aiꞌakag wuaria kahato maꞌato yt waure wo hin i aiwa­nẽtup hawe imohey hap ete.
47,4,10,Aiꞌauka aru aikotã Aika­ꞌiwat Iesui taꞌa­tu­ꞌauka hap ewy watoꞌe. Aikotã taꞌa­tu­kuasa Iesui iꞌauka hamo hap ewy aimohan aiꞌauka hamo watoꞌe. Yt watikuap i aiku­ꞌuro hap sio mesup mũki­ꞌite watoꞌe. Maꞌato miꞌi pytkai yt watoiat hin i imohey hap watoꞌe. Maꞌato miꞌi pytkai wahenoi ahewa­nĩ­kaptia pe aimi­mohey Iesui etiat. Miꞌi pote — Pywo ti rat iꞌatuꞌe. Iesui tuwẽtem guꞌuro pyi hap watikuap taꞌyn iꞌatuꞌe. Pywo ti rat katu­pono heremo toĩneꞌen iꞌatupiit pe iꞌatuꞌe ahewa­nĩ­kaptia. Ahehay Iesui etiat pote aipyhyp teran aikotã aiꞌauka hamo. Taꞌa­tu­ꞌauka Aika­ꞌiwat. Miꞌi hap ewy teran ahete taꞌa­tunug neran. Miꞌi turan wati­mo­herep yne Iesui toĩneꞌen hap ete.
47,4,12,Pyno aiꞌauka aru watoꞌe maꞌato aipotpap taꞌyn wuatꞌi ywania muꞌe hap ete. Miꞌi hap ewy urutunug saꞌa­wyꞌi eipy­ꞌa­setpe. Miꞌi pote Aika­ꞌiwat mimoieĩ­neꞌen koꞌi wo eweikup­teꞌen mesup.
47,4,13,Saꞌa­wyꞌi morekuat Tawi toꞌe — Woro­mohey sese En Tupana. Miꞌi pote atimo­herep En wuatꞌi miitꞌin me uhehay wo. Yt atoiat kuap i uhepiat emohey hap e morekuat Tawi. Miꞌi ewywuat kahato aito imohey hap ete. — Uruimohey sese En Tupana. Miꞌi pote uruimo­herep En wuatꞌi miitꞌin me watoꞌe. Yt urutoiat kuap i En watoꞌe.
47,4,14,Taꞌi koitywy watikuap kahato raꞌyn Tupana tihep Aika­ꞌiwat guꞌuro pyi hap etiat. Miꞌi hawyi toimoieĩ­neꞌen i ikuꞌuro hawyi. Miꞌi hap watikuap kahato are. Iꞌewyte aito watikuap kahato meiũran aru Aika­ꞌiwat Iesui aihep guꞌuro pywiat aimoieĩ­neꞌen wuatꞌi eꞌat piat hamo Tosa­ꞌyru mohey haria aito pote. Aimoieĩ­neꞌen hawyi aru aito ahereto Toꞌywot kape aikope toĩneꞌen hap kape. Mio tã e aru miꞌi hawyi — Papai meimuẽ­waria uimohey sese haria e aru. Miꞌi hawyi aru wẽtup miit ewy watoĩ­neꞌen itote.
47,4,15,Saꞌa­wyꞌi eipy­ꞌa­setpe urutu­kup­teꞌen turan miitꞌin mimo­so­ꞌopot koꞌi wo uruto uruiꞌa­tu­muꞌe eipe Iesui etiat pote. Miꞌi hawyi uruepiat hoꞌopot hap kaipyi eweikup­teꞌen pywo e haria wo typyꞌi raꞌyn. Miꞌi hap kaipyi koitywy miitꞌin poꞌog poꞌog Tupana kapiat wehum haria wo tukup­teꞌen. — Egyiꞌat kahato Tupana eweiꞌe. Yt uwe i eꞌewy hegyiꞌat hap eweiꞌe. Uruimõ­typot wuat waku rakat. Uruhe­waku En eweiꞌe itote poꞌog poꞌog saꞌa­wyꞌi kai. Koitywy Tupana topy­huꞌat eimi­mõ­typot no raꞌyn uruepiat hoꞌopot kahato eimuꞌe hamuat rokirẽ.
47,4,16,Karãpe uruta­ꞌa­kasa ehepiat imohey hap kapiat hawyi urutoꞌe — Pyno waku poꞌog waho­ꞌopot iraniaꞌin muꞌe Iesui etiat hamo urutoꞌe. Maꞌato koitywy urupiit yt hesaika kahato i saꞌa­wy­ꞌiwuat ewy maꞌato miꞌi pytkai poꞌog uruesaika saꞌa­wy­ꞌiwuat kai urupyꞌa pe uruwa­nẽtup hawe Tupana esaika hap poꞌog uruete saꞌa­wyꞌi kai katu­pono Tupana Pãꞌãu urumo­pakup kahato Iesui ehay moherep hamo wuatꞌi eꞌat pe. Miꞌi pote yt uruiꞌatoiat hin i sehay wakuat etiat miitꞌin muꞌe hap.
47,4,17,Pyno iraniaꞌin Tupana ehay yt kyꞌesat i haria urusa­tyꞌi satyꞌi kahato urumo­so­ꞌopot kahato mesuwe. Maꞌato aheĩneꞌen turan yn aimo­so­ꞌopot kuap. Miꞌi hawyi poꞌog yt kat i taꞌa­tunug kuap maꞌato yt watoĩ­neꞌen motꞌi i mesu­wa­rote. Miꞌi hawyi watoĩ­neꞌen motꞌi wuatꞌi eꞌat pe hap tote. Miꞌi hawyi atipy pe aru watoꞌe — Taꞌi waho­ꞌopot kahato yi tote miitꞌin muꞌe hamuat turan. Maꞌato koitywy waku aiwa­nẽtup hawe ahepiat hoꞌopot hap watoꞌe. Katu­pono ahepiat hoꞌopot hap kaipyi iꞌatu kahato Tupana mõtypot haria nug mesuwiat hamo watoꞌe aru atipy pe.
47,4,18,Pyno yt naku i watu­wa­nẽtup ahepiat hoꞌopot hap mesu­wa­rotiat kape koran wuat kape yn. Poꞌog waku watu­wa­nẽtup aimo­wepit hap atipy piat hap kape aikotã aru aimo­wepit wuatꞌi eꞌat pe hap kape. Maꞌato koitywy yt heremo i te miꞌi. Katu­pono ahepiat hoꞌopot porap i hap heremo kahato koran aiwa­nẽtup hawe. Pyno poꞌog waku watu­wa­nẽtup ahepiat hoꞌopot hap eꞌyianmete aikotã aru hap kape. Taꞌi yt pya hin i wyti aimo­wepit hamuat wuatꞌi eꞌat piat hap eꞌat watoꞌe. Ahepiat hoꞌopot porapꞌi hawyi tokosap aru pote meremo watoꞌe.Uimiwan Pauru are.
47,5,1,Pywo aipiit wyti aikotã og ape ewy. Katu­pono yt watoĩ­neꞌen motꞌi hin i mesu­wa­rote. Miꞌi hawyi aipiit ikuꞌuro aikotã og ape ewy. Maꞌato aipiit pakup Tupana timoeĩ­neꞌen hawyi yt og ape ewy hin i. Katu­pono aipiit pakup topy­huꞌat aikotã Tupana yat atipy piat yt karãpiat ikuꞌuro rakat i. Maꞌato mesuwe aipiit hero kahato haty kahato aipiit ete. — Tupana watoꞌe waho­ꞌopot kahato aipiit ete haty kahato watoꞌe. Areto teran ewawi atipy kape watoꞌe. Atiky­ꞌesat uipiit pakup watoꞌe Tupana pe mesuwe yi tote hoꞌopot popuo. Aipiit mesuwe aikotã sokpe potꞌi ewy. Maꞌato aipiit pakup atipy piat aikotã ahesokpe pakup ewy. Miꞌi hawyi wati­ky­ꞌesat kahato aikotã ahesokpe pakup ewy. Yt naku i yt kat i ahesokpe potꞌi hiotꞌe hawyi yt kat haipepiat pakup i hap pote yt naku i are. Yt naku i miitꞌin pyꞌa­setpe yt ahesokpe i hap ewy. Miꞌi hap ewy maꞌato poꞌog saꞌag aiku­ꞌuro hawyi yt kat i aipiit pakup i atipy piat hap yt naku i are.
47,5,4,Aipiit mesu­wa­rotiat kakꞌe kynkynꞌe neꞌi aipiit ikuꞌuro rakat toĩneꞌen pote. Aipiit mesu­wa­rotiat tiky­ꞌesat kahato ipakup we toĩneꞌen hap. Taꞌi yne aito aipiit mesu­wa­rotiat ikuꞌuro hap watikuap taꞌyn. Yt wati­ky­ꞌesat i pytkai ikuꞌuro. Miꞌi pote wahẽtup Tupana — Atiky­ꞌesat kahato uipiit pakup we toĩneꞌen wuatꞌi eꞌat piat rakat watoꞌe. — Etunug no uipiit pakup ewat ewy watoꞌe Iesui pe. — Uipainug no watoꞌe. Aikotã uhesokpe pakup uiku­ꞌuro hawyi etopag uipiit epiit ikahu hap ewy watoꞌe.
47,5,5,Pyno aito Iesui mohey haria pote Tupana toꞌe ahepe — Uhaꞌyru mohey haria atum aru ehepe eipiit pakup eiku­ꞌuro hawyi. Pywo ti rat yt uheso i rat e. Miꞌi pote atimo­herep Uipãꞌãu pywo eweiꞌe hamo eipiit pakup toĩneꞌen atipy pe hap kuap hamo e Tupana ahepe. Pywo ti rat eipiit pakup toĩneꞌen Tupana Pãꞌãu kawiat wato­mohey poꞌog poꞌog hap kaipyi are. Yt heremo i aipiit pakup maꞌato Tupana toꞌe pote — Pywo watoꞌe yn aimohey hap kaipyi. Aipiit wyti aiꞌyat mesu­wa­rotiat ewy. Aipiit pakup aiꞌyat pakup atipy piat ewy.
47,5,7,Watoĩ­neꞌen mesu­wa­rotiat aipiit pe pote Tupana yt heremo i. Maꞌato imohey hap kaipyi yn wata­ꞌa­kasa kuap.
47,5,8,Wato­mohey kahato miꞌi pote watoꞌe — Pywo ti rat atiky­ꞌesat kahato uipiit pakup hap. Katu­pono areĩneꞌen neran uipiit pakup wywo Tupana ehamo watoꞌe. Uito Pauru uiwa­nẽtup hawe poꞌog waku areĩneꞌen uipiit pakup wywo atipy pe mesuwat yi tote areĩneꞌen hap kai.
47,5,9,Watoĩ­neꞌen neran Tupana wywo miꞌi pote wato­we­potpap kahato aipiit wywo mesuwiat wywo mesu­wa­rote te haty wo Tupana e hap nug hap ete. Taꞌi Tupana mowepit kahato haria wo watu­kup­teꞌen neran sio mesuwat yi totiat sio atipy pe. Mio tã e hap wati­ky­ꞌesat.
47,5,10,Waku aiweꞌeg wo kahato kat som watunug mesu­wa­rote aipiit wywo hap ete. Katu­pono meiũran aru Aipo­typot Iesui aikaykay yne tuwe­wawi haꞌup ium hamo. Wẽtup ok tuereto toikaykay yne aito. Itote toimo­herep aiminug koꞌi wuatꞌi pe. Aiminug wakuat koꞌi iꞌewyte aiminug yt naku i hap koꞌi aiminug mesuwat totiat turan wuat koꞌi. Miꞌi hawyi toꞌe wẽtup ok wẽtup ok pe — En wakuat kahato e. Maꞌato wẽtup ok wẽtup ok pe — En yt naku i e. Miꞌi pote waku aiweꞌeg wo kahato aipiit wywo mesu­wa­rote.
47,5,11,Miꞌi hap eꞌat pe Aipo­typot tiꞌa­tu­mo­herep yne aiminug koꞌi sio waku sio yt hap koꞌi. Miꞌi pote waku wato­kenꞌẽ kahato yt naku i nug hap pupi. Waku watoꞌe — Atimõ­typot reran Uika­ꞌiwat uiminug wakuat wywo waku watoꞌe yn. Waku wati­ꞌa­tuekyi kahato miitꞌin Aika­ꞌiwat kape waku watoꞌe. Yt naku i iꞌatuekat kyꞌewi neꞌi wati­ꞌa­tuekyi miitꞌin Iesui kape. Iꞌewyte yt naku i iꞌatu­maꞌat reran haype neꞌi wati­ꞌa­tuekyi miitꞌin. Uruto miꞌi hap koꞌi eipiit kyꞌewi hawyi ehekat kyꞌewi neꞌi hap yt karãpe i uruiꞌa­tuekyi eipe. Miꞌi hap Tupana tikuap pywo piat urutoꞌe hap iꞌewyte eipe.
47,5,12,Yt karãpe i uruiꞌa­tu­maꞌat eipe. — Uruto poꞌog yt urutoꞌe hin i. Taꞌi yt urutu­we­mo­wato teran i aikotã iraniaꞌin eimuꞌe haria ewy. Miꞌiria ti teꞌe­ru­we­painug teꞌe­ru­we­mõ­typot hamo — Uimõ­typot mono taꞌa­tuꞌe hawe neꞌi. Maꞌato iꞌatu­wa­nẽtup hawe yt hãpyk hin i — Uruto poꞌog iꞌatuꞌe hap. Miꞌiria eweikuap teran pote waku apoꞌe­weiꞌe sio waku apoꞌe­weiꞌe sio yt hap kuap hamo. — Urumuꞌe haria Pauru ewywuaria sio yt apoꞌe­weiꞌe. Miꞌi hawyi eweikuap sio waku sio eimaꞌat haria neꞌi hap koꞌi etiat. — Pyno uruto poꞌog waku eimuꞌe hamo Pauruꞌin kai iꞌatuꞌe itote. Pauruꞌin yt taꞌa­tukuap i kat e teꞌe­ropat muꞌe hap koꞌi hesoꞌok takaria pote iꞌatuꞌe. Maꞌato Tupana wanẽtup hawe yt uruesoꞌok hin i katu­pono imiky­ꞌesat ewy urutunug. Maꞌato iꞌatu­wa­nẽtup hawe uwe uwe inug Tupana miky­ꞌesat miꞌi haria iꞌatu­wa­nẽtup hawe hesoꞌok takaria wo. Iraniaꞌin teꞌe­roꞌe — Pauruꞌin iꞌatu­weꞌeg kahato miitꞌin maꞌat hap ete iꞌatuꞌe. Mio tã iꞌatuꞌe yt taꞌa­tukuap hin i kat hamo urupotpap kahato eipo­wyro hamo hap yt kat i eikyꞌe hap iꞌatuekai pote. Uruto uruikyꞌe kahato eipe miꞌi pote urupotpap kahato eipo­wyro hamuat ete. Aikotã ywot hoꞌopot tomẽ­pytꞌin powyro hamo hap ewy. Yt urutu­we­kyꞌe i eipo­wyro hamuat hap ete urupotpap kahato. Pyno kat hamo urupotpap at kaꞌap miitꞌin ekyi Iesui kapiat hamo. Pyno ahenoi kat pote hap. Iesui piat eikyꞌe sese hap totopag naꞌyn uruepe eikyꞌe kahato eipe urukaipyi. Miꞌi hawyi wẽtup miit ewy uruto iwywo eikyꞌe hap ete. Yt woro­ho­ꞌo­kyꞌe i pote haty kahato uruete. Pywo ti rat toiꞌa­tu­kyꞌe torania wuatꞌi ywania koꞌi. Miꞌi pote tutuꞌu yne wuatꞌi apiheg hap toku­ꞌuro ariaꞌyp posak etiat hawyi. Toikuap kahato yne miitꞌin Tupana miꞌa­piheg koꞌi wo aru tukup­teꞌen hap. Toikuap iꞌatu­ꞌa­piheg hap hawyi ikuꞌuro iꞌatueka­wiano.
47,5,15,Tutum saꞌup yne Tupana pe aikyiꞌat hamo. Tohaꞌup nug yne hawyi Tupana wanuaria wo watoĩ­neꞌen. Koitywy Iꞌywot eropat haria watoĩ­neꞌen. Kat pote aikyiꞌat raꞌyn pote. Yt naku i watu­we­ropat neꞌi. Waku poꞌog wate­ropat mekewat ikuꞌuro aika­wiano rakat.
47,5,16,Pyno yt naku i aiwa­nẽtup hawe watoꞌe — Miꞌi miit yt naku i miꞌi miit waku watoꞌe yt watikuap i te sese sio waku sio yt i te pytkai. Mio tã watoꞌe saꞌa­wyꞌi Aikawiat Iesui ete aiwa­nẽtup hawe. Koitywy watikuap taꞌyn Aika­ꞌiwat Iesui sese raꞌyn hawyi watikuap sese Waku Sese rakat toĩneꞌen. Saꞌa­wyꞌi — Yt kan hamo i Iesui watoꞌe yt kat i Iesui etiat watikuap pytkai maꞌato mesup yt naku i miꞌi watunug. Miꞌi hap ewy kahato yt naku i watoꞌe aipyꞌa pe wẽtup ok miit pe — Yt kan hamo i en mana mimi mehĩ yt watikuap i te mekewat aimi­mohit hat re e. Waku iminug upi watikuap waku sio yt e.
47,5,17,Watunug Iesui Aika­ꞌiwat no hawyi watoĩ­neꞌen iwywo wẽtup miit ewy yn watoĩ­neꞌen. Miꞌi hawyi ipakup takaria wo watoĩ­neꞌen. Miꞌi hawyi aheko saꞌa­wy­ꞌiwuat saꞌag koꞌi wati­waure yne raꞌyn. Miꞌi hawyi aheko pakup taꞌyn Aika­ꞌiwat eko ewywuat raꞌyn miit pakup watoĩ­neꞌen pote.
47,5,18,Pyno yne yne ipakup taꞌyn katu­pono Tupana aimo­pakup i raꞌyn. Aiwo­ꞌo­wy­ꞌinug Tupana wywuat hat Aika­ꞌiwat Iesui. Aika­ꞌiwat ewywuat koitywy watoĩ­neꞌen. Wato­ꞌo­wy­ꞌinug naꞌyn ahehay wo. Pywo ti rat Aika­ꞌiwat Iesui piit pe Tupana toĩneꞌen. Wuatꞌi miitꞌin wywuat tuwy­ꞌinug hamuat toĩneꞌen Tosa­ꞌyru piit pe. Tupana hewyry aipy­ꞌa­setpe Tosa­ꞌyru piit pe. Tomohey haria sese pap tet pupi ti ikuꞌuro. Toiꞌa­tu­morem tewa­nĩ­kaptia towy­riaꞌin sese wo. Yt tote­reko i raꞌyn wyti miitꞌin minug saꞌag topyꞌa pe. Tomo­weityk taꞌyn wyti mekewat topyꞌa piat koꞌi tosuu wo. Koitywy toꞌe ahepe — Ewehenoi ro miitꞌin me waure wo areĩneꞌen iꞌatu­minug saꞌag kai e. Waku teꞌe­ra­ꞌaipok uhowawi e Aipo­typot e mesup ahepe.
47,5,20,Koitywy toĩneꞌen Wuatꞌi Porekuat Koro wo. Miꞌi hawyi ainug topot­po­ꞌoro wo morekuat hit koꞌi wo wẽtup tawa kape wẽtup tawa kape tehay moherep hamo — Eweiꞌaipok to Tupana kape e hamo. Aika­ꞌiwat Iesui toĩneꞌen atipy pe. Maꞌato uruto haipe­piaria ihay moherep haria urutoꞌe. Tupana urupo­ꞌoro ehowawi eikyꞌe kahato haype. Woro­ho­ꞌo­ky­ꞌesat eipe uruwy­riaꞌin wo i raꞌyn urutoꞌe. Eiwe­wy­ꞌinug no Tupana wywo urutoꞌe.
47,5,21,Aika­ꞌiwat Iesui yt karãpe i inug saꞌag watoꞌe. — Taꞌi Uhaꞌyru waku sakpo e Tupana. Maꞌato miꞌi pytkai Tupana tiꞌa­piheg aiminug saꞌag upi. Aiminug saꞌag yne iꞌokpe tote toĩneꞌen kahato iꞌauka hap. Miꞌi hawyi Iesui topy­huꞌat yt naku i nug hat ewy aiminug saꞌag topiit tote hawyi. Yt towat tominug saꞌag hap upi Tupana tiꞌa­piheg Iesui maꞌato aiwat aiminug saꞌag upi toho­ꞌopot kahato. Miꞌi wato­mohey hawyi Tupana ainug wakuat sese rakaria Tosa­ꞌyru suu aikoho hawyi. Tosa­ꞌyru ewaku hap totopag ahepe. Waku pe watoĩ­neꞌen Tupana wanẽtup hawe watoꞌe wuatꞌi ywania pe aikope aikope aipo­ꞌoro hap upi Tosa­ꞌyru haipe­piano.Uito Tupana mipo­ꞌoro Tosa­ꞌyru moherep hanuat Pauru.
47,6,1,Urutoria Iesui ehay moherep haria sese. Miꞌi pote koitywy uruhẽtup kahato ehupi. Eipe iꞌewyte uruꞌewy te wẽtup piit ewy yn Tupana wywo. Watu­we­potpap kahato wuatꞌi ywania piat ikuap Haꞌyru etiat hamo. Pyno Tupana eropat haria aito pote uruhẽtup ehupi urupyꞌa pyi kahato. Yt eweikup­teꞌen neiꞌo Tupana piat eikyꞌe hap ete iraꞌak takaria wo neꞌi. Tupana tum naꞌyn ehepe kat koꞌi kat koꞌi topotpap nug hamuat yt kat saꞌup i. Yt naku i Tupana miium ahepiat koꞌi wati­po­re­ro­kosap neꞌi. Yt naku i watipun imiium koꞌi.
47,6,2,Mio tã e saꞌa­wyꞌi Tupana ahepe — Koran naꞌyn wyti woro­ho­ꞌoe­ha­kye­raꞌat teran e. Mesup eꞌat raꞌyn atiky­ꞌesat eheha­kye­raꞌat e. Woro­ho­ꞌokuap eipe ehepiat uikaykay hap eꞌyianmete e. Woro­ho­ꞌo­ꞌy­kesat eipe ehepiat hoꞌopot hap eꞌat pe e Tupana ahepe mesup taꞌyn miwan me  pe.
47,6,3,Koitywy Aika­ꞌiwat ehay moherep haria raꞌyn aito. Miꞌi pote waku aiweꞌeg wo kahato watoĩ­neꞌen. Kat pote karãpe wati­ꞌa­parap pote miitꞌin teꞌe­ru­we­ky­ryꞌi kahato Aika­ꞌiwat Iesui ete iꞌewyte ahete. Miꞌi hawyi yt uwe i tuwa­nẽtup teran ahehay kape. Uruwy­riaꞌin waku kat koꞌi kat koꞌi watunug aiweꞌeg wo kahato Tupana mowepit hap wywo — Meiẽ Tupana eropat hat sese iꞌatuꞌe hamo. Karãpe putꞌokꞌe ahete ahatek hap ahoꞌopot hap koꞌi turan yt naku i iũteꞌen iũteꞌen aipy­ꞌahak miitꞌin ete iꞌewyte Tupana ete. Waku wati­mo­herep Aipo­typot eropat haria sese hap miꞌi hap eꞌat pe.
47,6,5,Karãpe aiꞌahyk ahyk iꞌewyte karãpe aipyhyp woꞌo­pyhyp hawe iꞌewyte karãpe miitꞌin sem aiꞌauka teran haria pyꞌa­setpe watoĩ­neꞌen iꞌewyte karãpe ahero ahãꞌãg hap wywo Tupana potpap nug kahato hap ete iꞌewyte karãpe yt watoket i kaꞌap Tupana potpap nug hap eꞌat pe wy iꞌewyte karãpe yt kat i aimiium Tupana potpap nug turan miꞌi koꞌi ahete turan waku watu­we­pỹ­ꞌã­tutuk poꞌog yn naꞌyn. Miꞌi hawyi miitꞌin tikuap taꞌyn Aika­ꞌiwat eropat haria sese aito hap.
47,6,6,Iꞌewyte karãpe yt kat i aiwa­nẽtup hawe yt naku i nug hap ete miꞌi hawyi meiũran miitꞌin tikuap Tupana eropat haria sese aito hap. Iꞌewyte karãpe watikuap Tupana aiwy sese ewywuat miꞌi hawyi — Tupana emiit kahato miꞌi iꞌatuꞌe. Iꞌewyte karãpe miitꞌin tunug saꞌag ahete maꞌato yt wati­ꞌa­tu­poepyk i miꞌi hawyi — Pywo imohey hat sese iꞌatuꞌe ahepe. Iꞌewyte iwese rakaria wo watoĩ­neꞌen hawyi — Meiẽ iꞌatuꞌe toꞌe hap ewy imohey sese hat iꞌatuꞌe. Iꞌewyte karãpe watunug Tupana Pãꞌãu miky­ꞌesat ewy hawyi iꞌewyte karãpe wati­ꞌa­tu­kyꞌe miitꞌin sese aipyꞌa pyi hawyi taꞌa­tukuap pywuat Aipo­typot Iesui eropat haria sese aito hap.
47,6,7,Iꞌewyte karãpe wati­mo­herep aikotã Tupana e hap ewy hawyi ipotmu­ꞌeria sese aito hap taꞌa­tukuap taꞌyn. Iꞌewyte karãpe Tupana aimoe­saika yt ahesaika pytkai i hawyi — Pywo rakat iꞌatuꞌe ahepe. Iꞌewyte karãpe waku pe watoĩ­neꞌen Tupana wywo iꞌewyte miitꞌin wywo miꞌi hawyi aikotã surara hesaika rakat ewy watoĩ­neꞌen. Surara typy ipo pe kyseꞌyp takat ewy. Wakuaria watoĩ­neꞌen pote — Miꞌiria Tupana surara wakuat sese iꞌatuꞌe ahepe.
47,6,8,Waku pe yn wati­ky­ꞌesat Tupana potpap nug ahepiat imõtypot wywuat hamo. Maꞌato iraniaꞌin aimõ­typot kahato tuereto. Maꞌato iraniaꞌin yt aimõ­typot hin i. Maꞌato iraniaꞌin teꞌe­ru­we­ky­ryꞌi kahato ahete. Maꞌato iraniaꞌin yt — Waku iꞌatuꞌe kahato. Pywo piat wati­mo­herep turan iraniaꞌin — Iꞌatueso atueso neꞌi taꞌa­tu­henoi iꞌatuꞌe ahepiat. Maꞌato sio waku iꞌatuꞌe sio yt naku i iꞌatuꞌe pytkai wati­ꞌa­tu­muꞌe kahato te Tupana ehay wakuat ete.
47,6,9,Taꞌi iraniaꞌin yt aikuap teran hin i. Maꞌato Tupana aikuap kahato. Miꞌi hawyi iraniaꞌin aikuap wen maꞌato aiꞌauka hamo aikuap. Aiꞌahyk ahyk aiꞌa­piheg kahato aipiit suk suk kahato hamo aikuap. Miꞌi hawyi ikuꞌuro raꞌyn iꞌatuꞌe. Maꞌato miꞌi turan watu­we­hymut i raꞌyn kat pote Tupana yt tiky­ꞌesat i te aiku­ꞌuro hap pote.
47,6,10,Aimo­so­ꞌopot hap aimo­ꞌarot kahato. Maꞌato miꞌi pytkai watu­wehum kahato Tupana kape. Maꞌato iꞌatu­wa­nẽtup hawe yt kat hamo rakaria wo i watoĩ­neꞌen. Maꞌato wahenoi Tupana ehay wakuat iꞌatuepe hawyi taꞌa­tu­mohey hawyi taꞌi Tupana mipoi­tyro koꞌi wo tukup­teꞌen naꞌyn. Miꞌi hawyi aikotã hekat rakaria ewy tukup­teꞌen. Yt kat i ahekat pytkai.
47,6,11,Uhytꞌiꞌin manaꞌin tawa Kurintiu piaria uruikyꞌe kahato eipe. Torania eipe uruikyꞌe urutoꞌe. Yne uruwa­nẽtup hap uruimo­herep ehepe. Eikyꞌe hap yt karãpe i yi kape neꞌi. Pywo ti rat uruikyꞌe kahato eipe. Eipe ti urumẽ­pytꞌin uruiꞌa­tu­kyꞌe kahato aikotã ywot tikyꞌe tomẽ­pytꞌin hap ewy. Maꞌato eipe aikotã yt taꞌa­tu­ꞌywot etiat i yt iwese i rakaria ewy. Iꞌewyte yt taꞌa­tu­wesat i taꞌa­tu­ꞌywot rakaria ewy eweikup­teꞌen. Uruiꞌa­tu­kyꞌe kahato eipe urutoꞌe hawyi yt kat eweiꞌe i uruwesat. Urumẽ­pytꞌin urukyꞌe pote ewehenoi ro uruepe.
47,6,14,Yt naku i watuwat yt naku i nug haria wyꞌinug hamo. Aikotã iꞌypyryp wywo hẽtyhot hap wywo yt toꞌosat i hap ewy. Miꞌi hap ewy yt naku i watoĩ­neꞌen yt naku i nug haria wywo wẽtup miit ewy iꞌatu­minug saꞌag ete. Aikotã uꞌi mani­ꞌay­karay wywo toꞌo­pype miꞌi hap ewy yt naku i wato­py­huꞌat tupa­naria mõtypot haria wywo iꞌatue­tu­pa­naria mõtypot hamo. Aito Iesui mohey haria pote wẽtup miit ewy watoĩ­neꞌen wakuat nug hap ete. Miꞌi pote Tupana mimo­waku hanuaria yt toꞌosat kuap sese i yt naku i nug haria wywo yt toꞌo­ꞌewy hin i pote.
47,6,15,Aika­ꞌiwat wywo ahiag wywo yt karãpe i toꞌo­wẽka taꞌa­tu­potpap wẽtup ehay yn hamo. Miꞌi hap ewy yt karãpe i aito Aika­ꞌiwat mohey haria wato­ꞌosat sese Aika­ꞌiwat etiat miky­ryꞌi haria wywo. Yt karãpe i wẽtup miit ewy wato­py­huꞌat iꞌatu­wywo.
47,6,16,Saꞌa­wyꞌi mio tã e Tupana tomohey haria pe — Areĩneꞌen eiwywo uheiam eipe. Eiwywo uhewyry e. Ehetu­pana wo areĩneꞌen e. Uhemiit no eweikup­teꞌen e saꞌa­wyꞌi miwan me. Miꞌi pote Tupana yat ewy watoĩ­neꞌen. Tupana toĩneꞌen aipiit pe pote wuatꞌi eꞌat piat ieĩneꞌen hat eiam aito. Yt mo wuat minug Tupana iãꞌãkap eiam hin i aito. Yt karãpe i Tupana iwese tupa­naria wywo. Miꞌi pote yt naku i Tupana aipiit piat watioto tupa­naria mõtypot yat kape iꞌatu­mõ­typot hamo e Tupana saꞌa­wyꞌi miwan me Irewi­ pe.
47,6,17,"Mio tã e saꞌa­wyꞌi Tupana tomohey haria pe — Eweiꞌatoiat ro tupa­naria e. Yt eweikup­teꞌen neiꞌo iꞌatu­wywo e. Eweikup­teꞌen pya iꞌatukai ro e. Yt eweiwat reiꞌo iraniaꞌin wywo iꞌatu­mõ­typot hamo e. Yt ewetemig neiꞌo miꞌiria katu­pono yt naku i kahato miꞌiria e Tupana. Uimi­ky­ꞌesat ewetunug mote uimẽ­pytꞌin wo eweikup­teꞌen e. Iꞌewyte eiwe­hytꞌok uiꞌyat pe e Tupana ahepe  pe. Eiꞌywot sese wo areĩneꞌen e. Miꞌi hawyi eipe uhaꞌy­ruꞌin uhaki­ꞌytꞌin wo e Tupana ahepe  pe. Series, "
47,7,1,Eiꞌywot areĩneꞌen e Tupana ahepe. Woro­ho­ꞌo­muꞌe eipe uimẽ­pytꞌin wo Ahetu­pana Koro e. Miꞌi pote uimi­kyꞌe koꞌi eweipy­huꞌat e Tupana ahepe. Pyno waku watu­wehik kahato Tupana ete imẽpytꞌin aito pote. Waku wati­mõ­typot kahato Aiꞌywot Koro yt kat i aiminug saꞌag wywo. Waku wato­kenꞌẽ ahepiat inug saꞌag hap pupi kat pote Tupana ehamo watoĩ­neꞌen pote. Yt naku i watuwat aipiit miky­ꞌesat saꞌag upi neꞌi iꞌewyte aiwa­nẽtup saꞌag hap upi neꞌi. Yt naku i watu­wa­nẽtup poꞌog ahetu­pa­naria saꞌa­wy­ꞌiwuat kape neꞌi.Waku watoꞌe Tupana pe — Uiminug saꞌag koꞌi aikotã uipiit ipitpit sese hap ewy. Miꞌi hap ewy uiwa­nẽtup hap ipitpit kahato. Uipitpit ok hap pote aremõti kahato uiminug saꞌag pupi waku watoꞌe Tupana pe. Uiwy­riaꞌin tawa Kurintiu piaria yne eꞌat pe uruiꞌa­tu­kyꞌe kahato poꞌog saꞌa­wyꞌi kai. Miꞌi pote urukyꞌe aikotã uruiꞌa­tu­kyꞌe eipe hap ewy. Yt karãpe i uruiꞌa­tu­maꞌat eipe. Iꞌewyte yt karãpe i eipiit kyꞌewi hawyi eheka­reꞌen koꞌi kyꞌewi neꞌi urutu­kup­teꞌen eipy­ꞌa­setpe. Iꞌewyte yt karãpe i uruiꞌa­tu­po­hari eipe katu­pono eikyꞌe kahato haria uruto.
47,7,3,Taꞌi urutu­wa­nẽtup yn ehowawi yt kat i eimohit hap neꞌi uruwa­nẽtup hawe uruku­ꞌuro eikyꞌe haype.
47,7,4,Uimo­wepit haria kahato eipe are. Uruimohey kahato eipe are. — Iesui mohey haria tawa Kurintiu piaria waku kahato rakaria urutoꞌe wuatꞌi miitꞌin me. Uruho­ꞌopot kahato mesuwe maꞌato urutu­wa­nẽtup ehowawi hawyi urumo­wepit kahato eipe. Miꞌi hawyi yt kat i uruꞌarot neꞌi hap.
47,7,5,Saꞌa­wyꞌi putꞌok­ꞌu­ru­toꞌe mesuwe yi Masẽ­tunia pe turan uruho­ꞌopot kahato. Yt urukyꞌe hin i itote. Iꞌatuehay saꞌag uruete yne tawa piaria. Uruto­kenꞌẽ itote kat pote sio uruꞌauka sio yt hap urutu­wa­nẽtup pote. Iraniaꞌin tuꞌuka kahato uruete. Yt ikahu hin i uruwa­nẽtup hawe. Yt urutu­we­mohey kuap i. Miꞌi hawyi yt uruiky­ꞌesat i poꞌog yi kape sese uruto urutu­kup­teꞌen.
47,7,6,Maꞌato miꞌi turan aimo­wepit hat Tupana tipo­ꞌoro raꞌyn urupo­wyro hat mehĩ Titu are. Putꞌokꞌe hawyi urumo­wepit kahato. Miꞌi hawyi mehĩ Titu urumuꞌe kahato — Waku kahato miꞌiria e ehetiat. Uipo­wyro kahato miꞌiria e. Taꞌa­tu­ky­ꞌesat kahato Tupana ehay e ehetiat tohenoi. Taꞌa­tukuap emiwan hawyi paaꞌi­ꞌa­tuꞌe taꞌa­tu­minug saꞌag ete e Titu uhepe. Uruikyꞌe kahato te Pauru iꞌatuꞌe uhepiat pe. Miꞌi hawyi urumo­wepit kahato mio tã mehĩ Titu henoi ehetiat hawyi. Pyno typy urumo­wepit hap mehĩ Titu putꞌokꞌe hawyi tohenoi waku kahato ehetiat hawyi.
47,7,8,"Saꞌa­wy­ꞌiwuat uimiwan ehowawiat eiꞌa­piheg kahato hap eimo­ꞌarot kahato hap paaꞌe­weiꞌe kahato hap. Miꞌi turan areꞌe uiwepe — Yt naku i kahato uimiwan are. Poꞌog waku yt karãpe i atipo­ꞌoro uimiwan are uiwepe. Maꞌato mio waku kahato atipuẽti uimiwan katu­pono eweiꞌaipok taꞌyn Tupana kape paaꞌe­weiꞌe hap. Saꞌa­wy­ꞌiwuat einãpin hap eiꞌa­piheg hap yt he hin i eweipuẽti yt eimo­wepit hin i pote. Maꞌato koitywy eimo­wepit poꞌog poꞌog. Miꞌi hawyi koitywy eweiwat raꞌyn einãpin uhepiat hap upi. Pyno koitywy uimiwan saꞌa­wy­ꞌiwuat ehowawiat uimo­wepit kahato. Waku kahato uimiwan saꞌa­wy­ꞌiwuat katu­pono miꞌi kaipyi eiwe­morem kahato Tupana kape. Maꞌato saꞌa­wyꞌi ti haty yn eweipuẽti. Mekewat uimiwan eiꞌa­piheg kahato hap ewy topy­huꞌat. Miꞌi hawyi paaꞌe­weiꞌe kahato eiminug saꞌag ete. Miꞌi kaipyi woꞌo­wese hap eweipuẽti Tupana wywo. Miꞌi pote uimo­wepit hap ewy uimiwan saꞌa­wy­ꞌiwuat ehowawiat haty rakat pytkai. Series, "
47,7,10,Karãpe watu­we­mõti aiminug saꞌag ete Tupana ehamo iꞌewyte karãpe paawa­toꞌe aiwa­nẽtup hap saꞌag ete miꞌi hawyi wata­ꞌaipok aiminug saꞌag myi Tupana kape. Miꞌi hawyi aheha­kye­raꞌat raꞌyn. Watu­we­morem Tupana kape hawyi waku kahato ahete. Toiwaure raꞌyn aiminug saꞌag koꞌi. Miꞌi hawyi aimo­wepit kahato hap yn topy­huꞌat. Toiwaure yne aiminug saꞌag koꞌi. Miꞌi pote yt kat i poꞌog aimõti te hap topy­huꞌat. Miꞌi hawyi — Paaꞌwa­toꞌe hap tokosap taꞌyn watoꞌe are. Miꞌi hawyi — Waku kahato aheha­kye­raꞌat hat watoꞌe. Maꞌato yt wata­ꞌaipok i aiminug saꞌag kaipyi pote yt watu­we­mõti hin i e hamo. Miꞌi pote yt karãpe i aheha­kye­raꞌat hap toĩneꞌen. Aiꞌa­piheg hap wuatꞌi eꞌat piat yn topy­huꞌat aiku­ꞌuro sese hap. Miꞌi hawyi mesuwe yi tote yt karãpe i wati­puẽti mekewat aimo­wepit hap. Tupana tiwaure aiminug saꞌag hawyi yt kat i haty hap ahete aimo­wa­nẽtup hawe aiminug saꞌa­wy­ꞌiwuat etiat. Maꞌato yt pote haty hap topy­huꞌat aheĩneꞌen hap ok tã yt aimo­wepit hin i. Pywo ti rat karãpe wati­ꞌa­parap sese yt Tupana miky­ꞌesat ewy i hawyi waha­tyꞌi aiwa­nẽtup hawe watu­we­mõti kahato itote. Miꞌi hap Tupana tiky­ꞌesat kahato. Miꞌi hap ewy topy­huꞌat ehete eiwe­mõti hap mekewat eipy­ꞌa­setpiat hewaire waire rakat. Miꞌi hap atimo­herep ehepe hawyi paaꞌe­weiꞌe kahato Tupana miky­ꞌesat ewy. Miꞌi hawyi eweikup­teꞌen ipyꞌahak takaria wo iminug saꞌag ete. — Yt urumi­ky­ꞌesat ewy i eweiꞌe tope. Uruto­kenꞌẽ kahato eminug saꞌag pupi. Yt naku i ti rat eweiꞌe haty wo tope. Etoiat ro eminug saꞌag hawyi ereĩneꞌen no Tupana emiit sese wo. Mio tã eweiꞌe hawyi yne ikuap yt Tupana miky­ꞌesat ewy i tutunug saꞌag hap. Koitywy miitꞌin tikuap yt miꞌi tã nug haria i eipe hap. — Yt etunug poꞌog i raꞌyn o typuo i eweiꞌe hawyi.
47,7,12,Eiweikuap kat pote uimiwan saꞌa­wyꞌi atipo­ꞌoro ehowawi einãpin haty wuat hap. Pyno ahenoi ehepe woro­ho­ꞌo­kyꞌe kahato moherep hamuat. Yt uheso hin i are. Taꞌi Tupana ehamo yt uheso hin i are. Pywo piat sese woro­ho­ꞌo­kyꞌe eipe hap. Yt atipo­ꞌoro i saꞌa­wyꞌi mekewat miwan eipy­ꞌa­setpiat iꞌaparap hap mohit hamo iꞌewyte imimaꞌat koꞌi mohit hamo wy. Maꞌato eiꞌywot ewy areĩneꞌen woro­ho­ꞌo­nãpin perup i popuo eikyꞌe haype are. Pyno saꞌa­wyꞌi mehĩ Titu toto ehowawiat turan yt towepit hin i wywo toto. Maꞌato putꞌokꞌe turan imowepit kahato haria wo eweikup­teꞌen. Miꞌi hawyi koitywy iꞌewyte uruto uruwepit kahato mehĩ Titu henoi yne aikotã aikotã eweikup­teꞌen hap etiat hawyi urumo­wepit haria eipe.
47,7,14,Saꞌa­wyꞌi atipo­ꞌoro mehĩ Titu ehowawiat turan areꞌe tope — Aika­ꞌiwat mohey haria tawa Kurintiu piaria waku kahato rakaria are tope. Taꞌaipok hawyi tohenoi ehetiat aikotã areꞌe hap ewy tohenoi. Miꞌi hawyi pywo ti rat are. Taꞌi pywo are atiꞌa­tu­mohey kahato miꞌiria. Aikotã urutoꞌe saꞌa­wyꞌi pywo e hap ewy. Kurintiu imohey haria waku kahato rakaria are Titu pe.
47,7,15,Koitywy mehĩ Titu eikyꞌe kahato hat poꞌog poꞌog saꞌa­wy­ꞌiwuat kai. Miꞌi pote ehowawi yn iwanẽtup hap. — Taꞌi miꞌiria Tupana miky­ꞌesat nug haria e yn uruepe ehepiat pe. Yt toiwaure kuap i ehowawiat tuwa­nẽtup hap. — Uimõ­typot kahato miꞌiria e. Yt toimõto hin i tuwa­nẽtup hawe. Aikotã paaꞌe haria ewy eweikup­teꞌen itote — Ereke mehĩ ereke mimi eweiꞌe yn tope. — Hegyiꞌat kahato rakaria e yn uruepe ehepiat pe. Miꞌi hawyi ehowawi yn tuwa­nẽtup kahato.
47,7,16,Pyno woro­ho­ꞌo­mohey kahato eipe. Yt karãpiat i aru uimaꞌat haria eweipy­huꞌat. Ehewaku hap yn topy­huꞌat uiwa­nẽtup hawe.Uito ti mesuwat miwan nug hat Pauru are.
47,8,1,Pyno koitywy ahenoi teran ehepe aikotã yi Masẽ­tunia piaria koitywy tukup­teꞌen Tupana mipoi­tyro koꞌi wo tukup­teꞌen. Tegyiꞌat hap kaipyi toiꞌa­tu­kyꞌe miꞌiria. Pywo wuat miꞌiria Tupana tiꞌa­tu­poi­tynug poꞌog poꞌog neꞌi. Saꞌa­wyꞌi taꞌa­tu­mohey hawyi itotiaria miitꞌin weukaꞌi kahato haria miꞌiria. Taꞌi ihaky­ꞌeꞌi kahato rakaria wo teꞌe­ro­py­huꞌat itote miꞌiria. Aikotã yt iꞌatuekat hin i rakaria ewy tukup­teꞌen.
47,8,2,Maꞌato miꞌi pytkai iꞌatu­wepit hap yn topy­huꞌat. Miꞌi pytkai taꞌa­tu­mõꞌẽ taꞌa­tuepiat ekat hit yne iraniaꞌin me. Poꞌog iꞌatue­gyiꞌat hekat rakaria kai taꞌa­tu­mõꞌẽ yne pote. Katu­pono taꞌa­tu­mõꞌẽ yne miitꞌin powyro hamo.
47,8,3,Teꞌe­ru­we­pyꞌa pyi taꞌatuium neꞌen neꞌi. Yne taꞌatuium kuap hap ok tã ihaky­ꞌeꞌi rakaria tawa Ieru­sarẽi miaria powyro hamo. Yt uheso i rat katu­pono iꞌatue­gyiꞌat sese miꞌiria. — Uruipo­wyro kahato teran Aika­ꞌiwat mohey haria tawa Ieru­sarẽi miaria iꞌatuꞌe uhepe uruiꞌa­tu­kyꞌe kahato miꞌiria pote iꞌatuꞌe. Miꞌi pote urumo­wepit kahato etioto urumiium koꞌi hawyi iꞌatuꞌe yn uhepe typuo i typuo i. Saꞌa­wyꞌi urutoꞌe uruwo­ꞌope — Pyno taꞌatuium aru kurin taꞌa­tumiium ok tã. Miꞌi hawyi watioto tawa Ieru­sarẽi kape urutoꞌe uruwo­ꞌope. Maꞌato yt heĩpyt hin i taꞌatuim poꞌog uruwa­nẽtup hap kai.
47,8,5,Katu­pono — Tupana iꞌatuꞌe urutum neran urupiit epe iꞌatuꞌe. Miꞌi hawyi urupotpap hap kaipyi urutum neran yne ewawi. Miꞌi hawyi urutum yne Pauruꞌin me imiereto tawa Ieru­sarẽi miaria kapiat hamo iꞌatuꞌe Tupana pe. Miꞌi hawyi taꞌa­tunug Tupana piat taꞌa­tuꞌe hap ewy.
47,8,6,Saꞌa­wyꞌi uruipo­ꞌoro mehĩ Titu — Toꞌiro wati­ꞌa­tunug tawa Ieru­sarẽi miaria ihaky­ꞌeꞌi rakaria powyro hamo e. Pyno uruikuap mekewat yi Masẽ­tunia piaria iꞌatue­gyiꞌat kahato hap ete hawyi urutoꞌe — Pyno waku wati­po­ꞌoro i raꞌyn mehĩ Titu imohey haria tawa Kurintiu piaria nãpin aikotã waku watum ihaky­ꞌeꞌi rakaria pe hap etiat hamo urutoꞌe. Waku watunug imohey i haria yi Masẽ­tunia piaria ewy e hamo iꞌatue­gyiꞌat hap wywo urutoꞌe. Miꞌi hawyi uruipo­ꞌoro i raꞌyn ehowawi.
47,8,7,Uruiꞌa­tu­mohey kahato eipe uruwa­nẽtup hawe. Eweikuap kahato aikotã waku hãpyk nug hap ete. Howapy kahato imohey hap wywo eipe. Tupana Pãꞌãu ihay hesaika kahato eikaipyi. Tupana kuap haria sese eipe. Yt eipohep hin i Tupana miky­ꞌesat nug hap ete. Iꞌewyte wekyꞌe hap ete eweikuap kahato. Taꞌi yne miꞌi hap koꞌi ete poꞌog wakuaria wo eweikup­teꞌen. Pyno koitywy wahãꞌãg sio eipe poꞌog hegyiꞌat rakaria sio yt hap kuap hamo.
47,8,8,Pyno — Ewetum no yt areꞌe i haty wo ehepe. Yt ewetum i pote yt naku i yt areꞌe kuap i ehepe. Eipyꞌa pyi ewetum ihaky­ꞌeꞌi rakaria tawa Ieru­sarẽi miaria piat hap iꞌewyte iꞌatu­kyꞌe kahato wywo hap uruiky­ꞌesat. Miꞌi hawyi Tupana tikuap ehegyiꞌat hap tokyꞌe kahato hap. Waku wati­mo­herep imohey haria yi Masẽ­tunia ewy ehegyiꞌat hap.
47,8,9,Eipo­typot Iesui aikyꞌe kahato. Miꞌi hap eweikuap taꞌyn maꞌato ahenoi teran i raꞌyn. Hegyiꞌat kahato Miꞌi aikotã hekat sese rakat timõꞌẽ yne teka­reꞌen ihaky­ꞌeꞌi rakaria pe hap ewy Aika­ꞌiwat hegyiꞌat kahato. Saꞌa­wyꞌi sese yne kareꞌen topy­huꞌat ipo pe atipy pe. Miꞌi hawyi ahowawi tut atipy kaipyi. Miꞌi Miit ihaky­ꞌeꞌi rakat topy­huꞌat. Toimõꞌẽ yne tewaku hap ahowawi aikyꞌe haype. Miꞌi hap koꞌi watikuap taꞌyn. Maꞌato waku wato­py­huꞌat aikotã hegyiꞌat hap ewy uheka­tu­wyria are.
47,8,10,Gaꞌatpuat anu — Waku wati­ꞌa­tunug hawyi wati­po­ꞌoro ihaky­ꞌeꞌi rakaria tawa Ieru­sarẽi miaria imohey haria kape eweiꞌe wuatꞌi Iesui mohey haria iraniaꞌin eꞌyianmete. Pyno koitywy woro­ho­ꞌo­nãpin eipe — Ewetunug no aikotã eweiꞌe hap ewy. Eweiꞌa­tunug o eimiium koꞌi eimi­ky­ꞌesat ewy. Taꞌi eiwepit hap wywo wyti ewetum eimi­ky­ꞌesat ok tã. Waku watum aimiium Tupana kapiat haty wo iꞌatu­kyꞌe hap wywo. Waku watum aipap hap wywo. Waku wahoꞌoium ahekat koꞌi aimi­ky­ꞌesat ewy.
47,8,12,Pyno kat koꞌi kat koꞌi watum Tupana kape aipyꞌa pyi ikyꞌe hap wywo miꞌi hawyi ewepit kahato. Iwato sio yt hap kape yt tuwa­nẽtup i miꞌi koꞌi kape. Tupana tiky­ꞌesat watum kuap hap ok tã tope. Yt toiky­ꞌesat i watum yt watum kuap i hap ok tã.
47,8,13,Yt naku i watum yne ahekat ihaky­ꞌeꞌi rakaria pe hawyi aito watoĩ­neꞌen ihaky­ꞌeꞌi rakaria wo neꞌi hap. Waku poꞌog wati­mõꞌẽ iꞌatuepe hawyi yne aito ahekat topy­huꞌat. Pyno waku wati­mõꞌẽ ahekat iꞌatuepe katu­pono aiwat iꞌatu kahato pote maꞌato iꞌatuwat yt kat i i pote. Meiũran aru putꞌokꞌe ehepiat hoꞌopot hap eꞌat. Miꞌi hap eꞌat pe waku miꞌiria aipo­wyro aikotã aito wati­mõꞌẽ saꞌa­wyꞌi hap ewy.
47,8,15,Aikotã Tupana toꞌe saꞌa­wyꞌi miwan me — Yt naku i yt hegyiꞌat rakaria wo i watoĩ­neꞌen uiano yne e haria wo neꞌi. Yne aito hegyiꞌat rakaria wo watoĩ­neꞌen pote wati­mõꞌẽ aiwo­ꞌope. Miꞌi hawyi aiwo­ꞌo­ꞌe­wy­ꞌewy hekat rakaria wo watoĩ­neꞌen e Musei tomiwan  piat pe.
47,8,16,Uruwy­riaꞌin tawa Kurintiu piaria uruiꞌa­tu­kyꞌe kahato eipe. Koitywy aiwy Titu eikyꞌe aikotã urukyꞌe hap ewy. Eipo­wyro hap yn iwanẽtup hawe. Tupana tunug naꞌyn Titu eikyꞌe kahato hano. Miꞌi pote waku wahe­waku Tupana kape. Wẽtup eꞌat pe watoꞌe mehĩ Titu pe — Waku eraꞌaipok tawa Kurintiu kape urutoꞌe. — Areto teran ni rat e hawyi toto yt uruipo­ꞌoro poꞌoro poꞌog pytkai i. Tuwe­pyꞌa pyi toto. Ipap kahato pote poꞌog torania kai.
47,8,18,Miꞌi hawyi wẽtup ok uruipo­ꞌoro mehĩ Titu wywo. Miꞌi ti aimuꞌe kuap kahato Tupana ehay wakuat etiat rakat. Wuatꞌi puat mikuap Iesui mohey haria mikuap kahato miꞌi are. Miꞌi pe ti — Wakuat kahato miꞌi iꞌatuꞌe.
47,8,19,Taꞌi torania Tupana mõtypot yat piaria miꞌairo ti meiũwat miit mekewat aimiium ereto tawa Ieru­sarẽi kapiat hamuat. Miꞌi hamuat iꞌatu­mi­ꞌairo iꞌatumiium iꞌatue­gyiꞌat hap moherep hamuat ium hamuat. Miꞌi urutum ihaky­ꞌeꞌi rakaria imohey haria tawa Ieru­sarẽi miaria pe. Miꞌi hawyi teꞌe­ru­wehum kahato Aika­ꞌiwat Iesui kape. Miꞌi hawyi iꞌatu­wepit kahato taꞌa­tukuap taꞌa­tu­kyꞌe kahato ehepiat hap hawyi.
47,8,20,Iwato kahato aimiium urutioto. Miꞌi pote urutioto meiũwat miit eimi­ꞌairo miium koꞌi ereto hamo. Yt urutioto teran i katu­pono yt uruiky­ꞌesat i kahato iraniaꞌin toꞌope — Meiẽ Pauru ihoꞌosat aimiium koꞌi muꞌap upi tawa Ieru­sarẽi kapiat aimi­po­ꞌoro koꞌi e hap yt uruiky­ꞌesat i. Miꞌi pote eimi­ꞌairo tioto are. Hãpyk kahato yn areĩneꞌen neran wuatꞌi miitꞌin wanẽtup hawe iꞌewyte Tupana wanẽtup hawe. Miꞌi pote yt atioto teran i mesuwat wuatꞌi miium wato koꞌi kat pote yt atiky­ꞌesat i miitꞌin teꞌe­ru­wa­nẽtup saꞌag uhowawi sio toho­ꞌosat sio yt iꞌatuꞌe hap ete.
47,8,22,Miꞌi pote eimi­ꞌairo po pe yne urutum hereto hamo. Eimi­ꞌairo waku kahato uruipuẽti aiwy sese. Yt karãpe i topot­maꞌat nimo pyi te aipo­wyro hat. Uruhãꞌãg kahato yne ete maꞌato yt karãpe i urumaꞌat. — Areto teran tawa Kurintiu kape e. Atiꞌa­tu­mohey kahato miꞌiria e imohey haria tawa Kurintiu piaria katu­pono taꞌatuium aru poꞌog watu­wa­nẽtup hap ok tã e uruepe.
47,8,23,Uito hawyi mehĩ Titu aikotã wẽtup miit ewy yn urutu­kup­teꞌen eheropat hamo. Uiwy kahato mehĩ Titu are. Koitywy atipo­ꞌoro miꞌi iraniaꞌin wywo ehowawi. Tuwat yne hawyi areto. Miꞌiria uheꞌyianme tuwat. Waku eweiꞌa­tu­mohey miꞌiria katu­pono Iesui mohey haria yne. Tupana mõtypot yat piaria mipo­ꞌoro kat pote Aika­ꞌiwat mõtypot haria sese iꞌatu­ꞌairo. — Eiwe­hytꞌok eweiꞌe o iꞌatuepe aikotã eimikuap sese koꞌi piat ewy are.
47,8,24,Eweiꞌa­tu­kyꞌe sese iꞌatu­mi­po­ꞌoro koꞌi pote — Imohey haria Kurintiu piaria iwese sese rakaria iꞌatuꞌe aru teꞌe­ra­ꞌaipok taꞌa­tue­tawa kape hawyi. — Waku imohey haria Kurintiu piaria iꞌatuꞌe Pauruꞌin e hap ewy aikyꞌe kahato haria miꞌiria iꞌatuꞌe aru are.Pyno uito Pauru
47,9,1,"Pyno koitywy yt kat hamo i — Waku kahato wati­ꞌa­tu­mõꞌẽ ahekat koꞌi imohey haria ihaky­ꞌeꞌi rakaria tawa Ieru­sarẽi miaria pe yt kat hamo i areꞌe katu­pono ewetum neran. — Gaꞌatpuat anu urupotpap kahato hum hamo eweiꞌe uhepe. Meremo uruiꞌa­tunug urumiium muat ihaky­ꞌeꞌi rakaria imohey haria tawa Ieru­sarẽi miaria pe eweiꞌe. Mio tã eiꞌe hap ahenoi wuatꞌi imohey haria pe yi Masẽ­tunia piaria pe. Miꞌi hawyi teꞌe­roꞌe — Pyno uruto wy urutum iꞌatuꞌe. Miꞌi hawyi taꞌatuim taꞌa­tukuap eipe ewetum irane hap hawyi. — Tawa Kurintiu piaria yi Akaia piaria ewy watum iꞌatuꞌe toꞌope. Series, "
47,9,3,Miꞌi pote atipo­ꞌoro mehĩ Tituꞌin uheꞌyianme eimiium sio waku sio yt i te hap kuap hamo. Maꞌato areto yt eweiꞌa­tunug i te turan wuat pote wato­ꞌo­mõti te hap topy­huꞌat — Urutunug aru eiꞌe yt ewetunug i te pote. Katu­pono areto aru yi Masẽ­tunia piaria wywo maꞌato — Urutunug aru eiꞌe hap yt ewetunug i turan yt naku i putꞌok­ꞌu­ru­toꞌe ehetawa pe eimiium sat hamo. Yt kat i pote yi Masẽ­tunia piaria toꞌo­ky­ryꞌi sese taꞌa­tu­pyꞌa pe. — Kat pote — Urutunug aru iꞌatuꞌe pytkai yt taꞌa­tunug i iꞌatuꞌe.
47,9,5,Miꞌi pote areꞌe mehĩꞌin Tituꞌin me — Uheꞌyian­mete eweiwat ro tawa Kurintiu kape are. Eweiꞌa­tu­nãpin miꞌiria — Waku aiwepit wywo watum e hap ete waku watum aipyꞌa pyi imohey haria ihaky­ꞌeꞌi rakaria tawa Ieru­sarẽi miaria pe e hamo. Pyno waku pe yne raꞌyn aimiium koꞌi taꞌa­tue­reto hap eꞌyianmete tawa Ieru­sarẽi kapiat hamo waku eweiꞌe o tawa Kurintiu piaria pe are Tituꞌin me tawa Kurintiu piaria nãpin hamo. — Waku watum aipyꞌa pyi hap yn eweiꞌe o are mehĩꞌin Tituꞌin me. — Yt naku i watum yt watum neran i pote waku eweiꞌe o are mehĩꞌin Tituꞌin me.
47,9,6,Pyno ahenoi ehepe hãꞌãkap wuat aikotã waku watum Tupana kape hap ete. Uwe uwe tikoi yt iwato i miꞌi hat aikotã toikoi hap ok tã toipuẽti. Maꞌato uwe uwe tikoi iwato miꞌi hat ipuẽti tepiat ikoi hap ok tã. Miꞌi hap ewy karãpe watum Tupana kape yt ahegyiꞌat wywo i pote meiũran aru yt kat i wati­puẽti yt ahegyiꞌat i pote.
47,9,7,Uiwy­riaꞌin Tupana tikyꞌe kahato hegyiꞌat sese rakat. Topyꞌa pyi toiky­ꞌesat kahato tutum Tupana kape hat. Yt toiky­ꞌesat i watum tope yt watum neran i wywo watum hap. Iꞌewyte yt toiky­ꞌesat i — Etum no maꞌato yt pote yt naku i pe ereĩneꞌen e wẽtup ok hap upi neꞌi watum hap. Tupana tiky­ꞌesat aiwehum kahato wywo watum aipyꞌa pyi hap tewawiat hap toiky­ꞌesat. Toiky­ꞌesat aimiium muat wati­ꞌairo yianmete kat som watum hap koꞌi.
47,9,8,Tupana hegyiꞌat sese ahepe. Tutum kuap ahepe poꞌog poꞌog watu­wa­nẽtup hap kai aipoi­tyro kuap kahato aikyꞌe haype. Yt ahewaku hap upi i tutum neꞌen neꞌi maꞌato aikyꞌe hap yn wywo. Miꞌi pote karãpe watunug neran wakuap imiky­ꞌesat turan aimoe­saika kahato inug hamuat poꞌog poꞌog watunug kuap kai. Tupana tikuap kahato ahepiat kat sepap hap kuap hamuat aimo­weꞌeg hamo. Tutum kuap poꞌog ahepiat hum hap tepiat hap kai. Miꞌi hap ete Tupana toꞌe miwan me — Eheha­ky­ꞌeꞌi kahato uhepe. Yt woro­ho­ꞌoe­waure hin i eipe ihaky­ꞌeꞌi rakaria e. Atikuap haty ehete hap koꞌi e. Woro­ho­ꞌo­po­wyro eipe wuatꞌi eꞌat pe e morekuat Tawi  pe. Miꞌi hap kaipyi watikuap hegyiꞌat kahato hap.
47,9,10,Pywo ti rat aipoi kahato hat Tupana. Yne aimikoi nug hat saꞌa­wyꞌi kat koꞌi kat koꞌi watikoi Tupana inug hap kaipyi. Miꞌi pote yne miꞌi tut Tupana po pyi. Tupana timo­wato yne aimikoi koꞌi aiko moehaĩte hat. Tupana tikuap kahato aikotã mowato hap aito hegyiꞌat rakaria watoĩ­neꞌen pote. Wati­mõꞌẽ hap ok tã tutum ahepe.
47,9,11,Tupana timo­wato kuap ahekat koꞌi. Yne aiminug koꞌi toipoi­tyro kuap watoĩ­neꞌen hegyiꞌat ahekat koꞌi wo pote. Wati­mõꞌẽ ihaky­ꞌeꞌi rakaria pe pote Tupana kape teꞌe­ru­wehum ahegyiꞌat hap upi.
47,9,12,Pyno wati­po­ꞌoro aimiium ihaky­ꞌeꞌi rakaria imohey haria tawa Ieru­sarẽi miaria kape hawyi — Waku kahato En Tupana iꞌatuꞌe aru. Yt wesok i te haria hin i tawa Kurintiu piaria iꞌatuꞌe aru ihaky­ꞌeꞌi rakaria powyro hamo. Koitywy uruikuap emohey haria tukup­teꞌen iꞌatumiium kaipyi. Koitywy waku ahete kat pote tokosap taꞌyn aheha­ky­ꞌeꞌi hap uruete Tupana iꞌatuꞌe haty wo torania wati­mõꞌẽ ahekat koꞌi pote. — Tupana iꞌatuꞌe Esaꞌyru ehay upiaria emohey haria tawa Kurintiu piaria iꞌatuꞌe aru. Emipo­ꞌoro Aipo­rekuat nuat ehay wakuat nug haria miꞌiria iꞌatuꞌe aru Tupana pe. Taꞌa­tu­mõꞌẽ uruepe hãpyk kahato iꞌatuꞌe. Yt uwe pe i poꞌog toꞌo­ku­pitu kupitu kahato hegyiꞌat sese rakaria ewy iꞌatuꞌe aru Tupana pe.
47,9,14,— Tupana tawa Kurintiu piaria emohey haria ekaipyi tukup­teꞌen hegyiꞌat sese rakaria. Miꞌi pote etiꞌa­tu­poi­tyro o miꞌiria katu­pono koitywy uruikyꞌe kahato miꞌiria. Etimo­herep iꞌatuepe aikotã uruiꞌa­tu­kyꞌe miꞌiria hap koꞌi iꞌatuꞌe aru Tupana pe. Eimi­po­wyro koꞌi tawa Kurintiu piaria iꞌatuꞌe.
47,9,15,— Tupana yt uwe i poꞌog hegyiꞌat ekai. Emiium iwato poꞌog torania kai urutoꞌe. Esaꞌyru wẽtup ok yn nakat etum pote Tupana urutu­wehum ewawi urupyꞌa pyi. Maꞌato yt karãpe i uruehay putꞌokꞌe emiium Esaꞌyru etiat enoi yne hamo urutoꞌe.Pyno waku kahato En urutoꞌe are. Uruto ti Esaꞌyru mohey haria are. Pyno waku are uito Pauru.
47,10,1,Uito ti eimuꞌe hat sese saꞌa­wy­ꞌiwuat. Haꞌa­wyte Tupana uipo­ꞌoro ehowawi. Miꞌi turan woro­ho­ꞌo­nãpin perupꞌi puo aikotã Aika­ꞌiwat Iesui ainãpin hap ewy aikyꞌe hap wywo. Saꞌa­wyꞌi ihaky­ꞌeꞌi haky­ꞌeꞌi rakano uito areĩneꞌen eipy­ꞌa­setpe turan poꞌog yi kape. Maꞌato koitywy areĩneꞌen pya eikai. Miꞌi pote woro­ho­ꞌo­nãpin uimiwan me haty wo uiwe­mõ­typot wywo. Uimohit kahato iraniaꞌin eipy­ꞌa­set­piaria. — Pauru yt Tupana mipo­ꞌoro hin i eweiꞌe. Ahekat koꞌi kyꞌewi neꞌi aimuꞌe eweiꞌe. Eheso sese rakaria eipe yt areꞌe teran i miꞌiria pe iꞌatuewa pe. Miꞌi pote miwan me yn areꞌe iꞌatuepe. Eiweꞌeg wo o are. Mio tã eweiꞌe motꞌi pote eheso are aru ehowa pe. Uiwy­riaꞌin tawa Kurintiu piaria ahẽtup ehupi uipyꞌa pyi haty wo yt uimohit reiꞌo ehehay wo.
47,10,3,Taꞌi eiꞌe­wywuat re uito ipuꞌi rakat ikag nakat re. Maꞌato uhesaika hap yt tut i uipiit kaipyi. Tupana Pãꞌãu kaipywiat rat neꞌi wyti uhesaika hap toĩneꞌen. Miꞌi kaipyi neꞌi wyti uhesaika ahiag uka hamo. Aito imohey haria watoĩ­neꞌen aikotã surara koꞌi ewy. Maꞌato aipo­ryꞌa koꞌi tuweupiat raꞌyn. Yt mesu­wa­rotiat wuꞌuka hap ewywuat i katu­pono poꞌog poꞌog hesaika iꞌatukai. Miꞌi koꞌi wywo Tupana aipo­wyro kahato miꞌi koꞌi yt naku i nug hat akit hamo. Aiminug saꞌag koꞌi aikotã wanĩ­kaptia ewy topy­huꞌat. — Uito poꞌog iraniaꞌin kai e hat yt tuwa­nẽtup kuap kuap i Tupana kape. Miꞌi hawyi Tupana topy­huꞌat yt Tupana wo hin i. Aiwa­nẽtup saꞌag hap topy­huꞌat Tupana ete. Maꞌato Tupana aimoe­saika miꞌi wanẽtup saꞌag hap pun hamo. Miꞌi hawyi Aika­ꞌiwat Iesui yn toĩneꞌen aiwa­nẽtup hawe Aipo­rekuat no. Miꞌi hawyi Aika­ꞌiwat ehay yn aiwa­nẽtup hawe. Iꞌewyte aiwa­nẽtup hap aheha wywo Aika­ꞌiwat timo­hãpyk kuap yne.
47,10,6,Maꞌato yt wati­ky­ꞌesat i aimo­hãpyk hap pote miꞌi hawyi Aika­ꞌiwat Iesui aiꞌa­piheg katu­pono toikuap kahato aiwa­nẽtup hap koꞌi. Toikuap kahato eipe Kurintiu piaria sio uimohit hap eiwa­nẽtup hap sio yt. Miꞌi pote eiweꞌeg wo o are.
47,10,7,Tukup­teꞌen aipy­ꞌa­setpe — Uruto Aika­ꞌiwat Iesui emiit sese e haria. Miꞌiria pe urutoꞌe — Eipe Iesui emiit sese pote miꞌi pote eweikuap meremo uruto eiꞌe­wy­wuaria te hap. Eiwe­haꞌat ro urueko kape miꞌi hawyi eweikuap uruto Aika­ꞌiwat eropat haria sio sese hap.
47,10,8,Haꞌa­wyte Tupana uruꞌairo uruepiat eimuꞌe hamo iꞌewyte eiꞌa­pykok hamo. Yt aremõti hin i Tupana piat uiꞌairo hap ete are at kaꞌap. Maꞌato tukup­teꞌen eipy­ꞌa­setpe yt ikyꞌesat i areꞌe — Tupana uruꞌairo eiꞌa­pykok hamo are hap. Maꞌato Tupana tiꞌairo uruto. Toikuap eikyꞌe hap yn uruto hap. Yt kat i eimaꞌat hap urukai hap toikuap. Toikuap Tupana ehay etiat eimotag hap eimuꞌe tehay etiat hap. Miꞌi pote uruꞌairo uruepiat eiꞌa­pykok hamo. Uiwy­riaꞌin yt eweikenꞌẽ uipupiat hamuat i pote mesuwat miwan atipo­ꞌoro. Yt atipo­ꞌoro mesuwat miwan maꞌato ehowawi miitꞌin mohit hamuat neꞌi.
47,10,10,Iraniaꞌin eipy­ꞌa­setpe yt uikyꞌe i haria — Pywo ti rat Pauru aiꞌa­piheg kahato tomiwan me iꞌatuꞌe. Eweikuap kat pote iꞌatuꞌe. Tokenꞌẽ kahato aipy­ꞌa­setpe toꞌe ahepiat hamo iꞌatuꞌe. Yt ipoityꞌi hin i iꞌewyte yt ihay se hin i aimuꞌe turan iꞌatuꞌe. Eiweꞌeg wo o uwe uwe eipy­ꞌa­setpiat toꞌe mio tã e urumohit haria. Urutoꞌe kuap ehowa pe aikotã urumiwan me hap ewy. Eiwa­tetup miꞌi hap kape katu­pono uruiꞌa­piheg kuap.
47,10,12,Tukup­teꞌen eipy­ꞌa­setpe — Aito poꞌog iraniaꞌin kai iꞌatuꞌe toꞌope haria. Maꞌato uruto yt iꞌatu­ꞌe­wywuat hin i koꞌi urutoꞌe. — Uruto poꞌog eikai iꞌatuꞌe teꞌe­ru­wa­nẽtup ahepiat pe. Miꞌi tã wanẽtup haria yt iꞌatu­weꞌeg hin i katu­pono toꞌope toꞌo­ꞌa­kasa hap kaipyi teꞌe­roꞌe — Uito poꞌog iꞌatuꞌe teꞌe­ru­wa­nẽtup hawe. Yt iꞌatu­weꞌeg hin i katu­pono yt teꞌe­ru­wa­nẽtup hin i sio iꞌatue­waku hap putꞌokꞌe sio yt Aika­ꞌiwat ewaku hap ok tã hap kape.
47,10,13,Uruto eiꞌa­pykok haria pytkai yt karãpe i urutoꞌe uruwa­nẽtup hawe — Uruto poꞌog eikai yt urutoꞌe i iraniaꞌin eipy­ꞌa­set­piaria — Uruto poꞌog e haria ewy. Tupana uruꞌairo eheropat haria ewy yn. Yne uruewaku hap koꞌi uruepiat sepap hap koꞌi yt kat i tuwẽtem uruwe­kaipyi neꞌi.
47,10,14,Saꞌa­wyꞌi Tupana urupo­ꞌoro ehowawi. Tomi­po­ꞌoro Tosa­ꞌyru Aipo­rekuat nuat ehay wakuat moherep hamo. Miꞌi hawyi urutoꞌe ehowawi iꞌe hap ewy. Yt uruiwaure hin i eipe pytkai urutuwat wẽtup ywania kape. Aikope aikope Tupana urupo­ꞌoro miꞌi hap kape yn urutuwat. Yt karãpe i uruipo­hari iraniaꞌin potmuꞌe neꞌi urupot­muꞌe wo. Iraniaꞌin teꞌe­roꞌe ehepe — Eipe uruimuꞌe Pauruꞌin eꞌyianmete iꞌatuꞌe ehepe urupo­hari teran haype. — Eheso eweiꞌe o miꞌiria pe. Ehehãite sese Iesui mohey hap ete hawyi — Pauruꞌin uruꞌa­pykok haria eweiꞌe. Mio tã eweiꞌe hawyi uruto yt kat hamo i raꞌyn urutoꞌe i. Miꞌi hawyi wẽtup ywania kape urutuwat yt ikuap i te haria kape.
47,10,16,Uiwy­riaꞌin tawa Kurintiu piaria iꞌatu kahato te iraniaꞌin ywania yt taꞌa­tukuap i te Iesui etiaria. Miꞌiria tukup­teꞌen eheꞌyi ehetawa ekuekai poꞌog poꞌog pya wẽtup hy ete. Miꞌi pote urutuwat teran yt taꞌa­tukuap i te sehay wakuat Iesui etiat haria kape. Aikope yt uwe i te toto hap kape. Miꞌi kape watuwat pote yt uwe i itote teꞌe­roꞌe ahepe — Kat pote urumi­mu­ꞌeria eweipo­hari teran neꞌi yt iꞌatuꞌe kuap i ahepe watuwat yt ikuap i te haria kape hawyi.
47,10,17,Aikotã Tupana toꞌe miwan me hap ewy. — Karãpe woro­ho­ꞌo­po­wyro kahato wakuat nug hap ete miꞌi hawyi yt naku i eweiꞌe — Uito atunug uhesaika hap wywo uipo wo uito poꞌog kahato pote yt naku i mio tã eweiꞌe neꞌi e. Poꞌog waku eweiꞌe — Tupana esaika hap wywo atunug waku eweiꞌe e miwan me.
47,10,18,Yt naku i watoꞌe — Uito poꞌog Tupana eropat hat sese pãi yt naku i watoꞌe. Poꞌog waku wahe­katup Tupana kaipyi — En uheropat hat sese e hap. Miꞌi hap eꞌat pe yne ikuap Tupana wẽ kaipyi Tupana emiit sese hap. Miꞌi hap eꞌat pe imimõ­typot no watoĩ­neꞌen are uito eimuꞌe hat Pauru.
47,11,1,Pyno woro­ho­ꞌo­kyry teran kurin miꞌi pote eweiwa­nẽtup to aikotã yt uiweꞌeg i hap kape hesoꞌok takat ewy.
47,11,2,Uiwy­riaꞌin tawa Kurintiu piaria areĩneꞌen eiꞌywot ewy. Eipe eweikup­teꞌen uhakiꞌyt ewy yt karãpiat heꞌaito i te rakat ewy. Aika­ꞌiwat Iesui toĩneꞌen aikotã uhakiꞌyt ehaytuwy ewy. Miꞌi pote uheha­ꞌy­wywi kahato ehete. Yt atiky­ꞌesat i iraniaꞌin neꞌi eꞌaito wo. Atiky­ꞌesat Iesui yn eꞌaito wo. Taꞌi uheha­ꞌy­wywi kahato ehete aikotã Tupana ihaꞌy­wywi hap ewy aikotã eꞌywot ewy areĩneꞌen uhakiꞌyt are.
47,11,3,Saꞌa­wyꞌi sese ahiag timaꞌat mana Ewa moiꞌok wẽ pyi. Tehay wo totekyi Tupana kaipyi. Miꞌi hap ewy hap pupi arekenꞌẽ kahato. Arekenꞌẽ kahato ahiag tihep eipe Aika­ꞌiwat Iesui po pyi hap pupi. Aika­ꞌiwat Iesui mohey hap yn aheha­kye­raꞌat kuap. Miꞌi pote wẽtup mohey hap yn toĩneꞌen Tupana kape.
47,11,4,Uimogyt kahato eipe katu­pono eweimohey yne miitꞌin mienoi koꞌi. Putꞌokꞌe wẽtup ok itote hawyi wẽtup Iesui etiat eimuꞌe yt uruepiat eimuꞌe hap ewy hin i. Miꞌi hawyi — Pywo eweiꞌe kahato. Eꞌe hap ewy eweiꞌe tope. Miꞌi hawyi putꞌokꞌe wẽtup i raꞌyn hawyi toꞌe ehepe — Atum neran wẽtup pãꞌãu ehepe. Miꞌi hawyi — Waku mehĩ waku mimi eweiꞌe tope yt eiweꞌeg hin i. Miꞌi hawyi putꞌokꞌe wẽtup ok wẽtup ehay enoi hat yt Aika­ꞌiwat Iesui wakuat ewy hin i. Miꞌi hawyi — Pywo eweiꞌe miꞌi pote uimogyt sese eipe katu­pono — Pywo eweiꞌe yne eimuꞌe haria pe. Miꞌi pote eiweꞌeg wo o are ehepe.
47,11,5,— Tupana mipo­ꞌoro sese uruto iꞌatuꞌe ehepe eimuꞌe hamo. Urupo­ꞌoro uruto poꞌog Tupana mipo­ꞌoro Pauru kai iꞌatuꞌe. Iꞌatueso kahato neꞌi katu­pono areĩneꞌen Iesui miꞌairo sese ipotpo­ꞌo­roria 12 ok takaria ewywuat areĩneꞌen are.
47,11,6,— Pauru ehay yt ikahu hin i iꞌatuꞌe. Maꞌato miꞌiria pe Pywo are uhehay yt ikahu i eiwat ewy maꞌato uhehay hesaika kahato einãpin Tupana weꞌeg hap etiat hamo. Yne apoꞌeiꞌe hap atiwesat kuap yne. Miꞌi hap uiweꞌeg hap Tupana kaipyi eweikuap kahato raꞌyn.
47,11,7,Haꞌa­wy­tepyi te mesup te woro­ho­ꞌo­muꞌe eipe sehay wakuat Iesui etiat. Yt wẽtup mo i woro­ho­ꞌo­muꞌe haꞌup ete. Miꞌi hawyi — Pauru piat aimuꞌe hap yt kat hamo i atum haꞌup kat pote yt ihay se i pote eweiꞌe. Taꞌi uimohit kahato uhegyiꞌat hap ete. Yt kat hamo i aremohit eipy­ꞌa­setpe. Poꞌog waku haꞌup ete aru woro­ho­ꞌo­muꞌe miꞌi hawyi uimõ­typot haria wo eweikup­teꞌen.
47,11,8,Haꞌa­wyte woro­ho­ꞌo­muꞌe at kaꞌap yt kat saꞌup ete i maꞌato eweikuap uwe tum eimuꞌe hap saꞌup. Pyno ahenoi ehepe. Iraniaꞌin Iesui mohey haria aikope aikope teꞌe­ru­wa­ꞌa­tunug hap kaipyi miꞌiria tipo­ꞌoro uhowawi eimuꞌe hamuat saꞌup. Areĩneꞌen seroꞌokꞌe hat ewy katu­pono iꞌatuwat iꞌatu­saꞌup kaipyi areĩneꞌen eipy­ꞌa­setpe. Yt kat i ewetum uhepe. Yt karãpe i areĩneꞌen neran ahẽtup hẽtup kat koꞌi kat koꞌi eikaipyi teran. Saꞌa­wyꞌi areĩneꞌen eipy­ꞌa­setpe turan uiwe­kaipyi arenuk. Miꞌi hawyi uhesyꞌat eipy­ꞌa­setpiat areĩneꞌen turan tõꞌẽ kahato imohey haria yi Masẽ­tunia piaria uhowawi kat koꞌi kat koꞌi taꞌa­tumiium koꞌi erut hamo. Miꞌi kaipyi areĩneꞌen eipy­ꞌa­setpe yt kat i ahẽtup ehepe. Iꞌewyte yt ahẽtup i aru ehepe.
47,11,10,Uiwa­nẽtup hawe — Waku kahato atiꞌa­tu­muꞌe yt kat saꞌup ete i. Miꞌi pote yt kat i ahẽtup uimi­mu­ꞌeria koꞌi kaipyi. Yt areĩneꞌen i eiꞌokpe tote yi Asia pe areĩneꞌen eipy­ꞌa­setpe turan. Yt uheso hin i karãpe areꞌe yt kat saꞌup ete i woro­ho­ꞌo­muꞌe are ehepe. Iꞌewyte Aika­ꞌiwat Iesui tikuap yt uheso i hap kat pote toĩneꞌen uipyꞌa pe.
47,11,11,Miꞌi hawyi iraniaꞌin teꞌe­roꞌe eipy­ꞌa­setpe toꞌope uruetiat. — Pauru yt aikyꞌe i miꞌi pote yt toiky­ꞌesat aikaipyi kat koꞌi kat koꞌi. Pywo ti rat Tupana tikuap woro­ho­ꞌo­kyꞌe kahato uhepiat hap.
47,11,12,Eweikuap kat pote yt ahẽtup i eikai eimuꞌe hap saꞌup. Pyno ahenoi ehepe. Tukup­teꞌen eipy­ꞌa­setpe — Eimuꞌe haria Pauru ewy kahato iꞌatuꞌe ehepe maꞌato yt pywo pe i katu­pono ehekat koꞌi kyꞌewi yn eimuꞌe. Waku apoꞌe­weiꞌe iꞌatuepe — Eipe Pauru ewy eweiꞌe pytkai kat pote ewehẽtup haꞌup urukaipyi eweiꞌe o iꞌatuepe. Miꞌi hawyi yt eiwesat kuap i kat pote yt uiꞌewy i pote. Miꞌi pote yt karãpe i ahẽtup eikaipyi haꞌup. Yt urusai­pe­piaria hin i miꞌiria.
47,11,13,— Pyno Tupana mipo­ꞌo­roria sese uruto iꞌatuꞌe ehepe maꞌato yt pywo pe i iꞌatuꞌe ehepe miꞌi tã maꞌato eimaꞌat reran haype. Taꞌi teꞌe­ru­we­po­ꞌoro eiꞌakag wo teꞌe­roꞌe hamo — Taꞌi 12 ok takaria ewywuat koꞌi uruto iꞌatuꞌe. Aika­ꞌiwat Iesui potmu­ꞌeria koꞌi uruto iꞌatuꞌe eimaꞌat reran haype. Iesui urupo­ꞌoro ehowawi iꞌatuꞌe ehepe yt pywo pe i iꞌatueso neꞌi.
47,11,14,Nimo pyi te ahiag timaꞌat kuap miitꞌin. Tuwe­mo­herep miitꞌin me hẽtyhot hap ewy — Uito Tupana mipo­ꞌoro tehay moherep ehepiat hamuat e yt pywo pe i. Iꞌewyte ahiag emiit koꞌi aikotã taꞌa­tu­ka­ꞌiwat ewy tukup­teꞌen eipy­ꞌa­setpe uiꞌe hap ewy.
47,11,15,Ahiag mẽpytꞌin koꞌi aikotã taꞌa­tu­ꞌywot ewy tukup­teꞌen. Aimaꞌat kuap toꞌywot ewy. Iꞌatuwẽ pyi — Uruto waku nug haria kahato iꞌatuꞌe. Maꞌato iꞌatu­minug yt iꞌatuehay ewy hin i tuwẽtem. Miꞌi pote meremo yt watikuap i sio aimaꞌat sio yt hap maꞌato meiũran watikuap. Iꞌatu­ꞌa­piheg hap eꞌat pe Tupana timo­herep wuatꞌi ehamo iꞌatu­minug saꞌag koꞌi. Miꞌi hap eꞌat pe iꞌatu­ꞌa­piheg hap putꞌokꞌe iꞌatu­minug saꞌag hap ok tã.
47,11,16,— Pauru ti yt iweꞌeg i sese rakat iꞌatuꞌe. Uruto poꞌog iꞌatuꞌe. Are pãi yt karãpe i areꞌe — Uito poꞌog are. Maꞌato areꞌe teran pote areꞌe kuap. Pyno ipoityꞌi ete aremo­wato kuap areꞌe teran iraniaꞌin ewy pote maꞌato ahenoi hawyi yt uiweꞌeg hin i hat ewy areĩneꞌen. Maꞌato iꞌewyte areꞌe hawyi waure wo o eweikup­teꞌen uiꞌe hap ete yt iweꞌeg i rakat areĩneꞌen pote.
47,11,17,Karãpe ahenoi uiminug wakuat ete yt uiweꞌeg hin i katu­pono Tupana yt tiky­ꞌesat i watu­we­mõ­typot hap.
47,11,18,Maꞌato eipy­ꞌa­set­piaria eimuꞌe haria teꞌe­ru­we­mõ­typot yn taꞌa­tuehay wywo — Uruto poꞌog torania kawiat Tupana mipo­ꞌoro koꞌi iꞌatuꞌe. Yt pywo hin i are — Uito poꞌog eikai. Yt uiweꞌeg hin i mio tã are. Maꞌato iꞌatuꞌe hap ewy areꞌe yt iweꞌeg i rakat ewy.
47,11,19,Uiwy­riaꞌin Kurintiu piaria — Aito poꞌog aiweꞌeg kahato torania kai eweiꞌe eiwo­ꞌope. Mio tã eweiꞌe kat pote eweiky­ꞌesat eimaꞌat reran haria yt iꞌatu­weꞌeg i rakaria. Yt eiweꞌeg hin i miꞌi tã ewetunug mote.
47,11,20,— Eipotpap to uruemiit no yt kat saꞌup ete i iꞌatuꞌe ehepe haty wo. Miꞌi hawyi — Urutunug eiꞌe hap ewy mehĩꞌin mimiꞌin eweiꞌe eimaꞌat haria pe. Yt eiweꞌeg hin i katu­pono ehekat koꞌi yne taꞌa­tusat. Ihaky­ꞌeꞌi rakaria wo eweikup­teꞌen eimuꞌe hap saꞌup mo ewetum yne hawyi. — Uruto poꞌog eikai iꞌatuꞌe hawyi — Pywo eweiꞌe ehowa petek turan eimohit hamo. Miꞌi taꞌa­tunug yne ehete pytkai eipe — Uruꞌa­pykok haria akag eweiꞌe. Urumuꞌe haria sese eipe eweiꞌe iꞌatuepe yt eiweꞌeg hin i.
47,11,21,Uito yt miꞌi tã hin i areĩneꞌen eipy­ꞌa­setpe turan. Eimõ­typot hat areĩneꞌen. Woro­ho­ꞌo­mõꞌẽ aikotã eiwy sese ewy. Miꞌi pytkai uimohit uhehay ete. Yt karãpe i atunug kuap iꞌatu­minug ehetiat ewy. Uhesaika hap yt putꞌokꞌe i miꞌi saꞌag nug hamo. Yt teꞌe­ro­kenꞌẽ hin i teꞌe­ru­we­mõ­typot hamo. Pyno ahãꞌãg iꞌewyte uhewaku hap moherep hamo.
47,11,22,— Uruto poꞌog iꞌatuꞌe. Uruikuap Iuteuria pusu iꞌatuehay potꞌi iꞌatuꞌe. Uito poꞌog atikuap kat pote uipusu sese pote. — Aseꞌi Isareu emiari­ruꞌin sese uruto iꞌatuꞌe. Uito iꞌewyte Isareu ywania te wy are. Urueꞌa­seꞌi saꞌa­wy­ꞌiwuat eimia­riru sese koꞌi uruto iꞌatuꞌe. Iꞌewyte uito Aparãu saipepiat sese wy are.
47,11,23,— Uruto Aika­ꞌiwat Iesui eropat haria sese iꞌatuꞌe. Maꞌato uito poꞌog iꞌatukai are. Mio tã pote yt iweꞌeg i rakat miꞌiria wemo­wato haria ewywuat areĩneꞌen. Yt uiweꞌeg hin i maꞌato pywo pe areꞌe poꞌog Aika­ꞌiwat emiit areĩneꞌen iꞌatukai. Uito poꞌog iꞌatukai uipotpap. Yt uwe i uhete putꞌokꞌe Aika­ꞌiwat potpap nug hap ete. Yt uiweꞌeg hin i mio tã are maꞌato pywo pe areꞌe. More­kuaria uipyhyp poꞌog miꞌiria kai uhehay Iesui etiat pyhyp teran haype. Yt atikuap karania wo uiꞌahyk ahyk itote yt taꞌa­tu­ky­ꞌesat uhehay Iesui etiat pote. Uiꞌatoiat uiku­ꞌuro turan karania wo.
47,11,24,Saꞌa­wyꞌi areto Tupana ehay moherep hap upi turan uito uiꞌahyk ahyk kahato Iuteuria yt mohey i haria 5 wo uiꞌahyk ahyk. Pywo ti rat 39 wo uiꞌape ete woꞌo­ꞌahyk hap 9 haity saꞌag kahato rakano uiku­ꞌuro hap kape. Miꞌi hap ewy 5 tawa pe Iuteuria tunug uhete.
47,11,25,Haty kahato uhete uiꞌahyk ahyk hap wiaꞌyp mo. Myeꞌym mo Huma­nuꞌin tunug uhete hawyi uiꞌatoiat. Wẽtup eꞌat pe uimak mak nu koꞌi wo uiꞌauka hamo. Uhewyry yꞌy wato totiat yara wato puat turan myeꞌym wo yara wato uito hap ywytu uato tiꞌa­pymin nu ete pikꞌe yne. Miꞌi hawyi yꞌy wato pe areĩneꞌen wẽtup ewãtym iꞌewyte wẽtup eꞌat yꞌy wato ihy pya kahato rakat pe.
47,11,26,Uhero kahato uhewyry kahato Tupana ehay moherep hamuat pote. Ahoꞌopot kahato muꞌap upi yꞌy upi ihy esaika kahato pote. Seroꞌokꞌe haria uiꞌauka teran yne uhewyry hap upi Aika­ꞌiwat ehay moherep hamuat turan. Iꞌewyte uiꞌauka teran Iuteuria. Iꞌewyte iraniaꞌin ywania uiꞌauka teran. Tawa wato piaria uikat uiꞌauka hamo. Niatpo kahato uhewyry hap atipuẽti. Arekenꞌẽ kahato areto gaꞌapy koro kapiat turan sio uiku­ꞌuro sio yt. Yꞌy wato uipo­ha­raꞌi kahato areto sakpo turan. Muꞌap upi teꞌe­roꞌe uhepe — Uruto Iesui mohey haria iꞌatuꞌe maꞌato yt pywo pe i uimaꞌat reran uiꞌauka hamo neꞌi.
47,11,27,Uhero kahato uhewyry kahato pote uhatyꞌi kahato. Karania ewãtym neꞌi yt areket kuap i kat pote arekenꞌẽ kahato sio uiket kai uiꞌauka. Iꞌewyte uhesyꞌat kahato areĩneꞌen yt kat i miꞌu pote. Areꞌy­ꞌutui kahato maꞌato yt kat i yꞌy areto yahig wato ekuekai turan. Karania eꞌat yt kat i atuꞌu. Uhenaꞌak kahato wywo uhewyry yt kat i uheꞌog yt kat i uhesokpe koꞌi uimo­sakup hamo.
47,11,28,Pywo ti rat ahoꞌopot kahato Iesui ehay sytpok hamuat hap upi. Uiꞌa­kagꞌaia kahato uhewyry hap upi. Arewa­nẽtup kahato iraniaꞌin imohey haria iraniaꞌin tawa piaria kape sio taꞌa­tu­mohey te sio yt hap kape sio tuꞌuka toꞌope sio yt sio iꞌatue­hãite sio yt hap koꞌi kape yn arewa­nẽtup. Uhehatꞌat iꞌatu­ky­ꞌewi. Yne eꞌat yne iꞌatu­ꞌa­pykok hano areĩneꞌen uiwa­nẽtup hawe uipyꞌa pe. Atiky­ꞌesat iꞌatuehay Iesui mohey hap ete yn uiwa­nẽtup hap.
47,11,29,Karãpe wẽtup ok Iesui mohey hat iꞌaparap miꞌi hawyi ahatyꞌu kahato uhete haty kahato. Areto teran ipowyro hera­ꞌaipok Tupana kapiat hamo. Karãpe wẽtup ok Iesui mohey hat totoiat iraniaꞌin towy­riaꞌin imohey haria wẽtup ok iꞌatu­py­ꞌa­setpiat ihay saꞌag tuete pote miꞌi hawyi areto teran meremo woꞌo­wese hap nug yt iwese rakat i wywuat hamo.
47,11,30,Taꞌi — Uruto poꞌog Pauru kai iꞌatuꞌe eimuꞌe haria. Miꞌiria yt atiꞌa­tu­wesat teran i wen maꞌato atiꞌa­tu­wesat. Wuatꞌi ete poꞌog areĩneꞌen iꞌatukai maꞌato uhehay yt iweꞌeg i rakat ewy. Yt karãpe i ahenoi teran uhewaku hap miꞌiria ewy. Poꞌog waku ahenoi miitꞌin me aikotã uhewaku hap yt putꞌokꞌe hin i Aika­ꞌiwat Iesui ewaku hap ete. Miꞌi hap poꞌog waku ahenoi miitꞌin me. Waku yt hesoꞌok takat ewy i uhehay uito are. — Tupana waku kahato En. Wuatꞌi eꞌat pe etikuap aikotã ahoꞌopot Esaꞌyru ehay moherep hamuat. Etikuap yt uheso i mesuwat uimiwan me hap. Esaꞌyru Aika­ꞌiwat iꞌewyte ikuap yt uheso i hap.
47,11,32,Yt uheso i saꞌa­wyꞌi areĩneꞌen tawa Tamaku pe turan. Toĩneꞌen itote morekuat Areta. Miꞌi ti ipoꞌoro tesu­ra­raꞌin uiꞌa­piheg hamo. Miꞌi hawyi sura­raꞌin tipyhyp yne tawa wato pyhyp hap yi pype koꞌi uipyhyp hamo. Miꞌi hawyi tawa ewato iheg me toĩneꞌen. Yt arẽtem kuap i. Miꞌi turan areꞌe — Uiꞌauka aru are. Maꞌato uiwy­riaꞌin uheha­kye­raꞌat. Eraꞌapyk meiũwat yrysakag wato pe iꞌatuꞌe. Miꞌi hawyi ywaiti pyi uimo­ꞌapyk tawa wato pyhyp hap ekuekai haity ete yi kape. Getap hit ywaiti piat kaipyi okenꞌypy hit kaipyi yi kape. Miꞌi hawyi morekuat Areta esura­raꞌin yt uipuẽti hin i. Yt uheso i rat. Tupana tikuap yt uheso i hap. Miꞌi hap kaipyi eweikuap yt uito eimuꞌe haria ewy i hap uito ti Pauru.
47,12,1,Uiwy­riaꞌin tawa Kurintiu piaria uiminug wakuat koꞌi yt atimo­herep teran i ehepe maꞌato iraniaꞌin miꞌi tã yn taꞌa­tunug. Miꞌi hawyi yt ahenoi uhepiat waku nug hap pote yt uimõ­typot hin i. Pyno ahenoi uhepiat waku nug hap pote yt uiweꞌeg hin i. Eimaꞌat haria eimuꞌe haria — Uruto poꞌog wuatꞌi kai iꞌatuꞌe katu­pono Tupana ehay kahato uruepe urumu­ꞌetu iꞌatuꞌe. Maꞌato uito poꞌog are. Yt uiweꞌeg hin i mio tã areꞌe maꞌato uheha wo araꞌa­kasa kahato Aika­ꞌiwat.
47,12,2,Saꞌa­wyꞌi 14 anu eꞌyianmete uheha wo araꞌa­kasa aikope Tupana toĩneꞌen hap kape. Wẽtup eꞌat pe uhehay Tupana wywo mesuwe. Miꞌi turan putꞌokꞌe kahato Aika­ꞌiwat Pãꞌãu uhete. Miꞌi hawyi uhereto atipy kape waikiru ekuekai. Yt atikuap i sio uipiit wywo uhereto sio uipãꞌãu yn maꞌato uhero­kosap atipy kape. Atikuap kahato mesuwat uiꞌe hap pywo kahato kat pote araꞌa­kasa pote uheha wywo. Pyno areꞌe i raꞌyn yt atikuap sio uipiit wywo areto atipy kape sio yt. Miꞌi hap Tupana yn ikuap.
47,12,5,Pyno araꞌa­kasa yt uwe i te akasa hap kape. Miꞌi hawyi uito poꞌog atikuap torania kai wen maꞌato — Uito poꞌog yt areꞌe i. Poꞌog waku areꞌe — Uhewaku hap yt putꞌokꞌe hin i Uika­ꞌiwat ewaku hap ete. Yt karãpe i uhewaku hap putꞌokꞌe Uika­ꞌiwat ewaku hap ete pãi. Maꞌato uhewaku hap uimõti re uiwa­nẽtup hawe.
47,12,6,Yt naku i areꞌe — Uito Iesui mohey poꞌog torania kawiat are. Pywo kahato uito areꞌe kuap maꞌato yt kat hamo i areꞌe mio tã are. Areꞌe mio tã pote yt uiweꞌeg hin i. Miꞌi pote karãpe areꞌe teran tuereto hawyi arewa­nẽtup hawyi yt naku i arewa­nẽtup. Yt uiweꞌeg hin i areꞌe mio tã pote uiwa­nẽtup hawe. Yt naku i kahato miitꞌin uinug Tupana are uiwepe. Uhewaku hap waku miitꞌin teꞌe­ru­wa­nẽtup uhowawi uito taꞌa­tu­ꞌe­wywuat re hap are uiwepe. Waku uikuap aikotã uhewaku hap ok tã maꞌato yt naku i uinug poꞌog.
47,12,7,Uhewaku hap kai araꞌa­kasa Tupana ieĩneꞌen hap hawyi Tupana toꞌe uhepe — Pyno eraꞌa­kasa yne raꞌyn mio mehĩ e. Areĩneꞌen kahato erenug poꞌog ewato hap kai tet pupi e uhepe. Arekenꞌẽ ereꞌe aru — Uito poꞌog iraniaꞌin kai kat pote araꞌa­kasa raꞌyn atipy sese uito ereꞌe aru eꞌe hap pupi e. Miꞌi pote woro­mo­wa­tetup woro­mohit iraniaꞌin pyꞌa­setpe. Atum aru epe epoha­raꞌi hap aikotã eꞌahu hap ewy haty kahato miꞌi e Tupana uhepe. Miꞌi hawyi Tupana e hap ewy putꞌokꞌe uhete ahiag kaipyi uiꞌahu hap uiwe­mo­wato hap monik hamuat.
47,12,8,Miꞌi hawyi satꞌe iꞌe hap uhete haty are. — Tupana haty kahato are. Etihep to uipiit pyi uimo­so­ꞌopot hap are. Maꞌato — Yt e Tupana uhepe. Miꞌi hawyi tokosap motꞌi hawyi ahẽtup i maꞌato yt e te wy hawyi tokosap mio tã ne hawyi ahẽtup i maꞌato yt e te wy.
47,12,9,Miꞌi hawyi toꞌe Tupana uhepe — Yt karãpe i atihep epiit piat eꞌahu hap e. Yt karãpe i epiit hesaika i raꞌyn maꞌato miꞌi pytkai waku ereĩneꞌen. Maꞌato miꞌi pytkai yt karãpe i woro­ꞌatoiat en. Yt karãpe i yt woro­kyꞌe i raꞌyn e. Karãpe iraniaꞌin teꞌe­ra­ꞌa­kasa esaika hap kapiat hawyi teꞌe­roꞌe — Yt topiit kaipyi i Pauru hesaika hap iꞌatuꞌe maꞌato Tupana imoesaika. Miꞌi pote epiit yt hesaika i hap kaipyi uimõ­typot sese hap topy­huꞌat e Tupana uhepe.
47,12,10,— Pyno atiky­ꞌesat eꞌe hap Tupana are. Atikyꞌe emiky­ꞌesat ewy. Waku kahato uipiit perup hap sio emõtypot hap topy­huꞌat miꞌi kaipyi. Taꞌi waku Tupana uhesaika hap yt tut i uipiit kaipyi. Miꞌi pote yt aremohey kuap i uipiit esaika hap ete. Miꞌi hawyi aru poꞌog hesaika saꞌa­wy­ꞌiwuat kai rakano areĩneꞌen katu­pono Esaꞌyru emipo­ꞌoro Urupo­rekuat nuat yn uimoe­saika tesaika sese hap wywo. Poꞌog poꞌog uhesaika saꞌa­wy­ꞌiwuat kai are Tupana pe. Miꞌi hawyi koitywy uipiit yt uhesaika i hap uimo­wepit kahato kat pote miꞌi pytkai poꞌog uhesaika saꞌa­wy­ꞌiwuat kai. Yt uipiit kaipyi i uhesaika hap maꞌato Aika­ꞌiwat esaika hap kaipyi uhesaika. Karãpe putꞌokꞌe miitꞌin miat uimohit hap iꞌewyte uhatek hap putꞌokꞌe turan poꞌog uimo­wepit hap atipuẽti. Karãpe yt imohey i haria uhatyꞌi hatyꞌi iꞌewyte karãpe yt kat i ikahu uhete Iesui mohey hano areĩneꞌen mote iꞌewyte miꞌi hap eꞌat pe uiwe­saika kahato te yt uhesaika hin i pytkai katu­pono uimoe­saika kahato miꞌi hap eꞌat pe Aika­ꞌiwat Iesui tesaika hap wywo. Miꞌi pote uiwepit kahato.
47,12,11,Uiwy­riaꞌin tawa Kurintiu piaria yt uimõ­typot hin i Tupana miky­ꞌesat ewy kat pote saꞌa­wyꞌi Tupana uiꞌairo tehay wakuat moherep ehepiat hamo. Iesui potpo­ꞌo­roria 12 ok takaria ewywuat sese areĩneꞌen. Miꞌiria wakuat sese ewywuat areĩneꞌen Iesui potpo­ꞌoro wo. Uito wakuat miꞌiria ewywuat are. Yt uiweꞌeg hin i areꞌe mio tã are maꞌato uimohit pote mio tã are.
47,12,12,Saꞌa­wyꞌi areĩneꞌen eipy­ꞌa­setpiat turan Tupana timo­herep kahato uipiit pyi tesaika hap. Toiky­ꞌesat kahato eipe eweikuap uito imipo­ꞌoro sese hap tehay sese moherep hamuat. Miꞌi pote tutunug kahato uipiit pyi yt miitꞌin mikuap koꞌi e. Ehehamo toimo­herep kahato kat koꞌi kat koꞌi sepap Tupana yn inug kuap hap koꞌi miitꞌin mowa­nẽtup kahato hamo waku nug hap koꞌi ete. Miꞌi koꞌi kapiat eweiꞌa­kasa hawyi eweiꞌe — Pauru ti Tupana mipo­ꞌoro ahowawiat aimuꞌe tehay wakuat etiat hamo eweiꞌe eiwo­ꞌope. Karãpe eweiꞌa­kasa yt uhesaika hap kape i hawyi eweiꞌe uhepiat pe — Pywo ti rat Pauru Tupana mipo­ꞌoro sese katu­pono toimo­herep Pauru piit pyi yt hesaika i pytkai eweiꞌe.
47,12,13,Uiwy­riaꞌin tawa Kurintiu piaria woro­ho­ꞌo­kyꞌe kahato eipe aikotã atiꞌa­tu­kyꞌe iraniaꞌin Iesui mohey haria aikope aikope gupteꞌen haria hap ewy woro­ho­ꞌo­po­wyro eipe. Yt uwe i poꞌog eiwo­ꞌo­ꞌe­wy­ꞌewy. Maꞌato iraniaꞌin tum ehepe taꞌa­tumiium koꞌi. Saꞌa­wyꞌi ewetum kat koꞌi kat koꞌi maꞌato wãiꞌare neꞌi. Yt areĩneꞌen neran i eiꞌokpe tote. Uhekat kaipyi arenuk hawyi eimõ­py­ꞌahak hano areĩneꞌen. Pyno yt uiwepyi i waure wo o eweikup­teꞌen uhepiat eimõ­py­ꞌahak hap kai.
47,12,14,Pyno areto i raꞌyn ehowawi ehepiok hamo. Saꞌa­wyꞌi areto typuo raꞌyn koran wuat areto hawyi myeꞌym mo raꞌyn areto. Maꞌato putꞌok­ꞌare eipy­ꞌa­setpe turan yt atiky­ꞌesat i areĩneꞌen eiꞌokpe tote. arenuk uhekat kaipyi aikotã saꞌa­wyꞌi areꞌe hap ewy. Eweikuap kat pote pyno ahenoi. Yt atiky­ꞌesat hin i eheka­reꞌen koꞌi. Maꞌato woro­ho­ꞌo­ky­ꞌesat eipe aikotã uhaꞌy­ruꞌin uhaki­ꞌytꞌin hap ewy. Aikotã yt naku i wahẽtup ahaꞌy­ruꞌin ahaki­ꞌytꞌin me miꞌi kareꞌen koꞌi. Miꞌi hap ewy yt ahẽtup i ehepe. Waku poꞌog eiꞌy­wotꞌin iꞌewyte tutum kareꞌen koꞌi hap ewy.
47,12,15,Woro­ho­ꞌo­kyꞌe kahato eipe aikotã uhaꞌy­ruꞌin uhaki­ꞌytꞌin sese ewy woro­ho­ꞌo­kyꞌe. Aikotã eiꞌywot ewy areĩneꞌen pãi are. Taꞌi uimiꞌat uiko kaipyi uimie­reko kaipyi woro­ho­ꞌopoi hap ewy atunug itote. Taꞌi areĩneꞌen eipy­ꞌa­setpe eimuꞌe Iesui etiat haype yt kat saꞌup i ete woro­ho­ꞌo­muꞌe katu­pono eiꞌywot ewy areĩneꞌen. Uipoi ro yt areꞌe hin i katu­pono aikotã aiꞌy­wotꞌin yt karãpe i — Eweium no saꞌup uhepe hawyi woro­ho­ꞌopoi yt iꞌatuꞌe i. Uito ti ety ewy pote atiꞌa­tu­moma yne uhekat ehepe eipo­wyro hamo woro­ho­ꞌo­kyꞌe kahato haype. Maꞌato miꞌi pytkai yt uikyꞌe hin i eipe. Poꞌog poꞌog neꞌi yi kape uikyꞌe hap woro­kyꞌe poꞌog poꞌog pytkai are. Maꞌato miꞌi pytkai poꞌog poꞌog atum aru ehepe uimẽ­pytꞌin eipe pote.
47,12,16,Yt areĩneꞌen neran hin i eiꞌokpe tote iꞌewyte yt areĩneꞌen neran i eheka­reꞌen kaipyi neꞌi. Iraniaꞌin eipy­ꞌa­set­piaria teꞌe­roꞌe uhepiat — Pauru yt sẽtup sẽtup e hat hin i iꞌatuꞌe. Maꞌato eiweꞌeg wo o katu­pono eimaꞌat kuap kahato. Towese hap wywo wyti einug teropat haria wo hawyi ehekat yne totat towano iꞌatuꞌe ehepe uhewa­nĩ­kaptia.
47,12,17,Mio tã iꞌatuꞌe iꞌatueso kahato neꞌi uhepiat pe. Karania wo uhemiit atipo­ꞌoro ehowawi yt wẽtup mo i eimaꞌat eheka­reꞌen kyꞌewi are. Mio tã e haria pe yt karãpe i atipo­ꞌoro wẽtup ok uhemiit eheka­reꞌen ẽtup hamo.
47,12,18,Saꞌa­wyꞌi atipo­ꞌoro mehĩ Titu ehowawi wẽtup ok imohey hat wywo. Miꞌi hawyi tuwat raꞌyn eikyꞌe haype. Yt karãpe i mehĩ Titu ehekat toiky­ꞌesat. Katu­pono mehĩ Titu hawyi uito urutu­kup­teꞌen wẽtup miit ewy yn urutu­kup­teꞌen wẽtup wanẽtup hap yn uruto. Uito woro­ho­ꞌo­kyꞌe iꞌewyte mehĩ Titu eikyꞌe aikotã woro­ho­ꞌo­kyꞌe hap ewy te eikyꞌe. Uhaipepiat sese miꞌi. Uheko ewy te iꞌewyte miꞌi yt karãpe i eimaꞌat.
47,12,19,Yt karãpe i eipy­ꞌa­setpe urutu­kup­teꞌen turan paaꞌu­ru­toꞌe — Wati­ꞌa­tu­maꞌat miꞌiria yt urutoꞌe i. Yt urueso i rat iꞌewyte Tupana tikuap yt urueso i hap. Iꞌewyte Aika­ꞌiwat Iesui tikuap yt urueso i hap. Katu­pono yne uruminug koꞌi eimoe­saika imohey hap etiat hamo. Miꞌi pote yt urueso i.
47,12,20,Pyno areto i raꞌyn wyti ehowawi aikotã itotiat hap kuap hamo. Arekenꞌẽ kahato putꞌok­ꞌuiꞌe turan eiwu­ꞌuka hap pupi. Yt woro­ho­ꞌo­puẽti teran i yt eiwo­ꞌo­wese i turan neꞌi. Maꞌato woro­ho­ꞌo­puẽti eiwo­ꞌoehay ewãi ewãi turan neꞌi pote arekenꞌẽ kahato areĩneꞌen eiꞌa­piheg hano neꞌi tet pupi. Yt naku i woro­ho­ꞌo­puẽti eiwo­ꞌoe­ha­ꞌy­wywi ehekat koꞌi etiat turan neꞌi. Iꞌewyte eiwo­ꞌope eimo­py­ꞌahak turan neꞌi yt naku i woro­ho­ꞌo­puẽti yt eiwo­ꞌo­wesat i eiwo­ꞌope turan neꞌi. Iꞌewyte yt naku i eiwo­ꞌoewa pe eiwo­ꞌo­wese maꞌato eiwo­ꞌo­ꞌokpe wo ehehay saꞌag hap ete turan neꞌi woro­ho­ꞌo­puẽti hap. Yt naku i woro­ho­ꞌo­puẽti eiwo­ꞌo­weu­kaꞌi turan neꞌi. Iꞌewyte eiwo­ꞌo­hoiro hoiro turan neꞌi. Arekenꞌẽ wuꞌuka hap etiat — Uito poꞌog eikai eiꞌe turan neꞌi.
47,12,21,Uiwy­riaꞌin arekenꞌẽ te wyti uiwa­nẽtup hawe aikotã aru eweikup­teꞌen areto turan hap pupi. Yt woro­ho­ꞌo­puẽti teran i ehewaire waire turan neꞌi. Miꞌi tã ewetunug putꞌok­ꞌare turan neꞌi pote aremõti sese Tupana ehamo. — Tupana yt areto teran i. Yt atiꞌa­tu­puẽti teran i tawa Kurintiu piaria Esaꞌyru mohey haria iꞌatue­waire waire turan neꞌi katu­pono uimõti te hap sese topy­huꞌat. Miꞌi hawyi arewak uiwy sese ikuꞌuro hap ewy. Tupana atiky­ꞌesat taꞌa­tu­ꞌatoiat yne toꞌopiit kyꞌesat hap koꞌi yt naku i hap koꞌi. Tupana yt atiky­ꞌesat i areto emohey haria Kurintiu piaria kape uimohit hap yn itote turan uimõti te hap yn pote are Tupana pe.Uito ti Pauru are.
47,13,1,Uiwy­riaꞌin tawa Kurintiu piaria areto i raꞌyn ehowawi ehepiok hamo. Saꞌa­wyꞌi areto typuo raꞌyn koran wuat areto hawyi myeꞌym mo raꞌyn areto. Saꞌa­wyꞌi Tupana toꞌe miwan me — Yt naku i eiwe­mohit wẽtup ok okpe wo. Miꞌi ti minug yt naku i eweiꞌe eiwo­ꞌope yt eweikuap i te sio tutunug pywo sio yt hap yt eiweikuap i te pytkai e. Yt eweimohey teiꞌo meremo wẽtup ok yn taꞌa­kasa wẽtup ok minug saꞌag kapiat hat e. Maꞌato myeꞌym ok teꞌe­ra­ꞌa­kasa wẽtup ok minug saꞌag kapiat hawyi waku eweikaykay saꞌa­wyꞌi wẽtup ok. Miꞌi hawyi waku wẽtup ok eweikaykay. Miꞌi hawyi wẽtup i raꞌyn eweikaykay miꞌiria henoi hamo. Miꞌi hawyi taꞌa­tu­henoi teꞌe­ra­ꞌa­kasa hap iꞌewyte taꞌa­tukuap kahato pywo hap toꞌo­ꞌe­wy­ꞌewy taꞌa­tu­henoi pote waku eweimohey. Maꞌato yt toꞌo­ꞌe­wy­ꞌewy i taꞌa­tu­henoi pote yt naku i eweimohey e. Maꞌato yt eweipuẽti myeꞌym ok pote waku eweimohey typy ok toꞌoehay ewy taꞌa­tu­henoi pote e Tupana miwan me saꞌa­wy­ꞌite.
47,13,2,Saꞌa­wyꞌi akasa haria henoi uhepe iminug saꞌag koꞌi areĩneꞌen eipy­ꞌa­setpe turan. Miꞌi hawyi araꞌaipok hawyi taꞌa­tu­henoi i raꞌyn uhepe. Miꞌi hawyi taꞌa­tu­henoi uhepe typuo raꞌyn. Meiũran aru araꞌaipok i raꞌyn ehowawi miꞌi hawyi taꞌa­tu­henoi uhepe myeꞌym mo raꞌyn iminug saꞌag taꞌa­tu­henoi toꞌo­ꞌe­wy­ꞌewy miꞌi hawyi atimohey raꞌyn. Miꞌi hawyi woro­ho­ꞌo­ꞌa­piheg naꞌyn. Saꞌa­wyꞌi eiweꞌeg wo o are. Miꞌi hawyi araꞌaipok hawyi areꞌe i — Eweiꞌatoiat ro eiminug saꞌag koꞌi koitywy. Woro­ho­ꞌo­ꞌa­piheg aru yt eweitoiat i pote are ehepe. Koitywy myeꞌym mo raꞌyn woro­ho­ꞌoewãi. Yt areĩneꞌen i eipy­ꞌa­setpe wen maꞌato eiweꞌeg wo o woro­ho­ꞌo­ꞌa­piheg aru. Yt uipohep hin i eiꞌa­piheg hap ete haty eweiꞌe pytkai. Toĩneꞌen eipy­ꞌa­setpe — Yt uruikuap i Pauru sio Aipo­typot mipo­ꞌoro sio yt watikuap i sio Iesui wẽ pyi sio yt. Eiweꞌeg wo o katu­pono Aipo­typot wẽ wo kahato areĩneꞌen hesaika kahato. Aika­ꞌiwat eiꞌa­piheg kuap. Taꞌi eiꞌa­piheg haty wo uhehay kaipyi areꞌe hawyi.
47,13,4,Taꞌa­tu­ꞌauka Aika­ꞌiwat turan yt kat i toꞌe paaꞌe neꞌi. Yt toimo­herep hin i tesaika hap. Yt toiꞌa­tu­poepyk hin i. Yt kat i hesaika hap ikuꞌuro turan maꞌato Tupana timoieĩ­neꞌen i tesaika wo. Koitywy Tupana esaika hap yne eiam topy­huꞌat. Saꞌa­wyꞌi urutu­kup­teꞌen eipy­ꞌa­setpe turan aikotã Aika­ꞌiwat ikuꞌuro turan yt hesaika hin i turanuat ewy wato­py­huꞌat. Maꞌato meiũran uruta­ꞌaipok ewawi hesaika rakaria ewy urutu­kup­teꞌen maꞌato Tupana esaika hap urupiit pe. Eiweꞌeg wo o Tupana eiꞌa­piheg kuap kahato.
47,13,5,Waku eweiꞌe eipyꞌa pe sio — Uito Tupana Saꞌyru mohey hat sese sio yt waku eweiꞌe. Waku watikuap kahato aipyꞌa pe sio Tupana saꞌy­ruꞌin sese uito sio iꞌewyte sio Tupana saki­ꞌytꞌin sese uito sio yt hap. Maꞌato yt eweikuap i te pote eiweꞌeg wo o. Yt naku i wato­py­huꞌat piku piku koꞌi ewy neꞌi yt iꞌywot wekuap takaria i ewywuaria wo neꞌi. — Uruikuap kahato Tupana Uruꞌywot sese hap. Uruikuap Iesui mohey haria sese uruto hap.
47,13,6,Atiky­ꞌesat kahato eweikuap uruto Tupana Saꞌyru mipo­ꞌoro koꞌi sese hap. — Yt heso rakaria i waku eweiꞌe kuap uruetiat.
47,13,7,Tupana are — Etihep to tawa Kurintiu piaria iꞌatueko saꞌag myi iꞌatu­minug saꞌag po pyi are. Yt urutuwat teran i iꞌatue­wawi epiat iꞌatu­ꞌa­piheg hap nug uruepiat hamo are. Yt uruimo­herep teran i esaika hap iꞌatu­ꞌa­piheg hamo neꞌi. Iraniaꞌin itote yt urumohey i emipo­ꞌoro uruto hap. Etunug miꞌiria taꞌa­tu­mohey uruto emipo­ꞌoro sese iꞌatuꞌe hamo. Yt naku i uruiꞌa­tu­ꞌa­piheg miꞌiria esaika wo are Tupana pe mesuwe.
47,13,8,Uruto Tupana miꞌairo sese tehay pywo piat moherep ehepiat hamo. Yt uheso i rat. Pywo rat uruꞌe hap. Maꞌato — Yt pywo rakat i rat eweiꞌe pote yt eweimohit kuap i urumienoi kat pote Tupana mipo­ꞌoro koꞌi sese uruto. Poꞌog waku eweiꞌe — Pywo kahato eiꞌe hap waku eweiꞌe. Pywo eweiꞌe hawyi poꞌog esaika hap topy­huꞌat katu­pono pywo e haria sok wo watu­kup­teꞌen.
47,13,9,Uruiky­ꞌesat kahato eweikup­teꞌen waku rakaria Tupana ewywuaria wo hap. Urumo­wepit kahato karãpe eweikup­teꞌen hesaika kahato rakaria wo imohey hap ete. Miꞌi hawyi poꞌog urunãpin haria ewy. Miꞌi hap eꞌat pe urumo­wepit kahato.
47,13,10,Atiky­ꞌesat kahato ehehãite imohey hap ete putꞌok­ꞌuiꞌe turan. Hãpyk Tupana eko ewy hap atiky­ꞌesat. Miꞌi pote woro­ho­ꞌo­nãpin miwan me yt areĩneꞌen i te eipy­ꞌa­setpiat turan. Poꞌog waku uiwa­nẽtup hawe woro­ho­ꞌo­nãpin miwan me aiwo­ꞌo­ꞌewa piat hap kai. Kat pote atiꞌairo kuap uiꞌe hap. Miꞌi hawyi yt kat i uhehay uimiwan me eimohit hap. Yt karãpe i woro­ho­ꞌo­mohit teran eipe. Woro­ho­ꞌo­motag yn neran Aika­ꞌiwat mohey hap ete. Katu­pono saꞌa­wyꞌi Tupana tum uhepe tesaika hap tomohey haria nãpin uhepiat hamo iꞌatu­moe­saika imoheg hap etiat hamo.
47,13,11,Uiwy­riaꞌin uheka­tu­wyria kuekatu atipo­ꞌoro ehowawi. Toran naꞌyn uimiwan mesuwe. Waku pe eweikup­teꞌen. Yt kat i iꞌaparap ehepiat hap eheĩneꞌen hap ete hap wywo eweikup­teꞌen. Wẽtup ok miit ewywuat eweikup­teꞌen imohey hap ete. Eiwo­ꞌo­mo­wepit ro eiwo­ꞌo­po­wyro hap ete woꞌo­wese hap ete. Miꞌi ewy ewetunug pote eiwepit kahato katu­pono Tupana wuatꞌi kyꞌe hat toĩneꞌen eipy­ꞌa­setpe eimo­wepit sese hamo.
47,13,12,— Pyno eiwe­hytꞌok to mehĩꞌin manaꞌin eweiꞌe o imohey haria pe ewepit hap wywo. Aikotã Aika­ꞌiwat ewy yne mesu­wa­ro­tiaria Aika­ꞌiwat mohey haria ipoꞌoro kuekatu ehowawi.  — Uruka­ꞌiwat sese Iesui etiꞌa­tu­kyꞌe kahato tawa Kurintiu piaria emohey haria. Yt iꞌatue­waku hap kaipyi ereĩneꞌen egyiꞌat iꞌatuepiat rakano maꞌato iꞌatu­kyꞌe haype. Tupana are waure wo ereĩneꞌen iꞌatu­minug saꞌag kai. Etiꞌa­tu­kyꞌe miꞌiria yt kat upi i. Tupana Pãꞌãu are ewyꞌinug tawa Kurintiu piaria Esaꞌyru mohey haria wywo. Etunug miꞌiria aikotã wẽtup ok miit ewy yn ahẽtup Tupana. Waku are. Mio tã ewy yn ahẽtup Tupana pe ehepiat uiwy­riaꞌin Iesui mohey haria tawa Kurintiu piaria etiat.Toran naꞌyn uiꞌe hap miwan miat. Uito ti Tupana mipo­ꞌoro sese Pauru. -
48,1,1,"Tawa Kurata Piaria Nãpin Hap Pauru MienoiUito ti meiũ Pauru Tupana Mipo­ꞌoro wuatꞌi miitꞌin muꞌe hamuat ti uito are. Aipo­typot Iesui mipo­ꞌoro sese uito are. Iꞌewyte Aiꞌywot Tupana mihymut guꞌuro pywiat Iesui mipo­ꞌoro uito are. Yt karãpe i miitꞌin mesu­wa­ro­tiaria uiꞌairo Tupana mipo­ꞌoro Aipo­rekuat nuat ehay moherep hamo. Yt miitꞌin miꞌairo hin i uito. Iꞌewyte yt Iesui potpo­ꞌo­roria miꞌairo hin i uito maꞌato Tupana mipo­ꞌoro uito are. Miꞌi tupono mesup atipo­ꞌoro uimiwan uheywytꞌin Iesui mohey haria tawa Karata piaria kape. Maꞌato yt uito yn i maꞌato torania meiũpiaria Iesui mohey haria ipoꞌoro mesuwat taꞌa­tue­kue­katu ehowawi uruwy­riaꞌin are. Series, "
48,1,3,Koitywy mio tã areꞌe Tupana pe ehepiat — Uiꞌywot pyno koitywy etiꞌa­tu­po­wyro ro tawa Karata piaria Esaꞌyru mohey haria are. Atiky­ꞌesat kahato miꞌiria egyiꞌat hap ok tã sese kuap haria hap atiky­ꞌesat are. Atiky­ꞌesat etimo­herep iꞌatuepe aikotã iwato hap iꞌatu­kyꞌe hap epiat hap atiky­ꞌesat etimo­herep itotiaria pe ahẽtup. Tupana are etiꞌa­tunug itotiaria yt wanẽtup koꞌi koꞌi haria wo i are maꞌato woꞌo­wese kahato rakaria wo etiꞌa­tunug miꞌiria are. Miꞌi tã are yn ahẽtup mesuwe Aiꞌywot Tupana pe iꞌewyte Aipo­typot Iesui pe ehepiat uiwy­riaꞌin.
48,1,4,Iesui tiky­ꞌesat kahato ti miitꞌin ehakye­raꞌat hap. Toiky­ꞌesat kahato iꞌatu­minug saꞌag kaipywiat teꞌe­ra­ꞌaipok hap. Miꞌi hamo tuweium ariaꞌyp posak ete Toꞌywot miky­ꞌesat ewy. Miꞌi hamo Tupana tum Tosa­ꞌyru aiꞌa­piheg hap u hamo aiminug saꞌag koꞌi hep hamo.
48,1,5,Miꞌi tupono mesup — Waku kahato En Tupana watoꞌe at kaꞌap mesup te mũki­ꞌite wuatꞌi eꞌat pe. Woro­mõ­typot kahato En Tupana waku watoꞌe mesup are.
48,1,6,Taꞌi arewa­nẽtup kahato eiminug saꞌag koꞌi kape. Kat hamo ten eweiꞌatoiat wakuap sehay Aika­ꞌiwat Iesui kaipywiat hegyiꞌat kahato hap. Pywo apo eipohep taꞌyn Aipo­typot aikyꞌe hat mohey hap ete wẽtup sehay saꞌag kyꞌewi — Toꞌiro watu­we­ha­kye­raꞌat aiminug waku hap saꞌup upi eweiꞌe apo. Taꞌi miꞌi e hap yt naku i watoꞌe katu­pono Iesui upi yn aheha­kye­raꞌat kuap are. Maꞌato eipe wẽtup sehay upi raꞌyn eweiwat yt sehay wakuat Iesui mienoi upi hin i sehay upi eweiwat are. Yt naku i pãi are. — Taꞌi poꞌog ipakup sehay aimi­mohey kahu eweiꞌe. Hẽ eweiꞌe neꞌi ti mesup eiwo­ꞌope maꞌato yt hin i. Iesui mimo­herep yn ni sehay pakup sese toĩneꞌen are. Wẽtup yn ni toĩneꞌen sehay pakup sehay pywuat are mekewat saꞌa­wy­ꞌiwuat pywiat sese uimienoi ehowawiat hap yn sehay pakup Tupana wẽ pywiat. Miꞌi yn sehay pywuat sese aheha­kye­raꞌat kuap hap sehay are. Ipakup sehay iꞌatuꞌe iraniaꞌin ehepe maꞌato heso rakaria sok miꞌiria are. Taꞌi Iesui ehay peroꞌok teran wẽtup sehay nem nakat kape teran neꞌi miꞌiria are. Yt Aipo­typot Iesui ete hin i iꞌatu­mienoi maꞌato iꞌatueko koꞌi nug hap ete yn iꞌatuehay.
48,1,8,Haꞌa­wyte Iesui etiat yn mekewat pywuat sese sehay etiat yn uruhenoi ehepe. Ahenoi ehepe miꞌi ti sehay pakup wakuap sese rakat are. Yt naku i watoiat Iesui etiat aimuꞌe hap wẽtup sehay kapiat hamo are. Uito iꞌewyte maꞌato mesup ahenoi wẽtup sehay yt saꞌa­wy­ꞌiwuat uimienoi yt ewy i pote waku Tupana uipo­ꞌoro aria kape neꞌi are. Iꞌewyte sio Wẽtup Ok putꞌokꞌe atipy kaipyi — Uito Tupana mipo­ꞌoro e hat pytkai wẽtup sehay toimo­herep yt Iesui mienoi yt saꞌa­wy­ꞌiwuat urumienoi ewywuat i pote — Tupana epoꞌoro aria kape waku eweiꞌe mekewat atipy piat uito e haria pe are. Katu­pono meiũran ti aru mesuwat yi tote tõꞌẽ atipy kaipywiat Tupana ehay moherep haria ewywuat koꞌi maꞌato yt Iesui e hap yt ewywuat i moherep haria. Miꞌi haria pe waku watoꞌe — Tupana yt mikyꞌesat ewy i eimiꞌenoi waku eweꞌeg wo katupono Tupana miꞌapihag wo aru ereineꞌen yt Iesui e hap ewywuat etimoherep pote waku watoꞌe miꞌiria pe. Yt naku i Tupana eipo­ꞌoro aria kape waku watoꞌe wẽtup sehay wywuat õꞌẽ haria pe yt Iesui e hap ewywuat i haria pe. Pyno wyti waku Iesui ehay etiat aiwo­ꞌo­muꞌe hap yn poꞌog waku uiwy­riaꞌin iꞌatueso atueso hap koꞌi kai are. Pyno areꞌe i miꞌi hap ehepe uwe uwe wẽtup sehay neꞌi imoherep yt Iesui mienoi wakuat ewywuat i waku miꞌi hat Tupana tipo­ꞌoro aria wato kape sese watoꞌe. Waku miꞌi miit topy­huꞌat Tupana mikuasa wuatꞌi eꞌat pianuat are.
48,1,10,Taꞌi yt taꞌa­tu­ky­ꞌesat i ahehay Iesui etiat pytkai waku miꞌi etiat yn wahenoi poꞌog are. Waku ti Tupana mowepit hap yn watunug are. Miꞌi hap yn uito poꞌog atiky­ꞌesat are. Yt miitꞌin mowepit hap i ti atunug neran. Waku ti Tupana kaipywiat — En waku e hap poꞌog waku miitꞌin kaipywiat — Waku en e hap kai are. Maꞌato uito atunug miitꞌin wo mowepit hap yn mote ti rẽ iraniaꞌin yt karãmuo i uhatyꞌi hatyꞌi. Pyno iraniaꞌin uhatyꞌi hatyꞌi pytkai uito ti Aipo­typot sese mowepit reran kahato hat uito are. Yt atimo­wepit teran i miitꞌin Tupana e hap wywo. Poꞌog waku atimo­wepit Tupana are. Maꞌato miitꞌin miky­ꞌesat ewywuat neꞌi ahenoi pote Aika­ꞌiwat miky­ꞌesat ewy yt ahenoi kuap i are. — Urumuꞌe ro urumi­ky­ꞌesat ewy e haria mowepit haria wo watu­kup­teꞌen pote yt Iesui eropat haria wo hin i watu­kup­teꞌen katu­pono yt wahenoi kuap i imiky­ꞌesat wy.
48,1,11,Pyno ti atimoheg neran uhehay eiwa­nẽtup hawe uiwy­riaꞌin. Pywo ti mekewat sehay wakuat sese uimienoi saꞌa­wy­ꞌiwuat ehowawiat miꞌi sehay yt miitꞌin wanẽtup hap kaipywiat i uimi­mo­herep ehepiat are. Taꞌi yt miitꞌin miium uhepiat i ti yt miitꞌin mienoi uhepiat i iꞌewyte yt miitꞌin mimo­herep uhepiat i maꞌato mekewat Aipo­typot Iesui mimo­herep uhepiat ahenoi are. Yt atikuap hin turan i Iesui tomo­herep tehay wakuap sese uhepe towẽ pyi sese uimuꞌe are.
48,1,13,Taꞌi eweikuap aikotã saꞌa­wyꞌi yt atikuap hin i Iesui etiat. Eweikuap kahato uito aikotã wẽtup seko upiat myhuꞌat hat kahato areĩneꞌen saꞌa­wyꞌi mesu­wa­rote. Miꞌi Iuteu ywania eko wo uhowapy raꞌyn nyti miꞌi turan. Saꞌa­wyꞌi te Iuteuria kaipyi atikuap Tupana ehay. Taꞌi saꞌa­wyꞌi uito Tupana emiitꞌin sese Iesui mohey haria moma teran hano areĩneꞌen. Taꞌi eweikuap aikotã saꞌa­wyꞌi Iesui potmu­ꞌeria satyꞌi satyꞌi hat areĩneꞌen saꞌag poꞌog tora­niaꞌin kai hap eweikuap taꞌyn. Yt nakuat i kahato uito. Saꞌa­wyꞌi Iesui mohey haria atuꞌuka hat uito areĩneꞌen are. Atiꞌa­tu­ꞌuka saꞌag miꞌiria uito are. Saꞌa­wyꞌi uiwe­motag hamo te poꞌog iraniaꞌin uiꞌy­wania kai Iuteuria eko hit koꞌi yne yne atiꞌa­tu­ky­ꞌesat iꞌewyte atiꞌa­tunug yne uito. Uiwe­motag tuwyria apyꞌi aremoe­hapap urueꞌa­se­ꞌiꞌin eko ete yne eꞌat pe. Haty wo atiꞌa­tunug yne yne urueko koꞌi poꞌog poꞌog torania kai. Maꞌato wẽtup eꞌat pe Tupana tomi­ky­ꞌesat ewy uiꞌairo temiit no hawyi uikyꞌe kahato tuwe­kaipyi tuwe­wawi. Yt kat i atunug wakuat pytkai i uiꞌairo maꞌato uikyꞌe haype. Uikyꞌe tewa­nĩkap muat uheĩneꞌen pytkai uiꞌairo topot­po­ꞌoro wo. Miꞌi hawyi toꞌe uhepe — Taꞌi Pauru worokuap en haꞌa­wyte ety ymyẽ piat re ereĩneꞌen turan worokuap. Miꞌi turan woro­ꞌairo uimi­po­ꞌoro wo e Tupana uhepe. Uikyꞌe yt kan hamo i uikaykay tuwe­wawi tuwepyi hap ewy are. Miꞌi hap eweikuap.
48,1,16,Miꞌi hawyi sake wẽtup eꞌat pe Tupana tuwe­mo­herep Tosa­ꞌyru sese Iesui uhowawi uipyꞌa pe. Atikuap Haꞌyru hawyi toꞌe uhepe — Pauru woro­ꞌairo en uhehay enoi miitꞌin yt Iuteu ywania piat hamo i e uhepe. Miꞌi hawyi yt uwe pe i — Uimuꞌe ro are. Katu­pono saꞌa­wyꞌi Tupana yn uimuꞌe hat toĩneꞌen. Yt wẽtup ok miit pe i are — Waku apo areĩneꞌen ehay sytpok hamo yt are hin i. Yt uwe pe i mio tã are. Iꞌewyte Iesui eꞌyiannote wuaria motpo­ꞌoria yt uimuꞌe hin i katu­pono yt areto i tawa Ieru­sarẽi kape. Maꞌato Iesui tuwe­mo­herep uhowawi hawyi mekewat eꞌat pe ti areto pya kahato uiweran hap kape mekewat yi wato yahig Arapia e hap kape areto. Ikaipyi ti araꞌaipok tawa Tamaku kape i raꞌyn.
48,1,18,Miꞌi tote ti areĩneꞌen motꞌi myeꞌym iꞌaman motpe areĩneꞌen tawa Tamaku piaria pyꞌa­setpe. Miꞌi hawyi areto tawa wato Ieru­sarẽi kape Iesui potmuꞌe Peteru kapiat uiꞌa­kasa hamo. Itote areĩneꞌen 15 eꞌat iwywo ikuap hamo.
48,1,19,Miꞌi tote ti Aika­ꞌiwat Iesui ywyt sese wẽtup ok araꞌa­kasa Tiaku e hap het rakat. Maꞌato miꞌi hawyi yt uwe i atiꞌa­tukuap itote Iesui potpo­ꞌo­roria torania. Peteru hawyi Tiaku atikuap hawyi miꞌiria yatype areꞌi­neꞌen 15 eꞌat hawyi areto e tawa Ieru­sarẽi pyi.
48,1,20,Uiwyiaꞌin miꞌiria ti yt uimuꞌe haria i are. Yt uheso hin i maꞌato ahenoi ehepe Tupana ehamo areꞌe — Tupana yn uiꞌairo topot­po­ꞌoro wo. Yt Iesui potmu­ꞌeria miꞌairo i uito are. Yt uikuap hin i miꞌiria saꞌa­wyꞌi.
48,1,21,Areĩneꞌen tawa Ieru­sarẽi piat hawyi areto yi Siria kape hawyi yi Sirisia kape.
48,1,22,Miꞌi turan mekewat eꞌat pe yi Iuteu piaria tama Ieru­sarẽi piaria Iesui mohey haria yt uikuap hin i katu­pono yt karãpe i uhewyry iꞌatue­wawi. Miꞌi pote uhowa ete yt uikuap hin i. Maꞌato itotiaria uikuap uhehay ete yn. Miꞌi hawyi teꞌe­roꞌe toꞌope itote — Taꞌi koitywy ti saꞌa­wy­ꞌiwuat aiꞌa­tu­sa­tyꞌi satyꞌi hat raꞌyn meiũ Aika­ꞌiwat Iesui powyro hamo raꞌyn topy­huꞌat iꞌatuꞌe toꞌope uhepiat pe. Pyno ti koitywy yt aimoma teran hin i raꞌyn katu­pono topot­muꞌe kahato raꞌyn Iesui mohey hap ete iꞌatuꞌe toꞌope uhepiat pe.
48,1,24,Miꞌi hawyi ti miꞌiria teꞌe­ru­wehum kahato raꞌyn Tupana ete — Waku kahato ti En Tupana iꞌatuꞌe itote uhepiat pe Tupana pe Iesui mohey haria yi Iuteu piaria mekewat tawa Ieru­sarẽi piaria teꞌe­roꞌe.
48,2,1,Miꞌi hawyi yi Siria yi Sirisia pe areĩneꞌen motꞌi kahato. 14 iꞌaman mot hap ewy 14 anu hap ewy areĩneꞌen itote hawyi areto i tawa wato Ieru­sarẽi kape. Uiwy Panãpe wywo areto iꞌewyte atioto uiwy uhyt Titu uiwywo. Areto turan Tupana toꞌe uhepe — Pauru atiky­ꞌesat ereto tawa Ieru­sarẽi kape mesup e uhepe pote areto i e hap ewy. Putꞌok­ꞌare raꞌyn itote hawyi areto raꞌyn Iesui potmu­ꞌeria yianmiaria kape hawyi miꞌiria pe ahenoi henoi kat e hap kat e hap ahenoi yne sehay wakuat Iesui etiat Tupana ehay kat e kat e hap koꞌi ahenoi mesuwat yi tote iraniaꞌin me yt uruꞌy­wania i pe uiꞌe hap atimo­herep yne yne uhehay wakuat areꞌe itote. Iesui mohey haria akagnia puo yn maꞌato migꞌi wo pyi ahenoi katu­pono taꞌa­tukuap teran sio pywo uhehay sio wẽtup sehay ahenoi iraniaꞌin me sio Iesui etiat. Iꞌatuehay ewywuat ahenoi hap sio yt taꞌa­tukuap teran itote tawa Ieru­sarẽi piaria. Katu­pono uikuap hamo yn ahenoi wakuat sio yt hap moherep hamo. Aikotã ahenoi sehay wakuat yt Iuteuria i piat hap ewywuat e hap ahenoi itote iꞌatuepe. Taꞌa­tu­ky­ꞌesat kahato uimienoi pywo kahato iꞌatu­mienoi Iesui etiat hap taꞌa­tu­ky­ꞌesat. Ahenoi yne hawyi — Waku kahato ehenoi miitꞌin me Pauru iꞌatuꞌe aikotã miit ihyha rakat teput kuap kahato rakat ewywuat en iꞌatuꞌe uhepe. Uiwy­riaꞌin are miꞌi hap ewy atiky­ꞌesat Aipo­typot Iesui toꞌe uhepe aru — Waku rakat ewy ereput Pauru e hap atiky­ꞌesat kahato. Yt naku i toꞌe uhepe — Yt kan hamo i emienoi miitꞌin me Pauru toꞌe hap yt atiky­ꞌesat hin i are.
48,2,3,"Mekewat eꞌat pe ahenoi uiꞌe hap iraniaꞌin miat hap eꞌat pe uiwy mehĩ Titu toĩneꞌen uiwywo itote Iesui potmu­ꞌeria 12 ok takaria pyꞌa­setpe. Wẽtup ywania Titu toĩneꞌen mekewat Kereku ywania yt Iuteu ywania i maꞌato. Miꞌi ete yt kat iꞌatuꞌe hin i Iuteuria Iesui mohey haria akag koꞌi — Yt naku i en eꞌahit sokpe toĩneꞌen ne. Yt uruꞌy­wania ewy i e hap yt iꞌatuꞌe i. Yt naku i eko yt iꞌatuꞌe i. Waku uruto ewy etunug no iꞌewyte yt iꞌatuꞌe i aiwy Titu pe. Waku kahato atipuẽti itote. Maꞌato miꞌi hawyi ahenoi kahu turan putꞌok­ꞌi­ꞌa­tuꞌe itote wẽtup miitꞌin koꞌi Iesui mohey ran haria heso heso rakaria henoi haria. Miꞌi hawyi urupy­ꞌa­setpe tukup­teꞌen miꞌiria yt naku i e hap kat hanuaria neꞌi. Yt uruikuap i iꞌõꞌẽ hap miitꞌin sem itote pote. Miꞌi hawyi teꞌe­ra­haꞌat kahato Titu kape urupy­ꞌa­setpiat kape yt Iuteu ywania i hap kape. Miꞌi hawyi — Wãiꞌi­ꞌa­tuꞌe taꞌa­tu­wa­nẽtup hawe yt iꞌatueko ewywuat i urutunug itote pote. Miꞌi hawyi taꞌa­tuehay wo taꞌa­tu­ky­ꞌesat kahato urutunug taꞌa­tueko nug hap ewywuat katu­pono taꞌa­tu­ky­ꞌesat taꞌa­tuehay upiat urutu­kup­teꞌen hap wẽtup sehay saꞌag upi — Uruto poꞌog waku Tupana wanẽtup hawe iraniaꞌin ywania Iesui mohey haria kai katu­pono Iuteu eko ewywuat urueko e hap upi hap kyꞌewi. Maꞌato ti miꞌiria eko wãiꞌe hap upi yt urutuwat teran hin i pãi — Yt urueko koꞌi nug hap kaipyi hin i aimoe­waku hap urutoꞌe itote mekewat miitꞌin koꞌi pe. Iesui mohey hap kaipyi yn aimoe­waku hap tut e Tupana ahepe. Pywuat wakuat sehay Iesui kaipywiat upi yn urutuwat teran urutoꞌe iꞌatuepe. Katu­pono uruiky­ꞌesat kahato Aika­ꞌiwat Iesui minug upi aheha­kye­raꞌat hap yt kat saꞌup i rakat urutoꞌe itote. Tupana miium yn ni aimoe­waku urutoꞌe. Taꞌi yt aheko nug hap upi i Iuteu eko nug hap upi aimoe­waku Tupana urutoꞌe yn itote. Taꞌi yt urutuwat hin i Pete­ruꞌin ehay wẽtup upi. Iesui mohey haria akag koꞌi pytkai yt pywo pe i iꞌatuehay urutoꞌe eika­wiano urumi­po­wyro koꞌi eipe Karata ywania wẽtup eko nug hanuaria pote. Taꞌi mekewat eꞌat pe iꞌatu kahato miitꞌin akag koꞌi Iesui mohey haria akag koꞌi tawa wato Ieru­sarẽi miaria uruiꞌa­tu­puẽti itote miitꞌin akag koꞌi ahyt iꞌatu­mi­ꞌai­roria koꞌi. Miꞌiria aiꞌakag koꞌi iꞌatuꞌe uruepe katu­pono miꞌiria poꞌog wakuat iraniaꞌin kai iꞌatuꞌe uruepe maꞌato uiwa­nẽtup hawe Tupana yt aiꞌairo i aikahu hap upi aimikuap upi miitꞌin mikyꞌe kahato aito e hap upi yt aiꞌairo i maꞌato tuwepyi aiꞌairo tomi­ky­ꞌesat ewy. Maꞌato miꞌiria teꞌe­ru­we­mo­wato kahato itote toꞌope teꞌe­ru­wehay upi Pete­ruꞌin. Miꞌi tote areĩneꞌen Titu wywo iꞌatu­py­ꞌa­setpe wen maꞌato yt kat i urumuꞌe hat itote. Yt kat iꞌatuꞌe hin i uruepe. Miꞌi hawyi — Uruiky­ꞌesat etiꞌa­tu­muꞌe iraniaꞌin ywania urueko nug hap yt iꞌatuꞌe i uhepe uruepe. — Pyno waku wẽtup sehay ehenoi ro yt Iuteuria i pe yt iꞌatuꞌe hin i uhepe iꞌewyte Titu pe. Series, "
48,2,7,Maꞌato miꞌi tã teꞌe­roꞌe tawa Ieru­sarẽi miaria Iesui mohey haria akag koꞌi toꞌope uruetiat — Pywo waku ti uhyt Pauru topy­huꞌat Tupana miꞌairo yne iraniaꞌin ywania muꞌe hamo meimuẽwat yt Iuteu ywania i muꞌe hamuat waku iꞌatuꞌe toꞌope uhepiat pe. Maꞌato waku uhyt Peteru ti uruꞌy­wania Iuteuria ywania muꞌe hamuat topy­huꞌat Tupana miꞌairo iꞌatuꞌe toꞌope itote torania Iesui emiitꞌin akag koꞌi mekewat 12 ok takaria. Maꞌato — Waku etiꞌa­tu­muꞌe iraniaꞌin ywania aheko ewy Pauru yt iꞌatuꞌe hin i uhepe itote yt iꞌatuꞌe i pãi. Taꞌi itotiaria tikuap kahato aikotã Tupana Pãꞌãu toĩneꞌen kahato uhetiat hap iraniaꞌin ywania muꞌe Iesui etiat hap taꞌa­tukuap maꞌato iꞌewyte taꞌa­tukuap kahato aikotã Ipãꞌãu toĩneꞌen kahato Peteru kai uruꞌy­wania Iuteu ywania muꞌe Iesui etiat hamuat hap taꞌa­tukuap kahato. Miꞌi pote — Taꞌi aiꞌy­wania Iesui mohey haria muꞌe kahato hat sese Peteru iꞌatuꞌe maꞌato Pauru iꞌewyte te Tupana Pãꞌãu ipotpap kahato ipiit pyi iraniaꞌin ywania muꞌe hamo Iesui mohey haria apykok hamo iꞌatuꞌe Ieru­sarẽi miaria imohey haria akag koꞌi.
48,2,9,Itote Ieru­sarẽi me atikuap myeꞌym ok miit poꞌog Iesui mohey haria akag koꞌi myeꞌym Tupana mõtypot yat apyꞌyha ewy iheg nakaria ewywuat koꞌi miꞌiria. Wẽtup ok mekewat Iesui ywyt sese aiwy mehĩ Tiaku wẽtup ok Iesui potmuꞌe sese aiwy mehĩ Peteru wẽtup ok Iesui potmuꞌe sese aiwy mehĩ Iuwãu. Miꞌiria poꞌog miitꞌin mimõ­typot koꞌi itote atikuap. Miꞌiria tikuap kahato Tupana Pãꞌãu miꞌai­roria kahato aiwy Panãpe iꞌewyte uito hap iraniaꞌin ywania muꞌe hamuat hap yt Iuteuria muꞌe hamuat hap taꞌa­tukuap. Taꞌa­tukuap taꞌyn hawyi teꞌe­roꞌe mehĩ Panãpe pe iꞌewyte uhepe — Koitywy ti pyno uruiꞌa­tu­ꞌairo eipe wẽtup eko rakaria muꞌe hamo iꞌatuꞌe. Maꞌato aheko ewywuaria Iuteu ywania kape wemurui ãpy sokpe tek haria kape waku uruto urutuwat iꞌatu­muꞌe hamo iꞌatuꞌe uhepe iꞌewyte Panãpe pe. Miꞌi hawyi teꞌe­ru­we­ponug iꞌatupo sese koꞌi uiꞌakag note iꞌewyte uhyt Panãpe akag note miꞌi hawyi mio tã iꞌatuꞌe — Pyno Tupana etiꞌa­tu­po­ꞌoro ro Panãpe iꞌewyte Pauru wuatꞌi ywania muꞌe hamo iꞌatuꞌe. Miꞌiria ti iꞌewyte urumi­ꞌairo koꞌi wuatꞌi ywania muꞌe Esaꞌyru sese etiat hamo iꞌatuꞌe. Miꞌi hawyi waku iꞌatuꞌe uruepe teꞌe­ru­wehum haype Tiaku Peteru Iuwãu. Miꞌi hawyi teꞌe­roꞌe uruepe — Waku eweiꞌa­tu­muꞌe Iesui ehay ete wuatꞌi ywania iꞌatuꞌe katu­pono miꞌi nug kuap hap Tupana tum naꞌyn ehepe iꞌatuꞌe uruepe. Waku kahato iꞌatuꞌe. Eweiꞌa­tu­muꞌe turan yt waure­ꞌe­weiꞌe teiꞌo ihaky­ꞌeꞌi rakaria poi miꞌu wuat hap ete pyi iꞌatuꞌe uruepe. Eweiꞌa­tu­po­wyro ro meimuẽ­wuaria hatek takaria iꞌewyte eweiꞌa­tu­muꞌe miꞌiria Iesui etiat turan iꞌatuꞌe uruepe itote tawa Ieru­sarẽi me. Mio tã iꞌatuꞌe uruepe hawyi — Taꞌi uruwy­riaꞌin miꞌi hap ewy yn urutunug teran haꞌa­wy­tepyi mesup te raꞌyn urutoꞌe haty wo urupyꞌa pyi Tiaku Peteru Iuwãu me urutoꞌe ainãpin hawyi.
48,2,11,"Wẽtup eꞌat pe maꞌato aiꞌakag Peteru hewyry uruewawi tawa Atiokia kape mekewat wẽtup ywania Iesui mohey haria kapiat taꞌa­kasa hamo toto. Miꞌi tote mekewat eꞌat pe urutunug ienuk wato kahato hap. Waku kahato itote watenuk wẽtup miit ewy uruto iraniaꞌin ywania Peteru wywo waku yne. Maꞌato urutenuk turan putꞌokꞌe itote uhyt Tiaku mipo­ꞌo­roria Iuteu ywania sese tawa Ieru­sarẽi kaipywiat. Tuwe­mo­herep hawyi aiwy Peteru yt tenuk teran i poꞌog uruwywo yt Iuteuria i ywania koꞌi aito pote. Toiky­ꞌesat Tiaku mipo­ꞌoro koꞌi wywo yn tenuk hap toꞌy­wania wywo yn tenuk teran aikotã Iuteu ywania eko ewy tenuk itote. Taꞌi Iuteu ywania yt teꞌe­renuk hin i wẽtup ywania wywo — Tupana yt tiky­ꞌesat i watenuk yt naku i nug haria wywo iꞌatuꞌe toꞌope taꞌa­tueko ewy. Miꞌi pote Peteru toto iraniaꞌin totepyi toꞌy­wania wywuat tenuk hamo. Yt Iesui ewy hin i tutunug itote. Miꞌi tã neꞌi tutunug hawyi meremo uipoĩꞌãm iꞌatu­py­ꞌa­setpe Peteru ewãi hamo. — Taꞌi yt uiwese i raꞌyn eete Peteru are haty wo. Taꞌi yt nakuap no i ewy etunug mesup are itote typyꞌi tok pe. Kat pote etoiat iraniaꞌin ywania Iesui mohey haria wẽtup ywania upi. — Uito poꞌog miꞌiria kai Iuteu uito pote eꞌe hap saꞌag hap wywo are. Kat poteĩ pyno yt erenuk teran i raꞌyn yt Iuteuria i wẽtup ywania wywo. Kat pote Tiaku mipo­ꞌo­roria wywo eꞌywania Iuteuria wywo yn erenuk meiũpe are. Kat pote erekenꞌẽ kahato Iuteuria ywania eko mõtypot haria pupi are. Yt naku i miꞌi tã etunug Peteru are. Miꞌi tã are pote torania Iesui mohey haria taꞌa­tu­ꞌa­tunug typy sehay upiat ewy teꞌe­ru­wa­ꞌa­tunug itote. Ipatꞌok Peteru wywo ipatꞌok uiwywo. Iꞌewyte aiwy Panãpe toto Peteru eko ewywuat raꞌyn. Iꞌewyte torania iraniaꞌin Iuteuria tuwat Peteru enuk hap kape iraniaꞌin ywania enuk hap kaipyi. Yt naku i kahato topy­huꞌat itote. Yt woꞌo­wese hap ewy hin i taꞌa­tunug itote. Miꞌi pote areꞌe raꞌyn Peteru pe typyꞌi ehamo haty wo — Mehĩ Peteru kat pote yt ewyry i Iesui piat aimuꞌe hap ewy are. Kat hamoĩ etiky­ꞌesat Iuteuria eko ewy meiũpe. En ni Iuteu ywania sese maꞌato koitywy erenuk kahato uruwywo yt Iuteu ywania i wywo yt Iuteu ywania eko ewy hin i erenuk meiũpe are. Taꞌi koitywy erenuk kahato urupy­ꞌa­setpe. Erenuk taꞌyn mesup yne ehamo mehĩ are. En ni Iuteu ywania uito ewy wen Peteru maꞌato eko ti yt Iuteuria eko ewy hin i tuereto ereĩneꞌen are. Pyno kat poteĩ etiky­ꞌesat iraniaꞌin meiũpiaria Iuteu eko ewy hap ewy mesup uhyt are Peteru pe. Kat poteĩ iꞌatu­ꞌewy ereĩneꞌen saꞌa­wyꞌi maꞌato mesup te etiꞌa­tu­mo­ꞌa­kagꞌaia moꞌa­kagꞌaia kahato iraniaꞌin Iuteuria eko ete are. Iuteuria eko ewy sese yt etiꞌa­tunug hin i te areꞌe Peteru pe. Series,  Series,  Series, "
48,2,15,— Taꞌi aito Iuteuria ywania aiꞌy­wãꞌĩ kaipyi are. Aheko saꞌa­wy­ꞌiwuat kaipyi watikuap aiꞌy­wania ehay — Iraniaꞌin ywania ti yt naku i nug haria iꞌatuꞌe aiꞌy­wotꞌin aityꞌin ahepe. Maꞌato koitywy watikuap taꞌyn wẽtup eko mio tã e — Aheko nug hap kaipyi neꞌi yt tut i aheha­kye­raꞌat hap e hap watikuap. Taꞌi yt Iuteuria i eko nug hap kaipyi hin i toĩneꞌen aheha­kye­raꞌat hap e. Taꞌi Tupana wanẽtup hawe ahewaku hap yt tut i aiꞌy­wania eko nug hap kaipyi neꞌi hap watikuap mesup Iesui e hap ewy. Taꞌi mekewat wãiꞌe hap watunug yne pytkai yt ahewaku kuap i e Tupana mesup are. Mesup Uhaꞌyru Iesui mohey hap kaipyi yn ni woro­ho­ꞌo­mo­hãpyk kuap e Tupana ahepe mesup are. Koitywy ti wato­mohey raꞌyn Iesui Tupana Mipo­ꞌoro Aipo­rekuat nuat aito imohey kahato haria are. Koitywy watikuap taꞌyn yt uwe i tuwe­ha­kye­raꞌat kuap teko waku nug hap kaipyi neꞌi hap watikuap Peteru are. Watikuap taꞌyn aikotã Aika­ꞌiwat Iesui yn aheha­kye­raꞌat kuap hat topy­huꞌat hap watikuap Peteru are.
48,2,17,Koitywy watikuap wẽtup muꞌap yn toĩneꞌen Tupana kape. Miꞌi yn toĩneꞌen Tupana kapiat are. Miꞌi muꞌap ti Aiwy Iesui mohey hap ti are. Uwe uwe yt toto i hupi miꞌi haria ti yt nakuat i nug hanuaria wo Tupana wanẽtup hawe tukup­teꞌen are. Miꞌiria tunug kahato taꞌa­tueko wakuap pytkai hoꞌo­wasat rakaria wo tukup­teꞌen Tupana pe sio Iuteu ywania sio wẽtup ywania are Peturu pe itote. Taꞌi Aika­ꞌiwat tut yt aipatꞌok patꞌok hamo i tut are maꞌato aikotã hũria tukup­teꞌen toꞌo­pype pype hap ewy ainug hamuat tut are. Wẽtup ywania yn ainug hamo tut Iesui uiwy areꞌe Peteru pe itote.
48,2,18,Iesui mohey hap kaipyi yn ni aheha­kye­raꞌat hap toĩneꞌen uhyt are. Waku kahato watunug yne Tupana piat ainãpin saꞌa­wy­ꞌiwuat hap koꞌi wen maꞌato miꞌi koꞌi nug hamo yt watu­we­ha­kye­raꞌat kuap i mehĩ are. Maꞌato wato­mohey aheko aheha­kye­raꞌat kuap pote hoꞌo­wasat rakaria sese wo i raꞌyn watoĩ­neꞌen uhyt are.
48,2,19,Peteru etikuap apo kat pote yt watu­we­ha­kye­raꞌat kuap i mekewat Tupana woꞌo­nãpin hap nug yne hap kaipyi. Taꞌi Tupana tiky­ꞌesat kahato tepiat ainãpin hap nug hap yne yne hap toiky­ꞌesat kahato maꞌato wahãꞌãg pytkai wati­ꞌa­parap kahato tuereto yne yne imiky­ꞌesat nug hap ete yt wati­ꞌa­parap teran hin i pytkai. — Waku atunug yne imiky­ꞌesat watoꞌe wen maꞌato wati­ꞌa­parap aparap imiky­ꞌesat ewywuat nug hap ete. Miꞌi pote yt watu­we­ha­kye­raꞌat kuap i aiwe­kaipyi yne Tupana miky­ꞌesat nug hap upi wahãꞌãg kahato pytkai are. Taꞌi wati­ꞌa­parap aparap hawyi hoꞌo­wasat rakaria wo watu­kup­teꞌen aiwa­nẽtup hawe aipyꞌa pe are. Wati­ꞌa­parap kahato tuereto imiky­ꞌesat nug hap ete areꞌe saꞌa­wyꞌi itote Iesui potmuꞌe Peteru pe wuatꞌi Iuteu ywania ehamo iꞌatu­py­ꞌa­setpe mekewat ienuk hap eꞌat pe turan. Miꞌi pote yt aheha­kye­raꞌat kuap i mekewat wãiꞌe hap yt uwe i nug yne kuap pote are. Miꞌi pote uheha yt mekewat wãiꞌe hap kape hin i uheha­kye­raꞌat hap kyꞌewi maꞌato Tupana Saꞌyru kape yn uheha are Pete­ruꞌin me. — Uito yt atunug i te emiky­ꞌesat ewy aiꞌe hamo are. Tupana miky­ꞌesat ewy atunug neran kahato wen maꞌato uhesaika hap yt toĩneꞌen i te uipiit pe inug hamuat watoꞌe hap watikuap are. Miꞌi pote Iesui kape waku wato­kosap hesaika hap sat hamo are. Yt tuwe­mi­ky­ꞌesat ewy i ikuꞌuro ariaꞌyp posak ete Iesui maꞌato Tupana miky­ꞌesat ewy ikuꞌuro ariaꞌyp posak ete watoꞌe are. Miꞌi hap ewy atunug neran wen. Koitywy uipytꞌat teran kahato Iesui Pãꞌãu wo. Miꞌi pote koitywy uimi­ky­ꞌesat koꞌi hokpap yne raꞌyn. Uika­ꞌiwat Iesui miky­ꞌesat koꞌi nug hamo yn naꞌyn areĩneꞌen koitywy are. Mesup ti koitywy Tupana Saꞌyru mohey hano yn areĩneꞌen. Koitywy wẽtup ok uikyꞌe hat mõtypot hamo yn naꞌyn areĩneꞌen watoꞌe.
48,2,21,Taꞌi Tupana ti hegyiꞌat kahato ahepe tuwe­kaipyi aikyꞌe are. Maꞌato watu­we­kyiꞌat kuap aheha­kye­raꞌat hap aheko nug hap saꞌup mo pote yt kat hamo i Iesui ikuꞌuro ariaꞌyp posak ete ahaꞌup mo aheha­kye­raꞌat hamo are Pete­ruꞌin me tawa Atiokia pe ienuk hap eꞌat pe. Yt naku i so watoꞌe neꞌi Tupana pe are. Taꞌi yt naku i Tupana egyiꞌat hap Tupana wese hap pun haria wo wato­py­huꞌat are itote yne pe.
48,3,1,Tawa Karata piaria Iesui mohey haria woro­ho­ꞌo­nãpin neran eipe. Kat pote eweiꞌe mesup eiwo­ꞌope — Toꞌiro watu­we­ha­kye­raꞌat aiminug wakuat nug hap upi eweiꞌe. Yt iweꞌeg hin i rakaria ewy apo eipe are. Uweĩ eimuꞌe miꞌi tã itote are. Uweĩ eimaꞌat miꞌi e hap upi. Haꞌa­wyte woro­ho­ꞌo­muꞌe kahato kat hamo Iesui ikuꞌuro hap ete itote at kaꞌap. Miꞌi uimi­mo­herep uhehay saꞌa­wyꞌi heremo kahato ehewaure kaꞌa pe. Miꞌi hawyi Iesui mohey haria wo eweikup­teꞌen itote. Waku kahato mekewat eꞌat pe are. Miꞌi hawyi Tupana tum naꞌyn ehepe Topãꞌãu wakuat eweimohey Haꞌyru hawyi.
48,3,2,Pyno woro­ho­ꞌo­ꞌapo mesup — Kat hap upi Tupana eipytꞌat nug Topãꞌãu wakuat no are sio toꞌy­wãꞌĩ pywiat re wakuap nug haria eipe pote sio Tosa­ꞌyru mohey uimienoi kaipywiat pote are. Taꞌi eweikuap taꞌyn Tosa­ꞌyru mohey raꞌyn hawyi eipytꞌat nug Tupana Topãꞌãu wo hap eweikuap are.
48,3,3,Pyno kat pote mesup wẽtup sehay upi eweiwat are. Eiꞌakag heg kahato apo. Saꞌa­wyꞌi Tupana Pãꞌãu kaipyi yn naꞌyn eweiky­ꞌesat eimoe­saika hamuat. Pyno kat pote koitywy ehewaku hap moherep hap kaipyi eweiky­ꞌesat eimoe­saika hamuat. Kat pote eweikyiꞌat teran Tupana miium ehewaku nug hap saꞌup hap upi are. Yt iweꞌeg i haria ewy kahato eipe are.
48,3,4,Saꞌa­wyꞌi Iesui mohey haria eipe turan miitꞌin mimo­weu­kaꞌi koꞌi wo yn eweikup­teꞌen Aparãu ewywuat koꞌi wo raꞌyn imohey hap kaipyi. Aikotã Aparãu mohãpyk hap ewy te raꞌyn are. Pywo tig Tupana tum Topãꞌãu hawyi Topãꞌãu wo aimoe­saika wakuap nug hamuat sio sehay wakuat Iesui etiat wati­mohey hawyi. Imohey hawuo watunug miatpo kahato hap koꞌi yt miitꞌin minug kuap i koꞌi. Aikotã miwan me tohenoi Aparãu etiat — Toimohey ti pywuat sese e. Pywo ti imohey pywo piat hap kaipyi ti Tupana toꞌe — Hãpyk kahato en uhepe e Aparãu me.
48,3,7,Miꞌi hap ewy ti pywo eweikuap taꞌyn mekewat Aparãu Emiari­ruria imohey haria kahato wo sok taꞌyn hap.
48,3,8,Mio tã e saꞌa­wy­ꞌiwuat miwan me tomohey hap kaipy­wiaria pe yn — Uimohey kahato hap ti einug wakuaria wo e hap wẽtup ywaniaria pe. Mio tã e hap tohenoi yianmete Aparãu me. Mio tã e Aparãu — Pywuat sehay ahenoi epe. Ekaipywiat ti aru Wuatꞌi Ywania Ehakye­raꞌat hanuat tuwe­mo­herep aru e Tupana Aparãu me.
48,3,9,Pyno koitywy aitoria yne ywania Tupana mimo­hãpyk koꞌi. Aikotã Aparãu mohãpyk hap ewy raꞌyn tomohey pywo piat potiat koꞌi.
48,3,10,Maꞌato uwe uwe toꞌe topyꞌa pe — Taꞌi atunug yne kahato Tupana woꞌo­nãpin hap koꞌi miꞌi pote Tupana mieha­kye­raꞌat wuat areĩneꞌen e hat Tupana miꞌa­piheg wo topy­huꞌat. Katu­pono mio tã e Tupana saꞌa­wyꞌi — Yt torania i ewetunug einãpin uhepiat hap koꞌi pote uimi­ꞌa­piheg wo eweikup­teꞌen e.
48,3,11,Uimohey kahato haria yn uimi­mo­hãpyk wuaria tukup­teꞌen. Miꞌiria yn ni uiꞌya­typiat gupteꞌen hanuaria e Tupana saꞌa­wyꞌi. Mio tã e hap kaipyi watikuap taꞌyn saꞌa­wy­ꞌiwuat Tupana woꞌo­nãpin hap nug yne hap kaipyi yt aimo­hãpyk kuap i are.
48,3,12,Iraniaꞌin ti wẽtup woꞌo­nãpin haria. Miꞌiria ti — Toꞌiro watuwat Tupana piat ainãpin hap koꞌi nug yne aiwe­ha­kye­raꞌat hamo iꞌatuꞌe. Miꞌi nug hap upi watu­we­ha­kye­raꞌat aito iꞌatuꞌe. Maꞌato miꞌiria yt iꞌatu­weꞌeg hin i katu­pono Tupana toꞌe miwan me — Uimohey haria yn uimi­mo­hãpyk wuaria tukup­teꞌen e. Miꞌiria yn uiꞌya­typiat gupteꞌen hanuaria e Tupana saꞌa­wyꞌi ahepe. Miꞌi pote aiminug wakuap koꞌi aheha­kye­raꞌat hamo wato­mohey pote yt wato­mohey i aheha­kye­raꞌat hamuat Iesui ikuꞌuro hap. Miꞌi pote Tupana toꞌe saꞌa­wyꞌi — Eweiꞌa­parap wẽtup woꞌo­nãpin uhepiat hap ete pote aru uimi­ꞌa­piheg wo eweikup­teꞌen e. Ewetunug torania sese wuatꞌi eꞌat pe pote yn waku kahato ereĩneꞌen uiwa­nẽtup hawe e Tupana saꞌa­wyꞌi. Maꞌato yt uwe i uimi­ky­ꞌesat ewy kahato inug haria eweikup­teꞌen e Tupana ahepe.
48,3,13,Taꞌi Tupana tikuap kahato aipyꞌa piat iꞌaparap hap koꞌi. Miꞌi kaipyi ariaꞌyp posak kape Tupana tipo­ꞌoro Tosa­ꞌyru aiꞌa­piheg hap u hamo. Tosa­ꞌyru suu wo toihep tokuasa hap pya raꞌyn aikai. — Uwe ariaꞌyp ete tomo­satꞌe pe ikuꞌuro miꞌi uikuasa topy­huꞌat e Tupana saꞌa­wyꞌi miitꞌin me. Pyno koitywy Tupana pyꞌahak hap yt kat i ahete aika­wianuat ikuꞌuro raꞌyn ariaꞌyp ete pote. Miꞌi hawyi ikai toĩneꞌen naꞌyn iwese hap. Saꞌa­wyꞌi Aparãu Tupana timo­waku kahato mekewat tomohey kahato hap kaipyi tegyiꞌat hap kaipyi toipoi­tyro. Miꞌi hap ewy koitywy aito i raꞌyn watoĩ­neꞌen wuatꞌi ywania Tupana mipoi­tyro koꞌi raꞌyn watu­kup­teꞌen. Mekewat tomi­poi­tyro sese tomi­po­ꞌoro Aipo­typot Iesui piat aikyiꞌat hap wato­mohey hap kaipyi aimo­hãpyk kuap. Mio koitywy mio tã e Tupana — Koitywy atum Uhaꞌyru mohey haria pe Uipãꞌãu e. Yt kat saꞌup mo i atum iꞌatuepe kat pote Uhaꞌyru upiaria miꞌiria pote e.
48,3,15,Uhytꞌiꞌin manaꞌin karãpeĩ watoꞌe aiwo­ꞌope — Atunug aru uiꞌe hap epiat. Iꞌewyte waku en waku etunug kuap eꞌe hap uhepiat aiwo­ꞌo­ꞌe­wy­ꞌewy watoꞌe aiwo­ꞌopiat hawyi waku yne aiꞌe aiwo­ꞌopiat hap watunug. Yt naku i eipohep atunug aru aiꞌe aiwo­ꞌopiat hap ete watoꞌe. Iꞌewyte yt naku i watunug wẽtup sehay wo atunug aru aiꞌe rokirẽ hawyi watoꞌe.
48,3,16,Miꞌi hap ewy ti saꞌa­wyꞌi Tupana toꞌe Aparãu me — Meiũran ti aru Wẽtup Ok Emiariru kaipyi atipoi­tynug yi totiaria torania. Yt uheso i aru atunug uiꞌe hap ewy e. Tepiat Tupana e hap Aparãu timohey kahato. Tupana yt toꞌe i — Emẽpytꞌin kaipyi aru atipoi­tyro torania yi totiaria yt e i maꞌato — Wẽtup Ok Emiariru kaipyi atipoi­tyro wuatꞌi ywania e Iesui wuanuat etiat pe tohenoi. Aparãu Emiariru Emiariru piat pe yianmete Aipo­rekuat nuat tomi­po­ꞌoro tohenoi mio tã e.
48,3,17,Pywo yt ipohep hin i atunug aru toꞌe hap kai ete. Pyno atunug aru toꞌe hap Tupana tunug naꞌyn. Pyno yt uwe i Tupana ewãi kuap — Atunug aru e hap ete maꞌato tutunug iꞌewyte tomi­ky­ꞌesat ewy tuwe­kai­pywiat aru toꞌe Aparãu miat hap tutunug naꞌyn. 430 anu hap ete tutum naꞌyn woꞌo­nãpin hap aseꞌi Musei pe. Maꞌato yt tutunug kuap i saꞌa­wy­ꞌiwuat Aparãu miat — Atipoi­tyro aru Emiariru mohey haria iꞌatue­ha­kye­raꞌat hamo e hap.
48,3,18,— Watunug Musei pywiat torania Tupana woꞌo­nãpin hap pote aipoi­tyro hap aheha­kye­raꞌat hap topy­huꞌat maꞌato yt pywo pytkai i eweiꞌe are katu­pono 430 anu turan aseꞌi Musei eꞌyianmete toĩneꞌen kahu raꞌyn Tupana aipoi­tyro hap. Saꞌa­wyꞌi pyi te Tupana toꞌe Aparãu me — Wẽtup esaꞌyru kaipyi aru wuatꞌi atipoi­tyro e. Miꞌi hap tutunug mesup.
48,3,19,"Kat hamo som pyno tutum ahepe ainãpin hap koꞌi. Pyno woro­ho­ꞌo­wesat. Taꞌi aiminug saꞌag moherep hamuat tutum ahepe. Miꞌi hap ewy mesup tutum ahepe Aparãu Emiariru Iesui putꞌokꞌe yianmete wuat hap — Atunug aru toꞌe hap. Yt tutunug i te turan Tupana ainãpin atipy kaipywiat tomi­po­ꞌoro wẽ pyi. Miꞌi e hap Musei tiwan ainãpin hamuat. Maꞌato saꞌa­wyꞌi Aparãu me tuwewi sese tohenoi towẽ kaipyi sese — Meiũran aru atipoi­tyro torania ywania esaipepiat emẽpyt kaipywiat no e tope tehay pywo piat nug hamo. Yt tomi­po­ꞌoro wẽtup ok atipy piat wẽ pyi i mio tã e Aparãu me maꞌato tuweran toto tehay moherep hamo Tupana sese. Series, "
48,3,21,Tupana tinãpin kahato Musei saꞌa­wyꞌi wẽtup ahaꞌa­seꞌi tehay wo wen maꞌato yt Aparãu piat tehay moma hamo i maꞌato ahewaku hamo ihay Musei pe maꞌato aipyhyp aiminug saꞌag nug pupiat hamo yn yt wato­mohey i te pytkai. Miꞌi pote pyno atunug aru Musei piat uinãpin hap hawyi waku pe areĩneꞌen Tupana wanẽtup hawe watoꞌe pote yt aimo­hãpyk kuap i Tupana katu­pono yt watunug yne i pote. Katu­pono yt putꞌok­wa­toꞌe i torania nug hamo. Taꞌi saꞌa­wyꞌi Tupana toꞌe tomiwan me — Yt naku hin i miitꞌin e. Yt uwe i kahato uimienoi kuap teran haria meikope e. Yt uwe i uiwe­nãpin hap uimiium nug yne haria itote e Tupana saꞌa­wyꞌi miitꞌin me. Miꞌi pote paawa­toꞌe Tupana miꞌa­tu­ꞌa­piheg wuaria aito watoꞌe haype. Miꞌi hawyi pyno wẽtup muꞌap yn waku watoꞌe. Koitywy Aipo­typot Iesui mohey hap yn waku aheha­kye­raꞌat hamo watoꞌe. Aikotã Aparãu me toꞌe — Atipoi­tyro aru wuatꞌi ywania mekewat ewatꞌypmuat esaipepiat mohey sese haria e ahepe. Koitywy toĩneꞌen watoꞌe meimẽ. Koitywy imipoi­tyro koꞌi raꞌyn watu­kup­teꞌen. Katu­pono imipo­ꞌoro Aipo­typot Iesui mohey haria raꞌyn aito pote watoꞌe.
48,3,23,Saꞌa­wy­ꞌiwuat yt wato­mohey kuap i wahe­katup kahato karãmuo tomohey hap wen. Wahãꞌãg hãꞌãg kahato wãiꞌe Tupana hap nug yne hamo maꞌato yt watunug kuap i. Miꞌi pote mipyhik koꞌi ewy watu­kup­teꞌen Tupana miꞌa­piheg koꞌi wo iheg miat koꞌi wo hap ewy.
48,3,24,Ahenoi hãꞌãkap wuo miꞌi e hap ete. Saꞌa­wyꞌi Tupana ehay ainãpin hap koꞌi tukup­teꞌen woꞌo­muꞌe sese hat ewy wãi wãiꞌe hamo. Miꞌi hap eꞌat pe wahe­katup aimuꞌe pywuat sese hanuat Iesui eꞌyianmete wuat hamuat. Putꞌokꞌe raꞌyn Aheha­kye­raꞌat hat Iesui hawyi Tupana aimo­hãpyk Tosa­ꞌyru Iesui mohey hap upi.
48,3,25,Pyno mesup koitywy Tupana aimo­hãpyk Tosa­ꞌyru mohey sese hap upi yn naꞌyn. Yt saꞌa­wy­ꞌi­tewuat ainãpin hap upi i maꞌato wato­mohey sese Iesui hawyi pywo raꞌyn watoꞌe. Tupana mẽpytꞌin no watu­kup­teꞌen wẽtup miit pakup ewy Aika­ꞌiwat Iesui mohey hap kaipyi watoꞌe.
48,3,27,Aito miitꞌin aiwo­ꞌo­ꞌewy wẽtup miit yn watoĩ­neꞌen. Wẽtup miit set wywo wato­py­huꞌat Iesui mohey hat set wywo watoĩ­neꞌen mio. Aiwe­setꞌok hawyi aikotã Iesui ewy raꞌyn watoĩ­neꞌen.
48,3,28,Aito miitꞌin yt aiwo­ꞌo­ꞌewy hin i watu­kup­teꞌen iraniaꞌin Iuteu ywania e hap koꞌi iraniaꞌin yt Iuteu ywania i iraniaꞌin ihainiaꞌin hary­po­riaꞌin iraniaꞌin gaꞌi­waria iraniaꞌin miit emiitꞌin. Maꞌato miꞌi pytkai watoĩ­neꞌen Iesui mohey hap kaipyi wẽtup piit ewywuaria yn imohey haria sok aito pote are. — Atipoi­tyro aru Wẽtup Takat Emiariru e Tupana saꞌa­wyꞌi yianmete Aparãu me. Koitywy Iesui topy­huꞌat Aipo­rekuat no raꞌyn. Miꞌi hap kaipyi koitywy Tupana wanẽtup turan Aparãu Emiari­ruꞌin wo raꞌyn wato­py­huꞌat katu­pono Iesui toĩneꞌen aiwywo pote Tupana miꞌa­tu­poi­tyro koꞌi sok aito Tupana e Aparãu miat hap ewy topy­huꞌat ahepe koitywy.
48,4,1,Pyno ahenoi poꞌog wẽtup i hãꞌãkap wuo ehepe. Ahetama pe kue aihire te turan aiꞌywot ikuꞌuro pote ipowatꞌyp aiwanuat totoiat iheg me toĩneꞌen yt taꞌatuium i te ahepe. Maꞌato airan hap putꞌokꞌe raꞌyn hawyi iheg myi taꞌa­tue­nõtem naꞌyn miꞌi te ium iꞌatuꞌe ahepe aiꞌywot powatꞌyp ikuꞌuro rakat miky­ꞌesat miwan miat aiꞌywot toꞌe hap ewy. Maꞌato aiwe­motag hamo te yt kat i ipowatꞌyp aikai. Iraniaꞌin emiit no yn watu­kup­teꞌen pote aiꞌywot powatꞌyp iwato toĩneꞌen pytkai. Miꞌi tã ahetama pe watunug.
48,4,3,Karãpe atunug yne teran Tupana woꞌo­nãpin hap uheha­kye­raꞌat hamo aiꞌe pote watoĩ­neꞌen aikotã wãiꞌe hat po pe. Aikotã aihire te turan aiꞌywot ikuꞌuro rakat powatꞌyp iheg me kahato toĩneꞌen rakat hap ewywuat watoĩ­neꞌen mesuwe.
48,4,4,Putꞌokꞌe raꞌyn heꞌat tomi­ky­ꞌesat ewy raꞌyn topy­huꞌat hawyi Tupana tipo­ꞌoro Tosa­ꞌyru hary­poria kaipywiat torania tehay woꞌo­nãpin hap nug hamuat raꞌyn. Putꞌok­toꞌe hawyi yt wẽtup i Toꞌywot woꞌo­nãpin hap toiꞌa­parap. Tutunug yne imiky­ꞌesat ok tã. Koitywy Iesui ainug Toꞌywot saꞌy­ruꞌin Toꞌywot saki­ꞌytꞌin koꞌi wo. Koitywy watunug neran ainãpin hap ok tã katu­pono imẽpytꞌin pakup koꞌi watoĩ­neꞌen pote. Aikotã waku ehay uinãpin hap atunug watoꞌe at i at i Tupana kape.
48,4,6,Miꞌi hawyi tutum Tosa­ꞌyru Pãꞌãu wakuat — Uimẽ­pytꞌin wo eweikup­teꞌen toꞌe ahepiat hap. Putꞌokꞌe hawyi Papai watoꞌe at kaꞌap Tupana kape aipyꞌa pe.
48,4,7,Tupana yat eropat haria ewy nimo watoĩ­neꞌen. Koitywy haꞌy­ruꞌin haki­ꞌytꞌin no sese wo ainug naꞌyn. Koitywy Aiꞌywot powatꞌyp yn naꞌyn aikai pãi haꞌy­ruꞌin sese haki­ꞌytꞌin kahato wo aito.
48,4,8,Saꞌa­wyꞌi yt eweikuap i Tupana sese pywuat turan eweikup­teꞌen Tupana ran koꞌi mohey haria tupa­naria eropat haria eipe eweikup­teꞌen.
48,4,9,Maꞌato koitywy wyti Tupana sese kuap haria raꞌyn eweikup­teꞌen. Iꞌewyte Tupana sese mikuap koꞌi eipe are. Kat hamo ten pyno koran eweiꞌaipok teran mekewat saꞌa­wy­ꞌiwuat eipyhyp hap ewywuat kape saꞌa­wy­ꞌiwuat eipyhyp hat eika­ꞌiwat kape. Ehetu­pana ran yt kat etiat i kuap haria kape.
48,4,10,Uimo­kenꞌẽ kahato haria eipe tawa Karata piaria katu­pono — Watunug Iuteuria eko koꞌi ewy yne pote watu­we­ha­kye­raꞌat kuap e haria eipe. Iuteuria eko koꞌi wati­ꞌa­tu­mõ­typot hãpyk hawyi watu­we­ha­kye­raꞌat kuap eweiꞌe. Waku kahato aimi­mõ­typot no Iuteuria eꞌat koꞌi waty koꞌi anu koꞌi yne aiwe­ha­kye­raꞌat hamo eweiꞌe.
48,4,11,Miꞌi pote uimo­ꞌa­kagꞌaia kahato haria eipe are mio tã eweiꞌe pote. Yt naku i rat pãi katu­pono eimuꞌe saꞌa­wy­ꞌi­tewuat Iesui etiat uhepiat hap eweiwaure kahato hap. Miꞌi hawyi yt kat hamo i eimuꞌe saꞌa­wy­ꞌiwuat hap topy­huꞌat ehepe.
48,4,12,Uito meimuẽwat seko koꞌi uheha­kye­raꞌat hap atiwaure yne rokirẽ ahẽtup kahato Iesui kape yn uheha­kye­raꞌat hap. Miꞌi hawyi atipuẽti Tupana Iesui mohey hap upi waku kahato. Pyno mesup atiky­ꞌesat kahato eipe uito ewywuat. Yt eweimohey teiꞌo eheko nug hap muꞌap Tupana kuap hamuat katu­pono Iesui yn muꞌap Tupana kape are. Atiky­ꞌesat kahato eipe uiꞌe­wywuat imohey haria hap atiky­ꞌesat eweikup­teꞌen hamuat pãi. Iuteuria ywania mẽpyt sese uito meiũ pãi. Uiꞌywot ti Iuteu sese pãi. Uiꞌy­wania eko koꞌi ewy atunug kahato saꞌa­wyꞌi uheha­kye­raꞌat hap kyꞌewi Tupana kuap hamo wen maꞌato yt atipuẽti i miꞌi muꞌap atunug yne urueko ewywuat pytkai pãi. Miꞌi hawyi Iesui Uheha­kye­raꞌat hano topy­huꞌat hawyi waku kahato Tupana topy­huꞌat yt pya hin i uikai topy­huꞌat. Pyno atiky­ꞌesat eipe uhepiat Iesui mohey hap ewywuaria ro eweikup­teꞌen. Saꞌa­wyꞌi areĩneꞌen eipy­ꞌa­setpe turan eheko ewywuat atunug. Yt urueko koꞌi i atunug uito Iuteu uito pytkai. Eipe ewy atunug itote. Pyno mesup ewetunug uito ewy eweikup­teꞌen yi Karata ywania. Waku eheko wakuat ewywuat ewetunug aikotã saꞌa­wyꞌi atunug eipy­ꞌa­setpe are. Maꞌato mio uheko Iuteu eko upi eweikat Tupana piat eheha­kye­raꞌat hap aikotã uimotag hap eꞌat pe ewywuat ewetunug neran. Yt eiweꞌeg hin i mio tã ewetunug pote. Saꞌa­wyꞌi uimohey haria eweikup­teꞌen. Kat pote mesup uhehay mohit hanuaria eweikup­teꞌen.
48,4,13,Saꞌa­wyꞌi uiꞌahu kahato itote eipy­ꞌa­setpe areĩneꞌen turan miꞌi pote yt areto kuap i wẽtup tawa kape. Uiꞌahu eipy­ꞌa­setpe wywo woro­ho­ꞌo­ꞌo­muꞌe. Miꞌi turan tig yt eweiwaure i uhehay. Yt karãpe i — Motoro eweiꞌe uhepe. Uiꞌahu hap upi yt eiwe­ky­ryꞌi hin i. Waku kahato waku kahato eweiꞌe yn uimi­muꞌe pe. — Ereke ro mehĩ ereke ro mimi eweiꞌe yn uhepe. Aikotã uito atipy kaipywiat sut hat ewy uinug Iesui putꞌokꞌe turanuat ewy. — Ereke ro eweiꞌe hap ewy yn. Eimi­mõ­typot no kahato areĩneꞌen saꞌa­wyꞌi itote.
48,4,15,Miꞌi turan uhehay wo woro­ho­ꞌo­mo­wepit kahato. Kat poteĩ koitywy yt iwepit rakaria wo i raꞌyn eweikup­teꞌen. Saꞌa­wyꞌi uheha ahu hap yt ikahu i pytkai uikyꞌe eipe. — Urutum neran urueha wakuat eweiꞌe uikyꞌe haype. Maꞌato koitywy eweikup­teꞌen yt uikyꞌe i poꞌog haria ewy eweikup­teꞌen katu­pono yt uiwẽ pohep teran i eimuꞌe pywuat sehay wuat hap ete pyi pote. Miꞌi pote ehewa­nĩkap ewy areĩneꞌen mesup.
48,4,17,Koitywy eimuꞌe haria wẽtup seko kaipyi eikyꞌe wen maꞌato eimaꞌat reran haype. Woro­ho­ꞌo­kyꞌe iꞌatuꞌe maꞌato ehero­poꞌok uipo pywiat reran haype neꞌi. Eiky­ꞌesat taꞌa­tu­kyꞌe ehepiat poꞌog uikyꞌe hap kawiat haria wo eweikup­teꞌen.
48,4,18,Atiky­ꞌesat wuatꞌi eꞌat pe miitꞌin eiꞌa­tu­kyꞌe haria wo sio areĩneꞌen itote sio yt. Wuatꞌi miitꞌin eikyꞌe hap atiky­ꞌesat aikotã uito woro­ho­ꞌo­kyꞌe hap ewy are atiky­ꞌesat wen maꞌato yt atiky­ꞌesat i eikyꞌe ran hap neꞌi eimaꞌat sehay wo hap neꞌi.
48,4,19,Uimẽ­pytꞌin eipe pote haty kahato uhete. Woro­ho­ꞌo­kyꞌe hap aikotã aity tuwe­mẽpyt turanuat hap ewy. Uhehatꞌat kahato eiky­ꞌewi are. Eiꞌa­tu­muꞌe hap kaipywiat hãpyk takaria wo teran woro­ho­ꞌonug aikotã Iesui hãpyk takat topy­huꞌat hap ewywuaria wo teran haype. Atiky­ꞌesat kahato Iesui iꞌywãꞌĩ eipyꞌa pe i hap. Miꞌi pote Tupana kape ahẽtup haty wo — Etunug emẽpytꞌin no miꞌiria are Tupana pe. Haty kahato uipyꞌa pe aikotã aity ete haty imẽpyt wemo­herep hap eꞌat pe hap ewy ahẽtup eika­wiano. Eweimo­herep taꞌyn hawyi waku raꞌyn uhetiat. Haty hap tokosap taꞌyn aikotã aity tehatꞌat tomẽpyt egyiꞌat turan hap ewy. Uipopap kahato eimo­wa­nẽtup pyreꞌi uhepiat Tupana ehay wuat hamo. Miꞌi pote areto teran ehowawi maꞌato yt aikotã kuap hin i areto woꞌo­pyhik hawe areĩneꞌen mote.
48,4,21,Uhehatꞌat kahato sio ehehaĩte Iesui mohey hap ete sio yt hap kuap hamo aikotã aity ewy woro­ho­ꞌo­kyꞌe.
48,4,22,Saꞌa­wyꞌi te ti urueꞌa­seꞌi Aparãu toĩneꞌen typy ok saꞌyru ywot no e miwan me. Wẽtup haꞌyru iharyꞌi sese mana Sara kawiat maꞌato wẽtup haꞌyru hemiit wẽtup ywania kawiat mana Ãka kawiat.
48,4,23,Temiit kawiat haꞌyru ti topuꞌi kaipywiat wemo­herep.
48,4,24,Pyno ahenoi teran miꞌi hap sehay iãꞌãkap wuo ehepe Aparãu saꞌy­ruꞌin etiat typy ok etiat ihary­ꞌiꞌin typy ok hap kaipywiat hap. Pyno Aparãu eharyꞌi toĩneꞌen typy ok hap kaipywiat. Pyno Aparãu eharyꞌi toĩneꞌen typy ok aikotã typy ok kapiat Tupana ihay hap e. Tohenoi kahato tehay woꞌo­nãpin hap Musei pe yityꞌok Sinai e hap tote — Uwe uwe inug yne teran Tupana ehay wãiꞌe hap teha­kye­raꞌat hamo haria ti tukup­teꞌen Aparãu saꞌyru temiit kawiat ewy mana Ãka kawiat ewy. Iraniaꞌin teꞌe­re­mohey saꞌag. — Atunug yne teran uheha­kye­raꞌat hamuat iꞌatuꞌe. Mio tã e haria mana Ãka mẽpyt Isameu ewywuat wẽtup ok Aparãu eharyꞌi temiit kawiat ewywuat haria. Mio tã e haria tawa Ieru­sarẽi miaria. Uwe uwe toto miꞌiria ehay upi miꞌiria teꞌe­ro­py­huꞌat — Atunug yne teran Tupana woꞌo­nãpin hap e hap emiit no tukup­teꞌen. Maꞌato toĩneꞌen wẽtup tawa Ieru­sarẽi ne. Miꞌi tawa atipy kaipywiat sut hat mesuwiat ewywuat re wen. Miꞌi pe watu­kup­teꞌen mio aitoria Aparãu eharyꞌi sese mẽpyt Isaki ewywuaria wẽtup sehay upiat gupteꞌen haria. Katu­pono Iesui mohey hap yn aheha­kye­raꞌat e haria.
48,4,27,Saꞌa­wyꞌi te ti Tupana toꞌe miwan me — Eiwe­mo­wepit ro yt karãpiat i imẽpyt rakaria e. Eiwe­mo­wepit ro yt karãpiat i hãꞌãg mẽpyt saty hãꞌãg haria katu­pono heꞌaito miꞌatoiat ti aru poꞌog imẽpytꞌin nakano topy­huꞌat heꞌaito kahato rakat mẽpytꞌin kai.
48,4,28,Miꞌi tupono uiwy­riaꞌin aito ti watu­kup­teꞌen Tupana saꞌy­ruꞌin wo Tupana saki­ꞌytꞌin no toꞌe Tupana Aparãu me hap ewy Isaki piat — Atum ti aru e hap ewy.
48,4,29,Mekewat haꞌyru piit esaika hap kaipywiat wyti Isameu e hap het rakat tuwe­ky­ryꞌi kahato Tupana Pãꞌãu esaika hap kaipywiat ete Isaki ete. Miꞌi hap ewy kahato te koran topy­huꞌat. Katu­pono miit esaika hap kaipy­wiaria toꞌo­ky­ryꞌi kahato te Tupana Pãꞌãu esaika hap kaipywiat ete.
48,4,30,Saꞌa­wyꞌi mana Sara toꞌe teꞌaito Aparãu me Tupana Pãꞌãu kaipyi — Etipo­ꞌoro ro eharyꞌi emiit kawiat imẽpyt wywo pya aiꞌya­ty­pepyi katu­pono yt naku i ti aru eꞌyi epowatꞌyp koꞌi topy­huꞌat esaꞌyru ran po pe neꞌi pote. Esaꞌyru sese po pe yn waku epowatꞌyp eꞌyi epoityro hap topy­huꞌat e teꞌaito pe. Miꞌi hawyi Aparãu tipo­ꞌoro teha­ryꞌi ran imẽpyt wywo wẽtup hy kape.
48,4,31,Miꞌi tupono uiwy­riaꞌin teropat hat kawiat Aparãu mẽpyt yt ewywuaria i raꞌyn aito maꞌato pywo sese iharyꞌi sese kawiat imẽpyt ewywuaria aito are. Isaki saipepiat sese Iesui pãi miꞌi upiaria aito are.
48,5,1,Koitywy Aika­ꞌiwat Iesui tum naꞌyn ahepe tesaika hap wakuap koꞌi nug yne hamuat. Miꞌi tupono yt kat hamo i raꞌyn wata­ꞌaipok Iuteuria eko koꞌi ewywuat nug yne aheha­kye­raꞌat hap kyꞌewi. Yt kat hamo i poꞌog watu­we­potpap haꞌup nug howoity rakat kyiꞌat hamo hap ewy neꞌi pãi. Ahesaika hap yt putꞌokꞌe hin i waku nug hamo Iesui ewywuat hamo. Maꞌato Iesui Pãꞌãu esaika hap aipiit pe pote yn waku nug hap koꞌi tuwẽtem aipytꞌat hap kaipyi.
48,5,2,Uito Pauru miꞌi tupono ewetum no ehewaure kaꞌa uhepe. Uruꞌy­wania Iuteuria mio tã iꞌatuꞌe — Aiwe­ꞌahit ãpy sokpe tek hap kaipyi aheha­kye­raꞌat iꞌatuꞌe saꞌag. Wati­mohey miꞌi pote Iesui atoiat haria wo watoĩ­neꞌen katu­pono Iesui yn aheha­kye­raꞌat kuap. Iesui mohey hap kaipyi yn nyti Tupana aimoe­waku. Kat hamo pyno Iuteuria eko nug hap aimo­waku eweiꞌe. — Toꞌiro ihainiaꞌin ahit sokpe ãpy tek hap watunug Iuteuria eko ewy watunug eweiꞌe. Miꞌi watunug mote waku pe watoĩ­neꞌen Tupana pe e haria wo neꞌi eipe are. Uiwy­riaꞌin iꞌatu kahato Iuteuria eko miꞌi maꞌato yt ewetunug yne hin i te. Yt eiminug i koꞌi topy­huꞌat re iꞌatu kahato te. Eiwe­ꞌahit ãpy sokpe tek hap ewetunug iꞌewyte irania Iuteuria eko ewetunug neran. Maꞌato yt naku i wẽtup seko yn ewetunug are. Waku torania ewetunug are. Maꞌato yt uwe i mesuwat yi tote inug kuap torania. Miꞌi pote seko nug hap neꞌi yt aimo­hãpyk kuap hin i Tupana wanẽtup hawe.
48,5,4,Maꞌato eipe — Watunug yne meimuẽwat koꞌi potiat neꞌi Tupana aheha­kye­raꞌat eweiꞌe wen miꞌi pote pya kahato eweikup­teꞌen Aika­ꞌiwat sese kai katu­pono saꞌa­wyꞌi Iesui yn aheha­kye­raꞌat kuap e haria raꞌyn eipe. Imohey hap pun haria wo eweikup­teꞌen mio. Miꞌi pote Tupana egyiꞌat hap pun haria wo eweikup­teꞌen.
48,5,5,Maꞌato uruto yt eiperia ewy hin i katu­pono uruto ti Iesui mohey hap kaipyi ti aheha­kye­raꞌat kuap e haria uruto. Miꞌi hap kaipyi yn uruimohey.
48,5,6,Maꞌato Aika­ꞌiwat Iesui aheha­kye­raꞌat teran haype Tupana yt tuwa­nẽtup hin i mekewat seko aiwe­musin ãpy sokpe tek hap kape neꞌi. Maꞌato toieha­kye­raꞌat kuap miitꞌin yne sio hemusin ãpy sokpe tek hap toĩ sio yt sio Iuteuria sio yt miꞌiria i waku yne. Toimo­hãpyk kuap wuatꞌi ywania katu­pono kat seko kat seko kape neꞌi yt ihaꞌat hin i maꞌato tehaꞌat tomohey hap sese kape yn. Tokyꞌe ahepiat hap aikawiat toĩneꞌen sio yt wati­kyꞌe i hap kape yn taꞌa­kasa.
48,5,7,Saꞌa­wyꞌi imohey kahato haria eipe. Uwe uwe itote eimaꞌat saꞌag saꞌag wẽtup muꞌap upi. Katu­pono koitywy eipe yt pywuat sehay upi hin i raꞌyn eweikup­teꞌen saꞌa­wyꞌi waku pe eweikup­teꞌen pytkai. Tupana ti yt eimaꞌat hat hin i pãi. Kat pote mesup eiwe­morem hamo eweimohan kahato Iuteuria eko katu­pono miꞌi aipun hat neꞌi aiꞌahit ãpy sokpe hep hap. Mekewat Iuteuria eko yt aikaykay hãpyk hat eko ewy hin i yt imienoi koꞌi ewy hin i.
48,5,9,Pyno aimiꞌu toꞌoran me toĩneꞌen nem nakat ipyp kurin kat. Miꞌi hawyi aimiꞌu wakuat nem naꞌyn topy­huꞌat toimonem tuwe­wawi. Miꞌi hap ewy kahato toĩneꞌen aipy­ꞌa­setpe wẽtup aimi­mohey yt pywuat i rakat. Meiũran aimi­mohey wakuat monem hat wywo wato­py­huꞌat are.
48,5,10,Miꞌi ewy wẽtup seko enoi hat toĩneꞌen eito­ꞌoran me. Miꞌi ti eiwa­nẽtup hap moeha­ma­naꞌi raꞌyn. Yt atikuap i miꞌi hat set Tupana ikuap. Miꞌi tupono toĩneꞌen imiꞌa­piheg wo aru. Atikuap ti maꞌato meiũran eweiꞌaipok Iesui mohey hap mohan hamo. Meiũran uhepiat imohey hap ewy wẽtup sok yn aru aito Iesui wywo watoĩ­neꞌen.
48,5,11,Uiwy­riaꞌin uito arepot­muꞌe kahato Iesui kuꞌuro ariaꞌyp posak etiat hap ete. Miꞌi eweimohey pote toĩneꞌen eheĩneꞌen pakup i hap are. Maꞌato miꞌi hap ete toꞌo­ky­ryꞌi kahato. Yt karãpe i arepot­muꞌe wen — Eremusin ãpy sokpe tek eheha­kye­raꞌat hamo pote waku yt karãpe i areꞌe ehepe. Mio tã ahenoi pote yt toꞌo­ky­ryꞌi hin i katu­pono Iuteuria taꞌa­tu­mi­ky­ꞌesat ewywuat pote. Ahemusin sokpe ãpy tek hawyi aheha­kye­raꞌat iꞌatuꞌe eimoe­ha­ma­naꞌi haria. Pyno waku miꞌi haria teꞌe­ru­we­sa­ꞌahep yne hawyi aikai tukup­teꞌen pya miꞌiria tuwe­sa­ꞌahep taꞌa­tueko sese nug yne haria pote waku.
48,5,13,Uiwy­riaꞌin Tupana tum ahepe tesaika hap wakuap nug hamo aimi­ky­ꞌesat ok tã nuat hamuat nug hamo. Maꞌato yt naku i — Uimi­ky­ꞌesat ewywuat yn aru atunug watoꞌe neꞌi pote yt naku i pãi are. Katu­pono uiꞌairo raꞌyn tomi­ky­ꞌesat nug hamuat tupono waku watoꞌe. Yt naku i aimi­ky­ꞌesat yn watunug. Katu­pono towat tomi­ky­ꞌesat nug hamo aiꞌairo aiwo­ꞌo­po­wyro woꞌo­kyꞌe hamuat etiat hap. Mio tã e ti Tupana Musei miwan me — Eweiꞌa­tu­kyꞌe ro miitꞌin aikotã eweikyꞌe hap ok tã e. Miꞌi tupono karãpe wato­ꞌo­po­wyro aiwo­ꞌo­kyꞌe hap ete pote Tupana miky­ꞌesat nug haria wo aito wato­py­huꞌat.
48,5,15,Maꞌato karãpe wati­kuasa iraniaꞌin wahenoi aiwẽ pyi aheso hap yt iꞌe hap ewy i wato­maꞌat neꞌi wẽtup ok pote aikotã miat haiwot rakaria ewywuat wato­py­huꞌat. Miitꞌin u hat ewywuat watoĩ­neꞌen. Eiweꞌeg wo o miꞌi tã nug hap pupi are.
48,5,16,Miꞌi tupono uiwy­riaꞌin atiky­ꞌesat Tupana Pãꞌãu miky­ꞌesat nug haria wo eweikup­teꞌen hap Tupana miky­ꞌesat ewywuaria wo eweikup­teꞌen. Yt atiky­ꞌesat i eiwa­nẽtup hap kaipywiat neꞌi nug haria wo eweikup­teꞌen. Eimi­ky­ꞌesat sese neꞌi nug haria wo hap yt atiky­ꞌesat i. Miꞌi turan aiwat aimi­ky­ꞌesat neꞌi yt Tupana miky­ꞌesat ewy hin i. Aimi­ky­ꞌesat poꞌog neꞌi watunug mote yt watunug kuap i Tupana miky­ꞌesat ewy.
48,5,18,Pyno Tupana Pãꞌãu miky­ꞌesat ewy raꞌyn watunug hawyi atunug neran Musei mienoi uheha­kye­raꞌat hamo yt watoꞌe kuap i.
48,5,19,Maꞌato mekewat aimi­ky­ꞌesat ewy watunug neran mote yne hary­po­riaꞌin wywo watoĩ­neꞌen neꞌi. Iꞌewyte watu­wa­nẽtup saꞌag hap he neꞌi. Iꞌewyte aiminug saꞌag yn watunug kuap.
48,5,20,Tupana saꞌag wati­mõ­typot kahato pote wato­pot­kuasa wanĩkap mo watoĩ­neꞌen. Sehay uka uka hano watoĩ­neꞌen. Ihaꞌy­wywi rakano watoĩ­neꞌen. Ipyꞌahak takano watoĩ­neꞌen. Eikai poꞌog uruto urutu­kup­teꞌen e haria wo woꞌo­patꞌok patꞌok haria wo watoĩ­neꞌen. Yt wato­pot­ꞌoksat i. Imopẽꞌã rakaria wo watoĩ­neꞌen pote woꞌoe­roꞌok woꞌoe­roꞌok haria ewywuat gupteꞌen haria ewy watoĩ­neꞌen. Miꞌi pote eiweꞌeg wo o katu­pono miꞌi tã neꞌi nug haria yt tuwe­hytꞌok kuap i Tupana Morekuat no topy­huꞌat hap eꞌat pe yt tuwe­hytꞌok kuap i hetama pe.
48,5,22,Maꞌato Tupana Pãꞌãu miky­ꞌesat ewywuat watunug hawyi woꞌo­kyꞌe haria wo watoĩ­neꞌen. Woꞌo­mo­wepit haria wo watoĩ­neꞌen. Woꞌokuap haria kahato wo watoĩ­neꞌen. Miit perupꞌi wo watoĩ­neꞌen. Woꞌo­wese haria wo watoĩ­neꞌen. Aiwo­ꞌopiat aiꞌe hap nug haria wo watoĩ­neꞌen. Yt wemo­wato haria wo i watoĩ­neꞌen. Wewãi kuap kahato haria wo wato­py­huꞌat. Karãpe miꞌi tã e hap ewy watunug hawyi yt kat i ahewãi Musei mienoi kaipywiat hap tuwẽtem aipiit pyi e. Miꞌi pote iperupꞌi rakano watoĩ­neꞌen e. Watu­we­nãpin kahu kahato pote miꞌi hap yn tuwẽtem Tupana Pãꞌãu kaipyi aipiit pyi. Miꞌi tã e hap yne. Miꞌi wãiꞌe hap mopo­ꞌinik hap yt kat i toĩneꞌen e.
48,5,24,Pywo pe ti Aipo­rekuat Iesui po pe raꞌyn wato­py­huꞌat pote mekewat aiwa­nẽtup hap aimi­ky­ꞌesat saꞌag koꞌi topap yne raꞌyn. Miꞌi hawyi yt iheg muo hin i aiminug saꞌag koꞌi tukup­teꞌen. Katu­pono Iesui wano raꞌyn wato­py­huꞌat pote.
48,5,25,Nimo yt imohey i te turan aimuꞌe kahato Tupana Pãꞌãu Iesui mohey ahepiat hamo. Koitywy poꞌog naꞌyn Tupana Pãꞌãu aimuꞌe Tupana miky­ꞌesat ewywuat nug hamo. Toꞌiro wati­pywo koitywy aimuꞌe hap imiky­ꞌesat nug hamo yt kat i aheha sio pywo sio yt aiꞌe hap pun neꞌi wywo aiwo­ꞌoehay sat hap koꞌi wywo.
48,6,1,Uiwy­riaꞌin Karãpe wẽtup ok yt naku i iꞌaparap hap inug miꞌi pote waku wẽtup ok toto Tupana Pãꞌãu sehay wywo iꞌaparap hat nãpin perupꞌi wuat hamo. Miꞌi hat wyti waku kahato inug maꞌato waku miꞌi rokirẽ tuweꞌeg wo raꞌyn toĩneꞌen tepiat iꞌaparap hap pupi iraniaꞌin nãpin rokirẽ. Meiũran wẽtup ok i iꞌaparap miꞌi hawyi waku wati­po­wyro imoesaika hamo. Miꞌi tã aiminug kaipyi ti Iesui e hap nug haria aito pote. Maꞌato uwe — Uito yt arepot­po­wyro teran i poꞌog uiwato e hat yt kan hamo hin i atimohey uito Iesui e. Mio tã e hat tuwe­maꞌat kahato neꞌi.
48,6,4,Waku watu­wa­nẽtup kahato aiminug sio waku sio yt e hap kape. Waku pote aimo­wepit hap toĩneꞌen. Maꞌato uito poꞌog atunug ikahu aiꞌe hap neꞌi ti aimo­wepit hap akit hamo topy­huꞌat. Waku aiwo­ꞌo­ꞌe­wy­ꞌewy ipotpap takaria wo watoĩ­neꞌen.
48,6,6,Waku ti aiwo­ꞌo­muꞌe haria pe wati­mõꞌẽ ahekat.
48,6,7,Yt naku i watu­we­maꞌat. Yt wati­maꞌat kuap hin i Tupana. Kat iãꞌỹi watikoi pote ti miꞌi ti raꞌyn imoẽtyt. Miꞌi hap ewy ti aimi­ky­ꞌesat yn nug mote yt nakuaria i wo watu­kup­teꞌen Tupana pe. Miꞌi turan naꞌyn aiku­ꞌuro hawyi yt kat i aheĩneꞌen Tupana wywuat hap. Maꞌato Tupana Pãꞌãu wo wepit hamo watoĩ­neꞌen pote tutum tesaika hap aheĩneꞌen towywuat wuatꞌi eꞌat piat hamuat.
48,6,9,Yt naku i eipo sero neꞌi wakuap nug hap ete katu­pono meiũran Tupana tum hamuat ipotpap kahato rakaria pe. Miꞌi turan aiwat ahepe tutum wy aikotã ipirik kahu raꞌyn hawyi aimo­wepit raꞌyn hap ewy. Miꞌi hap ewy ti Tupana tum wakuap nug hap etiat yt ipo sero i rakaria i pe haꞌup tutum are.
48,6,10,Pyno ti waku watikat aikotã iraniaꞌin powyro hamuat. Waku ti yne watunug wakuap torania miitꞌin me. Maꞌato ti Iesui mohey haria ti waku poꞌog wati­ꞌa­tu­po­wyro wakuap no. Uiwy­riaꞌin ewehe­haꞌat ro uipo wuat uimiwan iwatoꞌin kahato rakat kape.
48,6,11,Uimiwan mesuwe atunug uipo wo. Iwato kahato uimiwan katu­pono yt heremo kahato i yt uheha­pytig i pote.
48,6,12,Eimuꞌe haria ipakup takaria teꞌe­ru­we­mo­wato kahato itote — Uruto poꞌog woꞌo­muꞌe haria torania kai iꞌatuꞌe haria. Wemusin ãpy sokpe tek hap ti waku e haria aipiit etiat yn woꞌo­muꞌe haria miꞌiria. Iro pote miitꞌin toꞌo­ky­ryꞌi kahato aimi­mohey ariaꞌyp posak etiat aheha­kye­raꞌat hamo e hap ete. Miꞌi haype yt teꞌe­re­pot­muꞌe i miꞌi ete. Yt taꞌa­tu­ky­ꞌesat i miitꞌin woꞌo­ky­ryꞌi taꞌa­tuetiat hap haype.
48,6,13,Pyno Iuteuria woꞌo­nãpin hap ewy watunug wemusin ãpy sokpe tek hap aheha­kye­raꞌat iꞌatuꞌe yt taꞌa­tu­henoi yne hin i Iuteuria eko pytkai. Taꞌa­tu­ky­ꞌesat taꞌa­tu­mi­ky­ꞌesat nug hanuaria wo yne eipe haype.
48,6,14,Maꞌato Iesui ikuꞌuro ahetiano are pote yt iꞌatu­wese hin i. Yt taꞌa­tu­kyꞌe i Iesui haype. Miꞌiria yt ikyꞌesat hin i uheĩneꞌen hap ewy tukup­teꞌen hap. Iꞌewyte uito yt atiky­ꞌesat i iꞌatu­ꞌe­wywuat areĩneꞌen hap wy katu­pono teꞌe­ru­we­mo­wato haype neꞌi pote.
48,6,15,Mekewat hemusin ãpy sokpe sio yt rakaria kape sio Iuteuria eko nug yne haria sio yt hap kape teꞌe­ru­wa­nẽtup. Miꞌi haria ti yt kat no i Iesui pe. Maꞌato ti tokai­pywiat miit ipakup sio yt hap kape yn ni ihaꞌat Iesui. Imopakup hap toĩneꞌen sio yt hap kape yn tehaꞌat. Yt kat i imopakup hap toipuẽti pote toimo­pakup i.
48,6,16,Miꞌi hap yn ahẽtup Tupana pe — Erehay moeha­ky­ꞌeꞌi ro Uiꞌywot iꞌatue­ha­ky­ꞌeꞌi hap etiano ipakup takaria upi inug hamo are. Etihep o iꞌatue­ha­ma­naꞌi hap are ehupiat pe. Iꞌewyte torania Tupana emiitꞌin etiano.
48,6,17,Yt atiky­ꞌesat i poꞌog sehay aiwo­ꞌo­ꞌa­tu­ꞌuka hap wemusin ãpy sokpe tek hap ete katu­pono ipoity kahato uipekyt pekyt uipiit ete. Uito Iesui emiit sese e hap moherep hap upi uipekyt pekyt. Uipe timo­herep kahato Iesui ewywuat areineꞌen uipekyt pekyt uiꞌauka teran haria tunug Iesui mohey hap moherep hap uipe.
48,6,18,Uiwy­riaꞌin mio tã are Aika­ꞌiwat pe ehupi — Iesui egyiꞌat ro aiwy­riaꞌin Karata piaria pe are Aika­ꞌiwat pe are ehupi.Uito Pauru pyno toran uimiwan.
49,1,1,Tawa Ewesu Piaria Nãpin Hap Pauru MienoiUiwy­riaꞌin tawa Ewesu piaria koitywy atipo­ꞌoro uimiwan ehowawi. Mesuwat miwan nug hat ti uito Pauru. Eipe ti Tupana saꞌy­ruꞌin Tupana saki­ꞌytꞌin koitywy eipe Aika­ꞌiwat Iesui mohey potꞌi haria ti eipe. Saꞌa­wyꞌi Tupana uiꞌairo hawyi uinug tosa­ꞌyru wo Aipo­typot Iesui potpo­ꞌoro wo tomi­ky­ꞌesat ewy uiꞌairo.
49,1,2,Pyno mio tã ahẽtup ehowawi Aiꞌywot Tupana kaipyi iꞌewyte Aika­ꞌiwat Iesui kaipyi — Etum o ewese hap tawa Ewesu piaria pe emohey haria pe are iꞌewyte etiꞌa­tu­poi­tyro kahato miꞌiria are ahẽtup Tupana pe iꞌewyte Iesui pe ehowawi uiwy­riaꞌin are.
49,1,3,Taꞌi Aika­ꞌiwat Iesui iꞌewyte Toꞌywot Tupana aiꞌa­tu­poi­tyro poityro kahato raꞌyn. — Waku kahato En watoꞌe Tupana pe iꞌewyte Aika­ꞌiwat Iesui pe watoꞌe — Waku kahato En Tupana watoꞌe aito Iesui mohey haria. Taꞌi atipy kaipyi putꞌokꞌe ahete aipoi­tyro kahato hap. Aheha­kye­raꞌat hap tutum naꞌyn ahepe. Wuatꞌi eꞌat piat aimoieĩ­neꞌen Tupana kapiat hap tutum ahepe towa­nuaria aito pote are.
49,1,4,Taꞌi saꞌa­wyꞌi mesuwat yi nug hap eꞌyianmete Tupana aiꞌairo Tosa­ꞌyru emiit no. Taꞌi aheꞌyian­mete aiꞌairo temiitꞌin no are. Miꞌi hawyi toꞌe — Uhaꞌyru mohey haria wo aru miꞌiria hap atiꞌa­tukuap e. Miꞌi pote ti atunug aru hãpyk miꞌiria uiꞌe­wy­wuaria wo raꞌyn e. Yt kat i saꞌag nug haria wo atiꞌa­tunug miꞌiria e. Pyno yt uwe i te aito turan aiꞌairo Tosa­ꞌyru emiit no. Aikyꞌe haype yn aiꞌairo mesuwat yi yt kat i te hap eꞌat pe turan aiꞌairo. Taꞌi atunug aru Uhaꞌyru mohey haria yne uhaꞌy­ruꞌin uhaki­ꞌytꞌin no e. Atum aru Uhaꞌyru iꞌatuepe Iꞌatu­ka­ꞌiwat no e ahetiat. Atunug aru miꞌiria uimẽ­pytꞌin no uimi­ky­ꞌesat ewywuat uimo­wepit hamuat e Tupana ahowawi saꞌa­wyꞌi yt uwe i te mesu­wa­rotiat turan.
49,1,6,Pyno toꞌiro watu­wehum Tupana kape — Egyiꞌat hap yt uwe ewywuat hin i waku watoꞌe. Poꞌog poꞌog torania kai ewese hap waku watoꞌe. Urukyꞌe hap moherep hamuat etum Esaꞌyru uruepe. Wẽtup yn Esaꞌyru pytkai etum neꞌen neꞌi uruepe yt kat saꞌup mo i etum uruepe urutoꞌe waku watoꞌe. Miꞌi ti Esaꞌyru Emikyꞌe kahato etum naꞌyn uruepe urueha­kye­raꞌat hamuat. Waku kahato En Tupana urutoꞌe ewawi.
49,1,7,"Taꞌi Emipo­ꞌoro Urupo­rekuat no ikuꞌuro hawyi uruminug saꞌag po pyi urutu­wẽtem naꞌyn iꞌewyte uruminug saꞌag haꞌa­wy­tewuat etiꞌa­tu­waure waure raꞌyn En. Waku kahato En. En ni poꞌog poꞌog torania kai hegyiꞌat rakat urutoꞌe ewawi Tupana urutoꞌe. Esaꞌyru suu ti urukyiꞌat ewanuat hap urutoꞌe. Etum neꞌen neꞌi yne yne iwato kahato sakpo emiium etum yne yne. Waku kahato En urutoꞌe. Ewese kahato uruto yt uruwese i pytkai urutoꞌe. Eweꞌeg hap ok tã egyiꞌat hap ok tã urukyꞌe hap urutoꞌe. Urutu­wehum kahato ewawi Tupana katu­pono koitywy etunug naꞌyn ereꞌe saꞌa­wy­ꞌiwuat hap emiky­ꞌesat ok tã urutoꞌe ewawi. Series,  Saꞌa­wyꞌi emiky­ꞌesat ewy ereꞌe ewepe — Atum aru Uhaꞌyru pe wuatꞌi ywania ere. Atum neꞌen neꞌi aru Uhaꞌyru wuatꞌi miitꞌin me Iꞌatu­po­rekuat no. Uimo­wepit hap ewy atum aru ereꞌe saꞌa­wyꞌi ewepe ewanẽtup hawe yt kat i miitꞌin te turan. Tupana uruikuap teran kat pote urukyꞌe kahato hap. Miꞌi tã yt uruikuap hin i te wen maꞌato urukyꞌe hap miꞌi uruikuap taꞌyn. Waku kahato En urutoꞌe epe Tupana. Mio tã e saꞌa­wyꞌi Tupana — Putꞌokꞌe uheꞌat aru hawyi atunug sese ti Uhaꞌyru wuatꞌi Porekuat no e tuwepe iꞌewyte yne atipy piaria Porekuat no iꞌewyte yne yi totiaria Porekuat no e tuwepe. Uhaꞌyru suu wo atiꞌa­tu­mo­wehik sok torania yi totiaria atipy piaria uhowawi e. Miꞌi hawyi wẽtup piit ewy yn naꞌyn wato­py­huꞌat wuatꞌi uiminug koꞌi uikai tukup­teꞌen e tuwepe Tupana wuatꞌi tominug koꞌi pe tukup­teꞌen yianmete turan."
49,1,11,Yne tomi­ky­ꞌesat ewy Tupana saꞌa­wyꞌi aiꞌairo raꞌyn tomi­ky­ꞌesat ewy. Miꞌi hawyi ainug tosa­ki­ꞌytꞌin no tosa­ꞌy­ruꞌin no Aheykeꞌet Aikywyt Iesui ewywuat ainug wẽtup miit mẽpytꞌin koꞌi ewywuat ainug naꞌyn aito wati­mohey Iesui hawyi. Tomi­ky­ꞌesat ewy tutum aru ahepe topo­watꞌyp yne yne. Hekat kahato rakaria wo wato­py­huꞌat wuatꞌi eꞌat pe aikotã toꞌe saꞌa­wy­ꞌiwuat hap ewy raꞌyn tutum ahepe. Pyno toꞌiro watu­wehum Tupana kape katu­pono aito ti iraniaꞌin eꞌyianmiat imohey haria iraniaꞌin eꞌyianmiat watunug Iesui Aipo­rekuat no. Waku kahato watoꞌe aiwo­ꞌope miꞌi hap ete maꞌato meiũran aru iꞌatu kahato ahaipe­piaria Iesui mohey haria tukup­teꞌen kahato Tupana mõtypot wuatꞌi eꞌat piaria. Waku kahato are.
49,1,13,Pyno mesup taꞌyn uruꞌe­wy­wuaria raꞌyn Tupana ehay pywuat rakat Iesui etiat uruwẽ pyi hawyi mekewat sehay Eheha­kye­raꞌat hat moherep hap topy­huꞌat. Miꞌi e hap etikuap hawyi Aika­ꞌiwat Iesui mohey haria sok eweikup­teꞌen. Waku kahato are. Miꞌi hawyi ti aru Tupana tum naꞌyn Topãꞌãu ahepe toꞌe hap ewy tutum. Miꞌi hawyi mesup — Miꞌiria ti uianuaria e ehepe. Tutunug toset ehepe — Miꞌiria wyti uiat e wuatꞌi miitꞌin me Tupana Pãꞌãu.
49,1,14,Tupana tum naꞌyn Topãꞌãu ahepe. Miꞌi tutum mote mesup watikuap iꞌewyte tutum aru ahepe kat e hap kat e hap — Atum aru uimẽ­pytꞌin me e hap koꞌi ewy. Tutum naꞌyn yne saꞌup yne aiminug saꞌag hep hamuat Tosa­ꞌyru suu. Miꞌi pote watikuap taꞌyn mesup yt kat i saꞌag toipuẽti aikai. Watoĩ­neꞌen iwywo turan tuwehum ahowawi yt kat i aikai yt naku i pote yt kat i aipitpit hap. — Waku kahato En Tupana watoꞌe aru wuatꞌi eꞌat pe. Waku En waku En katu­pono uruhep ahiag po pywiat hat En urutoꞌe aru wuatꞌi eꞌat pe aru.
49,1,15,Gaꞌatpo atikuap ehetiat sehay — Koitywy tawa Ewesu piaria Aipo­typot Iesui mohey kahato haria tukup­teꞌen. Poꞌog imohey haria mio saꞌa­wy­ꞌiwuat kai iꞌatuꞌe uruepe. Iꞌewyte Tupana emiitꞌin kyꞌe kahato haria tukup­teꞌen miꞌiria iꞌatuꞌe ehepiat pe. Mio tã iꞌatuꞌe hap atikuap hawyi arehum kahato at kaꞌap mesuwe — Uhetu­pana are waku kahato En katu­pono mesup tawa Ewesu piaria Esaꞌyru mohey kahato haria tukup­teꞌen naꞌyn mesup iꞌewyte woꞌo­kyꞌe haria tukup­teꞌen are at kaꞌap Tupana pe. — Uruꞌywot koro En ni Urupo­typot Iesui eTupana are. Etum no Epãꞌãu poꞌog tawa Ewesu piaria pe ekuap poꞌog poꞌog mono areꞌe Tupana pe. Uwe En sese hap kuap hamuat atiky­ꞌesat. Epãꞌãu kaipyi iweꞌeg kahato rakaria wo tukup­teꞌen hap atiky­ꞌesat are. Etiꞌa­tu­moẽ­tyhot ro iꞌatu­wa­nẽtup hap are. Etihep yt iꞌatue­ha­pytig i hap miꞌi hawyi heremo iꞌatu­wa­nẽtup hawe etum Esaꞌyru mohey hap Tupana are. Tupana areꞌe etum no Esaꞌyru mohey haria tapyꞌyia Ewesu piaria pe ewanẽtup hap kuap hamo hap are. Etum no iꞌatuepe ewanẽtup kuap hap kat hamo etiꞌa­tu­ꞌairo miꞌiria emiitꞌin no are. Etimo­herep to iꞌatuepe emiky­ꞌesat koꞌi nug neran hap koꞌi are. Etimo­herep iꞌatuepe aikotã aru tukup­teꞌen atipy pe esaꞌy­ruꞌin wo esaki­ꞌytꞌin wo hap are. Etimo­herep iꞌatuepe kat som atipy pe are. Etimo­herep iꞌatuepe aikotã aru atipy pe emõtypot haria tukup­teꞌen hap are. Etimo­herep iꞌatuepe aikotã aru ewaku hap ewywuaria tukup­teꞌen hap are. Tupana ewaku hap ekahu hap ewato hap etimo­herep emiitꞌin me tawa Ewesu piaria pe are at kaꞌap ehetiano uiwy­riaꞌin.
49,1,19,"Tupana areꞌe etimo­herep emiitꞌin me esaika hap kuap hap are. Esaika hap iwato kahato uruewawi Esaꞌyru mohey haria pe aikotã karãpe saꞌa­wyꞌi etihep Esaꞌyru guꞌuro pyi hap ewy esaika hap. Tupana etimo­herep miꞌi tã esaika hap Esaꞌyru mohey haria pe are. Tupana esaika hap iwato kahato uruete are aikotã saꞌa­wyꞌi etihep Uruka­ꞌiwat guꞌuro pyi hap ewy esaika are. Miꞌi hawyi — Eraꞌapyk o meiũpe uipo sese kai ere itote Esaꞌyru pe. Eraꞌapyk to mesuwe atipy pe ere. Miꞌi hawyi topy­huꞌat eꞌe hap ewy esaika sese hap ewywuat topy­huꞌat. Esaika kahato hap ewy etimo­herep uruepe Esaꞌyru mohey haria pe are Tupana pe at kaꞌap. Series, "
49,1,21,Aiꞌakag Iesui topy­huꞌat Wuatꞌi Akag wo. Toĩneꞌen ni Morekuat Koro wo are. Aiꞌakag wo toĩneꞌen maꞌato iꞌewyte Wuatꞌi Akag wo atipy pe toĩneꞌen. More­kuaria Porekuat no topy­huꞌat Iesui are. Tuꞌi­saria Porekuat no topy­huꞌat. Surara Akag Koro wo topy­huꞌat. Iesui set poꞌog Tupana mimõ­typot no wuatꞌi miitꞌin set kai. Poꞌog poꞌog wuatꞌi kai Aika­ꞌiwat mesuwat iꞌewyte wuatꞌi eꞌat pe.
49,1,22,Katu­pono Tupana tunug yne yne Iesui py ywytꞌok­pype. Aika­ꞌiwat wuatꞌi okpe tote toĩneꞌen. Miꞌi hawyi iꞌewyte aito imohey haria Akag Koro wo topy­huꞌat Iesui Tupana miky­ꞌesat ewy. Pyno yne aito Iesui mohey haria wato­py­huꞌat Iesui wywo wẽtup piit ewy yn. Iwywo watoĩ­neꞌen wẽtup ok miit ewy. Iesui piit no watoĩ­neꞌen mesup mesuwat yi tote are. Atipy pe iꞌewyte watoĩ­neꞌen iraniaꞌin imohey haria wẽtup piit ewy yn watoĩ­neꞌen aito. Imohey haria ipiit ewywuat wato­py­huꞌat. Aikope Aikope Atipy pe mesuwat yi tote yne tote Aipo­typot Iesui toĩneꞌen Morekuat Koro wo.
49,2,1,Haꞌa­wyte kahato yt uwe i eimuꞌe hat Iesui etiat turan yt Iesui mohey haria i eipe turan miꞌi hap eꞌat pe yt eweikuap hin i Tupana etiat aikotã ikuꞌuro rakaria yt tikuap hin i ahehay hap ewy mekewat eꞌat pe. Saꞌa­wyꞌi yt eweikuap hin i Tupana ehay are. Miꞌi hawyi mekewat eꞌat pe yt ewetunug hin i yne yne Tupana wãiꞌe hap koꞌi e hap. Saꞌa­wyꞌi imohey hap eꞌyianmete ti ewetunug miitꞌin minug saꞌag koꞌi yne yne mekewat eꞌat pe. Mekewat eꞌat pe wẽtup eika­ꞌiwat toĩneꞌen miꞌi ti ahiag. Miꞌi heso rakat kape — Uruetu­pana en eweiꞌe ahiag me. Emiky­ꞌesat ewy atunug neran eweiꞌe mekewat mãꞌãu saꞌag me. Uruetu­pana uruetu­pana eweiꞌe at kaꞌap mekewat yt nakuaria i nug haria porekuat kape mekewat ahiag me.
49,2,3,Pyno saꞌa­wyꞌi yne aito wato­py­huꞌat ahiag emiit no yt nakuaria i ewy. Saꞌa­wyꞌi aimi­ky­ꞌesat saꞌag he wati­puẽti. Mekewat eꞌat pe aiminug aipiit miky­ꞌesat saꞌag koꞌi kape yn poꞌog poꞌog ahepap wãiꞌe Tupana pytkai watunug saꞌag neꞌi. — Miꞌi tã ewetunug mote woro­ho­ꞌo­ꞌa­piheg neꞌi eipe e Tupana ahepe pytkai watunug yne yne yt imiky­ꞌesat i koꞌi.
49,2,4,Maꞌato saꞌag watunug tuete pytkai aikyꞌe kahato te Tupana. Yt tuwepyk hin i katu­pono haty aikyꞌe hap tuete. Towese hap kaipyi aheha­kye­raꞌat Tupana. Aikotã ikuꞌuro rakat yt ihay i hap ewy yt ahehay hin i Tupana kape mekewat eꞌat pe. Taꞌi yt ahehay kuap i. Karãpe Tupana ihay ahowawi turan mekewat eꞌat pe yt wati­wesat kuap i kat pote ikuꞌuro rakaria ewy watoĩ­neꞌen Tupana ewawi pote. Maꞌato miꞌi pytkai aiwy­ꞌinug tuwe­wawi Aipo­typot Iesui ehay upi.
49,2,6,Miꞌi hawyi aimoieĩ­neꞌen Tosa­ꞌyru suu wo. Miꞌi hawyi Tupana ainug Aipo­typot Iesui emiit no wẽtup piit ewy watoĩ­neꞌen iwywo. Miꞌi hawyi karãpe Iesui tuwẽtem guꞌuro pyi miꞌi hap iꞌewyte watu­wẽtem guꞌuro pyi hap ewy wẽtup puꞌi yn aito wato­mohey hawyi. Miꞌi hawyi Tupana toꞌe Tosa­ꞌyru pe — Eraꞌapyk to mesuwe uikai atipy pe wuatꞌi Porekuat no e Tosa­ꞌyru pe. Miꞌi tote hap ewy aito iꞌewyte watoĩ­neꞌen iwywo more­kuaria wo are. Miꞌi hap ewy watoĩ­neꞌen iwywo katu­pono aito wẽtup ok miit ewy iwywo. Pyno mesup toimo­herep taꞌyn towese hap ahepe wuatꞌi eꞌat pe. Miꞌi pote — Egyiꞌat kahato watoꞌe Tupana pe. Yt uwe i poꞌog ekai iwese rakat watoꞌe.
49,2,8,Maꞌato yt aiminug wakuap kaipyi hin i Tupana aheha­kye­raꞌat. Taꞌi yt hin i uiwy­riaꞌin. Ahewaku hap yt putꞌokꞌe hin i Tupana wat hewaku hap ewy are. Aikyꞌe hap kaipyi towese hap kaipyi tutum aheha­kye­raꞌat hap ahepe. Wati­mohey Iesui hawyi tutum ahepe wuatꞌi eꞌat piat aheĩneꞌen hap yt kat i watunug pytkai tutum. Pywo pe ti tuwe­kaipyi tutum wato­mohey Iesui hawyi are. Pyno yt naku i watoꞌe — Uito ti wakuat pote Tupana uheha­kye­raꞌat yt naku i watoꞌe katu­pono iꞌaparap haria watoĩ­neꞌen Tupana wanẽtup hawe miꞌi tupono yt watu­we­ha­kye­raꞌat kuap i.
49,2,10,Saꞌa­wyꞌi Tupana topo wo ainug. Koitywy Haꞌyru mohey haria wato­py­huꞌat wẽtup ywania ewy yn naꞌyn wato­py­huꞌat. Ainug hap eꞌyianmete Tupana toꞌe — Meiũran aru atipo­wyro kahato uimi­ky­ꞌesat nug neran haria e. Wakuaria sok ewy aru atunug miꞌiria e saꞌa­wyꞌi tuwepe.
49,2,11,Maꞌato haꞌa­wyte eipe tawa Ewesu piaria yt kurin i eweikuap Tupana etiat katu­pono wẽtup ywania eipe. Saꞌa­wyꞌi sese ahaꞌa­seꞌi pot Aparãu emiari­ruꞌin yn Tupana ywania tukup­teꞌen mekewat eꞌat pe. Mekewat weꞌahit sokpe tek haria miꞌiria yn saꞌa­wyꞌi Tupana ehay kuap haria tukup­teꞌen. Maꞌato eipe wẽtup ywania eweikup­teꞌen saꞌa­wyꞌi yt Aparãu emiariru koꞌi hin i eipe. Nimo urupusu puo uruhetꞌok eipe ti yt weꞌahit sokpe tek haria i urutoꞌe. Katu­pono saꞌa­wy­ꞌite eipe yt Tupana mohey haria ywania hin i eipe maꞌato wẽtup ywania eweikup­teꞌen. Miꞌi hap eꞌat pe yt kat hin i eweikuap Tupana Mipo­ꞌoro Aipo­rekuat etiat katu­pono saꞌa­wyꞌi Tupana tiꞌairo Aparãu emiari­ruꞌin koꞌi yn temiitꞌin no saꞌa­wyꞌi. Yt eiꞌairo hin i saꞌa­wyꞌi. — Aparãu emiariru emiariru atiꞌa­tu­poi­tyro e Tupana. Atunug esaꞌy­ruꞌin esaki­ꞌytꞌin uiꞌy­wania wo e. Maꞌato ehepe yt mio tã e hin i saꞌa­wyꞌi. Yt kat i Tupana eipyꞌa pe saꞌa­wyꞌi miꞌi pote yt uwe i eipe — Areĩneꞌen aru wuatꞌi eꞌat pe e haria are.
49,2,13,Maꞌato mesup ti yt pya hin i raꞌyn eweikup­teꞌen Tupana kai Tupana Saꞌyru wuaria eipe pote. Saꞌa­wy­ꞌite ti pya kahato eweikup­teꞌen Tupana kai maꞌato mesup Iesui suu eimo­wo­ꞌosat kahato raꞌyn Tupana ete.
49,2,14,Koran eipe yt pya hin i Tupana kai katu­pono Iesui tunug naꞌyn ni Tupana wywuat aiwo­ꞌo­wese wese hap. Aika­ꞌiwat ikuꞌuro ariaꞌyp posak ete hawyi woꞌo­wese hap tutunug eiꞌy­wania wywuat hamo iꞌewyte uruꞌy­wania wywuat hamo.
49,2,16,Miꞌi hawyi Haꞌyru mohey haria wẽtup ywania ewy raꞌyn wato­py­huꞌat. Wẽtup piit ewy yn. Iesui mohey haria aito pote yt kat i poꞌog aiwo­ꞌo­py­ꞌahak hap yt kat i aiwu­ꞌuka hap aiwo­ꞌope. Iꞌewyte yt kat i poꞌog Tupana wywuat hap aiwu­ꞌuka hap are.
49,2,17,Tupana tipo­ꞌoro Tosa­ꞌyru Aika­ꞌiwat no. Putꞌok­toꞌe hawyi aiꞌa­tu­muꞌe kahato hamuat. Iraniaꞌin ywania pya kahato tukup­teꞌen Tupana kuap hap kai. Uruꞌy­wania Iuteu ywania poꞌog yt pya i maꞌato torania aito wẽtup sok yn saꞌa­wyꞌi watu­kup­teꞌen pya kahato Tupana kai. Miꞌi hap eꞌat pe Iesui timo­herep ahepe muꞌap Toꞌywot kapiat hap.
49,2,18,Mekewat muꞌap ti ahera­ꞌaipok Tupana kapiat hap Aipo­typot Iesui kawiat katu­pono tutum naꞌyn Topãꞌãu ahepe. Miꞌi hawyi uruto Iuteuria iꞌewyte eipe yt Iuteuria i Tupana Pãꞌãu wẽtup takat eiam aito. Miꞌi pote mesup waku watuwat Tupana kape uruto Iuteuria iꞌewyte eipe wẽtup ywania waku wateke Aiꞌywot Tupana ehamo mesup Iesui aimo­wo­ꞌosat Tupana wywuat pote.
49,2,19,Saꞌa­wyꞌi areto eimuꞌe hamuat hap eꞌat pe eipe yt Tupana mẽpytꞌin hin i. Yt eweikuap hin i mekewat eꞌat pe Tupana sese yt kuap i haria eipe maꞌato mesup Tupana etawa piaria ewy raꞌyn eweikup­teꞌen. Mio Tupana saꞌy­ruꞌin no saki­ꞌytꞌin no raꞌyn eweikup­teꞌen. Koran Tupana yat piaria wo raꞌyn eweikup­teꞌen imẽpytꞌin no eipe mesup.
49,2,20,Mio Tupana yat nug hat ewy watu­kup­teꞌen. Aikotã aiꞌyat watunug nu kawiat hawyi toĩneꞌen motꞌi hap ewy. Miꞌi hap ewy Tupana tunug toꞌyat mesup maꞌato miitꞌin kawiat. Toha­ꞌa­wynug toꞌyat nug hap hamuat ewy toĩneꞌen mesup. Waku yne hawyi totopag Tosa­ꞌyru mohey haria nu ewywuat toꞌyat iheg nakat pe hamuat are. Maꞌato mekewat nu wato yne aiꞌy­wyt­ꞌok­pype aimoe­saika hap miꞌi nu ewywuat ti Aika­ꞌiwat Iesui. Miꞌi hawyi wato­mohey Iesui hawyi ainug toꞌyat motag hamo. Miꞌi hawyi meiũran Tupana yat ikahu rakano wato­py­huꞌat hap ewy are. Koitywy Tupana toĩneꞌen toꞌyat pe katu­pono Ipãꞌãu toĩneꞌen aipyꞌa pe pote. Miꞌi hawyi aito imohey haria yne yne aito wato­py­huꞌat aiwo­ꞌo­pype wẽtup yat ikahu rakat ewywuat Tupana eiam sese aitoria yne are.
49,3,1,Mesup ti uito Pauru woꞌo­pyhik hawe areĩneꞌen katu­pono more­kuaria yt tiky­ꞌesat i poꞌog miitꞌin muꞌe uhepiat hap Iesui etiat hamo. Miꞌi pote uipyhyp mesuwe woꞌo­pyhik hawe. Yt taꞌa­tu­ky­ꞌesat i iraniaꞌin ywania ikuap Iesui hap. Miꞌi pote uipyhik mesuwe wen maꞌato yt uipyhik kuap i meiũwat woꞌo­pyhik hawe katu­pono mesuwe ahẽtup Tupana kape eipo­wyro hap at kaꞌap. Iꞌewyte arepotpap kahato miwan nug hap ete mesuwe uimi­po­ꞌoro einãpin hamuat hap ete.
49,3,2,Uiwa­nẽtup hawe Iesui mipyhyp areĩneꞌen toiky­ꞌesat pote are. Waku kahato Tupana hegyiꞌat kahato. Uipo­wyro kahato mesuwe woꞌo­pyhik saꞌag hawe topotpap nug hap ete.
49,3,3,"Katu­pono mesuwe koitywy Tupana timo­herep kahato uhepe saꞌa­wy­ꞌiwuat yt uwe mikuap i sehay toimo­herep uhepe aikotã wẽtup ywania ipakup imohey haria tutunug hap. Taꞌi ipakup takaria tutunug mesup wuatꞌi ywania kawiat. Aikotã toꞌy­wania pakup tutunug mesup hap toimo­herep mesuwe uipyhyp hawe uhepe. Waku kahato Tupana yt uwe i ipyhyp kuap are. Miꞌi koꞌi atiwan mesup ehowawi yt iwato i wen uimiwan mesuwe maꞌato mesup uimiwan hit ete waku eiwe­muꞌe kahato are at kaꞌap. Miꞌi hawyi eweikuap uiꞌewy Tupana mienoi migꞌi wuat sehay miꞌi Aipo­typot ywania pakup etiat. Saꞌa­wy­ꞌi­wuaria yt uwe i ikuap mesuwat sehay migꞌi wuat Tupana — Atunug aru e hap. Tupana yn ikuap. Iꞌewyte ihay moherep haria saꞌa­wy­ꞌi­wuaria yt ikuap i maꞌato mesup Tupana Pãꞌãu timo­herep taꞌyn uruepe tehay moherep haria pe uruto Iesui potpo­ꞌo­roria 12 ok takaria pe toimo­herep tehay migꞌi wuat Topãꞌãu wo. Series,  Koran Tupana Pãꞌãu toꞌe ahepe — Saꞌa­wyꞌi iraniaꞌin ywania yt uikuap hin i maꞌato mesup atipo­ꞌoro uhehay wakuat wuatꞌi ywania ewawi aikotã areꞌe saꞌa­wyꞌi miwan me. Atunug aru e hap ewy mesup atunug naꞌyn e. Koran atunug naꞌyn Iraniaꞌin ywania Porekuat no raꞌyn Uhaꞌyru e. Miꞌi imohey haria sok wẽtup piit ewywuat yn naꞌyn teꞌe­ro­py­huꞌat aru e. Aikotã saꞌa­wyꞌi atipoi­tyro Iuteu ywania atiꞌa­tu­poi­tyro mesup yne yne ywania aikotã areꞌe saꞌa­wyꞌi uiꞌe hap ewy atunug mesup e Tupana uhepe. Saꞌa­wyꞌi migꞌi wo sese yt uwe mikuap mo i mesuwat uiꞌe hap are maꞌato koitywy atimo­herep miꞌi uiꞌe hap yne miitꞌin me uimiwan kaipyi uhehay kaipyi e Tupana ahepe. Uito Pauru saꞌa­wyꞌi Aipo­typot Iesui uinug topot­po­ꞌoro wo tehay sytpok hamo tehay moherep hamo miitꞌin me wuatꞌi ywania piat hamo uinug. Miꞌi hap atunug kahato uito maꞌato yt uhesaika hap upi i katu­pono Ipãꞌãu tum uhepe tesaika hap sehay wakuat moherep miitꞌin miat hamo."
49,3,8,Uhewaku hap yt putꞌokꞌe hin i Aipo­typot eropat hamo are. Taꞌi uito ti poꞌog kurin kano areĩneꞌen poꞌog yi kape torania Iesui mohey haria kai areĩneꞌen uito maꞌato miꞌi pytkai Tupana uiꞌairo iraniaꞌin ywania muꞌe hamo tehay ikahu rakat ete uhewaku hap yt putꞌokꞌe hin i heropat hamo pytkai are. Yt naku i uito pytkai towese kahato hap mywo uiꞌairo katu­pono yt poꞌog hin i uito. Koitywy atimõꞌẽ kahato iraniaꞌin ywania pe. Tupana ekareꞌen mõꞌẽ hat ewywuat areĩneꞌen uito aikotã wuatꞌi eꞌat piat hekat rakat tomõꞌẽ hap ewy areĩneꞌen. Aika­ꞌiwat Iesui ekat iwato kahato aikotã poꞌog poꞌog wuatꞌi kai toĩneꞌen poꞌog poꞌog Miꞌi ekat mõꞌẽ hat ewy areĩneꞌen uito Pauru.
49,3,9,Saꞌa­wy­ꞌi­tewuat migꞌi wuat Tupana mimo­herep aikotã toiky­ꞌesat yne ywania towanuat hap toimo­herep mesup uiwẽ pyi. Tupana ti wuatꞌi wuatꞌi nug hat maꞌato kat hamo ainug saꞌa­wyꞌi yt tohenoi i. Miꞌi kape miitꞌin saꞌa­wy­ꞌiwuat teꞌe­ru­wa­nẽtup kahato maꞌato yt taꞌa­tukuap kuap i. Maꞌato koitywy toimo­herep taꞌyn miꞌi e hap ahepe.
49,3,10,Koitywy koran mesuwat eꞌat pe Aiꞌakag Iesui timo­herep kahato toweꞌeg kahato hap mo ahepe iꞌewyte yne atipy piaria pe. Koitywy atipy piaria Surara Akag wo toĩneꞌen Iesui iꞌewyte Tupana etawa piaria atipy piaria tikuap taꞌyn Tupana weꞌeg kahato hap koꞌi katu­pono ahowawi Iesui mohey haria kape teꞌe­ra­haꞌat kahato hawyi teꞌe­roꞌe toꞌope — Pywo ti Tupana iweꞌeg poꞌog torania kai katu­pono yne ywania toiꞌa­tue­ha­kye­raꞌat kuap iꞌatuꞌe. Wuatꞌi eꞌyianmete Tupana tunug toweꞌeg hap upi yne tomi­ky­ꞌesat upi. Mio tã e — Atiꞌa­tue­ha­kye­raꞌat yne ywania yne miitꞌin e. Uimi­po­ꞌoro Iꞌatu­po­rekuat nuat po wo Uhaꞌyru minug upi atiꞌa­tue­ha­kye­raꞌat wuatꞌi ywania e Tupana saꞌa­wyꞌi yt kat i te mesuwat yi turan yianmete mio tã e tuwepe migꞌi wo. Miꞌi hap toimo­herep taꞌyn uhepe mesuwe uipyhik hawe.
49,3,12,Miꞌi pote mesup yt wato­kenꞌẽ hin i Tupana kapiat ahehay hamo. Yt kat i aiwe­mõti hap ahehay iwywuat hamo katu­pono koitywy Haꞌyru upi imohey hap upi watuwat kahato Tupana kape aikotã wẽtup piit ewy yn watoĩ­neꞌen Haꞌyru wywo Aheykeꞌet Aikywyt wywo.
49,3,13,Uiwy­riaꞌin tawa Ewesu piaria more­kuaria uipyhik mesuwe iheg me mesup yt taꞌa­tu­ky­ꞌesat i woro­ho­ꞌo­muꞌe poꞌog hap wote. Uhatyꞌi hatyꞌi kahato mesuwe. Ahoꞌopot kahato wen maꞌato waku ahoꞌopot eimuꞌe hap ete are. Pywo ti rat yt paaꞌe­weiꞌe teiꞌo are uipyhik neꞌi hap upi kat pote meiũpe areĩneꞌen Aiꞌywot atipy piat Tupana ehamo are.
49,3,14,Miꞌi tã ahẽtup mesuwe at kaꞌap — Uruꞌywot atipy piat arepỹ­ꞌã­tutuk ewawi mesuwe katu­pono wuatꞌi ywania ehakye­raꞌat kuap hat En are. Wuatꞌi ywania mesuwat yi totiat nug hat En are iꞌewyte yne ywania atipy piaria nug hat En are. Wuatꞌi wuatꞌi mimõ­typot En are. Yt uwe i poꞌog ekai are. Miꞌi pote ahẽtup ekawiano etum no emohey haria pe tawa Ewesu piaria pe Epãꞌãu wakuat iꞌatu­moe­saika hamuat hap ahẽtup epe. Atiky­ꞌesat kahato iꞌatu­wa­nẽtup hap hesaika rakat ewy emohey hap ete. — Etunug no Emipo­ꞌoro Iesui kawiat eꞌyat sese itote. Ereĩneꞌen itote emohey haria pyꞌa­setpe. Atiky­ꞌesat iꞌatu­sapo yi pe iheg me ariaꞌyp wato gaꞌapy piat hap ewy. Atiky­ꞌesat miꞌiria iheg me woꞌo­kyꞌe hawe iꞌewyte ekyꞌe hawe hap atiky­ꞌesat are.
49,3,18,Ahẽtup kahato ti ewawi Tupana. Atiky­ꞌesat kahato ti itotiaria tikuap Esaꞌyru piat taꞌa­tu­kyꞌe hap are. Atiky­ꞌesat yne urutoria Esaꞌyru moheg haria ikuap haria. Etum no esaika hap iꞌatuepe kat kupitu kat kupitu Esaꞌyru piat iꞌatu­kyꞌe hap kuap hamo are katu­pono iwato kahato Esaꞌyru piat urukyꞌe hap iꞌywop kahato hap ewy iꞌanam kahato hap ewy. Miꞌi hap kuap hamo atiky­ꞌesat taꞌa­tukuap taꞌa­tu­kyꞌe hap Esaꞌyru piat hap atiky­ꞌesat Tupana are. Yt karãpe i uruikuap yne kat kupitu kat kupitu urukyꞌe hap Iesui piat hap maꞌato ahẽtup kahato ewawi Tupana etimo­herep emohey haria pe tawa Ewesu piaria pe aikotã aikotã Esaꞌyru taꞌa­tu­kyꞌe hap ahẽtup epe are. Miꞌi hap taꞌa­tukuap hawyi teꞌe­ro­py­huꞌat eiam sese wo raꞌyn Tupana are iꞌewyte ereĩneꞌen no iꞌatu­wywo kahato are ahẽtup Tupana pe mỹꞌã­tutuk pepyi mesuwe woꞌo­pyhik hawe.
49,3,20,Taꞌi uiwy­riaꞌin Ahetu­pana hepap kahato aimiẽtup ium hamo poꞌog poꞌog iwato tutum kuap aimiẽtup koꞌi kai are. Yt karãpe i teke aiwa­nẽtup hawe kat kupitu kat kupitu hegyiꞌat hap are. Tutum poꞌog poꞌog kuap ahepiat hẽtup kuap hamo kai katu­pono Ipãꞌãu hesaika aikai ahepiat hẽtup hamo Tupana pe are.
49,3,21,— Uruetu­pana uruimõ­typot kahato En urutoꞌe. Emipo­ꞌoro Urupo­rekuat nuat mohey haria sese uruto. Taꞌi urutu­wehum kahato ewawi wuatꞌi eꞌat pe aru urutoꞌe ewawi Tupana waku raꞌyn urutoꞌe.
49,4,1,— Uimi­mu­ꞌeria tawa Ewesu piaria mesup uito Pauru areĩneꞌen meiũpe woꞌo­pyhik hawe. Wanĩ­kaptia uipyhyp taꞌyn Aika­ꞌiwat potpap nug hap pyhyp hamo uipyhik wen maꞌato miꞌi pytkai woro­ho­ꞌo­muꞌe te uimiwan myi uiwy­riaꞌin. Saꞌa­wyꞌi Tupana aiꞌairo temiitꞌin no tomõ­typot hamo. Miꞌi pote areꞌe ehepe — Toꞌiro wati­mõ­typot Aiꞌairo hat haty wo are. Aikotã aimẽ­pytꞌin hãpyk takaria ewy aimo­wepit taꞌa­tu­potpap wakuat nug hap ete aimi­ky­ꞌesat nug hap ete miꞌi hap ewy waku wati­mo­wepit Aiꞌywot atipy piat wakuat nug hap kaipyi.
49,4,2,Yt naku i watoꞌe aiwa­nẽtup hawe — Uito poꞌog iraniaꞌin imohey haria kai yt naku i watoꞌe. Pyno toꞌiro watoĩ­neꞌen hãpyk kahato rakaria wo. Waku watu­we­potpap Aika­ꞌiwat kape aipe­rupꞌi wywo yt kat i aipy­ꞌahak hap mywo waku are. Waku wati­mo­herep iraniaꞌin miitꞌin kyꞌe hap yne aiminug koꞌi ete are. Waku wati­ꞌa­tu­kyꞌe iraniaꞌin yt iꞌatu­wese i pytkai. Waku watoĩ­neꞌen yt kat i aiwu­ꞌuka hap mywo katu­pono Tupana Pãꞌãu tiky­ꞌesat aiwo­ꞌo­wese kahato hap are. Miꞌi pote waku watuwat Ipãꞌãu upi. Waku wẽtup mẽpytꞌin koꞌi wẽtup piit ewy wato­py­huꞌat Iesui wywo.
49,4,4,Katu­pono aito Aika­ꞌiwat piit aga koꞌi ewywuat are. Iꞌewyte Aipãꞌãu Tupana miium Aika­ꞌiwat Iesui wanuat e. Miꞌi pote aito imohey haria wẽtup pãꞌãu wẽtup piit ewywuat wato­py­huꞌat mesuwe aito imohey haria. Aito ti wẽtup piit imohey haria aito pote aiwo­ꞌo­ꞌe­wy­ꞌewy katu­pono Iesui wywo watu­kup­teꞌen. — Mũki­ꞌite ti aru watoĩ­neꞌen wuatꞌi eꞌat pe e haria sok aito watoꞌe.
49,4,5,Wẽtup yn Aika­ꞌiwat. Aito aity­pyꞌi kahato wen maꞌato wẽtup yn Aika­ꞌiwat pote wẽtup yn aimi­mohey wẽtup set upi yn ahetꞌok hap. Miꞌi pote wẽtup piit ewy yn watoĩ­neꞌen.
49,4,6,Wẽtup yn ni Aiꞌywot Atipy piat. Miꞌi ti Tupana wuatꞌi miitꞌin nug hat. Miꞌi ti Aiꞌakag Koro wo toĩneꞌen e. Wẽtup yn Ahetu­pana. Tupana ti toĩneꞌen ahepuo ipotpap nug hamo. Miꞌi pote aito wato­py­huꞌat ipiit ewy miitꞌin sem kahato aito pytkai.
49,4,7,Miꞌi hawyi wẽtup ok pe wẽtup ok pe tomohey haria pe toimõꞌẽ tomi­sepap koꞌi nug hap tomi­ky­ꞌesat ewy. Toiꞌa­tu­mõꞌẽ ahepuo tomi­sepap nug hap ipotpap koꞌi nug hamuat. Aipo­typot Iesui miky­ꞌesat ewy Tupana tiꞌa­tu­mõꞌẽ tomi­sepap koꞌi ahepe. Miꞌi tutunug aikotã toꞌe saꞌa­wyꞌi morekuat Tawi miwan me e hap ewy — Meiũran ti aru Tupana Mipo­ꞌoro topy­huꞌat wuatꞌi Porekuat Koro wo e. Miꞌi Miit tiꞌakit yne tewa­nĩ­kaptia hawyi taꞌam aru atipy kape e. Miꞌi tote pyi toimõꞌẽ aru tesaika hap tomi­sepap koꞌi nug hamuat temiitꞌin me mesuwe e morekuat Tawi saꞌa­wyꞌi tomiwan me tuwepy  hawe.
49,4,9,Pyno ti taꞌam e miwan me maꞌato taꞌam hap tohenoi pote iꞌewyte tohenoi tut hamuat yi ywytꞌok­pype topot­ꞌapyk hap iꞌewyte ti tohenoi yt toꞌe i pytkai. Mekewat taꞌapyk hap tohenoi iꞌewyte mekewat yi ywytꞌok­pypiat toto hap tohenoi morekuat Tawi miwan me. — Pyno mekewat toto poꞌog yi ywytꞌok­pype iꞌewyte mesup taꞌam naꞌyn poꞌog atipy kape poꞌog taꞌam naꞌyn torania kai. Ywaiti hap tote taꞌapyk taꞌyn Morekuat no. Iesui toto raꞌyn waikiru apy tote iꞌewyte toĩneꞌen Morekuat no aipy­ꞌa­setpe.
49,4,11,Koitywy toimõꞌẽ kahato ahepuo tomi­sepap koꞌi topotpap nug hamuat aikotã toꞌe miwan me hap ewy — Wẽtup ok pe wẽtup ok pe tomi­ꞌai­roria pe tutum tesaika hap tehay moherep hamo wẽtup ywania pe wẽtup tama totiaria pe e. Wẽtup ok pe wẽtup ok pe tutum tesaika hap Tupana ehay sese moherep miitꞌin miat hamo e. Wẽtup ok pe wẽtup ok pe tutum tesaika hap tehay sytpok kahato hamo miitꞌin sem miat hamo hap tutum e. Wẽtup ok pe wẽtup ok pe ti tutum tesaika hap temiit tohũria apykok hamuat hap tutum e. Wẽtup ok pe wẽtup ok pe ti tutum tesaika hap temiitꞌin atupo­wyro hamuat hap tutum e. Wẽtup ok pe wẽtup ok pe tutum tesaika hap yne miitꞌin atumuꞌe hap kuap kahato hamuat hap tutum.
49,4,12,Wẽtup ok pe wẽtup ok pe tutum tesaika hap tomi­sepap koꞌi yt uwe minug kuap i nug hamuat hap tutum e. Pyno yt toꞌo­ꞌe­wy­ꞌewy hin i toimõꞌẽ tesaika hap tomi­sepap nug hamuat koꞌi tominug kuap hap ewywuat nug hamuat hap koꞌi are. Taꞌi toimõꞌẽ kahato ahepe tomiium koꞌi are. Yt toꞌo­ꞌe­wy­ꞌewy hin i tutum. Ewat emikuap uiat uimikuap Tupana miium koꞌi aimi­sepap koꞌi yt toꞌo­ꞌewy hin i are. Tomohey haria moweꞌeg hamo tutum tesaika hap ahepe topotpap nug kuap hamo tutum e. Tupana tiky­ꞌesat kahato aito tomi­po­ꞌoro koꞌi Tosa­ꞌyru Iesui ewywuat e. Miꞌi pote aimoe­saika Tosa­ꞌyru Pãꞌãu wo topotpap nug hamuat. Iꞌewyte Tupana tiky­ꞌesat aito Aika­ꞌiwat Iesui ewywuat aito torania iwywo wẽtup piit ewy hap toiky­ꞌesat e.
49,4,14,Yt toiky­ꞌesat i wẽtup ok wẽtup ok mienoi saꞌag upi wato­py­huꞌat hap kat pote toiky­ꞌesat Tosa­ꞌyru mienoi upi yn wato­py­huꞌat hap. Imohey haty wuat hap toiky­ꞌesat. Iꞌatu kahato aimuꞌe iweꞌeg kahato rakaria aimuꞌe kuap kahato haria maꞌato yt pywo pe i yt Iesui mienoi upi i haria aimuꞌe maꞌato ahekat kyꞌewi yn aimuꞌe haria e. Miꞌiria ehay upi wato­py­huꞌat hawyi iꞌatue­wa­miri pe wato­py­huꞌat hap ewy aikotã wasere owa kape wato teran ihyemyiꞌa wato sakpo teran maꞌato yt wato kuap i ipoityꞌi pote hap ewy katu­pono miꞌiria teꞌe­ru­wa­nẽtup at kaꞌap aima­ꞌatꞌi maꞌatꞌi hap ete iꞌatuehay wẽtup upi. Yt eweimohey teiꞌo miꞌiria yne miitꞌin miat aimuꞌe hap are. Yt naku i wato­py­huꞌat hira­karia ewy aimikuap ete are. Hira­karia imohey yne yne miitꞌin ehay sio pywo sio yt hap taꞌa­tu­mohey. Waku wato­mohey aimuꞌe hat Iesui e hap ewy aimuꞌe pote. Waku wati­moheg aimi­mohey Iesui aipyꞌa pe aiwa­nẽtup hawe e. Tupana wywo wẽtup piit ewy watu­kup­teꞌen. Miꞌi hawyi aiꞌy­wania uruꞌy­wania wẽtup ywania ewy yn naꞌyn ainug e. Koitywy Tupana ywania raꞌyn aito. Saꞌa­wyꞌi Iuteu ywania eiꞌy­wania tukup­teꞌen toꞌope toꞌope toꞌoe­wa­nĩkap mo teꞌe­ro­py­huꞌat. Mekewat eꞌat pe toĩneꞌen eipyhyp hap ewywuat Iuteu etawa kapiat eweiwat hamo. Maꞌato mekewat eipyhyp hap Tupana kapiat hap Iesui tiꞌa­porok yne raꞌyn topy wo.
49,4,15,Iuteu eko iꞌewyte wãiꞌi­ꞌa­tuꞌe hap koꞌi yt Tupana miwan ewy i toimo­weityk miꞌi hawyi towano tutunug mote Iuteu ywania iꞌatu­py­ꞌahak kahato ehete kat pote yt iꞌatueko yt ewy i raꞌyn aheko pote iꞌatu­wo­ꞌo­nãpin hap koꞌi iꞌatu­wo­ꞌoewãi hap koꞌi. Miꞌi pote iꞌatu­py­ꞌahak — Wãi wãiꞌi­ꞌa­tuꞌe maꞌato yt eweiwat i wãiꞌi­ꞌa­tuꞌe hap upi hawyi woꞌoe­wa­nĩ­kaptia wo eweikup­teꞌen.Typy ywania eweikup­teꞌen saꞌa­wyꞌi. Miꞌi hawyi putꞌokꞌe Aika­ꞌiwat Iesui hawyi toiꞌa­tu­kaykay yne miitꞌin tuwe­wawi yne ywania. Miꞌi hawyi tutunug yne miitꞌin Tupana ywania wo. Koitywy ipatꞌok yne ywania Iuteu ywania eiꞌy­wania iraniaꞌin ywania tukup­teꞌen Iesui mohey haria. Miꞌi hawyi watu­kup­teꞌen mesup yne yne raꞌyn wẽtup piit ewy Iesui wywo woꞌo­wese rakaria raꞌyn wato­py­huꞌat.
49,4,16,Saꞌa­wyꞌi aito wuꞌuka yne ywania wywuat haria aito wuatꞌi ewanĩ­kaptia wo watu­kup­teꞌen. Pya kahato watu­kup­teꞌen Tupana kai aito torania.Aipiit ete ipoity ahaga koꞌi maꞌato wẽtup piit yn watoĩ­neꞌen aito wẽtup piit yn aito. Yt tuweran hin i maꞌato ahaga koꞌi. Toꞌosat kahato ahaga koꞌi. Miꞌi hawyi aipiit iheg aipiit wẽtup yn. Aipuꞌi aikag koꞌi ahaga toꞌosat toꞌoete kahato. Karãpe watunug Aiꞌakag Iesui miky­ꞌesat ewy hawyi wato­py­huꞌat aikotã haga koꞌi ewy ipiit ewy. Miꞌi hawyi wahe­wyry aikotã ihãite rakat ewy. Karãpe aito Iesui mohey haria wato­ꞌo­kyꞌe yne yne aiwo­ꞌope miꞌi hawyi wato­ꞌo­po­wyro miꞌi hawyi wato­py­huꞌat aito Iesui piit ihãite rakat ewy.
49,4,17,Pyno woro­ho­ꞌo­muꞌe teran Aika­ꞌiwat Iesui ehay ete. Eweꞌeg wo o eiminug saꞌag koꞌi eimi­ky­ꞌesat saꞌa­wyꞌi eheko saꞌa­wy­ꞌiwuat pupi are. Yt imohey i te turan wuat saꞌag nug hap ete yt aiweꞌeg hin i saꞌa­wy­ꞌiwuat aiminug saꞌag koꞌi kai — Eweiꞌatoiat ro miꞌi koꞌi e Tupana pytkai. Uiwy­riaꞌin yt naku i watu­wa­nẽtup poꞌog aikotã yt imohey i haria wanẽtup hap ewy neꞌi katu­pono miꞌiria yt naku i nug hap yn iꞌatu­wa­nẽtup hawe. — Uito poꞌog poꞌog torania kai iꞌatuꞌe taꞌa­tu­wa­nẽtup hawe. Yt paaꞌi­ꞌa­tuꞌe hin i taꞌa­tu­minug yt naku i hawyi. Miꞌi tã iꞌewyte aito saꞌa­wyꞌi maꞌato mesup waku watu­we­nãpin miꞌi e hap pun hamuat e.
49,4,18,Yt karãpe i teꞌe­ru­wa­nẽtup Iesui ewawi miꞌiria. Iꞌatu­wa­nẽtup hap hoꞌo­wasat kahato hap ewy aikotã miitꞌin iꞌypyryp we hoꞌo­wasat hap ewy tukup­teꞌen. Katu­pono iraniaꞌin yt imohey i haria yt karãpe i Tupana mohey haria. — Miꞌi pote yt karãpe i areĩneꞌen Iꞌatu­ꞌywot no e Tupana iꞌatuepe. Yt teꞌe­ru­wa­nẽtup hin i uhehay kape e. Iꞌatue­waure kaꞌa yt uikuap i hap e. Taꞌa­tu­ky­ꞌesat kahato wẽtup muꞌap e. Yt kat i uikuap hap taꞌa­tu­ky­ꞌesat e. — Yt urumuꞌe teiꞌo yt uimuꞌe teiꞌo iꞌatuꞌe yn at kaꞌap uhepe e. Taꞌa­tunug saꞌag sese sakpo yt uimi­ky­ꞌesat ewy i are e Tupana saꞌa­wyꞌi miꞌiria piat pe.
49,4,19,Karãpe taꞌa­tunug saꞌag wemõti hap ewy miꞌi hawyi yt teꞌe­ru­we­mõti hin i. — Yt naku i miꞌi tã eweikup­teꞌen e Tupana pytkai yt paaꞌi­ꞌa­tuꞌe hin i. Teꞌe­ru­wepyi taꞌa­tupiit miky­ꞌesat saꞌag hap ok tã yn taꞌa­tunug neran yt naku i. Taꞌa­tue­waire hap kape yn teꞌe­ru­we­wa­nẽtup taꞌa­tu­pyꞌa pe. Yt teꞌe­ru­wewãi teran hin i yne saꞌag nug hap ete. Taꞌa­tueko saꞌag nug hap kape yn teꞌe­ru­we­potpap miitꞌin ehamo taꞌa­tunug. Aikotã aikotã miitꞌin mõti hap ewy yn taꞌa­tunug wuatꞌi ehamo maꞌato yt teꞌe­ru­we­mõti hin i pytkai.
49,4,20,Maꞌato Aipo­typot Iesui — Yt eweikup­teꞌen neiꞌo miꞌiria ewywuat e. Waku eweikup­teꞌen uiꞌe­wywuat e Aimuꞌe Hat Koro ahepe. Uiwy­riaꞌin pywo ti waku watoĩ­neꞌen Aika­ꞌiwat Iesui ewy are. Waku watikuap kahato ieĩneꞌen hap etiat iꞌewyte sehay etiat aimuꞌe hap etiat hãpyk kahato rakat ewywuat. Waku wati­ꞌa­tunug yne Aiꞌakag minug ewywuat aikotã aimuꞌe Iesui hap ewy. Maꞌato yt naku i watunug mote watikuap taꞌyn yt imimu­ꞌeria i aito hap watikuap.
49,4,22,Pyno waku watoiat aiwẽ piat saꞌag nug hap ete aheko yt naku i nug hap saꞌag saꞌa­wy­ꞌiwuat. Waku yne wati­pugha aiminug saꞌag koꞌi saꞌa­wy­ꞌiwuat aiminug koꞌi are kat pote saꞌa­wyꞌi aiwa­nẽtup saꞌag hap yn watunug neran. Yne aimi­ky­ꞌesat saꞌag koi aimaꞌat hap ewywuat topy­huꞌat. Maꞌato yt watoiat i aiminug saꞌag saꞌa­wy­ꞌiwuat miꞌi pote aheko ewy topy­huꞌat ahete. Miꞌi hawyi aiwe­maꞌat hap yn topy­huꞌat iheg me aiwa­nẽtup hap hawyi heso heso rakaria wo wato­py­huꞌat wemaꞌat haria ewywuat wo watoĩ­neꞌen. Waku watoꞌe Tupana pe — Uinug o ipakup takat wo waku watoꞌe. Uinug o waku wanẽtup hano iꞌewyte uinug o waku kapiat wanẽtup hat wo waku watoꞌe. Areĩneꞌen neran ipakup takano areĩneꞌen neran uiwa­nẽtup hawe uipyꞌa pe waku watoꞌe Tupana pe. Miꞌi yn waku katu­pono Tupana yn aihep kuap i aheko saꞌag nug at kaꞌap hap po pyi e.
49,4,24,Aikotã watopag ahesokpe aipiit pe ipakup takat hawyi aikahu hap ewy raꞌyn topy­huꞌat. Miꞌi hap ewy waku watopag ahete Tupana aimo­kahu hap ewywuat aipainug hap ewywuat. Tupana wanẽtup hap ewy waku watopag aiwa­nẽtup hawe. Tupana wanẽtup hap watopag aiwa­nẽtup hawe hawyi ipakup takaria ewywuat sokpe pakup we ahewyry hap ewy Tupana wanẽtup hawe. Waku watu­we­painug Tupana ehay wo. Waku watunug yne Tupana tunug hãpyk hap ewy. Waku yt kat hin i miitꞌin maꞌat hap aikai. Waku hãpyk Tupana ewy wahe­wyry mesu­wa­ro­tiaria pyꞌa­setpe. Miꞌi watunug mote watopag ahesokpe pakup ewywuaria aipainug hap ewy wato­py­huꞌat hap yt aipuꞌi ete i maꞌato aipyꞌa pe aipainug kahato hap toĩneꞌen hap ewy.
49,4,25,Aito ti Aimi­mohey Iesui piit ewywuat wato­py­huꞌat yne aito haga ewy. Pyno yt naku i aheso aiwo­ꞌope aikotã saꞌa­wyꞌi watunug hap ewy. Waku wati­pugha aiwo­ꞌope aheso heso hap aikotã watipun ahesokpe hiotꞌe rakat ewy. Koitywy waku pywuat sehay yn aiwo­ꞌope ahehay are. Miꞌi watunug mote aipainug hap aipyꞌa piat aiwa­nẽtup hawiat ikahu kahato Tupana ehamo.
49,4,26,Karãpe aipy­ꞌahak putꞌokꞌe wẽtup ok etiat hap yt naku i wati­po­wyro mekewat aipy­ꞌahak hap are. Waku aipohep mekewat aipy­ꞌahak hap toĩneꞌen ahete turan. Waku meremo aipohep mekewat aipy­ꞌahak motꞌi hap ete. Waku meremo watu­we­mo­pe­rupꞌi aipy­ꞌahak hap ete. Yt naku i wato­py­huꞌat typy eꞌat aipy­ꞌahak hap wywo. Waku waure wo wato­py­huꞌat at minꞌe hap eꞌyianmete. Karãpe ahãꞌãg ahiag yt naku i nug hap ete miꞌi pote waku yt ahehay upi i are.
49,4,28,Saꞌa­wyꞌi wate­roꞌok iraniaꞌin ekat maꞌato koitywy waku watoiat mekewat ahesokpe nem hap ewy are. Yt naku i Iesui mohey hat sero­ꞌokꞌe hano topy­huꞌat. Waku mesup ipakup we watoĩ­neꞌen motpap nug haria wo waku watoĩ­neꞌen. Waku aheꞌat hakup wywo aipotpap at. Miꞌi hawyi aipotpap hap saꞌup wywo waku ahekat. Yt naku i miitꞌin maꞌatꞌi maꞌatꞌi hano aipotpap are. Waku watikat ahekat iwato hawyi ahegyiꞌat hap wywo hatek takaria powyro hanuaria watu­kup­teꞌen. Miꞌi hawyi satek haria poi haria wo wato­py­huꞌat aiko wato kaipyi. Miꞌi hap watunug mote ahegyiꞌat hap topy­huꞌat ahete aipainug hap ikahu rakat ewy topy­huꞌat mesuwe Tupana wanẽtup hawe.
49,4,29,Waku ahehay hẽꞌẽ rakat ewy are. Waku iwese kahato rakat ewy watoĩ­neꞌen. Waku iraniaꞌin mowepit ahehay kuap hanuaria watikuap are. Miꞌi tã watunug mote pywo iꞌatuꞌe hamo ahehay kuap haria. Miꞌi hawyi ahehay kuap haria poityro hat ewy wato­py­huꞌat. Yt naku i wato­pot­kuasa ahehay wo. Yt naku i wati­poepyk ahehay wo are.
49,4,30,Karãpeĩ saꞌa­wyꞌi wato­py­huꞌat Tupana Pãꞌãu eiam mo miꞌi hap eꞌat pe Tupana toꞌe ahepe — Wuatꞌi eꞌat pe aru ereĩneꞌen uianuat uhemiit no e ahepe. Uimie­ha­kye­raꞌat wuaria eipe e ahepe. Pywo yt uheso hin i uiꞌe hap e ahepe Tupana. Pyno uhehay moheg hamuat atum Uipãꞌãu ehowawi e ahepe saꞌa­wyꞌi. Mesup Uipãꞌãu toꞌe ehepe — Woro­ho­ꞌonug eipe uhemiit sese nuaria e. Worokuap kahato eipe mesup e ahepe Tupana. Uheiam mo Uipãꞌãu eiam mo eweikup­teꞌen e mesup ahepe. Miꞌi pote yt naku i wati­mo­ꞌarot neꞌi Tupana Pãꞌãu aiminug saꞌag wo are.
49,4,31,Wati­mo­ꞌarot kahato Tupana Pãꞌãu karãpe aipy­ꞌahak iraniaꞌin ete pote. Miꞌi pote waku watoiat mekewat yt naku i haiug nakaria are. Yt naku i watu­wehum hary­poria kape ihainia kape ipiit kyꞌesat hap wywo ahewaire teran hap wywo. Miꞌi watunug mote Tupana Pãꞌãu aipiit pe iꞌarot kahato hap ewy are. Yt naku i wato­pot­wesat ahehay pirik hap wywo ahehay saꞌag wywo. Yt naku i marakꞌa wo watoĩ­neꞌen. Miꞌi tã watoĩ­neꞌen mote miꞌi tã watunug mote Tupana Pãꞌãu moꞌarot hat watoĩ­neꞌen.
49,4,32,Maꞌato waku watoĩ­neꞌen iwese kahato rakaria wo. Waku aiwo­ꞌo­wese hap ahehay perupꞌi popuo. Waku meremo wati­waure aimaꞌat hat aikotã Aika­ꞌiwat waure wo tomaꞌat hap aiminug saꞌag kai toĩneꞌen hap ewy. Waku watu­kup­teꞌen waure wo yne yne aimaꞌat hap koꞌi kai are. Uito ti Pauru. Woro­ho­ꞌo­nãpin kahato waku iwese kahato rakaria wo Iesui ewywuat eweikup­teꞌen are.
49,5,1,Pyno aito Tupana saꞌy­ruꞌin haki­ꞌytꞌin wato­py­huꞌat miꞌi pote waku wahãꞌãg kahato Aiꞌywot Tupana waku nug hap ewywuat nug hamo Aiꞌywot mõtypot hamuat Aiꞌywot pote.
49,5,2,Aikotã Aipo­typot Iesui aikyꞌe kahato saꞌa­wyꞌi aikyꞌe kahato te. Aikyꞌe kahato hawyi aikyꞌe hap upi ikuꞌuro. Tutum naꞌyn heĩneꞌen hap aika­wiano hap aikotã saꞌa­wy­ꞌi­wuaria tum taꞌa­tu­hũria aria pe Tupana mowepit hamo. Miꞌi hap ewy ikuꞌuro ariaꞌyp posak ete aikyꞌe kahato haype. Aikyꞌe sese hat Iesui pote ikuꞌuro aiꞌa­piheg hap u hamo. Miꞌi pote aikotã aikyꞌe hap ewy waku wati­kyꞌe iraniaꞌin aiku­ꞌuro hap kape.
49,5,3,Pyno koitywy aito Tupana ywania sese koꞌi aito miꞌi pote waku iweꞌeg kahato rakaria wo waku watoĩ­neꞌen are. Waku iharyꞌi rakaria wo watoĩ­neꞌen iꞌewyte heꞌaito kahato rakaria wo waku watoĩ­neꞌen. Yt naku i aheĩneꞌen hap totiaria iꞌatuehay saꞌag ahete sio iweꞌeg sio yt iꞌatuꞌe hap ete sio tuwa­nẽtup saꞌag sio yt iꞌatuꞌe hap ete. Miꞌi pote waku hãpyk kahato watoĩ­neꞌen hary­poria wywo ihainia wywo iweꞌeg nakat ewywuat powyro hap are. Miꞌi pote miitꞌin yt uwe i ahete iꞌatuehay saꞌag sio aiweꞌeg sio yt iꞌatuꞌe hap ete. Waku yt naku i yt iꞌatuꞌe hin i ahepe. Yt naku i aito Iesui mohey haria yt hegyiꞌat i rakano wato­py­huꞌat are. Yt naku i wati­ky­ꞌesat saꞌag iraniaꞌin ekat aipyꞌa pe aheha wo. Yt naku i watu­wa­nẽtup at kaꞌap uruwat e hap kape. Waku poꞌog watikat ahegyiꞌat hap iraniaꞌin hatek takaria powyro hap are.
49,5,4,Koitywy aito Iesui mohey haria miꞌi pote waku watoiat yne saꞌa­wy­ꞌiwuat ahehay saꞌag hap koꞌi yt iweꞌeg i rakat ewywuat. Waku watoiat yne ahehay saꞌag miitꞌin muat ahehay saꞌag hap koꞌi miitꞌin wemõti hap koꞌi. Waku watoiat yne sehay saꞌag. Koitywy poꞌog waku sehay aiwẽ pyi Tupana kapiat aiwehum hap.
49,5,5,Pyno uiwy­riaꞌin waku aiweꞌeg wo katu­pono pywo ti yt uwe hin i ti aru yt nakuat i wanẽtup saꞌag haria tukup­teꞌen aru atipy pe aikope Aipo­typot Iesui toĩneꞌen Morekuat no hap tote are. Yt uwe i itote atipy pe uiano yn mo e haria yt hegyiꞌat i rakaria. Eweꞌeg wo o miꞌi pupi katu­pono yt ahegyiꞌat i hap yt naku i sese Tupana wanẽtup hawe aikotã iraniaꞌin tupa­naria mõtypot haria yt naku i nug hap ewywuat minug mõtypot hap ewy yt ahegyiꞌat i hap are. Yt uwe i aru atipy pe wuatꞌi hary­poria wywuat ieĩneꞌen haria wuatꞌi ihainia wywuat ieĩneꞌen haria yt uwe i itote katu­pono aito Aipo­typot Iesui emiit.
49,5,6,Miꞌi tupono waku aiweꞌeg wo miꞌi koꞌi saꞌag nug hap pupi katu­pono iꞌatu kahato ahãꞌãg haria iꞌatuehay se ahãꞌãg neran yt naku i nug hamo. Yt teꞌe­ro­kenꞌẽ hin i miꞌi saꞌag nug hamo. Miꞌiria aimaꞌat kuap kahato. Waku aiweꞌeg wo are. Iꞌatu iraniaꞌin — Atunug yne Tupana wãiꞌe hap e haria. Aiweꞌeg wo o miꞌi ewywuat aheĩneꞌen pote katu­pono Tupana ipyꞌahak kahato yt tomi­ky­ꞌesat i nug haria ete. Toiꞌa­tu­ꞌa­piheg miꞌiria.
49,5,7,Pyno yt naku i watuwat iꞌatuehay upi are. Yt naku i watunug saꞌag miꞌiria ewy are. Yt naku i miꞌiria watunug aiwy sese wo.
49,5,8,Pyno miꞌi koꞌi saꞌag nug haria ewy yne saꞌa­wyꞌi aito nimo. Yt watikuap hin i Tupana mekewat eꞌat pe. Nimo hoꞌo­wasat iꞌypyryp we rakaria ewywuaria watoĩ­neꞌen maꞌato mio Aika­ꞌiwat eropat haria wato­py­huꞌat. Miꞌi pote koitywy watoĩ­neꞌen muꞌap upi hẽtyhot puo ikohye­wyry rakat ewy yt wataꞌat kuap i raꞌyn. Waku watunug wakuat yn wuatꞌi ehamo Tupana ehamo. Waku watunug waku hap yn aikotã Tupana kuap haria ewy. At ipotpap kahato aimikoi ete miꞌi pote aimikoi ihãite kahato. Miꞌi hawyi hewo kahato kat kat ywa. Aheꞌuꞌi raꞌyn aimiꞌu raꞌyn at motpap hap kaipyi. Miꞌi hap ewywuat kahato karãpe Tupana Pãꞌãu putꞌokꞌe ahete turan ahehãite hap toĩneꞌen aipãꞌãu me. Miꞌi hawyi pywo e haria wo woto­py­huꞌat waku nug haria wo wato­py­huꞌat hãpyk nug haria wo wato­py­huꞌat aimikoi ihãite kahato hap ewy are.
49,5,10,Pyno waku watikat kat som Aika­ꞌiwat tiky­ꞌesat hap. Miꞌi hawyi waku watunug imiky­ꞌesat ewy imowepit hamuat aikotã aimikoi hewo kahato aimo­wepit hap ewy.
49,5,11,Yt naku i nug haria hepap kahato saꞌag nug hap ete wãtym nuran aikotã aikotã hap yt naku i nug hap ete yt kat i Tupana mõtypot hap iꞌatu­minug ete pote. Aikotã yt naku i nug haria iꞌypyryp we taꞌa­tunug saꞌag miꞌi hap ewy yt naku i nug haria. Waku wãiwa­toꞌe iꞌatuepe — Yt Tupana miky­ꞌesat ewy hin i ewetunug watoꞌe iꞌatuepe. Yt naku i watuwat iꞌatu­minug hap upi. Yt naku i wato­py­huꞌat miꞌiria ewy are. Miꞌiria inug saꞌag kahato migꞌi wo watu­we­mõti hap ewy. Yt areꞌe kuap i aiwo­ꞌope iꞌatu­minug saꞌag koꞌi ete katu­pono aiwe­mõti hap sese topy­huꞌat. Yt miit ewy i taꞌa­tunug saꞌag iꞌypyryp we are.
49,5,13,Maꞌato meiũran yne iꞌatu­minug saꞌag migꞌi wuat tuwe­mo­herep wuatꞌi ehamo. Tupana timo­herep iꞌatu­minug saꞌag koꞌi wuatꞌi ehamo. Miꞌi toimo­herep hawyi watikuap taꞌyn iꞌatu­minug saꞌag koꞌi. Heremo kahato toĩneꞌen hẽtyhot rakat hap ewy toĩneꞌen heremo are. Iꞌypyryp sese pote yt kat i heremo maꞌato hẽtyhot putꞌokꞌe hawyi heremo kahato raꞌyn miꞌi hap ewy miitꞌin minug saꞌag. Karãpe watunug saꞌag waku Tupana pe watoꞌe — Atiꞌa­parap kahato ti Tupana watoꞌe. Miꞌi pote atoiat raꞌyn saꞌag waku watoꞌe aipyꞌa pe. Miꞌi watunug pote Iesui aimo­mehit raꞌyn hawyi toimo­herep ahepe muꞌap hãpyk takat aipo­re­ra­ꞌaipok Tupana kapiat hap. Miꞌi pote toꞌe wepy hawe — Erehymut ro eket hawyi erehymut ro ekuꞌuro hap kaipyi miꞌi hawyi Eipo­typot Iesui eimo­mehit raꞌyn e ahepe aiminug saꞌag koꞌi aiket hap ewywuat aiku­ꞌuro hap ewy pote.
49,5,15,Waku aiweꞌeg wo yt naku i nug hap pupi. Waku wati­katꞌi katꞌi kahato waku hãpyk nug hamo. Pyno waku aiweꞌeg wo kahato watoĩ­neꞌen mesu­wa­rote. Yt naku i yt aiweꞌeg wo i watoĩ­neꞌen mesuwe miitꞌin ehamo.
49,5,16,Koitywy saꞌag nug haria sok tukup­teꞌen mesuwe miꞌi pote waku watu­we­potpap poꞌog waku nug hap ete saꞌa­wy­ꞌiwuat kai. Karãpe watikuap hatek takaria ete pote waku wati­po­wyro meremo. Waku wati­ꞌa­tu­muꞌe yt Iesui kuap i te haria.
49,5,17,Waku watikuap Tupana miky­ꞌesat. Watikuap hawyi waku watunug haty wo. Yt naku i wato­py­huꞌat yt Tupana miky­ꞌesat yt kuap i te haria ewywuat yt iweꞌeg i rakaria ewywuat.
49,5,18,Miꞌi tupono yt naku i aimo­pẽꞌã mahy wo maꞌato mahy u hat meiũran topy­huꞌat toieĩneꞌen hap pun hat. Mahy kape yn tuwa­nẽtup hap pote yt miit ewy i aru topy­huꞌat. Miitꞌin miky­ryꞌi wo yne yt naku i nug hano are. Waku watoꞌe Tupana Pãꞌãu me — Uimo­wepit ro En aikotã mahy iraniaꞌin mowepit hap ewywuat waku uimo­wepiit waku watoꞌe Tupana Pãꞌãu me. Waku poꞌog aito Tupana Pãꞌãu eiam mo mahy eiam kai. Tupana Pãꞌãu aimo­wepit kuap kahato maꞌato mahy yt kahato i.
49,5,19,Eiwo­ꞌo­muꞌe ro morekuat Tawi wepy hap koꞌi ete saꞌa­wy­ꞌiwuat koꞌi ete. Waku wati­mõ­typot Tupana wepy hap wywo. Waku watu­wepy Tupana Pãꞌãu kaipyi aiwehum hap wywo. Waku wepy nug haria wo watu­kup­teꞌen Aika­ꞌiwat mõtypot hap koꞌi wywo watoĩ­neꞌen. Karãpe putꞌokꞌe ahete sio waku sio yt hap waku watoꞌe Tupana pe — Waku kahato En Tupana. Arehum kahato ewawi Emipo­ꞌoro ete emiium ete katu­pono Esaꞌyru Iesui mohey hat uito waku watoꞌe.
49,5,21,Pyno Aipo­typot mõtypot haria aito pote iꞌewyte waku wato­ꞌo­mõ­typot katu­pono hemiitꞌin aito pote are. Pyno manaꞌin etimõ­typot ro eꞌaito. Etunug no imiky­ꞌesat ewy are.
49,5,22,Miꞌi tã etunug hawyi Tupana mõtypot hat ereĩneꞌen. Katu­pono eꞌaito topy­huꞌat eꞌakag wo Tupana wanẽtup hawe aikotã aikotã aipo­typot Iesui Aiꞌakag wo topy­huꞌat hap ewy. Miꞌi hap ewy waku manaꞌin waku eweipy­huꞌat eꞌaito eropat hano wo imiky­ꞌesat nug hamuat aikotã wato­py­huꞌat Iesui eropat haria ewy. Aiꞌakag sese Iesui. Imohey haria torania Akag wo topy­huꞌat wuatꞌi eꞌat pe. Imohey haria torania ipiit no topy­huꞌat miꞌi hawyi Aiꞌakag wanẽtup hap watunug ipiit aito pote.
49,5,25,Mehĩꞌin etikyꞌe kahato eharyꞌi aikotã saꞌa­wyꞌi Aiꞌakag Iesui tiꞌa­tu­kyꞌe kahato aito temiitꞌin tomohey haria hap ewy. Etikyꞌe kahato eharyꞌi aikotã Iesui tum ahepe toieĩneꞌen hap aheha­kye­raꞌat hamuat miꞌi tã aikyꞌe. Miꞌi tã waku etikyꞌe eharyꞌi ekuꞌuro hap kape Iesui ewy.
49,5,26,Miꞌi hawyi tomohey haria yne tutum Toꞌywot po pe — Ewano mesup e tope. Atiꞌa­tu­muꞌe raꞌyn miꞌiria ehay nug hamo e. Miꞌi pote wei haria ewy tukup­teꞌen yt iꞌatu­pitpit hin i e. Miꞌi pote aito imohey haria yne wato­py­huꞌat iharyꞌi ewywuat maꞌato aikyiꞌat eꞌyianmete ainug ikahu kahato rakat ewy iweꞌeg kahato rakat ewy. Yt karãpe i iꞌaparap hat ewy ainug tehay wo. Ihay yꞌy ewywuat aikoho hap maꞌato ihay ainug ihãite kahato rakat ewywuat ipe ikahu rakat ewy ipiit kahu rakat ewywuat teha­ryꞌi ewy ainug. Aipiit yt ipitpit hin i hap ewy ainug imohey haria yt kat i saꞌag ahete aiwei tehay wo hawyi.
49,5,28,Uhytꞌiꞌin mehĩꞌin etikyꞌe ro eharyꞌi ewekyꞌe hap ewy katu­pono uwe uwe tikyꞌe teha­ryꞌi tuwe­kyꞌe iꞌewyte uwe uwe tipo­wyro teha­ryꞌi tuwe­po­wyro are.
49,5,29,Aito ahesyꞌat hawyi watu­wepoi iꞌewyte haty aipiit ete hawyi meremo watikat mohag haty monik hamo. Miꞌi hap ewy waku etikyꞌe eharyꞌi erekyꞌe hap ewy. Yt naku i aipiit ete aipy­ꞌahak. Yt naku i miꞌi tã watunug aiwete. Wati­po­wyro kahato aipiit. Pywo ti miꞌi hap ewy Aiꞌakag Iesui tiꞌa­tu­kyꞌe tomohey haria. Waku etikyꞌe eharyꞌi Iesui kyꞌe hap ok tã. Pyno aito imohey haria torania. Aika­ꞌiwat Iesui piit aga koꞌi ewy wato­py­huꞌat.
49,5,31,Saꞌa­wyꞌi Tupana toꞌe miwan me — Waku etikyꞌe eharyꞌi poꞌog torania miitꞌin kai miꞌi pote waku etoiat eꞌywot ety hawyi waku eharyꞌi wywo kahato ereĩneꞌen wẽtup piit ewy yn naꞌyn e Tupana saꞌa­wyꞌi miwan me.
49,5,32,Pyno mio tã toꞌe Tupana miwan me — Karãpe ihainia iharyꞌi toꞌo­kyiꞌat hap hawyi topy­huꞌat wẽtup piit kawiat yn naꞌyn topy­huꞌat typy ok miit pytkai e. Niatpo hap tohenoi mesuwe maꞌato wato­mohey Iesui hawyi aito yne wato­py­huꞌat Iesui eharyꞌi ewywuat. Miꞌi iãꞌãkap tohenoi ihay saꞌa­wy­ꞌiwuat pe.
49,5,33,Ihainiaꞌin etikyꞌe kahato o eharyꞌi aikotã ewekyꞌe hap ewy e. Manaꞌin etimõ­typot kahato o eꞌaito e Tupana ahepe are.
49,6,1,Hira­karia kurumꞌin koꞌi pĩꞌãꞌin koꞌi Iesui mohey haria eipe pote ewetunug no eꞌywot ety e hap ewy. Etunug eꞌywot ety piat epoꞌoro hap pote waku rakaria wo hãpyk takaria wo ereĩneꞌen wuatꞌi wanẽtup hawe.
49,6,2,"Katu­pono mio tã e Tupana saꞌa­wyꞌi saꞌy­ruꞌin me saki­ꞌytꞌin me — Etimõ­typot ro eꞌywot ety pote woro­poi­tyro aru eipe e. Pywo etimõ­typot eꞌywot ety pote ti aru ereĩneꞌen motꞌi mesuwat yi tote e iꞌewyte eweikup­teꞌen waku pe kahato mesuwe at kaꞌap e Tupana saꞌa­wyꞌi ahepe. Pyno waku wati­mõ­typot aity aiꞌywot iꞌe hap ewy katu­pono Tupana piat ainãpin hap wẽtup yn watunug hawyi Tupana toꞌe — Koitywy ereĩneꞌen waku pe motꞌi aru e. Series, "
49,6,4,Aiꞌy­wotꞌin koꞌi eiweꞌeg wo o emẽpytꞌin nãpin hap ete. Waku etiꞌa­tu­ꞌa­piheg wen maꞌato iꞌatu­kyꞌe hap wywo yn o waku etiꞌa­tu­ꞌa­piheg. Yt eweiꞌa­tu­mo­py­ꞌahak teiꞌo maꞌato etiꞌa­tu­nãpin Aipo­typot Iesui piat ainãpin hap ewy are.
49,6,5,Uiwy­riaꞌin miit emiit eweiwat ro eika­ꞌiwat mesu­wa­rotiat ehay upi eipe­rupꞌi popuo imõtypot popuo yt kat i eheso hap popuo. Waku watu­wehum howawi aipyꞌa pyi. Waku wate­ropat kahato aika­ꞌiwat mesu­wa­rotiat aikotã Aika­ꞌiwat Iesui eropat hap ewy.
49,6,6,Waku wate­ropat kahato haipe kai aikotã heĩneꞌen turanuat ewy. Waku imowepit hap wywo wate­ropat. Karãpe wate­ropat aika­ꞌiwat mesu­wa­rotiat waku watoꞌe aipyꞌa pyi — Tupana woro­mõ­typot teran mesuwat uipotpap ete katu­pono areĩneꞌen Esaꞌyru eropat hat waku watoꞌe Tupana pe aheka­raiwa mesu­wa­rotiat potpap nug hap turan.
49,6,7,Waku aika­ꞌiwat mesu­wa­rotiat wate­ropat aiwepit hap popuo. Waku haty wo watunug imiky­ꞌesat ewy. Waku aika­ꞌiwat mesu­wa­rotiat potpap ete wati­mo­wepit Aika­ꞌiwat atipy piat. Yt naku i aika­ꞌiwat mesu­wa­rotiat mowepit hap kape yn watu­wa­nẽtup hap. Waku Aika­ꞌiwat atipy piat mowepit hap wy aiwa­nẽtup hawe wate­ropat aika­ꞌiwat mesu­wa­rotiat turan.
49,6,8,Waku aiwa­tetup hap aipotpap saꞌup ium hap sese toĩneꞌen atipy pe hap kape. Yt naku i mesu­wa­rotiat kape yn aheha katu­pono meiũran ti aru Tupana tum aipotpap wakuat saꞌup ahepe. Tutum aru wuatꞌi miitꞌin me sio miitꞌin akag sio miit emiit Tupana tum wakuat saꞌup watunug yne imõtypot hap wywo pote.
49,6,9,Mehĩꞌin manaꞌin eweikup­teꞌen miit akag wuat mesu­wa­rote pote waku etiꞌa­tu­po­wyro kahato o emiitꞌin emipo­ꞌo­roria koꞌi. Yt eweiꞌe teiꞌo ehemiitꞌin me — Yt ewetunug i uimi­ky­ꞌesat ewy pote woro­ho­ꞌo­ꞌa­piheg yt eweiꞌe i katu­pono emiitꞌin Kaꞌiwat sese toĩneꞌen atipy pe. Yt etiꞌa­tu­mohit emiitꞌin mesuwe katu­pono meiũran ti aru Aiꞌakag sese timo­herep wuatꞌi pe aiminug wakuat koꞌi sio aiminug saꞌag koꞌi. Mekewat eꞌat pe heremo yne aiminug koꞌi sio miit eropat hat watoĩ­neꞌen sio miit akag wo watoĩ­neꞌen are.
49,6,10,Pyno Uito Pauru. Waku raꞌyn uimiwan. Ahenoi hit hawyi toran naꞌyn are. Pywo uiwy­riaꞌin Aika­ꞌiwat Iesui aimoe­saika kahato hat toĩneꞌen. Miꞌi pote — Urumoe­saika ro emohey hap ete waku watoꞌe Iesui pe. Waku wato­py­huꞌat wẽtup miit ewy aiwa­nẽtup hawe Mehĩ waku watoꞌe Iesui pe. Uinug o hesaika kahato rakat waku nug hap ete waku watoꞌe Aipo­typot pe.
49,6,11,Iesui mohey haria aito pote watoĩ­neꞌen sura­raꞌin ewywuat ahiag akit hanuaria. Waku watopag aipiit pe surara esokpe ewywuat Tupana miium. Waku watat yne Tupana miium wuꞌuka hamuat. Miꞌi hawyi putꞌokꞌe ahewa­nĩkap ahiag hawyi aimaꞌat hamo hawyi waku watu­ꞌuka mekewat ahiag mupiat Tupana miium ahiag akit hamuat hap wywo. Yt naku i ahesaika hap wywo aipiit esaika hap wywo watu­ꞌuka ahiag wywo katu­pono poꞌog poꞌog hesaika aikai. Katu­pono aito yt watu­ꞌuka i miitꞌin wywo maꞌato ahiag wywo watu­ꞌuka. Katu­pono ahiag ahewa­nĩkap sese topy­huꞌat. Ahiag esura­raꞌin wywo watu­ꞌuka mãꞌãu saꞌag kawiat. Ahiag emiit koꞌi atipy piaria ewywuat Ahiagnia tukup­teꞌen mesuwat yi tote miitꞌin yt naku i nug haria akag wo. Yt heremo i mãꞌãu saꞌag wen maꞌato hesaika kahato miitꞌin powyro yt naku i nug hamo. Yt naku i nug haria akag wo tukup­teꞌen miꞌiria.
49,6,13,Mekewat atipy kaipy­wiaria ahewa­nĩ­kaptia kahato miꞌiria iꞌewyte yne imohey haria ewanĩ­kaptia ahiagnia. Miꞌi pote waku watuwat Tupana miium koꞌi wywo aipiit piat ahiag sopo hamuat mãꞌãu saꞌag koꞌi sopo hamo. Waku watopag koran Tupana miium koꞌi wuꞌuka hap ekareꞌen hawyi waku watopag yianmete yne aipiit pe Tupana miium mekewat sura­raꞌin wat ewywuat. Miꞌi wywo yn watu­ꞌuka kuap ahiag wywo aimoma teran hap eꞌat turan. Mekewat eꞌat pe tuꞌuka tuꞌuka kahato ahete at kaꞌap. Maꞌato miꞌi pytkai yt aiꞌakit kuap i katu­pono Tupana miium ahiag sopo hap poꞌog hesaika. Miꞌi pote wato­py­huꞌat ahiag okpe tote.
49,6,14,Pyno waku watoĩ­neꞌen sura­raꞌin ewywuat ahewa­nĩkap ekatup hamo. Waku aipiit ete aiꞌauka hap pupiat sokpe sura­raꞌin wat ewywuat. Waku wahẽtup Tupana kape ahesokpe ahiag akit hamuat. Waku saꞌa­wyꞌi watopag aiwa­nẽtup hawe pywuat sehay yn Tupana ehay aikotã sura­raꞌin topag iweꞌok kytyt hap iheg nakat ewywuat. Miꞌi hamo ahiag poryꞌa ewywuat yt teke kuap i aipyꞌa pe. Miꞌi wo wati­sopo kuap ahiag miat aiꞌauka hap koꞌi pupi. Waku wahẽtup Tupana pe — Uinug no hãpyk kahato rakano waku watoꞌe aikotã sura­raꞌin topag sokpe iheg nakat sumu wato pupiat ewy. Miꞌi hap ewy waku watopag Tupana miium aimo­hãpyk hamuat. Topy ete sura­raꞌin topag iheg nakat sura­raꞌin py sokpe. Miꞌi wywo teꞌe­ru­weput kuap kahato tuꞌuka hamo. Miꞌi hap ewy waku watopag aipy sokpe ewywuat Tupana miium tehay ereto wuatꞌi miitꞌin kapiat hamuat hap mekewat sehay wakuat woꞌo­wese hap Tupana wywuat hap ete. Sura­raꞌin topag taꞌa­tupo ete iheg nakat moryꞌa aria kawiat pupiat. Moryꞌa pupiat sura­raꞌin topag toꞌoꞌog me hap ewy. Miꞌi ewy Tupana miium ahepiat tomohey hamuat waku aipo pe yne eꞌat pe ahiag poryꞌa sem sopo hamo. Waku wato­mohey at kaꞌap aiku­ꞌuro hap kape. Mekewat saꞌag nug hat ahiag ahewa­nĩkap kahato. Miꞌi aiꞌa­wa­ꞌawa surara ewy ihay saꞌag moryꞌa ewy aiꞌa­wa­ꞌawa surara poryꞌa wuat hap ewy maꞌato yt putꞌokꞌe i ahete katu­pono sura­raꞌin ewy aheꞌog iheg nakat aipo pe Iesui mohey pote yt putꞌok­ꞌi­ꞌa­tuꞌe i ahete. Sura­raꞌin topag iꞌatu­ꞌakag ete sura­raꞌin akag wepainug hap iheg nakat. Miꞌi ewywuat Tupana tum neran ahepe. Miꞌi ti aheĩneꞌen wuatꞌi eꞌat pianuat tutum. Sura­raꞌin po sese kai toĩneꞌen kyse wuꞌuka hap iwatoꞌin nakat typy kai hãi hyk kahato rakat. Miꞌi hap ewy Tupana Pãꞌãu tum ahepe Tupana ehay ahiag wywuat wuꞌuka hamo ahiag atek tek hamo.
49,6,18,Karãpe watu­ꞌuka ahiag wywo waku watoꞌe meremo — Tupana uipo­wyro ahiag akit hamo yne eꞌat pe wakuat nug hamo waku watoꞌe. Aikope aikope areĩneꞌen waku uhewyry Tupana Pãꞌãu upi waku watoꞌe Tupana pe. Etipo­wyro o emiitꞌin eweꞌeg wo o ahiag mupi waku watoꞌe. Yt urutuwat reran i ahiag ehay upi. Iꞌewyte iraniaꞌin Iesui mohey haria upi waku uruhẽtup wy. Yt uruiky­ꞌesat i ahiag ehay upi urutuwat hap. Yt karãpe i uruꞌatoiat emohey hap waku watoꞌe Tupana pe.
49,6,19,Uito ti Pauru atiky­ꞌesat ewehẽtup o Tupana pe uipo­wyro hamuat. Karãpe ewehẽtup iraniaꞌin powyro hamo yt uiwaure teiꞌo eipe. — Etunug o Pauru ewẽ wo ehay moherep hamo wuatꞌi miitꞌin me eweiꞌe ro uika­wiano. Karãpe toimo­herep ehay wakuat turan etum o tope iweꞌeg kahato hap iꞌewyte ikuap kahato hamuat hap ewat ewywuat hap eweiꞌe o. — Ehay pywuat yt uwe i mikuap saꞌa­wyꞌi miwan miat hamo etimoe­saika Pauru Iesui etiat moherep hamo eweiꞌe yt kat i miitꞌin kenꞌẽ hap wywo waku eweiꞌe Tupana pe uipo­wyro hamo. Mesu­wa­rote more­kuaria koro koꞌi tipo­ꞌoro kahato taꞌa­tue­miitꞌin iraniaꞌin etawa kape taꞌa­tuehay moherep hamuat. Taꞌa­tuehay ereto hamo taꞌa­tu­po­ꞌoro wẽtup ok taꞌa­tuemiit poꞌog taꞌa­tu­mi­mohey. Miꞌi hap ewy kahato uito Pauru. Miꞌi hap ewy kahato areĩneꞌen. Uipo­rekuat Tupana mipo­ꞌoro areĩneꞌen tehay moherep hamuat iraniaꞌin ywania kape. Miꞌi ehay moherep hamo uiꞌairo. Maꞌato miꞌi pytkai koitywy areĩneꞌen woꞌo­pyhik hawe. Mesup yt uhewyry kuap i Tupana ehay sytpok hamo. Pyno waku ewehẽtup o Tupana pe mesuwat woꞌo­pyhik hawiat uipo­wyro hamo are. Ewehẽtup o yt kat i uiwe­mõti hap Tupana ehay moherep hamuat mesuwe katu­pono atiky­ꞌesat sura­raꞌin sem muꞌe hano areĩneꞌen mesup are.
49,6,21,Pyno Aika­ꞌiwat emiit sese Tikiku e hap het rakat atipo­ꞌoro ehowawi. Uhehay wywo atipo­ꞌoro aikotã aikotã areĩneꞌen mesuwe hap enoi hamo. Tikiku waku kahato atipuẽti. Miꞌi ti Tupana ehay yt iꞌatoiat hin i aheywyt sese aikywyt miit sese miꞌi. Miꞌi pote atipo­ꞌoro Tikiku ehowawi katu­pono atiky­ꞌesat tohenoi ehepe aikotã urutu­kup­teꞌen hap enoi hamo. Miꞌi hap eweikuap hawyi eiwepit kahato. Taꞌi eimoe­saika aru eipyꞌa pe aimi­mohey Iesui mohey hap ete aiwo­ꞌo­kyꞌe hap ete are.
49,6,23,— Uruꞌywot Tupana Uruka­ꞌiwat koro Iesui ahẽtup ewawi. Etunug o emohey haria tawa Ewesu piaria woꞌo­kyꞌe haria wo. Etunug o miꞌiria woꞌo­wese haria wo emohey sese haria wo are.
49,6,24,Tupana ereĩneꞌen hegyiꞌat kahato rakano emohey haria pe katu­pono Esaꞌyru Uruka­ꞌiwat Koro Iesui kyꞌe kahato haria miꞌiria are. Etiꞌa­tu­kyꞌe teꞌen neꞌi miꞌiria katu­pono Emipo­ꞌoro Urupo­rekuat kyꞌe wuatꞌi eꞌat piat haria miꞌiria areꞌe at kaꞌap Tupana pe mesuwe woꞌo­pyhik hawe. Woro­ho­ꞌo­kyꞌe eipe are.Uito ti IESUI potpo­ꞌoro PAURU.
50,1,1,Tawa Wiripu Piaria Nãpin Hap Pauru MienoiUiwy­riaꞌin tawa Wiripu piaria mesup atipo­ꞌoro miwan ehowawi. Uito ti Pauru iꞌewyte uhaꞌyru Timoteu toĩneꞌen mesuwe uiwywo. Miꞌi kuekatu toꞌe hap ipoꞌoro wy. Uruto ti Tupana mipo­ꞌoro Aipo­typot koro Iesui eropat haria sese uruto. Mesuwat einãpin hamuat hap atipo­ꞌoro ehowawi yne Tupana mẽpytꞌin tawa Wiripu piaria muꞌe hamo. Iꞌewyte eiꞌakag koꞌi kape iꞌewyte aiꞌa­pykok haria kape yne Aipo­typot Iesui mohey haria kape atipo­ꞌoro mesuwat uimiwan are.
50,1,2,Pyno meiũpepyi uruhẽtup Tupana pe ehowawi — Uruꞌywot etum o Esaꞌyru mohey haria pe tawa Wiripu totiaria pe woꞌo­kyꞌe hap iꞌewyte woꞌo­wese hap Uruka­ꞌiwat Urupo­typot Iesui mõtypot hamuat hap uruhẽtup. Etiꞌa­tu­poi­tyro miꞌiria egyiꞌat hamo urutoꞌe.
50,1,3,Tupana karãpe arewa­nẽtup aiwy­riaꞌin tawa Wiripu piaria kape miꞌi hawyi uimo­wepit kahato. Arehum ewawi are Tupana pe ehowawi are.
50,1,4,Pywo uiwy­riaꞌin karãpe ahẽtup Tupana pe eipoi­tyro hamuat hap miꞌi turan uiwepit kahato hap wywo ahẽtup ehupi are. Katu­pono uimo­wepit kahato eipe katu­pono saꞌa­wyꞌi mesup te uipo­wyro kahato haria eipe. Miꞌi pote arehum kahato Tupana kape ehupi katu­pono Tupana potpap nug hap uianuat powyro haria eipe.
50,1,6,Saꞌa­wyꞌi wato­mohey Iesui hawyi Tupana mieha­kye­raꞌat hanuaria wato­py­huꞌat. Toha­ꞌa­wynug aheha­kye­raꞌat hap hawyi yt aiꞌatoiat hin i e. Yne eꞌat pe haꞌa­wy­tepyi mesup te mũki­ꞌite aheha­kye­raꞌat kuap hat Iesui topy­huꞌat. Poꞌog poꞌog yne eꞌat pe aimoe­saika kahato tewaku hap nug hamo. Aheha­kye­raꞌat kahato haꞌa­wyte mesup te Haꞌyru taꞌaipok Aipo­typot no hap kape mesuwat yi kape taꞌaipok hap kape aheha­kye­raꞌat hamuat wuatꞌi eꞌat piat hap kape. Yt uheso hin i are. Topy­huꞌat kahato aipyꞌa pe Iesui wuatꞌi eꞌat pe. Ipotpap kahato aiwa­nẽtup hawe aimoe­waku kahato hamo. Yne eꞌat pe miꞌi hap koꞌi wyti waku wato­mohey e.
50,1,7,Uiwa­nẽtup hawe iꞌewyte uipyꞌa pe waku kahato eipe. Waku miꞌi tã areꞌe katu­pono uikai kahato eipe Iesui potpap nug haria uito ewy eipe pote are. Eweimohey kahato Iesui ehay uito ewy pote uiwa­nẽtup hawe waku kahato eipe are. Karãpe iraniaꞌin tiꞌa­tu­mohit eipe Iesui ehay moherep ehepiat pote yt eiwe­mõti hin i. Yt eiwepyk hin i iꞌatu­mi­ky­ryꞌi kahato pytkai maꞌato poꞌog eweiꞌa­tu­muꞌe. — Waku wato­mohey Iesui ehay pakup waku watoꞌe ahewa­nĩ­kaptia pe yt kat i aiwe­mõti hap wywo are. Waku wati­ꞌa­tu­muꞌe miitꞌin katu­pono Tupana aiꞌairo tehay moherep hamo. — Tupana urunug ehay Esaꞌyru etiat moherep haria areꞌe at kaꞌap Tupana pe. Saꞌa­wyꞌi Tupana ahytpok kahato tehay wakuat Iesui etiat hytpok hamo miitꞌin me. Maꞌato koran uipyhik taꞌyn sura­raꞌin woꞌo­pyhyp hawe maꞌato miꞌi pytkai ahytpok te sehay wakuat Iesui etiat meiũpe woꞌo­pyhik hawe.
50,1,8,Woro­ho­ꞌo­kyꞌe kahato eipe. Tupana tikuap yt uheso i hap. Aikotã aikotã Aipo­typot Iesui eikyꞌe hap ewy uito woro­ho­ꞌo­kyꞌe haty uipyꞌa piat wywo woro­ho­ꞌo­kyꞌe.
50,1,9,Miꞌi tã areꞌe Tupana pe — Uruꞌywot etum no esaika hap emohey haria pe tawa Wiripu piaria pe iꞌatu­wo­ꞌo­kyꞌe hamuat hap poꞌog poꞌog yne eꞌat pe areꞌe Tupana pe ehupi. Atiky­ꞌesat yne miꞌiria ehay yne pywuat kuap haria wo hap poꞌog poꞌog saꞌa­wy­ꞌiwuat kai. Taꞌi atiky­ꞌesat kahato miꞌiria ikuap kat som waku kat som yt naku i hap kuap hamo ewanẽtup hap ok tã. Etum iꞌatuepe esaika hap poꞌog wakuat airo hamo. Miꞌi tã etunug pote eꞌewy tukup­teꞌen yt kat i saꞌag nug hap iꞌatukai. Miꞌi tupono Esaꞌyru taꞌaipok Morekuat no mesuwat yi kape turan uwe waku uwe yt e hamo Wiripu piaria emohey haria yt teꞌe­ru­we­mõti hin i miꞌi hap eꞌat pe.
50,1,11,Tupana etunug o miꞌiria waku nug hanuaria wo are. Etunug miꞌiria iꞌatuieĩ­neꞌen hap tote wakuat eiam mo kahato are. Atiky­ꞌesat miꞌiria aikotã Esaꞌyru Iesui ewaku hap ewy tukup­teꞌen. Ewaku hap ewywuat wo etiꞌa­tunug miꞌiria. Tupana miꞌi etunug mote emõtypot haria wo kahato tukup­teꞌen miꞌiria are. Waku kahato En iꞌatuꞌe aru ewawi iraniaꞌin areꞌe Tupana pe. Pyno mio tã ahẽtup mesuwe ehetiano Tupana pe.
50,1,12,Uheywytꞌin uheinytꞌin atiky­ꞌesat eweikuap uhetiat morekuat uipyhik taꞌyn woꞌo­pyhik hawe areĩneꞌen maꞌato miꞌi pytkai sehay wakuat Iesui etiat yt taꞌa­tu­pyhyp hin i. Yt taꞌa­tu­pyhyp kuap i ihay maꞌato uipyhik hawe areĩneꞌen pote poꞌog ikuap haria teꞌe­ro­py­huꞌat. Miꞌi pote koitywy morekuat esurara sem iꞌyat wato piaria sehay Iesui etiat kuap haria wo raꞌyn tukup­teꞌen. Iꞌewyte iraniaꞌin mesu­wa­rote woꞌo­pyhyp haria uikuap taꞌyn. — Taꞌi Pauru morekuat tipyhyp taꞌyn katu­pono Iesui tutunug Topo­rekuat no iꞌatuꞌe.
50,1,14,Miꞌi hawyi iraniaꞌin Iesui mohey haria yt teꞌe­ro­kenꞌẽ hin i aikotã saꞌa­wy­ꞌiwuat ewy. — Pauru toĩneꞌen woꞌo­pyhik hawe iꞌewyte aito waku watoĩ­neꞌen iꞌewywuat iꞌatuꞌe. Miꞌi hawyi yt teꞌe­ru­we­mõti hin i Aika­ꞌiwat Iesui ehay moherep hamo. Poꞌog poꞌog hesaika rakaria tukup­teꞌen mio imohey haria wo poꞌog poꞌog saꞌa­wy­ꞌiwuat kai. Iꞌatuehay pirik — Iesui ti Morekuat iꞌatuꞌe yt uwe pupi i teꞌe­ro­kenꞌẽ taꞌa­tu­henoi.
50,1,15,Taꞌa­tu­mo­herep kahato taꞌa­tuehay wo Aipo­typot etiat. Iraniaꞌin Tupana mohey hap kaipyi iꞌewyte uikyꞌe pote taꞌa­tu­muꞌe miitꞌin poꞌog saꞌa­wy­ꞌiwuat kai. Iraniaꞌin ihaꞌy­wywi uhetiat pote taꞌa­tu­ꞌa­tu­muꞌe miitꞌin poꞌog saꞌa­wyꞌiwuat kai. Iraniaꞌin yt uikyꞌe i pote uimohit teran taꞌa­tuehay wo. Miꞌi hawyi taꞌa­tu­ky­ꞌesat miitꞌin muꞌe hap poꞌog uikawiat hap. Maꞌato iꞌatu kahato uikyꞌe haria. Miꞌiria tikuap taꞌyn Tupana miꞌairo uito hap. Taꞌa­tukuap Tupana uipo­ꞌoro tehay wakuat moheg miitꞌin wanẽtup hawiat miitꞌin pyꞌa piat tehay pywuat kuap hamo. Miꞌi pote uikyꞌe haria miꞌiria. Maꞌato toĩ iraniaꞌin taꞌa­tu­mo­herep sehay wakuat Iesui etiat wen maꞌato yt kat i Iesui kyꞌe hap iꞌatuete. Iꞌatuehay se kahato wen maꞌato teꞌe­ru­we­mo­wato hap yn taꞌa­tukat taꞌa­tu­wa­nẽtup hawe. Yt Iesui mõtypot haria hin i miꞌiria taꞌa­tu­pyꞌa pe. Miꞌi tã watunug mote meiũran Pauru emiitꞌin yt uwe i iꞌatuꞌe raꞌyn taꞌa­tu­wa­nẽtup hawe. Pauru mimu­ꞌeria yne aipo pe hawyi haty kahato topy­huꞌat Pauru ete woꞌo­pyhik hawe teꞌe­roꞌe taꞌa­tu­wa­nẽtup hawe uimohit reran haype. Miꞌi pote Iesui ete taꞌa­tu­muꞌe miitꞌin taꞌa­tuehay se wywo uipo­hari teran haype. Karãpe taꞌa­tu­mo­herep Iesui Aipo­rekuat nuat yt taꞌa­tu­mohey i pytkai miꞌi hawyi uimo­wepit kahato hap toĩneꞌen katu­pono iꞌatuehay kaipyi miitꞌin Iesui kuap haria tukup­teꞌen. Pyno yt arewa­nẽtup hin i sio miꞌiria Iesui kyꞌe hap mywo taꞌa­tu­muꞌe miitꞌin sio teꞌe­ru­we­mo­wato hap mywo taꞌa­tu­muꞌe miitꞌin. Yt atikuap i kat hamo miitꞌin taꞌa­tu­ꞌa­tu­muꞌe maꞌato miitꞌin taꞌa­tu­muꞌe Iesui etiat hap pote uimo­wepit hap topy­huꞌat yt atikuap pytkai i kan hamo taꞌa­tu­muꞌe hap are.
50,1,19,Pyno waku ewehẽtup o Ahetu­pana kape — Etihep o Pauru woꞌo­pyhik hap wyi eweiꞌe o are. Mio tã eweiꞌe pote atikuap arẽtem aru mesu­wepyi more­kuaria woꞌo­pyhik hap kaipyi are. Taꞌi atikuap aru Aipo­typot Iesui tipo­ꞌoro Topãꞌãu uihep mesu­wepyi hamo uiꞌa­pypok hamo are.
50,1,20,Yt karãpe i atoiat teran Aika­ꞌiwat potpap nug hap uhepiat uipotpap nug hap. Uiku­ꞌuro hap kape Tupana mowepit hap yn uiwa­nẽtup hap yne eꞌat pe atiky­ꞌesat. Iꞌewyte mesuwe uipyhik hawe atimõ­typot teran Tupana maꞌato poꞌog mesuwe atiky­ꞌesat iraniaꞌin kai. Yt kat i uiwe­mõti hap atiky­ꞌesat maꞌato areĩneꞌen neran miitꞌin pupiat yt uikenꞌẽ i hap wywo. Atimõ­typot teran Aipo­typot mesuwe. Aipo­typot Iesui mõtypot hano areĩneꞌen neran uipyꞌa pyi uiwa­nẽtup hap kaipyi uhehay kaipyi. Yne uiminug koꞌi kaipyi atiky­ꞌesat imõtypot hap uheĩneꞌen hap turan. Iꞌewyte uiku­ꞌuro turan imõtypot hano areĩneꞌen neran are.
50,1,21,Pyno ahenoi ehepe kat hamo areĩneꞌen mesuwat yi tote. Aipo­typot Iesui mõtypot hamo yn areĩneꞌen uito. Miꞌi eropat hamo yn areĩneꞌen. Uiku­ꞌuro hawyi poꞌog atikuap Iesui mesu­wa­rotiat kai. Miꞌi tupono waku poꞌog areĩneꞌen uiku­ꞌuro hawyi.
50,1,22,Miꞌi pote atiꞌairo teran uiku­ꞌuro hap. Miꞌi hawyi areto Iesui kape kat pote areĩneꞌen neran iwywo maꞌato miꞌi pytkai yt woro­ho­ꞌo­ꞌatoiat reran i eipe katu­pono uiku­ꞌuro hawyi yt uwe i uito mesuwe eimuꞌe hanuat yt naku i. Miꞌi pote yt areto teran i. Poꞌog waku areĩneꞌen motꞌi mesu­wa­rote miitꞌin miat Iesui etiat muꞌe hamo are. Maꞌato areto teran Aipo­typot kape atipy kape. Atoiat reran uheĩneꞌen hap mesuwe katu­pono poꞌog waku itote. Pyno poꞌog waku uiku­ꞌuro are maꞌato — Miꞌi e hap yt ereꞌe i mio tã e. Wãiꞌe uiwa­nẽtup hawe areꞌe.
50,1,24,Poꞌog waku ereĩneꞌen mesuwe e uiwa­nẽtup hawe. Waku poꞌog ereĩneꞌen Iesui mohey haria powyro hamo e uiwa­nẽtup hap. Ereĩneꞌen no mesuwat yi tote e uhepe. Pyno areĩneꞌen hap atikuap taꞌyn. Arepy­huꞌat eipy­ꞌa­setpiat hamo eimotag hamo imohey hap etiat eimo­wepit hamo are. Miꞌi hamo arepy­huꞌat mesuwat yi tote eipy­ꞌa­setpe.
50,1,26,Meiũran aru areĩneꞌen eiwywo i raꞌyn. Miꞌi hap eꞌat pe ti aru waku pe watoĩ­neꞌen. Miꞌi hap eꞌat pe aru areĩneꞌen eipy­ꞌa­setpe. Miꞌi hap eꞌat pe ti aru watu­wehum kahato Aipo­typot Iesui ete tutunug muꞌap ehowawi hawyi are.
50,1,27,Karãpe wati­mo­herep sehay wakuat Aipo­typot etiat miitꞌin me miꞌi turan waku aiweꞌeg wo o aikotã aikotã watoĩ­neꞌen iꞌatu­py­ꞌa­setpiat turan. Waku iweꞌeg kahato rakaria ewy watoĩ­neꞌen. Yt naku i wati­ꞌa­tu­muꞌe miitꞌin yt naku i nug haria aito pote. Aimi­mu­ꞌeria yt tiky­ꞌesat i ahehay Iesui etiat taꞌa­tu­puẽti yt naku i nug haria aito pote. Yt teke i iꞌatue­waure kaꞌa pe wakuat Iesui etiat aheĩneꞌen hap yt ikahu i pote are. Atiky­ꞌesat kahato wakuaria wo o eweikup­teꞌen sio areĩneꞌen eipy­ꞌa­setpe sio yt. Waku eweikup­teꞌen wakuat nug haria wo o itote yt uiwywuat pytkai i. Miꞌi hawyi yt areĩneꞌen i eipy­ꞌa­setpe pytkai sehay wakuat atikuap aru iraniaꞌin wẽ pyi ehetiat eiminug koꞌi piat hap wyti aru hap atikuap. — Taꞌi yt taꞌa­tu­ꞌatoiat hin i te Iesui mohey hap iꞌatuꞌe aru uhepe. Toꞌo­ꞌe­wy­ꞌewy wẽtup miit piit ewy iꞌatu­potpap e hap aru atikuap wy ehetiat. Taꞌi sura­raꞌin ewy tuꞌuka kahato saꞌag ete e hap aru atikuap wy. Iꞌewyte taꞌa­tu­ky­ꞌesat yne miitꞌin Iesui ehay wakuat mohey haria iꞌatuꞌe aru uhepe meiũpe yt heremo i areĩneꞌen eipy­ꞌa­setpe pytkai are.
50,1,28,Yt erahaꞌat teiꞌo yi kape ewanĩ­kaptia pupi. Eweikup­teꞌen wanĩ­kaptia pyꞌa­setpe pote surara ewywuat ereĩneꞌen yt kat i eha yi kape. Miꞌi hawyi meremo taꞌa­tukuap — Taꞌi miꞌiria ti Tupana mowato haria iꞌatuꞌe. Miꞌiria poꞌog urukai iꞌatuꞌe taꞌa­tu­wa­nẽtup hawe teꞌe­ro­kenꞌẽ haype. Iꞌewyte eipe ti eweikuap taꞌyn Tupana toĩneꞌen eiwywo eipo­wyro hamo. Eweikuap taꞌyn Iesui eheha­kye­raꞌat hat sese topy­huꞌat.
50,1,29,Are pãi waku kahato Tupana ainug Tosa­ꞌyru mohey hano. Waku kahato are. Waku wy Aipo­typot Iesui eropat hamo are. Iꞌewyte waku waho­ꞌopot miitꞌin miky­ryꞌi hap ete imohey hat aito pote.
50,1,30,Pyno ahoꞌopot kahato mesuwe woꞌo­pyhik hawe aikotã surara tuꞌuka hap turan ewy. Pyno eweikup­teꞌen o uiꞌewy ahiag wuꞌuka hap surara ewywuat eiwu­ꞌuka kahato itote ahiag akit hamuat tawa Wiripu tote aikotã eweiꞌa­kasa uito hap ewy. Aikotã saꞌa­wyꞌiwuat hap ewy miꞌi hap ewy waku eweikup­teꞌen uhaipe­piaria eweikup­teꞌen surara ewywuat. Yt atoiat hin i te mesuwe ahiag wywuat wuꞌuka hap. Areĩneꞌen woꞌo­pyhyp hawe pytkai atuꞌuka atuꞌuka te. Taꞌi miꞌi hap eweikuap taꞌyn kat pote yne ikuap are.
50,2,1,Uiwy­riaꞌin ahẽtup ehepe eikyꞌe hap wywo waku eweikup­teꞌen eweiwa­nẽtup Iesui etiat wẽtup miit piit ewy hap yn iꞌewyte Iesui kyꞌe hap ete wẽtup miit piit ewy yn waku eweikup­teꞌen ahẽtup. Miꞌi tã ewetunug mote uimo­wepit haria wo eweikup­teꞌen. Miꞌi tã eweikup­teꞌen mote uimo­wepit hap sese topy­huꞌat. Miꞌi hap ti ahẽtup ehepe katu­pono Aipo­typot Iesui mohey hap kaipyi wati­puẽti raꞌyn awemo­wepit sese hap. Miꞌi hawyi Ipãꞌãu topy­huꞌat raꞌyn ahepe. Miꞌi hawyi wato­ꞌoehay iwywo miꞌi hawyi iraniaꞌin Iesui mohey haria kape woꞌo­wese hap topy­huꞌat woꞌo­kyꞌe haria wo watu­kup­teꞌen. Miꞌi pote ahẽtup ehepe wẽtup miit piit ewy yn eweikup­teꞌen Iesui wywo hap. Miꞌi tã ewetunug mote uimo­wepit kahato eipe. Uiwy­riaꞌin yt naku i yt ehegyiꞌat i rakaria ewy eweikup­teꞌen. Yt ewetunug teiꞌo — Uito poꞌog eiꞌe hamuat hap neꞌi are. Yt ewetunug neiꞌo — Uito poꞌog e hano. Poꞌog waku watoĩ­neꞌen kurin hano kahato iraniaꞌin mõtypot hamo. Yt eweiꞌe teiꞌo eipyꞌa pe — Uito poꞌog mekewat miit kai yt eweiꞌe teiꞌo eiwo­ꞌope e.
50,2,4,Yt erewa­nẽtup kaꞌap teiꞌo eimi­ky­ꞌesat nug hap kape eimi­ky­ꞌesat koꞌi ete. Poꞌog waku watu­wa­nẽtup at kaꞌap iraniaꞌin miky­ꞌesat nug hap ete.
50,2,5,Poꞌog waku aiwa­nẽtup hap Aika­ꞌiwat Iesui wanẽtup hap ewy katu­pono tuwe­mohit kahato ihaky­ꞌeꞌi kahato miit emiit no topy­huꞌat.
50,2,6,Tupana wo toĩneꞌen Iesui pytkai tuwe­mohit. Saꞌa­wyꞌiwuat eꞌyianmete toĩneꞌen Tupana wo. Miꞌi pytkai tuwe­mohit. Tut ahowawi hawyi yt toꞌe i — Arenug Uito mesuwe Tupana wo yt e i Tupana raꞌyn pytkai.
50,2,7,Miꞌi hawyi tuwepyi totoiat yne mekewat tuweTu­pana hap koꞌi hawyi tuwe­mohit miitꞌin eropat hano. Tuwenug miit no miit sese wo topy­huꞌat. Aipiit ewy kahato topy­huꞌat. Iesui yt tuwe­mo­wato hin i maꞌato karãpe Tupana toꞌe — Atiky­ꞌesat ekuꞌuro hap miitꞌin ehakye­raꞌat hamo miꞌi hawyi toiwesat — Waku Papai e yt tomi­ky­ꞌesat ewywuat pytkai i. Maꞌato — Atiky­ꞌesat ekuꞌuro hap ariaꞌyp posak ete e Tupana hawyi — Atunug aru Papai e Iesui.
50,2,9,Tutunug Toꞌywot miky­ꞌesat ewy miꞌi pote Tupana timo­wato kahato Iesui. Miꞌi hawyi iꞌewyte Iesui set toimo­wato. Miꞌi pote poꞌog yne set kai topy­huꞌat. Meiũran aru yne yne tuwe­pỹ­ꞌã­tutuk Uhaꞌyru kape e ti Tupana. Atipy piaria yne teꞌe­ru­we­pỹ­ꞌã­tutuk e Uhaꞌyru mõtypot hamo iꞌewyte yne yi totiaria teꞌe­ru­we­pỹ­ꞌã­tutuk imõtypot hamo iꞌewyte yne yi ywytꞌok­py­piaria teꞌe­ru­we­pỹ­ꞌã­tutuk Uhaꞌyru mõtypot hamo e ti Tupana. Miꞌi hap eꞌat pe yne yne toꞌe — Pywo ti pywo ti Iesui Tupana Mipo­ꞌoro Aipo­rekuat nuat Aika­ꞌiwat koro wuat iꞌatuꞌe aru torania. Tuwe­mohit kahato saꞌa­wyꞌi Iesui miꞌi pote ti aru Tupana timo­wato kahato Aika­ꞌiwat. Mekewat eꞌat pe yne yne — Tupana iꞌatuꞌe Emipo­ꞌoro Aipo­rekuat nuat Aika­ꞌiwat sese hap uruikuap taꞌyn iꞌatuꞌe. Uruimõ­typot kahato En iꞌatuꞌe. Uruꞌywot sese En iꞌatuꞌe aru. Maꞌato aito aikotã Iesui tuwe­mohit waku watu­we­mohit ewy are.
50,2,12,Uheka­tu­wy­riaꞌin uimi­ky­ꞌeria kahato eipe. Saꞌa­wyꞌi areĩneꞌen eipy­ꞌa­setpe eimuꞌe hamo. Mekewat eꞌat pe woro­ho­ꞌo­nãpin kahato kat som kat som Tupana tiky­ꞌesat ewetunug hap. Miꞌi hap eꞌat pe waku pe eweikup­teꞌen. Einãpin hap ewetunug yne maꞌato mesup yt areĩneꞌen i eipy­ꞌa­setpe katu­pono morekuat woꞌo­pyhik hawe areĩneꞌen miꞌi pote yt uwe i uito eipy­ꞌa­setpe. Miꞌi pytkai ti atiky­ꞌesat kahato eweikup­teꞌen uhehay upi. Yt uwe i uito itote pytkai ewetunug o einãpin hap koꞌi are maꞌato poꞌog poꞌog saꞌa­wyꞌiwuat kai uiꞌe hap ewy atiky­ꞌesat kahato ewetunug wakuat nug hap koꞌi. Waku eweikenꞌẽ yt naku i nug hap pupi Aikotã aityry hap ewy eikenꞌẽ hap. Waku watunug Tupana miky­ꞌesat koꞌi yn Tupana miha­kye­raꞌat aito pote. Waku watoĩ­neꞌen Tupana miha­kye­raꞌat koꞌi wo wato­py­huꞌat. Miꞌi hawyi karãpe miitꞌin teꞌe­ra­ꞌa­kasa aiminug wakuat kape hawyi — Pywo iꞌatuꞌe miꞌiria ti Tupana miha­kye­raꞌat koꞌi wo iꞌatuꞌe. Are pãi Tupana tiky­ꞌesat kahato watunug tomi­ky­ꞌesat ewywuat hap. Miꞌi pote ainãpin at kaꞌap aiwa­nẽtup hawe kat som kat som waku watunug hap. Karãpe aiwẽ pyi yt watunug neran i imiky­ꞌesat koꞌi miꞌi hawyi perupꞌi popuo aimuꞌe aiwa­nẽtup hawe — Etunug o etunug o e. Miꞌi hawyi meiũran — Waku Uhyt waku Mimi watoꞌe Tupana pe katu­pono toiky­ꞌesat kahato tehay upiat watuwat hap.
50,2,14,Karãpeĩ watu­we­potpap Tupana miky­ꞌesat nug hap ete waku watuwat sese imiky­ꞌesat hap upi. Yt naku i watoꞌe — Emiky­ꞌesat koꞌi yt atiky­ꞌesat i yt naku i watoꞌe. Iꞌewyte yt naku i watu­ꞌuka miitꞌin ete are. Karãpe watunug Tupana miky­ꞌesat turan yt naku i watoꞌe tope — Yt atiky­ꞌesat i emiky­ꞌesat nug hap koꞌi yt naku i watoꞌe. Yt naku i watu­ꞌuka Tupana miky­ꞌesat ete aipyꞌa pe aiwa­nẽtup hawe are. Maꞌato yne miꞌi tã imiky­ꞌesat ewy watunug mote Tupana mẽpytꞌin wakuaria wo wato­py­huꞌat yt kat i saꞌag nug haria wo are. Aikotã aimẽpyt kurin kat yt tutunug kuap i saꞌag hap ewy wato­py­huꞌat waku kape yn aiwa­nẽtup hap. Koitywy watoĩ­neꞌen yt naku i nug haria pyꞌa­setpe iꞌewyte teꞌe­ru­wa­nẽtup at kaꞌap saꞌag nug hap ete yn. Miꞌiria tukup­teꞌen aikotã iꞌypyryp we wãtym sese turan wuat ewy yt naku i nug haria yn miꞌiria pote. Maꞌato waku aito Iesui mohey haria waikiru koꞌi ewywuat wato­py­huꞌat aikotã waikiru wãtym sese turan hẽtyhot rakaria ewy aikotã waikiru koꞌi aimuꞌe wãtym muo aikope muꞌap toĩneꞌen aikope waku ahewyry. Miꞌi hap ewy waku wati­mo­herep hoꞌo­wasat rakaria pe muꞌap Tupana kapiat. Katu­pono wati­mo­herep kahato miitꞌin me muꞌap Tupana kapiat aikotã waikiru hẽtyhot wãtym muo hap ewy wato­py­huꞌat. Meiũran Aipo­typot Iesui putꞌokꞌe mesuwat yi tote yne aiminug moherep hamo sio waku sio yt e hamo. Miꞌi hap eꞌat pe uimo­wepit haria wo eipe katu­pono miꞌi hap eꞌat pe wuatꞌi ehamo — Miꞌiria ti uhemiit sese. Miꞌiria ti uhehay moherep haria sese e aru Iesui ehepiat. Mio tã toꞌe hawyi uimo­wepit kahato hap topy­huꞌat katu­pono eipe uimi­mu­ꞌeria sese pote. Taꞌi arehum kahato itote katu­pono yt eweipun hin i einãpin uhepiat hap. Miꞌi hawyi Tupana tuwehum kahato topotpap nug haria ete.
50,2,17,Koitywy sura­raꞌin uipyhyp taꞌyn mesuwe. Yt taꞌa­tu­ky­ꞌesat i poꞌog woro­ho­ꞌo­muꞌe hap maꞌato uiꞌauka pote uiꞌauka are maꞌato miꞌi pytkai yt karãpe i woro­ho­ꞌo­ꞌatoiat eimuꞌe hap ete katu­pono atiky­ꞌesat yne eipe Iesui mohey haria wo hap. Uhuu okpun eika­wiano pote uiku­ꞌuro Tupana mowepit hap topy­huꞌat are.
50,2,18,Uiwy­riaꞌin woro­ho­ꞌo­mo­wepit reran kahato uheĩneꞌen ne turan iꞌewyte uiku­ꞌuro hap turan. Uiꞌauka pote meremo areĩneꞌen Aika­ꞌiwat yatype iꞌewyte meremo uimo­wepit hap sese topy­huꞌat. Uiꞌauka pote waku eiwe­mo­wepit wy atiky­ꞌesat katu­pono uiꞌauka pote areĩneꞌen uimo­wepit hat yatype are.
50,2,19,Uiwy­riaꞌin atipo­ꞌoro teran aiwy Timoteu ehowawi katu­pono atiky­ꞌesat kahato atikuap teran aikotã eweikup­teꞌen hap sio waku sio yt hap kuap hamo katu­pono miꞌi atikuap hawyi uimo­wepit kahato hap topy­huꞌat. Miꞌi pote atipo­ꞌoro teran uhaꞌyru Timoteu ehowawi. Miꞌi pote ahẽtup Aipo­typot Iesui kape — Etipo­ꞌoro Timoteu aiwy­riaꞌin tawa Wiripu piaria kape are at kaꞌap ahẽtup. Miꞌi hawyi atimohey kahato Aika­ꞌiwat Iesui tipo­ꞌoro meremo Timoteu ehewawiat hap. Meiũran ti aru taꞌaipok hawyi uimo­wepit kahato hap topy­huꞌat imienoi.
50,2,20,Timoteu uiꞌe­wywuat eikyꞌe kahato hat are. Miꞌi aikotã woro­ho­ꞌo­kyꞌe hap ewy eikyꞌe. Miꞌi hawyi yt uwe i uhemiit Timoteu ewy eikyꞌe hat. Timoteu woro­ho­ꞌo­kyꞌe kahato e hat pãi.
50,2,21,Iraniaꞌin teꞌe­ru­wa­nẽtup at kaꞌap taꞌa­tu­mi­ky­ꞌesat nug hap kape yn. Miꞌi kape yn teꞌe­ru­wa­nẽtup. Kat som kat som Aipo­typot Iesui tiky­ꞌesat Tupana wanẽtup hap yt iꞌatu­wa­nẽtup hap ewy hin i.
50,2,22,Maꞌato aipo­wyro kahato Timoteu. Yt iraniaꞌin ewywuat hin i katu­pono miꞌi ipotpap at Aipo­typot ehay wakuat moherep miitꞌin kapiat hap ete yn ipotpap. Miꞌi hap kaipyi eweikuap kahato Timoteu Tupana eropat hat sese hap. Uiꞌe­wywuat kahato toĩneꞌen Timoteu. Taꞌi urupotpap Iesui ehay moherep hap ete uruto­ꞌo­ꞌewy kahato urupotpap aikotã aiꞌywot tosa­ꞌyru wywuat ipotpap hap ewy urupotpap uito Timoteu wywo.
50,2,23,Meiũran aru atiky­ꞌesat kahato atipo­ꞌoro uhaꞌyru Timoteu ehowawi. Meiũran karãpe atikuap kat som more­kuaria tunug uhepe sio wakuap sio yt. Miꞌi hawyi atipo­ꞌoro ehowawi Timoteu henoi ehepiat hamo.
50,2,24,Uito iꞌewyte areto teran ehowawi miꞌi pote areꞌe at kaꞌap — Uruka­ꞌiwat woro­mohey kahato En are. Miꞌi pote ahẽtup ewawi uihep o mesuwat woꞌo­pyhik hap wyi katu­pono areto teran meremo tapyꞌyia Wiripu piaria kape are Uika­ꞌiwat pe.
50,2,25,Saꞌa­wyꞌi eweipo­ꞌoro uhowawi ehemiit mehĩ Epawu­titu uipo­wyro hamo mesuwe. Miꞌi ti uheropat kahato hat toĩneꞌen mesuwe. Aikotã surara typy ok takaria ewy urutu­kup­teꞌen mesuwe ahiag moma hamo. Waku kahato atipuẽti eipot­po­ꞌoro mehĩ Epawu­titu. Koitywy miꞌi atipo­ꞌoro i raꞌyn ehowawi. Toto teran kahato ehowawi katu­pono ihay teran i raꞌyn eiwywo ihatꞌat kahato eiky­ꞌewi. Gaꞌatpo iꞌahu kahato mesuwe mehĩ Epawu­titu. Miꞌi hap eweikuap hawyi haty kahato iwanẽtup hawe katu­pono eweikuap hawyi eiꞌarot hap yt toiky­ꞌesat i maꞌato. Taꞌi aheropat kahato hat Epawu­titu porap ikuꞌuro mesuwe porap ahu tiꞌauka maꞌato yt pytkai i katu­pono Tupana hatyꞌu kahato topyꞌa pe. Miꞌi hawyi meremo toimoe­hãite katu­pono Tupana yt tiky­ꞌesat i uiꞌarot neꞌi hap. Miꞌi hawyi ikyꞌe hap iꞌewyte uikyꞌe hap wywo toimoe­hãite uhyt Epawu­titu hawyi uimo­wepit hap topy­huꞌat.
50,2,28,Miꞌi pote atipo­ꞌoro teran kahato ehowawi ihãite i raꞌyn pote eimo­wepit hamo atipo­ꞌoro. Pyno eiwepit i raꞌyn hawyi poꞌog naꞌyn uimo­wepit uito wy are. Miꞌi hawyi yt kat i uiꞌarot hap.
50,2,29,Putꞌokꞌe itote hawyi — Ereke mehĩ eweiꞌe o eiwepit hap wywo. Ereke ro eweiꞌe o aikotã aheykeꞌet aheywyt iꞌewyte aheinyt kape hap ewy waku eweiꞌe katu­pono miꞌi Aika­ꞌiwat mohey kahato hat. — Waku kahato epotpap eminug naꞌyn Tupana kapiat hap eweiꞌe Epawu­titu pe eiwepit hap wywo. Eweimõ­typot ro miꞌi miit are. Waku eweimõ­typot yne Iesui mohey haria Epawu­titu ewywuaria katu­pono Aipo­typot eropat kahato haria miꞌiria. Uipo­wyro turan porap ikuꞌuro aiwy Epawu­titu. Aipo­typot Iesui potpap nug hap ete porap ikuꞌuro ahemiit eimi­po­ꞌoro katu­pono uipo­wyro teran eipe maꞌato yt uwe i eipe uipo­wyro hanuaria mesuwe pote. Miꞌi hawyi eipot­po­ꞌoro mehĩ Epawu­titu topy­huꞌat ehaipepiat eipotpap nug hamo uipo­wyro hamuat. Miꞌi turan porap ikuꞌuro wen maꞌato aiwepit kahato Tupana timoe­hãite raꞌyn hawyi.
50,3,1,Pyno ahenoi kurin hawyi toran naꞌyn uimiwan. Uheywytꞌin uheinytꞌin atiky­ꞌesat kahato Aika­ꞌiwat Iesui eimo­wepit kahato hap. Miꞌi eimo­wepit hamuat ahẽtup tope. Saꞌa­wyꞌi woro­ho­ꞌo­nãpin uimiwan me — Toꞌiro eiwe­mo­wepit katu­pono Iesui miky­ꞌeria kahato eipe are raꞌyn ehepe saꞌa­wyꞌi. Miꞌi uiꞌe hap areꞌe i ehepe aikotã areꞌe saꞌa­wyꞌi ehepe areꞌe i raꞌyn eiwe­mo­wepit ro are. Yt aremõti hin i aikotã saꞌa­wyꞌi uimiwan me areꞌe typuo i typuo i ahenoi eiwe­mo­wepit ro e hap ete katu­pono atiky­ꞌesat kahato einãpin uhepiat hap topy­huꞌat kahato eiwa­nẽtup hawe. Miꞌi hawyi yt uwe i eimaꞌat kuap einãpin wẽtup etiat hamo. Yt pywo rakat i etiat hap yt uwe i einãpin kuap.
50,3,2,Eiweꞌeg wo kahato o saꞌag nug haria pupi katu­pono ehãꞌãg aru saꞌag nug hamo are. Eiweꞌeg wo o wẽtup muꞌap moherep haria pupi. Eiweꞌeg wo o yt eiwe­musin ãpy sokpe tek hep i pote yt kat i eheha­kye­raꞌat hap e haria pupi. Miꞌiria pupi eweikenꞌẽ kahato aikotã awahuru sem pupi wato­kenꞌẽ hap ewy katu­pono eimaꞌat reran saꞌag nug hap etiat haype. Yt naku i kahato miꞌiria.
50,3,3,Aito yt miꞌiria mohey haria hin i katu­pono Tupana Pãꞌãu sese aipiit pe Aipo­typot Iesui mimoieĩ­neꞌen aito pote waku kahato Iesui waku kahato Iesui e haria aito. Maꞌato iraniaꞌin ahemusin ãpy sokpe tek hap ete yn miꞌiria iꞌatuehay. Yt wati­ꞌa­tu­mohey hin i miꞌiria katu­pono wẽtup kawiat aito Iesui mohey haria. Wẽtup ywania ewy yn wato­py­huꞌat katu­pono Tupana titek taꞌyn aiminug saꞌag sio toĩ ahemusin ãpy sokpe sio yt. Pyno Tupana mieha­kye­raꞌat koꞌi raꞌyn aito katu­pono imohey haria aito pote.
50,3,4,Uito ti Pauru Iuteu sese uito. Taꞌi uito uiꞌy­wãꞌĩ 8 eꞌat hawyi taꞌa­tutek uhemusin ãpy sokpe uruꞌy­wania Iuteu eko ewywuat. Atunug yne uiꞌy­wania eko koꞌi maꞌato miꞌi koꞌi yt uheha­kye­raꞌat hin i. Miꞌi pote atikuap kahato uipyꞌa pe aiminug aheko koꞌi yt aheha­kye­raꞌat kuap i maꞌato tukup­teꞌen eipy­ꞌa­setpe — Watunug Iuteuria eko hawyi aheha­kye­raꞌat Tupana e haria. Miꞌi pywo pote uito poꞌog Tupana mieha­kye­raꞌat miꞌiria kai katu­pono atunug yne miꞌi koꞌi maꞌato yt pywo hin i are. Uity uiꞌywot ti Isareu ywania sese miꞌiria. Iꞌewyte Epereu pusu kuap haria uiꞌy­wotꞌin. Taꞌi Epereu pusu ahepap kahato. Miꞌi pote Epereu sese uito. Uhaꞌa­seꞌi sese saꞌa­wy­ꞌiwuat Aparãu emiariru Pesamĩ e hap het rakat. Uipiit Iuteuria piit sese. Uimotag hap turan atiꞌa­tu­muꞌe kahato urueko nug hap ete. Miꞌi hawyi yt karãpe i atiꞌa­parap urueko nug hap ete. Uitag hawyi areĩneꞌen kahato Tupana mõtypot piaria uruꞌy­wania woꞌo­muꞌe haria akag koro wo. Miꞌi turan atunug yne yne iꞌatu­wo­ꞌo­nãpin hap koꞌi Tupana wãiꞌe hap koꞌi pãi. Miꞌi hawyi areĩneꞌen poꞌog iraniaꞌin kai iꞌatu­ꞌakag wo yne uhesaika hap wywo. Atiꞌa­tu­sa­tyꞌi satyꞌi kahato Iesui mohey haria saꞌa­wyꞌi. Atunug yne uruꞌy­wania miky­ꞌesat ewy. Yt kat i urueko etiat iꞌaparap hap atunug. Yne uruꞌy­wania wãiꞌe hap atunug yne urueꞌa­seꞌi urunãpin saꞌa­wy­ꞌiwuat hap atunug yne. Iꞌewyte yne urunãpin hap atunug. Yne miꞌi koꞌi nug hap aimoe­waku kuap Tupana wanẽtup hawe pote waku pe areĩneꞌen mekewat eꞌat pe maꞌato yt pytkai i. Yt uinug waku hin i Tupana wanẽtup hawe mekewat eꞌat pe. Yt atikuap hin i Tupana miꞌi turan.
50,3,10,Atikuap taꞌyn Iesui maꞌato atikuap teran poꞌog. Atiky­ꞌesat poꞌog poꞌog Uipo­rekuat no aikotã Iesui toĩneꞌen mesu­wa­rote hap ewy areĩneꞌen neran. Karãpe ikuꞌuro aika­wiano hoꞌopot hap turan toiky­ꞌesat uhepiat hoꞌopot hap wẽtup miit yn uruto pote. Ahupit reran Iesui wywo hoꞌopot hap iꞌewyte atikuap teran uipiit pe hesaika hap. Arẽtem neran guꞌuro pyi iwywo wẽtup piit yn urutu­kup­teꞌen pote. Areĩneꞌen neran i raꞌyn iwywo uiku­ꞌuro hawyi. Areĩneꞌen i iwywo hap yn ahekatup. Miꞌi hap atimohey kahato.
50,3,12,Uito wakuat Iesui ewywuat yt areꞌe hin i. Uito wakuat Tupana ewywuat yt areꞌe i. Uiwa­nẽtup hawe yt putꞌokꞌe hin i te Iesui wanẽtup hap wakuat hap ewywuat. Yt uitag i te Tupana mohey hap ete. Miꞌi ewywuat areĩneꞌen neran kahato Aipo­typot Iesui ewywuat. Areĩneꞌen neran aikotã weput haria teꞌe­ru­weput yne taꞌa­tue­saika hap wywo mekewat morekuat miium sat hamo — En poꞌog weput kuap hat e hap sat hamo. Miꞌi hap ewy atimohey teran Aipo­typot Iesui yne uhesaika hap wywo aikotã seput poꞌog hat ewy Iesui po pyi atat teran raꞌyn mekewat — Uito poꞌog e hap. Uito iꞌewyte seput hat ewy katu­pono Iesui uhekyi raꞌyn tuwe­wawi.
50,3,13,Uiwy­riaꞌin mekewat miium aikotã seput hat tiky­ꞌesat hap ewy. Yt uipo pe i te maꞌato areĩneꞌen seput re hat ewy. Miꞌi hawyi areput kahato. Miꞌi hap kape yn arewa­nẽtup. Yt arahaꞌat hin i uhewat­ꞌymo uiwa­nẽtup hap. Seput kahuro hap kape yn arahaꞌat. Iesui wanẽtup hap ewywuat sat hamo yn areput. Yt poriꞌok poriꞌok yt areput hin i. Hãpyk kahato areput atiky­ꞌesat kahato — Waku kahato ereput uhyt e hap yn atiky­ꞌesat Aipo­typot e hap. Atiky­ꞌesat Tupana tum uhepe mekewat seput haria eꞌamãtap ewy mekewat uipainug hap ewy. Atiky­ꞌesat kahato Tupana toꞌe uhepe areput kahu hawyi — Toꞌiro atipy kape kat pote Uimi­po­ꞌoro Uhaꞌyru mohey kahato hat en. Itote atum epe uimiium wuatꞌi eꞌat piat e hap atiky­ꞌesat. Miꞌi pote seput sese hat ewy areĩneꞌen Iesui wanẽtup hap ewywuat kape areput.
50,3,15,Atiky­ꞌesat eipe uiꞌe­wywuat eiwa­nẽtup hawe. Waku wato­py­huꞌat seput sese haria ewy. Waku yne ahesaika hap wywo wato­mohey Tupana mimotag koꞌi aito pote. Waku miꞌi tã watunug. Waku haty wo wato­mohey. Eweimohey ran neꞌi pote Tupana timo­herep aru ehepiat yt tomohey i hap. Karãpe wati­ꞌa­parap miꞌi hap aru Tupana timo­herep ahepe aiminug saꞌag hap koꞌi. Waku wateput aimikuap ewy Iesui miky­ꞌesat hap ok tã. Miꞌi turan Tupana aipo­wyro tesaika hamo seput poꞌog saꞌa­wy­ꞌiwuat kawiat haria wo.
50,3,17,Karãpeĩ urutu­kup­teꞌen eipy­ꞌa­setpe urutu­kup­teꞌen Iesui mohey haria kahato. Uheywytꞌin uheinytꞌin aikotã atimohey kahato Iesui miꞌi hap ewy waku eweikup­teꞌen. Karãpe toĩneꞌen eipy­ꞌa­setpe imohey kahato uiꞌe­wywuat hat waku ewehe­haꞌat miꞌi kape. Miꞌi hawyi ewetunug iminug ewy. Miꞌi iãꞌãg haria wo eweikup­teꞌen.
50,3,18,Iꞌatu kahato aria kapiat haria katu­pono Iesui ewanĩ­kaptia kahato miꞌiria katu­pono teꞌe­ru­we­ky­ryꞌi kahato Aipo­typot kuꞌuro ariaꞌyp posak etiat taꞌa­tue­ka­wiano pote. Aikotã saꞌa­wyꞌi areꞌe hap ewy areꞌe i — Miꞌiria aria kape tuwat are uiwak popuo. Aikotã saꞌa­wyꞌi areꞌe hap areꞌe i — Iꞌatueiam sese ti aru aria are katu­pono iꞌatue­tu­pana sese iꞌatu­mi­ky­ꞌesat koꞌi miꞌu kape yn iꞌatu­wa­nẽtup hap mesu­wa­rotiat kape yn iꞌatu­wa­nẽtup hap. Taꞌa­tuekat hap kape yn iꞌatu­wa­nẽtup hap. Miꞌi hawyi yt naku i kahato taꞌa­tunug maꞌato taꞌa­tunug hawyi yt teꞌe­ru­we­mõti hin i inug te turan. — Waku nug haria uruto iꞌatuꞌe maꞌato iꞌatueiam ti aru aria kawiat.
50,3,20,Maꞌato aito atipy kapiaria ahetama sese atipy pe. Miꞌi kaipyi aru tut Aheha­kye­raꞌat hat. — Hẽ eriot ro meremo meikowo watoꞌe motꞌi Aika­ꞌiwat Aipo­typot Iesui pe.
50,3,21,Tut hawyi aipiit mesu­wa­rotiat tutunug towat topiit ewy. Miꞌi hawyi yne aipiit Iesui ewy topy­huꞌat wuatꞌi eꞌat pe. Aipiit iwat piit ewy ikahu kahato. Miꞌi tã aru ainug tesaika hap wywo. Hesaika kahato Iesui miꞌi nug hamo katu­pono mekewat eꞌat pe topy­huꞌat yne yne Porekuat no poꞌog hesaika torania kai. Miꞌi tesaika hap wywo aimo­pakup aipiit. Pakup tutunug towat ewy are.
50,4,1,Mehĩꞌin manaꞌin aiku­ꞌuro hap kape waku wato­mohey o are. Uimi­ky­ꞌeria kahato eipe. Woro­ho­ꞌo­kyꞌe eipe. Uhehatꞌat kahato eiky­ꞌewi. Uimo­wepit haria eipe. Arehum kahato ehowawi. Uheinytꞌin uheywytꞌin yt uimõti te hin i. Atikuap aikotã eweikup­teꞌen wẽtup miit ewy Aika­ꞌiwat wywo.
50,4,2,Miꞌi hawyi mana Ewotia mana Sintiki ahẽtup ehowawi eipe Aika­ꞌiwat mohey haria pote eweikup­teꞌen woꞌo­kyꞌe haria woꞌo­wese haria kahato. Waku wẽtup ehay ewy aikotã eiky­pyꞌyt ewy eweikup­teꞌen Iesui mohey haria eipe pote. Aito Iesui mohey haria pote yt naku i watu­kup­teꞌen yt woꞌo­kyꞌe i haria wo yt naku i are.
50,4,3,Saꞌa­wyꞌi eipotpap kahato uiwywo manaꞌin. Saꞌa­wyꞌi mehĩ Kementi wywo watuwat iraniaꞌin aipo­wyro haria wywo sehay wakuat Iesui etiat sytpok hamo. Miꞌiria set yne toĩneꞌen Tupana miwan atipy piat ete mekewat miwan ete uwe aru toĩneꞌen wuatꞌi eꞌat pe e hap tote. Pywo pe ti manaꞌin saꞌa­wyꞌi eipotpap kahato uiwywo. Miꞌi pote atiky­ꞌesat kahato waure­ꞌe­weiꞌe o eiwu­ꞌuka hap ete are. Atiky­ꞌesat kahato eiwo­ꞌo­wese hap taꞌyn aikotã saꞌa­wyꞌi eiwo­ꞌo­kyꞌe hap ewy raꞌyn atiky­ꞌesat uheinytꞌin are. Miꞌi pote ahẽtup eiꞌa­pykok hanuat pe — Uhyt areꞌe etiꞌa­tunug no uheinytꞌin woꞌo­kyꞌe haria wo raꞌyn are. Mehĩ areꞌe uipo­wyro en tawa Wiripu piaria nãpin hamo. Pyno mehĩ waku ereꞌe mana Ewotia iꞌewyte mana Sintiki pe — Yt eiwuꞌuka poꞌog neiꞌo ehehay wo ereꞌe o iꞌatuepe are eiꞌa­pykok hat pe manaꞌin.
50,4,4,Pyno uiwy­riaꞌin woꞌo­mo­wepit haria ewywuaria wo o eweikup­teꞌen. Wuatꞌi eꞌat pe waku — Tupana urumo­wepit hat kahato En waku watoꞌe at kaꞌap. Tupana urumo­wepit hat kahato En waku watoꞌe Tupana pe are.
50,4,5,Iꞌewyte ti waku yt ipyꞌahak takaria wo i watu­kup­teꞌen e. Waku yne miitꞌin wesat hano watoĩ­neꞌen. Yt eweiwaure teiꞌo Aika­ꞌiwat ut hamuat hap eꞌat katu­pono taꞌaipok irane Aiꞌakag koro are. Miꞌi pote waku wakuaria ewy watu­kup­teꞌen wuatꞌi eꞌat pe.
50,4,6,Pyno yt eiwa­nẽtup koꞌi koꞌi i ran o. Poꞌog waku wahẽtup Tupana kape aipo­wyro hamuat hap. Waku watoꞌe Tupana pe — Etum o uruepe uruwat yt kat i rakat. Uruikuap kahato raꞌyn egyiꞌat hap Tupana waku uruhẽtup. Miꞌi pote urutu­wehum kahato ewawi urupyꞌa pyi Tupana waku watoꞌe Tupana pe.
50,4,7,Miꞌi tã watunug pote yt kat i hin i aiwa­nẽtup koꞌi koꞌi hap atunik kahato. Aiwa­nẽtup hawe woꞌo­wese hap yn topy­huꞌat. Tupana ainug waku pe kahato aiwa­nẽtup hawe yt miitꞌin mikuap ok tã i tutum ahepe aipe­rupꞌi kahato hap. Towese hap ewy tutum ahepe. Miꞌi pote toihep ahesoꞌok hap koꞌi. Miꞌi hawyi aiwa­nẽtup hap Iesui wanẽtup hap ewy wẽtup miit ewy kahato raꞌyn ainug. Aipo­typot timoma raꞌyn aiwa­nẽtup hap aipyꞌa piat yt naku i nug hap iꞌewyte aiwa­nẽtup saꞌag hawiat.
50,4,8,Kurin poꞌog ahenoi hawyi waku. Uheywytꞌin uheinytꞌin wati­pyhyp aiwa­nẽtup hap yt naku i hap. Miꞌi hawyi wẽtup kape yn aiwa­nẽtup hap. Wakuat kape yn watu­wa­nẽtup aikotã miitꞌin miat wakuat rakat ewy aiwa­nẽtup hap aikotã pywuat wanẽtup hat ewy aikotã miitꞌin mimõ­typot kahato hap wanẽtup hap ewy aikotã hãpyk kahato rakat ewy waku watu­wa­nẽtup. Waku ihainia hary­poria weꞌeg nakaria ewy watu­wa­nẽtup. Waku iwese kahato rakat ewy aiwa­nẽtup hap. Miꞌi hawyi — Meimuẽ­waria wyti waku kahato rakaria iꞌatuꞌe hap ewy waku aiwa­nẽtup hap. Kat e hap kat e hap poꞌog poꞌog waku miꞌi ewywuat waku watu­wa­nẽtup. Kat e hap kat e hap ete Tupana — Waku e pyno miꞌi hap ete waku watu­wa­nẽtup at kaꞌap.
50,4,9,Iꞌewyte atiky­ꞌesat kahato ehewyry uhepiat einãpin hap nug haria wo. Atiky­ꞌesat uimi­po­ꞌoro einãpin hamuat eweikyꞌe kahato hap. Saꞌa­wyꞌi ti areĩneꞌen eitokpe turan wakuat yn atunug ehepuo. Waku ewetunug aikotã uheko eweiꞌa­kasa hap ewy wakuap nug hap ete. Miꞌi tã ewetunug mote woꞌo­kyꞌe hap eiwo­ꞌopiat hap eweipuẽti Tupana miky­ꞌesat ewy. Miꞌi hawyi ti aru eipe­rupꞌi hap topy­huꞌat aikai are.
50,4,10,Mio ti putꞌokꞌe eimiium uipo­wyro hamuat hap. Miꞌi hap ti uimo­wepit kahato. Miꞌi hawyi uipyꞌa perupꞌi kahato Uika­ꞌiwat ete. — Waku kahato En are Iesui pe. Mio tã are emiium uhepiat uimo­ꞌok­pi­pokꞌi poꞌog poꞌog hap ete katu­pono uikyꞌe hap moherep kahato hap eimiium. Saꞌa­wyꞌi ti uipo­wyro teran kahato eipe wen maꞌato miꞌi re muꞌap yt eweipuẽti i uikyꞌe ehepiat hap moherep hamo.
50,4,11,"Saꞌa­wyꞌi te ti yt kat i sẽtup uiꞌe hap. Yt ahenoi i iraniaꞌin me yt kat i uiat e hap katu­pono koitywy atikuap taꞌyn uiwepit sio uhekat iwato hap etiat sio kurin uiat uiwepit hap atikuap. Atikuap kahato seha­ky­ꞌeꞌi hap etiat iꞌewyte atikuap kahato sekat hap etiat. Saꞌa­wyꞌi meimuẽwat yt atikuap i yt kurin i maꞌato koitywy atikuap taꞌyn uhesyꞌat pytkai uiwepit iꞌewyte uiꞌok pote uiwepit. Uhekat kurin hawyi arehum iꞌewyte iwato uhekat pote arehum ne. Koitywy ahepap taꞌyn wehum hap. Series, "
50,4,13,Maꞌato yt uiwe­kaipyi i tut uhesaika hap maꞌato Aipo­typot Iesui kaipyi atipuẽti. Miꞌi ti kat e hap kat e hap etiat — Uimoe­saika hap wuatꞌi etiat kuap hap ete uimo­wa­tetup are Tupana pe. Iꞌewyte waku kahato eipe miꞌi e hap ti ereꞌe Tupana pe.
50,4,14,Maꞌato waku eiminug ewetum uhepe. Taꞌi uhepiat hoꞌopot hap toĩneꞌen mesuwe. Uimo­so­ꞌopot kahato mesuwe woꞌo­pyhik hawe. Miꞌi turan eimi­po­ꞌoro putꞌokꞌe uhete. Miꞌi hawyi arehum kahato eimiium uhepiat ete.
50,4,15,Eheꞌyi Masẽ­tunia pe mio iꞌatu kahato Iesui mohey haria tukup­teꞌen. Haꞌa­wyte areto raꞌyn iꞌatue­wawi sehay Iesui etiat wakuat moherep hamo wuatꞌi tawa pe kat e hap kat e hap upi. Mio koitywy ahokꞌiwat yne tawa pe Iesui mohey haria teꞌe­ru­wa­ꞌa­tunug tuereto maꞌato yt kat i te taꞌa­tu­po­ꞌoro uhowawi taꞌa­tumiium koꞌi. Maꞌato eipe Iesui mohey haria tawa Wiripu piaria ewetum kahato raꞌyn uhepe. Eweipatꞌok kahato uhepe ehekat koꞌi.
50,4,16,Saꞌa­wyꞌi areto tawa Tesa­ro­nika kape. Itote yt uhekat hin i maꞌato miꞌi turan uipo­wyro hap eweipo­ꞌoro poꞌoro kahato uhowawi kat uimi­ky­ꞌesat koꞌi saꞌa­wyꞌi eweipo­ꞌoro.
50,4,17,Yt ahẽtup hin i eimiium wuat iꞌewyte yt atiky­ꞌesat i eheka­reꞌen uiwa­nẽtup hawiat hap pytkai eweipo­ꞌoro. Yt eimiium kape hin i arahaꞌat. Yt ehekat hin i uheha pe. Eikyꞌe hap yn uheha pe uhepiat hap wen maꞌato eimiium uimo­wepit kahato katu­pono miꞌi kaipyi atikuap uikyꞌe ehepiat hap. Miꞌi kaipyi atikuap eipe Tupana kyꞌe kahato haria hap. Miꞌi eimiium koꞌi yne topy­huꞌat atipy pe rakanuat ehegyiꞌat hap toimo­herep hamuat itote emipo­ꞌoro koꞌi.
50,4,18,Mehĩ Epawu­titu tum yne eimiium eimi­po­ꞌoro koꞌi uhepe. Ikahu kahato uipuẽti eimiium aikotã saꞌa­wyꞌi nagnia tiwuk mohag hy ikamhig se rakat Tupana mõtypot hamo. Miꞌi hap ewy atipuẽti eimiium ikamhig se kahato eimiium Tupana mowepit kahato hap. — Waku kahato e Tupana eimiium me. Koitywy areĩneꞌen hekat rakat ewy raꞌyn ewetum iwato uhepiat pote. Ewetum iwato pote uipo sakpo ewetum uhepe.
50,4,19,Tupana tum aru yne yt kat i aikawiat rakat ahepe. Taꞌi Uhetu­pana tum aru wuatꞌi yt kat i eiwat rakat tekat iwato kahato hap kaipyi. Aikotã tekat iwato kahato atipy pe hap ewy te tutum ehepe. Taꞌi hegyiꞌat kahato aru ahepe katu­pono Haꞌyru Aipo­typot Iesui ikuꞌuro aika­wiano haype. Miꞌi pote toĩ yne aipo pe imiium koꞌi.
50,4,20,Miꞌi tupono toꞌiro watu­wehum Aika­ꞌiwat Tupana kape. Toꞌiro wati­mõ­typot Miꞌi yn mesu­wepyi mũki­ꞌite eꞌihotꞌok wuatꞌi eꞌat pe waku miꞌi tã pãi.
50,4,21,Miꞌi tupono kuekatu atipo­ꞌoro torania Tupana eropat haria kape Tupana emiitꞌin kape mekewat Aipo­typot Iesui emiitꞌin koꞌi kape iꞌewyte Iesui mohey haria uheywytꞌin uheinytꞌin torania kape atipo­ꞌoro kuekatu hap are. Morekuat Sesara emiitꞌin sura­raꞌin iꞌewyte kuekatu ipoꞌoro ehowawi. Iꞌatu kahato mesuwe Iesui mohey haria. Miꞌiria iꞌewyte kuekatu ipoꞌoro ehowawi.
50,4,23,Pyno ahẽtup Tupana pe — Etiꞌa­tu­kyꞌe kahato emohey haria tawa Wiripu piaria are ahẽtup. Egyiꞌat kahato hap kaipyi etiꞌa­tu­poi­tyro miꞌiria ewaku hap ok tã are yn Aipo­typot Aika­ꞌiwat Iesui pe eika­wiano hamo ahẽtup. Tupana Pãꞌãu eiam mo eipiit koꞌi hap yn ahẽtup Tupana pe at kaꞌap eika­wiano haype. Morekuat Sesa woꞌo­pyhyp hawe areĩneꞌen mesup. Uimiwan Iesui etiat atipo­ꞌoro ehewowi tawa Wiripu piaria Iesui mohey haria pe. Toran naꞌyn uimiwan.Uito Iesui potpo­ꞌoro Pauru.
51,1,1,Tawa Korosi Piaria Nãpin Hap Pauru MienoiUiwy­riaꞌin uito ti Iesui potpo­ꞌoro Pauru. Mesup atipo­ꞌoro uimiwan ehowawi tapy­ꞌyiaria tawa Korosi piaria Iesui potpo­ꞌo­roria kape. Mesup Tupana emiitꞌin sese eipe are Iesui mohey potꞌi haria eipe. Uito ti Aipo­typot eropat hat sese uito. Uito Tupana miꞌairo sese Imipo­ꞌoro Tosa­ꞌyru Iesui moherep hamuat. Tomi­ky­ꞌesat ewy uiꞌairo. Miꞌi pote kuekatu e hap atipo­ꞌoro ehowawi. Iꞌewyte aiwy Timoteu tuwehay poꞌoro ehowawi urumiwan me. Uruhẽtup ehowawi — Uruꞌywot Tupana etum no woꞌo­kyꞌe hap woꞌo­wese hap tawa Korosi piaria pe urutoꞌe. Ereĩneꞌen o itote hegyiꞌat kahato Esaꞌyru mohey haria piat hano urutoꞌe.
51,1,3,Uruka­ꞌiwat Iesui Ywot waku kahato En katu­pono Emipo­ꞌoro Esaꞌyru Uruka­ꞌiwat nuat kahato urutoꞌe. Waku sakpoꞌe En katu­pono etiꞌa­tue­ha­kye­raꞌat raꞌyn uruwy­riaꞌin tawa Korosi piaria urutoꞌe Tupana pe. Urumo­wepit kahato miꞌiria katu­pono miꞌiria emimo­waku koꞌi. Miꞌiria Esaꞌyru Emipo­ꞌoro mohey haria kahato. Emipo­ꞌoro Urupo­typot upiat haria kahato miꞌiria urutoꞌe. Waku sese En Tupana katu­pono etunug naꞌyn miꞌiria emẽpytꞌin kyꞌe kahato haria urutoꞌe Tupana pe.
51,1,5,Uheka­tu­wyria gaꞌatpo mekewat sehay pywuat wakuat Iesui etiat putꞌokꞌe ehetawa pe hawyi eiwe­waure kaꞌa kahato. Eweikuap taꞌyn hawyi — Taꞌi miꞌi wato­mohey pote ti watoĩ­neꞌen aru wuatꞌi eꞌat pe atipy pe eweiꞌe raꞌyn Tupana e hap ewy eweiꞌe. — Tupana atunug aru eꞌe hap ewy eweiꞌe. Mio tã eweiꞌe raꞌyn hawyi Iesui mohey haria sese eweipy­huꞌat. Waku kahato katu­pono iꞌewyte woꞌo­kyꞌe kahato haria kahato eweipy­huꞌat eipe.
51,1,6,Koitywy mesuwat Iesui etiat ainãpin hap aimoe­ha­py­hotꞌok kahato wuatꞌi miitꞌin me mesuwat yi totiaria pe. Tuwe­sytpok kahato ihay wakuat aikowo aikowo tuwat Tupana ehay wuatꞌi puo. Miꞌi hawyi miꞌiria wy waku pe raꞌyn tukup­teꞌen. Tupana mipoi­tyro wo raꞌyn tukup­teꞌen. Miꞌi hap ewy raꞌyn eweikup­teꞌen eweikuap taꞌyn sehay hawyi. Eipe ti eweikuap taꞌyn Tupana tum ehepiat wuatꞌi eꞌat piat eheĩneꞌen hamuat hap. Eweikuap taꞌyn yt kat saꞌup i tegyiꞌat hap tutum neran hap eweikuap taꞌyn. Gaꞌatpo mehĩ Epawai toĩneꞌen eipy­ꞌa­setpe turan tohenoi kahato raꞌyn Tupana egyiꞌat hap etiat. Taꞌi miꞌi ti Aipo­typot eropat hat sese uruto ewywuat kahato aipotpap upiat kahato uhyt Epawai. Iꞌewyte eiwo­ꞌo­muꞌe kahato hat miꞌi. Yt ipohep hin i wakuat sehay enoi hap ete ehepe. Miꞌi kaipyi eweipuẽti raꞌyn Tupana egyiꞌat hap.
51,1,8,Miꞌi hawyi mehĩ Epawai urumuꞌe kahato mesuwe aikotã eweikup­teꞌen itote — Tawa Korosi piaria ti woꞌo­kyꞌe kahato haria e uruepe. Tupana Pãꞌãu kaipyi toꞌo­kyꞌe kahato e ehetiat uruepe mehĩ Epawai.
51,1,9,Miꞌi e hap uruikuap hawyi uruhẽtup kahato Tupana kape eipo­wyro hamuat uhyt Epawai e hap uruikuap hawyi. Mesup te uruhẽtup ehupi — Tupana urutoꞌe etum tawa Korosi piaria pe emiky­ꞌesat nug hap kuap hamuat urutoꞌe. Iꞌewyte etum no iꞌatu­weꞌeg kahato hap eweꞌeg hap ok tã ewanẽtup hap ewy urutoꞌe Tupana Pãꞌãu me.
51,1,10,— Tupana uruiky­ꞌesat kahato tawa Korosi piaria Epãꞌãu eiam kahato wo eweꞌeg hamo iꞌewyte emiky­ꞌesat nug kuap hap urutoꞌe mesuwe uruhẽtup. Uruiky­ꞌesat miꞌiria aikotã iꞌyp iꞌywa kahato rakat ewy hewo hewo kahato hap ewy wyti uruiky­ꞌesat kahato miꞌiria Tupana urutoꞌe. Pyno uruiky­ꞌesat miꞌiria wakuap yn nug haria En ewy hap uruiky­ꞌesat. Iꞌewyte uruiky­ꞌesat ekuap hap ihotꞌok ewy ewy putꞌokꞌe Esaꞌyru mohey haria ete urutoꞌe uruhẽtup Tupana pe.
51,1,11,Tupana Pãꞌãu hesaika kahato yne esaika hap apy tote. Miꞌi pote aito ahesaika kahato Tupana Pãꞌãu poꞌog poꞌog aipyt­ꞌatnug hawyi. Miꞌi hawyi wato­py­huꞌat hesaika hap wywo. Miꞌi hawyi aimoe­saika wuatꞌi saꞌag miat aiꞌakit hap pun hamo. Miꞌi hawyi wyti iꞌewyte wahupit kuap yne iꞌatu­mi­ky­ryꞌi hap koꞌi. Miꞌi hawyi perupꞌi puo wato­mohey wuatꞌi eꞌat pe motꞌi kahato Tupana Pãꞌãu toĩneꞌen aikai pote. Miꞌi hawyi watu­wehum aiwepit kahato hap wywo Aiꞌywot Tupana kape katu­pono Aiꞌywot atipy piat aimo­hãpyk aiwa­nẽtup hap. Miꞌi hawyi — Wakuaria wo raꞌyn miꞌiria e ahepiat pe. Uhemiitꞌin sese miꞌiria e. Uheka­reꞌen aru atum yne iꞌatuepe. Uhetawa hẽtyhot rakat atum aru iꞌatuepe e. Iꞌatueo­wakai waku pe yne raꞌyn e ahepiat Topãꞌãu eiam koꞌi pe.
51,1,13,Saꞌa­wyꞌi ahiag potmu­ꞌeria wo watoĩ­neꞌen. Yt watu­we­ꞌa­putsit kuap i ipo pyi. Iꞌe hap yn watunug kuap. Iꞌypyryp wiat ieĩneꞌen haria ewywuat watoĩ­neꞌen. Saꞌa­wyꞌi hoꞌo­wasat rakaria wo watoĩ­neꞌen maꞌato Aiꞌywot atipy piat tipo­hari raꞌyn aito ahiag po pyi. Miꞌi hawyi ahero­kosap Tosa­ꞌyru eropat haria wo raꞌyn. Tomi­kyꞌe kahato emiit no raꞌyn ainug. Waku kahato are. Miꞌi hawyi waure wo raꞌyn Tupana toĩneꞌen aiminug saꞌag koꞌi kai. Iesui aikyiꞌat tosuu wo aheha­kye­raꞌat hamo.
51,1,15,Tupana sese ti yt heremo i ahowawi. Miꞌi hawyi toipo­ꞌoro ahowawi Tosa­ꞌyru wẽtup ok tuwe­mo­herep hamo Aipo­rekuat nuat. Imipo­ꞌoro Haꞌyru ti iꞌewywuat sese topy­huꞌat. Iꞌywot yt heremo pytkai i maꞌato Haꞌyru wata­ꞌa­kasa hawyi watikuap taꞌyn Haꞌyru hawyi watikuap taꞌyn Toꞌywot ewy raꞌyn hap. Miꞌi hawyi yt heremo i rakat heremo raꞌyn. Haꞌyru ti poꞌog naꞌyn torania iraniaꞌin kai ipotput­ꞌokꞌe. Torania Tupana minug kai ipotput­ꞌokꞌe. Poꞌog naꞌyn yne ieĩneꞌen haria hewyry rakaria yi totiat atipy piat kai poꞌog Haꞌyru. Tosa­ꞌyru ehay wo tutunug yne yne. Yt kat kawiat i tutunug. Atipy piaria yne toimo­herep iꞌewyte yne yi totiaria Haꞌyru inug. Yne heremo rakaria inug iꞌewyte yt heremo i rakaria atipy piaria akag koꞌi inug. Tuꞌi­saria yne imiꞌai­roria tukup­teꞌen. More­kuaria iꞌewyte imiꞌai­roria. Waikiru at waty yi iminug koꞌi yne Tosa­ꞌyru ehay wo yne tutunug. Mesup tutum naꞌyn yne yne Tosa­ꞌyru pe. Haꞌyru toĩneꞌen yne iminug koꞌi eꞌyianmete. Wẽtup ok yn naꞌyn topy­huꞌat Tosa­ꞌyru wywo. Haꞌyru esaika hap wywo toiꞌa­tu­mo­py­huꞌat yne yne at waikiru waty yi yne yne. Tosa­ꞌyru ehay wo toiꞌa­tu­mo­wo­ꞌosat yne. Toiꞌa­tu­moheg yne Tosa­ꞌyru ehay wo yne tominug koꞌi.
51,1,18,Miꞌi hawyi wuatꞌi puo Tupana mohey haria akag wo topy­huꞌat raꞌyn Haꞌyru. Tomohey haria akag akag wo toĩneꞌen. Miꞌi hawyi yne aito imohey haria ipiit ewy wato­py­huꞌat maꞌato Iesui aiꞌakag wo topy­huꞌat aikotã aiꞌakag me watu­we­wa­nẽtup hap ewy aipiit tutunug miꞌi hap ewy watunug iꞌe hap ewy. Tomohey hanuaria Saꞌa­wynug hat ti Iesui. Ahesaika hap Haꞌyru kaipyi yn tut aimoe­saika hamuat. Ahehaĩte hap iꞌewyte Haꞌyru tunug wy. Ikuꞌuro sese aika­wiano hawyi Tupana tomoieĩ­neꞌen i raꞌyn guꞌuro pyi. Yt uwe hin i te tuwẽtem guꞌuro pyi turan tuwẽtem guꞌuro pyi katu­pono Tupana tiky­ꞌesat Tosa­ꞌyru yianmete wuat miitꞌin wẽtem hap. Miꞌi saꞌa­wyꞌi wyti putꞌokꞌe guꞌuro hakpo guꞌuro hap.
51,1,19,Pyno aito wẽtup yn imiky­ꞌesat ewywuat Tupana wywo Haꞌyru wywo Ipãꞌãu wywo wato­mohey Haꞌyru hawyi.
51,1,20,Tupana atoiat haria yne aitoria saꞌa­wyꞌi iꞌewyte atipy piaria ahyt Tupana atoiat haria saꞌa­wyꞌi. Miꞌi hawyi Tupana watunug ahewa­nĩkap mo. Miꞌi pote wẽtup eꞌat pe toꞌe Tosa­ꞌyru pe — Woronug En muꞌap ewywuat miitꞌin aipok uhowawiat hamuat. Ekuꞌuro ariaꞌyp posak ete hawyi taꞌat yne esuu raꞌyn hawyi uiwaure haria uikat kuap taꞌyn. Miꞌi esuu wo atiꞌa­tu­mo­wehik yne miitꞌin emohey haria uhowawi i raꞌyn e mesu­wa­rotiat yi totiaria iꞌewyte atipy piaria uiꞌatoiat haria e. Miꞌi hawyi aru woꞌo­wese hap i raꞌyn topy­huꞌat e Tupana Tosa­ꞌyru pe.
51,1,21,Saꞌa­wyꞌi watoĩ­neꞌen pya kahato Tupana kai yt naku i nug haria kahato aiwa­nẽtup hawe iꞌewyte aipiit no. Miꞌi pote watunug Tupana ahewa­nĩkap mo katu­pono wakuat kahato Tupana pote. Maꞌato koran wyti Tupana ainug naꞌyn towy­riaꞌin no kahato. Aipo­typot piit ikuꞌuro ariaꞌyp posak ete hawyi Tupana tunug Tosa­ꞌyru muꞌap tuwe­wawiat aiꞌaipok hamuat. Ipiit aiwanuat ewy ikuꞌuro hawyi Tupana tekyi kahato tuwe­wawi Tosa­ꞌyru mohey haria. Koitywy ihamo raꞌyn watoĩ­neꞌen. Koitywy toꞌe ahepe — Yt kat i te saꞌag atipuẽti eikai e. Waku puo raꞌyn eweikup­teꞌen uiwa­nẽtup hawe aikotã yt karãpe i eweiꞌa­parap uhepe hap ewy eipe e ahepe. Koran uiwy­riaꞌin no raꞌyn eipe e Tupana ahepe.
51,1,23,Pyno aiwy raꞌyn Tupana. Yt nakuap i watoiat raꞌyn hawyi waku aikyꞌe hat sese wato­mohey wuatꞌi eꞌat pe. Saꞌa­wyꞌi watikuap mekewat Iesui etiat sehay wakuat ehay hawyi wato­mohey raꞌyn Iesui. Miꞌi hawyi watoĩ­neꞌen aru wuatꞌi eꞌat pe e hap ewy wato­mohey. Miitꞌin teꞌe­ru­we­ky­ryꞌi ahetiat pytkai imohey hap yt watoiat hin i. Iheg me kahato watoĩ­neꞌen imohey hap ete. Saꞌa­wyꞌi wato­mohey kahato. Pyno koitywy yt naku i raꞌyn imohey hap watoiat sehay waku kahato Iesui etiat. Miꞌi atikuap saꞌa­wyꞌi hawyi uheropat kahato at kaꞌap wuatꞌi miitꞌin kape miꞌi moherep hamo aikope aikope miitꞌin tukup­teꞌen hap upi yne ywania pe ahytpok miꞌi ehay wakuat mesuwat yi wato hap ok tã. Miꞌi hamo yn uinug uito Pauru.
51,1,24,Koitywy hoꞌopot hat ewy areĩneꞌen mesuwe. Uipiit satyꞌi kahato areĩneꞌen katu­pono woꞌo­pyhik hawe areĩneꞌen hatek takat ewy. Miꞌi pytkai uiwepit yn katu­pono eika­wiano ahoꞌopot. Saꞌa­wyꞌi Aipo­typot Iesui hoꞌopot kahato aika­wiano tomohey haria etiano. Koitywy watoĩ­neꞌen wẽtup mẽpyt sok ewy Iesui upi katu­pono toho­ꞌopot aika­wiano. Miꞌi hap ewy kahato ahoꞌopot Iesui mohey haria kawiano.
51,1,25,Miꞌi pote Tupana toꞌe uhepe — Woronug en uimohey hano uheropat hano. Atiky­ꞌesat etomo­herep wuatꞌi pe uhehay e. Miꞌi tã etunug mote emimu­ꞌeria waku pe tukup­teꞌen. Miꞌi pote etiꞌa­tu­muꞌe ro uhehay wo wuatꞌi ywania pe e Tupana uhepe. Uito ti Pauru.
51,1,26,Mesuwat sehay wakuat yt uwe i ikuap saꞌa­wyꞌi. Nimuaria yt uwe i mesuwat yi tote ikuap mesuwat sehay etiat. Tupana yt tomo­herep i miitꞌin muo mekewat eꞌat pe maꞌato mesup heremo raꞌyn wuatꞌi Iesui mohey haria pe raꞌyn. Koitywy Tupana toꞌe — Saꞌa­wyꞌi yt uwe i kape atimo­herep uhehay pakup e. Kurin ikuap haria saꞌa­wyꞌi maꞌato koitywy Uhaꞌyru mohey haria kape atimo­herep taꞌyn uhehay ikahu kahato rakat sehay hekat rakat wuatꞌi ywania mesuwat yi totiat kapiat sehay wakuat e. Saꞌa­wyꞌi migꞌi wo toĩneꞌen maꞌato mesup atimo­herep taꞌyn ehepe e Tupana ahepe. Etunug no Uhaꞌyru Eporekuat no eipyꞌa pe pote eweikup­teꞌen aru uhehamo mesuwe atipy pe uimi­mõ­typot koꞌi wo e Tupana ahepe.
51,1,28,Miꞌi tupono koitywy wuatꞌi ywania pe — Ewetunug no Iesui Eipo­rekuat no urutoꞌe wuatꞌi miitꞌin me. Eiweꞌeg wo o watoꞌe. Eweikuap o mesuwat sehay wakuat watoꞌe wuatꞌi pe. Miꞌi hawyi yne Tupana esaika hap wywo waku watoĩ­neꞌen weꞌeg haria wo iraniaꞌin pyꞌa­setpe katu­pono wati­ky­ꞌesat kahato miꞌiria yne yne Tupana wywuat ieĩneꞌen haria wo. Watekyi teran kahato miitꞌin aiweꞌeg hap wywo Tupana kape. Wati­ky­ꞌesat miꞌiria Tupana kuap haria. Wati­ky­ꞌesat miꞌiria Haꞌyru mohey sese haria. Wati­ky­ꞌesat miꞌiria wẽtup wanẽtup hap ewy yn Aipo­typot Iesui wywo.
51,1,29,Uito Pauru arepotpap kahato miitꞌin mohãpyk Iesui mohey hap etiat hamo. Uipiit sakup hap wywo aremo­so­ꞌopot kahato miꞌi nug hamo yne uhesaika hap wywo. Iꞌewyte yne Aipo­typot miium uhesaika hap wywo arepotpap katu­pono Tupana Pãꞌãu uipiit pyi ipotpap kahato topotpap nug hamo are. Uiwy­riaꞌin tawa Korosi piaria pywo pe ti areꞌe teran ehepe arepotpap saꞌa­wy­ꞌipyi mesup te arepotpap kahato. Woro­ho­ꞌonug Aipo­typot Iesui emiit no yt eipe yn i maꞌato iꞌewyte iraniaꞌin ywania torania atiꞌa­tu­muꞌe teran Iesui ete.
51,2,1,Manaꞌin uhytꞌiꞌin tawa Korosi piaria haꞌa­wy­tepyi mesup te ahoꞌopot kahato uipyꞌa pe ehetiano. Uhehay kahato Tupana pe ehetiano katu­pono woro­ho­ꞌonug neran eipe Aika­ꞌiwat emiit no imohey sese haria wo. Maꞌato yt ehepe yn i ahenoi teran maꞌato iꞌewyte iꞌatu kahato yt uiꞌa­kasa i te haria iꞌewyte tawa Irautiseia piaria kape hap ahẽtup at kaꞌap Tupana pe. — Atiky­ꞌesat miꞌiria ieĩneꞌen kahato Esaꞌyru mohey hap upi hap ahẽtup. Etimonik to iꞌatu­ꞌa­rotꞌi hap areꞌe Tupana pe. Miꞌi hawyi etunug miꞌiria iwepit rakaria wo are. Etiꞌa­tu­ꞌa­po­ꞌahik miꞌiria woꞌo­kyꞌe haria wo aikotã urueꞌyni uruiꞌok­poꞌi hap ewy are. Atiky­ꞌesat miꞌiria hesaika rakaria wo surara ewywuaria ehay moherep haria wo are. Atiky­ꞌesat pywuat sehay kuap kahato haria wo are. Atiky­ꞌesat ikuap hotꞌok kahato sehay pywuat hawyi — Pywo ti rat e haria wo tukup­teꞌen are. Atiky­ꞌesat kahato taꞌa­tukuap kahato mekewat eꞌe hap saꞌa­wy­ꞌiwuat yt heremo i rakat Iesui eꞌyianmete wuat are. Mekewat — Atipo­ꞌoro aru Uhaꞌyru Eipo­rekuat no eꞌe hap are.
51,2,3,Aika­ꞌiwat Iesui pe toĩneꞌen yne yne weꞌeg hap koꞌi yne yne mikuap koꞌi are. Watikat pote wati­puẽti yne. Wahẽtup tope pote tuwe­mo­herep taꞌyn ahepe yne yne wuatꞌi Tupana mikuap yne. Wahẽtup pote Iesui aimo­weꞌeg kuap Tupana mikuap koꞌi ete are.
51,2,4,Pyno eiweꞌeg wo o eimaꞌat sehay wuat teran haria pupi. Wãiꞌe­weiꞌe o iꞌatuehay wuꞌuka hap neꞌi ete are iꞌatuehay yt pywo rakat i. Yt eweiwat reiꞌo iꞌatuehay upi katu­pono yt pywo i sehay hap nug kuap kahato haria miꞌiria. Iꞌatu­weꞌeg kahato heso nug hamo. Iꞌatuehay se kahato tuereto maꞌato eimaꞌat hamo neꞌi. Yt ereto teiꞌo iꞌatuehay upi are.
51,2,5,Uimo­wepit kahato haria eipe. Waku kahato eweikup­teꞌen Aipo­typot Iesui mohey haria sese raꞌyn ewy. Waku wẽtup surara yꞌam miat hat ewy eweikup­teꞌen — Yt atoiat i imohey hap eweiꞌe eiwo­ꞌope. Eiwa­nẽtup hap yt eweiꞌywyk hin i. — Uruto Iesui mohey haria waku eweiꞌe. Miꞌi hap araꞌa­kasa yne mesuwe uiwa­nẽtup hawe. Yt areĩneꞌen i eipy­ꞌa­setpe wen maꞌato uimu­ꞌetu wuat ewy atikuap. Uimo­wepit kahato haria eipe uiwa­nẽtup hawe uipyꞌa pe are.
51,2,6,Miꞌi hawyi waku eweiꞌe Iesui pe — Uruiky­ꞌesat kahato En Uruka­ꞌiwat no hap eweiꞌe. Miꞌi ti waku watoꞌe. Iꞌewyte mesup yne eꞌat pe waku watoꞌe Aika­ꞌiwat Iesui pe — Worokuap kahato teran uipyꞌa pe waku watoꞌe. Uruiky­ꞌesat aiwa­nẽtup hap wẽtup ok wanẽtup hap ewy yn waku watoꞌe. Miꞌi ti iꞌewyte waku watoꞌe at kaꞌap wato­mohey hawyi.
51,2,7,Waku wato­py­huꞌat Aika­ꞌiwat ewy are. Saꞌa­wyꞌi uruiꞌa­tu­muꞌe kahato eipe Iesui ete. Miꞌi hawyi eweimohey Iesui hawyi waku. Koitywy maꞌato waku eweimohey poꞌog poꞌog yne eꞌat. Aimikoi hapo kahato rakat ti ihãite raꞌyn tuwe­sapo nug kahato hawyi. Miꞌi hap ewy karãpe watunug Aimi­mohey miky­ꞌesat ewy at kaꞌap. Wati­mohey kahato raꞌyn Iesui hawyi ahehãite hap kahato raꞌyn watikuap. Miꞌi aikotã tuwe­motag kahato ariaꞌyp wato ewy hapo yi piit pe hap ewy watoĩ­neꞌen. Miꞌi hap ewy waku ahehay wati­pehik Iesui ehay ete. Miꞌi hawyi — Waku kahato En Iesui aiꞌe hap yn watoꞌe aipyꞌa pe. Arehum ewawi watoꞌe yn ahehãite imohey hap kaipyi.
51,2,8,Aimuꞌe haria iraniaꞌin tuwe­kaipyi aimuꞌe. Yt Tupana mipo­ꞌo­roria i iꞌatu kahato tukup­teꞌen. Iraniaꞌin aimuꞌe haria nagnia ehay kaipyi miit wanẽtup hap kaipyi mekewat mãꞌãu saꞌag wanẽtup hap aimuꞌe saꞌag. Yt imohey i haria porekuat ehay moherep haria iraniaꞌin. Yt Aipo­typot upiat aimuꞌe haria hin i woꞌo­maꞌat haria wo miꞌiria. Miitꞌin wanẽtup hap ewy yn aimuꞌe. Eiweꞌeg wo o iꞌatu­wo­ꞌo­muꞌe hap pupi katu­pono aimaꞌat reran haype are.
51,2,9,Taꞌa­tu­ky­ꞌesat eipe taꞌa­tuemiit no aikotã wamiri ewy aimuꞌe iraniaꞌin.Tupana tipo­ꞌoro Tosa­ꞌyru Aipo­rekuat no maꞌato Tosa­ꞌyru piit pe toĩneꞌen miit sese wo Tupana tuwe­puꞌi nug. Iesui ti miit sese toĩneꞌen aiꞌe­wywuat. Iꞌewyte Iesui piit pe Tupana yne yne toĩneꞌen. Iꞌatu kahato atipy piaria akag more­kuaria koꞌi tukup­teꞌen wen Iesui poꞌog poꞌog miꞌiria kai e. Iesui ti poꞌog poꞌog Morekuat no ahiag kai poꞌog hesaika ahiagnia kai poꞌog poꞌog nakat. Miꞌi hawyi aito Iesui mohey haria pote iwywo wẽtup miit ewy yn watoĩ­neꞌen. Miꞌi pote tutum ahepe toieĩneꞌen hap wuatꞌi eꞌat piat ieĩneꞌen hap mesuwe iꞌewyte atipy pe. Koitywy poꞌog waku aheĩneꞌen hap saꞌa­wy­ꞌiwuat kai.
51,2,11,Pyno karãpe topy­huꞌat aito Iesui mohey haria wato­py­huꞌat wẽtup ywania ewy iwywo. Saꞌa­wyꞌi aipiit miky­ꞌesat saꞌag ewy yn watunug kuap maꞌato mesup Iesui titek taꞌyn hawyi toipugha aimi­ky­ꞌesat saꞌag koꞌi aheko saꞌag koꞌi aipotpap saꞌag hap koꞌi. Toitek pun naꞌyn aiwa­nẽtup hawiat aikotã saꞌa­wyꞌi Iuteu ywania tunug taꞌa­tu­mẽpyt tuwe­mo­herep ihainia hawyi taꞌa­tue­murui sokpe tek pun iꞌatueko ewy. Miꞌi hap ewy Tupana titek aimi­ky­ꞌesat saꞌag hawyi toipun naꞌyn pya aikai e. Miꞌi hap ewy Iesui titek kuap aimi­ky­ꞌesat saꞌag koꞌi are.
51,2,12,Iuteu ywania emurui ãpy tek — Uito Iuteu ywania e hamo maꞌato aito Iesui mohey haria ahetꞌok yꞌy wuat hamo wati­mo­herep Iesui mohey hap. Minwa­toꞌe yꞌy pe turan Iesui syp hap wati­mo­herep ahetꞌok hawe. Aiminug saꞌag koꞌi kaipywiat aihep Tupana piat hap watu­wẽtem yꞌy pywiat hawyi. Wati­mo­herep Tupana tihep taꞌyn Iesui guꞌuro pyi hap tesaika hap no wati­mo­herep ahetꞌok hawe. Aiminug saꞌag nug hap pywiat aihep Tupana piat hap wati­mo­herep ahetꞌok hawe.
51,2,13,Aikotã ikuꞌuro rakat yt ikuap hin i ahehay. Yt toikuap i watoĩ­neꞌen itotiat hap ewy wato­py­huꞌat saꞌa­wyꞌi Tupana kapiat ikuꞌuro rakat ewy yt watikuap i ihay yt wata­ꞌa­kasa kuap i howawi katu­pono aiminug saꞌag aipyhyp kahato howawi ikuap hamuat. Iꞌewyte aimi­ky­ꞌesat saꞌag kape yn aiwa­nẽtup hap. Kat pote saꞌa­wyꞌi yt kat i i Tupana ehay aikai maꞌato koran yt miꞌi tã hin i katu­pono Tupana tomo­weityk yne yne raꞌyn aiminug saꞌag koꞌi. Aimoieĩ­neꞌen i guꞌuro pyi hap ewy tutum ahepe. Karãpe wato­mohey Iesui mekewat eꞌat pe watu­wẽtem guꞌuro pyi hap ewy Iesui tuwẽtem hap ewy. Koitywy watoĩ­neꞌen Tupana ewawi yt saꞌag ewawi i raꞌyn. Yt ikuꞌuro rakaria ewy i raꞌyn mesup watoĩ­neꞌen maꞌato Tupana ewawi aheha ahewaure mesup.
51,2,14,Saꞌa­wyꞌi wato­py­huꞌat wete­weru wato kahato haria ewy. Aikotã aiwe­te­weru hap wato turan aimo­ꞌarot kahato hap ewy. Miwan me iwato kahato topy­huꞌat hap ewy aiwe­te­weru hap. Yt ikahu hin i ewy aiꞌakit hap topy­huꞌat. Miꞌi hap ewy aiwe­te­weru hap saꞌa­wyꞌi aikotã yt karãpe i wahaꞌup nug kuap hap ewy. Miꞌi hawyi maꞌato — Atum yne miitꞌin wete­weru hap saꞌup mo e Iesui Tupana pe. Miꞌi hawyi taꞌa­tu­moheg Iesui ariaꞌyp posak ete. Toieĩneꞌen hap tutum aiwe­te­weru hap saꞌup mo. Koitywy Tupana toꞌe ahepe — Yt kat i iraꞌyn ti mekewat miwan miat ewete­weru hap tuweityk taꞌyn e. Uhaꞌyru tum yne raꞌyn eiwe­te­weru hap saꞌup Uhaꞌyru suu taꞌat yne hawyi ikuꞌuro ariaꞌyp posak ete e Tupana ahepe mesup taꞌyn.
51,2,15,Saꞌa­wyꞌi raꞌyn Iesui ikuꞌuro turan toiꞌakit yne raꞌyn ahiag. Tesaika wo toiꞌa­tu­ꞌa­peman kytyt mãꞌãu saꞌag koꞌi. Aipo­typot ikuꞌuro ariaꞌyp posak ete hawyi aihep ahiagnia po pyi kahato. Iesui tiꞌakit yne raꞌyn ahiag. Koitywy wuatꞌi miky­ryꞌi wo raꞌyn tukup­teꞌen ahiagnia — Yt ewesaika i raꞌyn e Tupana wuatꞌi ehamo ahiag koꞌi pe.
51,2,16,Miꞌi pote yt naku i watuwat wẽtup sehay upi katu­pono — Ewehenuk i urueko yt ewy i hawyi Tupana yt eheha­kye­raꞌat hin i iꞌatuꞌe. Yt eiwe­ꞌyꞌu hãpyk i uruꞌewy pote yt naku i te eweikup­teꞌen Tupana wanẽtup hawe iꞌatuꞌe saꞌag. Yt eweimohey teiꞌo iꞌatuehay — Yt eweiwat i uruenuk wato hap Tupana mõtypot hap kape pote hoꞌo­wasat rakaria eweipy­huꞌat iꞌatuꞌe. Tupana eꞌat mesup iꞌatuꞌe. Tupana ewaty mesup iꞌatuꞌe. Tupana eꞌanu mesup iꞌatuꞌe. Maꞌato yt eweimõ­typot i Tupana mesuwat eꞌat pe pote yt Tupana mieha­kye­raꞌat koꞌi i wo eweipy­huꞌat iꞌatuꞌe. Maꞌato yt eweiwat reiꞌo mekewat wẽtup sehay upi katu­pono Iesui yn aheha­kye­raꞌat kuap pãi are.
51,2,17,Saꞌa­wy­ꞌi­wuaria Iuteu ywania inug kahato taꞌa­tueko koꞌi aheha­kye­raꞌat hap Iesui ut hap moherep hamo Aipo­rekuat nuat ut hap moherep hamo. Karãpe wata­ꞌa­kasa miit putꞌokꞌe turan wata­ꞌa­kasa ipãꞌãu kape. Miꞌi hap ewy iꞌatueko koꞌi Iesui ut hap moherep hamuat. Iuteu eko timo­herep kahato Iesui ut saꞌa­wy­ꞌipyi te aikotã aipãꞌãu yi totiat timo­herep ahut hap ewy are.
51,2,18,Yt eweiwat reiꞌo iꞌatuehay upi karãpeĩ teꞌe­roꞌe ehepe — Yt eweikup­teꞌen i Tupana mieha­kye­raꞌat koꞌi katu­pono yt uruꞌewy i ehewaku hap. Poꞌog uruto eikai katu­pono atipy piaria ihay uruwywo urumu­ꞌetu iꞌatuꞌe. Uruta­ꞌa­kasa Tupana urumu­ꞌetu iꞌatuꞌe. Atipy piaria kuap haria uruto uruehay iꞌatu­wywo iꞌatuꞌe. Miꞌi pote poꞌog uruto eikai iꞌatuꞌe. Tupana mieha­kye­raꞌat koꞌi sese uruto. Eipe yt hin i katu­pono uruto paaꞌe haria sese iꞌatuꞌe. Maꞌato yt pywo pe i mio tã iꞌatuꞌe. Teꞌe­ru­we­mõ­typot hap yn iꞌatu­wa­nẽtup hawe. Iꞌatu­wa­nẽtup hap miit wanẽtup hap ewywuat yn. Maꞌato yt kat i Iesui mõtypot hap iꞌatu­pyꞌa piat pytkai. Maꞌato aito yt iꞌatu­ꞌewy i. Iesui sat haria kahato aito. Miꞌi Miit yn Aiꞌakag. Aipiit tuwehik kahato Aiꞌakag Iesui wanẽtup hap upi. Ahãtikag iꞌewyte apyꞌyha aipuꞌi hawyi aipe hawyi ahaga koꞌi toꞌosat kahato Aiꞌakag Iesui wywo hawyi aipuꞌi apyꞌyha wẽtup piit yn wato­py­huꞌat. Miꞌi hap ewy watoĩ­neꞌen Iesui wywo wẽtup piit ewy. Iesui ti Aiꞌakag. Aito ipiit ewy. Aiꞌakag kaipyi aipiit ihãite tuwe­motag. Maꞌato miꞌiria — Uruto poꞌog eikai e haria — Uruto ti eiꞌakag e haria miꞌiria. Yt taꞌa­tu­ky­ꞌesat i Iesui taꞌa­tu­ꞌakag wo are. Maꞌato aito Iesui mohey haria watu­kup­teꞌen. Taꞌi Iesui piit iaga ewywuaria aito. Miꞌi pote aipiit tuwehik kahato Aiꞌakag Iesui ete. — Urutu­we­ha­kye­raꞌat uruto waku nug haria pote iꞌatuꞌe saꞌag maꞌato — Aito Iesui mieha­kye­raꞌat haria watoꞌe. Tupana esaika hamo yn aimo­hãpyk kuap watoꞌe.
51,2,20,Kat pote pyno mesup te eweiwa­nẽtup te miꞌiria ewywuaria are. Mesu­wa­ro­tiaria — Urutu­we­ha­kye­raꞌat kuap rat aru e haria. Yt naku i mekewat miꞌu watuꞌu e haria. Yt naku i watemig mekewat iꞌatuꞌe. Yt naku i watopag aiwẽ pe mekewat ipuꞌi e haria. Miꞌi tã watunug mote yt wataꞌam i iꞌatuꞌe saꞌag ahiag ehay upi. Teꞌe­ru­we­ha­kye­raꞌat teran miꞌu kaipyi. — Ewetunug yne wãiꞌu­ruꞌe hap miꞌi pote Tupana eheha­kye­raꞌat iꞌatuꞌe. Maꞌato wãiꞌi­ꞌa­tuꞌe hap yt Tupana wãiꞌe hap ewy hin i are katu­pono teꞌe­ru­we­kaipyi teꞌe­ru­we­ha­kye­raꞌat teran haype. Yt naku i kahato are.
51,2,22,Maꞌato wato­mohey raꞌyn Aipo­typot Iesui yn Aheha­kye­raꞌat kuap hat watoꞌe katu­pono ikuꞌuro aika­wiano hawyi aihep mekewat ahiagnia ehay po pyi watoꞌe. Yt wato­mohey poꞌog i raꞌyn watu­we­ha­kye­raꞌat kuap hap watoꞌe. Koitywy watikuap taꞌyn yt miꞌu kaipyi i aheha­kye­raꞌat hap watoꞌe. Watikuap taꞌyn aheko miꞌu yt aimo­hãpyk kuap i Tupana wanẽtup hawe watoꞌe. Mãꞌãu saꞌag upiaria teꞌe­ru­we­piit­mo­sa­tyꞌi kahato hawyi — Uruimõ­typot Tupana poꞌog eikai iꞌatuꞌe saꞌag ahepe. Urutu­we­mohit kahato poꞌog eikai urutu­we­mo­syꞌat at kaꞌap pote poꞌog waku uruto eikai iꞌatuꞌe ahepe. Wate­haꞌat miꞌiria kape hawyi aikotã weꞌeg kahato haria ewy tukup­teꞌen maꞌato iꞌatu­wa­nẽtup hawe saꞌag yn iꞌatu­wa­nẽtup hap taꞌa­tupiit miky­ꞌesat saꞌag nakat ewy yn iꞌatu­wa­nẽtup hawe. Teꞌe­ru­we­piit­mo­sa­tyꞌi kahato teꞌe­ru­we­mõ­typot hamo. Maꞌato iꞌatu­wa­nẽtup hawe taꞌa­tunug taꞌa­tupiit miky­ꞌesat saꞌag nakat yn. Iꞌatu­pot­ꞌewãi hap koꞌi yt iꞌatu­mõ­hapyk kuap i Tupana wanẽtup hawe. Teꞌe­ru­we­pit­mo­ha­tyꞌi teꞌe­ru­we­ha­kye­raꞌat hamo wen maꞌato yt pytkai i katu­pono Iesui yn aheha­kye­raꞌat kuap toku­ꞌuro hamo pãi an watoꞌe.
51,3,1,Aipo­typot Iesui toku­ꞌuro hawyi tuwẽtem guꞌuro pyi. Koitywy wato­mohey Iesui toĩneꞌen atipy pe Toꞌywot Tupana po sese kai hap wato­mohey. Miꞌi pote wẽtup miit piit ewy yn wato­py­huꞌat. Karãpe Iesui tuwẽtem guꞌuro pyi hawyi aito imohey haria iꞌewyte watu­wẽtem guꞌuro pyi hap ewy. Karãpe taꞌam atipy kape hawyi aito iꞌewyte wataꞌam atipy kape hap ewy. Miꞌi tote Aipo­typot Iesui taꞌapyk Tupana po sese kai. Toꞌywot mõtypot hawe toĩneꞌen itote. Waku miꞌi kape aiwa­nẽtup hap. Waku watu­wa­nẽtup atipy kape aikope Aipo­typot Iesui toĩneꞌen hap kape. Waku aiwa­nẽtup hap Aika­ꞌiwat atipy piat wanẽtup hap ewy are. Yt naku i watu­wa­nẽtup mesu­wa­ro­tiaria yt imohey i haria ewy katu­pono mesu­wa­rotiat kape yn teꞌe­ru­wa­nẽtup. Wati­mohey Iesui hawyi wẽtup piit ewy watoĩ­neꞌen. Ikuꞌuro hawyi aikotã watoĩ­neꞌen ipiit pe hap ewy ikuꞌuro hawyi aiku­ꞌuro hap topy­huꞌat hap ewy. Tuwẽtem miꞌi pote watu­wẽtem aito guꞌuro pyi hap ewy. Koitywy Aika­ꞌiwat Iesui toĩneꞌen atipy pe Toꞌywot wywo i raꞌyn. Miꞌi hawyi aito ipiit pe watoĩ­neꞌen. Miꞌi pote waku yt kat i mesu­wa­rotiat saꞌag koꞌi kape watu­wa­nẽtup.
51,3,4,Karãpe taꞌaipok i raꞌyn mesuwat yi kape hawyi aito wata­ꞌaipok iwywo te ipiit piat ieĩneꞌen haria aito hap ewy. Wẽtup miit ewy yn naꞌyn watoĩ­neꞌen mekewat eꞌat pe. Iwywuat iwemo­herep mesuwe pote watu­we­mo­herep e. Mekewat eꞌat pe Iesui mõtypot hap eꞌat kahato iꞌewyte aimõ­typot hap eꞌat katu­pono imohey haria aito ipuꞌi kawiat ewywuat aito pote. Miꞌi hap eꞌat pe — Pywo iꞌatuꞌe iraniaꞌin yt imohey i haria.
51,3,5,Waku wati­ꞌakit yne aiwa­nẽtup saꞌag hap aiwa­nẽtup hawiat. Waku wati­waure yne saꞌa­wy­ꞌiwuat aiwary wary hap aheꞌaito aito hap. Miꞌi hap waku watoiat yne e. Waku watipun yne yt ahegyiꞌat i hap katu­pono yt ahegyiꞌat i hap saꞌag kahato topy­huꞌat Tupana wanẽtup hawe. Aikotã ariaꞌyp nu kawiat Tupana iãꞌãkap mõtypot hap yt naku i hap ewy te yt ahegyiꞌat i hap topy­huꞌat yt naku i Tupana wanẽtup hawe. Waku watimak aipiit miky­ꞌesat saꞌag koꞌi aiwe­mõti hap koꞌi. Waku wahasep wẽtup ok aheha­ryꞌi wuat kyꞌesat i hap wẽtup ok aheꞌaito wuat kyꞌesat i hap. Waku wãiwa­toꞌe aiwa­nẽtup hawe aipot­mõti te mõti te hap koꞌi are. Waku wati­ꞌauka aiꞌe hap aiwa­nẽtup hawe — Uiwano yn atiky­ꞌesat ekat koꞌi e hap. Waku yt kat i ihainia wary wo hap aiwa­nẽtup hawe.
51,3,6,Katu­pono miꞌi hap koꞌi watunug mote yt Tupana miky­ꞌesat ewy hin i watunug. Miꞌi tã yt imohey i haria raꞌyn inug at kaꞌap. Yt naku i watuwat miꞌiria ehay upi. Miꞌi upi watuwat pote Tupana miꞌa­piheg koꞌi wo wato­py­huꞌat aru katu­pono Tupana taꞌa­tunug taꞌa­tue­wa­nĩkap wo miꞌi tã nug haria.
51,3,7,Miꞌi minug saꞌag koꞌi ete haiwot kahato Tupana toĩneꞌen miꞌi tã watunug pote. Saꞌa­wyꞌi yt imohey i te turan miꞌi tã yn aheko saꞌag yn watunug kuap. Pyno yt atunug i uiminug saꞌag koꞌi watoꞌe saꞌa­wyꞌi maꞌato yt watoiat kuap i katu­pono saꞌag nug hap eropat haria wo watu­kup­teꞌen saꞌa­wyꞌi.
51,3,8,Maꞌato koran waku wati­ꞌapun pya aikai yt aiwese i hap. Waku wati­mo­pe­rupꞌi ahaiwot neꞌi hap. Waku wati­waure aipy­ꞌahak potꞌi miitꞌin etiat hap. Waku yt uwe i wati­mohit ahehay wo. Yt naku i wati­poepyk poepyk neꞌi iraniaꞌin e. Yt naku i wahuꞌat aiwo­ꞌo­mõti te hap sehay saꞌag nug hap etiat. Waku wati­waure yne yt naku i nug hap koꞌi. Waku wati­waure aheso miitꞌin kapiat hap. Yt naku i ahehay aheso heso hamo katu­pono watunug saꞌa­wyꞌi yt watikuap i te Iesui turan aheko saꞌag upi yn watunug neran. Aikotã watihep ahesokpe potꞌi koꞌi hawyi watopag ahesokpe ipakup i koꞌi raꞌyn hap ewy waku wati­pugha saꞌa­wy­ꞌiwuat aheso hap. Miꞌi hawyi waku watopag aiwa­nẽtup hap pywuat hap ewy. Waku watu­we­painug ahesokpe pakup hap ewy ahehay pywuat aiꞌe hap ewy.
51,3,10,Wati­mohey hawyi Tupana aimo­pakup i miit pakup mo wato­py­huꞌat toiãꞌãkap sese ewy ainug. Miꞌi pote waku mekewat yt naku i nug hap aipiit piat aiwa­nẽtup hawiat ikuꞌuro rakat ewy topy­huꞌat. Yne eꞌat pe Tupana ainug kahu aiwa­nẽtup hawe poꞌog poꞌog saꞌa­wy­ꞌiwuat kai. Yne eꞌat pe Tupana kuap haria wo wato­py­huꞌat poꞌog poꞌog. Koitywy Tupana tiky­ꞌesat tokuap hap kaipyi towy ok sese wo aito hap. Miꞌi hawyi toiky­ꞌesat aiwa­nẽtup hap towa­nẽtup hap ewy.
51,3,11,Karãpe wato­py­huꞌat Iesui mohey haria Tupana ainug wẽtup ywania pakup wo ewywuat. Iuteu ywania aito pote sio yt Iuteu ywania i aito pote sio ahemurui sokpe yt kat i sio toĩneꞌen Tupana wanẽtup hawe wẽtup ywania pakup yn ewy wato­py­huꞌat. Sio aito tapy­ꞌyiaria sio yt sio gaꞌapy piaria sio yt miit akag sio miit emiit wẽtup ywania yn Tupana wanẽtup hawe aito. — Eipe Uimi­po­ꞌoro Eipo­rekuat nuat mohey haria eipe e ahepe miꞌi pote wẽtup tapyꞌyia yn uiwa­nẽtup hawe eweikup­teꞌen e Tupana ahepe. Eipe Uimi­po­ꞌoro eiam eipe e. Uimi­po­ꞌoro Eipo­rekuat nuat kyꞌe haria eipe e Tupana. Sio Tapaiũꞌa sio yt sio ipe kytsig sio yt wẽtup ywania yn eipe uiwa­nẽtup hawe Uhaꞌyru emiitꞌin eipe pote e Tupana ahepe.
51,3,12,Waku watu­we­painug hap ewy waku ahesokpe pakup watopag maꞌato wẽtup ahesokpe pakup woꞌo­kyꞌe hap kawiat. Wẽtup aipainug hap woꞌo­wese hap. Wẽtup aipainug hap — En poꞌog waku uikai e hap aiwa­nẽtup hawe. Wẽtup aipainug hap paaꞌe hap. Wẽtup hap aipainug hap aipe­rupꞌi hap. Wẽtup Iesui mohey motꞌi hap. Miꞌi koꞌi wo waku watu­we­painug are. Iꞌatu kahato Tupana wanuat aimo­kahu hap. Wẽtup woꞌo­po­wyro hap. Wẽtup yt aipot­mõ­py­ꞌahak i hap. Wẽtup aiwo­ꞌoe­waure aiwo­ꞌo­minug saꞌag etiat hap. Wẽtup aipainug hap aiwu­ꞌuka hap monik hap. Wẽtup aiwo­ꞌoehay aiwo­ꞌopiat hap — Waure wo areĩneꞌen uhyt mimi mana emiꞌa­parap uhepiat hap kai aiꞌe hap. Miꞌi koꞌi yne waku ahesokpe pakup ewywuat aiwe­painug hap ikahu rakat ewywuat. Miꞌi wo waku watu­we­painug aikotã Iesui tiwaure ahepiat iꞌaparap tetiat hap ewy te waku wati­waure iraniaꞌin piat hap aiꞌa­parap hap.
51,3,14,Wẽtup aipainug hap toĩneꞌen ikahu poꞌog torania kai miꞌi ti aiwo­ꞌo­kyꞌe hap kawiat. Yt naku i wati­waure aiwo­ꞌo­kyꞌe hap katu­pono karãpe aiwo­ꞌo­kyꞌe hap toĩneꞌen hawyi aiwo­ꞌo­wese hap topy­huꞌat wẽtup miit ewywuat yn wato­py­huꞌat.
51,3,15,Aika­ꞌiwat Iesui ainug kahato aipyꞌa piat aiwo­ꞌo­wese haria wo. Miꞌi hawyi karãpe yt aiwo­ꞌo­wese i hap putꞌokꞌe ahete miꞌi hawyi haty kahato aipyꞌa pe. Miꞌi hawyi meremo watikat aiwo­ꞌo­wese hap i raꞌyn katu­pono Tupana tiky­ꞌesat kahato aiwo­ꞌo­kyꞌe hap. Toiky­ꞌesat kahato watoĩ­neꞌen wẽtup woꞌo­kyꞌe haria sok ewy yn mesuwiat aheĩneꞌen turan. Miꞌi hap kape ti aikaykay mesup. Toiky­ꞌesat kahato watoꞌe aiwo­ꞌope — Arehum ewowi uhyt mehĩ mana mimi e hap ewy toiky­ꞌesat. Uimo­wepit en waku watoꞌe. Toiky­ꞌesat — Arehum emiium ete mehĩ mana pĩꞌã kurum e hap ewy toiky­ꞌesat aiwo­ꞌope.
51,3,16,Sehay wakuat Aipo­typot etiat Iesui etiat Tupana tiky­ꞌesat kahato aiwa­nẽtup hawe aipyꞌa pe. Toiky­ꞌesat yne Iesui mienoi aikai howapy sakpo hap ti raꞌyn toiky­ꞌesat. Toiky­ꞌesat yne Tosa­ꞌyru ehay aipyꞌa pyi tuwẽtem nakat aikotã hekat rakat hegyiꞌat rakat tum hap ewy. Toiky­ꞌesat ahegyiꞌat kahato hap tehay wywuat torania pe. Toiky­ꞌesat wati­ꞌa­tu­muꞌe kahato iraniaꞌin tehay wepy puat hap. Toiky­ꞌesat wati­ꞌa­tu­muꞌe kahato tehay wo iraniaꞌin hap yne aiweꞌeg hap wywo waku aiwo­ꞌo­muꞌe hamo. Toiky­ꞌesat morekuat Tawi wepy hawuo watu­wepy hap. Toiky­ꞌesat tehay kaipywiat hap watu­wehum kahato tewawiat wepy hamuat wuatꞌi ehamo hap. Toiky­ꞌesat watu­wepy mekewat sehay ikahu rakano tuetiat hamo. Toiky­ꞌesat watu­wepy mekewat saꞌa­wy­ꞌiwuat wepy hap pyi. Toiky­ꞌesat towawiat wepy hap aipyꞌa pywiat hap Topãꞌãu wywo. Toiky­ꞌesat watu­wehum tewawiat wepy hap mywo — Waku kahato En aiꞌe hap toiky­ꞌesat. — Emiium waku kahato Tupana aiꞌe hap toiky­ꞌesat.
51,3,17,Toiky­ꞌesat yne aiminug koꞌi Tosa­ꞌyru Aipo­typot Iesui mõtypot hap. Toiky­ꞌesat yne ahehay Tosa­ꞌyru Iesui set mõtypot hap. Toiky­ꞌesat kahato ahehay towawiat hap aiwepit hap wywo. Toiky­ꞌesat ahehay towawi Tosa­ꞌyru set upi hap. Toiky­ꞌesat watoꞌe — Urupo­rekuat nuat urumo­wepit kahato. En waku kahato Esaꞌyru waku kahato emiium e hap ewywuat aiꞌe hap Tupana tiky­ꞌesat.
51,3,18,Manaꞌin erepy­huꞌat ro eꞌaito ehay upi Iesui mohey hat en mote. Etunug no eꞌaito miky­ꞌesat ewy Tupana miky­ꞌesat ewy are.
51,3,19,Mehĩꞌin waku wati­kyꞌe kahato aheha­ryꞌi aipyꞌa pyi. Yt naku i wati­mohit miꞌiria ahehay wo. Yt naku i watoĩ­neꞌen marakꞌa wo aheha­ryꞌi ete.
51,3,20,Hira­karia kurumꞌin pĩꞌãꞌin eweimohey Iesui pote erepy­huꞌat ro eꞌywot ety ehay upi. Eꞌywot ety mõtypot hano ereĩneꞌen mote Tupana mowepit hano ereĩneꞌen are.
51,3,21,Papaiꞌin waku eweinãpin ehaꞌy­ruꞌin ehaki­ꞌytꞌin iꞌatu­kyꞌe hawuo wen maꞌato yt etimo­py­ꞌahak teiꞌo ehehay saꞌag wo. Etiꞌa­piheg apiheg yn mote yi kape yn tehaꞌat aru hawyi iꞌarot rakaria wo tukup­teꞌen at kaꞌap.
51,3,22,Miitꞌin eropat haria mesuwe woro­ho­ꞌo­nãpin neran ewetunug no mesu­wa­ro­tiaria eika­ꞌi­waria piat miky­ꞌesat ewy waku ewetunug. ehetu­ꞌi­saria eipo­ꞌoro hap ewy ewetunug no e. Yt eimi­ky­ꞌesat ewy pytkai i maꞌato eiꞌakag miky­ꞌesat ewy ewetunug are. Eika­ꞌiwat okpe wuat neꞌi pytkai o eweiwe­potpap ihamo hap ewy e. Yt naku i aheha mesu­wa­rotiat aika­ꞌiwat kape sio tehaꞌat sio yt aipotpap nug hap kape aiꞌe hawe. Poꞌog waku watu­we­potpap haty wo aipyꞌa pyi Tupana eropat haria aito pote.
51,3,23,Waku watu­we­potpap kahato aika­ꞌiwat mesu­wa­rotiat miky­ꞌesat nug hap ete maꞌato aiwa­nẽtup hap Aika­ꞌiwat atipy piat potpap nug hap watunug mesuwat motpap nug hap kaipyi.
51,3,24,Waku watoꞌe aipyꞌa pe — Aipotpap saꞌup sese topy­huꞌat atipy pe waku nug haria aito mesuwe pote waku watoꞌe. Itote atipy pe tutum aru ahaꞌup watu­we­potpap mesu­wa­rotiat pytkai katu­pono Aika­ꞌiwat Iesui eropat haria sese aito waku watoꞌe.
51,3,25,Aiminug waku pote haꞌup toĩneꞌen Tupana miium muat. Maꞌato waku aiweꞌeg wo katu­pono aiminug saꞌag saꞌup iꞌewyte Tupana tum. Waku aiweꞌeg wo katu­pono Tupana tikyꞌe kahato torania aitoria toꞌoe­wy­ꞌewy. Yt naku i watunug mote aiꞌa­piheg sio aito miitꞌin akag sio aito miitꞌin mimõ­typot sio aito yt uwe mikuap i e. Miꞌi pote toꞌoe­wy­ꞌewy toiꞌa­tu­ꞌa­piheg yt naku i nug tipyt. Wẽtup eꞌat pe ti aru toimo­herep wuatꞌi pe aiminug saꞌag koꞌi yt heremo i rakat koꞌi — Waku kahato eipe torania iraniaꞌin toꞌe ahepiat pytkai toiꞌa­tu­ꞌa­piheg yt naku i nug haria.
51,4,1,Gaꞌi­waria Iesui mohey haria waku watum aipotpap nug haria pe saꞌup waku hap ewy iꞌatu­potpap hap ok tã. Waku watum saꞌup aikotã miit hãpyk takat tum hap ewy aikotã miit hegyiꞌat rakat ewy. Miꞌi pote waku wati­mõꞌẽ hãpyk ahemiitꞌin me ahekat katu­pono atipy pe toĩneꞌen Aika­ꞌiwat koro gaꞌi­waria aito mesuwe pytkai.
51,4,2,Karãpeĩ wahẽtup Tupana kape aimi­ky­ꞌesat waku wahẽtup — Tut wyti aru aiꞌe hap wywo. Yt tutum i te hawyi waku wahẽtup i. Miꞌi hawyi aiwesat sio waku e wahẽtup hap kape sio yt e waku — Arehum ewawi Tupana waku watoꞌe.
51,4,3,Karãpe ewehẽtup eimi­ky­ꞌesat koꞌi urupo­wyro hamuat waku ewehẽtup to — Tupana etum Pauruꞌin moesaika hamuat ehay etiat henoi hamo eweiꞌe. Etiꞌa­tu­po­wyro o miꞌiria iraniaꞌin yt ekuap i te haria atumuꞌe hamo katu­pono typyꞌi kahato te Emipo­ꞌoro Esaꞌyru Urupo­rekuat nuat yt kuap i te haria tukup­teꞌen ehay ti migꞌi wo te topy­huꞌat iꞌatuepe waku eweiꞌe Tupana pe — Uruiky­ꞌesat kahato Pauruꞌin powyro hap katu­pono more­kuaria tipyhyp teran ehay Urupo­rekuat koro etiat waku eweiꞌe Tupana pe are. Iesui ehay pyhyp hamo more­kuaria uipyhyp mesuwe woꞌo­pyhik hawe are. Pyno ewehẽtup — Tupana etipo­wyro kahato o Pauru ehay enoi miitꞌin miat kuap hamo waku eweiꞌe o katu­pono yt naku i ihik wo neꞌi ehay moherep hap waku eweiꞌe Tupana pe at kaꞌap uipo­wyro hamuat.
51,4,5,Waku weꞌeg kahato haria wo wato­py­huꞌat karãpe yt Iesui mohey i raꞌyn haria pyꞌa­setpiat ahehay turan. Waku wahenoi iꞌatuepe Aipo­typot Iesui etiat. Waku watikat miitꞌin iꞌatu­muꞌe hamuat ihay se rakat yne eꞌat turan.
51,4,6,Waku watikat kahato aiwa­nẽtup hawe iꞌatu­wesat hamuat yne apo apoꞌi­ꞌa­tuꞌe hap ete. Waku wati­ꞌa­tu­wesat Tupana weꞌeg hap ewy pywuat woꞌo­wesat hap ewy ihay se rakat ewy waku watekyi Iesui kape yt imohey i te haria are.
51,4,7,Mesup atipo­ꞌoro ehowawi aikywyt aheywyt Tikiku. Waku kahato Tikiku uimi­kyꞌe kahato. Yt iperup hin i Tupana potpap nug hamo. Tikiku yt toiwaure hin i Tupana eropat hap. Aiꞌewy kahato ipotpap takat Tikiku Aika­ꞌiwat potpap ete. Pyno atipo­ꞌoro Tikiku ehowawi tohenoi yne aru putꞌok­toꞌe hawyi uhetiat aikotã areĩneꞌen mesuwe hap etiat. Iꞌewyte aru tohenoi yne ehetiat aikotã eweikup­teꞌen Korosi pe hap tohenoi aru putꞌok­toꞌe mesuwe i hawyi. Woro­ho­ꞌo­mo­wepit teran haype atipo­ꞌoro Tikiku ehowawi. Tohenoi yne mesuwiat uheĩneꞌen hap hawyi eiwepit kahato rakaria wo eweikup­teꞌen aru are.
51,4,9,Ehetawa piat Unesimu aru atipo­ꞌoro wy ehowawi. Aikywyt aheywyt kahato Unesimu. Iesui mohey kahato hat Unesimu. Putꞌok­ꞌi­ꞌa­tuꞌe Unesimu Tikiku wywo hawyi taꞌa­tu­henoi kahato ehowawi kat som urutunug mesuwe hap koꞌi.
51,4,10,Aiwy Aritaku toĩneꞌen mesuwe woꞌo­pyhyp hawe uiwywo toĩneꞌen. Kuekatu toipo­ꞌoro ehowawi. Iꞌewyte Panãpe enyt mẽpyt Maku ipoꞌoro tehay wy tuwehum hap ehowawi. Pyno meiũran Maku putꞌokꞌe itote pote waku — Ereke ro uruwy eweiꞌe o Maku pe eiwepit hap wywo ikyꞌe hap wywo aikotã areꞌe saꞌa­wyꞌi hap ewy ewetunug Maku pe are.
51,4,11,Mehĩ Iusue iꞌewyte ipoꞌoro kuekatu ehowawi mekewat wẽtup het Iutu e hap. Pywo ti rat uipo­wyro kahato mesuwe miꞌiria kuekatu e haria are. Taꞌa­tu­ky­ꞌesat kahato Tupana topy­huꞌat Morekuat no mesuwat yi tote hap miꞌi pote iꞌatu­potpap kahato inug hamo. Miꞌiria yne uiꞌewy Iuteu ywania kawiat Iesui mohey haria. Uimo­wepit haria kahato miꞌiria are.
51,4,12,Aiwy Epawai toĩneꞌen mesuwe. Miꞌi iꞌewyte waku e hap toipo­ꞌoro ehowawi. Aipo­typot Iesui eropat kahato hat Epawai eipy­ꞌa­set­pywiat miꞌi. Miꞌi pote tohẽtup at kaꞌap topyꞌa pyi Tupana kape yne hesaika hap wywo — Etipo­wyro aiwy­riaꞌin tawa Korosi piaria emiky­ꞌesat ok tã nug hanuaria teꞌe­ro­py­huꞌat. Etiꞌa­tu­motag miꞌiria Esaꞌyru ok tã e. Etiꞌa­tu­moe­saika yt karãpe i eꞌatoiat hamuat e. Atiky­ꞌesat itotiaria pywo iꞌatuꞌe yne hap ehay etiat hap e Epawai at kaꞌap meiũpepyi Tupana kape epowyro hamuat.
51,4,13,Aiwy Epawai tiky­ꞌesat kahato yne eipe yne tawa Korosi piaria Iesui mohey haria wo hap toiꞌa­tu­ky­ꞌesat iꞌewyte tawa Irautiseia piaria iꞌewyte tawa Iero­puri piaria yt uheso hin i toiꞌa­tu­ky­ꞌesat yne eipe imohey haria wo hap are.
51,4,14,Iꞌewyte aimi­kyꞌe aipohag nug hat Iruka iꞌewyte aiwy Tema tiꞌa­tu­po­ꞌoro eikyꞌe hap — Uruipo­ꞌoro uruiꞌa­tu­kyꞌe eiperia e hap.
51,4,15,Yne Iesui mohey haria piat waku e hap uruipo­ꞌoro. Kuekatu uruipo­ꞌoro tawa Irautiseia piaria kape. Uruiky­ꞌesat kahato ehehãite hap eweiꞌe mehĩ Niwa pe iꞌewyte yne Iesui mohey haria toꞌyat puat waꞌa­tunug haria pe are. Miꞌiria kape kuekatu uruipo­ꞌoro.
51,4,16,Meikowat uimiwan o eweimo­wẽpap aiũpe eiwa­ꞌa­tung hap tote are. Miꞌi hawyi eweikuap yne raꞌyn hawyi waku eweipo­ꞌoro tawa Irautiseia kape miꞌiria piat ikuap hamo teꞌe­ru­wa­ꞌa­tunug hawyi. Iꞌewyte eiperia eweimo­wẽpap o uimiwan saꞌa­wy­ꞌiwuat uimi­po­ꞌoro tawa Irautiseia piaria pe.
51,4,17,Miꞌi hawyi atipo­ꞌoro i sehay uhyt Akipu kape. Pyno koitywy atoiat eipo pe raꞌyn Aika­ꞌiwat potpap koꞌi. Miꞌi hap ti koitywy tutum eipo pe raꞌyn. Pyno koitywy eweꞌeg wo o. Eweimoma o ipotpap hap imiky­ꞌesat ok tã are.
51,4,18,Pyno ti uipo wo ti yne mesuwat atunug uimiwan are. Pyno atunug mesuwe miwan me uhet sese uipo minug uikuap hamuat sio uito sio yt kuap hamo. Uhet ti Pauru.Pyno yt eweiwaure teiꞌo uipyhik hap mesuwe morekuat woꞌo­pyhyp hawe. Saity iheg nakat uipo ete areĩneꞌen Tupana miky­ꞌesat ewywuat hap. Yt uiwaure teiꞌo.— Pyno Tupana etiꞌa­tu­kyꞌe kahato Esaꞌyru mohey haria tawa Korosi piaria. Etiꞌa­tu­poi­tyro egyiꞌat kahato hap upi ahẽtup mesuwe uipyhyp wyi are. Toran naꞌyn uhehay are. Waku Tupana pe.
52,1,1,Tawa Tesaronika Kapiat Pauru Mienoi SaꞌawyꞌiwuatUito ti Pauru kuekatu sese atipo­ꞌoro ehowawi Iesui mohey haria kape tawa Tesa­ro­nika piaria kape are. Uiwy­riaꞌin Iesui mohey haria mesuwat uimiwan atipo­ꞌoro ehowawi katu­pono atiky­ꞌesat kahato ti Tupana hegyiꞌat kahato ehepiat hap. Iꞌewyte atiky­ꞌesat kahato Tupana kaipywiat eiwo­ꞌo­wese hap. Pyno uito hawyi mehĩ Sira hawyi Timoteu wywo kuekatu urutoꞌe ehowawi uruwy­riaꞌin tawa Tesa­ro­nika piaria kape. Mesuwat uruipo­ꞌoro ehowawi urumiwan Aiꞌywot Tupana Aika­ꞌiwat Iesui hũria kape tomohey haria waꞌa­tunug haria kape.
52,1,2,Yne eꞌat pe — Waku kahato tawa Tesa­ro­nika piaria urutoꞌe Tupana pe. Urutu­wehum kahato ewawi Tupana katu­pono torania Tesa­ro­nika piaria emohey haria kahato tukup­teꞌen urutoꞌe Tupana pe. Yt ehẽku kaipyi yn i ti tuwẽtem ehepiat Iesui mohey hap maꞌato yne kaipyi tuwe­mo­herep. Miꞌi tupono urutu­wehum kahato Aiꞌywot atipy piat kape. Yt waure­ꞌu­ru­toꞌe hin i ti urukyꞌe ehepiat hap iꞌewyte miitꞌin kyꞌe ehepiat hap ete Aipo­typot Iesui mohey hap kaipyi. Iꞌewyte eipotpap hap koꞌi yt uruiwaure hin i.
52,1,4,Taꞌi uheywytꞌin uheinytꞌin uruikuap kahato ti aikotã Tupana eikyꞌe kahato pote eiꞌairo kahato ti towano.
52,1,5,Saꞌa­wyꞌi ti uruhenoi kahato ehepe sehay wakuat Iesui etiat maꞌato yt uruwat uruẽku kaipyi yn i maꞌato Tupana esaika hap kaipyi iꞌewyte Tupana Pãꞌãu kaipyi uruiꞌa­tu­muꞌe eipe. Taꞌi pywuat sese urutoꞌe. Urumi­mohey mesuwat sehay urutoꞌe uruhenoi ehepe turan. Eweikuap taꞌyn aikotã saꞌa­wyꞌi urutu­kup­teꞌen eipy­ꞌa­setpiat hap. Taꞌi eikyꞌe uruepiat hap yn ni toĩneꞌen urukai.
52,1,6,Saꞌa­wyꞌi uruminug wakuap kape ti ewehe­haꞌat kahato hawyi — Taꞌi uruto ti iꞌewyte urutu­kup­teꞌen teran Pauruꞌin ewy eweiꞌe. Taꞌi Iꞌatu­ka­ꞌiwat Iesui mohey haria wo urutu­kup­teꞌen teran eweiꞌe. Iꞌatu­mienoi ahepiat wyti pywuat kahato rakat eweiꞌe. Mio tã eweiꞌe hawyi ti Tupana Pãꞌãu putꞌokꞌe raꞌyn ehetiat hawyi eiwepit kahato hap taꞌyn topy­huꞌat ehete. Miꞌi hawyi ti maꞌato mekewat hoꞌopot hap eꞌat putꞌokꞌe raꞌyn ehete turan yt hep e kuap i raꞌyn ehepiat imohey hap iꞌewyte eiwepit hap.
52,1,7,Miꞌi pote ti yi Masẽ­tunia yi Akaia piaria teꞌe­ra­haꞌat kahato ehepiat mohey hap kape. — Pyno waku aito tawa Tesa­ro­nika piaria ewy waku wato­mohey Iesui iꞌatuꞌe teꞌe­ra­haꞌat ehowawi hawyi.
52,1,8,Miꞌi hap kaipyi ti Aika­ꞌiwat mohey hap tuwẽtem naꞌyn eiwẽ pyi. Miꞌi hawyi ti ihay eweihytpok kahato raꞌyn yne tawa Masẽ­tunia puo yne yi Akaia puo raꞌyn. Miꞌi hawyi ti yne tawa koꞌi puo raꞌyn imohey hap tuwe­sytpok.
52,1,9,Miꞌi hawyi ti karãpe uruhenoi teran naꞌyn iraniaꞌin me Iesui eimohey hap etiat hap miꞌi pote ti — Taꞌi uruikuap taꞌyn iꞌatuꞌe. Miꞌi hawyi ti karãpe uruewyry turan uruewyry hap upi teꞌe­roꞌe uruepe iraniaꞌin — Eweikuap apo Tesa­ro­nika piaria Iesui mohey hap iꞌatuꞌe uruepe. Koitywy ti iꞌatu­wese kahato eimi­mohey ete. Mo wuat minug tupa­naria atoiat haria raꞌyn miꞌiria iꞌatuꞌe uruepe miitꞌin. Miꞌi hawyi ti Wuatꞌi Eꞌat Piat Ieĩneꞌen hat Tupana sese eropat haria raꞌyn miꞌiria iꞌatuꞌe raꞌyn uruepe uruewyry tipytpe. Koitywy taꞌa­tu­he­katup taꞌyn Aika­ꞌiwat Iesui Tupana Saꞌyru iꞌewyte Tupana mihep guꞌuro pywiat mohey haria wo raꞌyn tukup­teꞌen iꞌatuꞌe ahepe. Taꞌi saꞌa­wyꞌi wyti ipyꞌahak kahato Tupana aiminug saꞌag ete. Saꞌa­wyꞌi wyti aiꞌa­piheg hap yn topy­huꞌat ahepe yt kat i Tupana wywo aiwo­ꞌo­wese nug hanuat pote saꞌa­wyꞌi. Maꞌato Aheha­kye­raꞌat hat putꞌokꞌe aiꞌa­piheg hap u hamuat hawyi Tupana aihep taꞌyn aiꞌa­piheg hap kaipyi. Miꞌi hawyi iraniaꞌin yt kat iꞌatuꞌe kuap i raꞌyn ahete katu­pono — Waku eipe e yn naꞌyn ahepe. Miꞌi hap areꞌe ehepe Iesui mohey haria tawa Tesa­ro­nika piaria. Maꞌato yt uito yn i katu­pono torania mesuwat yi tote waku iꞌatuꞌe ehepe. Yt kat areꞌe kuap i raꞌyn miitꞌin me eimohey kahato hap etiat uruewyry tipytpe katu­pono taꞌa­tukuap yne raꞌyn ehepiat imohey waku kahato hap. Miꞌi tupono urutu­wehum kahato ehepiat imohey hap ete uruto Pauruꞌin.
52,2,1,"Uiwy­riaꞌin eweikuap taꞌyn aikotã uhepiat eimuꞌe hap tuwenug kahato itotiat hap. Eweikuap taꞌyn aikotã miitꞌin iꞌatupap kahato uimienoi upi. Eweikuap taꞌyn uiwy­riaꞌin karãpe urutuwat ehetawa Tesa­ro­nika kape tawa Wiripu piaria muꞌe hamo urutuwat maꞌato itotiaria yt uruꞌok­satꞌi hin i. Iꞌatu­mi­ky­ryꞌi kahato uruete urupiit ete haty. Miꞌi totepyi urutuwat ehowawi uruepiat hoꞌopot rokirẽ. Miꞌi hawyi putꞌok­ꞌu­ru­toꞌe ehetawa pe hawyi yt paaꞌu­ru­toꞌe hin i Tupana ehay moherep hap ete uruho­ꞌopot kahato itotiat pytkai. Miꞌi pytkai yt uruwẽ­pohep hin i eimuꞌe hap ete. Sehay pywuat sese yn uruwẽ pyi tuwẽtem. Poꞌog neꞌi urumoe­saika Tupana. Miꞌi hawyi urutu­ꞌuka hap pupi yt uruto­kenꞌẽ hin i tawa Wiripu piaria uruꞌahyk ahyk pytkai. Series, "
52,2,3,Yt kat i eimaꞌat uruepiat hap uruwa­nẽtup hawe. Yt kat i eipiit kyꞌesat hap wywo i woro­ho­ꞌo­muꞌe.
52,2,4,Taꞌi Tupana eropat haria wo yn urutu­kup­teꞌen miꞌi pote Tupana wẽ wo urutu­kup­teꞌen. Saꞌa­wyꞌi Tupana toꞌe uruepe — Woro­ho­ꞌo­mohey kahato eipe uhehay enoi hamo e. Uimi­ꞌai­roria sese eipe uhehay wakuat sytpok hanuaria e uruepe. Miꞌi hawyi hãpyk kahato uruiꞌa­tu­muꞌe eipe. Yt eimi­ky­ꞌesat ewy i wen maꞌato Tupana miky­ꞌesat ewy yn. Maꞌato itote uruiãꞌãg kahato Tupana. Toikuap teran pywuat tokyꞌe hap kaipywiat urupotpap hap haype sio miitꞌin miat urumõ­typot hap kaipyi neꞌi urupotpap miꞌi hap toikuap teran.
52,2,5,Yt karãpe i eima­ꞌatꞌi maꞌatꞌi wo uruiꞌa­tu­mo­pe­rupꞌi eipe. Maꞌato ti yt eimi­ky­ꞌesat ewy i uruiꞌa­tu­nãpin. Taꞌi Tupana miky­ꞌesat ewy yn uruiꞌa­tu­nãpin. Yt kat i urute­haꞌat ehekat kyꞌewi hap kape. Miꞌi pote pywo e Tupana eiꞌa­tu­muꞌe uruepiat hap ete. Iꞌewyte yt kat i urumõ­typot hap uruiky­ꞌesat eimuꞌe turan. Yt uwe kaipyi hin i uruiky­ꞌesat urumõ­typot hap. Yt eikaipyi i wyti maꞌato urupo­ꞌoro hat mowepit hap yn uruwa­nẽtup hawe eimuꞌe turan.
52,2,7,Uruto ti Iesui potpo­ꞌo­roria sese maꞌato miꞌi pytkai urumõ­typot ro urupoi ro yt urutoꞌe i ehepe. Perupꞌi popuo urutu­kup­teꞌen eipy­ꞌa­setpe aikotã aity aimo­pe­rupꞌi mope­rupꞌi temi ete hap ewy.
52,2,8,Taꞌi eipy­ꞌa­setpe urutu­kup­teꞌen eikyꞌe kahato haria wo. Urutu­wehum kahato ehete. Miꞌi pote eheropat haria wo uruto­py­huꞌat katu­pono uruiꞌa­tu­kyꞌe kahato eipe.
52,2,9,Yt sẽtup i sẽtup i haria wo hin i urutu­kup­teꞌen eipy­ꞌa­setpiat turan. Yt kat i hin i uruhẽtup ehepe. Yt eimiꞌu kyꞌewi i ti uruiꞌa­tu­muꞌe Tupana ehay wo eipe. Maꞌato urupotpap urupo wuat kaipyi yn ni urutenuk. Yt eiꞌokpe tote hin i urutu­kup­teꞌen yt ehekat kyꞌewi hin i ti urutu­kup­teꞌen. Yt waure­ꞌe­weiꞌe teiꞌo miꞌi hap kai uruwy­riaꞌin.
52,2,10,Miꞌi hap ete pywo eweiꞌe iꞌewyte Tupana pywo e urutu­kup­teꞌen eipy­ꞌa­setpiat turan katu­pono wakuap mywo hãpyk puo yt kat i eimaꞌat hap mywo urutu­kup­teꞌen ehehamo iꞌewyte Tupana ehamo.
52,2,11,Eweikuap taꞌyn eipy­ꞌa­setpe urutu­kup­teꞌen turan eiꞌywot sese ewy urutu­kup­teꞌen einãpin haype aikotã aiꞌywot tuwe­ha­ponik kahato hap ewy eipy­ꞌa­setpe urutu­kup­teꞌen einãpin hanuaria. Uruiꞌa­tu­ma­ha­raꞌi maha­raꞌi kahato eipe urumẽ­pytꞌin mote. Ehewyry hãpyk kahato o Tupana miky­ꞌesat ewy urutoꞌe. Eikaykay raꞌyn temiitꞌin no tetawa kape aikope toĩneꞌen Morekuat no hap kape aikope tewaku hap moherep hap kape eikaykay. Miꞌi tote yt tuwe­mõti hin i Tupana eiminug koꞌi pupi. Miꞌi hap uruiky­ꞌesat kahato. Yt kat i hin i Tupana wemõti eiminug koꞌi pupiat hap uruiky­ꞌesat.
52,2,13,Waku kahato eipe uiwa­nẽtup hawe katu­pono saꞌa­wyꞌi Iesui kapiat uruehay hap kape ehewaure kaꞌa kahato. — Yt miitꞌin ehay wo hin i urunãpin eweiꞌe eipyꞌa pe tawa Tesa­ro­nika piaria. Waku kahato eiperia. — Tupana ehay sese wo urumuꞌe katu­pono Iesui Aimoieĩ­neꞌen hat ete urumuꞌe eweiꞌe uruepiat. Miꞌi hawyi Iesui mohey haria wo raꞌyn eweipy­huꞌat kahato itote waku hap ewy are. Miꞌi hap upi urutu­wehum kahato Tupana kape at kaꞌap ehupi are. Yt karãmuat i ikahuro rakat uruwehum hap katu­pono Tupana ehay mio tuwenug kahato raꞌyn eheĩneꞌen hawuo Iesui mohey hawyi.
52,2,14,Miꞌi hawyi ehetawa Tesa­ro­nika piaria iꞌatu­hoiro haria kahato ehete eiꞌa­tu­mo­so­ꞌopot kahato itote aikotã saꞌa­wyꞌi Iesui mohey haria Iuteuria hoꞌopot iꞌatue­tawa piaria hap ewy topy­huꞌat ehete eiwo­ꞌo­ꞌe­wy­ꞌewy. Nimo Iuteuria tuꞌuka Tupana potpo­ꞌo­roria tehay moherep haria. Miꞌi hawyi Aika­ꞌiwat Iesui taꞌa­tu­ꞌauka raꞌyn wy. Miꞌi pote koitywy aiꞌauka teran miꞌiria. Yt Tupana mowepit hap hin i te taꞌa­tunug ahete. Iꞌewyte yne ahewa­nĩ­kaptia wo tukup­teꞌen miꞌiria Iuteuria.
52,2,16,Yt ewehenoi teiꞌo iraniaꞌin wẽtup ywania pe iꞌatuꞌe uruepe. Katu­pono miꞌiria yt tiky­ꞌesat hin i iraniaꞌin ehakye­raꞌat hap katu­pono — Howapy yne raꞌyn iꞌatupiit iꞌatu­minug saꞌag koꞌi wo. Yt kat i raꞌyn heiam howapy poityꞌi pote e Tupana. Toran naꞌyn putꞌokꞌe raꞌyn koitywy iꞌatu­ꞌa­piheg hap e Tupana Iuteuria pe topy­ꞌahak popuo.
52,2,17,Uiwy­riaꞌin ehepiat hoꞌopot turan yt uwe hin i uruto eiwywo eipo­wyro hamo. Urupiit yt uwe i maꞌato uruwa­nẽtup hap toĩneꞌen ehowawi yn are. Taꞌi uruehatꞌat kahato eiky­ꞌewi kat pote saꞌa­wyꞌi uruꞌaipok wo urutuwat ehowawi. Miꞌi hawyi poꞌog urupap ehowawi — Toꞌiro wata­ꞌaipok i ro aheka­tu­wyria Tesa­ro­nika piaria ewawi urutoꞌe urupap haype. Iꞌewyte uito Pauru miꞌi hap yn uiwẽ pyi tuwẽtem — Toꞌiro wata­ꞌaipok i uiꞌe hap ewy. Miꞌi hawyi urutuwat maꞌato yt putꞌok­ꞌu­ru­toꞌe i. Taꞌi karania wo neꞌi urupyhyp ahiag ehowawiat urutuwat turan. Urutuwat wen maꞌato yt putꞌok­ꞌu­ru­toꞌe hin i. Urupyhyp yn tuereto ahiag ehowawiat uruwat turan.
52,2,19,"Katu­pono karãpeĩ putꞌokꞌe Aika­ꞌiwat Iesui Wuatꞌi Miitꞌin Porekuat nuat turan eipe yn eweipy­huꞌat uimo­wepit kahato hanuaria wo aikotã more­kuaria teꞌe­ru­wehum kahato hamuat taꞌa­tu­ꞌakag painug hap ete. Miꞌi hap ewy hamuat uruto urutu­wehum kahato hamuat ehete. Miꞌi hap yn uiwa­nẽtup hawe. Katu­pono eipe yn eweipy­huꞌat uimo­ꞌok­pi­pokꞌi haria wo urutoꞌe Pauruꞌin. Series, "
52,3,1,"Karãpe yt urutuwat kuap i ehowawiat pote pyno uruipo­ꞌoro Timoteu ihaꞌat ehowawiat hamo are aikotã eweikup­teꞌen hap kuap hamo uruehatꞌat kahato hawyi. Uruipo­ꞌoro miꞌi pytkai uruto urutu­kup­teꞌen tawa Atena pe. Miꞌi hawyi urueka­tuwy Timoteu uruipo­ꞌoro ehowawi Iesui ehay etiat urupotpap hap moherep ehepiat hamo katu­pono Tupana eropat hat kahato Timoteu aiꞌe­wywuat sese. Miꞌi uruipo­ꞌoro pote eimoe­hãite kahato ehepiat imohey hap upi. Yt uruiky­ꞌesat i eihep imohey hap kaipyi hoꞌopot hap. Katu­pono Iesui mohey raꞌyn ahepiat pote iꞌatu­mi­ky­ryꞌi kahato miitꞌin ahete miꞌi pytkai Tupana yt tipyhyp hin i katu­pono miꞌi hap kaipyi aikuap pywuat tomohey hap sese iꞌewyte yt tokyꞌe i haria kuap hamo. Saꞌa­wyꞌi urutu­kup­teꞌen eiwywuat turan — Tut aru ehepiat hoꞌopot hap urutoꞌe. Miꞌi hawyi putꞌokꞌe raꞌyn ehete uruꞌe hap ewy. Koitywy ewehãꞌãg naꞌyn iꞌewyte eweikuap taꞌyn miitꞌin miky­ryꞌi ehetiat hap. Saꞌa­wyꞌi tawa Atena pe areĩneꞌen turan ehowawi yn uiwa­nẽtup hap. Wẽtup eꞌat pe haty kahato uhete katu­pono yt atikuap i aikotã som eweikup­teꞌen hap. Miꞌi hawyi yt ahupit kuap i raꞌyn mesuwat haty hap hawyi atipo­ꞌoro Timoteu iꞌatuepiat imohey hap kuap hamo are sio ahiag iꞌatuiãꞌãg moityꞌi hawyi imohey hap pun haria wo raꞌyn tukup­teꞌen hawyi uipotpap hap topy­huꞌat yt kat hamo i hap kuap hamo atipo­ꞌoro Timoteu. Series, "
52,3,6,Mio tã are turan Timoteu putꞌokꞌe raꞌyn uruete. Miꞌi hawyi sehay wakuat kahato tohenoi uruepe ehetiat — Taꞌi sakpoꞌe te taꞌa­tu­mohey hap e. Taꞌi Tupana kyꞌe hap te toĩneꞌen itote e. Aikyꞌe hap wuatꞌi eꞌat piat toĩneꞌen ne e. Iꞌatue­hatꞌat kahato te ti aiky­ꞌewi e. Taꞌa­tu­ky­ꞌesat kahato teꞌe­ra­ꞌa­kasa ahowawiat hap e aikotã saꞌa­wyꞌi aito ahehatꞌat iꞌatu­ky­ꞌewi hap ewy e Timoteu uruepe ehehay tohenoi.
52,3,7,Miꞌi hawyi urusa­tyꞌi hap tuweityk taꞌyn uruete. Waku sakpoꞌe taꞌa­tu­mohey kahato te urutoꞌe. Miꞌi hawyi yt uruho­ꞌopot kahato i raꞌyn katu­pono Timoteu mienoi ehetiat urumo­wepit kahato.
52,3,8,Pyno Iheg me kahato o eweikup­teꞌen imohey hap ete. Miꞌi tupono waku pe eweikup­teꞌen maꞌato yt pote yt uimo­wepit hin i.
52,3,9,Miꞌi hap uruikuap hawyi poꞌog poꞌog urutu­wehum Tupana ete — Waku kahato En urutoꞌe katu­pono tawa Tesa­ro­nika piaria emohey kahato te waku kahato urutoꞌe.
52,3,10,Tupana urupo­wyro o miꞌiria kapiat uruꞌa­kasa hamo urutoꞌe katu­pono urutuwat teran i raꞌyn emohey haria yt ihãite i te rakat moehãite hamo urutoꞌe at kaꞌap Tupana pe. — Uruꞌywot uruhẽtup Uruka­ꞌiwat Iesui set upi etum o uruepe muꞌap mekewat Tesa­ro­nika kapiat uruwat hamo urutoꞌe Tupana pe.
52,3,12,Uruiꞌa­tu­kyꞌe kahato eipe. Miꞌi hap ewy atiky­ꞌesat eiwo­ꞌope eiwo­ꞌo­kyꞌe hap miꞌi pote ahẽtup Tupana pe — Etiꞌa­tu­moe­saika o poꞌog poꞌog Iesui mohey haria ekyꞌe poꞌog hamo iꞌewyte iraniaꞌin atukyꞌe hamo are. Miꞌi hap ti ahẽtup Tupana pe ehupi.
52,3,13,Eiwo­ꞌo­kyꞌe kahato pote Tupana eimoe­saika wakuat nug hamo aikotã toꞌo­wywuat hamo. Miꞌi pote ti aru karãpe Tupana tut Tosa­ꞌyru wywo teropat haria wywuat turan ehewaku kahato hap toipuẽti eikai katu­pono miitꞌin kyꞌe kahato haria eipe pote. Miꞌi hap uruikuap taꞌyn uruto Pauruꞌin.
52,4,1,Uruwy­riaꞌin koitywy uruhẽtup kahato ehupi poꞌog poꞌog Tupana mowepit haria wo eweikup­teꞌen hap Iesui miky­ꞌesat ewy kahato. Uruikuap taꞌyn ti koitywy Tupana mowepit haria wo raꞌyn eweikup­teꞌen. Miꞌi tã raꞌyn pytkai ti uruhẽtup poꞌog poꞌog ne. Iꞌewyte yt waure­ꞌe­weiꞌe teiꞌo Iesui kaipywiat einãpin uruepiat hap ete.
52,4,3,Pyno koitywy uruhenoi teran ehepe kat som Tupana tiky­ꞌesat watunug hap. Yt toiky­ꞌesat i ti wuatꞌi hary­po­riaꞌin wywuat hap iꞌewyte wuatꞌi ihainiaꞌin wywuat yt aiweꞌeg i hap ti yt toiky­ꞌesat i. Waku iweꞌeg kahato rakaria wo toiky­ꞌesat aheĩneꞌen hap. Tupana tiky­ꞌesat wyti wẽtup ok wywo yn aheꞌaito hap iwary hap toiky­ꞌesat iweꞌeg kahato rakaria aito pote. Miꞌi tã watunug pote miitꞌin mimõ­typot no watoĩ­neꞌen.
52,4,6,Yt naku i kahato ti wati­po­hari aiwy iharyꞌi ete pãi urutoꞌe saꞌa­wy­ꞌite ehepe. Iꞌewyte wy koitywy yt eweimaꞌat reiꞌo wẽtup ok hary­poria imoewaire hamo urutoꞌe haty wo katu­pono miꞌi tã watunug pote Tupana miꞌa­piheg wo watu­kup­teꞌen pãi. Tupana yt tiky­ꞌesat hin i ti yt iweꞌeg i rakaria wo aheĩneꞌen hap maꞌato toꞌe­wywuat ahewaku hap yn toiky­ꞌesat.
52,4,8,Ipãꞌãu weꞌeg kahato rakat aimuꞌe hamuat. Miꞌi tupono uwe uwe topot­ma­ꞌatꞌi maꞌatꞌi hary­po­riaꞌin ihainiaꞌin wywo yt tuweꞌeg i haype. Miꞌi hat topy­huꞌat Tupana ehay pun hano. Iꞌewyte miitꞌin maꞌat hat miꞌi.
52,4,9,Nimo pyi te mesup te Tupana eimuꞌe kahato aikotã eiwo­ꞌo­kyꞌe hamuat hap ete. Miꞌi tupono ipotmu­ꞌeria wo raꞌyn eweikup­teꞌen koitywy. Miꞌi tupono yt kat no kuap i raꞌyn poꞌog woro­ho­ꞌo­muꞌe woꞌo­kyꞌe hap ete mesuwat uimiwan me katu­pono eiwo­ꞌo­kyꞌe kuap kahato raꞌyn. Iesui mohey haria wuatꞌi tawa Masẽ­tunia piaria ikuap yne raꞌyn woꞌo­kyꞌe hap eikaipyi. Miꞌi tupono ti uruhẽtup poꞌog ehepe eiwo­ꞌo­kyꞌe hap miitꞌin kyꞌe hap.
52,4,11,Uiwy­riaꞌin woro­ho­ꞌo­nãpin pywuat sehay wo. Woꞌoe­re­mo­pusu haria wo yt naku i aito watu­kup­teꞌen. Waku teꞌen aipotpap kaipyi aimiꞌu ahaka­reꞌen aikotã urutoꞌe saꞌa­wyꞌi hap ewy waku watoiat yne aiperup hap koꞌi urutoꞌe. Miꞌi hawyi ipotpap kahato rakaria wo eweikup­teꞌen are. Miꞌi pote ti aru meiũran — Taꞌi waku kahato miꞌiria iꞌatuꞌe Iesui mohey haria. Waku kahato miꞌiria iꞌatuꞌe iraniaꞌin. Eipo minug kaipyi mio tã iꞌatuꞌe. Yt eweikup­teꞌen neiꞌo iraniaꞌin okpe tote neꞌi iꞌatue­ka­reꞌen iꞌatu­miꞌu etiano neꞌi maꞌato motpap haria wo eweikup­teꞌen. Yt sẽtup i sẽtup i e haria wo teiꞌo eweikup­teꞌen are.
52,4,13,Uruwy­riaꞌin uruiky­ꞌesat eweikuap kahato pywuat sehay aikotã ikuꞌuro rakaria tukup­teꞌen hamuat hap. Yt uruiky­ꞌesat i eweikup­teꞌen Iesui mohey ran haria wo neꞌi katu­pono taꞌa­tuwy kuꞌuro pote toꞌo­kakꞌi kahato — Yt karãpe i raꞌyn aru wata­ꞌa­kasa aiwy kape taꞌa­tue­haype.
52,4,14,Maꞌato aito ti wato­mohey kahato raꞌyn karãpe Iesui toku­ꞌuro hawyi toĩneꞌen pakup i hap. Iꞌewyte wato­mohey kahato raꞌyn karãpe Tupana tut hamuat Iesui wywo iꞌewyte map haria imohey haria tõꞌẽ tõꞌẽ Iesui upi atipy kaipyi hap wato­mohey kahato raꞌyn aito.
52,4,15,Pyno mio tã e Tupana henoi map haria etiat tomohey haria etiat — Taꞌi ariot i ti aru yt ihãite rakaria kape yn i maꞌato map haria uimohey haria kape wy ariot. Miꞌi hawyi toꞌo­pype atero­poꞌok e Tupana. Pyno Aika­ꞌiwat sese ti aru taꞌapyk atipy kaipyi miꞌi hawyi atipy piaria esurara akag ti aru ihay pirik kahato. Miꞌi turan ti aru huhuꞌe akuara wato pyi mekewat hut hap enoi hamo. Miꞌi turan ti aru mekewat Iesui mohey haria ikuꞌuro rakaria Tupana tiꞌa­tu­po­re­nõꞌẽ yne yne aiꞌam hap eꞌyianmete.
52,4,17,Miꞌi hawyi aito ihãite te rakaria ahytmoi tomi­moieĩ­neꞌen guꞌuro pywiat haria wywo. Miꞌi hawyi ti aru wataꞌam aiwo­ꞌo­pype howa kape hut turan ywyhig kape. Miꞌi hawyi itote wato­ꞌo­puẽti ywaiti pe.
52,4,18,Pyno waku wato­ꞌo­mo­wepit aiwo­ꞌope aheĩneꞌen pakup i hap ete urutoꞌe ehepe Pauruꞌin.
52,5,1,Tut aru Iesui maꞌato yt watikuap i karãpeĩ putꞌokꞌe hamuat sio iꞌaman motpe sio at pe hap koꞌi ti yt urutuwan kuap i ewawi. Yt urutuwan kuap i ehowawi katu­pono yt uwe i ikuap aikotã yt uwe i seroꞌok e hat ikuap wãtym muat. Miꞌi hap ewy kahato Iesui ut hap yt uwe i ikuap.
52,5,3,Miꞌi turan ti aru miitꞌin teꞌe­roꞌe toꞌope — Yt kat i wyti poꞌog hoꞌopot hap iꞌatuꞌe aru. Yt eweikenꞌẽ teiꞌo iꞌatuꞌe katu­pono waku pe raꞌyn watoĩ­neꞌen iꞌatuꞌe maꞌato yt pywo pe i. Katu­pono hupiꞌa rakat hary­poria ete watikuap imẽpyt haty hap meremo putꞌokꞌe tuwete hap ewy meremo putꞌokꞌe hamuat ikahuro hap eꞌat imoma hap eꞌat meremo putꞌokꞌe. Yt uwe i aru tuwemig kuap i aru mekewat eꞌat pe.
52,5,4,Maꞌato ariãty ewy watoĩ­neꞌen aito pote ariãty hot pe ti raꞌyn watoĩ­neꞌen hut turan mote yt aimogyt kuap i. Hẽtyhot pe watoĩ­neꞌen mote watikuap taꞌyn putꞌokꞌe irane mekewat ikahuro hap eꞌat pe. Maꞌato iꞌypyryp mẽpytꞌin neꞌi aito pote ti iꞌypyryp we ti raꞌyn watoĩ­neꞌen hut turan. Miꞌi hawyi get haria ewy wato­py­huꞌat pote mekewat eꞌat pe aimogyt kahato katu­pono mekewat eꞌat pe iꞌypyryp we ieĩneꞌen haria iꞌatu­minug saꞌag hap koꞌi heremo raꞌyn. Maꞌato ariãty mẽpytꞌin no wato­py­huꞌat aito pote ihotꞌok mẽpytꞌin sese wo raꞌyn aito katu­pono wato­py­huꞌat Iesui ehay wywo. Miꞌi pote aito yt iꞌypyryp mẽpytꞌin wo hin i katu­pono yt watunug neran i raꞌyn saꞌag. Taꞌi aito Iesui ut hap kape wate­haꞌat kahato. Yt naku i get haria ewy neꞌi watoĩ­neꞌen hut hap owakai iraniaꞌin ewy. Taꞌi get haria wãtym muo teꞌe­roket kahato. Iꞌewyte mahy u haria iꞌatu­mo­pẽꞌã miꞌiria wãtym muo tukup­teꞌen.
52,5,8,Maꞌato aito hẽtyhot puo ahewyry yt kat i aimo­pẽꞌã hap mywo. Waku wato­py­huꞌat aikotã sura­raꞌin ewy katu­pono sura­raꞌin ipag taꞌa­tu­po­tiꞌa tote iheg nakat moryꞌa pupi taꞌa­tu­ꞌauka hap. Miꞌi hap ewy waku wato­mohey Iesui hawyi iꞌewyte wato­ꞌo­po­wyro waku aiwo­ꞌo­kyꞌe hap ete. Karãpe Iesui mohey hano watoĩ­neꞌen iꞌewyte miitꞌin kyꞌe hano pote ti surara ipotiꞌa tote iheg nakat ewy watoĩ­neꞌen. Iꞌewyte sura­raꞌin ipag taꞌa­tue­sapeu iheg nakat taꞌa­tu­ꞌahot hap pupi hap ewy waku watoĩ­neꞌen. Uheywytꞌin uheinytꞌin waku wate­haꞌat kahato Aheha­kye­raꞌat hat yatypiat aheĩneꞌen hap kyꞌewi. Miꞌi hap ewy ti waku wate­haꞌat kahato surara esapeu iheg nakat ewy.
52,5,9,Tupana aiꞌairo yt aiꞌa­piheg hamuat i maꞌato aheha­kye­raꞌat hamo.
52,5,10,Iesui ikuꞌuro aiꞌa­piheg hap u hamo. Miꞌi tupono karãpe hut turan watuwat hupi sio watoĩ­neꞌen map haria wo raꞌyn mekewat eꞌat pe sio ahehãite te watuwat hupi.
52,5,11,Miꞌi tupono ti waku wato­ꞌo­moe­saika wato­ꞌo­mo­wepit tut aru Iesui aiꞌe hap ete. Taꞌi atikuap taꞌyn eipe miꞌi hap nug haria raꞌyn are. Miꞌi yn uruiky­ꞌesat poꞌog. Uhytꞌiꞌin eweiꞌa­tu­mõ­typot o eimuꞌe haria eipy­ꞌa­set­piaria. Mio tã urutoꞌe uruwese popuo. Yt eweiꞌa­tu­mohit neꞌi teiꞌo aiꞌa­pykok haria katu­pono Tupana minug aiꞌakag wuat ainãpin hanuaria. Iꞌewyte aipo­reto muꞌap hãpyk takat kapiat haria. Waku aimuꞌe haria kyꞌe haria wo watu­kup­teꞌen. Waku iꞌatu­mõ­typot haria wo watu­kup­teꞌen. Iꞌewyte wato­ꞌo­wese kahato aiwo­ꞌope.
52,5,14,Maꞌato toĩneꞌen eipy­ꞌa­setpe motpap pupiat woꞌoksep hat neꞌi pote waku wãiꞌe­weiꞌe miꞌi hat pe merup upiat neꞌi myhuꞌat hat pe. Iꞌewyte waku ti wati­mo­ꞌok­pi­pokꞌi ihay kenꞌẽ tehay hamuat rakat. Iꞌewyte waku wati­ꞌy­kesat imohey hap etiat yt hesaika i rakat. Iꞌewyte waku aipe­rupꞌi yn wuatꞌi miitꞌin ete.
52,5,15,Iꞌewyte yt naku i nug ehetiat haria o yt eweiꞌa­tu­poepyk teiꞌo. Miꞌi hawyi ti waku watikat aikotã miat waku watunug wakuat aiwo­ꞌope hap yn naꞌyn. Maꞌato yt Iesui mohey haria kape yn i wyti mio tã are maꞌato yne miitꞌin me.
52,5,16,Yne eꞌat pe waku watu­wehum Tupana kape.
52,5,17,Iꞌewyte yne eꞌat pe wahẽtup Tupana kape yt ikahuro i hamuat hap.
52,5,18,Iꞌewyte yne eꞌat pe — Waku kahato En Tupana watoꞌe sio hoꞌopot pote sio ahehãite pote. Miꞌi tã yne eꞌat pe waku watunug katu­pono miꞌi tã hap Tupana tiky­ꞌesat Iesui mohey haria tunug hap.
52,5,19,Yt naku i wãiwa­toꞌe Tupana Pãꞌãu miat aimuꞌe turan. Iꞌewyte yt naku i watu­we­ky­ryꞌi neꞌi aimuꞌe wẽtup ok Tupana Pãꞌãu kaipywiat turan.
52,5,21,Karãpe wẽtup ok aimuꞌe turan waku watu­wa­nẽtup — Tupana e hap ewy sio waku watoꞌe aiwa­nẽtup hawe. Ipãꞌãu kaipyi pote waku watoꞌe yt pote wati­ꞌairo hawyi waku yt nakuat i watipun.
52,5,22,Ipotyi kahato ti aheko saꞌag. Pyno miꞌi waku watoiat yne.
52,5,23,— Tupana etiꞌa­tu­po­wyro o uruwy­riaꞌin itotiaria. Etiꞌa­tu­mo­pe­rupꞌi wakuap nug hamo are. Uruiky­ꞌesat tawa Tesa­ro­nika piaria emohey haria wuatꞌi kupteꞌen hap. Etiꞌa­tu­mo­pa­kupꞌi iꞌatu­wa­nẽtup pakup i hamo are. Miꞌi hawyi yt kat i iꞌatu­wa­nẽtup saꞌag hap kapiat hap uruiky­ꞌesat Uruꞌywot urutoꞌe. Uruiky­ꞌesat miꞌiria ewano yn hap urutoꞌe. Miꞌi tã etunug mote ti aru karãpe Esaꞌyru emipo­ꞌoro ut turan yt kat i iꞌatu­minug saꞌag hut turan etipuẽti aru urutoꞌe yn Tupana pe.
52,5,24,Yt karãpe i Tupana aiꞌatoiat. Saꞌa­wyꞌi aikaykay towano. Mio toĩneꞌen aiwywo wuatꞌi eꞌat pe toꞌoewy ainug.
52,5,25,Uruwy­riaꞌin ewehẽtup o Tupana ewawi urupo­wyro hamuat.
52,5,26,Mesuwat uhekue­katu atipo­ꞌoro torania Iesui mohey haria itotiaria kape. Waku wato­ꞌa­hi­ꞌy­pysat tuereto aiwo­ꞌo­kyꞌe hap moherep hamo.
52,5,27,Mesuwat urumiwan me uruhenoi Aika­ꞌiwat Iesui etiat. Miꞌi tupono eweimo­wẽpap to mesuwat mienoi yne Iesui mohey haria pe. Toran naꞌyn urumiwan. — Iesui ereĩneꞌen kahato Morekuat no tawa Tesa­ro­nika piaria emohey haria pyꞌa­setpe. Etum neꞌen neꞌi iꞌatuepe poꞌog poꞌog egyiꞌat hap. Miꞌi yn uruhẽtup Aika­ꞌiwat pe ekawiano.Toran naꞌyn urumiwan ewawi mesup. Woro­ho­ꞌo­kyꞌe kahato. Miꞌi tupono uito Pauru hawyi mehĩ Sira hawyi mehĩ Timoteu kuekatu uruipo­ꞌoro.
53,1,1,Tawa Tesaronika Kapiat Pauru Mienoi TypuatUiwy­riaꞌin Tawa Tesa­ro­nika piaria koitywy Uito Pauru atipo­ꞌoro uimiwan ehowawi iꞌewyte aiwy Sira aiwy Timo­teuꞌin wywo kuekatu uruꞌe hap uruipo­ꞌoro ehowawi Aiꞌywot Tupana mẽpytꞌin Aika­ꞌiwat Iesui emiitꞌin torania kape. Uruhẽtup kahato ehupi — Tupana urutoꞌe etum no aiwy­riaꞌin me yt kat saꞌup i egyiꞌat hap iꞌewyte iꞌatu­wo­ꞌo­wese hamuat etum kahato urutoꞌe Aiꞌywot kape Aipo­typot Aika­ꞌiwat Iesui kape uruhẽtup.
53,1,3,Uruwy­riaꞌin karãpe urutu­we­kue­katu ehowawi turan — Waku kahato En Tupana uruꞌe hap yn topy­huꞌat. Tupana urutu­wehum kahato eete katu­pono itag naꞌyn poꞌog poꞌog iꞌatukai emohey hap urutoꞌe. Koitywy woꞌo­kyꞌe kahato haria wo raꞌyn tukup­teꞌen waku kahato urutoꞌe. Miꞌi tupono ehewaku hap upi urutu­wehum at kaꞌap Tupana ete. Iraniaꞌin itotiaria toꞌo­ky­ryꞌi kahato ehete. Iesui mohey ehepiat pote ehatyꞌi hatyꞌi kahato. Taꞌa­tu­ky­ꞌesat kahato waure­ꞌeiꞌe Tupana etiat hap. Yt ikahu hin i iꞌatuꞌe ehepe maꞌato yt eweiwaure teran hin i Iesui mohey ehepiat hap. Miꞌi pote iraniaꞌin me uruhenoi — Meiẽ miꞌiria tawa Tesa­ro­nika piaria waku kahato rakaria urutoꞌe. Yt taꞌa­tu­ꞌatoiat hin i Iesui mohey taꞌa­tuepiat hap taꞌa­tu­sa­tyꞌi satyꞌi pytkai urutoꞌe. Mio tã urutoꞌe yn iraniaꞌin tawa piaria imohey haria puo.
53,1,5,Eweikuap kat pote eweho­ꞌopot hap. Taꞌi Tupana mẽpytꞌin eipe pote — Waku kahato eipe e Tupana. Taꞌi ehewaku hap putꞌokꞌe uiꞌya­typiat wuatꞌi eꞌat piat eikup­teꞌen hamo. Katu­pono iꞌatu­mi­ky­ryꞌi pytkai yt uiꞌatoiat hin i eipe e aru Tupana ehepe.
53,1,6,"Tupana tomo­herep hãpyk kahato wakuap sio yt hap. Miꞌi tupono ti yt toiwaure hin i ehetiat miky­ryꞌi haria. Toiꞌa­tu­po­re­ra­ꞌaipok iꞌatu­pot­sa­tyꞌi satyꞌi hap eimo­so­ꞌopot hap kaipyi. Miꞌi hawyi ti aru Tupana timonik yne raꞌyn hoꞌopot ehepiat hap. Iꞌewyte uruwat miitꞌin miky­ryꞌi hap monik hamo. Tut Aipo­typot Iesui atipy kaipyi. Tuwe­mo­herep temiitꞌin hesaika rakaria atipy piaria wywo. Ehatyꞌi hatyꞌi haria apiheg hamo tut. Yt Tupana kuap i haria apiheg hamo tut. Aika­ꞌiwat woꞌo­nãpin wakuap yt nug i haria apiheg hamo tut. Atipy kaipyi Iesui aria wo toiꞌa­tu­ꞌa­piheg irane miꞌiria. Miꞌi hawyi miꞌiria ewywuaria toiꞌa­tu­ꞌa­piheg aru wuatꞌi eꞌat piat iꞌatu­moe­wasat hamo. — Eweiwat ro aikope yt uiꞌa­kasa i hap kape. Eweiwat ro woꞌo­pugha hap kape. Yt karãpe i aru uikahu hap mõtypot hap kape eweiꞌa­kasa. Yt karãpe i ti aru uhesaika hap Morekuat nuat uheĩneꞌen hap kape eweiꞌa­kasa e. Karãpe taꞌaipok i raꞌyn miꞌi hap eꞌat pe ti aru imohey haria hemiitꞌin torania imõtypot kahato Taꞌa­tu­po­rekuat koro. Miꞌi hap eꞌat pe eipe iꞌewyte eweimõ­typot kahato wy katu­pono uruꞌe hap mohey kahato haria eweikup­teꞌen. Series, "
53,1,11,Miꞌi tupono uruhẽtup kahato wuatꞌi eꞌat pe ehupi — Tupana uruiky­ꞌesat hãpyk kahato gupteꞌen haria wo emohey haria tawa Tesa­ro­nika piaria urutoꞌe. Yt wẽtup ok i toĩneꞌen itote ewemõti ehay pupiat hat urutoꞌe. Etum iꞌatuepe esaika hap emiky­ꞌesat wakuap yn nug hamuat hap urutoꞌe. Uruꞌywot miꞌiria Esaꞌyru mohey haria sese miꞌi tupono poꞌog uruiky­ꞌesat iꞌatue­hãite imohey hap etiat hap urutoꞌe. Miꞌi tã taꞌa­tunug itote pote iraniaꞌin itotiaria yt toꞌo­ky­ryꞌi hin i Uruka­ꞌiwat Iesui set ete. Emõtypot kahato itote iraniaꞌin Papai urutoꞌe. Iꞌewyte emiꞌa­tu­mõ­ty­poria wo tukup­teꞌen emohey haria itotiaria Papai urutoꞌe. Miꞌi hap uruhẽtup ewawi etum neꞌen neꞌi hamuat hap Uruka­ꞌiwat Urupo­rekuat Iesui egyiꞌat hap kaipyi uruhẽtup Kahato wuatꞌi eꞌat pe ehupi uruto Pauruꞌin.
53,2,1,Pyno uruwy­riaꞌin koitywy uruhenoi pakup i teran ehepe Aipo­typot Aika­ꞌiwat Iesui aipok hap etiat aikotã aikotã aiꞌa­tunug tuwe­wawi hap etiat uruhenoi teran ehepe. Iraniaꞌin woꞌo­muꞌe haria ti — Tut kahu raꞌyn ti Iesui iꞌatuꞌe aimuꞌe yt pywo pe i maꞌato. Tut kahu raꞌyn ti e ti Pauru miwan me iꞌatuꞌe eimo­ꞌa­kagꞌaia teran haype. Yt eweiꞌa­tuehay mohey teiꞌo mio tã e haria — Pywo ti Tupana ehay wahenoi iꞌatuꞌe haty wo pytkai. Yt iꞌatu­mi­ma­ꞌaria wo teiꞌo eweikup­teꞌen.
53,2,3,Aiweꞌeg wo o aimaꞌat iꞌatuepiat hap pupi katu­pono yt tut i te rat Iesui. Yt heꞌat i te katu­pono ti aru Iesui mohey haria sok ihay atoiat haria tukup­teꞌen aru hut hap owakai. Iꞌewyte hut hap eꞌyianme ti aru tuwe­mo­herep Tupana ewanĩkap mekewat ahiagnia akag. Miꞌi ti yne saꞌag eiam tuwe­mo­herep Iesui eꞌyianmete. Miꞌi miit ti aru Tupana mohey hap moma miitꞌin kaipywiat hat. Miꞌi ti wuatꞌi puo Tupana kuap haria ewanĩkap mo toĩneꞌen — Uito ti wuatꞌi Tupana kawiat poꞌog nakat e. Miꞌi hawyi ti aru teke Tupana mõtypot yat koro pe tawa Ieru­sarẽi me taꞌapyk Tupana eiam note — Uito ti Tupana toꞌe hamo.
53,2,5,Yt eiwa­tetup i raꞌyn apo karania wo neꞌi raꞌyn ahenoi ehepe miꞌi miit etiat pytkai are.
53,2,6,"Maꞌato yt tuwe­mo­herep kuap i te katu­pono topyhyp hawe te toĩneꞌen. Watikuap kahato raꞌyn ti uwe ipyhyp hat. Maꞌato meiũran teꞌat putꞌokꞌe raꞌyn hawyi ti tuwe­mo­herep hamuat wuatꞌi saꞌag sepap nug hat koro Iesui ut hap eꞌyianmete tuwe­mo­herep. Koitywy yt herep wyi i te ipotpap saꞌag nug hap ete. Hemiit yn heremo. Migꞌi pyi ipotpap maꞌato meiũran ti herep wyi hamuat raꞌyn ipotpap. Maꞌato koitywy yt tuwe­mo­herep kuap i te hewãi hat toĩneꞌen ne pote. Miꞌi hawyi tuwe­mo­herep mekewat saꞌag nug hat koro maꞌato Aipo­typot Iesui ti aru iꞌauka wẽtup tehay wo yn topyhu wo yn teẽtyhot kahato wywo tut hap eꞌat pe. Miꞌi miit saꞌag tuwe­moe­saika ahiag esaika hamo iwemo­herep hap putꞌokꞌe turan. Miꞌi hawyi ti aru miitꞌin maꞌat hap iwato kahato tutunug tesaika hap moherep hamo. Topo wo yt uwe miitꞌin minug ewy i tutunug miitꞌin miat tomõ­typot hamo teso hap koꞌi. Miꞌi hawyi miitꞌin teꞌe­ru­wa­nẽtup kahato iminug koꞌi kape — Aikotã som tutunug iꞌatuꞌe aru. Miꞌi hawyi ti aru hoꞌo­wasat rakaria wo miitꞌin toiꞌa­tu­maꞌat kahato raꞌyn mekewat topo wuat tominug wo yt miitꞌin minug kuap i wo. Miꞌi hawyi imimaꞌat koꞌi tuwe­hytꞌok yne aria pe katu­pono taꞌa­tu­mohey kahato raꞌyn heso hap koꞌi poꞌog pywuat sese sehay kai. Yt taꞌa­tu­ky­ꞌesat i poꞌog taꞌa­tue­ha­kye­raꞌat hanuat Tupana miium. Yt taꞌa­tu­ky­ꞌesat i pywuat sehay pote miꞌi hawyi Tupana tiꞌa­tu­po­ꞌoro heso rakaria iꞌatu­muꞌe hamo. Miꞌi hawyi heso rakaria pe yn pywo iꞌatuꞌe. Miꞌi tupono tukup­teꞌen miꞌi haria wuatꞌi eꞌat pe Tupana miꞌa­piheg wo katu­pono taꞌa­tupun naꞌyn pywuat sehay iꞌewyte taꞌa­tu­ky­ꞌesat taꞌa­tunug saꞌag hap yn. Series,  Series,  Series,  Series, "
53,2,13,Uruwy­riaꞌin Tupana miꞌa­tu­ky­ꞌeria kahato eipe. Taꞌi urutu­wehum kahato Tupana ete wuatꞌi eꞌat pe uruwa­tetup ehowawiat hawyi katu­pono Tupana miꞌai­roria raꞌyn eipe. Tutum naꞌyn ni eheha­kye­raꞌat hap ehepe pywuat sese tomohey hap upi. Miꞌi hawyi mio Tupana Pãꞌãu esaika hap wywo yn naꞌyn eweikup­teꞌen. Miꞌi hap ete urutu­wehum kahato Tupana kape uruwy­riaꞌin urutoꞌe. Saꞌa­wyꞌi woro­ho­ꞌo­muꞌe mekewat sehay wakuano miꞌi hawyi eweikup­teꞌen imohey haria wo. Miꞌi hap eꞌat pe toꞌe Tupana ehepe — Pyno woro­ho­ꞌonug eipe ikahu rakaria wo aikotã Uhaꞌyru ewywuat no.
53,2,15,Miꞌi tupono uruwy­riaꞌin waku kahato ti motꞌi mekewat sehay pywuat eweimohey mekewat uruwẽ pywiat sehay urumiwan urumienoi koꞌi.
53,2,16,Uruhẽtup kahato Aipo­typot Aika­ꞌiwat Iesui pe iꞌewyte Aiꞌywot hegyiꞌat rakat kape — Etiꞌa­tu­moe­saika ro emohey haria tawa Tesa­ro­nika piaria yt kat pupiat i iꞌatu­wuwu hamo urutoꞌe. Etiꞌa­tu­moe­saika ro miꞌiria wakuap nug hamo iꞌewyte wakuap enoi hamo. Miꞌi yn uruhẽtup kahato aimie­katup kape yt kat pupiat i eikenꞌẽ hamuat hap ium hat kape uruhẽtup uruto Pauruꞌin.
53,3,1,Uruwy­riaꞌin miꞌi tupono waku ewehẽtup Tupana kape urupo­wyro ihay sytpok merepꞌi ran hamuat hap aikotã waku hamuat hap aikotã eiꞌe­wywuat miitꞌin ewaku kahato hamuat hap waku ewehẽtup.
53,3,2,Ewehẽtup o yt nakuaria i po pywiat hesoꞌok takaria po pywiat Tupana piat urueha­kye­raꞌat hamuat hap. Katu­pono yt imohey yne i haria tukup­teꞌen mesuwat yi tote.
53,3,3,Aika­ꞌiwat wyti temiit yt atoiat hat i toĩneꞌen maꞌato aimoe­saika kahato hano toĩneꞌen Aika­ꞌiwat. Aika­wiano kahato ti ahiagnia akag mupi. Koitywy eipe uruiꞌa­tu­mohey kahato Aika­ꞌiwat mohey kahato rakaria eipe pote. Tohenoi raꞌyn uruepe imohey ehepiat hap. Miꞌi pote uruiꞌa­tu­mohey kahato eipe urumienoi nug yne mũki­ꞌite mesup hamuat hap katu­pono uruhẽtup kahato ehupi.
53,3,5,— Uruka­ꞌiwat urutoꞌe etiꞌa­tu­mo­herep tawa Tesa­ro­nika piaria pe aikotã aikotã etiꞌa­tu­kyꞌe kahato hap uruiky­ꞌesat. Taꞌa­tukuap taꞌa­tu­pyꞌa pe epiat taꞌa­tu­kyꞌe hap aikotã Esaꞌyru Uruka­ꞌiwat iperupꞌi kahato tepiat hoꞌopot hap koꞌi ete. Motꞌi kahato hap ewy etiꞌa­tu­moe­saika iꞌatu­wa­nẽtup hawe iꞌatupiit pe urutoꞌe.
53,3,6,Uruwy­riaꞌin tukup­teꞌen aipy­ꞌa­setpe iperup kahato rakaria — Uito ti Iesui mohey hat e haria pytkai. Miꞌiria ti yt ipotpap teran i rakaria wo gupteꞌen haria. Miꞌiria ti tukup­teꞌen eipy­ꞌa­setpe — Yt atunug neran Pauru mienoi e haria. Miꞌi haria o yt ewetunug neiꞌo eiwy wo.
53,3,7,Eweikuap taꞌyn ipotpap takaria wo urukup­teꞌen hap miꞌi tupono waku ewehãꞌãg uruꞌe­wywuat hap urutoꞌe. Pyno uruiãꞌãkap wo eweikup­teꞌen itote urusai­pe­piano urueiam mo uruꞌe­wywuat hewyry rakaria wo eweikup­teꞌen. Yt uwe yat upi i uruesyꞌat urutoꞌe putꞌok­ꞌu­ru­toꞌe turan katu­pono uruewyry hap upi taꞌi urumi­saꞌup nug kaipyi yn urutenuk. Taꞌi motpap urutunug uruepiat turan urusero kahato wãtym muo ihotꞌok puo. Miꞌi kaipyi ti uruipuẽti urumiꞌu saꞌup koꞌi iꞌewyte uruesokpe urueka­reꞌen saꞌup koꞌi urutoꞌe. Yt uruiky­ꞌesat hin i urutu­we­te­weru ehepiat hap.
53,3,9,Iꞌewyte eimuꞌe saꞌup yt uruhe­katup hin i eikaipyi. Uruhẽtup teran pote uruhẽtup kuap maꞌato yt urutunug i miꞌi tã. Waku eweikup­teꞌen ipotpap kahato rakaria wo uruꞌewy.
53,3,10,Katu­pono urutu­kup­teꞌen eipy­ꞌa­setpiat turan mio tã urutoꞌe yt ipotpap teran i rakat pe. Pyno yt naku i miꞌi hat pe wahoꞌoium imiꞌu wo urutoꞌe. Waku merup wuaria hesyꞌat rakaria wo teꞌe­ro­py­huꞌat urutoꞌe.
53,3,11,Maꞌato tukup­teꞌen Iesui mohey haria eipy­ꞌa­set­piaria yt ipotpap takaria i yt woꞌo­po­wyro teran i haria. Pyno miꞌi haria pe waku wãiwa­toꞌe. Iꞌewyte woꞌoe­re­mõ­pusu hap ete yn iꞌatu­potpap taꞌa­tue­wyry hap upi taꞌa­tunug. Miꞌiria pe waku wãiwa­toꞌe.
53,3,12,Miꞌi tupono waku wãiwa­toꞌe iperup takaria pe. Aika­ꞌiwat Aipo­typot Iesui yt tiky­ꞌesat i sẽtup i sẽtup i e haria wo watoĩ­neꞌen hap waku watoꞌe miꞌi hat pe. Iesui tiky­ꞌesat watoiat mekewat aipot­ꞌe­re­mo­pusu hap hawyi waku aiwe­potpap aimo­sakup i hap aiwe­mo­sero hap kaipyi yn waku aimiꞌu ahekat toĩneꞌen waku watoꞌe aiwo­ꞌope.
53,3,13,Uruwy­riaꞌin yt naku i kahato aipohep ahero pytkai yt naku i aipohep wakuap nug hap ete pyi.
53,3,14,Iꞌewyte toĩneꞌen mote wẽtup ok eipy­ꞌa­setpe — Yt atiky­ꞌesat i Pauruꞌin piat uinãpin hap e hat waku yt eiwehik teiꞌo miꞌi tã hat ete. Miꞌi tã watunug hawyi mono teꞌe­ru­we­mõti raꞌyn hawyi tuwat urumienoi kape i raꞌyn toꞌe haype.
53,3,15,Maꞌato yt naku i eweiꞌe — Koitywy en uhewa­nĩkap taꞌyn yt naku i mio tã eweiꞌe miꞌi miit pe maꞌato waku eweinãpin perupꞌi popuo aikotã aheywyt aheinyt nãpin hap ewy.
53,3,16,Aiwo­ꞌo­mo­wese hap nug hat sese ti Aipo­typot. Miꞌi pe uruhẽtup kahato — Etum o aiwy­riaꞌin tawa Tesa­ro­nika piaria pe toꞌo­wese wuatꞌi eꞌat piat hamuat hap urutoꞌe. Karãpe iꞌatu­satek turan etum o iꞌatu­mo­wepit hap iꞌewyte iꞌatue­hãite hap. Ereĩneꞌen wuatꞌi eꞌat pe iꞌatu­py­ꞌa­setpe urutoꞌe uruhẽtup Tupana pe ehupi uruwy­riaꞌin. Pyno mesup kurin atiwan uiwewi uipo wuat mesuwat Pauru piat mienoi sese moherep hamo. Pywuat uiat yne uimienoi sehay toĩneꞌen mesuwe hap kuap hamo uhet Pauru e hap atiwan. — Uika­ꞌiwat Uipo­typot Iesui etiꞌa­tu­kyꞌe teꞌen neꞌi o aiwy­riaꞌin tawa Tesa­ro­nika piaria areꞌe yn ahẽtup yn ehupi Aika­ꞌiwat pe.Waku raꞌyn uhehay. Toran naꞌyn.Uito ti Pauru hawyi mehĩ Sira hawyi mehĩ Timoteu Iesui potpo­ꞌo­roria uruto.
54,1,1,Timoteu Nãpin Hap Pauru Mienoi SaꞌawyꞌiwuatTimoteu koitywy atipo­ꞌoro uimiwan ewawi. Uito ti Pauru mekewat Aipo­typot Iesui ehay moherep hat. Uito ti Aheha­kye­raꞌat hat Tupana potpo­ꞌoro pãi. Aimie­katup Iesui potpo­ꞌoro uito pãi. Timoteu uhaꞌyru sese ewy kahato ereĩneꞌen katu­pono saꞌa­wyꞌi ereĩneꞌen Iesui mohey hano uimienoi kaipyi pote are. Miꞌi tupono ahẽtup kahato Tupana pe eupi — Uiꞌywot erahaꞌat Timoteu kape ihaky­ꞌeꞌi hap wywo are. Etum o tope yt kat saꞌup i egyiꞌat hap. Iwanẽtup hap wẽtup yn etum iwepit hamuat are Tupana pe eupi.
54,1,3,Pyno mesup ahẽtup i raꞌyn eupi Timoteu tawa Ewesu piat ereĩneꞌen hamuat. Aikotã saꞌa­wyꞌi ahẽtup ewawi karãpe areto yi Masẽ­tunia kapiat turan — Ereĩneꞌen no tawa Ewesu tote mekewat itotiaria sehay yt pywo rakat i enoi haria ewãi hamo. Atikuap koitywy tukup­teꞌen itote Iesui mohey haria sehay potꞌi enoi haria kat ywania kat ywania kat set kat set koꞌi enoi haria. Miꞌiria pe waku wãiꞌere — Wẽtup sehay upi neꞌi pote ti aru yt karãpe i Tupana miky­ꞌesat nug hamo eweikup­teꞌen katu­pono Iesui mohey kahato hap yn Tupana miky­ꞌesat ewy.
54,1,5,Yt naku i ti watu­ꞌuka sehay potꞌi ete ereꞌe o itotiaria pe katu­pono Tupana tiky­ꞌesat aiwo­ꞌo­wese ahehay wuat hap ereꞌe o iꞌatuepe. Wẽtup wanẽtup hap wywo yn waku wato­ꞌo­kyꞌe ereꞌe o. Yt iꞌatuekat kyꞌewi i ti wato­pot­kyꞌe ereꞌe o. Waku wato­ꞌo­kyꞌe wẽtup sok yn aito Iesui mohey haria aito pote.
54,1,6,Yt kan hamo i sehay wo watu­ꞌuka. Maꞌato mio tã watu­ꞌuka hap watunug mote aiwo­ꞌo­wese hap moma hamuat hap topy­huꞌat. Miꞌi pote waku ehenoi itotiaria pe — Yt eiwu­ꞌuka teiꞌo sehay wo ere. Miꞌi tã ewetunug mote yt kat i aiwo­ꞌo­wese hap toĩneꞌen meiũpe. Waku poꞌog watunug aiwo­ꞌo­wese hap miꞌi hawyi aiwa­nẽtup hap ikahu kahato rakat topy­huꞌat waku ere. Iꞌewyte Iesui mohey haria sese wato­py­huꞌat waku ereꞌe o itotiaria pe Timoteu.
54,1,7,Iraniaꞌin ikyꞌesat kahato miitꞌin muꞌe hamo Tupana mienoi Musei piat hap maꞌato yt taꞌa­tukuap i kat e kat e hap pytkai i. — Waku uruto yn eiꞌa­tu­muꞌe hanuaria wo iꞌatuꞌe taꞌa­tuehay pirik wo yt taꞌa­tukuap i taꞌa­tuꞌe hap koꞌi pytkai.
54,1,8,Tupana piat ainãpin saꞌa­wy­ꞌiwuat hap waku kahato wati­ꞌa­tu­muꞌe. Hãpyk kahato wati­ꞌa­tu­muꞌe pote ti aipo­wyro kahato wakuap nug hamo.
54,1,9,Wakuap nug haria tiky­ꞌesat kahato Tupana piat tonãpin hap. Maꞌato iraniaꞌin saꞌag kyꞌesat hap nug haria yt ikyꞌesat hin i Tupana ehay wuat kat pote yt nakuaria i pote he kahato iꞌatuepe iꞌatu­minug saꞌag koꞌi. Maꞌato ti miꞌiria pe Tupana tum iꞌatuewãi e hamuat. Maꞌato waku hap nug haria yt kat i raꞌyn Tupana miium wãiꞌe hap kat pote toiky­ꞌesat wakuap nug hap yn pote. Yt woꞌoewãi kuap i haria nãpin hamo Tupana tum wãitoꞌe hap. More­kuaria woꞌo­nãpin hap pun haria nãpin hamo tutum wãitoꞌe hap. Mekewat yt kat i Tupana e haria nãpin hamo tutum wãitoꞌe hap. Yt naku i nug haria pianuat tutum wãitoꞌe hap iꞌewyte yt karãpe i Tupana kapiat wanẽtup teran haria tutum wãitoꞌe hap. Toꞌywot toty auka haria woꞌo­pot­ꞌauka hat nãpin hamuat tutum wãitoꞌe hap. Wuatꞌi hary­poria wywuat wuatꞌi ihainia wywuat ieĩneꞌen haria nãpin hamuat tutum wãitoꞌe hap. Iꞌewyte woꞌopiat woꞌo­pytyk piat ewãi hamuat ihainia toꞌope iꞌewyte hary­poria toꞌope miꞌi e haria ewãi hanuat. Iꞌewyte miitꞌin eroꞌok haria pianuat heso rakaria nãpin hanuat tutum. Woꞌo­kuasa i kuasa i haria nãpin hanuat tutum wãitoꞌe hap. Toĩ poꞌog meimẽwat kai saꞌag nug hap koꞌi. Yt ahenoi kuap yne i. Miꞌi tupono miꞌi hap nug haria wãiꞌe hamo Tupana tum naꞌyn iꞌatu­nãpin hap hãpyk kahato rakat.
54,1,11,Tupana ewaku hap ewywuat yt kat i miꞌi rẽ wati­puẽti. Yt uwe i ikahu hap ewy topy­huꞌat iꞌewyte yt kat i ikahu iwat ihay ewywuat. Miꞌi e hap yn ahytpok wuatꞌi puo. Iꞌe uhepiat hap yn ahenoi miitꞌin me pãi.
54,1,12,Pyno uiwepit kahato arehum kahato Aika­ꞌiwat Iesui ete Wuatꞌi Porekuat ete katu­pono Miꞌi hum tesaika hap uhepe tehay moherep hamuat. Arehum kahato tuwete katu­pono uiꞌairo teꞌe­ropat hat miitꞌin muꞌe hamuat. Saꞌa­wyꞌi te yt atimohey i te turan atere­mõ­pusu kahato Iesui. Atiꞌa­tu­sa­tyꞌi satyꞌi kahato hemiitꞌin. Miꞌi turan ne uhehay saꞌag Iesui ete. Yt imohey i hap kaipyi areĩneꞌen saꞌag Iesui ete. Yt uiweꞌeg hin i haype maꞌato miꞌi pytkai uikyꞌe hap wywo ihaꞌat uhowawi. Yt atikuap i kahato atunug saꞌag mekewat eꞌat piat.
54,1,14,Sakpoꞌe hegyiꞌat kahato rat uhepe pãi Uika­ꞌiwat uheĩneꞌen ne wanĩkap nuat turan. Miꞌi hawyi tutum tomohey hamuat hap uhepe. Koitywy iwywo wẽtup piit hap ewy yn naꞌyn urutu­kup­teꞌen.
54,1,15,Timoteu ahenoi teran epe sehay pywuat sese rakat sakpo aimi­mohey wuat. Mio tã are Aika­ꞌiwat Iesui tuwe­mo­herep mesuwe yi tote yt nakuaria i atueha­kye­raꞌat hamo tuwe­mo­herep. Miꞌi atikuap kahato katu­pono uito poꞌog yt nakuat i wuatꞌi kawiat pãi are.
54,1,16,Maꞌato miꞌi pytkai Tupana uikyꞌe kahato yt kat i uhewaku hap upi. Tuwe­kai­pywiat tegyiꞌat hap moherep hamo uheha­kye­raꞌat. Koitywy ti iraniaꞌin uiꞌe­wy­wuaria saꞌag nug haria tikuap taꞌyn Tupana tiꞌa­tue­ha­kye­raꞌat kuap torania yt naku i nug haria hap. Miꞌi tupono ti aru wuatꞌi miitꞌin saꞌag nug haria — Pyno uito uheha­kye­raꞌat kuap wy iꞌatuꞌe. Uheha­kye­raꞌat Tupana piat hap atikuap taꞌyn iꞌatuꞌe irane. Uruꞌywot Tupana uruimõ­typot at kaꞌap En iꞌatuꞌe. Urupo­typot koro wuatꞌi eꞌat piat En iꞌatuꞌe Tupana piat uheha­kye­raꞌat hap upi. Yt karãpiat i weityk hat En iꞌatuꞌe. Miitꞌin yt teꞌe­ra­ꞌa­kasa kuap i ewawi rakat En. Wẽtup Tupana yn ereĩneꞌen. Miꞌi rẽ yt kat i hin i Tupana toĩneꞌen iꞌatuꞌe hap upi. Miꞌi urumi­mõ­typot kahato En. Wuatꞌi kawiat poꞌog ikahu rakat En. Iꞌewyte wuatꞌi eꞌat piat ieĩneꞌen hat En pãi iꞌatuꞌe taꞌa­tukuap Tupana piat uheha­kye­raꞌat hap hawyi.
54,1,18,Uhaꞌyru sese ewy kahato ereĩneꞌen Timoteu. Miꞌi tupono woro­nãpin neran. Saꞌa­wyꞌi Tupana eꞌairo kahato Iesui mohey haria wẽ pyi. Itote toꞌe epe — En ni uimi­po­ꞌoro uhehay moherep hanuat e Tupana Pãꞌãu epe itote. Miꞌi hap o yt etiwaure teiꞌo. Waku etopytyk miꞌi e hap aikotã surara po pe moryꞌa wato hap ewywuat wanĩkap wywo wuꞌuka hamuat. Miꞌi e hap wywo o waku etuꞌuka ahiag e hap auka hamo woro­nãpin uhaꞌyru. Uhaꞌyru atimoheg kahato o epiat Iesui mohey hap aikotã enãpin hap kape erewa­nẽtup kahato. Miꞌi hawyi etunug ewanẽtup hap kaipyi wakuap erenãpin hap ok tã katu­pono tukup­teꞌen epyꞌa­setpe yt naku i nug haria. Saꞌa­wyꞌi miꞌiria Iesui mohey haria tukup­teꞌen maꞌato taꞌa­tupun naꞌyn Iesui mohey hap taꞌa­tu­kawiat. Miꞌiria ti tukup­teꞌen hoꞌo­wasat rakaria ewywuaria aikotã aheꞌyara apyꞌat hap yt wati­puẽti i raꞌyn hap ewywuaria miꞌiria tukup­teꞌen yt kat i poꞌog Iesui mohey hap mio iꞌatukai.
54,1,20,Typy ok ti miꞌi haria set mehĩ Imeneu hawyi Arisã­tere. Saꞌa­wyꞌi Iesui mohey haria tukup­teꞌen miꞌiria maꞌato koitywy Tupana moweu­kaꞌi hanuaria wo raꞌyn tukup­teꞌen — Pyno koitywy eipe ahiag eipo­rekuat no raꞌyn Satanai wanu­waria eipe are iꞌatuepe. Eiꞌa­piheg hap yn naꞌyn topy­huꞌat ehete. Miꞌi tupono ehera­ꞌaipok Iesui kapiat hap are iꞌatuepe uito Pauru.
54,2,1,Timoteu enãpin sese hap ahenoi teran kahato epe. Pyno waku wahẽtup kahato Tupana pe wuatꞌi miitꞌin powyro hamuat hap — Tupana etum o ihaky­ꞌeꞌi rakaria pe iꞌatu­miꞌu iꞌatue­sokpe iꞌatuꞌyat waku watoꞌe motꞌi haty wo hum hap kape. Tutum hawyi — Waku kahato En Papai etum naꞌyn uimiẽtup ewy waku watoꞌe Tupana pe Timoteu. Iꞌewyte waku wahẽtup Tupana pe — Etiꞌa­tu­po­wyro o urupo­re­kuaria uruꞌakag koꞌi mesu­wa­ro­tiaria. Urupo­wyro kahato urutu­kup­teꞌen hap ete hamo meiũpe waku wahẽtup. Etiꞌa­tu­po­wyro uruieĩneꞌen hap wẽtup ehay yn hamuat. Yt karãpe i saꞌag uruete hamuat yt wẽtup ok i urupyhyp pyhyp wakuat nug hap ete emiky­ꞌesat nug wuatꞌi puat hamo. Etiꞌa­tu­po­wyro more­kuaria tuꞌi­saria waku kahato wahẽtup Tupana pe.
54,2,3,Mio tã wahẽtup pote wati­mo­wepit kahato Tupana aheha­kye­raꞌat hat. Katu­pono toiky­ꞌesat kahato miitꞌin torania tomie­ha­kye­raꞌat nuaria tehay pywuat sese hap kuap hanuaria toiky­ꞌesat.
54,2,5,Wẽtup yn Tupana maꞌato yt uwe i miit ihay kuap iwywo katu­pono saꞌag nug haria yn pote maꞌato wẽtup miit ihay kuap iwywo. Aika­ꞌiwat Iesui ihay kuap iwywo katu­pono miit sese yt saꞌag nug hat i pote. Miꞌi ikuꞌuro woꞌo­wese nug Tupana wywo hap. Koitywy imohey hap upi ahehay kuap Tupana wywo. Putꞌokꞌe raꞌyn aheha­kye­raꞌat hap eꞌat hawyi Aika­ꞌiwat ikuꞌuro raꞌyn aika­wiano hamo tuweium naꞌyn ahepe. Miꞌi kape wata­ꞌa­kasa raꞌyn hawyi watikuap kahato wuatꞌi ywania Tupana tiꞌa­tu­ky­ꞌesat kahato tomie­ha­kye­raꞌat no hap watikuap taꞌyn.
54,2,7,Yt uheso i ti pywo sese ti. Saꞌa­wyꞌi ti uimuꞌe Tupana mesuwat sehay wo Tosa­ꞌyru etiat — Etimo­herep to mesuwat uhehay wuatꞌi yt Iuteuria i iraniaꞌin ywania pe e. Uwe mesuwat uhehay pywuat mohey haria ti aru uimie­ha­kye­raꞌat no tukup­teꞌen e uhepe saꞌa­wyꞌi Tupana.
54,2,8,Timoteu atiky­ꞌesat kahato miitꞌin torania iꞌatuehay Tupana kapiat hap atiky­ꞌesat uito. Atiky­ꞌesat miꞌiria Tupana wanuaria wo yn hap. Atiky­ꞌesat miꞌiria tukup­teꞌen yt woꞌo­weu­kaꞌi hap mywo i maꞌato woꞌo­wese hap yn atiky­ꞌesat yt kat i saꞌag hap iꞌatu­wywo. Iꞌatuehay toꞌo­ꞌe­wy­ꞌewy wẽtup ehay yn hap atiky­ꞌesat.
54,2,9,"Hary­po­riaꞌin atiky­ꞌesat kahato eweikup­teꞌen Iesui mohey haria kahato. Waku weꞌeg sese rakaria wo eweikup­teꞌen. Waku eiwe­painug hap ehesokpe hãpyk kahato rakano Iesui mõtypot hap eiwa­nẽtup hawe. Waku eiꞌasap iꞌewyte ehewahi ehesokpe imõtypot hap wywo yn ehete. Eiweꞌeg wo o mekewat — Uito poꞌog hekat rakat eiꞌe hap eiwe­painug hap pupi. Maꞌato waku ikahu rakano o eweikup­teꞌen imõtypot ehepiat hap ok tã. Waku poꞌog maꞌato eiwe­painug eiwa­nẽtup hawe eiwese sese hap wywo iꞌewyte waku eweiwe­painug waku nug hap wywo — Uito Iesui mohey hat sese eiꞌe hap enoi hamuat. Series, "
54,2,11,Karãpe ewaꞌa­tunug aiwo­ꞌo­muꞌe hamo turan waku eweimuꞌe kahato yt kat i mekewat sehay sehay hap wywo. Waku eiwe­waure kaꞌa kahato woꞌo­muꞌe hat kape. Eweikup­teꞌen perupꞌi puo eiꞌa­tunik takaria wo eweikup­teꞌen itote. Yt atiky­ꞌesat i eipe ihainiaꞌin akag wo eweikup­teꞌen. Iꞌewyte yt naku i ihainiaꞌin muꞌe hat akag wo eweikup­teꞌen. Poꞌog waku iꞌatu­mi­mu­ꞌeria wo hewaure kaꞌa kahato rakaria wo eweikup­teꞌen.
54,2,13,Katu­pono saꞌa­wyꞌi Tupana tunug ihainia ti irokirẽ hary­poria. Eiꞌyianme mimi Ãtau tutunug hawyi mana Ewa tutunug.
54,2,14,Iꞌewyte saꞌa­wyꞌi mana Ewa ti ipun Tupana piat ainãpin hap. Toiꞌa­parap miꞌi saꞌa­wyꞌi ahiag ehay upi pote.
54,2,15,Miꞌi pote toĩneꞌen mesup ehete mekewat Tupana eiꞌa­piheg hap mekewat haty kahato hap eimẽpyt tuwe­mo­herep hap turan. Koitywy Iesui tiꞌa­tue­ha­kye­raꞌat teran yne eipe hary­po­riaꞌin. Toiky­ꞌesat eipe tomie­ha­kye­raꞌat wuaria hawyi woꞌo­kyꞌe haria hawyi weꞌeg kahato haria eipe hap toiky­ꞌesat are uito Pauru.
54,3,1,Timoteu uwe uwe ipotpap kahato Iesui mohey haria apykok hamo miꞌi hat ti poꞌog wuatꞌi motpap kawiat kyꞌesat hat are. Aikotã hãpyk woꞌo­muꞌe hat ipotpap. Miꞌi ti waku toꞌairo hawyi tutunug kuap hãpyk yn.
54,3,2,Maꞌato eweꞌeg wo o miꞌi wuat airo hap ete Timoteu katu­pono yne miit mikuap hãpyk yn nakat waku etiꞌairo. Wẽtup ok wywo yn iharyꞌi rakat etiꞌairo. Yt naku i etiꞌairo kowoꞌi kowoꞌi wanẽtup haria. Waku — Yt uipo hep i Tupana potpap hap ete e hat etiꞌairo. Maꞌato waku wy emiꞌai­roria paaꞌe haria miitꞌin nãpin turanuat hanuaria teꞌe­ro­py­huꞌat. Waku iraniaꞌin — Wakuat yn nug haria miꞌiria iꞌatuꞌe emiꞌai­roria etiat. Iꞌewyte etikat o — Waku eweikup­teꞌen uiꞌyat pe e hat waku etiꞌairo.
54,3,3,Yt naku i mahy se kuap hat iꞌewyte marakꞌa yt naku i. Waku miitꞌin ete iperupꞌi kahato rakat woꞌo­wese hap etiꞌairo. Yt naku i kareꞌen kyꞌesat hap kape yn iwanẽtup hat.
54,3,4,Waku wati­ꞌairo toꞌyat piaria poꞌoro perupꞌi tuwat hat. Waku imẽpytꞌin mimõ­typot imẽpytꞌin miehay mohey kahato. Miꞌi haria yn waku etiꞌairo eiꞌa­pykok hanuaria wo. Maꞌato yt toiꞌa­pykok kuap i tomẽ­pytꞌin miꞌi hap pote ti yt aikotã kuap i Tupana mẽpytꞌin apykok kuap hamo pãi.
54,3,6,Pyno iꞌewyte Iesui mohey pakup i haria neꞌi yt naku i aiꞌa­pykok hamo aiꞌakag wo katu­pono meremo i teꞌe­ru­we­mo­wato teran hap kaipyi teꞌe­ru­we­maꞌat neꞌi aikotã saꞌa­wy­ꞌiwuat sese ahiag — Uito poꞌog e hat tuwe­maꞌat neꞌi hap ewy ti Iesui mohey pakup i hat neꞌi aiꞌa­pykok hamo. Yt Iesui mohey haria yn i mimõ­typot maꞌato yne miitꞌin mimõ­typot etiꞌairo. Yne miitꞌin mimõ­typot etiꞌairo pote yt wẽtup ok pupi i tuwe­mõti. Miꞌi pote ahiag yt timaꞌat kuap i wy.
54,3,8,Timoteu waku etiꞌairo aipy­ꞌa­set­piaria waku rakaria aipo­wyro hanuaria. Miitꞌin mimõ­typot kahato yn waku etiꞌairo. Mahy u poityꞌi rakaria neꞌi yt naku i etiꞌairo. Ahekat nuat kyꞌesat hap kape yn wanẽtup hat yt naku i maꞌato hegyiꞌat rakat yn waku.
54,3,9,Waku etiꞌairo yt waureꞌe hin i Iesui ehay tomi­mo­herep tepiat imohey hat mekewat tomikuap ok tã wakuat nug hat waku etiꞌairo.
54,3,10,Maꞌato wati­ꞌairo aheropat hanuaria hawyi waku wahãꞌãg waku sio yt hap kuap hamo. Waku kahato ipotpap hap hawyi waku topy­huꞌat aheropat hamo maꞌato yt naku i ipotpap hawyi yt naku i. Iharyꞌi waku rakat yn waku. Iꞌewyte yt naku i iharyꞌi marakꞌa poityꞌi rakat neꞌi. Waku iharyꞌi iweꞌeg kahato rakat sehay pywuat piat yn ihay rakat. Waku aheropat haria wẽtup kahato yn iharyꞌi. Iꞌewyte waku tosa­ꞌy­ruꞌin tosa­ki­ꞌytꞌin toꞌyat piaria poꞌoro kuap kahato perupꞌi puo hat. Uwe topy­huꞌat aipo­wyro wakuat motpap wuat miꞌi hat ti aru topy­huꞌat wuatꞌi mimõ­typot kahato rakano. Miꞌi hawyi karãpe — Uito Aika­ꞌiwat Iesui mohey kahato hat iꞌatuꞌe aimuꞌe turan yt teꞌe­ru­we­mõti hin i iraniaꞌin woꞌo­ky­ryꞌi hap pupi miitꞌin mimõ­typot koꞌi miꞌiria pote.
54,3,14,Timoteu mesuwat uimiwan atipo­ꞌoro ewawi uhehatꞌat kahato haype. Miꞌi tupono areto teran kahato ewawi uhehay ewywuat hamo. Maꞌato yt areto i pote yt uhewyry kuap i ewawi pote meikowat uimiwan atipo­ꞌoro ewawi aikotã waku etunug itote hap kuap hamo. Miꞌi uimiwan kaipyi waku etiꞌa­tu­nãpin itotiaria aikotã waku aiwo­ꞌo­wese haria wo watu­kup­teꞌen aito Iesui mohey haria. Taꞌi aito ti Tupana saꞌy­ruꞌin wo Tupana saki­ꞌytꞌin wo aito watu­kup­teꞌen wẽtup piit yn aito Tupana yat apyꞌyha iũtikag ewywuat aito katu­pono Tupana ehay mohey haria aito.
54,3,16,Tupana mienoi Iesui etiat watikuap kahato maꞌato yt karãpe i watikuap yne yne. Tupana yn ikuap sese hat. Miꞌi hawyi ikuap hat sese tuwe­mo­herep taꞌyn ahowawi. Mio tã toꞌe ahepe Iesui etiat — Meiũ ti pywuat sese e. Miꞌi Miit kape atipy piaria teꞌe­ra­ꞌa­kasa yne. Miꞌi ti imoherep taꞌyn kat ywania puo kat ywania puo miꞌi hap tuwe­mo­herep taꞌyn tehay wo. Miꞌi hawyi ti iꞌatu kahato raꞌyn imohey haria mesuwat yi tote. Miꞌi hawyi Tupana tioto i raꞌyn atipy kape i are uito Pauru.
54,4,1,Pyno koitywy Tupana Pãꞌãu toꞌe kahato ahepe — Meiũran ikahuro hamo ti aru wẽtup ok wẽtup ok waureꞌe imohey tepiat hap ete. Miꞌi hawyi ti aru mãꞌãu saꞌag miat taꞌa­tu­maꞌat hap upi i raꞌyn teꞌe­ro­py­huꞌat. Iꞌewyte ahiag koꞌi ehay enoi hap upi i raꞌyn teꞌe­ro­py­huꞌat e Tupana ahepe.
54,4,2,Mekewat eꞌat pe ahiag koꞌi eso eso hap upi pywo iꞌatuꞌe ahiag eso hap ete. Miꞌi tã e haria heso heso rakaria aima­ꞌatꞌi maꞌatꞌi hanuaria. Yt taꞌa­tuenoi teran hin i sehay pywuat taꞌa­tukuap sehay pywuat pytkai. Saꞌa­wyꞌi iꞌatu­wa­nẽtup hawe sehay toĩneꞌen — Ehenoi ro pywo rat e hap toĩneꞌen maꞌato koitywy yt kat i raꞌyn iꞌatukai iꞌatu­wewãi hap katu­pono ti taꞌa­tuhep taꞌyn mekewat iꞌe hap taꞌa­tu­we­nãpin hap teꞌe­ru­wa­nẽtup hawiat. Koitywy yt kat i iꞌatu­we­mõti hap taꞌa­tu­ꞌeso atuꞌeso hamo. — Yt naku i eharyꞌi eꞌaito iꞌatuꞌe saꞌag. Yt naku i miꞌu watuꞌu yne iꞌatuꞌe saꞌag. Yt taꞌa­tukuap i aikotã Tupana tunug yne miꞌu mesuwat yi tote aimiꞌu wo. Toiky­ꞌesat waku aiꞌe popuo iꞌu hap. Iminug koꞌi tomohey haria poi hap tutunug tehay pywuat mohey haria mowepit hamo tutunug kat koꞌi kat koꞌi som.
54,4,4,Yne Tupana minug miꞌu koꞌi wakuat no tukup­teꞌen. — Eminug yt naku i yt watoꞌe kuap i Tupana pe. Wakuat yn tutunug miꞌi tupono — Waku kahato emiium Tupana. Urumo­wepit kahato En waku watoꞌe iꞌu hap eꞌyianmete watu­wehum. Katu­pono saꞌa­wyꞌi Tupana toꞌe — Waku yne emiꞌu wo e. Miꞌi tupono mesup ti aito waku aiꞌe Tupana pe rokirẽ watenuk. Miꞌi tupono yne waku watuꞌu Tupana miium aimiꞌu wuat.
54,4,6,Pyno mesuwat enãpin hamo etiꞌa­tu­muꞌe ro Iesui mohey haria Timoteu. Etiꞌa­tu­muꞌe hãpyk kahato pote ti aru erepy­huꞌat Aipo­typot Iesui eropat kahato hano. Iꞌewyte etikuap kahato raꞌyn uhepiat imohey hap iꞌewyte sehay pywuat sese etiat etikuap taꞌyn. Miꞌi tupono atiky­ꞌesat poꞌog poꞌog eremuꞌe hap miꞌi etiano.
54,4,7,Ipoty kahato ti sehay yt Tupana mienoi kaipywiat i yt Tupana e hap ewywuat hin i. Miꞌi tupono waku waure wo miꞌi hap koꞌi kai. Yt kan hamo i wato­pot­muꞌe miꞌi hap koꞌi ete. Taꞌi poꞌog waku wato­ꞌo­moe­saika kahato Tupana e hamo Ipãꞌãu wo miitꞌin e hap koꞌi kai.
54,4,8,Waku aiwe­saika saika hap aipiit moheg hamo are maꞌato poꞌog waku wuatꞌi kai watu­we­saika saika Tupana Pãꞌãu e hap nug hamo. Katu­pono imiky­ꞌesat ewy watunug mote ipakup takano watoĩ­neꞌen mesuwe. Iꞌewyte aiku­ꞌuro hap eꞌat pe wuatꞌi eꞌat pe aikai Tupana. Pyno Timoteu ahenoi teran epe sehay pywuat sese aimi­mohey aipyꞌa piat hap — Tupana ti wuatꞌi eꞌat piat ieĩneꞌen hat toĩneꞌen. Iꞌewyte wuatꞌi miitꞌin ehakye­raꞌat teran hat Tupana. Wuatꞌi tomohey haria Ehakye­raꞌat hat Miꞌi are ti epe pãi. Miꞌi ti aimie­katup sese. Miꞌi kape yn watu­we­potpap watu­we­so­ꞌopot waku.
54,4,11,Mio tã e hamo etiꞌa­tu­muꞌe at kaꞌap yne o miitꞌin.
54,4,12,En ni kurum iwasu te. — Uruewatꞌyp neꞌi wyti en iꞌatuꞌe epe itote maꞌato o ereĩneꞌen iꞌatu­py­ꞌa­setpe waku kahato rakano iꞌatue­hamo ihay hãpyk kahato rakano hãpyk kahato woꞌo­kyꞌe hano ereĩneꞌen. Iesui mohey sese hano ereĩneꞌen. Yt wẽtup i o saꞌag etunug iꞌatu­wo­ꞌo­ky­ryꞌi hamo. Miꞌi tã ereĩneꞌen mote yt uwe i itotiaria emohit kuap nagnia emimu­ꞌeria iꞌatue­watꞌyp neꞌi en mytkai.
54,4,13,Meiũran ti aru areto ewawi Timoteu maꞌato putꞌok­ꞌare itote hap kape waku yt ewẽpohep teiꞌo mekewat Tupana miwan miat mowẽpap waꞌa­tunug haria piat hap ete. Miꞌi hawyi kat e hap kat e hap o etimo­herep iꞌatuepe mekewat Tupana miwan miat mowẽpap hap. Iꞌewyte waku Tupana ehay mohey hamo kahato ereĩneꞌen.
54,4,14,Saꞌa­wyꞌi Tupana tum epe tesaika hap topotpap nug hamuat tutum epe saꞌa­wyꞌi. Miꞌi tupono yt waure wo teiꞌo mekewat miium kai maꞌato waku etimo­herep kahato hesaika hap miitꞌin me. Saꞌa­wyꞌi Tupana ehay moherep haria teꞌe­roꞌe epe — Tupana miꞌairo en iꞌatuꞌe. Iꞌewyte Iesui mohey haria akag koꞌi teꞌe­ru­we­ponug eꞌakag ete — Tupana potpap nug hat en taꞌa­tuꞌe haype. Miꞌi tupono waku etimo­herep kahato hesaika hap imiium epiat miitꞌin me. Timoteu waku mesup uiꞌe hap sepap kahato hano ereĩneꞌen. Miꞌi pote ti aru wuatꞌi sehaꞌat haria — Pywo Timoteu tuwe­motag kahato Tupana emiit no iꞌatuꞌe.
54,4,16,Eweꞌeg wo o Timoteu koran ti itu eremaꞌat neꞌi. Iꞌewyte eweꞌeg wo o emienoi Tupana ehay mienoi aparap hap pupi. Miꞌi tã etunug at kaꞌap pote ti aru ehakye­raꞌat Tupana emimu­ꞌeria wywo are uito Pauru.
54,5,1,Karãpe wẽtup ok eꞌyian tiꞌa­parap Tupana pe pote yt ehoiroꞌi hoiroꞌi teiꞌo miꞌi miit ete. Yt naku i wati­mohit aseꞌiꞌi koꞌi hary koꞌi e. Maꞌato waku perupꞌi puo wati­nãpin aimi­mõ­typot koꞌi waku — Papai Mamai yt naku i miꞌi tã watunug aito waku watoꞌe perupꞌi puo iꞌatu­kyꞌe hap wywo iporo pote. Miꞌi hawyi karãpe eꞌyian hary­poria kawiat tiꞌa­parap Tupana pe pote waku etiꞌa­tu­nãpin perupꞌi puo. — Mamai ereꞌe popuo imõtypot haype. Maꞌato iraniaꞌin makup­tiaria tiꞌa­parap Tupana pe pote waku etiꞌa­tu­nãpin perupꞌi puo Uheinyt ereꞌe popuo yt iꞌatu­ky­ꞌesat popuo i.
54,5,3,Waku hiwuria sese wati­po­wyro heꞌaito kuꞌuro rakaria yt imẽpyt i te turanuat ikuꞌuro heꞌaito rakat yt hemia­riru i te rakat.
54,5,4,Waku hiwuria mẽpytꞌin me hemia­ri­ruꞌin me ereꞌe — Eweimõꞌẽ ro eityꞌin me eheha­ryꞌin me. Ewehaꞌup nug o eimotag hap Tupana miky­ꞌesat ewy ereꞌe o hiwu mẽpytꞌin me hiwu emiari­ruꞌin me.
54,5,5,Maꞌato tukup­teꞌen hiwu sese koꞌi yt uwe i mipo­wyro koꞌi Tupana mohey haria taꞌa­tu­hẽtup kahato Tupana kape ihotꞌok puo wãtym mo — Uruieĩneꞌen hap miꞌu sokpe etum o uruepe iꞌatuꞌe. Maꞌato hiwu tomi­ky­ꞌesat saꞌag nug hat ikuꞌuro rakat ewywuat toĩneꞌen Tupana wanẽtup hawe. Ipiit ihãite rakat wen maꞌato yt iweꞌeg i rakat pote.
54,5,7,Timoteu etiꞌa­tu­nãpin o hiwuria mẽpytꞌin hiwuria emiari­ruꞌin aikotã uimienoi ewy. Mesuwat ewy taꞌa­tunug mote yt uwe i teꞌe­ru­we­ky­ryꞌi kuap Iesui mohey haria ete.
54,5,8,Maꞌato toĩneꞌen wẽtup ok eipy­ꞌa­set pe — Yt atipo­wyro teran i uiꞌywot uity uimẽ­pytꞌin e hat miꞌi hat wyti ipun neꞌi raꞌyn Iesui mohey hap sese. Miꞌi hawyi topy­huꞌat poꞌog yt naku i Tupana ehay pun haria kai.
54,5,9,Timoteu waku wati­po­wyro hiwu iporo rakat 60 anu ieĩneꞌen hat heꞌaito wẽtup ok wywuat yn ieĩneꞌen hat miꞌi rokirẽ wuat heꞌaito kuꞌuro rakat. Miꞌiria etiꞌa­tuset pehik iꞌewy­wuaria wywo Iesui mohey haria miium Tupana piat kaipywiat iꞌatuieĩ­neꞌen hamo. — Wakuap yn nug hat meiẽ hiwu iꞌatuꞌe iraniaꞌin hap upi watikuap wakuat hiwu. — Saꞌa­wyꞌi tomẽ­pytꞌin erohik kahato hat iꞌatuꞌe. Meiẽ — Ereke ro uiꞌyat pe e hat wuatꞌi piat hat meiẽ iꞌatuꞌe hap upi watikuap wakuat hiwu. — Tupana emiit hoꞌopot haria powyro kahato hat meiũ iꞌatuꞌe ihaky­ꞌeꞌi rakaria eropat hat meiũ wuatꞌi eꞌat piat waku yn hap nug hat meiũ iꞌatuꞌe hap upi watikuap uwe wakuat hiwu. Miꞌi wahet­pehik kuap Tupana mohey haria miium kaipywiat ieĩneꞌen hamo. Maꞌato yt etipehik teiꞌo hiwu ipakup te rakaria mekewat Tupana mohey haria miium kaipywiat gupteꞌen haria set kape katu­pono miꞌi meiũran ipakup te rakaria ti ikyꞌesat re i iꞌatue­ꞌaito hap i raꞌyn. Taꞌa­tu­waure raꞌyn Aika­ꞌiwat Iesui wẽtup taꞌa­tue­ꞌaito i raꞌyn kyꞌesat hap kyꞌewi. Yt iweꞌeg i rakaria wo tukup­teꞌen.
54,5,13,Miꞌi hawyi iraniaꞌin tuwe­mo­hapap kahato aiperup hap ete satꞌi satꞌi getap koꞌi upi neꞌi. Miꞌi hap kaipyi tuwe­mo­hapap woꞌo­kuasa kuasa i hap ete. Aiwu­ꞌuka hap neꞌi enoi enoi hap ete. Woꞌo­ma­ꞌatꞌi maꞌatꞌi hap ete yn ihay. Wemõti hap sehay saꞌag yt watikuap teran i rakat taꞌa­tu­huꞌat.
54,5,14,Miꞌi tupono atiky­ꞌesat — Waku eꞌaito i ro watoꞌe ipakup te rakaria hiwu pe. Eꞌaito pakup i raꞌyn hawyi waku emẽpytꞌin hawyi mono etiꞌa­tue­ropat eꞌyat pe waku ereꞌe. Waku pe tukup­teꞌen hiwuria Iesui mohey haria pote ti aru yt iꞌatuehay saꞌag kuap i ahewa­nĩ­kaptia imohey ahepiat hap ete.
54,5,15,Iꞌewyte tukup­teꞌen iraniaꞌin hiwuria saꞌa­wy­ꞌite Iesui mohey haria miꞌiria wen maꞌato koitywy ahiagnia akag Satanai ehay upiat myhuꞌat haria miꞌiria.
54,5,16,Ehenoi iraniaꞌin hary­po­riaꞌin me ihainiaꞌin me Iesui mohey haria pe — Toĩ wẽtup ok eꞌyat pe hiwu miꞌi pote waku eweipo­wyro eweipoi mekewat eꞌyat piat hiwu ereꞌe o. Yt ewewei­po­ꞌoro teiꞌo eꞌyatypiat hiwu Iesui mohey haria miium wuat ipoi hamo katu­pono ti typyꞌi kahato hiwuria yt uwe i mipo­wyro koꞌi. Waku wati­ꞌa­tu­po­wyro kahato hiwuria yt uwe i mipo­wyro koꞌi ereꞌe o Timoteu Iesui mohey haria pe.
54,5,17,Timoteu waku wati­ꞌa­tu­po­wyro kahato Iesui mohey haria akag koꞌi saꞌup mo. Miꞌiria ti iꞌatu­potpap kahato poꞌog iraniaꞌin kai aimuꞌe kahato Tupana ehay mohey hap ete pote waku watum poꞌog saꞌup miꞌiria pe. Typy ok miit potpap hap saꞌup ewy waku watum. Katu­pono saꞌa­wyꞌi Tupana toꞌe miwan me — Wãi yt eweikytyt teiꞌo eihũ wewato ahup ipotpap awati ehaꞌok hap etiat turan. Waku tenuk topotpap popuo e Tupana saꞌa­wyꞌi. Iꞌewyte ewetum o eheropat haria pe iꞌatu­we­potpap hap ewy saꞌup atiky­ꞌesat e Tupana. Miꞌi hap ewy waku saꞌup watum ipotpap Tupana ehay etiat aimuꞌe haria pe.
54,5,19,Timoteu waku wahenoi Iesui mohey haria pe — Yt eweiꞌa­tuehay mohey teiꞌo meremo aimuꞌe haria kuasa hap ete aiꞌakag kuasa hap koꞌi ete. Maꞌato waku hepamo apowa­toꞌe ikuap sese haria pe akasa sese haria pe typy ok myeꞌym ok pe hap ewy.
54,5,20,Maꞌato aiꞌakag tiꞌa­parap pywo pote waku wati­nãpin wahewãi wuatꞌi ehamo. Miꞌi hap watunug pote iraniaꞌin teꞌe­ro­kenꞌẽ iꞌewywuat saꞌag nug hap pupi.
54,5,21,Timoteu etunug no haty wo yne yne enãpin hap uhepiat hap ewy. Etiꞌa­tu­nãpin uiꞌewy yne itotiaria toꞌe­wy­ꞌewy. Eꞌyian pupi o yt erekenꞌẽ teiꞌo eꞌywania pupi iꞌatu­nãpin hamo. Ewy ok sese pupi iꞌewyte yt erekenꞌẽ teiꞌo inãpin hamo maꞌato waku torania etiꞌa­tu­nãpin perupꞌi puo. Woro­nãpin Tupana ehamo Iesui ehamo iꞌewyte atipy piaria wakuaria ehamo woro­nãpin uhaꞌyru.
54,5,22,Yt naku i aiꞌakag wanuaria wati­ꞌa­tu­ꞌairo meremo Timoteu aimuꞌe sese hanuaria are.Karãpe iraniaꞌin ahãꞌãg saꞌag nug hamo waku — Wãi yt atunug neran i watoꞌe. Iꞌewyte waku ereĩneꞌen pya saꞌag nug hap kai are. Timoteu yt naku i kahato ereĩneꞌen iꞌahu kahato imeꞌen ete rakano. Waku mohag Uwa hy etuꞌu emeꞌen mog hamo. Yt naku i yꞌy yn etuꞌu are. Tukup­teꞌen yt nakuat i nug haria yne piat heremo rakaria. Miꞌi haria pe — Yt nakuaria i sese watoꞌe. Tupana miꞌa­piheg wuaria watoꞌe. Iꞌewyte iraniaꞌin minug saꞌag yt heremo i rakaria tukup­teꞌen. Miꞌiria ti yt watikuap i sio waku sio yt watoꞌe kuap i maꞌato putꞌokꞌe raꞌyn iꞌatu­minug saꞌag moherep hap eꞌat pe Tupana tomo­herep yne aru yt heremo i rakat aiminug saꞌag. Iꞌewyte tukup­teꞌen waku nug haria yne piat heremo rakaria. Iꞌewyte tukup­teꞌen migꞌi wuat wakuap nug haria maꞌato meiũran heremo yne iꞌatu­minug wakuap koꞌi Tupana tomo­herep miꞌi hap koꞌi are Uito Pauru.
54,6,1,Timoteu mio tã ereꞌe ro Iesui mohey haria pe semiitꞌin me woꞌo­ꞌe­ropat haria pe — Uiwy­riaꞌin waku wati­ꞌa­tu­mõ­typot kahato aipo­ꞌoro haria aika­ꞌi­waria ere. Miꞌi tã watunug motꞌi pote ti aru ahehay wo aipotpap ete meiũran yt teꞌe­ru­we­ky­ryꞌi hin i Ahetu­pana ete ihay aiwẽ piat hap ete pãi ere o.
54,6,2,Aipo­ꞌoro hat Aika­ꞌiwat Iesui mohey hat pote waku wati­mõ­typot poꞌog aipotpap kahato hap upi katu­pono aheykeꞌet ewy topy­huꞌat Iesui mohey hap ete aimi­mohey ewywuat hat pote. Miꞌi pote ereꞌe i — Wẽtup yn aipotpap Aika­ꞌiwat aito pote yt naku i wati­hay­mo­weu­kaꞌi aika­ꞌiwat mesu­wa­rotiat Iesui mohey hat pote. Waku wati­ꞌa­tu­kyꞌe aikotã aheykeꞌet ewy pãi ere woꞌo­ꞌe­ropat haria Iesui mohey haria pe. Miꞌi e hap etiꞌa­tu­muꞌe kahato o emimu­ꞌeria pe Timoteu.
54,6,3,Tukup­teꞌen ti itote iraniaꞌin woꞌo­muꞌe haria wẽtup sehay wuat haria yt Aika­ꞌiwat Aipo­typot Iesui etiat hin haria i yt uimienoi Iesui etiat yt ewywuat haria i. Taꞌi yt pywo pe hin i iꞌatu­mienoi. Miꞌiria ti — Uruto poꞌog uruikuap iraniaꞌin kai e haria yt taꞌa­tukuap i kahato pytkai tuꞌuka yn sehay wo pytkai. Kat e hap kat e hap sehay hit ete tuꞌuka teran toꞌope. Miꞌi hap kaipyi toꞌoe­ha­ꞌy­wywi yn toꞌope. Taꞌa­tu­patꞌok patꞌok Iesui mohey haria tuꞌuka sehay wuat haype. Toꞌo­mohit mohit kahato toꞌope taꞌa­tuehay wo. — Yt naku i miꞌi miit iꞌatuꞌe yn toꞌope. Waku miꞌi haria yt eweiwesat i tuꞌuka teran eiwywo turan maꞌato yt ewetunug neiꞌo miꞌi haria ehewa­nĩkap mo maꞌato eweikyꞌe miꞌiria tuꞌuka teran pytkai are. Iꞌatu­wa­nẽtup hap yt toto kuap i. Sehay wakuat yt kat i iꞌatu­wa­nẽtup hawe. Miꞌi pote tuꞌuka yn hap toĩneꞌen iꞌatuehay kaipyi iꞌatu­wa­nẽtup hawyi. — Iesui atimohey hawyi hekat rakano areĩneꞌen iꞌatuꞌe teꞌe­ru­wepe yt miꞌi tã hin i pytkai i.
54,6,6,Uwe uwe iwepit Tupana miky­ꞌesat nug hap ete sio yt kat i tekat pytkai miꞌi hat toĩneꞌen hekat kahato rakano Tupana wanẽtup hawe. Pyno apoꞌare kat koꞌi aiꞌy­wãꞌĩ turan waterut aheka­reꞌen aipo hit pe. Pywo pe ti yt kat i waterut aipo pe. Iꞌewyte aiku­ꞌuro turan kat som apo watioto kuap. Yt kat kuap i wy. Toĩ aimiꞌu ahesokpe aikosap hamuat i wyti pote ti waku raꞌyn ahete waku watoꞌe aiwo­ꞌope.
54,6,9,Maꞌato hekat kahato teran rakaria ti aru hewo hamuat ahiag ewamiri pe tominug saꞌag wywo ahiag esuki pe. Tominug saꞌag kaipyi iꞌatuewo kahato aria kape yt iweꞌeg i hap kaipyi taꞌa­tu­mi­ky­ꞌesat saꞌag upi. Miꞌi kape miitꞌin iꞌatuewo kahato aria kape hekat kahato teran rakaria. Timoteu aimaꞌat sese hap neꞌi ti uhekat iwato sese hap kyꞌe hap. Mio tã watu­wa­nẽtup hap kaipyi ti tut aikotã watunug saꞌag ahekat wati­puẽti hamuat. Tukup­teꞌen iraniaꞌin Iesui mohey haria saꞌa­wy­ꞌiwuat haria maꞌato mio miꞌi haria tiꞌatoiat raꞌyn imohey hap taꞌa­tuepiat hap taꞌa­tukat hap ete yn teꞌe­ru­we­mohey. Yt iꞌatu­wepit hin i raꞌyn miꞌiria. Koitywy iꞌatu­ꞌarot hap yn naꞌyn iꞌatuete. Yt teꞌe­ru­wehum kuap i taꞌa­tuekat kahato pytkai.
54,6,11,Maꞌato aito ti Tupana emiitꞌin sese aito miꞌi tupono waku yt wati­ky­ꞌesat i mekewat uhekat poꞌog hap — Atiꞌa­tu­ky­ꞌesat e hap. Poꞌog waku wati­ky­ꞌesat hãpyk kahato Tupana wywuat waku rakat. Tupana kyꞌe hap poꞌog waku imohey hap poꞌog waku aiwo­ꞌo­kyꞌe hap poꞌog waku. — Atimohey potꞌi Iesui aru ahoꞌopot kahato pytkai aiꞌe hap yn waku aiwa­nẽtup hawe aiwe­pe­rupꞌi hamuat hap kat hap yn aiwa­nẽtup hawe aito Tupana emiitꞌin hap ewy.
54,6,12,Karãpe wateput yn hawyi meiũran watu­we­pokuap kahato miꞌi hap ete. Miꞌi hawyi putꞌok­wa­toꞌe iraniaꞌin eꞌyianmete. Miꞌi hap ewy waku watoĩ­neꞌen Tupana mohey hap ete. Meiũran putꞌok­wa­toꞌe Tupana ete wuatꞌi eꞌat piat aheĩneꞌen iwywuat hap tote. Miꞌi hamuat kape haꞌa­wy­te­pyite aikaykay karãpe — Woro­mohey En Iesui ere tope haty wo wuatꞌi Iesui mohey haria ehamo turan.
54,6,13,Koitywy woro­po­ꞌoro en Timoteu etunug yne ro epoꞌoro hap koꞌi Iesui mienoi koꞌi. Miꞌi hap upi ereĩneꞌen pote ti aru yt kat i saꞌag ekai topy­huꞌat Iesui e hap yn nug hamo ereĩneꞌen mote. Maꞌato iraniaꞌin woꞌo­muꞌe miitꞌin kaipywiat hap etiwaure yne yt Iesui mienoi ewywuat i. Waku yne epoꞌoro hap koꞌi etunug yne Aika­ꞌiwat aimie­katup putꞌokꞌe hap kape. Miꞌi hap nug hamo woro­po­ꞌoro Tupana ehamo iꞌewyte Aika­ꞌiwat Aipo­typot Iesui ehamo Wuatꞌi Miitꞌin Moieĩneꞌen hat ehamo. Saꞌa­wyꞌi Aika­ꞌiwat Iesui yt tokenꞌẽ hin i morekuat Pũsiu Piratu pupi maꞌato tohenoi kahato pywuat sese sehay. Miꞌi hap ewy o ereĩneꞌen Timoteu.
54,6,15,Meiũran ti aru Iesui Tupana tipo­ꞌoro i tepiat ikyꞌesat hap eꞌat pe toipo­ꞌoro i raꞌyn. Waku kahato Iesui miꞌi yn ni Wuatꞌi Miitꞌin Porekuat no. Miꞌi ti more­kuaria Porekuat iꞌewyte wuatꞌi kaꞌiwat Kaꞌiwat. Waku kahato Iesui.
54,6,16,Aito ti yne ikuꞌuro rakat nuaria aito maꞌato Iesui ti wuatꞌi eꞌat piat ieĩneꞌen sese hanuat raꞌyn teiam hẽtyhot kahato rakat pe. Yt uwe i tehaꞌat kuap howawi. Yt uwe i tokosap kuap heiam hẽtyhot rakat kape. Yt uwe i tehaꞌat kuap mesu­wa­rotiat teha wo. Aheha yt putꞌokꞌe i aiꞌa­kasa hamo. Pyno toꞌiro Iesui wati­mõ­typot katu­pono wuatꞌi kawiat hesaika rakat Miꞌi. Wuatꞌi eꞌat piat ieĩneꞌen hat miꞌi. Miꞌi tupono waku wati­mõ­typot Miꞌi.
54,6,17,Pyno tukup­teꞌen Iesui mohey haria aipy­ꞌa­setpe hekat rakaria. Waku miꞌiria pe ereꞌe — Eweiꞌatoiat ro — Uito poꞌog wakuat iraniaꞌin kai eiwa­nẽtup hap ereꞌe o. Iꞌewyte yt eheka­reꞌen neꞌi teiꞌo eweimohey maꞌato Tupana yn o eweimohey ere katu­pono ehekat yt eheĩneꞌen motꞌi hamuat hin i maꞌato Tupana hegyiꞌat kahato tutum kahato ahepe wuatꞌi aimo­wepit kahato hamuat ere o.
54,6,18,Wakuap nug haria wo o eweikup­teꞌen ereꞌe. Waku eipotpap kahato wakuap nug hap koꞌi ete yn. Hegyiꞌat rakaria wo o eweikup­teꞌen ere. Yt hekat i rakaria tukup­teꞌen eimikuap pote eweimõꞌẽ miꞌiria pe ehekat ere o hekat rakaria pe Iesui mohey haria pe.
54,6,19,Taꞌa­tunug taꞌa­tu­nãpin epiat hap pote ti aru hekat rakaria wo sese tukup­teꞌen atipy pe.
54,6,20,Timoteu waku etopag yne mesuwat uiꞌe hap ewanẽtup hawe. Mesuwat uimiwan waku iheg me epyꞌa pe. Tukup­teꞌen ti sehay wuat — Toꞌiro watu­ꞌuka e haria maꞌato yt etiꞌa­tu­wesat reiꞌo miꞌiria. Tupana etiat iꞌatuehay saꞌag hap kape o yt ewaure kaꞌa teiꞌo. — Uruto poꞌog uruikuap uruwa­nẽtup hawe iꞌatuꞌe ahepe yt taꞌa­tu­weꞌeg i haype. Pyno yt erewa­nẽtup motꞌi teiꞌo iꞌatuehay kape. Iꞌatuehay — Uito poꞌog iꞌatuꞌe hap iꞌatu­maꞌat hamo topy­huꞌat. Tupana mohey hap taꞌa­tu­ꞌatoiat raꞌyn aikotã muꞌap wati­waure hawyi ahoꞌo­wasat hap ewy. Pyno ahẽtup kahato Tupana pe — Tupana etiꞌa­tu­poi­tyro Timo­teuꞌin torania itotiaria gupteꞌen haria areꞌe ahẽtup. Pyno toran naꞌyn.Uito ti Pauru
55,1,1,Timoteu Nãpin Hap Pauru Mienoi TypuatTimoteu mesup uimiwan atipo­ꞌoro kuekatu uiꞌe hap. Uito eꞌywot Pauru mekewat Aipo­typot miꞌairo tehay moherep wuatꞌi miitꞌin mianuat hat. Karãpe etomohey Iesui hawyi pywo Aipo­rekuat sese ere o wuatꞌi pe. Miꞌi pote ti aru ereĩneꞌen wuatꞌi eꞌat pe Tupana wywo ere o katu­pono mio tã e hap ti saꞌa­wy­ꞌite Tupana tomo­herep uhepe. Taꞌi uhaꞌyru sese ewy ereĩneꞌen Timoteu. Woro­kyꞌe kahato en. Aiꞌywot sese ti Tupana iꞌewyte Aika­ꞌiwat sese ti Iesui. At kaꞌap mio tã are Tupana pe — Waku etipo­wyro ro Timoteu egyiꞌat hap kaipyi. Waku erahaꞌat Timoteu kape ikyꞌe hap wywo are. Iwanẽtup hap wẽtup yn etum iwepit hamuat are Tupana pe meiũpepyi eupi. Iꞌewyte — Waku kahato En Uruꞌywot are. Taꞌi Tupana eheropat kahato hat uito Pauru. Emiky­ꞌesat ewy yn atunug neran. Aikotã saꞌa­wyꞌi aiꞌy­wania tunug emiky­ꞌesat ewy iꞌewyte uito atunug mesup are Tupana pe. Karãpe uiwa­tetup ewawi turan Timoteu — Waku kahato En Tupana are yn wãtym muo ihotꞌok ewy ewy are Tupana pe.
55,1,4,Timoteu yt atiwaure kuap i aikotã eꞌyatypiat areĩneꞌen turanuat aikotã erewak uikyꞌe epiat haype hap. Uipap kahato ewawiat uiꞌa­kasa hamo hawyi atikuap uimo­wepit kahato en hap.
55,1,5,Uimo­wa­nẽtup kahato en Iesui mohey sese hap kape mekewat pywuat sese hap yt eso hin i Iesui mohey hap ete. Saꞌa­wyꞌi ti ehary Iroiti iꞌewyte ety Eunise tukup­teꞌen imohey sese haria. Miꞌi hawyi koitywy en i raꞌyn iꞌatu ewywuat imohey sese hare en ereĩneꞌen.
55,1,6,Miꞌi tupono woro­nãpin Timoteu. Saꞌa­wyꞌi woro­ꞌatoiat en itote Iesui mohey haria akag wo. Miꞌi hap eꞌat pe areponug eꞌakag ete hawyi Tupana tum tesaika hap topotpap nug epiat hamo. Pyno waku ewatetup o miꞌi hap kape.
55,1,7,Tupana tum naꞌyn ahepe Topãꞌãu aimoe­saika kahato hap yt uwe pupiat i aikenꞌẽ hamo. Koitywy Topãꞌãu wo aipytꞌat nug kahato raꞌyn woꞌo­kyꞌe hamo. Miꞌi kaipyi koitywy watu­we­nãpin kuap taꞌyn saꞌag nug hap akit hamuat.
55,1,8,Yt eremõti teiꞌo Aika­ꞌiwat ehay moherep hamo. Iꞌewyte uito areĩneꞌen woꞌo­pyhik hawe Iesui mohey hap upi pytkai yt eremõti teiꞌo — Uito Pauru mẽpyt e hamo. Maꞌato waku ere — Uito iꞌewyte ahoꞌopot hawe areĩneꞌen wy mesuwat sehay wakuat moherep hap upi waku ere o Tupana pe. Uimoe­saika hap ok tã aru atunug ere o Tupana pe Timoteu.
55,1,9,Tupana aheha­kye­raꞌat hawyi ainug temiitꞌin wo. Yt aiwa­nẽtup kahu hap upi i yt ahewaku hap upi i maꞌato tomi­ky­ꞌesat no tegyiꞌat hap ok tã aheha­kye­raꞌat wuatꞌi eꞌat piat aikotã Tupana toꞌe nimo saꞌa­wyꞌi tutunug yne wuatꞌi hap yianmete — Atiꞌa­tue­ha­kye­raꞌat ti aru Uhaꞌyru mohey haria e Iesui etiat hap ewy.
55,1,10,Pyno koitywy watikuap kahato hegyiꞌat ahepiat hap katu­pono Aika­ꞌiwat Iesui ut hawyi tuwe­mo­herep taꞌyn ahepe aikotã aiku­ꞌuro hap kaipywiat aimo­herep hamo. Tehay wakuat toimo­herep taꞌyn ahepe aheĩneꞌen wuatꞌi eꞌat piat hamuat hap.
55,1,11,Taꞌi Tupana uiꞌairo topot­po­ꞌoro sese wo wuatꞌi puat tehay moherep hamo miitꞌin atumuꞌe uhepiat hamo.
55,1,12,Miꞌi hap upi ti ahoꞌopot aikotã aikotã hap koꞌi. Miitꞌin iꞌatu­mi­ky­ryꞌi kahato uhete maꞌato yt aremõti hin i Tupana ehay ete katu­pono atikuap kahato uiwy uimi­mohey Iesui. Miꞌi hap toikuap iꞌewyte uito atikuap are. Yne uimiium tepiat toiꞌa­tunug iheg me itote tut hamuat kape.
55,1,13,Timoteu epap kahato o uimienoi epiat pywuat sese sehay upi. Ewatetup miꞌi e hap koꞌi upi katu­pono aikotã aikotã ereĩneꞌen hamuat ahenoi epe. Miꞌi hap tote ereĩneꞌen wuatꞌi eꞌat pe. Etomohey Aika­ꞌiwat Iesui. Etikyꞌe kahato Miꞌi. Miꞌi hawyi wẽtup piit ewy yn watoĩ­neꞌen Iesui wywo.
55,1,14,Tupana Pãꞌãu esaika hap topy­huꞌat kahato ahepe. Kat e hap kat e hap wakuap koꞌi tutum epe emohey haype. Miꞌi koꞌi o etat kahato etomoheg kahato ewanẽtup hawe uhaꞌyru.
55,1,15,Uhyt Wikeru iꞌewyte uhyt Emosene yi Asia piaria uiꞌatoiat raꞌyn iꞌewyte itotiaria iraniaꞌin yt iꞌatu­wese i raꞌyn uhete.
55,1,16,Maꞌato mehĩ Onesi­wuru ti yt uiꞌatoiat hin i pãi. Uipo­wyro kahato miꞌi. — Tupana are etum o wakuap yn aiwy Onesi­wuru pe imẽpytꞌin me are torania iꞌyaty­piaria wywo karania wo etum o wakuap Tupana are. Taꞌi uimo­wepit hat kahato miꞌi. Yt tokenꞌẽ hin i uipyhik hap pupi. Tut tuereto uipyhik hap kape. Yt tuwe­mõti hin i — Uito Pauru ekatuwy toꞌe hamo. Putꞌokꞌe Huma pe hawyi yt toikuap i aiũpe uipyhik hap tawa Huma piat hap maꞌato miꞌi pytkai uikat kahato. Meremo putꞌok­toꞌe itotiat hawyi miꞌi hawyi uipuẽti. Tupana ahẽtup aiwy Onesi­wuru upi. Etum egyiꞌat kahato hap Onesi­wuru pe are. Etiꞌa­tu­moe­hãite iꞌyaty­piaria wywo are yn. Pyno Iesui tut turan atiky­ꞌesat Onesi­wuru pe haꞌup ikahu rakat are Tupana pe. Pywo etikuap kahato raꞌyn Timoteu aikotã saꞌa­wyꞌi areĩneꞌen tawa Ewesu piat turanuat uipo­wyro kahato hat Onesi­wuru topy­huꞌat itote. Miꞌi hawyi ipoityro hap ahẽtup kahato Tupana kaipyi uito Pauru.
55,2,1,Timoteu Aipo­typot Iesui hegyiꞌat kahato tesaika hap ium ahepiat hamo. Miꞌi hap kaipyi ereĩneꞌen hemiit hesaika kahato rakano hap wẽtup piit ieĩneꞌen hap ewy raꞌyn ereĩneꞌen iwywo.
55,2,2,Uimienoi kuap kahato hat en uhaꞌyru katu­pono uiwywo yn ereĩneꞌen uipot­muꞌe turan. Yt etiwaure teiꞌo uiꞌe hap maꞌato etomo­herep yne o Iesui mohey kahato haria pe — Imohey hap yt atoiat hin i haria pe. Ahaipe­piaria piat uimienoi moherep hanuat ereĩneꞌen.
55,2,3,Aikotã surara tuwe­mo­so­ꞌo­potꞌi hap ewy eremo­so­ꞌopot uhaꞌyru. Surara sese ewy o ereĩneꞌen Iesui emiit wakuano. Katu­pono ti topotpap hawe ti surara tiky­ꞌesat topo­ꞌoro hat mowepit hap yn toiky­ꞌesat. Miꞌi pote toto topo­ꞌoro hat miky­ꞌesat nug hamuat. Saꞌa­wy­ꞌiwuat tekat koꞌi kape yt tuwe­wa­nẽtup i raꞌyn maꞌato tuwa­nẽtup surara akag miat topo­ꞌoro hap kape yn. Miꞌi hap ewy ro ereĩneꞌen Aipo­typot piat epoꞌoro hap ewy.
55,2,5,Karãpe aheput hap ete wato­ꞌoiãꞌãg hap ewy uwe poꞌog ihyha hap kuap hamo waku hãpyk kahato rakat morekuat piat ainãpin hap ewy waku watunug. Yt miꞌi hap ewy i pote yt uwe i miꞌi poꞌog iꞌatuꞌe ahepe aihyha pytkai. Maꞌato iꞌe hap ewy wateput miꞌi pote miitꞌin mimõ­typot no watoĩ­neꞌen. Miꞌi hap ewy ti waku watoĩ­neꞌen hãpyk kahato imohey hap ete toꞌo­ꞌe­wywuat seput kahato haria ewy Timoteu.
55,2,6,Karãpe — Aiwe­so­ꞌo­potꞌi popuo watikoi aiko watoꞌe miꞌi rokirẽ ti maꞌato karãpe haat hawyi aiwano topy­huꞌat saꞌa­wy­ꞌi­tewuat haat. Miꞌi hap ewy ti Iesui ehay upi waku watu­we­so­ꞌo­potꞌi popuo watu­we­potpap.
55,2,7,Erewa­nẽtup to uimienoi kape Timoteu. Miꞌi pote ti aru Aika­ꞌiwat tum epiat wuatꞌi etiat kuap hamo.
55,2,8,Timoteu ewatetup o Aika­ꞌiwat Iesui kape. Taꞌi miꞌi ti morekuat Tawi emiariru Emiariru sese. Miꞌi Miit Tupana mimoieĩ­neꞌen pakup i raꞌyn hat ahenoi wuatꞌi puo.
55,2,9,Miꞌi mienoi upi ti ahoꞌopot te. Uipoꞌi poꞌi raꞌyn haity wo woꞌo­ꞌauka hat ewy. Uito uipyhik kuap maꞌato Tupana ehay ti yt uwe i ipyhik kuap yt uwe i iꞌakit kuap.
55,2,10,Maꞌato yt uiwẽ­pohep hin i Iesui mohey hap ete wãiꞌi­ꞌa­tuꞌe pytkai. Uiꞌauka pote uiꞌauka maꞌato yt uipohep hin i te. Katu­pono Tupana tiꞌa­tue­ha­kye­raꞌat teran kahato tomi­ꞌai­roria ahoꞌopot kahato Iesui mohey iꞌatuepiat hamuat pytkai. Miꞌi hap kaipyi Tupana tiꞌa­tue­ha­kye­raꞌat miꞌiria. Miꞌi hawyi Iesui kahu hap ewywuaria raꞌyn tukup­teꞌen iwywo wuatꞌi eꞌat pe raꞌyn.
55,2,11,— Uiku­ꞌuro pote uiku­ꞌuro maꞌato yt woro­ꞌatoiat Tupana watoꞌe pote watoĩ­neꞌen iwywo wuatꞌi eꞌat pe waku watoꞌe. Hãpyk kahato sehay miꞌi.
55,2,12,— Iwywo waho­ꞌopot pote iwywo morekuat no watoĩ­neꞌen waku watoꞌe maꞌato — Atoiat Iesui mohey hap watoꞌe pote iꞌewyte — Yt uimohey hat i meiẽ e ahepe e.
55,2,13,Watoiat pytkai yt aiꞌatoiat hin i. Yt aiꞌatoiat i kat pote yt heso i. — Yt karãpe i ti aru woro­ho­ꞌo­ꞌatoiat e. Miꞌi e hap koꞌi ti aimi­mohey wuat watoꞌe waku kahato.
55,2,14,Timoteu etiꞌa­tu­nãpin no haty wo epotmu­ꞌeria — Tupana yt tiky­ꞌesat i wyti aiwo­ꞌoe­wa­nĩkap hap neꞌi watunug tehay enoi turanuat hap. Yt kan hamo i watu­ꞌuka sehay hit kuap hap ete e maꞌato aiwu­ꞌuka i pote ti yt kat i aiwo­ꞌo­wehik hap itote ere o. Eweꞌeg wo o miꞌi hap pupi katu­pono Tupana toĩneꞌen aipy­ꞌa­setpe aiwa­ꞌa­tunug turan.
55,2,15,Eremuꞌe kahato at kaꞌap Tupana ehay enoi hãpyk hamuat hap ete. Yt epohep hin i o Tupana miky­ꞌesat nug hamuat. Miꞌi hawyi — Waku kahato epotpap uhepiat hap e Tupana epe. Miꞌi hawyi yt eremõti hin i Tupana pupi hãpyk kahato epotmuꞌe tehay sese wuat pote.
55,2,16,Waku watoiat kahato yt aiweꞌeg i hap aiwo­ꞌoꞌehay wuat wuꞌuka hap aiwo­ꞌo­muꞌe turanuat hap katu­pono miꞌi hap yt kan hamo i maꞌato watunug miꞌi neꞌi pote Tupana tuwe­mõti aipupi iꞌewyte wati­ꞌa­tu­putsit neꞌi iraniaꞌin Tupana kuap teran hap kaipyi.
55,2,17,Uhyt Imeneu uhyt Wiretu miꞌiria tuꞌuka kahato sehay wo aiwo­ꞌo­muꞌe turan. Yt ikahu hin i iwuꞌuka hap. Haty kahato aiwo­ꞌo­kyꞌe hap ete. Topy­huꞌat aikotã ahepihi haty kahato hap ewy. Sehay wuat iwuꞌuka hap miitꞌin woꞌo­ꞌatoiat hap ewy. Yt kan hamo i watu­ꞌuka sehay wo.
55,2,18,Haꞌa­wyte aimuꞌe haria uhyt Imeneu uhyt Wiretu pywo sehay upiat haria tukup­teꞌen wen maꞌato mio ti taꞌa­tu­ꞌatoiat raꞌyn. Miꞌi hawyi wẽtup sehay kape — Tupana tiꞌa­tu­hymut kahu raꞌyn map haria iꞌatuꞌe. Mio tuwat raꞌyn yne raꞌyn Iesui upi iꞌatuꞌe. Mio tã iꞌatuꞌe pote aimogyt kahato ahepiat imohey hap etiat waure­wa­toꞌe pote. Iꞌatuepiat aimuꞌe hap toĩneꞌen aikotã hepihi wato yt uwe i imog kuap hap ewywuat are. Satꞌe raꞌyn iraniaꞌin ete hap ewy.
55,2,19,Maꞌato aito yt watoiat hin i te pywuat sehay mohey hap katu­pono Tupana saꞌy­ruꞌin saki­ꞌytꞌin aito. Watunug iꞌyat iheg nakano pote yt taꞌat i. Miꞌi hap ewy wato­mohey kahato. Pywo kahato pote yt watoiat i. Aikotã Tupana toꞌe saꞌa­wyꞌi hap ewy — Woro­ho­ꞌokuap ti eipe uimẽ­pytꞌin e. Iꞌewyte uwe uwe toꞌe — Uito Tupana wano e miꞌi hat pe — Pyno eminug saꞌag etoiat yne e Tupana.
55,2,20,Hekat rakat yat koro pe tukup­teꞌen kahato seiam koꞌi yt toꞌo­ꞌe­wywuat ewywuat rakaria i. Iraniaꞌin wuatꞌi eꞌat piat ahenuk hap maꞌato iraniaꞌin aiwy­riaꞌin sese poi hap ewy tukup­teꞌen. Miꞌi koꞌi yt wẽtup kawiat yn i irania kuiꞌa kawiat irania yi kawiat irania hekat rakat kawiat imehit rakat. Miꞌi koꞌi heiam wati­puẽti getap wato pe.
55,2,21,Watoiat yne saꞌag nug hap pote hekat rakat kuiꞌa ewy watoĩ­neꞌen ekuiꞌa wo iꞌyat koro pe ikahu kahato imowepit kahato hamo. Miꞌi hawyi — Waku ti rat uimi­ky­ꞌesat nug hamo en e ahepe Tupana. Miꞌi hawyi Tupana emiit sese wo watoĩ­neꞌen. Miꞌi hawyi kat koꞌi kat koꞌi imiky­ꞌesat yn naꞌyn watung.
55,2,22,Timoteu yt erewa­nẽtup teiꞌo emotag hap turan epiit miky­ꞌesat saꞌag nug hamuat kape maꞌato meremo o etoiat. Erepik meremo o miꞌi hap kaipyi hãpyk nug hap kape Tupana mohey hap kape woꞌo­kyꞌe hap kape woꞌo­wese nug hap kape iraniaꞌin Iesui mohey haria upi urupo­wyro Tupana e haria upi wanẽtup kahu haria upi.
55,2,23,Uhaꞌyru tukup­teꞌen kahato ti sehay wuat wuꞌuka teran haria yt kan nuat i ihay rakaria. Miꞌiria pe waku u pãi u an watoꞌe yn naꞌyn iꞌatuehay pe. Yt wati­ꞌa­tu­wesat i raꞌyn iwuꞌuka hap sehay enoi pote. Katu­pono yt uwe i Aika­ꞌiwat eropat hat wakuat wuꞌuka hano toĩneꞌen. Maꞌato hemiit sese ti iwese yne miitꞌin ete. Woꞌo­muꞌe kuap kahato hat yt ipyꞌahak hin i maꞌato hepamo ikuap haria ete Tupana eropat hat.
55,2,25,Hepamo towese popuo toiꞌa­tu­nãpin kuap kahato ipyꞌahak teran tetiat rakaria. Etiꞌa­tu­muꞌe mio tã iraniaꞌin mote meiũran Tupana tum kuap iꞌatuepe paaꞌi­ꞌa­tuꞌe hamuat taꞌa­tu­ꞌatoiat mono taꞌa­tu­minug saꞌag — Pywo raꞌyn taꞌa­tuꞌe haype. Miꞌi hap kaipyi ti aru teꞌe­ra­ꞌaipok taꞌyn taꞌa­tu­mo­weꞌeg hap kape. Miꞌi hawyi ti aru toiꞌa­tue­ha­kye­raꞌat raꞌyn ahiag ewamiri pyi aikope ahiag miky­ꞌesat yn taꞌa­tunug. Miꞌi hap kaipyi wati­ꞌa­tu­muꞌe wanĩ­kaptia aiwese kahato hap wywo wati­ꞌa­tu­muꞌe. Miꞌi hap ewy waku watunug Timoteu are uito eꞌywot Pauru.
55,3,1,Timoteu niatpo ti aru watoĩ­neꞌen wuatꞌi saꞌag nug haria eꞌat putꞌokꞌe turan katu­pono imohey haria piat hoꞌopot hap eꞌat mekewat eꞌat pe. Katu­pono mekewat eꞌat pe yt hegyiꞌat i rakaria tukup­teꞌen kahato — Ewat uiano yne iꞌatuꞌe. Uito poꞌog ekai e haria. Uito poꞌog atikuap ekai iꞌatuꞌe. Toꞌo­ky­ryꞌi kahato Tupana ete. Iꞌatuehay taꞌa­tu­ꞌywot taꞌa­tuty piat yt taꞌa­tu­mohey hin i. Etum neꞌen neꞌi ikahu rakat iꞌatuepiat hawyi — Waku yt iꞌatuꞌe hin i egyiꞌat hawe. — Yt kat i Tupana iꞌatuꞌe i. Yt uwe etiat i iwese rakaria miꞌiria. Ehaky­ꞌeꞌi hap yt kuap i haria. Taꞌa­tu­mo­weu­kaꞌi yn miitꞌin. Meremo wuꞌuka teran haria haiwot rakaria wakuap nug hat etiat ipyꞌahak takaria. Taꞌa­tu­wy­riaꞌin maꞌatꞌi maꞌatꞌi hanuaria wo i tukup­teꞌen. Iꞌatu­hu­haiꞌi yn tukup­teꞌen. — Uito poꞌog e hap yn iꞌatu­wa­nẽtup hawe. Taꞌa­tu­wepit hap kape yn teꞌe­ru­wa­nẽtup. Yt Tupana mowepit hap yt kape i teꞌe­ru­wa­nẽtup.
55,3,5,Teꞌe­ru­wa­ꞌa­tunug Tupana mõtypot hamo maꞌato yt pywo pe i. Yt taꞌa­tu­ky­ꞌesat hin i Tupana esaika hap taꞌa­tu­mo­pakup i hamuat. Miꞌi ewywuaria ti aru pywo tukup­teꞌen kahato. Miꞌi tupono o eroꞌoksep yn naꞌyn miꞌi haria pupi. Eiweꞌeg wo o miꞌi haria ewamiri pupi.
55,3,6,Hary­poria yat pe yt weꞌeg i hat yat pe tuwe­hytꞌok yt uwe mikuap mo i wẽtup sehay wuat imuꞌe hamo imaꞌat hamuat haype. Taꞌa­tu­maꞌat kuap kahato katu­pono mekewat hary­po­riaꞌin yt iꞌatoiat teran hin i taꞌa­tu­minug yt taꞌa­tu­weꞌeg i hap koꞌi. Miꞌi hary­poria ikyꞌesat kahato teha­kye­raꞌat Tupana piat hap maꞌato yt totoiat teran hin i tominug yt naku i yt iweꞌeg i hap koꞌi pytkai. Pywuat sehay atikuap teran iꞌatuꞌe wen maꞌato yt taꞌa­tukuap i taꞌa­tu­muꞌe kahato pytkai.
55,3,8,Aikotã saꞌa­wyꞌi pywuat sehay pun haria mehĩ Iane iꞌewyte mehĩ Iãpere ewywuat gupteꞌen haria miꞌiria. Saꞌa­wyꞌi miꞌiria Musei ehay pywuat yt taꞌa­tusat i. Miꞌi haria ewywuaria ti aru mesuwe tukup­teꞌen aru. Yt teꞌe­ru­wa­nẽtup kuap i pywuat sese sehay kape katu­pono taꞌa­tuepiat imohey saꞌa­wy­ꞌiwuat hap taꞌa­tupun neꞌi.
55,3,9,Aima­ꞌatꞌi maꞌatꞌi hap kaipyi wuatꞌi miitꞌin tiꞌa­tukuap taꞌyn woꞌo­maꞌat haria wo miꞌiria. Aikotã saꞌa­wyꞌi Iane Iãpere ewywuaria miꞌiria.
55,3,10,Maꞌato en yt miꞌiria ewywuat hin i Timoteu katu­pono en uhaipepiat kahato emuꞌe uhepiat hap ewy kahato nug hat en. Uiminug wakuat e hamuat ewy kahato nug hat en. Uipy­ꞌãtap upiat ewyry raꞌyn. Iesui mohey uhepiat hap upi hewyry motꞌi kahato rakat raꞌyn en. Yt uihyha i hap upi hin i ewyry en. Uhepiat miitꞌin kyꞌe hap upi uhepiat hoꞌopot hap kuap hamo ewyry raꞌyn. Iꞌewyte etikuap kahato iꞌatu­mi­ky­ryꞌi uhatyꞌi hatyꞌi hap koꞌi. Saꞌa­wyꞌi karãpe areĩneꞌen tawa Atiokia pe tawa Ikuniu pe tawa Iritara pe taꞌa­tu­mi­ky­ryꞌi saꞌag kahato uhete. Uhatyꞌi hatyꞌi uimo­so­ꞌopot uimo­ha­ky­ꞌeꞌi maꞌato uipo­re­ro­kosap neꞌi Uika­ꞌiwat Iesui.
55,3,12,Uwe uwe topy­huꞌat teran Aika­ꞌiwat Iesui ewy hewaku hap ewy miꞌi hat wyti miitꞌin miky­ryꞌi hamo topy­huꞌat miitꞌin misa­tyꞌi satyꞌi wo topy­huꞌat.
55,3,13,Maꞌato miitꞌin saꞌag nug haria woꞌo­ma­ꞌatꞌi maꞌatꞌi haria ti aru poꞌog poꞌog tuwe­mo­herep. Iꞌatu­minug saꞌag kaipyi meiũran poꞌog saꞌag teꞌe­ro­py­huꞌat. Miꞌi hawyi wuatꞌi maꞌat hamo teꞌe­ro­py­huꞌat. Iꞌewyte miꞌi hawyi wuatꞌi miitꞌin maꞌat hano teꞌe­ro­py­huꞌat.
55,3,14,Maꞌato Timoteu yt atiky­ꞌesat i en miꞌi tã ereĩneꞌen. Maꞌato uhepiat emuꞌe hap ete at kaꞌap ereĩneꞌen poꞌog poꞌog katu­pono saꞌa­wy­ꞌite miꞌi hap ete pywo haty wo eremuꞌe. Miꞌi hap ewy te mesup etimohey te Timoteu katu­pono etikuap sese raꞌyn uiwẽ pywiat emuꞌe hap. Katu­pono ehire pyi te etikuap Tupana ehay miwan miat hap ete pywuat sese hap kaipyi etipuẽti Ekaꞌiwat Iesui etiat kuap hamuat. Katu­pono yianmete taꞌa­tu­henoi Aika­ꞌiwat Iesui etiat. Miꞌi hap kaipyi ti wati­puẽti aiweꞌeg hap Iesui mohey hamuat. Miꞌi hawyi wato­mohey hawyi aheha­kye­raꞌat hap topy­huꞌat.
55,3,16,Wuatꞌi yianmiat Tupana ehay miwan miat tuwẽtem hemiitꞌin wẽ pyi Tupana Pãꞌãu ihay. Waku kahato aimuꞌe pywuat sehay wo. Ainãpin kahato kat som waku watunug iꞌewyte aimuꞌe kahato saꞌag kaipyi aipo­re­ro­kosap hamo wakuap yn nug hamo aimuꞌe.
55,3,17,Aimo­hãpyk kahato hamuat Tupana ainãpin tehay wo. Toꞌe hap kaipyi Tupana tiꞌa­tu­moe­saika kahato teropat haria wuatꞌi sepap hap kuap yne hamo wuatꞌi wakuap nug hamo are epe eꞌywot uito Pauru.
55,4,1,Pyno Timoteu woro­nãpin kahato haty wo Tupana ehamo Aipo­typot Iesui ehamo — Etimohey kahato o Tupana ehay ereꞌe o epotmu­ꞌeria pe. Yt ewẽpohep hin i neiꞌo miꞌi hap ete. Yt epohepap pytkai i yt epohep teiꞌo iꞌatu­muꞌe hap ete. Katu­pono tut irane Aika­ꞌiwat uwe waku uwe yt naku i rakaria hap enoi hamo ihãite rakaria kape iꞌewyte map haria kape. Yt etoiat reiꞌo ihay moherep hap. Wãi ere o miitꞌin minug saꞌag koꞌi ete. Yt eweipun neiꞌo ehepiat imohey hap ere o wuatꞌi pe. Eiwepit ro ere o epotmu­ꞌeria pe. Yt kat i iꞌatu­mõ­py­ꞌahak hap wywo maꞌato hepamo perupꞌi wo etiꞌa­tuekyi kahato ro emienoi wo Tupana kape katu­pono tut irane wuatꞌi Porekuat no emienoi wo. Pywo ti aru meiũran aimi­mu­ꞌeria yt tiky­ꞌesat i kahato taꞌa­tu­muꞌe hãpyk takanuat hap. Miꞌi haype ti aru — Wãiꞌi­ꞌa­tuꞌe yt he i iꞌatuꞌe yt watu­wa­nẽtup teran i mio tã e hap kape iꞌatuꞌe aimuꞌe ihãite rakat etiat hap ete. Miꞌi hawyi ti aru taꞌa­tu­mi­ky­ꞌesat ewywuat taꞌa­tu­muꞌe haria taꞌa­tukat. Iꞌatue­waure kaꞌa yt kat i raꞌyn sehay pywuat kape. Taꞌa­tu­ky­ꞌesat yt taꞌa­tu­weꞌeg i hap haype.
55,4,5,Maꞌato en Timoteu eweꞌeg wo o mio tã iꞌatuꞌe hap kai. Yt eremoe­ha­ma­naꞌi teiꞌo maꞌato Tupana ehay pywuat sese po pe ereĩneꞌen o. Epiat hoꞌopot pytkai yt ewẽpohep teiꞌo. Maꞌato en woro­ky­ꞌesat wuatꞌi puat Tupana ehay wakuat sytpok hamo. Etimoehãite yne o epotpap Tupana miium epiat uhaꞌyru.
55,4,6,Aikotã aihũ wati­ꞌauka Tupana mõtypot hamo hap ewy uito porap putꞌokꞌe raꞌyn uiku­ꞌuro hap Tupana mõtypot hamuat hap pãi.
55,4,7,Surara wakuat ewy uipotpap uiꞌakag Iesui miky­ꞌesat ete. Seput hap etiat poꞌog ihyha rakat ewy areĩneꞌen. Iraniaꞌin taꞌa­tu­ku­ꞌuro hap pupi teꞌe­ro­kenꞌẽ kahato i maꞌato uito yt miꞌi hat i. Iraniaꞌin aipok haria neꞌi maꞌato uito putꞌok­ꞌare aheput hap ete. Miꞌi hap ewy areĩneꞌen imohey hap mywo. Karãpe wateput turan seput hat akag toꞌe — En poꞌog ihyha rakat e wuatꞌi ehamo. Miꞌi hap ewy ti meiũran Aiꞌakag Iesui toꞌe irane uhepe — En ni wakuat kahato Tupana wanẽtup hawe e irane uhepe maꞌato yt uhepe yn i maꞌato iꞌewyte uwe uwe tokyꞌe haria pe torania — Atiꞌa­tu­ky­ꞌesat Iesui taꞌaipok i e haria pe.
55,4,9,Timoteu atiky­ꞌesat kahato eriot uhowawi. Miꞌi tupono yne esaika hap mywo eriot meikowo uhaꞌyru.
55,4,10,Katu­pono aiwy Tema uiꞌatoiat raꞌyn. Kat pote tekat poꞌog kyꞌesat Tupana kawiat haype. Miꞌi pote tawa Tesa­ro­nika kape toto. Aiwy Kesente toto yi Karata kape. Titu ti toto raꞌyn tawa Taumasia kape miꞌi tupono waku eriot meikowo. Maꞌato aiwy Iruka yn ti topy­huꞌat uiwywo. Timoteu atiky­ꞌesat etikat o aiwy Maku miꞌi hawyi eterut ewywo eut turan katu­pono miꞌi waku raꞌyn aipo­wyro aipotpap etiat hamo. Uhyt Tikiku ti atipo­ꞌoro tawa Ewesu kape.
55,4,13,Timoteu atoiat uheka­misa wato uipysop uhyt Kapu yat pe tawa Turate piat. Miꞌi atiky­ꞌesat eterut hap eut tuwywo. Iꞌewyte miwan koꞌi itote tukup­teꞌen. Miꞌi iꞌewyte eterut o wy. Atiky­ꞌesat poꞌog ipe totiat miwan.
55,4,14,Uhyt Aresã­tere yne imehit rakat tupa­naria iãꞌãkap koꞌi nug hat etiat uimaꞌat kahato hat. Uimo­so­ꞌopot kahato miꞌi. Taꞌi haiwot kahato aipot­muꞌe hap ete. Toimoma teran uipot­muꞌe hap. Pyno eweꞌeg wo o ipupi. Waku wahẽtup Tupana kape — Etipoepyk to Aresã­tere iminug saꞌag ok tã urumaꞌat hap ok tã haꞌup iminug saꞌag waku watoꞌe Tupana pe.
55,4,16,Miꞌi hap eꞌat pe yt iꞌatu­wese hin i uhemiitꞌin ran koꞌi. Yt uipo­wyro i haype. Yt naku i atipuẽti sehay wuat haria uhemiitꞌin uiꞌatoiat yne. Miꞌi hawyi uiꞌatoiat uiwy­riaꞌin wanĩ­kaptia pyꞌa­setpe uito waku sio yt e hamo. — Tupana waure wo ereĩneꞌen uiwy­riaꞌin uiꞌatoiat haria kai are Tupana pe.
55,4,17,Uiꞌatoiat maꞌato Aika­ꞌiwat yt uiꞌatoiat hin i. Tutum uhepe tesaika hap tehay wakuat enoi hamuat. Taꞌi Tupana uheha­kye­raꞌat uiꞌauka tet pupi aikotã aihũ wati­ka­wiano awyꞌato pupi hap ewy.
55,4,18,Taꞌi Aika­ꞌiwat uheroꞌok kuap kahato uiꞌauka teran haria po pyi uimaꞌat teran haria tok pyi. Miꞌi hawyi uiꞌãuka iꞌatu pupi. Tetama atipy piat pe uhereto. — Arehum at kaꞌap ewawi Tupana. Ekahu kahato En are aru wuatꞌi eꞌat pe. Taꞌi miꞌi tã wyti pyno.
55,4,19,Uhekue­katu atipo­ꞌoro mehĩ Akuira kape iharyꞌi Pisira kape. Iꞌewyte kuekatu mehĩ Onesi­wuru pe torania iꞌyaty­piaria kape.
55,4,20,Uhyt Eratu topy­huꞌat tawa Kurintiu pe. Aiwy Towimu atimõ­py­huꞌat tawa Miretu pe kat pote iꞌahu pote.
55,4,21,Atiky­ꞌesat eriot mesup uhowawi Timoteu iꞌaman mot ewakai te.Eyke­ꞌetꞌin Iesui mohey haria Eũpuru Putensi Irinu iꞌewyte mana Kautia iꞌewyte torania meiũpiaria Iesui mohey haria kuekatu iꞌatuꞌe ewawi.
55,4,22,Atiky­ꞌesat ihãite kahato ehepiat imohey hap. Miꞌi hap ahẽtup Tupana pe — Etum o Timoteu pe egyiꞌat hap are ti Tupana pe.Pyno toran naꞌyn. Uito Pauru
56,1,1,"Mehĩ Titu Nãpin Hap Pauru MienoiMesup ti Pauru miwan atipo­ꞌoro ewawi uiwy Titu. Uito ti meiũ Tupana eropat hat iꞌewyte wuatꞌi Porekuat Iesui ehay moherep hat uito. Saꞌa­wyꞌi ti Tupana uiꞌairo tehay moherep hamo tomi­ꞌai­roria piat hamo uipo­ꞌoro. Mio tã e uhepe — Atiky­ꞌesat en uhehay pywuat moheg miitꞌin miat hamo e. Uhaꞌyru mohey hap moheg hamo uimi­ꞌai­roria muꞌe hamo woro­ꞌairo en e Tupana uhepe. Katu­pono saꞌa­wy­ꞌite at yt kat i te turan toꞌe Tupana ahepe — Atum aru ehepe eheĩneꞌen wuatꞌi eꞌat piat hamuat e ti Tupana. Yt heso i ahete Tosa­ꞌyru mohey haria pe. Miꞌi hap yn wahe­katup aito mesup. Heꞌat putꞌokꞌe raꞌyn hawyi Tupana timo­herep taꞌyn uhepe tehay — Atum aru wuatꞌi eꞌat piat eheĩneꞌen hap Uhaꞌyru mohey haria pe e Tupana ahepe. — Koitywy woro­po­ꞌoro en Pauru uhaꞌyru etiat sehay moherep hamo katu­pono woro­mohey en inug hamo e uhepe. Miꞌi tupono ti atimo­herep Haꞌyru wuatꞌi uwania pe Tupana e hap ewywuat. Aheha­kye­raꞌat Tupana piat hap Iesui mikyiꞌat moherep hat areĩneꞌen mesup uito. Uito ti Pauru. En ni Titu uhaꞌyru sese Iesui mohey hap kaipywiat katu­pono aimi­mohey ti wẽtup ok yn toĩneꞌen mote ꞌi pote wẽtup ok yn aito. — Etum no egyiꞌat hap uhaꞌyru Titu pe areꞌe mesup mesuwe Aiꞌywot Tupana pe. Iꞌewyte imowepit kahato hap etum o uhaꞌyru Titu pe areꞌe mesup mesuwe Tupana pe Iesui Uheha­kye­raꞌat hat pe wuatꞌi Porekuat pe. Series,  Series,  Series, "
56,1,5,Saꞌa­wyꞌi woro­mo­py­huꞌat en yꞌy toꞌo­raniat yi Kereta pe yt uiminug yne reꞌym moma hamo. Pyno waku etiꞌairo torania yne tawa puat Iesui mohey haria apykok hanuaria areꞌe saꞌa­wyꞌi epe uhaꞌyru.
56,1,6,Waku etiꞌairo yt iꞌaparap i hat wẽtup ok yn iharyꞌi rakat are. Iꞌewyte imẽpytꞌin Iesui mohey haria ewywuat etiꞌairo. Yt etiꞌairo teiꞌo imẽpytꞌin ipyꞌahak poityꞌi rakat neꞌi areꞌe. Yt toꞌywot ehay upiat i haria. Miꞌi yt naku i aiꞌa­pykok hano.
56,1,7,Tupana potpap nug haria pote waku yn nug hat waku etiꞌairo. Maꞌato — Uito poꞌog waku iraniaꞌin kai e hat yt etiꞌairo teiꞌo. Iꞌewyte marakꞌa yt etiꞌairo teiꞌo. Mahy u hat pote yt naku Iesui mohey haria apykok hat wo topy­huꞌat areꞌe. Yt etiꞌairo teiꞌo miꞌi hat ewywuat. Wuꞌuka teran hat iꞌewyte yt naku i — Uiwano yn naꞌyn e hat. Miꞌiria ewywuaria yt putꞌokꞌe Iesui mohey haria apykok hanuaria wo. Miꞌi pote waku yn nug hat etiꞌairo.
56,1,8,Waku hegyiꞌat miitꞌin miat — Ereke ro e hat iꞌatu­ꞌakag wo waku etiꞌairo. Wakuap yn nug neran hat waku etiꞌairo. Iweꞌeg kahato hat waku hãpyk kahato rakat waku Tupana ewywuat wakuat rakat etiꞌairo waku. Wewãikuap hat waku etiꞌairo iꞌatu­ꞌakag nuat.
56,1,9,Etiꞌairo aimi­mohey wuatꞌi eꞌat piat moherep hat Iesui mimuꞌe ewywuat etiꞌairo. Miꞌi hat ewywuat etiꞌairo pote hesaika rakaria watu­kup­teꞌen ipotmu­ꞌeria pywo piat taꞌa­tu­muꞌe pote.
56,1,10,Miꞌi hat etiꞌairo pote meremo taꞌa­tu­mo­pe­rupꞌi tehay pywuat no yt iꞌewy i rat e haria.Taꞌi tukup­teꞌen aipy­ꞌe­set­piaria aimi­mu­ꞌeria wẽtup ehay upiat myhuꞌat haria. Miꞌiria tuꞌuka teran kahato sehay pywuat ete aimaꞌat teran haype. — Uruto Iesui mohey haria iꞌatuꞌe wen maꞌato wẽtup sehay ete aimuꞌe. Sehay potꞌi Iuteu ywania eko enoi haria miꞌiria. — Wãiꞌere o iꞌatuepe yt naku i miꞌi tã ehenoi katu­pono urumo­ꞌa­kagꞌaia kahato yne aimẽ­pytꞌin nywo ereꞌe ro miꞌiria pe. Pyno ti yt naku i watu­wa­nẽtup miꞌi haria ehay kape katu­pono miꞌiria ti ahekat kyꞌewi aimuꞌe. Pyno waku teꞌe­ru­we­mõti mekewat aheka­reꞌen kyꞌewiat hap ete.
56,1,12,Saꞌa­wyꞌi yi Kereta pe toĩneꞌen wẽtup ok woꞌo­nãpin hat. Miꞌi hat toꞌe — Pywo ti rat aiꞌy­wania yi Kereta piaria ti heso heso rakaria e. Haiwot rakaria wo tukup­teꞌen e. Ienuk yn neran haria. Yt ipotpap teran i rakaria e ti saꞌa­wyꞌi yi Kereta piaria muꞌe hat toꞌy­wania etiat pe.
56,1,13,Pywo kahato toꞌe miꞌi miit katu­pono miꞌi tã ti tukup­teꞌen yi Kereta piaria. Miꞌi tupono o etiꞌa­tu­nãpin o Iesui mohey haria — Ewetoiat ro eiꞌy­wania yi Kereta eko saꞌag hawyi eweiꞌaipok to Iesui mohey hap kape ereꞌe o yi Kereta piaria pe. — Pywo ti iꞌatuꞌe hawyi mono iꞌatu­haĩte raꞌyn imohey hap ete. — Yt eweimuꞌe teiꞌo poꞌog mekewat eimuꞌe saꞌa­wy­ꞌiwuat heso rakat ete ereꞌe ro iperup takaria pe. Iꞌewyte eweitoiat ro Iuteuria eko koꞌi aimuꞌe hap koꞌi yt Tupana ehay kaipywiat i koꞌi ereꞌe o epotmu­ꞌeria pe are.
56,1,15,Waku hap etiat wanẽtup haria pe — Waku yne Tupana minug koꞌi mesuwat yi totiat koꞌi iꞌatuꞌe. Teꞌe­ru­wehum yn Tupana minug ete maꞌato iraniaꞌin yt imohey i haria yt wẽtup i waku Tupana minug koꞌi. Yt naku i iꞌatuꞌe yn Tupana miium ete katu­pono iꞌatu­wa­nẽtup hawe yt naku i hap yn topy­huꞌat. Teꞌe­ru­we­mõti kahato teꞌe­ru­wa­nẽtup hawe yt taꞌa­tunug i iꞌatueko ewy pote.
56,1,16,Miꞌiria — Uruikuap Tupana iꞌatuꞌe wen maꞌato iꞌatu­minug koꞌi yt Tupana mohey haria minug ewy hin i katu­pono hema­rakꞌa poityꞌi iraniaꞌin ete. Yt uwe ehay upi i miꞌiria teꞌe­ro­py­huꞌat teran. Iꞌewyte yt kat i iꞌatu­minug wakuap heremo. Yt taꞌa­tu­he­papꞌi wakuap nug hap pãi — Uruikuap kahato Tupana iꞌatuꞌe pytkai. Miꞌi tã hap ewy miꞌiria. Uito Pauru.
56,2,1,Maꞌato en Titu ehenoi ro Iesui mohey haria pe yi Kereta piaria pe Tupana ehay hãpyk kahato rakat yn pywuat rakat Tupana e hap ewywuat yn.
56,2,2,Pyno mio tã ereꞌe o iꞌatuepe. Etiꞌa­tu­nãpin ihainiaꞌin nagnia pe — Waku etunug waku miitꞌin me hawyi miitꞌin mimõ­typot no eweikup­teꞌen ereꞌe o. Ehehay hãpyk yn haria wo o eweikup­teꞌen ereꞌe o. Eiwewãi o eiminug saꞌag ete hawyi Iesui mohey haria kahato wo o eweikup­teꞌen ereꞌe o. Woꞌo­kyꞌe hap yn o ewetunug ereꞌe o. Imohey potꞌi haria wo o eweipy­huꞌat ereꞌe o nagnia pe Titu.
56,2,3,Iꞌewyte Titu hary­po­riaꞌin nagnia pe kotã ereꞌe o — Eweꞌeg wo o manaꞌin eiminug saꞌag pupi ereꞌe o. Hary­poria wakuat ewy eweikup­teꞌen aikotã Tupana ewaku hap ewy o eweikup­teꞌen ereꞌe o. Yt naku i ehehay miitꞌin mohit hap ete eiwẽ pyi ereꞌe o. Yt naku i mahy u haria wo eweikup­teꞌen. Waku eweikup­teꞌen hary­po­riaꞌin heꞌaito pakup takaria nãpin haria wo ereꞌe o nagnia pe. Manaꞌin waku mio tã eweiꞌe heꞌaito pakup takaria pe — Waku eweikyꞌe eꞌaito iꞌewyte waku eweiꞌa­tu­kyꞌe eimẽ­pytꞌin ereꞌe o hary­poria nagnia heꞌaito pakup takaria nãpin hamo.
56,2,5,— Iꞌewyte wãiꞌe­weiꞌe o eiminug saꞌag nug hap pupi. Eweiꞌa­tu­po­wyro kahato o eheꞌaito eimẽ­pytꞌin iꞌewyte eiꞌyat piaria waku iꞌatuꞌe manaꞌin nagnia heꞌaito pakup takaria pe. Eheꞌaito miky­ꞌesat ewy o eweikup­teꞌen eweiꞌe o heꞌaito pakup i rakaria pe ereꞌe o haryꞌin me are. Pyno Titu eꞌe hap ewy taꞌa­tunug pote ti aru ahewa­nĩ­kaptia — Taꞌi Iesui mohey haria hary­po­riaꞌin iweꞌeg kahato haria iꞌatuꞌe. Miꞌi pote yt teꞌe­ru­we­ky­ryꞌi kuap i Tupana ehay ete ereꞌe o manaꞌin nagnia pe.
56,2,6,Miꞌi hawyi ti kurum iwasu koꞌi pe ereꞌe o — Pyno iweꞌeg haria ewywuaria wo o eweipy­huꞌat ereꞌe o. Wakuat yn nug haria wo eweikup­teꞌen Tupana miky­ꞌesat nug haria ereꞌe o kurum iwasuria pe.
56,2,7,Iꞌewyte en Titu poꞌog wakuap nug hamo ereĩneꞌen itotiaria kurum iwasuria kai hawyi ti aru — Pyno waku watunug Titu ewy iꞌatuꞌe kurum iwasuria. Tupana ewy ereĩneꞌen iꞌatu­muꞌe haype yt kat i eso hap wywo. Epyꞌa hãpyk wywo etiꞌa­tu­muꞌe Titu.
56,2,8,Iꞌewyte ahewa­nĩ­kaptia etiꞌa­tu­wesat ehay hãpyk kahato eweꞌeg hap kaipyi etiꞌa­tu­wesat perupꞌi puo. Miꞌi tã etiꞌa­tu­wesat pote ti aru yt kat i iꞌatuꞌe kuap i raꞌyn Tupana ehay mohit hamuat ete. Teꞌe­ru­we­mõti raꞌyn katu­pono yt kat i taꞌa­tu­puẽti ehay kaipyi saꞌag hap neꞌi. Yi kape yn naꞌyn iꞌatueha pãi.
56,2,9,Pyno miꞌi tã ereꞌe o Iesui mohey haria miitꞌin eropat haria pe — Ewetunug o eika­ꞌi­waria piat Ehetu­ꞌi­saria piat eiꞌa­tu­po­ꞌoro hap ewy iꞌatu­mi­ky­ꞌesat ewy ereꞌe o. Yt naku i more­kuaria eweiꞌa­tuehay moweu­kaꞌi eipo­ꞌoro hap pote. Waku eweikup­teꞌen eiꞌa­pykok haria mowepit kahato haria wo ereꞌe o epotmu­ꞌeria pe Titu.
56,2,10,— Iꞌewyte yt ewete­roꞌok teiꞌo eika­ꞌiwat ekareꞌen koꞌi ereꞌe o. Iꞌewyte eipotpap kahato o wakuap koꞌi eiminug koꞌi ete. Eika­ꞌi­waria emiitꞌin no kahato o eweikup­teꞌen ereꞌe o. Miꞌi tã ewetunug mote ti aru eika­ꞌiwat Tupana ehay mõtypot hap kahato ewetunug eika­ꞌi­waria wanẽtup hawe Aheha­kye­raꞌat hat Tupana ehay mõtypot hamo eweikup­teꞌen ereꞌe o Iesui mohey haria miitꞌin eropat haria pe Titu.
56,2,11,Pyno koitywy Tupana mio tã e ahepe iꞌewyte wuatꞌi miitꞌin me — Woro­ho­ꞌo­kyꞌe kahato eipe e raꞌyn. Pyno woro­ho­ꞌoe­ha­kye­raꞌat reran eipe e wyti Tupana wuatꞌi ywania pe. Atum hamuat uhegyiꞌat kahato pote teꞌen neꞌi yne ehepe e ti Tupana ahepe.
56,2,12,Miꞌi hawyi aikyꞌe hap watikuap kahato raꞌyn. Iꞌewyte aikotã waku watu­kup­teꞌen mesu­wa­rotiat hap watikuap katu­pono Tupana aimuꞌe raꞌyn — Saꞌa­wyꞌi te ti eimi­ky­ꞌesat ewy yn ewetunug e. Mekewat eꞌat pe saꞌag kahato rakaria wo eweikup­teꞌen e. Maꞌato uhegyiꞌat hap putꞌokꞌe ehete pote waku eweitoiat raꞌyn eiminug saꞌag hap koꞌi uimi­ky­ꞌesat ewy yn nug hamuat e. Wakuaria wo uhewaku hap ewy atiky­ꞌesat e. Uimõ­typot haria eipe atiky­ꞌesat e Tupana ahepe. Miꞌi hawyi Iesui putꞌokꞌe hap eꞌat yn naꞌyn wahe­katup Tupana mõtypot eꞌat sese raꞌyn. Taꞌi Uhetu­pana iꞌewyte Iesui Aheha­kye­raꞌat hat poꞌog wuatꞌi kai putꞌokꞌe irane. Putꞌokꞌe hawyi ikahu hap sese watikuap taꞌyn. Mekewat eꞌat pe ti wahe­katup kahato turan tut.
56,2,14,Aheha­kye­raꞌat hat Iesui ikuꞌuro raꞌyn ariaꞌyp posak ete aika­wiano. Yne yt nakuap i nug saꞌag po pyi aihep hamo ikuꞌuro. Tupana wanuaria wo ainug neran pote wakuaria wo aito hap toiky­ꞌesat. Miꞌi pote aihep taꞌyn saꞌag nug hap po pyi aimo­waku hamo raꞌyn. Koitywy Aheha­kye­raꞌat hat iwepit kahato raꞌyn.
56,2,15,Pyno uhaꞌyru Titu uimienoi mesuwat uimiwan miat ehenoi yne Iesui mohey haria epotmu­ꞌeria pe are. Aikotã woꞌo­muꞌe hat sese ewy etiꞌa­tu­nãpin Iesui ainãpin hap ewy. Iꞌaparap hap etikuap hawyi wãiꞌere o iꞌatuepe yt iꞌatu­mohit wywo teiꞌo maꞌato wãiꞌere iꞌatuepe. — Taꞌi Tupana wyti uipo­ꞌoro meikowo ehepiat sehay wakuat Iesui etiat moherep hamo ereꞌe o iꞌatuepe. Uito ti ehehay­tuwy sese ereꞌe o epotmu­ꞌeria pe Titu. Uito Pauru.
56,3,1,Etiꞌa­tu­muꞌe epotmu­ꞌeria mio tã ereꞌe o Titu — Eweiꞌa­tuehay upi ehetu­ꞌi­saria eiꞌa­kagnia iꞌewyte ehesu­ra­raꞌin eweiꞌa­tuehay upi eweikup­teꞌen ereꞌe o. Miꞌi hap etiat iꞌatu­muꞌe hap ete yt waure wo eweikut­p­teꞌen ereꞌe o. Karãpeĩ eiꞌa­kagnia eipo­ꞌoro motpap wakuap nug hap miꞌi pote — Hẽ eweiꞌe kahato ereꞌe o epotmu­ꞌeria pe.
56,3,2,Iꞌewyte yt uwe teiꞌo eweiꞌa­tuehay moweu­kaꞌi ereꞌe o. Iꞌewyte miitꞌin wuatꞌi wywo o eiwese eweikup­teꞌen ereꞌe o Titu. Iꞌewyte waku eweikat ewy ewese hap wywo. Iꞌewyte eipe­rupꞌi kahato yn o yne miitꞌin ete eweikup­teꞌen ereꞌe o Iesui mohey haria pe.
56,3,3,Kat pote ti aito nimo te yt hãpyk i sese rakaria watoĩ­neꞌen. Woꞌoehay upi upi haria wo i ti aito katu­pono mekewat eꞌat pe aito aiminug saꞌag atoiat reran aiꞌe pytkai yt watoiat kuap i. Miꞌi hawyi ti mekewat aiminug saꞌag kape neꞌi watoĩ­neꞌen. Miꞌi hap kaipyi ti aiwo­ꞌo­weu­kaꞌi aiwo­ꞌopiat hap yn naꞌyn tuwekuap ahete. Miꞌi haype ti — Atiky­ꞌesat ewat uiwano aiꞌe hap aiwa­nẽtup hawe. Iꞌewyte — Atiky­ꞌesat ti uito poꞌog ekai iraniaꞌin kai aiꞌe hap yn. Miꞌi hap kaipyi ti ipyꞌahak takaria wo aito yne miitꞌin ete. Iꞌewyte iraniaꞌin torania ipyꞌahak takaria wo ahete tukup­teꞌen.
56,3,4,"Yt naku i kahato ahete mekewat eꞌat pe maꞌato miꞌi pytkai Tupana tuwe­mo­herep taꞌyn ahepe aikyꞌe kahato hap. Miꞌi kaipyi aheha­kye­raꞌat hamuat. Iwese kahato ti ahete. Tuwepyi aikyꞌe teꞌen neꞌi haype. Taꞌi Tupana yn ti Aheha­kye­raꞌat kuap hat. Aito ti yt wati­ꞌa­tue­ha­kye­raꞌat kuap hin i aiwewi. Iꞌewyte aiminug wakuap koꞌi ti yt putꞌokꞌe i aheha­kye­raꞌat hamuat kyiꞌat hamo. Tepiat aheha­ky­ꞌeꞌi hap kaipyi yn ti Tupana aheha­kye­raꞌat kuap. Iꞌewyte aiminug saꞌag ipitpit kahato hap koꞌi Tupana yn ikoho kuap. Iꞌewyte ti tutum ahepe Topãꞌãu Wakuat Sese raꞌyn. Miꞌi hawyi ti tosa­ꞌy­ruꞌin no tosa­ki­ꞌytꞌin no ainug Topãꞌãu wo. Miꞌi hawyi ti koitywy ipakup i rakaria wo raꞌyn watoĩ­neꞌen. Tupana tunug ni tuweran miꞌi tã hap ahetiat tuwepyi. Miꞌi hawyi ti aipiit wyti Topãꞌãu Wakuat eiam mo raꞌyn tutunug. Tutum kahato Topãꞌãu wakuat poꞌog naꞌyn ahepe aimiẽtup kai katu­pono ti Aika­ꞌiwat Iesui tikyiꞌat tuwe­kaipyi raꞌyn aheha­kye­raꞌat hamuat. Series, "
56,3,7,Koitywy ti Iesui tum naꞌyn ahepe Topãꞌãu aikyꞌe haype. Yt aiwaku hap upi i tutum neꞌen neꞌi. Miꞌi pote Tupana toꞌe ahepe wati­mohey Haꞌyru hawyi — Koitywy waku rakaria wo eweikup­teꞌen uipyꞌa pe e Tupana ahepe e. Eipo pe raꞌyn ti atum yne uipo­watꞌyp e. Uhekat yne atum ehepe e ahepe. Miꞌi tupono wuatꞌi eꞌat piat ieĩneꞌen hap kape yn naꞌyn aiwa­tetup.
56,3,8,Pywo kahato ti mesuwat uimienoi pãi. Miꞌi tupono Titu etiꞌa­tu­nãpin kahato epotmu­ꞌeria — Waku watu­wa­nẽtup kahato aikotã aru watunug waku hap ete ereꞌe o iꞌatuepe katu­pono waku nug haria wo watoĩ­neꞌen mote Tupana mowepit kahato haria wo wato­py­huꞌat. Iꞌewyte waku miitꞌin powyro kahato rakaria wo wato­py­huꞌat ereꞌe o Iesui mohey haria pe Titu.
56,3,9,— Maꞌato mekewat wuꞌuka hap ehay wuat yt kat hamuat i. Miꞌi hap koꞌi waku watoiat yne ereꞌe o. Yt eiwu­ꞌuka teiꞌo — Uruwat uruꞌy­wania ni waku poꞌog iraniaꞌin ywania kai eiꞌe hap ete. Uruꞌy­wania set poꞌog poꞌog eiꞌy­wania pe kai eiꞌe hap ete yt eiwu­ꞌuka teiꞌo. Iꞌewyte yt eiwu­ꞌuka teiꞌo miitꞌin wãiꞌe hap hit koꞌi ete miitꞌin seko hit ete kat miꞌu waku watuꞌu kat som waku kat som yt aipainug hap ete. Yt kan hamo i aheko urueko hap ete watu­ꞌuka. Yt aipo­wyro hin i watu­ꞌuka sokpe ete yt Tupana ehay kaipyi i pote. Pyno mekewat nagnia ehay seko etiano yt naku i watu­ꞌuka ereꞌe o are.
56,3,10,Maꞌato toĩ wẽtup ok aipy­ꞌa­setpe Iesui mohey hat wuꞌuka teran hat eipatꞌok patꞌok teran hat miꞌi pote waku eweikaykay miꞌi ehowawi hawyi eweinãpin miꞌi. Uhyt mana etoiat ro mekewat meru­wano sehay eweiꞌe tope. Miꞌi hawyi tutunug i raꞌyn miꞌi pote waku eweikaykay i raꞌyn wãiꞌeiꞌe hamo. Maꞌato yt toikuap i tonãpin hap miꞌi hawyi o yt eiwa­nẽtup i raꞌyn ihay kat e hap kat e hap koꞌi kape.
56,3,11,katu­pono tuꞌuka teran haype yt naku i tutunug. Tuwepyi raꞌyn tutunug wãiꞌaiꞌe pytkai raꞌyn. Mekewat wuꞌuka hap nug hap kaipyi ti yne miitꞌin tikuap taꞌyn yt nakuat inug hat miꞌi. Miꞌi pote waku raꞌyn aipohep taꞌyn mekewat ihay ete.
56,3,12,Titu atipo­ꞌoro teran wẽtup ok esaipe piano aimi­mu­ꞌeria apykok hamuat maꞌato yt atikuap i te uwe waku atipo­ꞌoro hap. Koitypuo maꞌato atipo­ꞌoro mehĩ Atema sio mehĩ Tikiku are. Pyno putꞌokꞌe esaipepiat hawyi etikat kahato epuꞌap uhowawiat eꞌut hamuat Titu. Areĩneꞌen wyti aru mekewat tawa Niko­puri tote are. Miꞌi kape eriot meremo uhaꞌyru. Miꞌi hawyi mekewat iꞌaman mot naꞌak hap eꞌat koꞌi pe tawa Niko­puri pe watu­kup­teꞌen. Pyno Titu etipo­wyro mekewat mehĩ Sena mekewat wuꞌuka haria atunãpin hat muꞌap saꞌup ete. Iꞌewyte mekewat mehĩ Aporu puꞌap saꞌup ete etipo­wyro. Etum o mekewat mieroto wo imiꞌu hesokpe aikotã aikotã waku hap ewy.
56,3,14,Pyno Titu koitywy waku watoꞌe aipot­mu­ꞌeria pe Iesui mohey haria pe — Eweiꞌa­tu­muꞌe ro hoꞌopot haria powyro hamuat ete. Iꞌewyte aikotã waku hatek sese rakaria powyro hamo eweikup­teꞌen hap ete waku watoꞌe aipot­mu­ꞌeria pe katu­pono yt naku i kahato ti watoĩ­neꞌen neꞌen neꞌi ahowawi yn wanẽtup hano neꞌi. Waku wati­ꞌa­tu­nãpin Iesui mohey haria.
56,3,15,Pyno koitywy torania meiũpiaria uiwy­wuaria gupteꞌen haria tipo­ꞌoro taꞌa­tue­kue­katu ewawi Titu. Iꞌewyte kuekatu raꞌyn ti aru aiwy­riaꞌin itotiaria Iesui mohey haria pe urutoꞌe.Pyno — Tupana etum no uhaꞌyru Titu pe imowepit kahato hap egyiꞌat hap ok tã iꞌewyte torania itotiaria Esaꞌyru mohey haria pe ahẽtup epe Tupana waku. Toran naꞌyn uimiwan ewawi uiwy Titu.Uito ti Pauru
57,1,1,Mehĩ Wiremu Nãpin Hap Pauru MiwanWaku kahato en Wiremu. Uiwywuat Tupana kapiat ipotpap takat kahato en Wiremu. Meiũ ti areĩneꞌen morekuat pot pyhik hawe Iesui ehay moherep hap poꞌypyi. Koitywy ti atipo­ꞌoro uimiwan ewawi Wiremu. Uito ti Pauru iꞌewyte aiwy Timoteu tipo­ꞌoro tehay ewawi. Atikuap kahato ti Iesui mohey haria aikotã teꞌe­ru­wa­ꞌa­tunug kahato ti eꞌyat kape. Miꞌiria kape ti iꞌewyte kuekatu uiꞌe hap atipo­ꞌoro. Iꞌewyte uhekue­katu atipo­ꞌoro uheinyt Apia pe iꞌewyte aiwy ok Akipu e hap het rakat kape aiꞌe­wywuat Iesui esurara yt naku i moma hamuat rakat kape.
57,1,3,Koitywy ahẽtup kahato Aiꞌywot Tupana kape iꞌewyte Aipo­typot Iesui kape — Etum neꞌen neꞌi o Wire­muꞌin me egyiꞌat hap iꞌewyte etiꞌa­tu­mo­wepit miꞌiria are Tupana pe.
57,1,4,Taꞌi uhehay kahato ti Tupana kape mesuwe epowyro hamuat ahẽtup kahato uiwy Wiremu. Miꞌi atunug neran ne. Arehum kahato Tupana kape eupi are. Koitywy ti ehay putꞌokꞌe raꞌyn uhete aikotã ikahu kahato ereĩneꞌen hap ete aikotã Tupana emiitꞌin kyꞌe kahato hat en Aipo­typot Iesui mohey hat sese raꞌyn erepy­huꞌat hap. Miꞌi hap atikuap taꞌyn mesuwe hawyi uimo­wepit kahato.
57,1,6,— Tupana atiky­ꞌesat kahato Wire­muꞌin wẽtup ehay yn Iesui mohey haria teꞌe­ro­py­huꞌat are Tupana kape. Atiky­ꞌesat kahato Wire­muꞌin wẽtup piit ewy yn tukup­teꞌen hamuat. Tupana urupo­wyro kahato En poꞌog poꞌog eminug ikahu kahato rakat kuap hamo Esaꞌyru Urupo­typot Iesui emiwan neꞌen neꞌi iꞌewywuat haria pe urunug Tupana are.
57,1,7,Uiwy Wiremu en urukyꞌe hap iꞌewyte uikyꞌe hap poꞌog uimo­wepit kahato hap topy­huꞌat. Uimo­wepit kahato meiũpe arewa­nẽtup ewawiat hawyi are. Yt uito yn i maꞌato yne Tupana emiitꞌin mowepit kahato hat en.
57,1,8,Pyno ahẽtup teran epe uimi­ky­ꞌesat iwatoꞌin nakat Wiremu maꞌato eykeꞌet ewy ahẽtup perupꞌi puo epe Iesui mohey haria aito pote. Yt atiꞌakit teran i uikyꞌe epiat hap uimiẽtup mo. Yt woro­mo­py­ꞌahak teran i egyiꞌat hap ete. Miꞌi pote etunug o epyꞌa pyi uikyꞌe hap wywo uimiẽtup hap atiky­ꞌesat. Uito ti meiũ Iesui mohey haria apykok hanuaria akag wuat Tupana miꞌairo kahato. Miꞌi pytkai yt woro­po­ꞌoro i haty wo maꞌato perupꞌi puo yn ahẽtup epe uimi­ky­ꞌesat ekyꞌe popuo Iesui poꞌy­pywiat uipyhik pyi ahẽtup epe perupꞌi puo. Areĩneꞌen meiũpiat woꞌo­pyhik hawiat turan ni putꞌokꞌe uhete saꞌa­wy­ꞌiwuat emiit emikyiꞌat wuatꞌi miitꞌin eropat reꞌen neꞌi hat Unesimu e hap eꞌatoiat hat putꞌokꞌe uhete. Miꞌi hawyi ti ahenoi tope Aipo­typot Iesui etiat miꞌi hawyi ti toto­mohey raꞌyn Iesui uhehay upi. Mio koitywy topy­huꞌat uhaꞌyru ewy raꞌyn pãi meiũpe are. Mio Iesui mohey hano raꞌyn topy­huꞌat. Miꞌi pote iꞌywot ewy areĩneꞌen katu­pono uimienoi kaipyi raꞌyn tuwe­mo­herep pakup i.
57,1,11,Atikuap ti saꞌa­wyꞌi ti emiit no teꞌen neꞌi yt tuweꞌeg hin i rakat Unesimu toĩneꞌen maꞌato koitywy wakuat semiit no i raꞌyn topy­huꞌat. Uipo­wyro kahato hat wo raꞌyn ti mio topy­huꞌat. Ahemiit pakup mo raꞌyn ni toĩneꞌen.
57,1,12,Pyno koitywy atipo­re­ra­ꞌaipok i raꞌyn ewawi maꞌato uiwak popuo atipo­ꞌoro ewawi katu­pono atikyꞌe kahato Unesimu.
57,1,13,Yt atipo­ꞌoro teran hin i wen maꞌato atiky­ꞌesat kahato uipo pe topy­huꞌat katu­pono waku kahato uheropat uipyhik hawiat turan Iesui poꞌy­pywiat uipyhik turan. En yt uwe i meiũpe pote uheropat emiit Unesimu. Maꞌato atiky­ꞌesat emiky­ꞌesat yn atunug mehĩ. Yt kat i uhepiat epoꞌoro haty wo hap mywo ahẽtup. Waku topy­huꞌat uipo­wyro hano meiũpe wen maꞌato eꞌe hap yn atiky­ꞌesat.
57,1,15,Atikuap aikotã saꞌa­wyꞌi Unesimu eꞌatoiat rakano toĩneꞌen. Yt iweꞌeg hin i turan topopy eꞌyaty­pepyi maꞌato mesup atipo­re­ra­ꞌaipok ewawi emiit pakup mo raꞌyn. Unesimu taꞌaipok taꞌyn Tupana piat toto mopakup i hamo uiwa­nẽtup hawe are arewa­nẽtup. Miꞌi hawyi wuatꞌi eꞌat piat emiit nuat raꞌyn topy­huꞌat Unesimu.
57,1,16,Saꞌa­wyꞌi te ti ewat emiit sese toĩneꞌen maꞌato mio wyti poꞌog naꞌyn emiit no topy­huꞌat saꞌa­wy­ꞌiwuat kai. Aikotã eywyt ewy sese raꞌyn topy­huꞌat katu­pono Aika­ꞌiwat mohey hap kaipyi raꞌyn aheywyt no Tupana tunug. Uimi­kyꞌe kahato miꞌi kurum Unesimu. Meiũran ti aru poꞌog saꞌa­wy­ꞌiwuat emiit nuat hap kai topy­huꞌat katu­pono koitywy eywyt no raꞌyn topy­huꞌat Iesui mohey hap kaipyi raꞌyn.
57,1,17,Wiremu uikyꞌe apo en. Taꞌi atikuap uikyꞌe hap. Uheka­tuwy apo en. Hẽ ere pote waku — Ereke ro ere kurum Unesimu pe are aikotã — Ereke ro ere uhepe hap ewy o ere o miꞌi pe. Pyno etikyꞌe ro aru Unesimu uikyꞌe hap ewy mehĩ are.
57,1,18,Toĩneꞌen emaꞌat hap Unesimu minug mote waure wo ereĩneꞌen miꞌi hap ete emaꞌat hap kai. Toĩ epiat iwete­weru hap pote uito ahaꞌup nug iwete­weru hap ok tã ahaꞌup nug yne iwete­weru hap are.
57,1,19,Pyno ti uipo wo atunug uimiwan mesuwe uimi­po­ꞌoro ewawiat Unesimu wete­weru hap ahaꞌup nug yne uiꞌe hap. Uito ti Pauru uipo wo atiwan mesuwe uhet — Atum Unesimu wete­weru hap etiano Wiremu kape are. Uipo wo atopytyk uimiwan nuat mesuwe Pauru. Yt etiwaure teiꞌo maꞌato uhepiat ewete­weru iwato hap katu­pono saꞌa­wyꞌi uiwẽ kaipyi etikuap mesuwat wuatꞌi eꞌat piat ieĩneꞌen hap uhehay pyi mehĩ. Miꞌi tupono iwato kahato ewete­weru hap te yt kat saꞌup i etum pytkai.
57,1,20,Miꞌi tupono ahẽtup ewawi uipyꞌa pyi etunug no Aika­ꞌiwat Iesui mõtypot hamuat. Uipo­wyro o mesuwat uimiẽtup ete. Miꞌi etunug mote uimo­wepit kahato katu­pono eheykeꞌet sese areĩneꞌen uito. Uheywyt en Aika­ꞌiwat Iesui mohey hap kaipyi. Pyno woro­mohey kahato en Wiremu. Taꞌi arewa­nẽtup turan ti etunug aru mesuwat uimiẽtup ewy uimiwan miat ewy. Arewa­nẽtup etunug poꞌog aru uimiẽtup kai uikyꞌe epiat pote.
57,1,22,Uiwy Wiremu pyno etunug kahu o eꞌokipy uiwat i te uheiam mo itote katu­pono areto irane ewawi maꞌato mesup yt areto kuap i te. Atikuap taꞌyn aikotã eweiky­ꞌesat kahato uhewyry ehowawiat hap. Atikuap aikotã eiwe­hẽtup uhepiat ut hap Tupana kapiat — Etum o Pauru pe muꞌap kahu uruewawiat Tupana eiꞌe hap atikuap. Atiky­ꞌesat kahato Tupana tum eimiẽtup ewy are.
57,1,23,Iꞌewyte ti toĩneꞌen meiũpe mipyhik aiwy Epawai e hap Iesui poꞌy­pywiat mipyhik. Epawai tuwe­kue­katu ipoꞌoro ewawi. Iꞌewyte aheka­tuwy Tupana potpap nug hat Maku tipo­ꞌoro teran ewawi kuekatu e hap. Mehĩ Aritaku iꞌewyte ewy uhyt Tema iꞌewyte ewy Iruka iꞌewyte kuekatu ehowawi ipoꞌoro. Miꞌiria meiũpe uipo­wyro kahato Tupana motpap nug hap ete.
57,1,25,Mio tã are ahẽtup Aika­ꞌiwat Iesui pe — Ereĩneꞌen no aiwy Wire­muꞌin powyro kahato hamo are. Etum neꞌen neꞌi ro egyiꞌat hap ok tã iꞌatuepe are Aipo­typot pe. Mesup toran naꞌyn uimiwan ewawiat uiwy Wiremu.Uito ti PAURU
58,1,1,"Epereu Ywania Nãpin HapNimo te ti Tupana ihay kahato aiꞌy­wania Epereu ywania Iuteu ywania pe tomi­mo­herep i moherep i ahepe nimo tehay. Aikotã aikotã toimo­herep tehay moherep haria wẽ pyi. Tohoꞌoium iꞌatuepe tehay tomi­mo­herep koꞌi. Yt toꞌo­ꞌewy hin i tuwe­mo­herep aiꞌy­wania saꞌa­wy­ꞌiwuat pe tehay e. Maꞌato mesup te Tupana aimuꞌe Tosa­ꞌyru wẽ pyi. Koitywy tuwe­mo­herep ahepe Tosa­ꞌyru ieĩneꞌen hap upi Tosa­ꞌyru minug upi Tosa­ꞌyru ehay hap upi tuwe­mo­herep mesup. Yt nimo te wuat aimuꞌe hap ewy hin i raꞌyn tutunug mesup katu­pono Tosa­ꞌyru po wo Tupana tunug wuatꞌi mesu­wa­ro­tiaria. Atipy totiat at waty waikiru koꞌi Tosa­ꞌyru po wuat iminug koꞌi. Miꞌi tupono ti tutum yne meimẽwat koꞌi torania Tosa­ꞌyru pe. Mesuwat torania yne meimẽwat — Ewano e. Pyno ereĩneꞌen no Mesuwat Yne Kaꞌiwat no e. Tupana Iãꞌãkap Sese Haꞌyru yn iꞌewy sese rakat. Wẽtup Miit ewy yn iꞌatueko wẽtup yn iꞌatu­mi­ky­ꞌesat koꞌi wẽtup yn iꞌatu­mõ­typot hap toꞌo­ku­pitu. Tosa­ꞌyru esaika hap wo toimõ­py­huꞌat yne atipy koꞌi mesu­wa­ro­tiaria iꞌewyte atipy piaria Haꞌyru inug koꞌi yne yne. Toꞌywot ehay upi toimoe­saika yne yi at waikiru koꞌi waty Haꞌyru esaika hap mo inug iheg me. Iꞌewyte Tosa­ꞌyru suu wo aipitpit hap aiminug saꞌag toikoho yne. Iesui tipuruk yne aiminug saꞌag hawyi — Waku eraꞌapyk mesuwe uipo sese kai uiꞌya­type atipy pe e. Waku eraꞌapyk mesuwe uhepiat emõtypot hap tote e katu­pono woronug En Wuatꞌi Wuatꞌi Porekuat no poꞌog poꞌog wuatꞌi kawiat hesaika rakano e Tupana Tosa­ꞌyru pe. Series, "
58,1,4,Miꞌi tupono yt uwe i atipy piaria poꞌog hesaika Haꞌyru kai. Yt uwe i putꞌokꞌe kuap tuwete atipy piaria Iesui esaika sakpo hap ete katu­pono miꞌi raꞌyn Wuatꞌi Akag Koro topy­huꞌat. Iꞌewyte het poꞌog iꞌatuset kai iwato katu­pono Tupana tuwe­set­pehik — Uhaꞌyru sese ti En e Iesui pe. Miꞌi rokirẽ yt karãpe i atipy piaria pe — Uhaꞌyru sese En wuatꞌi eꞌat pe Eꞌywot sese wo areĩneꞌen Uito e Tupana Tosa­ꞌyru pe yn. Maꞌato yt karãpe i atipy piaria pe — Uhaꞌyru sese ti En e Tupana morekuat Tawi wepy  pe.
58,1,6,Maꞌato Tosa­ꞌyru sese tomi­mõ­typot wuatꞌi eꞌyianmete wuat pe mio tã e — Meiũran aru woro­mo­herep En wuatꞌi miitꞌin me e. Miꞌi tupono uipot­po­ꞌo­roria pe areꞌe — Eweimõ­typot ro Uhaꞌyru sese areꞌe yn atipy piaria pe e Tupana.
58,1,7,Maꞌato atipy piaria pe mio tã e Tupana miwan me — Eipe ti uheropat haria meremo rakaria wasere hyha hap ewywuaria eipe e. Merep merepꞌe hap ẽty ewywuaria eipe woro­ho­ꞌonug e. Uhehay ereto merep hanuaria eipe e Tupana topot­po­ꞌo­roria atipy piaria pe mekewat Tawi wepy 104 piat pe.
58,1,8,Maꞌato Tosa­ꞌyru pe mio tã wẽtup e — Wuatꞌi Porekuat Eporekuat no ti erepy­huꞌat e. Wuatꞌi akag Porekuat no En e. Yt karãmuo i ikahuro Miitꞌin Porekuat Koro wo En e. Toĩneꞌen epo pe puretig ewywuat hap esaika moherep hamuat e. Taꞌi En ni wuatꞌi miitꞌin powyro teran hanuat katu­pono wakuat yn nug hat En e Tupana Tosa­ꞌyru pe. Morekuat Koro wo ieĩneꞌen hat Uhaꞌyru katu­pono En hãpyk yn hat Wakuat Sese Kyꞌe Hat En mote e. En ni yne yt naku i etiat haiwot rakano e. Miꞌi pote woro­ꞌairo En Uhaꞌyru Wuatꞌi Porekuat no e. Koitywy atopag eꞌakag me ikap takat mohag ewywuat e. Miꞌi ti wuatꞌi kawiat Morekuat poꞌog poꞌog ekatu­wy­riaꞌin kai e hap e. En ni Uimi­mo­wato Uimi­mo­wepit En e Tupana morekuat Tawi  piat pe.
58,1,10,Miꞌi hawyi toꞌe Tosa­ꞌyru piat pe saꞌa­wy­ꞌiwuat miwan me — Wuatꞌi nug hat En Uhaꞌyru e. Yi gaꞌapy mikoi nug hat at waty waikiru koꞌi nug hat En e. Torania saꞌa­wy­ꞌiwuat nug hat En e. Epo esaika hamo atunug yne yne e.
58,1,11,Maꞌato miꞌiria aru meiũran teꞌe­ru­wewuk yne taꞌa­tu­poro hawyi ikahuro raꞌyn maꞌato En ni aru ereĩneꞌen ihãite wuatꞌi eꞌat piat rakano e. En ni ereĩneꞌen yne yne weityk pytkai e. Maꞌato at atipy waikiru yi gaꞌapy yꞌy waty ti aru tuwe­mo­weityk yne sokpe potꞌi ewy maꞌato En yt karãpe i e. Miꞌiria aikotã sokpe potꞌi ewywuat tukup­teꞌen. Topugha hawyi sokpe potꞌi tuweityk hap ewy aru miꞌi hawyi ipakup takat toimo­herep e. Maꞌato En Uhaꞌyru yt karãpe i epotꞌi aru katu­pono ereĩneꞌen aru wuatꞌi eꞌat pe epakup yn e Tupana Iesui pe saꞌa­wy­ꞌi­pyite nimo te morekuat Tawi  pe.
58,1,13,Miꞌi hawyi Tosa­ꞌyru pe mio tã e iwan me — Eraꞌapyk to Uhaꞌyru mesuwe uipo sese kai uimi­mõ­typot no e. Meiũran aru ewanĩ­kaptia okpe tote epy topy­huꞌat aikotã more­kuaria tunug — Uito poꞌog e hap moherep hamo. Wuatꞌi eꞌat pe ewanĩ­kaptia akit hano areĩneꞌen e miwan me. Maꞌato iraniaꞌin atipy piaria pe yt karãpe i mio tã e.
58,1,14,Pyno ahenoi ehepe mio tã e Tupana atipy piaria pe. Taꞌi mio tã e teropat haria pe — Eipe uheropat haria e. Mãꞌãu kawiat eipe e. Eipe ti uimie­ha­kye­raꞌat haria yi totiaria powyro hanuaria e. Miꞌi nug hamo woro­ho­ꞌo­po­ꞌoro e. Uhaꞌy­ruꞌin uhaki­ꞌytꞌin uimohey haria powyro hanuaria wo woro­ho­ꞌonug eipe e. Iꞌewyte yt uimohey i te haria powyro imohey hap etiat haria wo woro­ho­ꞌonug eipe e Tupana saꞌa­wy­ꞌite miwan me atipy piaria pe. Pyno koitywy watikuap taꞌyn poꞌog Haꞌyru atipy piaria teropat haria kawiat hap.
58,2,1,Pyno waku Tupana ehay moherep haria aimuꞌe turan watu­we­waure kaꞌa kahato. Yt naku i watoket neꞌi Tupana piat aimuꞌe hap ete. Yt naku i wati­waure mekewat saꞌa­wy­ꞌiwuat aimikuap Tupana etiat. Pyno waku aiwẽꞌẽg wo o miꞌi hap pupi uiwy­riaꞌin uiꞌy­wania.
58,2,2,Saꞌa­wyꞌi Tupana tipo­ꞌoro topot­po­ꞌo­roria atipy piaria yi kape tehay sese moherep hamo mesu­wa­ro­tiaria aiꞌy­wania kape. Taꞌa­tu­mo­herep kahato ihay pywo kahato rakat Tupana e hap ewy taꞌa­tu­mo­herep. Maꞌato yt taꞌa­tu­mohey i Tupana ehay pywuat koꞌi pote toiꞌa­tu­ꞌa­piheg saꞌa­wyꞌi aiꞌy­wania. Iꞌatu­minug saꞌag saꞌup tutum iꞌatuepe toꞌe hap ewy. Miꞌi tupono waku aiweꞌeg wo kahato toꞌe hap ete katu­pono koitywy Tosa­ꞌyru wẽ pyi aimuꞌe raꞌyn Tupana. Haꞌyru piat aimuꞌe hap ti poꞌog atipy piaria wẽ pywiat kai. Miꞌi tupono yt naku i kahato wato­ꞌo­ky­ryꞌi aheha­kye­raꞌat hat ete. Maꞌato yt watat i Haꞌyru e hap hawyi watipun neꞌi aheha­kye­raꞌat hap hawyi aikotã aru. — Yt atiky­ꞌesat i emiium Iesui aiꞌe hawyi aikotã aru. Taꞌi yt kat i hin i aru wati­puẽti muꞌap Tupana kapiat mio tã aiꞌe hawyi. Maꞌato aiꞌa­piheg hap yn naꞌyn topy­huꞌat yt watat i imiium hawyi. Saꞌa­wyꞌi aheha­kye­raꞌat hap ete aimuꞌe kahato Aika­ꞌiwat Iesui. Iꞌewyte tosai­pe­piaria topot­mu­ꞌeria kaipyi aimuꞌe kahato wy. Taꞌa­tu­moheg kahato iꞌe hap torania ahowawi.
58,2,4,Katu­pono Aika­ꞌiwat Iesui tiꞌa­tu­po­wyro kahato tosai­pe­piaria tehay enoi hanuaria hawyi tutum tesaika hap iꞌatuepe. Topãꞌãu tutum tomi­sepap koꞌi ewywuat nug hamuat. Toipywo kahato tehay iꞌatuwẽ piat katu­pono taꞌa­tunug imisepap yt miitꞌin misepap ewy hin i ipãꞌãu esaika hap wywo. Miꞌi hawyi iꞌatupiit pyi tuwẽtem hesaika hap miitꞌin moehãite hamuat. Iꞌatupo iꞌatupiit pyi taꞌa­tunug kahato miitꞌin yt ewy hin i miitꞌin mowa­nẽtup hamo miitꞌin waꞌa­kasa hamo. Miꞌi hap kape teꞌe­ra­haꞌat iꞌatue­saika hap kape hawyi pywo iꞌatuꞌe. Tutum Topãꞌãu iꞌatuepe topotpap nug waku kahato hamo. Tomi­ky­ꞌesat ewy toimõꞌẽ yne tesaika hap iꞌatuepe.
58,2,5,Uiꞌy­wania pywo ti rat yt karãpe i Tupana tunug temiitꞌin atipy piaria Yi Pakuwiat Morekuat no — Woro­ho­ꞌonug eipe Miitꞌin Porekuat no yt e i atipy piaria pe Tupana. Meimẽwat yi totiaria porekuat no woro­ho­ꞌonug yt e i. Maꞌato Tosa­ꞌyru Iesui pe mio tã e — Woronug ni En Wuatꞌi Miitꞌin Porekuat no e. Miꞌi hap etiat wyti mesup ahenoi hamuat ehepe.
58,2,6,Saꞌa­wyꞌi wẽtup ok toꞌe miwan me — Tupana kat poteĩ miitꞌin ewawi uruewawi erahaꞌat kahato urukyꞌe kahato hap wywo e. Kat kawiano pyno urupãꞌãu katu­pono uruto emikyꞌe kahato koꞌi iꞌewyte uwe sese Aheykeꞌet koro e. Kat poteĩ uruepiok kahato at kaꞌap urukyꞌe hap wywo e. Iꞌewyte kat poteĩ ewyry teran kahato uruwywo. Kat poteĩ ehay teran kahato uruwyro Tupana e.
58,2,7,Tupana koitywy urumõ­typot hap iwato kahato aikotã atipy piaria ewy urumõ­typot En e. Kat poteĩ urukyꞌe miꞌi kupitu e. Koitywy Urueykeꞌet etunug Yne Yne Eminug Koꞌi Apykok Hano e. Taꞌi imõtypot kahato hat En. Urueykeꞌet Painug Kahato Hat En Tupana e miwan me.
58,2,8,— Miꞌi hawyi yne atopag Miꞌi py ywytꞌok­pype ereꞌe Tupana. Miꞌi Uimi­mõ­typot kahato topy­huꞌat e. Miꞌi aru atunug Wuatꞌi Porekuat no e miwan me. Pyno Miꞌi Uruykeꞌet Wuatꞌi Porekuat nuat e. Miꞌi pote ipo pe tutum torania hawyi yt kat i raꞌyn yt ipo pe i reꞌym e. Yne raꞌyn ipo pe e. maꞌato mesup te yt i te maꞌato meiũran ti aru pywo sese topy­huꞌat yne yne ipo pe toꞌe hap ewy e Tawi wepy  piat pe.
58,2,9,Pyno koran aheha Iesui kape iꞌewyte koitywy howawi aiwa­nẽtup hap. Miꞌi raꞌyn topy­huꞌat hap kape aheha. Mekewat poꞌog iwato atipy piaria kawiat hat kape aiwa­nẽtup hap. Maꞌato mesu­wa­rotiat toĩneꞌen turan tuwe­mohit kahato. Atipy piaria eꞌyi kai te topy­huꞌat. Yt atipy piat ewy hin i toĩneꞌen Aheykeꞌet mesu­wa­rote tuwe­puꞌi nug hap eꞌat pe. Maꞌato hoꞌopot kahato aika­wiano hamo yi tote toĩneꞌen turan. Ikuꞌuro miitꞌin ehakye­raꞌat hamo. Koitywy Tupana tunug naꞌyn Wuatꞌi Porekuat no. Miꞌi Miit tuwe­painug naꞌyn. Miꞌi hawyi Tupana tunug Tosa­ꞌyru Wuatꞌi Epaꞌi Koro wo raꞌyn e. Mio koitywy Ahepaꞌi Koro wo Iesui raꞌyn katu­pono Miꞌi Miit ipitpitꞌok yne aiminug saꞌag koꞌi. — Koitywy waku raꞌyn uiwa­nẽtup hawe eipe e Tupana ahepe. Koitywy wẽtup miit ewywuat wato­py­huꞌat Tupana Aiꞌywot ahepe. Wẽtup mẽpytꞌin sok yn aito Aheykeꞌet mohey haria e. Taꞌi yt watu­we­mõti hin i mesup te aiminug saꞌag saꞌa­wy­ꞌiwuat ete katu­pono wato­mohey Tupana Saꞌyru hawyi wẽtup miit ewy wato­py­huꞌat iꞌywot wywo. Eipe uheywytꞌin uheinytꞌin e Iesui ahepe.
58,2,10,Tupana tiꞌa­tu­mo­herep yne yne mesuwat yi tote atipy tote at yi waikiru koꞌi toiꞌa­tu­ꞌa­tunug wuatꞌi toran naꞌyn toiꞌa­tu­mo­herep yi yꞌy gaꞌapy miꞌat aimikoi koꞌi toiꞌa­tunug wuatꞌi meimuẽ­waria e. Toiꞌa­tu­ꞌa­tunug yne yne hawyi toiꞌa­tu­ꞌa­pykok kahato yne tominug koꞌi e. Taꞌi toiꞌa­tu­moe­wyry yne tominug koꞌi e. Waku pe tutunug at kaꞌap yne tominug koꞌi e. Miꞌi pytkai toipo­ꞌoro Tosa­ꞌyru Iesui hoꞌopot kahato mesuwat yi hawywiat aheha­kye­raꞌat hamo. Miꞌi hawyi toho­ꞌopot kahato poꞌog aikai mesuwat yi tote hawyi yt totoiat hin i maꞌato Toꞌywot miky­ꞌesat koꞌi tutunug yne. Toho­ꞌopot kahato toĩneꞌen hawe toku­ꞌuro hawe hawyi waku watoꞌe aiiãꞌãg hap upi Aika­ꞌiwat ewywuat — Mesup waho­ꞌopot maꞌato Iesui poꞌog hoꞌopot aikai waku watoꞌe. Aheha­kye­raꞌat hat hoꞌopot kahato aika­wiano hamo aikyꞌe pote waku watoꞌe. Aikyꞌe kahato hawyi ahereto atipy kape Aheha­kye­raꞌat hat waku watoꞌe aiwo­ꞌope are.
58,2,11,Iesui ti aikoho kuap kahato. Pywo ti rat aipyꞌa piat aiminug saꞌag koꞌi aiwa­nẽtup hap koꞌi toimo­weityk kuap. Miꞌi hawyi ainug Toꞌywot saꞌy­ruꞌin saki­ꞌytꞌin no. Tupana mẽpytꞌin no ainug hawyi Iesui Aheykeꞌet Aikywyt toĩneꞌen. Waku pe kahato hawyi wato­py­huꞌat. Aikoho tosuu wo hawyi yt tuwe­mõti i toꞌe hamo ahepiat — Miꞌiria ti uheywytꞌin koꞌi uheinytꞌin koꞌi e hap pupi yt tuwe­mõti hin i toꞌe hamo. Aheykeꞌet Aikywyt Iesui wati­mohey hawyi aikoho tosuu wo hawyi waku kahato e.
58,2,12,Saꞌa­wyꞌi mio tã e Haꞌyru Tupana pe — Woro­mo­herep En Papai wuat uheywytꞌin uheinytꞌin me e aikope aikope teꞌe­ru­we­ꞌa­tunug ehay kuap hamo hap upi e. Miꞌi pote — Areĩneꞌen iꞌatu­py­ꞌa­setpe emõtypot hamo Papai uhehay wo uiwepy hamo iraniaꞌin wywo emõtypot haria yatype emõtypot haype Papai e morekuat Tawi  pe.
58,2,13,Iꞌewyte mio tã e Haꞌyru Tupana pe — Emohey uhepiat hap koitywy tuwehik kahato raꞌyn uhete e. Erahaꞌat ro uhowawi Papai e. Koitywy emohey haria ahyt raꞌyn tukup­teꞌen naꞌyn uiwywo emiium koꞌi esaꞌy­ruꞌin koꞌi esaki­ꞌytꞌin koꞌi e saꞌa­wyꞌi Tupana ehay moherep hat Isaia  pe.
58,2,14,Pyno aito miit kawiat maꞌato — Uhaꞌy­ruꞌin uhaki­ꞌytꞌin eipe e Tupana ahepe Tosa­ꞌyru mohey haria pe mesup. Miit puꞌi kawiat kahato Iesui piit maꞌato yt karãpe i tutunug yt naku i. Ikuꞌuro aika­wiano hare pote tuwenug miit no iꞌewyte wẽtup piit ewy iwywo wato­py­huꞌat wati­mohey hawyi e. Wẽtup suu ewy kahato iwywo aito iꞌewyte aihep taꞌyn ahiag po pyi tutuꞌu yne aiku­ꞌuro hap hawyi. Saꞌa­wyꞌi ahiag aimo­kenꞌẽ kahato aiku­ꞌuro hamo maꞌato mesup Iesui tihep taꞌyn mekewat aimo­kenꞌẽ hap.
58,2,15,Nimo te turan ni aiku­ꞌuro hap pupi wato­kenꞌẽ kahato. Saꞌa­wy­ꞌi­tewuat aheĩneꞌen hap ti aikenꞌẽ aiku­ꞌuro pupiat hap yn ni toĩneꞌen ahete maꞌato mesup yt kat i raꞌyn katu­pono Aheykeꞌet Aikywyt ikuꞌuro aheiam me pote.
58,2,16,Iesui topy­huꞌat miit piit aiꞌe­wywuat pote. Yt tuwe­pu­ꞌinug hin i atipy piat topuꞌi ewy maꞌato mesuwiat muꞌi ewy yn tuwe­pu­ꞌinug hawyi aipiit wo topy­huꞌat. Ahaꞌa­seꞌi Aparãu Saipepiat hemia­riru Emiariru kaipywiat tuwe­pu­ꞌinug yne miitꞌin mesu­wa­rotiat powyro hamuat.
58,2,17,Miꞌi hawyi tuwe­ꞌy­wãꞌĩ miit no tuwe­mo­herep. Miit kahato no raꞌyn topy­huꞌat. Miꞌi tupono waku kahato Miit Miꞌi hat. Tuwe­moe­ha­ky­ꞌeꞌi tuwewi aika­wiano hano Ahepaꞌi Koro topy­huꞌat pote tohaꞌup nug naꞌyn aiminug saꞌag Tupana pe. Tutuꞌu yne aiꞌa­piheg hap koꞌi hawyi aiwywo topy­huꞌat. Iꞌywot Tupana waure wo topy­huꞌat aiminug saꞌag koꞌi kai koitywy. Yt karãpe i aimaꞌat hano topy­huꞌat iꞌewyte yt karãpe i Toꞌywot maꞌat hano topy­huꞌat. Miꞌi pote Ahepaꞌi sese Miꞌi.
58,2,18,Ahepaꞌi Iesui tikuap kahato ahepiat hoꞌopot hap iꞌewyte ahiag kaipywiat ahãꞌãg hap tohãꞌãg yne. Miꞌi tupono ihaky­ꞌeꞌi kahato ahepiat hoꞌopot turan. Aika­wiano hat kahato topy­huꞌat Miꞌi Iesui. Toikuap kahato ahãꞌãg piat ahãꞌãg hap pote koitywy aipo­wyro kuap kahato ahiag miat aimaꞌat turan. Aipo­wyro kuap kahato ahepiat hoꞌopot hap eꞌat pe katu­pono toikuap kahato ahiag piat toiãꞌãg hap. Saꞌa­wyꞌi mesu­wa­rote toho­ꞌopot kahato miitꞌin miky­ryꞌi hap ete miꞌi pote aipo­wyro kuap kahato ahepiat hoꞌopot hap ahete turan. Taꞌi Iesui tikuap kahato ahatek hap saty hap mesup watikuap.
58,3,1,Pyno Iesui poꞌog atipy piaria kai iꞌewyte mesu­wiaria kai. Waku watu­wa­nẽtup kahato aimi­mohey kape. Tupana mimowaku koꞌi aito uiwy­riaꞌin. Aito wẽtup ok ywytꞌin koꞌi wo yn Tupana ainug Aheykeꞌet Iesui pote. Aito wẽtup sok yn wuatꞌi atipy kapiat wat hanuaria aito. Koitywy Tupana aikaykay atipy kape. Miꞌi pote waku watu­wa­nẽtup kahato Ahepaꞌi Koro Iesui kape hawyi — Iesui Ahepaꞌi Koro watoꞌe iraniaꞌin me miꞌi pote wẽtup yn miit ewywuat wato­py­huꞌat wẽtup ehay ewy yn watoꞌe.
58,3,2,Saꞌa­wyꞌi ahaꞌa­seꞌi Musei tiꞌa­tu­ꞌa­pykok Tupana emiitꞌin Tupana piat topo­ꞌoro hap ewy. Toꞌya­ty­piaria ewy tutunug. Yt ipohep hin i iꞌatu­kyꞌe hap ete. Miꞌi pote Musei Tupana mimõ­typot kahato wo topy­huꞌat. Maꞌato Haꞌyru Iesui poꞌog Musei kai — Miꞌi Miit Uimi­mõ­typot Poꞌog e Tupana. Yt uwe i miꞌi rẽ miꞌi kai uimi­ky­ꞌesat yn nug hat e. Miꞌi Miit poꞌog uiwa­nẽtup hawe uimi­ky­ꞌesat nug yne hat e Tupana Iesui etiat.
58,3,3,Pyno Musei Tupana mohey haria apykok kahato hat Tupana emiitꞌin powyro kahato hat. Miꞌi hawyi Iesui poꞌog Musei kai katu­pono poꞌog toiꞌa­tu­ꞌa­pykok Tupana yat piaria Musei kai e. Pyno Tupana yat piaria Akag Iesui topy­huꞌat Tupana yat piaria Apykok hat sese. Tupana yat yne nug hat toĩneꞌen.
58,3,4,Uiwy­riaꞌin karãpe aiminug aiꞌyat ipakup ikahu rakat topy­huꞌat aimi­mõ­typot kahato hamo toineꞌen. — Taꞌi ehepap kahato yat nug hamuat e miitꞌin ahepe. Ikahu tig iatuꞌe ahepe aiꞌyat pakup hawyi ainug hap aimõ­typot hap topy­huꞌat. Maꞌato poꞌog poꞌog Tupana mõtypot hap wato­py­huꞌat aiꞌyat kai katu­pono inug hat aito pote.
58,3,5,Pyno Tupana miky­ꞌesat ewy Musei tunug Tupana yat piaria apykok hap ete. Ipotpap Tupana mohey haria apykok hap ete. — Atunug aru eꞌe hap ewy e Tupana pe. Miꞌi hawyi ihay kahato aikotã aikotã Tupana toꞌe hap ewy toꞌe.
58,3,6,Maꞌato Aipo­typot Iesui poꞌog Musei kai kat pote Tupana Saꞌyru sese pote. Miꞌi pote poꞌog waku topy­huꞌat iꞌyat piaria apykok hamo Haꞌyru pote. Musei Tupana eropat hat maꞌato Iesui Haꞌyru sese. Pyno aito imohey haria Tupana yat piaria ewywuaria watoĩ­neꞌen. Taꞌi miꞌi tã aito wato­mohey potꞌi pote — Uito imohey hat watoꞌe yt aiwe­mõti hin i pote. Pywo ti rat Iesui yn aimie­katup aiꞌe pote. Iesui yn aheha­kye­raꞌat kuap hat watoꞌe pote. Yt kat i aiwe­mogyt hap aiku­ꞌuro hap mesup watoꞌe. Mio tã aiꞌe pote Tupana yat piaria wuat aito.
58,3,7,Koitywy Tupana Pãꞌãu Wakuat aimuꞌe kahato mio tã e — Karãpe Tupana ihay ewywo turan o yt ehewã­ꞌãhik teiꞌo ehewaure kaꞌa e. Yt epyꞌa ran neiꞌo e. Yt ereꞌe saꞌag neiꞌo eipyꞌa pe — Yt atiky­ꞌesat i uipyꞌa pe Tupana ehay e hap ewy yt ereꞌe teiꞌo. Yt eweikup­teꞌen neiꞌo aikotã aiꞌy­wania saꞌa­wy­ꞌi­wuaria ipyꞌahak takaria yahig notiaria ewy e. Katu­pono miꞌiria tuꞌuka kahato Tupana ete. Taꞌa­tu­hãꞌãg kahato Tupana taꞌa­tu­minug saꞌag wo sio uruꞌa­piheg sio yt hap kuap hamo. — Pyno yt naku i miꞌiria ewy ewetunug e Tupana Pãꞌãu ahepe.
58,3,9,Pyno mio tã e Tupana mesup ahepe. — Yahig notiaria eheꞌyian­miaria uhãꞌãg kahato taꞌa­tu­minug saꞌag wo sio atiꞌa­tu­ꞌa­piheg sio yt hap kuap hamo e. Motꞌi uhãꞌãg e hawyi uimo­py­ꞌahak teran 40 anu itote e. Teꞌe­ra­ꞌa­kasa yne uiminug wakuap taꞌa­tuepiat koꞌi pytkai yt miitꞌin minug kuap i koꞌi atimo­herep kahato iꞌatuepiat pytkai yt uimohey i e. — Motꞌi hawyi uimo­py­ꞌahak kahato eheꞌyian­miaria ehaꞌa­se­ꞌiꞌin e. Eiꞌy­wa­niaria wanẽtup hap yt karãpe i waku atipuẽti e. Yt naku i hap kape yn iꞌatu­wa­nẽtup hap. Atiꞌa­tu­mo­ꞌa­kasa kahato uipuꞌap uiwa­nẽtup waku rakat kapiat maꞌato — Yt uruiky­ꞌesat i iꞌatuꞌe uhepe e.
58,3,11,Miꞌi pote uipy­ꞌahak iꞌatuete eiꞌy­wania saꞌa­wy­ꞌi­wuaria ete e. Miꞌi hawyi mio tã areꞌe iꞌatuepe. — Uimo­py­ꞌahak eipe e. Woro­ho­ꞌokuap taꞌyn eipe e. Yt naku i nug haria eipe e. Miꞌi pote aru woro­ho­ꞌo­ꞌa­pihag uiꞌe hap ewy e. Eweipap yne mesuwat yahig wato tote e. Yt eweipuẽti i eimo­wepit hap yi wakuat rote aikope ewemohy hap tote e saꞌa­wyꞌi Tupana aiꞌy­wania Epereu ywania pe.
58,3,12,Uiwy­riaꞌin uheinytꞌin wẽtup yn Iꞌywot rakaria aito pote woro­ho­ꞌo­nãpin — Waku aiweꞌeg wo Ahetu­pana mohey hap pun hap pupi katu­pono yt naku i kahato aipy­ꞌahak Tupana ete hap areꞌe. Yt naku i watoiat Tupana yt kat i imohey hap aikawiat haype. Yt naku i wato­py­huꞌat wuatꞌi eꞌat piat ieĩneꞌen hat ewanĩkap mo Ahetu­pana atoiat haria wo.
58,3,13,Uiꞌy­wania waku wato­py­huꞌat aito woꞌo­kyꞌe haria wo katu­pono mesup taꞌyn wato­ꞌo­po­wyro kuap. Waku mesup taꞌyn wato­ꞌo­po­wyro aipyꞌa heg Tupana kapiat hap monik hamo. Waku wato­ꞌo­kyꞌe mesup taꞌyn mesup te katu­pono yt watikuap i sio toineꞌen mũki­ꞌite aiwanuat sio yt hap. Saꞌag nug hap aheko aimaꞌat kahato hap topy­huꞌat wuatꞌi eꞌat pe e. Waku woꞌo­kyꞌe haria wo wato­py­huꞌat. Mũki­ꞌite putꞌokꞌe pote waku yn miꞌi tã hap nug haria wo watu­kup­teꞌen hawyi mũki­ꞌite eꞌihotꞌok waku woꞌo­kyꞌe haria wo teꞌen teꞌen wato­py­huꞌat wuatꞌi eꞌat pe mesuwat ewy. Yt pote woꞌo­ma­ꞌatꞌi haria wo wato­py­huꞌat.
58,3,14,Pyno waku uiwy­riaꞌin wato­mohey aheĩneꞌen hap ok tã aikotã saꞌa­wyꞌi wato­mohey hap ewy te teꞌen teꞌen waku wato­mohey Iesui hawyi yt naku i wẽtup mohey hap kape i kowoꞌi kowoꞌi neꞌi wati­ꞌywyk ywyk imohey hap. Waku wato­mohey Iesui akasa hap kape. Waku iheg me imohey hap ete aiku­ꞌuro hap kape. Miꞌi tã watunug mote Aika­ꞌiwat ekatu­wyria wo wato­py­huꞌat torania aitoria wuatꞌi eꞌat pe.
58,3,15,Tupana piat aiꞌy­wania nãpin hap ewy woro­ho­ꞌo­nãpin. Mio tã e Tupana saꞌa­wyꞌi miwan me — Koitywy eweikuap uhehay pote yt eweikup­teꞌen neiꞌo ipyꞌahak takaria wo uhehay ete e. Yt eweikup­teꞌen neiꞌo saꞌa­wy­ꞌiwuat uhehay pun haria wo aikotã ehaꞌa­se­ꞌiꞌin yahig notiaria ewy e. Uiwy­riaꞌin yt naku i wato­py­huꞌat ipyꞌahak Tupana etiat rakaria ahaꞌa­se­ꞌiꞌin saꞌa­wy­ꞌiwuat ewy.
58,3,16,Uwe apo ipyꞌahak saꞌa­wy­ꞌi­wuaria Tupana piat taꞌa­tu­nãpin hap ete. Taꞌi aiꞌy­wania ahaꞌa­se­ꞌiꞌin Musei mihep wanĩ­kap­tiaria po pywiaria koꞌi iꞌatu­py­ꞌahak kahato Tupana nãpin hap ete.
58,3,17,Uwe apo meimuẽ­waria 40 anu turanuat yahig wato tote saꞌag yn nug haria Tupana mõpy­ꞌahak hanuaria. Taꞌi ahaꞌa­se­ꞌiꞌin aiꞌy­wa­niaria Iuteu ywania. Taꞌi aiꞌy­wotꞌin aityꞌin topap yne iꞌatu­minug saꞌag tiꞌa­tu­ꞌuka.
58,3,18,Uwe wywo Tupana toꞌe saꞌa­wyꞌi — Pywo ti rat yt wẽtup ok i atipuẽti eiperia waku rakaria pote yt uwe i teke kuap eiperia uheꞌyi pakup we aikope aiwo­ꞌo­mo­wepit hap kape aiwe­mohy hap kape e ipyꞌahak takaria pe aheꞌyian­miaria pe Tupana.
58,3,19,Pyno aharyꞌin ahaꞌa­se­ꞌiꞌin yt tipuẽti i taꞌa­tueꞌyi wakuat yi Kanãꞌã Tupana — Atum aru e pytkai. Taꞌi yt taꞌa­tu­mohey i — Atum aru e hap pote yt taꞌa­tu­puẽti i. Yt naku i yt wato­mohey i miꞌiria ewy are.
58,4,1,Pyno mio tã e Tupana saꞌa­wyꞌi — Eweihytꞌok yi pakup we yi Kanãꞌã pe pote eiwe­mohy aru itote uiwywo uiꞌe hap ewy e. Pyno toꞌiro watu­we­hytꞌok Tupana eꞌyi pakup we iwywuat aiwo­ꞌo­mo­wepit hap kape. Waku wato­kenꞌẽ kahato yt wateke i hap pupi.
58,4,2,Pyno koitywy watikuap mekewat sehay aikotã saꞌa­wyꞌi ahaꞌa­se­ꞌiꞌin tikuap hap ewy maꞌato taꞌa­tukuap pytkai yt kat hamo i topy­huꞌat yt taꞌa­tu­mohey i pote.
58,4,3,Mio tã e aiꞌy­wa­niaria nimo te wuaria pe — Uimo­py­ꞌahak haria eipe e miꞌi pote pywo ti rat yt karãpe i aru eiwe­hytꞌok aikope aiwe­mohy hap kape yi wakuat pe yt uimohey i eipe pote e. Maꞌato aito imohey haria pote aiwe­mohy Tupana piat hap toĩneꞌen iꞌe hap ewy katu­pono karãpe Tupana tunug yne hawyi — Waku raꞌyn toran naꞌyn e miꞌi hawyi tuwe­mohy. Miꞌi hap ewy waku watu­we­mohy iwywo e morekuat Tawi  pe.
58,4,4,Iꞌewyte Tupana henoi aikotã saꞌa­wy­ꞌite tuwe­mohy hap etiat miwan me — Tutunug yne mesuwat mytyp at waty waikiru koꞌi hawyi tuwe­mohy e miwan me. 6 eꞌat tuwe­potpap hawyi ipohep waku yne raꞌyn tominug hawyi tuwe­mohy 7 eꞌat piat hawyi e miwan me.
58,4,5,Miꞌi hawyi toꞌe tominug koꞌi miitꞌin me — Eweikup­teꞌen no mesuwe hawyi woro­ho­ꞌo­poi­tyro mono mesuwat uimikoi yi wakuat pe e. Eiwe­mo­wepit kahato hap atum teran ehepe mesuwe e aiꞌy­wania pe saꞌa­wyꞌi maꞌato — Yt rat iꞌatuꞌe Tupana pe. Miꞌi pote — Yt karãpe i eiwe­hytꞌok aru mesuwe aiwe­mohy hamuat uhetama pakup we e Tupana haty wo morekuat Tawi  pe.
58,4,6,Yt taꞌa­tu­mohey i pote yt tuwe­hytꞌok kuap i tawa wakuat Kanãꞌã pe. Miꞌi pote mesup Tupana toꞌe iraniaꞌin me wuatꞌi ywania pe — Waku eiwe­mohy mesuwe uhetama pe uiwywo e ahepe. Aiꞌy­wania saꞌa­wy­ꞌi­wuaria yt imohey i Tupana toiꞌa­tu­nãpin kahato pytkai. Yt tuwe­hytꞌok i Tupana wemohy hawe yi kanãꞌã pe. Pyno waku aiweꞌeg wo hap wywo wateke Tupana wemohy hawe atipy pe iꞌewyte mesuwe toiky­ꞌesat.
58,4,7,Tupana tiꞌairo aiwe­mohy hap eꞌat yt saꞌa­wy­ꞌiwuat yi kanãꞌã piat yt ewywuat i. Mio tã e Tupana mesup ahepe — Koitywy eheꞌat sese eiwe­mo­wepit hamuat e. Miꞌi pote meiũran Tupana ihay i raꞌyn morekuat Tawi wẽ pyi aiwe­mohy sese hap eꞌat ete ihay — Mesup eꞌat eweiwe­mohy teran wuatꞌi eꞌat pe pote eweĩꞌẽ ro uhowawi mesup e. Eweikuap uhehay pote yt eweimopun neiꞌo eipyꞌa pe eikaykay hap kape e Tupana ahepe morekuat Tawi  pe.
58,4,8,Pyno ahaꞌa­seꞌi Musei yt teke i yi Kanãꞌã pe maꞌato haipepiat Iusue hupi aiꞌy­wania Epereu pusu kuap haria nimuat tuwe­hytꞌok yi Kanãꞌã pe e. Maꞌato itote yt teꞌe­ru­we­mohy hin i yi Kanãꞌã pe. Tuꞌuka hap yn taꞌa­tunug itote iraniaꞌin ywania wywo. Maꞌato miꞌi pytkai — Atum aru meiũran eheꞌat sese eiwe­mohy hap e Tupana aheꞌyian­miaria pe.
58,4,9,— Maꞌato tut aru eiwe­mohy hap e morekuat Tawi. Maꞌato saꞌa­wyꞌi yt kat i itote morekuat Iusue eꞌat pe. Mio ti wati­ky­ꞌesat pote toĩneꞌen naꞌyn aiwe­mohy Tupana kaipywiat hap aiwepit hap aito Tupana emiitꞌin wuat pote.
58,4,10,Aheha­kye­raꞌat raꞌyn hawyi waku yne raꞌyn hawyi aiwe­mohy hap ewy toĩneꞌen. Yt kat i aipotpap poꞌog aiwe­ha­kye­raꞌat hamuat katu­pono Iesui potpap upi aheha­kye­raꞌat hap toĩneꞌen. Ariaꞌyp posok tote toikyiat aiwepit hap. Tuwe­mohy raꞌyn mesup Iesui. Apyk pe raꞌyn toĩneꞌen. Waku raꞌyn watu­we­mohy iwywo. Miꞌi pote yt naku i watu­we­potpap aheha­kye­raꞌat hap kyiꞌat hamo neꞌi katu­pono aheha­kye­raꞌat hap kyiꞌat hap toĩneꞌen naꞌyn Aika­ꞌiwat tunug.
58,4,11,Saꞌa­wyꞌi — Eweiwe­hytꞌok o eheꞌyi Kanãꞌã pe e Tupana aheꞌyian­miaria pe. Waku itote eiwe­mohy e maꞌato — Yt iꞌatuꞌe. Miꞌi hawyi howasat rakaria wo tukup­teꞌen yahig note. Yt naku i mio tã watoꞌe Tupana pe. Waku watoꞌe — Taꞌi urupap kahato eupi waku watoꞌe. Urutu­we­mohy teran kahato ewywo waku watoꞌe. Yt naku i ahoꞌo­wasat hap topy­huꞌat nagnia ewy uiwy­riaꞌin. Tupana aikuap kahato. Tehay hãi hyk kahato aikotã kyseꞌyp haĩhyk toꞌowa piat rakat sura­raꞌin ekyseꞌyp ewywuat Tupana e hap. Hãihyk hesaika mekewat kyseꞌyp ewywuat Tupana ehay teke kuap kahato aipiit pe aiwa­nẽtup hawe. Toitek tek kuap kahato aiminug saꞌag koꞌi. Tupana ehay aimoieĩ­neꞌen kuap kahato. Yt heremo i aipiit piat rakat yt naku i hap toipuruk kuap kahato aiwa­nẽtup hap kaipyi aipiit pyi. Hesaika kahato Tupana ehay aimoe­hãite hap nug hamuat aiwa­nẽtup hawe. Tupana ehay tikuap kahato aipãꞌãu. Toikuap kahato kat e hap kat e hap aipiit pe toĩneꞌen hap sio wato­mohey teran sio wati­mõ­typot teran sio watu­we­mõ­typot teran sio miitꞌin aimõ­typot hap yn wati­ky­ꞌesat sio Tupana mõtypot hap wati­ky­ꞌesat hap. Kyseꞌyp haĩhyk takat ewy Tupana ehay tipo­ꞌoro kuap kahato yt naku i aiwa­nẽtup hap pya pyi aikai. Toipatꞌok kuap kahato yt naku i sio waku hap. Toikuap yne aipiit piat yt heremo i rakat. Toikuap kahato aipyꞌa piat aimi­ky­ꞌesat kyꞌesat hap toĩneꞌen hap ihay teke teke kahato aiwa­nẽtup hawe pote. Iꞌewyte kan hamõi watunug wakuap hap toikuap. Toikuap aiwa­nẽtup waku sio yt hap. Kat pote mekewat sio Tupana kyꞌe hap aikai sio yt miꞌi i hap toikuap. Sio aiwe­mõ­typot hap sio Tupana mõtypot hap toikuap. Yt heremo i rakat wen aiwa­nẽtup hap toikuap yne aipyꞌa piat aimi­ky­ꞌesat koꞌi kyseꞌyp hãi hyk toꞌowa piat rakat ewywuat tehay wo. Iꞌewyte Tupana tikuap yne yne miitꞌin waku hap sio yt naku i hap wuatꞌi ywania wat aikope aikope gupteꞌen hap tote katu­pono yne aiminug koꞌi miitꞌin miꞌiria pote. Yt watu­wemig kuap i Tupana pupi aiwa­nẽtup hap waku sio yt hap toikuap yne pote. Aiminug koꞌi iꞌewyte heremo yne Tupana pe sio waku pe sio yt naku i pe hap toikuap. Pyno waku aiweꞌeg wo katu­pono meiũran tuwe­mo­herep yne kuap aiminug koꞌi wuatꞌi ehamo. — Kat poteĩ miꞌi tã neꞌi ewetunug e aru ahepe. Kat poteĩ mio tã neꞌi erewa­nẽtup e aru Tupana ahepe. Uiwesat ro e aru. Araꞌa­kasa yne tig eminug koꞌi e aru ahepe haty wo.
58,4,14,Maꞌato toĩneꞌen wẽtup aika­wiano hat ihay Tupana wywo rakat Miꞌi Miit ri Ahepaꞌi sese Iesui. Haꞌa­wy­tepyi tutunug yne Toꞌywot miky­ꞌesat ok tã hawyi ti taꞌam atipy kape. Teke raꞌyn Toꞌywot wywuat pe Ahepaꞌi Koro sese. Miꞌi tupono waku wato­mohey Miꞌi Miꞌit aiku­ꞌuro hap kape. Miꞌi tupono waku watoꞌe yne eꞌat pe howawi — Woro­mohey En Iesui watoꞌe waku.
58,4,15,Katu­pono Ahepaꞌi Tupana wywuat ihay aika­wiano hat yt mesu­wa­ro­tiaria yt ewy hin i. Karãpe ahete ahatek hap putꞌokꞌe hap haty hap topy­huꞌat hawyi toikuap kahato katu­pono Miꞌi Paꞌi hatyꞌu kahato satek hap saꞌa­wyꞌi tuwete. Iꞌewyte yt ahesaika i hap toikuap kahato katu­pono saꞌa­wyꞌi mesuwe aiꞌewy tohãꞌãg tosero hap mesuwat yi tote. Saꞌa­wyꞌi hãꞌãg ahiag kaipywiat hap toikuap kahato yt naku i nug hamuat hap katu­pono ahiag hãꞌãg kahato Iesui yne yt naku i mug hamuat katu­pono Iesui aipiit piꞌi eweywuat kawiat sese Ahepaꞌi Koro hawyi yne toiãꞌãg ahiag miat hap toikuap maꞌato yt taꞌat i tomaꞌat hap upi. Taꞌi Aika­ꞌiwat no kahato ti Ahepaꞌi toĩneꞌen. Karãpe yt naku i hap ahete pote aika­wiano hamo topy­huꞌat aipo­wyro kahato ahiag sopo hamo.
58,4,16,Miꞌi pote waku watuwat Tupana kape yt aikenꞌẽ wywo hin i yt kat i aiwe­mõti hap wywo katu­pono toĩneꞌen aiwywo Ahepaꞌi Koro. Miꞌi pote ti hegyiꞌat kahato Tupana ahepe Ahepaꞌi Koro kyꞌe haype Ahepaꞌi Koro emiit no watoĩ­neꞌen mote. Wahenoi yne aiminug saꞌag tope pote meremo topy­huꞌat waure wo. Wati­ky­ꞌesat aipo­wyro hap hoꞌopot hap eꞌat piat pote waku merep wahenoi tope. Wahẽtup hawyi meremo tutum neꞌen neꞌi aipo­wyro hap. Iꞌewyte satek hap saty monik hamo wahẽtup pote meremo tutum ahepe teha­ky­ꞌeꞌi hap. Taꞌi hegyiꞌat kahato ahepe katu­pono Haꞌyru Ahepaꞌi wo toĩneꞌen pote. Toĩneꞌen atipy pe ahehay moherep Toꞌywot piat hano Ahepaꞌi. Miꞌi hawyi Iꞌywot aimoe­saika kahato kat e hap kat e hap niatpo kahato rakat ahete hap turan aimoe­saika kuap kahato e.
58,5,1,Nimo te pyi Tupana tiꞌairo wẽtup miit aiꞌy­wania paꞌi koro wo — Atiky­ꞌesat en paꞌi wo miitꞌin ehay moherep uhepiat hamo e iꞌewyte iꞌatu­minug moherep uhepiat hamo e. Woro­ꞌairo en wẽtup ok yn paꞌi akag wo e. Karãpeĩ miit tunug saꞌag hawyi waku etiꞌauka iꞌatumiium wo ehũ iꞌatu­minug saꞌag hep hamo e. Miꞌi etunug mote waure wo areĩneꞌen iꞌatu­minug saꞌag kai e Tupana tomi­ꞌairo paꞌi koro pe saꞌa­wyꞌi aiꞌy­wania pe. — Woro­ꞌairo en miitꞌin atukyꞌe hamuat e. Karãpeĩ miitꞌin uiꞌatoiat hawyi waku paaꞌere o epyꞌa pe miitꞌin satek hawyi e. Miꞌi hawyi etimo­herep iꞌatuepe muꞌap uhowawiat e. — En miit kawiat ereĩneꞌen e iꞌewyte etikuap miitꞌin miat iꞌaparap taꞌyn hap yt iꞌatu­weꞌeg i hap koꞌi yt ikuap kahato i hap koꞌi hawyi waku etiꞌauka taꞌa­tue­hũria taꞌa­tue­ka­wiano iꞌewyte ekawiano e saꞌa­wyꞌi Tupana tomi­ꞌairo paꞌi koro pe. — En ni tapyꞌyia ewy kahato iꞌaparap hat pote waku etiꞌauka ehũ emiꞌa­parap moweityk hamo iꞌewyte emiitꞌin minug saꞌag koꞌi hep hamuat e. Miꞌi nug hamo woro­ꞌairo e Tupana.
58,5,4,— Woro­ꞌairo paꞌi akag wo e. Yt miitꞌin miꞌairo hap kaipyi i ereĩneꞌen paꞌi koro wo maꞌato uimi­ꞌairo en e. Yt naku i ereꞌe miitꞌin me — Uiꞌairo no eipaꞌi wo katu­pono uito yn waku paꞌi akag airo hamo e. Yt eꞌe hap kaipyi paꞌi koro wo ereĩneꞌen. Maꞌato uiꞌe hap kaipyi yn waku e. Nimo areꞌe Musei ywyt Arãu me — Woro­ꞌairo en miitꞌin epaꞌi akag wo e. Ereĩneꞌen no miitꞌin pyꞌa­setpe paꞌi koro wo areꞌe Musei ywyt Arãu me saꞌa­wyꞌi e. Arãu yt tuwenug hin i paꞌi koro wo maꞌato uimi­ꞌairo uimi­ky­ꞌesat ewywuat neꞌi Arãu e Tupana.
58,5,5,Tupana tunug Aika­ꞌiwat Iesui Arãu ewywuat kahato maꞌato poꞌog miꞌi kai. Yt tuwenug hin i Ahepaꞌi Koro wo Iesui. Yt tuwe­mõ­typot i paꞌi wo maꞌato Tupana mimõ­typot no Miꞌi Miit toĩneꞌen. Aikotã Tupana toꞌe saꞌa­wyꞌi miwan me hap ewy — Eꞌywot sese ti Uito Uhaꞌyru e. Wuatꞌi eꞌat piat Uhaꞌyru En e katu­pono wuatꞌi eꞌat piat Eꞌywot sese wo areĩneꞌen e. Mesup eꞌat woro­mo­herep En wuatꞌi miitꞌin me Uhaꞌyru hap e. En yn Uhaꞌyru mesuwe miit kaipywiat e wepy  miwan me.
58,5,6,Miꞌi hawyi toꞌe Tupana wẽtup miwan me — Uhaꞌyru e woronug en wuatꞌi eꞌat piat wuatꞌi ywania Paꞌi Koro wuat woronug En mekewat aikotã saꞌa­wy­ꞌi­tewuat paꞌi koro Meke­se­teki hap het rakat ewywuat sese Uhaꞌyru e saꞌa­wyꞌi morekuat Tawi Tosai­pepiat Iesui  miwan me.
58,5,7,Miꞌi hawyi mesuwat yi totiat toĩneꞌen turan Ahepiꞌi Sese Iesui ihay Tupana kape tuwak popuo tepiat hatyꞌu hap wywo tohẽtup hẽtup tehay wo — Papai Papai e uihep En guꞌuro po pyi e uiku­ꞌuro hap kaipyi uihep o En guꞌuro po pyi e haty wo. Miꞌi hawyi Tupana tiwesat — Pywo Uhaꞌyru atunug aru eꞌe hap ewy e. Worohep En guꞌuro pyi e Uimõ­typot kahato hat En mote e uimi­ky­ꞌesat ewy neꞌi ekuꞌuro pote e. Eremohit kahato miꞌi pote woro­mõ­typot Uhaꞌyru e. Emiẽtup ok tã worohep En guꞌuro pyi e.
58,5,8,Tupana Saꞌyru sese Iesui maꞌato toho­ꞌopot popuo tuwe­muꞌe Tupana miky­ꞌesat nug hap ete paaꞌe hat ewy. Miꞌi kaipyi aimo­hãpyk hamuat tutuꞌu yne tepiat hoꞌopot hap hawyi toikuap Tupana miky­ꞌesat nug hap. Yt ikuꞌuro teran i pytkai ikuꞌuro aika­wiano Tupana miky­ꞌesat toiky­ꞌesat pote. Aika­ꞌiwat yt karãpe hin i iꞌaparap Toꞌywot miky­ꞌesat nug hap ete pote — En yn miitꞌin ehakye­raꞌat hano e Tupana. Iesui wato­mohey hawyi tutum aheĩneꞌen wuatꞌi eꞌat piat hamuat ahepe tomi­ky­ꞌesat nug haria wo watoĩ­neꞌen mote.
58,5,10,Toho­ꞌopot kahu hawyi. — Pywo sese hãpyk takat miit En e Tupana tope. Ewaku hap uiat ewy pote waku En yne miitꞌin Epaꞌi wo e. En ni mekewat paꞌi wakuat saꞌa­wy­ꞌiwuat Meke­se­teki ewywuat e. Paꞌi Meke­se­teki Saipe­piano Sese woronug En e Tosa­ꞌyru pe.
58,5,11,Uiwy­riaꞌin woro­ho­ꞌo­muꞌe teran Paꞌi Meke­se­teki Saipepiat ete. Ahenoi teran poꞌog Iesui ete wen maꞌato ehewaure kaꞌa iperup kahato Tupana ehay etiat kuap hamo. Taꞌi eweiket kahato eiwa­nẽtup hawe Tupana etiat eimuꞌe turan miꞌi pote yt woro­ho­ꞌo­muꞌe kuap i yne Ahepaꞌi Akag etiano.
58,5,12,Motꞌi eweikup­teꞌen Iesui mohey haria pytkai — Urumuꞌe i ro eweiꞌe yn yt uruikuap i te ti urumuꞌe hap Tupana eha etiat eweiꞌe at kaꞌap haria eipe. Are pãi koitywy ti waku raꞌyn miitꞌin muꞌe haria wo eweikup­teꞌen maꞌato ti yt itag i te Tupana ehay kuap hap etiaria eiperia are. Miꞌi hawyi ikuap perup i haria eweikup­teꞌen. Miꞌi pote miitꞌin mimuꞌe wo te neꞌi eweikup­teꞌen. Miꞌi pote — Uruiwaure raꞌyn saꞌa­wy­ꞌi­tewuat urumuꞌe hap e haria wo eipe. Miꞌi pote urumuꞌe i ro mehĩ mana mekewat saꞌa­wy­ꞌiwuat sehay Tupana etiat ehenoi i ro uruepe eweiꞌe. Aikotã hirakat ihire te rakat ewy eweikup­teꞌen Tupana ehay kuap hap ete. Aikotã aimẽpyt hit yt tenuk kuap i iheg kahato rakat ete hap ewywuat kahato eweikup­teꞌen Tupana ehay u hap ete. Aikotã aimẽ­pytꞌin mĩ hy yn ikyꞌesat hap ewy eweikup­teꞌen. Tupana ehay miꞌu puꞌi ewywuat u hap ete yt eweikuap kuap i. Niatpo rakat saꞌa­wy­ꞌiwuat Tupana ehay etiat kurin kurin eweikuap. Aimẽpyt ihup te rakat ewy mĩ hy yn toisym kuap ewywuat eipe katu­pono yt eweikuap i te kat koꞌi kat koꞌi som sio pywuat sio yt pywuat i hap. Sio waku watunug sio yt naku i watunug e hap katu­pono Tupana pywuat hap yt eweikuap i te sio waku sio yt Tupana e hap yt eweikuap i te pote. Maꞌato nagnia hãi rakaria ihãite rakaria tutuꞌu kuap kahato ipuꞌi kãꞌã iheg nakat ihainiaꞌin hary­po­riaꞌin. — Toꞌiro watenuk iꞌatuꞌe aimiꞌu raꞌyn iꞌatuꞌe. Miꞌi hap ewy Tupana ehay miwan miat kuap haria ihãite rakaria Iesui mohey haria Tupana ehay kuap kahato rakaria tikuap kahato kat som waku watunug kat som yt naku i watunug hap koꞌi Tupana e hap miwan miat pyi. Miꞌi haria Tupana nug haria teꞌe­ro­py­huꞌat taꞌa­tue­hãite imohey hap etiano. Miꞌiria miꞌu puꞌi u haria ewy are.
58,6,1,"Saꞌa­wyꞌi kurin kurin watikuap Aipo­typot Iesui etiat. Kurin kurin watikuap ihay etiat. Iꞌewyte saꞌa­wyꞌi aipot­mu­ꞌeria Iuteuria aimuꞌe kurin kurin Tupana Mipo­ꞌoro Aipo­rekuat nuat ete. Miꞌi koꞌi toĩneꞌen ne aiwa­nẽtup hawe. Waku miꞌi koꞌi wen maꞌato poꞌog waku watikuap yne yne Iesui e hap yne yne iminug koꞌi e. Waku watu­we­motag ikuap hap ete. Yt naku i wato­py­huꞌat mekewat aimikuap hit hap ewy yn. Saꞌa­wyꞌi — Ewetoiat ro eiminug saꞌag koꞌi hawyi eweto­mohey ro Tupana iꞌatuꞌe ahepe hawyi iꞌatuehay upi watuwat. Pyno aiꞌy­wania Iuteuria teꞌe­ru­we­piitsei teꞌe­ru­we­posei teꞌe­ru­we­pysei kahato aheko ewy. Miꞌi hap yn saꞌa­wyꞌi watu­we­muꞌe. Miꞌi watunug watunug aiwe­mõ­pokuap hamo pote — Waku pe wato­py­huꞌat Tupana pe saꞌa­wyꞌi watoꞌe. Saꞌa­wyꞌi watu­we­ponug aimi­ꞌauka aihũ tote hawyi tuweityk aiminug saꞌag watoꞌe saꞌa­wyꞌi. Waku watoiat miꞌi koꞌi katu­pono mesup Aika­ꞌiwat yn aheha­kye­raꞌat kuap waku watoꞌe yn. Saꞌa­wyꞌi aikotã aru ikuꞌuro rakaria tukup­teꞌen hap kape yn watu­wa­nẽtup aikotã teꞌe­ru­we­hymut hap kape yn watu­wa­nẽtup aikotã aru Tupana tiꞌa­tu­hymut miꞌiria guꞌuro pyi hap ete yn watu­wa­nẽtup. Series,  Saꞌa­wyꞌi miꞌi hap kape yn watu­wa­nẽtup Iuteuria ywania aito pote. Mesup koitywy waku watu­wa­nẽtup aheko kape maꞌato aikotã aimuꞌe hit hap kape hap ewy. Waku poꞌog watu­wa­nẽtup Iesui eko kape katu­pono aimuꞌe Iesui etiat poꞌog aheko saꞌa­wy­ꞌiwuat kai pote."
58,6,4,Iesui toineꞌen aipy­ꞌa­setpe turan aiꞌy­wania tuwat kahato Aika­ꞌiwat ehay upi — Pywo iꞌatuꞌe saꞌa­wyꞌi Iesui e hap ete hawyi paaꞌi­ꞌa­tuꞌe taꞌa­tu­minug saꞌag ete hawyi iꞌatu­wepit kahato mekewat kuap pakup hap ete. Tupana Miium Iesui taꞌa­tuiãꞌãg sio waku sio yt hap ete sio Tupana ehay ihay sio yt hap kuap hamo taꞌa­tuiãꞌãg. Miꞌi turan Tupana Pãꞌãu wakuat iꞌatu­muꞌe kahato aiꞌy­wania Iuteuria. Miꞌi hawyi teꞌe­ro­py­huꞌat Tupana Wakuat Pãꞌãu eiam wo. Miꞌi hawyi Tupana ehay wakuat ete iwẽ pywiat kurin kurin taꞌa­tukuap hawyi — Waku kahato iꞌatuꞌe. He kahato Tupana ehay iꞌatuꞌe aiꞌy­wania. Waku kahato aru karãpe putꞌokꞌe raꞌyn ti Tupana mesuwe Aipo­rekuat no iꞌatuꞌe iraniaꞌin aiꞌy­wania. Miꞌi taꞌa­tukuap yne hap kaipyi taꞌa­tu­ꞌatoiat saꞌag Iesui. Taꞌa­tupun yne imohey hap itote hawyi — Yt uruimohey i Miꞌi Miit iꞌatuꞌe — Eweiꞌauka ro eweiꞌauka ro e haria tukup­teꞌen aiꞌy­wania. Eweiꞌauka ariaꞌyp posak ete yt wati­ky­ꞌesat i Tupana Saꞌyru Aipo­rekuat no e haria miꞌiria. Yt kan hamo i Mesuwat Miit iꞌatuꞌe haty wo taꞌa­tuehay pirik wo. Miꞌi hap kaipyi Tupana tiꞌa­tukuap miꞌiria topyꞌa pe. — Iꞌatuehay kaipyi Uhaꞌyru auka hap kaipyi atiꞌa­tu­ꞌa­piheg aru iraniaꞌin aiꞌy­wania tuwat Iesui mohey hap upi pytkai. Taꞌa­tu­mohey rokirẽ raꞌyn taꞌa­tupun Iesui mohey hap. Miꞌiria ewywuaria koitywy yt wati­morem kuap i raꞌyn Tupana kape katu­pono Tupana Saꞌyru pun haria raꞌyn miꞌiria.
58,6,7,Maꞌato aito Tupana Saꞌyru mohey haria aikotã aiko wakuat rakat ewywuaria wato­py­huꞌat yi wakuat iꞌaman sym hat ewy aito Tupana mikoi wakuat ewywuaria mikoi Tupana mipoi­tyro kahato ewywuat koꞌi. Tupana tum iꞌaman hawyi ihãite kahato hap ewy wato­py­huꞌat watat aheha­kye­raꞌat hap hawyi.
58,6,8,Maꞌato aiko aimikoi yi yt kan hamo i ewy Tupana Saꞌyru pun haria tukup­teꞌen. Hu ypia ewy hyri hyp ewy yt uwe i miky­ꞌesat ewywuaria tukup­teꞌen yt imohey i haria. Miꞌi hawyi meipepe ro ekahuro epyp eꞌu aria watoꞌe. Miꞌi hap ewy topy­huꞌat miꞌiria. Aiꞌy­wania Tupana Saꞌyru pun haria aria wo tukup­teꞌen aru aiko piat hyri hyp ewy.
58,6,9,Maꞌato eipe uiwy­riaꞌin uimi­kyꞌe koꞌi yt miꞌiria ewywuaria hin i eipe. Yt aiko aimikoi wẽkiꞌa eꞌyi ewy hin i eipe are. Maꞌato aiko aipoi kahato hap ewywuaria eipe are. Woro­ho­ꞌo­mohey kahato eipe uheka­tu­wyria. Aheha­kye­raꞌat hat mohey sese haria eipe. Aheha­kye­raꞌat hat moherep haria kahato eipe. Wuatꞌi miitꞌin eikuap Aheha­kye­raꞌat hat mohey haria eipe hap. Maꞌato eipe aimikoi hẽꞌẽ kahato rakat ewywuat hap kaipyi eikuap miitꞌin.
58,6,10,Taꞌi Tupana hãpyk kahato. Yt karãpe i toiwaure tokyꞌe hap eipotpap tomõ­typot ehepiat hap etiat e. Yt toiwaure kuap i eiminug wakuat tomõ­typot etiat hap Tupana pote. Yt karãpe i toiwaure temiitꞌin powyro hap tomõ­typot tokyꞌe ehepiat hap kaipywiat koꞌi.
58,6,11,Pyno poꞌog waku miꞌi hap ewywuat no watu­kup­teꞌen. Waku Tupana mõtypot hap kahato wywo watoĩ­neꞌen. Imohey potꞌi kahato aiku­ꞌuro hap eꞌat kape yn waku imohey hap watoꞌe.
58,6,12,Pyno yt naku i watoĩ­neꞌen iperup woꞌo­muꞌe hap etiat rakano neꞌi are. Yt naku i iperup neꞌi imohey hap ete. Yt naku i wato­py­huꞌat yt ikuap teran i haria wo e. Yt naku i aiwa­nẽtup hap wati­mo­kenꞌẽ neꞌi Tupana Pãꞌãu miat aimuꞌe turan. Waku watu­kup­teꞌen aikotã saꞌa­wy­ꞌiwuat Tupana ehay moherep haria ewywuat imohey iwatoꞌin rakaria ewywuat meimuẽwat saꞌa­wy­ꞌi­wuaria Tupana ehay moherep haria ewy. Katu­pono miꞌiria tukup­teꞌen wuatꞌi eꞌat pe Tupana mohey motꞌi haria. Yt teꞌe­ru­we­mõti hin i — Atimohey taꞌa­tuꞌe hap ete. Yt taꞌa­tupun hin i taꞌa­tu­mi­mohey Tupana piat — Atunug aru e hap mohey hap. Waku miꞌiria ewywuaria watu­kup­teꞌen. Yt naku i pya kahato neꞌi aiwa­nẽtup hap Tupana kapiat hap.
58,6,13,"Waku wato­py­huꞌat ahaꞌa­seꞌi Aparãu ewywuaria. Saꞌa­wyꞌi Tupana toꞌe Aparãu me — Pywo ti rat woro­poi­tyro en e. Uhet wyti Tupana e. Yt kat i miit miꞌi rẽ poꞌog uhet kawiat e. Atunug aru emiari­ruꞌin waikiru iꞌatu kahato hap ewy e. Miꞌi pote areset pehik atunug aru uiꞌe hap ete e Tupana Aparãu me. — Woro­poi­tyro poityro e. Pywo ti rat atunug aru uiꞌe hap ewy e. Atimo­ty­pyꞌi esaꞌy­ruꞌin e. Iꞌatu sakpo typyꞌi esaipe­piaria yi kyt ewy iꞌatu hap ewy emiari­ruꞌin e Tupana Aparãu me. Maꞌato Tupana yt meremo hin i hum toꞌe hap ewy. Miꞌi pytkai toimohey potꞌi Aparãu. Yt ipun hin i — Atunug aru e Tupana piat hap. Miꞌi hawyi tuwe­mo­herep taꞌyn haꞌyru Isaki Tupana e hap ewy. Series,  Series,  Karãpeĩ miitꞌin toꞌe ahepe — Atunug aru uiꞌe hap ewy toꞌe hawyi maꞌato yt wato­mohey i pote taꞌa­tu­kaykay raꞌyn taꞌa­tue­tu­ꞌisa taꞌa­tuꞌe hamuat — Yt atunug i uiꞌe hap ewy pote heso rakat areĩneꞌen wuatꞌi ehamo iꞌewyte Tupana ehamo e hamuat. Mio tã toꞌe hawyi wato­mohey poꞌog wuatꞌi ehamo toꞌe pote."
58,6,17,Maꞌato Tupana toꞌe tuwe­hamo yn — Atunug aru emẽpytꞌin iꞌatu waikiru ewy e Aparãu me. — Areĩneꞌen hegyiꞌat kahato rakano aru emiari­ruꞌin koꞌi pe e. Yt uheso hin i e. Atunug aru uiꞌe hap ok tã e. Meiũran aru atiꞌa­tu­poi­tyro esaipe­piaria e. Yt atiwaure hin i kat uiꞌe hap e. Maꞌato atunug aru uiꞌe hap ewy e. Uito Tupana pote atunug uiꞌe hap ewy e Aparãu me haty wo. Yt karãpe i kue wẽtup sehay atunug aru maꞌato atipyt­ꞌatnug uhehay Uito Tupana pote e nimo te Aparãu me. Iꞌewyte yne esaipe­piaria pe pywuat uiꞌe hap kuap hanuaria tukup­teꞌen aru e.
58,6,18,Pyno atipyt­ꞌatnug uhehay Tupana Uito pote e. Pywo yt uwe i imonik kuap uiꞌe hap — Atunug aru Tupana e hap Tupana iꞌe pote. Tupana yt heso kuap i miꞌi pote waku wato­mohey kahato miꞌi tã — Atunug aru e hap koꞌi. — Urumo­wepit hat kahato En Tupana watoꞌe. Ewawi uruteput wanĩ­kaptia pupi. Uruto­pytyk kahato ehay — Atunug aru eꞌe hap. Pyno typy toꞌe — Atunug aru e hap koꞌi. Typy tohenoi tehay ahepe.
58,6,19,Tupana e hap wẽtup — Woro­ho­ꞌo­poi­tyro aru wuatꞌi eꞌat pe e hap aimo­wepit kahato. Miꞌi hawyi iꞌe hap typy — Atunug aru e hap. Pyno pywo ti aru urueha­kye­raꞌat watoꞌe tope. Uruhe­katup kahato urupyꞌa pe watoꞌe. Miꞌi hawyi urueha­kye­raꞌat aru toꞌe hap ewy watoꞌe.Aimi­mohey aikytyt kahato iheg me aikotã haity Tupana eiam sese kaipyi tut aipiit kape hap ewy. Taꞌi imohey hap haity ewy. Yt karãpe i uruiwaure eꞌe hap Tupana watoꞌe. Katu­pono mekewat Aimi­mohey Iesui teke Tupana eiam koro sese pe raꞌyn. Saꞌa­wyꞌi Ahepaꞌi Iesui teke Tupana eiam sese pe. Hewat­ꞌymo ti aito. Ahepaꞌi mekewat Meke­se­teki ewywuat poꞌog nakat Ahepaꞌi Koro wuatꞌi eꞌat piat. Yianme teke aikotã aheꞌyara tuwe­moheg iꞌasaity ete. Miꞌi hap ewy wato­mohey Tupana e hap — Atunug aru e hap wato­mohey kahato miꞌi e hap hawyi aimoheg kahato Tupana ete wuatꞌi eꞌat pe saity iheg nakat ewy.
58,7,1,"Pyno ahenoi teran saꞌa­wy­ꞌiwuat paꞌi wato Meke­se­teki etiat. Miꞌi ti morekuat no topy­huꞌat mekewat Ieru­sarẽi notiat maꞌato mekewat eꞌat pe tawa Sareĩ iꞌatuꞌe taꞌa­tu­pusu puo maꞌato aipusu puo tawa woꞌo­wese e hap watoꞌe. Saꞌa­wyꞌi ti Tupana tiꞌairo temiit Meke­se­teki paꞌi koro wuat miitꞌin ehay enoi tepiat hamuat. Tupana poꞌog ywaiti wuatꞌi kawiat miꞌairo Meke­se­teki. Saꞌa­wyꞌi Aparãu taꞌaipok woꞌo­ꞌauka hap wato kaipyi wanĩ­kap­tiaria atuꞌuka hap kaipyi. Iꞌatuekat yne topo piat wywo tut. Miꞌi hap tote muꞌap upi paꞌi wato Meke­se­teki tipuẽti. Miꞌi hawyi toipoi­tyro ahaꞌa­seꞌi Aparãu. Miꞌi hawyi Aparãu hoꞌoium tope wanĩ­kaptia pohari hap koꞌi ipatꞌok. 10 rakat kaipyi tutum wẽtup iwat. Iwato tutum paꞌi akag Meke­se­teki pe. Meke­se­teki set aipusu puo woꞌoe­waku nug hat akag e. Miꞌi ti morekuat tawa Sareĩ totiat. Sareĩ aipusu puo woꞌo­wese hap. Miꞌi pote Meke­se­teki topy­huꞌat woꞌo­wese hap nug hat akag aipusu puo e. Aipo­typot Iesui ewywuat topy­huꞌat morekuat Meske­se­teki. Maꞌato Meke­se­teki uwe iꞌywot kuap hat yt toꞌe i miwan miat pote. Uwe ity kuap hat yt toꞌe i iwan miat pote. Iꞌewyte uwe imẽpytꞌin kat ywania hap yt uwe i ikuap yt toꞌe i iwan me pote. Sio iꞌywãꞌĩ hap toĩ sio yt hap yt watikuap i yt toꞌe i pote. Sio ikuꞌuro sio yt hap yt toꞌe i pote yt watikuap i. Yt uwe i ikuap miꞌi pote wuatꞌi eꞌat piat miit ewy topy­huꞌat morekuat Meke­se­teki. Miꞌi pote wuatꞌi eꞌat piat miitꞌin epaꞌi koro ewywuat topy­huꞌat. Miꞌi pote Tupana Saꞌyru ewywuat kahato topy­huꞌat. Miꞌi Ahepaꞌi wuatꞌi eꞌat piat iãꞌãkap kahato. Series,  Series, "
58,7,4,Uiꞌy­wania waku watu­wa­nẽtup morekuat Meke­se­teki kape katu­pono Iesui eꞌyianmiat iãꞌãkap kahato topy­huꞌat miꞌi. Miitꞌin mimo­wato kahato miꞌi. Ahaꞌa­seꞌi koro Aparãu mimõ­typot miꞌi. Taꞌi toho­ꞌo­patꞌok kahato tewa­nĩkap pohari hap kaipyi tohoꞌoium wẽtup 10 rakat kaipyi mokekuat Meke­se­teki pe. Miꞌi ti poꞌog Aparãu kai topy­huꞌat katu­pono tohoꞌoium tope.
58,7,5,Saꞌa­wyꞌi aseꞌi Aparãu emiariru Irewi e hap het rakat toĩneꞌen ahepaꞌi koro wo. Miꞌi hawyi yne Irewi saipe­piaria tukup­teꞌen ahepaꞌi wo. Miꞌiria pe mesup watum aimiium koꞌi Irewi saipe­piaria pe paꞌi kororia pote Irewi saipe­piaria pote. Aikotã Tupana toꞌe hap ewy — Ehoꞌoium o uhepe eimikoi hat koꞌi wẽtup 10 rakat kaipyi paꞌi koro Irewi saipe­piaria pe e hap ewy. Kat e hap kat e hap eimi­puẽti kaipyi ehoꞌoium o uhepe wẽtup 10 piat e Tupana. Pyno mesup te aito Aparãu emiari­ruꞌin koꞌi wahoꞌoium ahekat paꞌi koro Irewi saipe­piaria pe. Maꞌato saꞌa­wyꞌi Irewi tum tekat Paꞌi Koro Meke­se­teki pe katu­pono Irewi eꞌaseꞌi Aparãu tum tekat Paꞌi Koro Meke­se­teki pe pote Irewi tum wy tekat Paꞌi Koro Meke­se­teki pe teꞌa­seꞌi Aparãu po wo tutum hap ewy. Miꞌi pote Paꞌi Meke­se­teki Saipepiat Iesui topy­huꞌat poꞌog Ahepaꞌi Koro wo ahepaꞌi koro Irewi saipe­piaria kai katu­pono Irewi iꞌewyte hum haꞌup Paꞌi Koro Iesui Meke­se­teki Saipepiat pe.
58,7,6,Maꞌato paꞌi koro Meke­se­teki yt Irewi ywania hin i. Yt Aparãu kaipywiat i maꞌato yt uwe i ikuap kat ywania morekuat Meke­se­teki toĩneꞌen. Miꞌi kape ahaꞌa­seꞌi sese hum wuatꞌi kat koꞌi kat koꞌi. Toipatꞌok hawyi tohoꞌoium paꞌi Meke­se­teki pe. Miꞌi hawyi paꞌi Meke­se­teki tipoi­tyro raꞌyn ahaꞌa­seꞌi Aparãu e — Tupana emowato e Aparãu me. Tupana mipoi­tyro toipoi­tyro te.
58,7,7,Pywo ti rat poꞌog Aparãu kawiat iwato Meke­se­teki kat pote yt poꞌog i miꞌi pote yt toipoi­tyro kuap i.
58,7,8,Miꞌi tupono koitywy aito aiꞌy­wania miium koꞌi watum Irewi ywania pe maꞌato Irewi ywania ikuꞌuro rakaria wo tukup­teꞌen torania maꞌato Ahepaꞌi Koro pakup Iesui yt miꞌi tã i mesup. Aikotã toꞌe saꞌa­wy­ꞌiwuat miwan me hap ewy — Miꞌi Miit toĩneꞌen wuatꞌi eꞌat piat Paꞌi wuat e. En ni Paꞌi wato Meke­se­teki ewywuat e miwan me morekuat Tawi wepy hawe.
58,7,9,"Pyno saꞌa­wy­ꞌiwuat ahaꞌa­seꞌi koro Aparãu tum naꞌyn paꞌi koro Meke­se­teki pe tomiium koꞌi. Pyno Aparãu topy­huꞌat paꞌi Irewi eꞌaseꞌi. Miꞌi tupono saꞌa­wyꞌi paꞌi Irewi topy­huꞌat teꞌa­seꞌi Aparãu piit pe. Miꞌi hawyi Aparãu tum tomiium Meke­se­teki pe turan paꞌi Irewi iꞌewyte hum tomiium koꞌi Meke­se­teki pe Irewi eꞌaseꞌi Aparãu po wo yt tuwe­mo­herep i te turan. Katu­pono paꞌi Irewi eꞌyianmete haꞌa­seꞌi Aparãu tum imiium Meke­se­teki pe. Miꞌi turan Irewi toĩneꞌen ne iãꞌỹi wo Aparãu piit pe imiairiru Irewi pote. Miꞌi tã ahaꞌa­seꞌi iꞌewyte torania aito Aparãu emiari­ruꞌin watum yne aimiium Tupana piat Meke­se­teki pe Aparãu saipe­piaria iãꞌỹi koꞌi Iesui pote. Saꞌa­wyꞌi toꞌo­puẽti muꞌap tote morekuat Meke­se­teki wywo ahaꞌa­seꞌi Aparãu. Miꞌi turan ahaꞌa­seꞌi paꞌi koro Irewiꞌin ahaꞌa­seꞌi Aparãu piit te tukup­teꞌen hãꞌỹi ewy yt hẽtyt i te rakat ewy. Miꞌi hawyi taꞌatuium itote ahaꞌa­seꞌi Aparãu po wo. Series, "
58,7,11,Pywo ti rat paꞌi kororia koꞌi Irewiꞌin kaipyi yt tut i aimo­hãpyk hap Tupana wywuat hap. Yt kat i rat aheha­kye­raꞌat hap miꞌiria kaipyi. Aiꞌy­wania ewãi hap yn tuwe­mo­herep ainãpin Tupana kaipywiat hap Tupana ehay kat som waku watunug hap watikuap Musei eꞌaseꞌi Irewi wẽ pyi. Irewi ywania kaipyi Musei tuwe­mo­herep maꞌato Tupana toꞌe saꞌa­wyꞌi — Tut aru wẽtup ok Ehepaꞌi Koro pakup e. Miꞌi Miit ti Paꞌi Koro Meke­se­teki ewywuat toĩneꞌen e Tupana saꞌa­wyꞌi morekuat Tawi pe. Pyno Ahepaꞌi Koro sese yt tut i Musei ywotꞌin Irewi ywania kaipyi iꞌewyte yt Musei ywania kaipyi i te wy. Miꞌi pote paꞌi Musei ehay yt aimo­hãpyk kuap i Tupana wywo. Maꞌato aimo­hãpyk hamuat Tupana tipo­ꞌoro wẽtup ok i Aipo­rekuat no Ahepaꞌi Koro wo mekewat Meke­se­teki Ewywuat Aheha­kye­raꞌat Hat Iesui.
58,7,12,Pyno Ahepaꞌi Koro ipakup takat yt Irewi ywania ewywuat i maꞌato wẽtup kaipyi raꞌyn ipakup takat toĩneꞌen. Ahepaꞌi Pakup Iesui kaipyi ainãpin Irewi piat yt hap ewy i. Iꞌewyte Irewi emiariru Musei yt ewywuat i. Iꞌewyte Musei ywyt Arãu yt kaipyi i Iesui maꞌato Ahepaꞌi Pakup Iesui kaipyi raꞌyn ainãpin hap tut aimo­hãpyk kuap Tupana wywuat hap sese. Musei piat ainãpin hap yt ewywuat i.
58,7,13,Ahaꞌa­seꞌi Musei yt kaipyi hin i Ahepaꞌi Koro Iesui. Yt Musei suu yt ewywuat i katu­pono Ahaꞌa­seꞌi Iuta emiariru Emiariru ti Iesui. Yt karãpe i ahaꞌa­seꞌi Iuta emiari­ruꞌin tukup­teꞌen ahepaꞌi koro wo. Yt karãpe i Iuta ywania tum aihũria Tupana pe aria pe mekewat yparakai aihũ wuk hap nu kawiat tote. Maꞌato miꞌi pytkai mesup topy­huꞌat Ahepaꞌi Akag wo Iesui mekewat Meke­se­teki ewywuat. Iꞌewyte watikuap kahato ahaꞌa­seꞌi Iuta emiariru emiariru kaipywiat tut Aheha­kye­raꞌat hat Tupana Mipo­ꞌoro Aipo­rekuat nuat hap. Maꞌato Tupana yt toꞌe i — Iuta ywania kaipyi tuwẽtem ahepaꞌi koro yt e i. Maꞌato watikuap Iesui topy­huꞌat Ahepaꞌi Koro wo hap maꞌato wẽtup kaipyi Meke­se­teki paꞌi koro ewywuat. Yt Irewi ywania i maꞌato Meke­se­teki ewywuat e hap kaipyi watikuap.
58,7,15,Iesui topy­huꞌat Paꞌi Koro wuat miitꞌin yt eko ewy hin i. Heremo kahato miꞌi mesup watikuap taꞌyn Iesui tuwe­mo­herep mekewat Meke­se­teki ewywuat sese. Aikotã aikotã Tupana toꞌe hap ewy. Miꞌi ewywuat topy­huꞌat Ahepaꞌi Koro wo. Tupana miꞌairo Iesui Ahepaꞌi Koro wuat maꞌato yt aheko upi hin i toiꞌairo. Aikotã iraniaꞌin aimi­ꞌairo ahepaꞌi yt ewywuat hin i. Yt ahaꞌa­seꞌi Irewi saꞌy­ruꞌin hin i Miꞌi maꞌato miꞌi pytkai Tupana tiꞌairo katu­pono wuatꞌi eꞌat piat ieĩneꞌen hat Iesui pote mekewat Meke­se­teki ewywuat toiꞌairo Ahepaꞌi Koro wuat sese Miꞌi. Pyno ti mekewat miwan me mio tã e saꞌa­wy­ꞌite Tupana toꞌe — Uhaꞌyru mesup woro­ꞌairo En miitꞌin Epaꞌi Koro wo maꞌato yt karãpe i raꞌyn ekahuro En Paꞌi Porekuat no hap e. Paꞌi Meke­se­teki ewy En e saꞌa­wyꞌi Tupana Tawi  hap we. Mekewat saꞌa­wy­ꞌiwuat paꞌiria aimuꞌe hap koꞌi ainãpin hap koꞌi aiꞌy­wania wat yt putꞌokꞌe i ahehay moherep Tupana kapiat hamo. Yt hesaika i miitꞌin mohãpyk Tupana wywuat hamo. Miꞌi pote Tupana toꞌe — Yt kan hamo i iꞌatueko e katu­pono yt putꞌokꞌe i miitꞌin ekyi uhowawiat hamo miitꞌin mohãpyk hamo e Tupana. Saꞌa­wy­ꞌiwuat ahepaꞌi aimotag teran tehay wo saꞌa­wy­ꞌiwuat ainãpin hap koꞌi ete. Toimo­pakup teran yne maꞌato mekewat saꞌa­wy­ꞌiwuat waku wen maꞌato yt hesaika i aimo­waku hamo. Yt aimo­pe­rupꞌi kuap i mekewat Musei piat ainãpin hap. Yt aimo­hãpyk kuap i yt watunug i pote. Wati­ꞌa­parap yne miꞌi hap koꞌi ete pote. Paꞌi Musei wãiꞌe hap upi yt kat i muꞌap Tupana kapiat hap katu­pono yt watunug kuap i yne Musei piat ainãpin hap koꞌi pote. Maꞌato wato­mohey Paꞌi Koro wo Iesui hawyi meremo watikuap Tupana.
58,7,20,Pyno saꞌa­wyꞌi Tupana kapiat ihay rakat tukup­teꞌen paꞌi koro wo miitꞌin miꞌairo koꞌi. Maꞌato Iesui Ahepaꞌi Sese wuat Tupana Miꞌairo toĩneꞌen. Tupana ehay kaipyi topy­huꞌat Ahepaꞌi Wato wo. — Pywo ti rat woronug En Wuatꞌi Miitꞌin Epaꞌi Wato wo e Tupana. Ewẽ pyi yn atiky­ꞌesat miitꞌin ehay enoi hap e. Karãpe ehay turan meremo emiẽtup atum epe e Tupana Iesui pe. Emiit miẽtup ewẽ pywiat atum yne e. Karãpe uhehay teran miitꞌin kape miꞌi hawyi ewẽ pyi yn uhehay e. Miitꞌin Epaꞌi Wato wo woronug En e Tupana Iesui pe Wuatꞌi Eꞌat Piat Ieĩneꞌen Hanuat En mote e. Miꞌi pote woro­ꞌairo En Paꞌi Wato wuat mekewat paꞌi wato Meke­se­teki Saipepiat En e Tupana miwan me Iesui piat pe. Yt karãpe i Tupana toꞌe iraniaꞌin paꞌiria pe mio wat toꞌe hap ewy. Iꞌewyte Musei pe iꞌewyte haipe piaria pe Tupana yt toꞌe i mekewat toꞌe hap ewy maꞌato Tosa­ꞌyru pe yn toꞌe — En ni Uimi­ꞌairo Miitꞌin Epaꞌi wuat wuatꞌi eꞌat piat ieĩneꞌen hanuat e. Yt uheso i rat e Tupana saꞌa­wyꞌi Iesui piat morekuat Tawi  piat pe.
58,7,22,Taꞌi waku sakpo Iesui Ahepaꞌi Akag wo wati­puẽti poꞌog poꞌog iraniaꞌin paꞌi koꞌi kai. Katu­pono Tupana toꞌe hap ewy — En ni Uimi­ꞌairo Paꞌi wato wo e maꞌato yt karãpe i toꞌe Tupana iraniaꞌin paꞌiria pe miꞌi ta e hap.
58,7,23,Saꞌa­wy­ꞌi­wuaria iꞌatu kahato paꞌiria tukup­teꞌen map haria neꞌi pote yt ieĩneꞌen motꞌi paꞌi wo itote. Wẽtup ikuꞌuro hawyi toĩneꞌen wẽtup i raꞌyn haipe­piano. Maꞌato Wẽtup Ok yn waku Iꞌatuꞌakag Sese Miꞌi ti Iesui wẽtup ok takat.
58,7,24,Maꞌato koran paꞌi wato sese mesu­wa­rotiat yt ewy hin i katu­pono Miꞌi ieĩneꞌen wuatꞌi eꞌat piat hamuat Paꞌi Pakup mo. Mesu­wa­rotiat paꞌi koꞌi ikuꞌuro yne pytkai toĩneꞌen ne wẽtup teiam me atipy pe.
58,7,25,Ahepaꞌi Wato Pakup Iesui aheha­kye­raꞌat kuap yne mesu­wa­ro­tiaria torania ywania e. Pywo ti rat torania Tupana kapiaria toiꞌa­tue­ha­kye­raꞌat kuap taꞌa­tu­ky­ꞌesat imohey hawyi katu­pono Miꞌi Miit ti muꞌap Tupana kapiat. Koitywy uwe uwe miꞌi muꞌap upi toto Tupana kape Miꞌi Miit tuwat hupi haria putꞌok­ꞌi­ꞌa­tuꞌe Tupana kuap hap kape e. Kat emiit kat emiit putꞌokꞌe kuap Tupana kape Miꞌi Paꞌi sehay upi. Ahehay enoi ok tã tohenoi Tupana pe. Yt toimaꞌat hin i Toꞌywot ahehay wo iꞌewyte tohẽtup kahato aika­wiano Tupana pe Ahepaꞌi Wato Iesui.
58,7,26,Miꞌi miit ti waku kahato Ahepaꞌi Wato wo katu­pono aika­wiano hat aiwy kahato topy­huꞌat. Aimi­ky­ꞌesat toikuap kahato. Poꞌog poꞌog waku iraniaꞌin paꞌi koꞌi kai. Yt uwe i poꞌog Miꞌi Miit kai. Tupana ewywuat wanẽtup hat Miꞌi Miit. Tupana ewywuat wakuat nug hat Miꞌi Miit Iesui. Miꞌi pote Ahepaꞌi wo waku kahato. Yt aimaꞌat kuap i. Yt aiꞌa­parap kuap i. Iꞌewyte yt uwe i iꞌaparap kuap teko saꞌag wo. Waku kahato Ahepaꞌi Wato wo. Yt karãpe i toiꞌa­parap iraniaꞌin miitꞌin ewy aiꞌewy. Pywo ti rat poꞌog poꞌog waku wuatꞌi paꞌi koꞌi kai Ahepaꞌi wo Iesui iraniaꞌin iꞌaparap aparap haria neꞌi pote. Tupana Mimõ­typot sese Ahepaꞌi pakup. Yt uwe i atipy pe poꞌog miꞌi rẽ Tupana Mimõ­typot kai. — En poꞌog poꞌog atipy piaria kai e Tosa­ꞌyru pe yn. En poꞌog poꞌog rakat torania kawiat e Iesui pe.
58,7,27,Ahepa­ꞌiria mesu­wa­rotiat iꞌaparap aparap kahato Tupana piat taꞌa­tu­potpap nug hap ete. Aiꞌy­wania paꞌi koꞌi tiꞌauka taꞌa­tu­hũria taꞌa­tu­ꞌa­tuwuk wuk mohag wo taꞌa­tu­minug saꞌag moweityk hamo — Uruiꞌa­parap taꞌyn ewawi Tupana iꞌatuꞌe hamuat. Ereĩneꞌen waure wo uruminug saꞌag kai iꞌatuꞌe. Iꞌewyte saꞌa­wyꞌi taꞌa­tu­ꞌauka aihũria aiminug saꞌag pohag wo. Aihũria suu wywo taꞌa­tu­mo­weityk teran ahepiat iꞌaparap hap. Taꞌa­tu­hãꞌãg kahato miꞌi hap ete. Maꞌato mio Iesui ikuꞌuro aihũria ewy aika­wiano aipohag wo aiminug saꞌag moweityk hamo Ahepaꞌi Wato pote. Yt kat i tominug saꞌag pytkai ikuꞌuro aiminug saꞌag upi toho­ꞌopot aiꞌa­piheg hap tutuꞌu hamo. Wẽtup mo yn ikuꞌuro hawyi tuweium Tupana pe aiꞌa­piheg hap saꞌup mo yt kat i tominug saꞌag pytkai. Ikuꞌuro aiku­ꞌuro hap u hamo. Wẽtup mo yn ikuꞌuro miꞌi hap yn imoma raꞌyn aiminug saꞌag. Maꞌato iraniaꞌin paꞌi akag koꞌi aihũria atuꞌuka kahato iꞌewyte taꞌa­tu­hũria at kaꞌap. Maꞌato Iesui ti wẽtup mo yn ikuꞌuro hawyi waku raꞌyn koitywy e Tupana. — Waku raꞌyn e.
58,7,28,Iraniaꞌin paꞌi koꞌi aimi­ꞌairo koꞌi Irewi eko ewywuaria miꞌiria miit aipuꞌi ewywuat taꞌa­tu­ꞌa­parap aparap kahato aiꞌa­parap hap ewy yne yt naku i nug hawiat. Ikuꞌuro rakaria aiꞌewy ahepaꞌi akag koꞌi mesu­wa­ro­tiaria. Miꞌiria yt naku i nug haria aiꞌewy mesu­wiaria paꞌi koꞌi. Maꞌato Ahepaꞌi Akag Sese Iesui pakup we Tupana toꞌe haty wo — Woronug En Wuatꞌi Miitꞌin Epaꞌi Koro wo aru saꞌa­wy­ꞌiwuat mekewat paꞌi Meke­se­teki ewywuat woro­ꞌairo En e haty wo saꞌa­wyꞌi Iesui pe. Iꞌatu kahato paꞌi mesuwe tukup­teꞌen e maꞌato miꞌi turan woro­ꞌairo En wuatꞌi miitꞌin Epaꞌi Wato wo e Tupana miwan me. Miꞌi hawyi ti aru ereĩneꞌen naꞌyn wuatꞌi eꞌat piat miitꞌin Epaꞌi wo e Tosa­ꞌyru pe. Waku En Paꞌi wo Uhaꞌyru e katu­pono En yn uiꞌewy Uhaꞌyru e Tupana Tosa­ꞌyru pe.
58,8,1,Pyno ahenoi i ehepe toꞌe Ahehay Enoi Toꞌywot piat hat ete. Miꞌi taꞌapyk Toꞌywot po sese kai aikope Tupana taꞌapyk Morekuat Akag wo hap tote Tupana po sese kai taꞌapyk wuatꞌi mimõ­typot rote Tupana mõtypot eiam sese tote. Miꞌi tote tohẽtup hẽtup ahupi ahepaꞌi koro wo toĩneꞌen pote ipotpap mekewat atipy piat Tupana eiam sese pe. Saꞌa­wyꞌi paꞌi akag Musei tunug yahig note Tupana mõtypot yat miꞌat pe kawiat ipe hup ipe herypꞌi kawiat tutunug iꞌewyte sokpe kawiat. Ikahu rakat tutunug. Miꞌi hap tote Musei topy­huꞌat paꞌi wo. Maꞌato Ahepaꞌi sese Iesui topy­huꞌat atipy pe Tupana mõtypot eiam sese tote ikahu rakat rote yt miitꞌin minug hin i hap tote toĩneꞌen. Ipotpap Paꞌi wo poꞌog poꞌog Musei minug kawiat rote katu­pono Tupana minug note ipotpap.
58,8,3,Karãpeĩ ahepaꞌi koꞌi mesu­wa­ro­tiaria aimi­ꞌairo koꞌi iꞌatu­potpap aimiium Tupana piat hap ete taꞌatuium aimiium tope hawyi taꞌa­tu­ꞌauka aihũria Tupana piat taꞌa­tumiium mo. Maꞌato Iesui Tupana miꞌairo Ahepaꞌi Wato Iesui wo hawyi tutum Toꞌywot Tupana pe Toꞌywot mowehum hap kahato koꞌi. Aika­wiano hamuat ipotpap hap. Iwat imiium Toꞌywot piat koꞌi poꞌog waku aihũria kai katu­pono tosuu aika­wiano hamo.
58,8,4,Ahepaꞌi Sese Iesui ti yt paꞌi Irewi ywania saipepiat hin i. Miꞌi pote poꞌog Paꞌi wo paꞌi Irewi kai poꞌog mekewat Musei minug sokpe kawiat Tupana mõtypot yat epaꞌi wato kai katu­pono toĩneꞌen kuap Ahepaꞌi atipy piat iꞌewyte mesuwe Ahepaꞌi wo toĩneꞌen wuatꞌi eꞌat piat.
58,8,5,Pyno mesu­wa­rotiat Tupana eiam Musei minug yahig notiat aikotã Tupana eiam sese atipy piat iãꞌãkap ewy kahato. Ahepa­ꞌiria mekewat sokpe kawiat piat motpap nug haria tukup­teꞌen atipy pe Tupana eiam notiat motpap ewywuat Ahepaꞌi Wato Iesui iãꞌãkap ewywuat. Aikotã Tupana toꞌe Musei pe haꞌa­wyte mio tã e — Eweꞌeg o Musei e. Waku etunug o uimõ­typot yat uiꞌe hap ewy e. Atiky­ꞌesat hãpyk kahato uiꞌe hap ewywuat hap e. Aikotã atomo­herep epe saꞌa­wyꞌi yityꞌok tote hap ewy etunug o atipy pe e. Kat kupitu kat kupitu areꞌe yityꞌok tote hap ewy etunug o e Tupana Musei pe tutunug inug hap eꞌyianmete.
58,8,6,Pyno Tupana tunug naꞌyn wẽtup ok Ahepaꞌi Ipakup takat raꞌyn Tosa­ꞌyru kawiat. Miꞌi poꞌog heropat kuap torania paꞌiria mesu­wa­ro­tiaria kai. Miꞌi ti ahehay Tupana kapiat enoi kuap kahato Toꞌywot Tupana piat hat. Iꞌewyte ti Tupana Ehay Moherep Ahepiat Hat sese Miꞌi. Aiwo­ꞌo­wese hap toꞌywot wywuat nug hat sese Miꞌi Miit Akag. Koitywy poꞌog aiwesat kuap Tupana katu­pono ahehay enoi kuap hat toĩneꞌen naꞌyn miꞌi pote poꞌog waku iraniaꞌin saꞌa­wy­ꞌi­wuaria paꞌiria kai. Miꞌi pote mio tã toꞌe Tupana tope — Atunug aru uiꞌe hap ewy Uhaꞌyru e. Woronug En wuatꞌi epaꞌi koro wo wuatꞌi eꞌat piano e Tupana. Yt karãpe i Tupana toꞌe miꞌi tã iraniaꞌin paꞌi pe. Yt Musei pe te wy maꞌato mio tã Musei pe — Eipe mesu­wa­ro­tiaria paꞌi koꞌi wo woro­ho­ꞌonug e yn.
58,8,7,Saꞌa­wyꞌi Tupana toꞌe Musei pe — Atiky­ꞌesat en miitꞌin woꞌo­wese nug uiwywuat hap e. Miꞌi hap ete Musei ipotpap kahato waku kahato maꞌato meiũran Tupana toꞌe tope — Atunug aru wẽtup ok Paꞌi wo Esaipepiat e. Wẽtup ok atiꞌairo En ewywuat woꞌo­wese hap nug miitꞌin wywuat hat e. Miꞌi uhemiit sese e katu­pono Musei yt putꞌokꞌe i woꞌo­wese hap nug sese hamo. Miꞌi pote Tupana tunug wẽtup ok i Musei ewywuat Paꞌi Sese wo.
58,8,8,Saꞌa­wyꞌi Tupana toꞌe ahaꞌa­se­ꞌiꞌin me — Yt putꞌokꞌe i Musei uiwywuat woꞌo­wese nug hamuat e. Miꞌi pote aru meiũran woꞌo­wese hap nug hat ipakup takat atunug e aiꞌy­wania saꞌa­wy­ꞌi­wuaria pe mekewat Isareu ywania pe. Yt ewetunug hin i uiꞌe hap ewy pote e aseꞌi Iuta ywania pe. Miꞌi pote wẽtup woꞌo­wese hap atunug aru wẽtup ok kawiat e.
58,8,9,Saꞌa­wyꞌi atiꞌa­tue­ha­kye­raꞌat eiꞌy­wania wanĩ­kaptia po pyi iꞌewyte atiꞌa­tu­ꞌy­kesat yi Esitu kaipyi e. Miꞌiria yahig note atiꞌa­tu­nãpin uhehay wo — Ewetunug o uhepiat einãpin hap pote ti aru eiꞌy­kesat hano areĩneꞌen e. Miꞌi hawyi — Pyno urutunug eꞌe hap ewy iꞌatuꞌe uhepe maꞌato taꞌa­tu­nãpin uhepiat hap taꞌa­tupun neꞌi. Yt teꞌe­ru­wa­nẽtup i poꞌog uhehay kape pote yt atiꞌa­tu­wesat kuap poꞌog miꞌiria e Tupana miwan me.
58,8,10,— Pyno woꞌo­wese hap ipakup aru atunug i uhehay moheg hamuat e Tupana aiꞌy­wania pe. Ikahu rakat aru atunug mesup e. Saꞌa­wyꞌi atiwan nu ete uhehay maꞌato mesup eipyꞌa pe eiwa­nẽtup hawe atiwan uimi­ky­ꞌesat ewetunug hamuat uhehay einãpin hap. Aikotã saꞌa­wyꞌi nu ete atiwan iheg me miꞌi hap ewy mesup iheg me eipyꞌa pe uhehay atiwan e. Ehetu­pana wo sese areĩneꞌen mote uimo­wepit haria aru eweikup­teꞌen uhaꞌy­ruꞌin uhaki­ꞌytꞌin areꞌe aru ehepe. Mekewat eꞌat pe areĩneꞌen Ehetu­pana wo sese e. Waku watu­kup­teꞌen mekewat eꞌat pe woꞌo­wese haria wo e.
58,8,11,Mekewat eꞌat pe uheiam mo eweikup­teꞌen e. Uhehay kuap haria wo yne eweikup­teꞌen eipe. Ahowapy raꞌyn yne eiperia Uipãꞌãu wo e. Mekewat eꞌat pe uimẽ­pytꞌin hary­po­riaꞌin ihainiaꞌin torania eipe eweikup­teꞌen e. Uikuap haria eweikup­teꞌen yne eiperia tuꞌi­saria wo more­kuaria wo miit eropat haria wo uheiam mo eweikup­teꞌen e. Mekewat eꞌat pe yt uwe i eiperia — Urumuꞌe ro urumuꞌe ro eweiꞌe iraniaꞌin me Tupana kuap hamo katu­pono mekewat eꞌat pe uikuap haria yne eipe eweikup­teꞌen e. Uikuap sese haria sok eweikup­teꞌen eipe e Tupana. Iꞌewyte uhemiitꞌin uikuap haria wo eweikup­teꞌen e. Iꞌewyte iwatoꞌin nakaria uikuap takaria yne eipe uikuap sese haria wo eweikup­teꞌen mekewat eꞌat pe e.
58,8,12,Waku kahato mekewat eꞌat pe katu­pono mekewat eꞌat uimaꞌat ehepiat hap atiwaure yne e. Atoiat aru eiꞌa­piheg hap mekewat eꞌat pe e. Yt atunug i maꞌato ihaky­ꞌeꞌi rakano areĩneꞌen e. Woro­ho­ꞌo­kyꞌe pote uipohep eiꞌa­piheg hap ete yt hãpyk hin i eipe saꞌa­wyꞌi pytkai yt naku i nug haria eipe saꞌa­wyꞌi pytkai e. Uimaꞌat ehepiat hap iꞌatu kahato pytkai waure wo areĩneꞌen eimi­ꞌa­parap uhepiat saꞌa­wy­ꞌiwuat koꞌi ete. Miꞌi hawyi ipakup we wato­py­huꞌat e. Wẽtup miit ewywuat yn ahehay topy­huꞌat mekewat eꞌat pe aru e. Mekewat eꞌat einãpin uhepiat hap nug haria wo eweikup­teꞌen iꞌewyte atunug uiꞌe hap ewy e. Waku pe kahato watoĩ­neꞌen e. Miꞌi hawyi saꞌa­wy­ꞌiwuat yt naku i hap yt ewy hin i eweikup­teꞌen e. Taꞌi mekewat eꞌat ipakup we eweikup­teꞌen e. Pyno mekewat saꞌa­wy­ꞌiwuat Musei kaipywiat aiwo­ꞌo­wese hap nug hap yt putꞌokꞌe hin i woꞌo­wese hap nug hamuat e. Mekewat eꞌat pe aru yt uwe i tuwa­nẽtup kape ipakup poꞌog poꞌog waku pote e.
58,8,13,Aikotã nem nakat ewy aiwo­ꞌo­wese saꞌa­wy­ꞌiwuat hap topy­huꞌat aikotã ikuꞌuro rakat ewy ipotꞌi rakat tuweityk hap ewy raꞌyn. Miꞌi hawyi ipakup aiwo­ꞌo­wese hap topy­huꞌat mekewat eꞌat pe waku kahato rakano e Tupana saꞌa­wyꞌi miwan me aipyt­ꞌatnug Topãꞌãu wuat hap ete Iesui Pãꞌãu aipiit piat hap ete.
58,9,1,Pyno nimo Tupana tunug aiꞌy­wania wywo woꞌo­wese hap maꞌato mesumuat towese hap yt ewywuat i. Mekewat woꞌo­wese saꞌa­wy­ꞌiwuat hap niatpo kahato aikotã hãpyk tomõ­typot hap aikotã toiky­ꞌesat tomõ­typot yat hãpyk sese hap tohenoi ahepe. Niatpo kahato toꞌe — Ewetunug yne uiꞌe hap ewy pote waku pe eweikup­teꞌen yt pote yt e tohenoi nimo.
58,9,2,Aikotã toiky­ꞌesat tomõ­typot yat typy okipy rakat. Aikotã toiky­ꞌesat wẽtup kai ariãty hekat rakat nu mehit kawiat iꞌewyte mekewat yparakai man eiam toiky­ꞌesat wẽtup kai hawyi toiky­ꞌesat taꞌa­tu­setꞌok wakuat eꞌokipy e hap.
58,9,3,Tupana eꞌokipy toĩneꞌen okenhyp towat i te itote ekuekai. Miꞌi ti toiky­ꞌesat taꞌa­tu­setꞌok wakuat wakuat eꞌokipy e hap Tupana Pãꞌãu eiam mote. — Waku ewetunug sokpe iꞌanam nakat mo topyhyp we Tupana Pãꞌãu eiam ete e. Tupana Pãꞌãu eiam sese poꞌog poꞌog wakuat torania kai e hap tohenoi. Wẽtup kai Tupana mõtypot hap sese topy­huꞌat maꞌato wẽtup kai Tupana Pãꞌãu eiam topy­huꞌat e. Itote toĩneꞌen ikamhig se rakat wuk hap eiam Tupana mõtypot yat mokamhig se hamuat hap. Miꞌi eiam imehit kahato iheg nakat hekat rakat nu Uru kawiat e. Mekewat okipy tote toĩneꞌen amyap ewywuat ariaꞌyp kawiat e. Tupana Pãꞌãu toĩneꞌen mesuwe iꞌatuꞌe hap. Mekewat amyap pe imehit rakat kawiat nu Uru kawiat ikahu kahato Tupana Pãꞌãu amyap iꞌatuꞌe hap. Miꞌi pe waku Tupana ihay aiwywo iꞌatuꞌe teiam me pyi iꞌatuꞌe saꞌa­wyꞌi. Miꞌi heiam amyap ikaꞌa rakat toĩneꞌen hawyi ipuo kamũti hekat rakat iꞌewyte toĩneꞌen man atipy kaipywiat Tupana saꞌa­wy­ꞌiwuat mekewat iꞌaman ewywuat at hat. Saꞌa­wy­ꞌi­wuaria pusu puo man a iꞌatuꞌe mekewat pe. Mekewat Tupana amyap kaꞌa pe toĩneꞌen wy mekewat paꞌi Arãu poꞌyha saꞌa­wy­ꞌiwuat hẽtyt rakat haat rakat. Iꞌewyte toĩneꞌen mekewat puretig ewywuat maꞌato nu kawiat ipuo. Miꞌi tote toĩneꞌen Tupana wat miwan topo wuat puretig aikotã waku watunug aikotã yt naku i watunug hap. Miꞌi aiwo­ꞌo­wese hap aikotã waku watunug Tupana mowepit hamuat enoi hap. Miꞌi ti puretig nu etiat iheg nakat etiat.
58,9,5,Itote toĩneꞌen ikahu kahato rakat amyap eꞌog atipy piaria mopy kuap haria ewywuaria imehit rakaria nu Uru kawiat iꞌatu­pope topy­huꞌat heꞌog wo Tupana Pãꞌãu eamyap tote wẽtup kuekai wẽtup kuekai. Taꞌa­tu­ꞌãuka taꞌa­tu­pope wo Tupana Pãꞌãu eamyap. Miꞌiria iãꞌãkap koꞌi Tupana ieĩneꞌen hap enoi hamuat hap imehit kahato toĩneꞌen. Niatpo kahato ahenoi yne mesuwat etiat uimiwan me aikotã Tupana mõtypot hap saꞌa­wyꞌi toĩneꞌen hap etiat. Miꞌi tã saꞌa­wyꞌi heiam mesu­wa­rote iꞌyat sokpe kawiat miꞌat pe kawiat.
58,9,6,Saꞌa­wyꞌi paꞌiria tuwe­hytꞌok wehytꞌok Tupana mõtypot yat pe at kaꞌap maꞌato heiam sese pe yt tuwe­hytꞌok i. Miꞌi tote paꞌiria iꞌatu­potpap kahato Tupana eropat hap ete. Paꞌiria wẽtup kai okipy kawiat pe yn iꞌatu­potpap Tupana mõtypot hap ete paꞌi eꞌokipy tote maꞌato yt tuwe­hytꞌok kuap i Tupana eꞌokipy sese pe. Miꞌi tã paꞌiria saꞌa­wy­ꞌi­wuaria aiꞌy­wania tunug mekewat sokpe kawiat miꞌat pe kawiat Tupana mõtypot yat pe.
58,9,7,Maꞌato mekewat aiꞌy­wania paꞌi akag sese yn teke kuap aikope Tupana eiam toĩneꞌen hap tote. Mekewat sokpe iꞌanam nakat kawiat okenꞌypy pyhyp hap sakpo. — Paꞌi koro yn waku tut mesuwe uhowawi e Tupana. Maꞌato yt yne eꞌat i waku e teke. Wẽtup anu wẽtup anu hap ewy yn Tupana Pãꞌãu eiam sese kape toto saꞌa­wyꞌi paꞌi akag. Maꞌato yt teke kuap i yt aihũ suu yt kat i i topo piat wywo. Topo piat aihũ suu wywo pote yn waku teke aimi­ꞌauka aihũ suu wywo miꞌi aiminug saꞌag weityk hamo. Miꞌi pote totioto mohag wo aihũria suu — Heno urumi­ꞌa­parap saꞌup e. Heno emiitꞌin piaria aparap saꞌup e Tupana pe.
58,9,8,Aikotã Tupana toꞌe miwan me saꞌa­wyꞌi hap ewy — Yt uwe i teke kuap uhowawi e. Katu­pono uhowawiat aꞌakasa hap uhẽtyhot hap eiꞌauka hap topy­huꞌat katu­pono areĩneꞌen wakuat kahato pote e. Uimõ­typot eiam iꞌewyte waku kahato e Tupana Pãꞌãu saꞌa­wyꞌi ahepe. Saꞌa­wyꞌi yt kat i muꞌap Tupana kapiat wakuat sese pote. Mekewat Musei minug sokpe kawiat miꞌat pe kawiat Tupana mõtypot yat yt muꞌap hin i Tupana kapiat. Miꞌi sokpe kawiat okenꞌypy hyp hap sokpe iꞌanam sakpo yt uwe i teke kuap Tupana kape. Iesui auka hap moherep hamo taꞌa­tu­ꞌauka taꞌa­tu­hũria saꞌa­wyꞌi. Taꞌi watikuap kahato iꞌatu­hũria iꞌatumiium kaipywiat aheha­kye­raꞌat Tupana piat hap ete Tupana hũ miium Tosa­ꞌyru ete aimo­waku hap ete. Hãꞌãkap wo saꞌa­wy­ꞌi­wuaria tunug aimuꞌe hamo. Saꞌa­wy­ꞌi­wuaria iꞌatuwuk kahato taꞌa­tu­hũria maꞌato yt putꞌokꞌe hin i iꞌatu­minug saꞌag hep hamo. Watunug kahato saꞌa­wyꞌi maꞌato haty kahato te aiwa­nẽtup hawe topy­huꞌat. Yt kat i — Mesup waku pe raꞌyn ereĩneꞌen Tupana e hap ahepiat hap aipyꞌa piat hap. Yt kat i — Mesup ti waure wo raꞌyn Tupana toĩneꞌen uiminug saꞌag ete e hap aiwa­nẽtup hawe. Saꞌa­wyꞌi Mesup te iꞌatu­minug saꞌag iꞌatu­wa­nẽtup hawe topy­huꞌat kahato te haty te iꞌatu­wa­nẽtup hawe.
58,9,10,Yt putꞌokꞌe hin i Musei e hap watunug yne pytkai. Watunug yne aipe aipiit aimiꞌu aheko Musei ainãpin hap ewy wen maꞌato miꞌi kaipyi yt kat i muꞌap wati­puẽti Tupana kape. Haty te aipyꞌa pe. Aiminug saꞌag moweityk hap yt kat i wati­puẽti pote haty te aiwa­nẽtup hawe. Miꞌi turan putꞌokꞌe muꞌap aimo­hãpyk sese Tupana wywuat hamuat. Haꞌyru suu mohag kahato aimo­wepit hamo aiminug saꞌag moweityk hamo. Miꞌi hawyi muꞌap toĩneꞌen Tupana kape Tosa­ꞌyru minug kaipyi. Mesup — Waku kahato eipe e raꞌyn Tupana ahepe wato­mohey hawyi. Mekewat haty monik hap topy­huꞌat raꞌyn ahete wato­mohey Iesui pote.
58,9,11,Miꞌi ti Ahepaꞌi Wato Pakup toĩneꞌen Ahehay Moherep Tupana kapiat hat. Wakuap yn tut Aika­ꞌiwat Iesui po pyi. Wakuap yn tutum ahepe wuatꞌi eꞌat piat nuat aheĩneꞌen pakup poꞌog saꞌa­wy­ꞌiwuat kawiat hap erut hamo tut. Iꞌewyte muꞌap pakup Tupana kapiat hap. Koitywy yt pya hin i Tupana aikai. Watoĩ­neꞌen heiam wakuat sese pe. Imõtypot hap we watoĩ­neꞌen iwywo mesup mũki­ꞌite wuatꞌi eꞌat pe. Aheiam Tupana mõtypot yat pakup poꞌog wakuat mekewat yahig notiat kawiat aiꞌy­wania saꞌa­wy­ꞌiwuat sokpe kawiat kai poꞌog waku rakat. Koitywy Tupana mõtypot yat yt mesuwiat Tupana mõtypot yat ewy hin i katu­pono koitywy Tupana mõtypot yat yt miitꞌin po wuat minug i — Atunug Tupana mõtypot yat pakup e.
58,9,12,Ahepaꞌi Koro Iesui teke raꞌyn Tupana yat wato pe. Mekewat imõtypot eiam atipy piat pe teke raꞌyn okenꞌypy pyhyp hap sakpo. Towat tosuu wywo teke. Tutum naꞌyn tosuu Tupana pe. Yt tutum i wewato ahup suu. Yt tutum i aihũria kaneiru suu maꞌato towat tosuu tutum hekat rakat Tupana pe. Aheha­kye­raꞌat hap sese saꞌup tutum hawyi — Waku raꞌyn e Tupana tope. Putꞌokꞌe raꞌyn esuu saꞌup mo wuatꞌi miitꞌin kyiꞌat hap sakpo e Tupana Tosa­ꞌyru pe.
58,9,13,Saꞌa­wy­ꞌi­wuaria ahepaꞌi koꞌi aiꞌa­tu­sapei sapei kahato aihũria suu wo. Aipiit ete wewato ahup suu wo aipehom pehom. Taꞌa­tuwuk kahato wewato ahup mẽpyt iwary koꞌi. Aihũ taꞌa­tuwuk hawyi aria kuꞌi tup mo aipen aipiit ete Tupana mõtypot yat pe wateke hap mohag wo saꞌa­wyꞌi. Maꞌato aipe ete yn aipen mote aiminug topy­huꞌat re aiwa­nẽtup hawe aipyꞌa pe. Maꞌato Aika­ꞌiwat Iesui suu poꞌog hesaika yn suu kai mohag wo. Saꞌa­wyꞌi Aika­ꞌiwat tum yne topiit Tupana pe ahaꞌup mo. Saꞌa­wyꞌi ikahu rakat aihũ yn waku aimiium mo yt kat i hatek takat yt kat i iꞌahu hap rakat. Ipe kyt hap ihãite sese rakat yn ni waku e. Miꞌi hap ewy Iesui poꞌog waku mohag wo katu­pono yt kat i saꞌag tuete Tupana tipuẽti. Ihãite putꞌokꞌe kahato turan tutum topiit. Pyno koitywy wato­mohey Iesui hawyi Aihũ Aimiium Tupana piat hap ewy topy­huꞌat. Miꞌi watum Tupana pe hawyi yt kat i hin i aheha yi kape hap. Yt kat i aiwe­mõti hap aiminug saꞌag kapiat hap ete. Aihũ Aimiium Ikahu Rakat Iesui pote.
58,9,15,Koran Tupana Wywuat Woꞌo­wese Nug Hat raꞌyn toĩneꞌen Iesui. Koitywy Muꞌap toĩneꞌen Tupana kapiat. Katu­pono mesup ahepe Tosa­ꞌyru mohey haria pe — Eweĩꞌẽ ro uhowawi e. Koitywy wuatꞌi eꞌat piat ieĩneꞌen hap atum neran ehepe yt ikahuro rakat i e Tupana. Katu­pono Uhaꞌyru suu topy­huꞌat ehaꞌup mo e. Uhaꞌyru ikuꞌuro eiꞌa­piheg hap saꞌup mo e. Miꞌi pote mesup waku pe raꞌyn eweikup­teꞌen e. Waku ahehay aiwo­ꞌope aiwo­ꞌope aiwo­ꞌo­wese hap e Tupana ahepe wati­mohey Haꞌyru hawyi. Ipakup we raꞌyn watu­kup­teꞌen mesup Tupana wywo — Koitywy Uhaꞌyru mikyiꞌat koꞌi eipe pote eweĩꞌẽ ro uhowawi uhaꞌy­ruꞌin uhaki­ꞌytꞌin e Tupana ahepe.
58,9,16,Miꞌi hawyi mesup Tupana toꞌe ahepe — Uhaꞌyru Sese Miit Kawiat ikuꞌuro ehetiano pote waku eweĩꞌẽ ro uhowawi e. Atum yne teran ehepe Uhaꞌyru miꞌatoiat toku­ꞌuro turanuat ipowatꞌyp koꞌi e. Saꞌa­wyꞌi yt atum kuap i te ehepe Uhaꞌyru yt ikuꞌuro i te pote e. Maꞌato koitywy atum kuap yne ipowatꞌyp koꞌi eiwano raꞌyn e. Toieĩneꞌen hap tutum naꞌyn ehepe e ahepe. Uiwy­riaꞌin karãpe watoĩ­neꞌen ne turan aipowatꞌyp koꞌi yt watum kuap i te ahaipe piaria pe. Maꞌato aiku­ꞌuro hawyi taꞌa­tu­mõꞌẽ aipo­watꞌyp koꞌi ahaipe­piaria pe aimi­ky­ꞌesat miwan etiat hap ewy. Aikotã iwan watoiat aheka­reꞌen kyꞌewi hap ete. Aikotã aimi­ky­ꞌesat miwan miat e hap ewy yn taꞌa­tu­mõꞌẽ waku hap ewywuat. Yt taꞌa­tu­mõꞌẽ hin i aheĩneꞌen ne turan maꞌato aiku­ꞌuro hawyi taꞌa­tu­mõꞌẽ aipo­watꞌyp aiꞌe hap toĩneꞌen iwan hap ewy.
58,9,18,Saꞌa­wyꞌi mio tã e Tupana nagnia pe — Eihũria suu sat yne hap kaipyi putꞌokꞌe aiwo­ꞌo­wese hap nug hamo e. Eihũria suu taꞌat yne yne yi toꞌe hawyi waku raꞌyn aiwo­ꞌoehay pywuat hamuat e Tupana saꞌa­wyꞌi nagnia pe. Miꞌi hawyi koitywy Tosa­ꞌyru suu taꞌat yne yi tote hawyi aiwo­ꞌoehay sat hap topy­huꞌat wuatꞌi eꞌat piat Tupana wywo.
58,9,19,Saꞌa­wyꞌi aimuꞌe kahu yne hawyi ahepaꞌi Musei tat raꞌyn tekuiꞌa hawyi toiꞌauka mekewat wewato ahup mẽpyt hit koꞌi aihũria hit koꞌi hawyi huu toipag kuiꞌa pe. Miꞌi hawyi totat aihũ kaneiru sap amũkiusu ap ewywuat ihup takat hawyi toipoꞌi mekewat ariaꞌyp ãpo ete hawyi toipuka suu yꞌy puat pe. Miꞌi suu wo sapei sapeiꞌe miitꞌin ete. Iꞌewyte suu wo sapei sapeiꞌe mekewat Tupana miwan ete. Miꞌi hawyi yne tomi­mu­ꞌeria toiꞌa­tu­sapei sapei raꞌyn. Tupana mõtypot ekareꞌen koꞌi ete iꞌewyte toiꞌa­tu­sapei sapei yne raꞌyn suu wo hawyi toꞌe topot­mu­ꞌeria pe — Eweikuap apo meikotã woro­ho­ꞌo­sapei sapei suu wo hap e. Taꞌi eipehik Tupana etiat hap ti miꞌi e katu­pono suu yn waku ahehay Tupana kapiat hap saꞌup mo e. — Miꞌi tã e hap ewetunug no e Tupana ahepe. Suu yn ahehay wesat kuap uiwywo hap e ahepe Musei saꞌa­wyꞌi. Yt taꞌat i yne suu yi tote pote yt kat i eiminug saꞌag moweityk hap e Tupana ahepe saꞌa­wyꞌi. Miꞌi hawyi Musei tat mekewat kuiꞌa piat suu hawyi topopag hawyi toiꞌa­tu­sapei sapei yne miitꞌin Tupana mõtyot yat piaria hawyi toꞌe. Mio tã e Tupana ahepe — Suu at hat yne waku eheha­kye­raꞌat mo e. Miꞌi yn imoweityk kuap eiminug saꞌag e Tupana ahepe e. Eiweꞌeg wo o katu­pono yt ehei i suu at hat wo pote eipitpit rakat ewy eweikup­teꞌen ne uiwa­nẽtup hawe e Tupana ahepe miwan me e.
58,9,23,Hãꞌãkap wuo Tosa­ꞌyru suu at hat ete mekewat atipy kaipywiat sut hat ete ihay. Aihũ aimi­ꞌauka koꞌi saꞌa­wy­ꞌiwuat Iesui auka hap ete ihay yianmete. Iesui suu yn waku yne koho hamo yi tote iꞌewyte atipy pe e. Poꞌog waku Iesui suu aihũria suu at hap kai katu­pono — Eihũ Sese Uhaꞌyru moherep hap eihũria toĩneꞌen e. Miꞌi ti ikuꞌuro eika­wiano e Tupana ahepe.
58,9,24,Miꞌi suu at hawyi toĩneꞌen muꞌap uimõ­typot yat atipy piat teke hamo. Miꞌi hawyi uiwywo topy­huꞌat Eipai Wato wo. Mesu­wa­rotiat miitꞌin minug taꞌa­tupo wuat uimõ­typot yat pe i teke kuap maꞌato mesuwe atipy pe teke tosuu topo etiat wywo e Tupana ahepe.
58,9,25,Saꞌa­wy­ꞌiwuat paꞌi akag koꞌi yne 12 waty pe teke tuereto uimõ­typot yat pe miitꞌin hũria suu wywo aikope Uito yn waku areĩneꞌen hap tote e. Maꞌato Uhaꞌyru Ehepaꞌi Wato toĩneꞌen wuatꞌi eꞌat pe uiwywo wẽtup muat tosuu at hawyi. Koitywy yt kat i raꞌyn typuot i epiat hoꞌopot hamuat areꞌe Uhaꞌyru pe e.
58,9,27,Miꞌi hawyi mio tã e Tupana yne miitꞌin me — Miꞌi hap ewy eipe wẽtup mo yn eiku­ꞌuro hap e. Miꞌi hap ewy Uimi­po­ꞌoro Eipo­rekuat nuat Iesui wẽtup mo yn ikuꞌuro eika­wiano yne eiminug saꞌag moweityk hamo e. Miꞌi hawyi woro­ho­ꞌo­mo­herep wuatꞌi miitꞌin ehamo sio Uhaꞌyru mohey haria eipe sio yt hap kuap hamo e. Miꞌi hawyi yt karãmuo i ikuꞌuro i raꞌyn Uhaꞌyru katu­pono wẽtup mo yn miitꞌin ikuꞌuro e. Miꞌi pote Miꞌi Miit Uhaꞌyru wẽtup mo yn ikuꞌuro hawyi mesup hut hap yn naꞌyn toineꞌen aru eimi­he­katup e. Saꞌa­wyꞌi toku­ꞌuro hamo tut miitꞌin kape e. Maꞌato meiũran aru yt toku­ꞌuro hamo i tut tohe­katup haria kape. Katu­pono Uhaꞌyru yt typuat ikuꞌuro rakat i e. Uhaꞌaru tut wyti aru tomie­ha­ky­ꞌe­raꞌat koꞌi moherep hamo e Tupana ahepe Tosa­ꞌyru Iesui ete.
58,10,1,Waku kahato saꞌa­wy­ꞌiwuat Musei miwan aiꞌy­wa­niaria Epereu pusu kuap haria moweꞌeg hamo katu­pono tohenoi tomiwan me — Tut aru Aheha­kye­raꞌat hat e. Yne Musei miwan ete aimuꞌe — Waku aru waku aru tut wyti aru Tupana Mipo­ꞌoro uito ewywuat maꞌato poꞌog waku rakat e kahato maꞌato hãꞌãkap ewy ihay aheha­kye­raꞌat hamuat ete. Aikotã aipãꞌãu aiꞌewy toĩneꞌen yi tote miꞌi hap ewy toimo­herep Iesui aiꞌakag Musei. Yianmiat miwan me tohenoi yne Iesui etiat aikotã wẽtup ok pãꞌãu at kape tut heremo yt heremo kahato i wen maꞌato toꞌewy ipãꞌãu wywo hap ewy toimo­herep iesui yianmete ahaꞌa­seꞌi Musei miwan yt heremo kahato i rakat pe. Hãꞌãkap wuat Musei henoi yne Iesui ieĩneꞌen hap ete ikuꞌuro hap ete iꞌewyte toĩneꞌen i guꞌuro pywiat hamuat hap ete. Saꞌa­wyꞌi ahaꞌa­seꞌi Musei tiꞌa­tu­ꞌuka kahato aihũria aika­wiano Iesui auka hap moherep hamo. Miꞌi ti imoherep kahato poꞌog wakuat ut hamuat ete. Katu­pono yne 12 ewaty pe taꞌa­tu­ꞌa­tu­ꞌuka taꞌa­tue­hũria Tupana piat taꞌa­tu­moe­waku hap puẽti hamo wen maꞌato yt taꞌa­tu­puẽti hin i. Maꞌato miꞌi hap nug hap kaipyi teꞌe­ru­wa­nẽtup Tupana hũ sese kape taꞌa­tue­ha­kye­raꞌat sese hamuat kape yianmete ipãꞌãu ewy tukup­teꞌen taꞌa­tu­hũria.
58,10,2,Aihũria wewato ahup auka hap kaipyi yt putꞌokꞌe i aipyꞌa piat aiwa­nẽtup hawiat saꞌag nakat monik hamo. Saꞌa­wyꞌi wahãꞌãg kahato putꞌokꞌe hap ete maꞌato yt putꞌokꞌe i Tupana piat aimo­hãpyk hamo. Saꞌa­wyꞌi tõꞌẽ tõꞌẽ miitꞌin Tupana mõtypot hamo — Heno aihũria iꞌatuꞌe paꞌi pe. Etiꞌauka ro aiminug saꞌag hep hamo iꞌatuꞌe. Katu­pono haty kahato aipyꞌa pe aiwa­nẽtup hawe aiminug saꞌag iꞌatuꞌe. Aiwe­mõti miꞌi hap koꞌi yt wati­waure kuap i miꞌi hap koꞌi iꞌatuꞌe paꞌi pe. Taꞌa­tu­ꞌauka wuatꞌi 12 ewaty pe. Taꞌa­tunug yne hãpyk taꞌa­tuhũ auka hap ete maꞌato yt naku i hap te topy­huꞌat re iꞌatu­pyꞌa pe katu­pono aihũria suu yt putꞌokꞌe i aipyꞌa piat aiwa­nẽtup hap koho hamo. Taꞌa­tunug kahato pytkai haty te ahete. Miꞌi pote watunug anu i anu i ewy yt putꞌokꞌe kuap i mohag wo sese pote. Putꞌokꞌe pote yt taꞌa­tunug i raꞌyn. Maꞌato taꞌa­tunug anu i anu i pote tohenoi raꞌyn yt putꞌokꞌe i hap.
58,10,3,Saꞌa­wyꞌi watunug yne 12 ewaty pe miꞌi hap ete watikuap taꞌyn yt naku i te aipyꞌa pe aiminug saꞌag hap Tupana pe wati­ꞌa­parap toĩneꞌen ne. Miꞌi pote toĩneꞌen ne aiminug saꞌag aiwa­nẽtup hawe hawyi watu­we­mõti watunug naꞌyn yne anu hawyi. Katu­pono aihũ wewato ahup suu yt putꞌokꞌe i aiminug saꞌag hep hamo. Topy­huꞌat re aiminug saꞌag hep hamuat. Aihũria suu watum kahato pytkai yt putꞌokꞌe i Tupana wywuat waku hamo. Aihũ suu yt tomo­weityk kuap i ahepiat iꞌaparap hap koꞌi.
58,10,5,Karãpe Aipo­typot putꞌokꞌe mesuwat yi tote turan — Uhetu­pana e yt etiky­ꞌesat i poꞌog miitꞌin tiꞌauka taꞌa­tu­hũria e. Pyno koitywy waku raꞌyn atum uipiit Papai e. Uhuu yn waku mohag wo emowepit hamo Papai e. Worokuap kahato En Papai e. Iꞌatumiium koꞌi yt emowepit hin i iꞌatuhũ wuk heiam notiat hap e. Katu­pono mekewat iꞌatu­hũria suu iꞌatu­minug saꞌag hep hamuat yt putꞌokꞌe i emowepit hamo e. Miꞌi pote uipiit atum epe Papai e. Pyno koitywy ariot miitꞌin ehakye­raꞌat hamo eimi­ky­ꞌesat ewy Papai emiky­ꞌesat ewywuat nug hamo e. Aikotã Musei toꞌe hap ewywuat atunug yne yne Papai e. Taꞌi Musei ihay kahato yianme uhetiat tohenoi e. Iꞌewyte yne saꞌa­wy­ꞌi­wuaria ehay moherep haria iꞌatuehay kahato uheĩneꞌen hap ete uhehay ete uimo­herep haria saꞌa­wy­ꞌi­wuaria e. Uheĩneꞌen hamuat hap ete yn iꞌatuehay uiꞌy­wãꞌĩ hap eꞌyianmete iꞌatuehay uhetiat Papai e. Miꞌi iꞌatuehay ewy yne yne atunug naꞌyn Papai emiky­ꞌesat ewy miitꞌin ehakye­raꞌat hamo Papai e Iesui saꞌa­wy­ꞌite morekuat Tawi wepy hap  pe. Aikotã ereꞌe hap ewy areꞌe i raꞌyn Papai. — Yt atiky­ꞌesat i poꞌog eihũria eimiium koꞌi ereꞌe miitꞌin me saꞌa­wyꞌi e hap ewy Papai. Eimi­ꞌauka eimiwuk koꞌi yt atiky­ꞌesat i poꞌog yt uimo­wepit kuap i pote ereꞌe Papai e. Eihũria suu eimiium koꞌi yt putꞌokꞌe i uimo­wepit hamo ereꞌe hap ewy. Eihũria suu yt putꞌokꞌe i eiminug saꞌag hep hamo uiwa­nẽtup hawe ereꞌe. Hãpyk kahato eimiwuk pytkai einãpin uhepiat hap miwan miat ewy kahato pytkai miwan me toꞌe hap ewy ewetunug pytkai maꞌato yt atiky­ꞌesat i poꞌog eimiwuk koꞌi ereꞌe miitꞌin me e hap ewy saꞌa­wyꞌi Papai e. Waku wen maꞌato yt putꞌokꞌe i eiminug saꞌag hap koꞌi hep hamo ereꞌe e.
58,10,9,Miꞌi eꞌe hap atikuap hawyi pyno areto Papai areꞌe epe saꞌa­wyꞌi. Uiꞌywot atum aru uipiit emowepit hamo e. Areto are yi kape emiky­ꞌesat nug hamo e. Areto emowepit hap nug hamo aru e Haꞌyru Tupana pe saꞌa­wyꞌi miwan me. Miꞌi pote mesup Tupana yt tiky­ꞌesat i aihũria suu katu­pono wẽtup suu yn waku mesup Haꞌyru suu yn waku e.
58,10,10,Miꞌi pote koitywy waku pe raꞌyn watoĩ­neꞌen Tupana ehamo. Imiewaku sese wo raꞌyn wato­py­huꞌat aito katu­pono mekewat Tosa­ꞌyru piit ium hap kaipyi aimo­hãpyk hap toĩneꞌen. Tupana towaku hap ewy ainug. Aika­ꞌiwat Aipo­typot suu at yi totiat hap kaipyi aimo­hãpyk hap toĩneꞌen mesup. Tupana tewaku hap ewy tutum ahepe. Haꞌyru haꞌup nug tosuu wo wẽtup mo yn. Yt kat i miꞌi rẽ katu­pono — Waku raꞌyn eipe e Tupana toran naꞌyn e.
58,10,11,Maꞌato nagnia hepaꞌi koꞌi yne iꞌatu­potpap aihũria koꞌi wuk hap ete te. Yne eꞌat pe miꞌi tã taꞌa­tunug. Taꞌa­tuwuk tuereto aihũria wen maꞌato ahepiat iꞌaparap hap topy­huꞌat kahato te. Taꞌa­tunug hãpyk kahato Tupana e hap saꞌa­wy­ꞌiwuat ewy pytkai yne eꞌat pytkai yt putꞌokꞌe i aimo­waku hamo Tupana wanẽtup hawe.
58,10,12,Maꞌato Ahepaꞌi Akag Iesui wẽtup mo yn haꞌup nug yne raꞌyn wuatꞌi eꞌat piat ahepiat iꞌaparap hap hawyi — Miꞌi Miit Eihũ wo waku e Tupana. Ikuꞌuro miitꞌin apiheg hap u yne hamo ariaꞌyp posak ete e. Wẽtup mo topiit tutum Tupana pe ariaꞌyp posak ete hawyi taꞌaipok guꞌuro pyi hawyi — Woro­mõ­typot teran mesuwe Uhaꞌyru e. Eraꞌapyk to mesuwe uipo sese kai e Tupana. Uhũ sese En e Tosa­ꞌyru pe. Miꞌi Miit yn wyti waku mohag wo e Tupana ahepe mesup.
58,10,13,— Eraꞌapyk to mesuwe Uhaꞌyru uipo sese kai katu­pono woro­mõ­typot teran En aikope ereĩneꞌen Morekuat no hap e. Uhaꞌyru woronug aru En Wuatꞌi Ywania Porekuat no e yne yne ewanĩ­kaptia atiꞌa­tu­mohit kahato e. Pywo ti rat ewanĩ­kaptia okpe tote aru ereĩneꞌen Morekuat no wuatꞌi eꞌat pe Uhaꞌyru e. Epy ywytꞌok­pype aru torania ewanĩ­kaptia ahytmoi e. Pyno waku mesuwe eraꞌapyk Uhaꞌyru e. Waku ehekatup mesuwe katu­pono atunug yne aru uiꞌe hap ok eꞌe hap ok tã tã e Tupana Iesui pe saꞌa­wyꞌi.
58,10,14,Saꞌa­wyꞌi wato­mohey hawyi aimo­hãpyk kahato Iesui suu wo iꞌewyte mesup te aimo­hãpyk yne eꞌat Tupana Saꞌyru suu wo yne eꞌat poꞌog saꞌa­wy­ꞌiwuat kai. Waku wahẽtup yne eꞌat huu wywo aikoho hap aimo­waku hamuat. Miꞌi watunug mote meiũran itag nakaria wo watoĩ­neꞌen imohey hap ete. Tupana miewaku koꞌi wo wato­py­huꞌat mesu­wa­rote. Tupana Saꞌyru ewywuat wato­py­huꞌat hawyi yt kat i saꞌag aikai. Miꞌi hawyi tosuu wo aimotag kuap kahato.
58,10,15,Aikotã Tupana Pãꞌãu toꞌe aipyꞌa pe hap ewy — Uhaꞌyru suu yn eimo­hãpyk kuap mehĩ mana e kahato ahepuo. Aikotã saꞌa­wyꞌi toꞌe hap ewy mio tã te toꞌe mesup Tupana Pãꞌãu aipyꞌa pyi raꞌyn — Waku pe ereĩneꞌen uiwywo e ahepe. Aikotã Tupana Pãꞌãu toꞌe saꞌa­wyꞌi miwan me hap ewy — Meiũran aru uhehay atimoheg kahato Uhaꞌyru mohey haria pyꞌa pe e. Miꞌi pote waku eweĩꞌẽ uhowawi atunug aru uiꞌe hap ewy e. Mekewat eꞌat pe aru eweiky­ꞌesat uiꞌe hap pote uhehay eiam koꞌi kahato eweikup­teꞌen eipe e. Pywo ti rat uiꞌe hap atiwan aru eiwa­nẽtup hawe e. Uiꞌe hap ewy atiwan yne eiwa­nẽtup hap ete e. Eweiky­ꞌesat uiꞌe hap pote atipyt­ꞌatnug eipyꞌa uiꞌe hamo hawyi yt pya hin i einãpin uhepiat hap eikai e. Miꞌi hawyi eweikuap yne eipyꞌa pyi uhehay e. Uhehay eiam mo eweipy­huꞌat e. Waku eweĩꞌẽ pote ahytmoi eipyꞌa pe uiwa­nẽtup hap ewywuat e Tupana Pãꞌãu ahepe miwan me saꞌa­wyꞌi e hap ewy mesup te toꞌe pakup i ahepe.
58,10,17,Miꞌi hawyi ehepiat iꞌaparap hap atiwaure yne e Tupana Pãꞌãu ahepe mekewat Ieremia  pe.
58,10,18,Pywo ti rat eiminug saꞌag uhetiat yt kat i raꞌyn Uhaꞌyru mohey haria eipe pote e ahepe mesup. Yt kat i raꞌyn topy­huꞌat uiwa­nẽtup hawe eiminug yt naku i koꞌi e. Atiwaure yne yne raꞌyn e Tupana Pãꞌãu ahepe. Miꞌi tupono koran yt kat hamo i raꞌyn eihũria eweiꞌauka eiꞌa­parap hap saꞌup mo katu­pono waku raꞌyn uiwa­nẽtup hawe eipe e Tupana ahepe tosuu hum hat mohey haria pe.
58,10,19,Miꞌi tupono koitywy yt wato­kenꞌẽ i Tupana kapiat ahehatꞌat hamo ahehay hamo. Taꞌi uiwy­riaꞌin koitywy yt wato­kenꞌẽ hin i raꞌyn Tupana eiam kapiat ahehatꞌat hamo. Iesui suu aipo pe raꞌyn pote aipit pitꞌok yne hamo aipyꞌa koho yne hamo pote — Waku raꞌyn meiẽwat teke ahowawi Papai e Iesui ahepiat pe Toꞌywot pe. Miꞌi pote waku wateke Tupana eiam sese pe yt kat i aimo­kenꞌẽ hap wywo. Koitywy toĩneꞌen muꞌap Tupana kapiat wuatꞌi eꞌat piat aheĩneꞌen sese hamuat. Koitywy ereke ro meiũpe e yn naꞌyn ahepe. Waku raꞌyn koitywy eiwe­hytꞌok uhaꞌy­ruꞌin eipe uhaki­ꞌytꞌin eipe pote e ahepe mesup. Saꞌa­wyꞌi sokpe iꞌanam nakat kawiat eipyhyp uhowawi maꞌato mesup hiotꞌe raꞌyn okenꞌypy e Tupana. Miꞌi pote waku yne raꞌyn eiperia eiwe­hytꞌok uhowawi Uhaꞌyru mohey haria eipe pote e. Mekewat sokpe iꞌanam hiotꞌe hap Uhaꞌyru puꞌi hiotꞌe hap iãꞌãkap kahato e. Miꞌi puo tõi muꞌap uhowawi mesup e Tupana ahepe.
58,10,21,Koitywy waku raꞌyn eiwe­hytꞌok uhowawi katu­pono Uhaꞌyru Ehepaꞌi Koro wo raꞌyn toĩneꞌen uimõ­typot hap yat sese pe e Tupana ahepe.
58,10,22,Pyno toꞌiro Tupana kape uiwy­riaꞌin. Waku watipun ahehay aheso hap koꞌi wateke Tupana wywuat piat hamo. Waku yt kat i aipyꞌa piat aheso hap. Miꞌi hawyi yt kat i aimo­we­mõti hap wywo wateke. Toꞌiro pyno Tupana ewawi. Waku watipen aiwa­nẽtup hap aipyꞌa piat Iesui suu wo. Waku Iesui aipyꞌa sei hap Tupana tunug suu wo wateke. Waku yt kat i aiwa­nẽtup hap saꞌag aimõti hap wywo i waku wateke. Waku watuwei kahato mekewat yꞌy wakuat sese wuatꞌi eꞌat piat wat pe. Miꞌi hawyi waku wateke aipyꞌa sei hap wywo aikoho hap mywo aipiit toran koho hap mywo yn waku wateke Tupana ewawi uiwy­riaꞌin.
58,10,23,— Uhaꞌyru eweimohey pote woro­ho­ꞌoe­ha­kye­raꞌat e Tupana. Pyno Tupana tunug toꞌe hap ewy yt heso kuap i Tupana pote. Koitywy waku watoꞌe — Woro­mohey kahato ti rat En Iesui watoꞌe waku haty wo. Waku miꞌi wahenoi wuatꞌi miitꞌin muo — Iesui Uimi­mohey kahato watoꞌe. Yt naku i wato­kenꞌẽ neꞌi — Iesui yn muꞌap atipy kapiat aiꞌe iraniaꞌin tok piat hamo. Katu­pono saꞌa­wyꞌi toꞌe Tupana — Eweimo­herep iraniaꞌin ne Uhaꞌyru mohey hap hawyi woro­ho­ꞌoe­ha­kye­raꞌat eipe e. Mio tã e hap watoꞌe pote yt aimaꞌat kuap i iraniaꞌin. Miꞌi pote waku wato­py­huꞌat iꞌewy­wuano. Waku watunug aiꞌe hap ewy tope wy.
58,10,24,Iꞌewyte waku wati­kyꞌe iraniaꞌin Iesui mohey haria. Waku wati­ꞌa­tu­po­wyro aiwy­riaꞌin imohey haria. Waku wato­ꞌo­po­wyro wẽtup yat piaria ewy. Waku wato­ꞌo­nãpin aiwy­riaꞌin — Toꞌiro wato­ꞌo­kyꞌe watoꞌe aiminug wakuap mywo. Waku ahegyiꞌat hap kaipyi wati­ꞌa­tuekyi iraniaꞌin Iesui mohey haria wo.
58,10,25,Yt naku i wato­ꞌo­ꞌatoiat atoiat neꞌi aiwa­ꞌa­tunug hap totepyi karãpe watu­wa­ꞌa­tunug turan. Yt naku i watoꞌe — Yt uipap i mesup Tupana ehay etiat uiwe­muꞌe hamo watoꞌe aiwo­ꞌope. Karãpe Aipo­typot mohey haria teꞌe­ru­wa­ꞌa­tunug miꞌi pote waku wati­ꞌa­tu­wy­ꞌinug waku watuwat iꞌatuupi. Toĩneꞌen aipy­ꞌa­setpe wẽtup ok wẽtup ok aiwa­ꞌa­tunug hap kape — U pãi U an e haria yt uipap i kahato aiwa­ꞌa­tunug hap kape e hat pote pyno waku miꞌi e haria wati­ꞌa­tu­nãpin — Tupana tiky­ꞌesat kahato ereto hap uhyt mana katu­pono Aika­ꞌiwat tut irane hawyi waku ereĩneꞌen uruwywo hut turan waku watoꞌe yt ipap i e haria pe. Miꞌi watunug aiwo­ꞌo­muꞌe hap tote pote poꞌog wato­moe­saika moesaika imohey hap ete. Waku watu­wa­ꞌa­tunug poꞌog poꞌog Iesui ut hap watikuap yt pya i raꞌyn hawyi.
58,10,26,Maꞌato karãpe iraniaꞌin yt Iesui mohey i hat watoĩ­neꞌen hawyi watikuap pywuat sehay yne Iesui etiat neꞌi hawyi — Yt atiky­ꞌesat i watoꞌe aipyꞌa pe miꞌi pote yt kat i muꞌap ahepe atipy kapiat maꞌato aiꞌa­piheg hap kapiat muꞌap upi yn watuwat. Miꞌi hawyi heremo kahato aiminug saꞌag Tupana pe yt kat i Iesui suu ahepiat aipiit aipiit iꞌaparap hap koho hap pote. Yt kat i aiꞌa­parap hap moweityk hamuat. Watipun naꞌyn Iesui muꞌap sese raꞌyn watipun hawyi yne eꞌat pe raꞌyn aimoma hap topy­huꞌat mesuwe aimoma neꞌi. Aimo­ꞌa­kagꞌaia hap yn naꞌyn topy­huꞌat. Aria kape areto uiminug saꞌag upi aiꞌe hap yn naꞌyn aiwa­nẽtup hawe. — Tupana ewanĩ­kaptia wuk hap kape yn naꞌyn aru areto aiꞌe hap yn naꞌyn aiwa­nẽtup hawe pote. Kat pote yt kat i wati­puẽti wẽtup muꞌap Tupana kape watipun naꞌyn Iesui hawyi.
58,10,27,Maꞌato watikat aihũ suu upi neꞌi Tupana kapiat muꞌap pote yt putꞌok­wa­toꞌe i atipy kape yt naku i ahei hamo katu­pono — Uhaꞌyru suu yn putꞌokꞌe eikoho hamo e Tupana. Maꞌato — Yt atiky­ꞌesat i epuꞌap watoꞌe Tupana pe hawyi yt naku i ti Esaꞌyru suu watoꞌe hap ewy watoꞌe Tupana pe. Miꞌi hawyi yt kat i aheha­kye­raꞌat hap mio tã watoꞌe neꞌi pote. Miꞌi hawyi yt kat i topy­huꞌat muꞌap Tupana kape watikat pytkai.
58,10,28,Saꞌa­wyꞌi ahepaꞌi koro Musei ainãpin kahato kat som waku kat som yt naku i watunug hap ete. Ainãpin haty wo niatpo rakat ainãpin kahato saꞌa­wyꞌi. Miꞌi ainãpin hap yt watunug i hawyi aiꞌauka hap topy­huꞌat saꞌa­wyꞌi. Typy ok miit taꞌa­kasa aiminug saꞌag yt ainãpin Musei piat hap ewy i hawyi miꞌiria henoi more­kuaria pe hawyi aiꞌauka hap topy­huꞌat yt aheha­ky­ꞌeꞌi hin i aiꞌauka hap eꞌat pe.
58,10,29,Maꞌato Tosa­ꞌyru auka haria poꞌog Tupana tiꞌa­tu­mo­so­ꞌopot mekewat Musei wãiꞌe hap pun haria kai — Yt atiky­ꞌesat i Esaꞌyru suu uimoe­waku hamo e haria yt atiky­ꞌesat i Esaꞌyru suu uhekye­raꞌat e haria yt kat hamo i Esaꞌyru suu e haria. Miꞌiria ewywuaria Tupana tiꞌa­tu­ꞌa­piheg typy sakpo kahato Tosa­ꞌyru pun haria Tosa­ꞌyru akit neꞌi teran haria. Karãpe Tupana Pãꞌãu — Pywo ti Iesui Uhaꞌyru Sese e ahepe maꞌato — Heso watoꞌe Tupana Pãꞌãu pe miꞌi hawyi poꞌog aiꞌa­piheg hap topy­huꞌat Musei piat aiꞌa­piheg hap kai. Karãpe — Yt egyiꞌat i kahato watoꞌe Tupana Pãꞌãu pywo rakat pe. Eso En watoꞌe Tupana Pãꞌãu pe hawyi — Yt atiky­ꞌesat i egyiꞌat hap e haria wo wato­py­huꞌat. Tupana eremo­pusu kahato hewaku hap etiat haria wo wato­py­huꞌat. Miꞌi tã haria aito pote Tupana aiꞌa­piheg wuaria wo watu­kup­teꞌen poꞌog poꞌog Musei piat aiꞌa­piheg hap kai.
58,10,30,Saꞌa­wyꞌi mio tã e Tupana — Ateru­wepyk ti aru Uhaꞌyru etiat miky­ryꞌi haria yne yne e. Iꞌatu­minug saꞌag upi atiꞌa­tu­ꞌa­piheg aru e. Meiũran aru ahenoi uwe waku uwe yt naku i hap Uhaꞌyru etiat haria wuatꞌi ehamo e. Uwe hemiit sese uwe yt hap ahenoi e Tupana mesup ahepe. Tupana yt heso kuap hin i pote pywo yn tohenoi sio pywo wato­mohey sio yt e hap.
58,10,31,Pyno waku wato­kenꞌẽ kahato Tupana piat aiꞌa­piheg hap pupi katu­pono yt naku i kahato wato­py­huꞌat Tupana ewanĩkap wuatꞌi eꞌat piano. Yt naku i wato­py­huꞌat Tupana miꞌa­piheg wo neꞌi. Waku wato­kenꞌẽ aiꞌa­piheg hap pupi.
58,10,32,Wato­mohey saꞌa­wyꞌi Iesui hawyi aheha­kye­raꞌat hap topy­huꞌat kahato ahete. Miꞌi hap eꞌat pe ahewyry waku pe kahato heremo yne Tupana aiwa­nẽtup hawe. Aiwepit hap yn ahete. Miꞌi hawyi miitꞌin teꞌe­ru­we­ky­ryꞌi kahato ahete e. Miꞌi hawyi ahatyꞌi hatyꞌi kahato miꞌiria. Miꞌi hap waho­ꞌopot kahato.
58,10,33,Miꞌi hawyi aimohit wuatꞌi ehamo teꞌe­ra­haꞌat kahato ahowawi. Iraniaꞌin yt aiwesat i. Iraniaꞌin yt teꞌe­ru­wehum i poꞌog ahowawi Iesui waku watoꞌe pote. Aimo­ꞌarot kahato taꞌa­tu­minug saꞌag kaipyi aimaꞌat hamo. Karãpe iraniaꞌin Iesui mohey haria hoꞌopot miitꞌin miky­ryꞌi hap ete mekewat eꞌat pe watuwat iꞌatu­wywo hoꞌopot iꞌatu­wywuat hamo. Miꞌi hawyi waho­ꞌopot aiwo­ꞌo­ꞌe­wy­ꞌewy itote ahatek hap eꞌat pe. Yt naku i taꞌa­tunug ahete hap eꞌat pe.
58,10,34,Miꞌi pote mekewat eꞌat pe aipyhyp woꞌo­pyhyp hawe wanĩ­kaptia po pe watoĩ­neꞌen. Miꞌi tote aiꞌahyk ahyk saꞌag neꞌi Iesui mohey haria aito pote. Maꞌato wãiꞌi­ꞌa­tuꞌe pytkai yt watoiat hin i Iesui. Iesui mohey haria iraniaꞌin yt aiꞌatoiat hin i hoꞌopot hap eꞌat pe maꞌato — Waku urumo­sa­tyꞌi satyꞌi wy watoꞌe more­kuaria pe katu­pono waku uruho­ꞌopot wy uruwy­riaꞌin nywo uruto Iesui mohey haria wy pote waku watoꞌe sura­raꞌin me. Miꞌi hawyi wẽtup miit ewy waho­ꞌopot hap topy­huꞌat katu­pono aiwoꞌo­kyꞌe kahato hap itote pote. — Pyno waku watuwat aito wy iꞌatu­wywo waho­ꞌopot hamo waku watoꞌe aiwa­nĩ­kaptia pe. Miꞌi hawyi sura­raꞌin tiꞌa­tu­po­hari yne yne ahekat koꞌi ete Iesui mohey haria aito pote wen maꞌato miꞌi turan yt kat watoꞌe hin i maꞌato Tupana kape watu­wehum kahato imimo­wepit koꞌi wuatꞌi eꞌat piaria aito pote. — Pywo ti rat aheka­reꞌen sese atipy pe yn toĩneꞌen mio watoꞌe aiwo­ꞌope mekewat eꞌat saꞌag me ahekat yne taꞌa­tu­po­hari turan hap eꞌat pe. Itote ti wakuat poꞌog aheka­reꞌen watoꞌe aiwo­ꞌope aipo­hari yne ete pytkai.
58,10,35,Taꞌi mekewat eꞌat pe waho­ꞌopot kahato wato­mohey Iesui hawyi. Iꞌatu­mi­ky­ryꞌi hamo watu­kup­teꞌen. Mesup eꞌat pe poꞌog waku saꞌa­wy­ꞌiwuat kai toĩneꞌen ahete pote waku watu­weꞌeg wo watu­kup­teꞌen uiwy­riaꞌin katu­pono yt naku i mekewat ahatek hap eꞌat pe watoiat neꞌi Aimi­mohey Iesui. Waku wati­moheg kahato Iesui mohey hap aiku­ꞌuro hap kape. Miꞌi watunug mote saꞌup iwato kahato aiwanuat topy­huꞌat wuatꞌi eꞌat pe aru maꞌato watoiat neꞌi imohey hap pote yt kat i i wati­puẽti mekewat waho­ꞌopot i hoꞌopot saꞌa­wy­ꞌiwuat hap saꞌup e.
58,10,36,Waku typy sakpo wato­mohey motꞌi Iesui aiwepit hap eꞌat iꞌewyte aiꞌarot hap eꞌat. Yt naku i aipohep imohey hap ete. Yt naku i watunug tunug waure neꞌi. Waku potꞌi wato­mohey hawyi — Atum aru uiꞌe hap ewy e Tupana ahepe. Mio tã e hap yn waku wahe­katup. Yt naku i wahe­katup hawyi yt hum i te turan watoiat neꞌi raꞌyn — Atum aru e hap e. Maꞌato wahe­katup poꞌog poꞌog hawyi putꞌokꞌe Aika­ꞌiwat atipy kaipyi haꞌup mywo hawyi yt watu­we­mõti hin i. Pywo pywo yn watoꞌe aimi­mõ­typot hap eꞌat pe. Waku kahato watoĩ­neꞌen itote.
58,10,37,Pyno kurin waho­ꞌopot poꞌog naꞌyn hawyi merep tut Aheha­kye­raꞌat hat Iesui tomi­moe­waku koꞌi moehãite hamo wuatꞌi eꞌat pe.
58,10,38,Imohey haria sese imohey hap ete ti raꞌyn Tupana timo­pokuap. Maꞌato Tupana toꞌe saꞌa­wyꞌi — Uwe uwe ipohep neꞌi uimohey hap ete pyi miꞌi hat yt uimo­wepit hano i topy­huꞌat e Tupana tehay moherep hat Apakuki  pe.
58,10,39,Maꞌato aito yt miꞌi haria yt ewywuat i katu­pono yt wata­ꞌaipok hin i Iesui mohey hap kaipyi. Tupana kapiat wat imohey wywuat haria wo aito. Yt wata­ꞌaipok teran i ahowasat aria kapianuat aiꞌa­piheg hap kape. Aito ti mekewat Iesui mohey aiku­ꞌuro hap kapiat haria. Miꞌi tã imohey haria aito aheha­kye­raꞌat wuatꞌi eꞌat piat hap kapiat haria yn aito pãi an uhytꞌiꞌin manaꞌin areꞌe.
58,11,1,Karãpe wato­mohey sese Tupana hawyi tut kahato aimiẽtup Tupana kaipyi. — Atikuap kahato uipyꞌa pe tut wyti aru uimiẽtup Tupana po pyi watoꞌe imohey hap wywo aiwa­nẽtup hawe yt toĩneꞌen i te aipo pe pytkai yt heremo i te maꞌato wato­mohey kahato toĩneꞌen naꞌyn hap hawyi heremo rakano topy­huꞌat aipyꞌa pe hap ewy. Wato­mohey te yt heremo i te pytkai aimi­mohey. — Toĩneꞌen naꞌyn mesup watoꞌe yt heremo i te pytkai hawyi tuwe­mo­herep ahepiat imohey hap ok tã Tupana po pyi hawyi heremo aimi­mohey ok tã.
58,11,2,Saꞌa­wy­ꞌiwuat tomohey haria sese pe yn Tupana toꞌe — Uimo­wepit kahato haria eipe katu­pono uimohey haria sese eipe e.
58,11,3,Saꞌa­wyꞌi Tupana tuwa­nẽtup — Atunug aru waikiru waty at e topyꞌa pe. Miꞌi hawyi tutunug toꞌe hap ewy tomohey ewy. Toiꞌa­tu­moe­wyry at waikiru waty yi tomohey hamo hawyi ikahu kahato tukup­teꞌen toꞌe hap ewy. Mekewat eꞌat pe yt kat i aito yt wata­ꞌa­kasa hin i inug hap pytkai wato­mohey Tupana tunug yne yne hap. Wato­mohey hawyi watikuap Wuatꞌi Saꞌa­wy­ꞌiwuat Nug Hat Tupana. Watikuap Tupana ehay kawiat yne yne topy­huꞌat mesuwe atipy pe.
58,11,4,Saꞌa­wy­ꞌiwuat sese Ãtãu saꞌyru Apeu tum tomiium imohey wywo Tupana pe — Woro­mohey kahato En Tupana e hamo. Iꞌewyte ieykeꞌet Kãi tum Tupana pe tomiium wen maꞌato Tupana yt tuwehum kahato i Kãi miium ete katu­pono Kãi yt timohey kahato — Atiky­ꞌesat ehũ suu emiium e hap hawyi tutum tomiium tomikoi koꞌi Tupana pe pote. Maꞌato iywyt pe — En ni uimimoe­waku ereĩneꞌen e Tupana Apeu pe. Ehũ emiwuk poꞌog waku Kãi wat kai katu­pono uimohey en mote e. Mesup te — Waku kahato Apeu miium e uimohey kahato hat Apeu pote e ahepe. Ikuꞌuro raꞌyn pytkai Apeu ihay aimuꞌe te Tupana mohey hap yn aimo­hãpyk hap e ahepe. Apeu suu ihay te hap ewy ahowawi yi pyi ihay te.
58,11,5,Saꞌa­wyꞌi ahaꞌa­seꞌi Inoki yt ikuꞌuro hin i te turan Tupana tioto atipy kape tomohey hap ikawiat iwato pote. Ipiit mesuwiat wywo te Tupana tiꞌy­kesat raꞌyn atipy kape. Tupana tioto raꞌyn yt uwe i ipuẽti Tupana tipo­hari raꞌyn mesuwat ete tomohey kahato hawyi. Yt ikuꞌuro hin i mesu­wa­rote maꞌato toto yianmete miꞌi tã e miwan me — Uimo­wepit kahato hat ti mehĩ Inoki e Tupana.
58,11,6,Maꞌato watikuap taꞌyn yt wato­mohey i Tupana pote yt karãpe i wati­mo­wepit kuap. Maꞌato watikat Tupana imohey hap mywo miꞌi hawyi wati­puẽti Tupana maꞌato yt wato­mohey i hawyi yt karãmuo i putꞌok­wa­toꞌe ipuẽti hamo. Miꞌi hawyi yt toꞌe kuap i ahepe — Eriot ro uhowawi e hap yt toꞌe kuap i yt tomohey i rakat pe.
58,11,7,Nimo Tupana toꞌe ahaꞌa­seꞌi Nuꞌe pe — Tut aru yꞌy wato mesuwat yi wuatꞌi moma hamo e. Miꞌi pote ahenoi epe yianmete iꞌaman kahato at kaꞌap hap etiat e. Waku pe etunug eheꞌyara wato yꞌy wato owakai uiꞌe ewy e. Waku etunug yara iwatoꞌin nakat eheha­kye­raꞌat hamuat e Tupana Nuꞌe pe. Pyno yt kat i te iꞌaman pytkai tutunug yara wato. Nuꞌe timohey Tupana e hap hawyi tutunug iꞌe hap ewy toꞌe pote. Yt heremo i te yꞌy wato pytkai tutcunug yara wato at kaꞌap hap ewy. Miꞌi hawyi tokenꞌẽ kahato mekewat iꞌaman wato ut hap pupi pote Tupana e hap ewy tutunug yara wato kahato. Toꞌyat piaria teha­ryꞌi tosa­ꞌy­ruꞌin tomi­moe­ha­py­ꞌaptia ehakye­raꞌat hamo tutunug. Maꞌato iraniaꞌin yi totiaria yt imohey hin i — Tut irane yꞌy wato aiꞌakit hamo e Nuꞌe hap maꞌato teꞌe­ru­we­ky­ryꞌi kyryꞌi at kaꞌap iminug ete imohey ete. Maꞌato Nuꞌe timohey kahato te Tupana — Atunug aru e hap. Miꞌi pote tutunug yara wato. Tepiat imohey hap mywo toimo­herep mesu­wa­ro­tiaria yt imohey i haria pe. Miꞌi hawyi Tupana toꞌe — Uimohey hap kaipywiat uimi­mo­hãpyk ti Nuꞌe e miꞌi pote uipyꞌa pe hãpyk kahato Nuꞌe topy­huꞌat e Tupana mesup te ahepe.
58,11,8,Iꞌewyte nimo te Tupana toꞌe ahaꞌa­seꞌi pot Aparãu me — Atiky­ꞌesat ereto wẽtup yi kape uimi­mo­herep eꞌyi kape yt emikuap i yi kape e uimiium epiat wuat eꞌyi kape e iꞌewyte yne yne emẽpytꞌin emiari­ruꞌin wanuat e yi kape e. Miꞌi hawyi Aparãu timohey Tupana e hap hawyi toto iꞌe hap ewy yt taꞌa­kasa i aikope toto hap kapiat pytkai.
58,11,9,Miꞌi hawyi ikohye­wyry kahato mekewat — Yi atum aru e Tupana piat hap tote. — Mesuwat yi aru Tupana tum uhepe e Aparãu topyꞌa pe Tupana yt tum i te turan. Sewyry at haype maꞌato toꞌyat aparap koꞌi te toĩneꞌen sokpe kawiat pe. Miꞌi tote ikohye­wyry tosa­ꞌyru Isaki wywo iꞌewyte temia­ri­ruꞌin wywo. — Mesuwat yi aru yne eiwano e Aparãu iꞌatuepe tomẽ­pytꞌin me katu­pono Tupana tum aru mesuwat yi yne ahepe e Aparãu imohey hap wywo. Uhaꞌy­ruꞌin e atikat kahato ahetawa sese yt mesu­wa­rotiat tawa ewywuat hin i e. Iheg kahato rakat tawa atikat e. Yt miitꞌin minug ewywuat i maꞌato Tupana minug tomikuap ewywuat atikat e temia­ri­ruꞌin me. Atimohey kahato Tupana tum aru ahepe mesuwat yi yt araꞌa­kasa i te pytkai e.
58,11,10,— Tupana atiky­ꞌesat kahato ahetawa yt karãpe i ikahuro rakat e. Atiky­ꞌesat ahetawa iheg sese rakat yt karãpe i ipotꞌi rakat e. Miꞌi pote toikat kahato mesu­wa­rotiat tetawa sese Tupana minug yt karãpe i ikahuro rakat toikat. — Atiky­ꞌesat kahato ahetama uheꞌyi wuatꞌi eꞌat piat ieĩneꞌen hanuat eminug araꞌa­kasa hap e Tupana pe aseꞌi Aparãu Tupana mohey kahato hap wywo.
58,11,11,Saꞌa­wyꞌi iharyꞌi mana Sara yt imẽpyt nug i toĩneꞌen ipotꞌi kahato rakat. Tuwei wuatꞌi eꞌat piat ewy toĩneꞌen hawyi yt imẽpyt i rakat sese topy­huꞌat. Miꞌi turan Tupana toꞌe Sara pe — 9 ewaty hawyi aru emẽpyt raꞌyn Mana e. Miꞌi pote — Pywo ti aru an woro­mohey En e. Toimohey pote ti Tupana tum tesaika hap Mana Sara pe hawyi hupiꞌa rakano topy­huꞌat Aparãu eharyꞌi. Miꞌi hawyi Tupana tum naꞌyn tesaika hap Sara pe hawyi tuwe­mo­herep Aparãu saꞌyru Isaki. Miꞌi hawyi Sara toꞌe — Are an Tupana tunug naꞌyn koitywy ahepe toꞌe saꞌa­wy­ꞌiwuat hap ewy e. Yt heso hin i ahepe e. Aparãu iporo sese kahato rakat yt imẽpytꞌi kahato rakat i maꞌato tomohey hap kaipyi Aparãu tuwe­sa­ꞌyru nug naꞌyn. Koitywy Aparãu emiari­ruꞌin typyꞌi tukup­teꞌen. Haipe­piaria iꞌatu kahato waikiru koꞌi iꞌatu hap ewy aikotã yꞌy wato hyẽpe etiat yi kyt iꞌatu hap ewy Aparãu emiariru sem. Yt uwe i imorania kuap Aparãu emiari­ruꞌin toimohey yn mote.
58,11,13,Taꞌi saꞌa­wy­ꞌi­wuaria Aseꞌi Apeu Nuꞌe Aparãu Inoki hary Sara ti Tupana mohey potꞌi kahato haria. Taꞌa­tu­mohey kahato taꞌa­tu­ku­ꞌuro hap kape. Yt heremo i te — Atunug aru e Tupana piat hap turan pytkai taꞌa­tu­mohey te. Taꞌa­tu­ku­ꞌuro hap turan teꞌe­ra­ꞌa­kasa hap ewy taꞌa­tu­wa­nẽtup hawe Tupana tunug aru e hap. Yt tutunug i te toꞌe hap ewywuat pytkai taꞌa­tu­mohey kahato taꞌa­tu­pyꞌa pe. Taꞌi uruto yt mesu­wa­ro­tiaria imohey haria ewy hin i iꞌatuꞌe. Wẽtup ywania ewywuaria aito iꞌatuꞌe. Ihama­naꞌi rakaria ewywuaria uruto mesuwe iꞌatuꞌe. Wẽtup yi kat haria ewywuaria uruto iꞌatuꞌe.
58,11,14,Miꞌi tã haria imoherep kahato mesuwe ahepe taꞌa­tuehay wo — Uruikat kahato wẽtup setama taꞌa­tu­mo­herep taꞌa­tuehay wo. Uruetawa sese yt kat i mesuwe iꞌatuꞌe ahepe. Yt teꞌe­ra­ꞌaipok teran hin i teꞌe­ru­wa­nẽtup hawe saꞌa­wy­ꞌiwuat taꞌa­tueꞌyi kape neꞌi yt iꞌatue­hatꞌat hin i saꞌa­wy­ꞌiwuat taꞌa­tueꞌyi kyꞌewi. Maꞌato taꞌa­tu­ky­ꞌesat saꞌa­wy­ꞌiwuat taꞌa­tueꞌyi pote meiũran teꞌe­ra­ꞌaipok maꞌato yt hin i.
58,11,16,Miꞌiria tikat kahato wẽtup tawa poꞌog poꞌog waku saꞌa­wy­ꞌiwuat mesuwiat kawiat rakat katu­pono atipy piat e tawa taꞌa­tukat. Koitywy Tupana yt tuwe­mõti hin i toꞌe — Uito ti rat Aparãu Etupana toꞌe hamo. Miꞌi pote iꞌatue­tawa atipy piat waku piat raꞌyn toĩneꞌen Tupana minug pakup yn naꞌyn itote. Ikahu pe raꞌyn tutunug iꞌatuewa kai taꞌa­tu­mohey pote.
58,11,17,Saꞌa­wyꞌi Aparãu Tupana hãꞌãg kahato sio toimohey sio yt hap kuap hamo — Atiky­ꞌesat etiꞌauka esaꞌyru wẽtup ok takat Isaki uimõ­typot hamo e Tupana Aparãu pe. Maꞌato yianmete Aparãu me — Esaꞌyru Isaki kawiat ti aru atunug yne esaipe­piaria e. Miꞌi pytkai Aparãu toto tosa­ꞌyru wẽtup ok takat auka hamo Tupana e hap ewy. Nimo Tupana toꞌe Aparãu me — Esaꞌyru Isaki kaipyi aru esaipe­piaria ahyt tuwẽtem yne e. Miꞌi e hap Aparãu tikuap pytkai totioto Isaki iꞌauka hamo Tupana e hap ewy.
58,11,19,Pyno atiꞌauka rokirẽ Tupana timoieĩ­neꞌen i guꞌuro pyi toꞌe hap mywo toto. Maꞌato iꞌauka irane turan Tupana toꞌe — Aparãu yt etiꞌauka teiꞌo Isaki. Waku raꞌyn koitywy worokuap sese hap atikuap taꞌyn mesup uimohey kahato epiat hap e. Miꞌi hawyi tutum Aparãu me Isaki i raꞌyn Tupana tum. Miꞌi hawyi Isaki topy­huꞌat Iesui iãꞌãkap ewy katu­pono Isaki aikotã tuwẽtem i guꞌuro pywiat hap ewy topy­huꞌat. Koitywy atikuap uimohey hap e Aparãu me Tupana.
58,11,20,Saꞌa­wyꞌi Isaki tiꞌa­tu­poi­tyro tosa­ꞌy­ruꞌin toku­ꞌuro hap eꞌyianmete. Mio tã e Iako Esau pe — Tupana timo­ty­pyꞌi kahato aru eimia­riru emiari­ruꞌin aikotã Tupana toꞌe uhepe hap ewy tutunug aru e hap kaipyi watikuap taꞌyn Isaki tomohey kahato te Tupana e hap toku­ꞌuro hap ewywuat eꞌat pe.
58,11,21,Saꞌa­wyꞌi ahaꞌa­seꞌi Isaki saꞌyru Iako tiꞌa­tu­poi­tyro te temia­ri­ruꞌin toku­ꞌuro turan — Atimohey kahato Tupana e hap uhepiat — Atunug aru esaꞌy­ruꞌin saipe­piaria waikiru sem koꞌi iꞌatu miꞌi pote eterut ro uhowawi uhemia­ri­ruꞌin e Iako tosa­ꞌyru Iuse pe katu­pono atiꞌa­tu­poi­tyro teran miꞌiria e. Miꞌi hawyi — Tupana e waku etunug no uhemia­riru koꞌi typyꞌi kahato rakaria wo eꞌe hap ewy e Iako tuwe­mo­poꞌog myi ariaꞌyp topo­ꞌyha etiat pyi toku­ꞌuro sese hamo. Miꞌi tehay wywo toimo­herep tepiat Tupana mohey kahato hap.
58,11,22,Miꞌi hawyi ahaꞌa­seꞌi Iuse ikuꞌuro hap owakai toꞌe toꞌy­wania Isareu ywania pe — Meiũran Tupana tunug aru toꞌe hap ewy e. Meiũran aru mesuwat yi Esitu pyi eiwe­nõꞌẽ Tupana e hap ewy e. Tupana tipo­re­raꞌat aru eipe wanĩ­kaptia po pyi hawyi mekewat tawa Tupana piat — Atum aru e hap kape eweiwat e. Uiku­ꞌuro raꞌyn mesup maꞌato atiky­ꞌesat karãpe eweiwat turan ewetioto eiwywo uikag koꞌi eweiwat Tupana piat — Atum aru e hap kapiat turan e. Miꞌi toꞌe hap kaipyi watikuap Iuse tomohey kahato Tupana atunug aru e hap tomohey hap.
58,11,23,Saꞌa­wyꞌi ahaꞌa­seꞌi Musei iꞌewyte Tupana mohey kahato hat. Musei ywãꞌĩ ikahu kahato tuwe­mo­herep hawyi — Ikahu kahato aimẽpyt iꞌatuꞌe iꞌywotꞌin. Miꞌi turan wanĩ­kaptia morekuat Warãu tama Esitu piat toꞌe Tupana ywania pe — Eweiꞌa­tu­ꞌuka ro yne eimẽpyt ihainia iatu­ꞌy­wãꞌĩ hap eꞌat pe e. Yt naku i kahato eipe typyꞌi kahato poꞌog iꞌatu aru eiperia uruꞌy­wania kai pote e. Maꞌato Musei ty iꞌywot yt tiꞌauka hin i yt teꞌe­ro­kenꞌẽ hin i morekuat Esitu piat pupi hawyi taꞌa­tue­rewyi Musei ywãꞌĩ — Tupana iꞌatuꞌe etieha­kye­raꞌat urumẽpyt morekuat sura­raꞌin po pyi hawyi meiũran iꞌatu kahato aiꞌy­wania iꞌatuꞌe hap pyi watikuap Tupana e hap — Atunug aru emẽpytꞌin iꞌatu yi kyt ẽpe etiat iꞌatu hap ewy e hap mohey haria Musei ywotꞌin hap.
58,11,24,Miꞌi hawyi meiũran Musei mõto hap turan hawyi morekuat sakiꞌyt tipuẽti hawyi totat tomẽpyt no. Itag hawyi waku ereĩneꞌen uimẽpyt no sese e uruꞌy­wania wo e Musei pe morekuat sakiꞌyt.
58,11,25,Maꞌato Musei toꞌe — Mamai e yt atiky­ꞌesat i uiꞌy­wania sese atoiat e katu­pono miꞌiria Tupana miꞌairo ywania e. Taꞌi Uiꞌy­wania hoꞌopot kahato haria mesuwe tukup­teꞌen e. Miꞌi pote areꞌairo ahoꞌopot iꞌatu­wywo hamo e. Yne eheko yt Tupana mowepit hap hin i e. Miꞌi atoiat yne e. Aimo­wepit kahato porap i aheko Mamai maꞌato poꞌog waku ahoꞌopot Tupana emiitꞌin nywo mesu­wa­rote hawyi watoĩ­neꞌen Tupana wywo wuatꞌi eꞌat pe e. Aimo­wepit mesuwiat yt naku i nug hap etiat eiewywuat yt atiky­ꞌesat mamai e Musei Morekuat Akag sakiꞌyt pe — Woronug en morekuat no uhaipepiat e hat pe.
58,11,26,Atikuap taꞌyn ehekat uiano yne aru hap ikahu rakat iꞌewyte yne Esituꞌin ekat emẽpyt no pote uiano yne epowatꞌyp hap atikuap taꞌyn pytkai atiky­ꞌesat poꞌog areĩneꞌen Tupana ywania wo katu­pono atimohey miꞌiria ywania kaipyi aru Tupana Miꞌairo tuwe­mo­herep Wuatꞌi Ywania Porekuat Nuat mamai e Musei morekuat koro Warãu sakiꞌyt toty hit pe. Miꞌi hap mohey hap upi uiꞌy­wania hoꞌopot mamai e. Iꞌewyte uito ahoꞌopot aru iꞌatu­wywuat hamo atiꞌairo e. Meiũran aru Tupana mipoi­tyro areĩneꞌen e. Miꞌi eꞌat pe Tupana tum iwato kahato poꞌog iwato yne yne mesuwat yi Esitu ekat hap kai tutum uhepe Mamai e. Miꞌi pote miꞌi Tupana miium atiky­ꞌesat poꞌog e.
58,11,27,Taꞌi mamai atimohey kahato areto meiũpepyi hawyi araꞌa­kasa aru Tupana sese mekewat yt heremo rakat i e. Atikuap eꞌywot uhaꞌa­seꞌi Warão Esitu piat morekuat aru ipyꞌahak kahato uhete yt uiꞌok­satꞌi i hin i maꞌato yt arekenꞌẽ i Warão pupi e. Uiꞌauka pote uiꞌauka maꞌato areto raꞌyn Tupana mohey haria upi katu­pono araꞌa­kasa teran Tupana sese yt heremo rakat i e Musei toty Esitu piat pe. Miꞌi hawyi totoiat yne yi Esitu ekat iwato kahato hawyi tomi­mohey upi toto.
58,11,28,Saꞌa­wyꞌi Tupana toꞌe Musei pe — Atipo­ꞌoro aru uhesu­rara atipy kaipyi Esituꞌin apiheg hamo e. Miꞌi eꞌat pe atiꞌa­tu­moma Esituꞌin eyke­ꞌetꞌin torania e. Miꞌi pote waku eihũria suu wo etiꞌa­tu­sapei sapei eiꞌyat okenꞌypy ete e. Miꞌi ewetunug mote aru yt atimoma i eheyke­ꞌetꞌin e. Miꞌi hawyi Musei tunug Tupana e hap ewy toimohey kahato pote. Toimohey kahato Tupana e hap hawyi toꞌe toꞌy­wania pe — Tut aru ykeꞌet yne moma hanuat e. Miꞌi pote waku wato­py­huꞌat aihũ suu aiꞌyat ete Tupana mohey haria aito hap kuap hamo e. Miꞌi watunug mote tokosap aheyke­ꞌetꞌin sakpo hawyi yt toiꞌa­tu­moma aheyke­ꞌetꞌin surara akag atipy kaipywiat e Musei tomohey hap wywo. Miꞌi hawyi taꞌa­tunug suu yne yat okenꞌypy ete hawyi yt wẽtup ok i ikuꞌuro Tupana mohey piaria eyke­ꞌetꞌin maꞌato yi Esitu eyke­ꞌetꞌin topap yne itote.
58,11,29,Miꞌi rẽ tuwat toꞌy­wania wywo ihyemyiꞌa wato kape yꞌy hup e hap kape. Miꞌi hawyi Tupana toꞌe iꞌatuepe — Atunug ni aru ehepe muꞌap wato yꞌy wato sakpo e yꞌy toꞌoran muo yi heg upi ehewyry hamo e. Miꞌi hawyi taꞌa­tu­mohey hawyi yꞌy wato sakpuat muꞌap upi raꞌyn tuwat yi Esitu esura­raꞌin koꞌi pupi yꞌy hy teke muꞌap upi. Miꞌi hawyi wanĩ­kaptia tiꞌa­tu­mohan naꞌyn ysakpo. Miꞌi hawyi wanĩ­kaptia hãꞌãg naꞌyn maꞌato miꞌiria topap yne yꞌy pe yꞌy wato miꞌakit koꞌi wo tukup­teꞌen.
58,11,30,"Meiũran Tupana ywania putꞌok­ꞌi­ꞌa­tuꞌe tawa Ieriko tote. Mekewat tawa wato apypueri wo ipyhyp hap toĩneꞌen iꞌanam nakat ywaiti kahato rakat wanĩ­kaptia pupiat. Miꞌi tawa eweiꞌa­py­pueri 7 wo hawyi aru taꞌat raꞌyn ipyhyp hap e Tupana. Yne nu wato koꞌi hewo hewo e. Miꞌi hawyi Tupana e hap taꞌa­tu­mohey hawyi taꞌa­tunug iꞌe hap ewy. Miꞌi hawyi hewo hewo ipyhyp hap imohey hap kaipyi pote. Maꞌato wẽtup hary­poria wewe­neru hat yt ikuꞌuro itote mana Hape e hap katu­pono yianmete miꞌi imohey Tupana e hap — Atimoma hamuat meiũwat tawa Ieriko e hap katu­pono yianmete typy ok tuwat sura­raꞌin Iuteuria wat iꞌatue­tawa epiok hamo. Miꞌiria pe — Eiwe­hytꞌok to mimiꞌin e iꞌatuepe mekewat hary­poria. Miꞌi hawyi toiꞌa­tue­rowyi toꞌyat pe iꞌatu­ꞌuka teran haria pupi. Toimohey pote toimo­herep muꞌap tetawa pyi. Mekewat hary­poria yn imohey. Miꞌi pote iraniaꞌin topap maꞌato Mana Hape yt ikuꞌuro hin i toimohey iꞌatuꞌe hap pote. Yt naku i nug hat Hape pytkai toimohey hawyi Tupana mieha­kye­raꞌat topy­huꞌat. Series, "
58,11,32,Taꞌi ahenoi teran mekewat saꞌa­wy­ꞌi­wuaria imohey haria etiat maꞌato iꞌatu kahato miꞌiria pote yt ahenoi kuap i. Iwan hamo yt uipot­put­ꞌokꞌe i typyꞌi kahato tupono. Ahenoi teran mekewat surara Kiteãu piat Tupana mohey hap etiat iꞌewyte mekewat surara akag Paraki piat imohey hap etiat ahenoi teran iꞌewyte mekewat hesaika rakat Sasãu piat imohey hap etiat ahenoi teran wy. Iꞌewyte mekewat surara akag Iete piat Tupana mohey hap ahenoi teran iꞌewyte ahenoi teran aipo­rekuat saꞌa­wy­ꞌiwuat Tawi piat Tupana imohey hap maꞌato yt uipo­hepap i neꞌi are. Iꞌewyte Tupana tunug aru e hap moherep hat Samueu piat imohey hap ahenoi teran iꞌewyte yne saꞌa­wy­ꞌi­wuaria aiꞌy­wa­niaria piat Tupana ehay moherep haria etiat ahenoi teran maꞌato yt uipot­put­ꞌokꞌe i henoi yne hamo mesuwat uimiwan me.
58,11,33,Tupana mohey hap kaipyi teꞌe­ro­py­huꞌat iꞌatue­saika kahato wanĩkap ywania moma hamo iraniaꞌin mope­rupꞌi hamo. Taꞌa­tu­wa­nĩ­kaptia porekuat no tukup­teꞌen Tupana mohey hap wywo. Yt naku i nug hap taꞌa­tu­moma kahato hawyi wakuap nug haria raꞌyn tukup­teꞌen taꞌa­tu­mohey hawyi. More­kuaria yt nakuaria i taꞌa­tu­sopo neꞌi Tupana mohey hap wywo. Taꞌa­tu­mohey Tupana e hap hawyi topy­huꞌat iꞌatupo pe iꞌe hap ok tã. Karãpe wanĩ­kaptia hytmõi Tupana ehay moherep hat Tanieu awyato tok pe iꞌu hamo miꞌi hap eꞌat pe Tupana tiꞌa­tu­wẽhik awyatoria hawyi yt taꞌa­tu­ꞌauka kuap i Tupana mohey hat.
58,11,34,Iꞌewyte taꞌa­tuwuk teran aria pe imohey haria maꞌato yt satꞌe i aria iꞌatuete katu­pono Tupana tiꞌa­tue­ha­kye­raꞌat aria pe tukup­teꞌen motꞌi pytkai tomohey hap upi. Iꞌewyte Iraniaꞌin tuꞌuka sura­raꞌin ete turan wani­kaptia ekyseꞌyp yt tiꞌauka kuap i Tupana mohey haria pote. Tupana tiꞌa­tue­ka­wiano kahato tomohey haria yt iꞌatue­saika hin i turan taꞌa­tu­mohey hawyi Tupana tiꞌa­tu­moe­saika kahato. Karãpe tuꞌuka surara wanĩ­kaptia wywo turan toiꞌa­tu­moe­saika kahato tomohey haria sura­raꞌin koꞌi. Miꞌi hawyi teꞌe­ro­py­huꞌat surara saꞌag wuꞌuka sepap haria ewy. Miꞌi hawyi wanĩ­kaptia ikohyeput neꞌi topap tet pupi.
58,11,35,Saꞌa­wy­ꞌiwuat hary­poria wẽtup ok wẽtup mẽpyt Tupana tihep guꞌuro pyi manaꞌin tomohey hap upi.Saꞌa­wyꞌi mekewat yt Tupana mohey i haria teꞌe­roꞌe imohey haria pe — Ewetoiat Tupana mohey hap pote yt uruiꞌa­tu­ꞌuka i eipe yt uruiꞌa­tu­mo­so­ꞌopot i eipe iꞌatuꞌe wen maꞌato — Yt rat iꞌatuꞌe yt uruiꞌatoiat i yt sake i raꞌyn Tupana iꞌatuꞌe. Miꞌi hawyi taꞌa­tu­ꞌa­tu­ꞌuka turan maꞌato teꞌe­roꞌe — Pywo ti rat Tupana urumoieĩ­neꞌen aru iꞌatuꞌe. Mesuwat eꞌat pe Tupana mimõ­typot koꞌi wato­py­huꞌat iꞌatuꞌe.
58,11,36,Iraniaꞌin Tupana mohey haria miitꞌin miky­ryꞌi kahato haria wo teꞌe­ro­py­huꞌat Tupana mohey hap yt pun haria i pote. Wuatꞌi ehamo taꞌa­tu­ꞌahyk ahyk — Eweipun no Tupana mohey hap iꞌatuꞌe maꞌato — Yt karãpe i uruipun imohey hap iꞌatuꞌe. Taꞌa­tu­hãꞌãg kahato raꞌyn mekewat imohey hap moma hamuat maꞌato — Yt iꞌatuꞌe. Iraniaꞌin Tupana mohey haria miitꞌin mipakpak wo teꞌe­ro­py­huꞌat. Iraniaꞌin imohey haria miitꞌin miꞌahyk ahyk wo miitꞌin mituktuk wo miitꞌin miꞌauka wo teꞌe­ro­py­huꞌat. Iraniaꞌin ituktuk iꞌatupiit ete iraniaꞌin ikohye­wyry haity iheg nakat ete iraniaꞌin taꞌa­tu­pyhik iheg me iꞌypyryp we kahato maꞌato yt taꞌa­tu­ꞌatoiat hin i imohey hap.
58,11,37,Iraniaꞌin kape nu wo makmak­ꞌi­ꞌa­tuꞌe imohey haria kape hawyi topap taꞌyn. Iraniaꞌin topap hepamo taꞌa­tu­ꞌoktek kyse hãi kurup takat wywo imohey hap atoiat hap kyꞌewi maꞌato — Yt iꞌatuꞌe. Iraniaꞌin wyti — Etoiat imohey hap pote ti aru urutum iwato kareꞌen ehepe iꞌatuꞌe maꞌato — Yt iꞌatuꞌe hawyi iraniaꞌin taꞌa­tu­ꞌuka kyseꞌyp mo. Iraniaꞌin imohey haria kyseꞌyp mo taꞌa­tu­ꞌokpak maꞌato miꞌi pytkai — Yt uruoꞌatoiat i Ahetu­pana iꞌatuꞌe. Iraniaꞌin imohey haria yt iꞌatuꞌyat hin i. Iraniaꞌin imohey haria yt kat i iꞌatuꞌyat ikohye­wyry kowoꞌi kowoꞌi iꞌatue­sokpe saꞌag miꞌat pe kawiat hesyꞌat rakaria tukup­teꞌen. Miitꞌin mimo­so­ꞌopot kahato koꞌi miitꞌin miky­ryꞌi hap koꞌi. Miitꞌin tiꞌa­tu­mo­so­ꞌopot kahato wo tukup­teꞌen mesu­wa­rote pytkai yt taꞌa­tu­waure hin i taꞌa­tuepiat Tupana mohey hap. Iꞌatue­ha­ma­naꞌi neꞌi yahig note tukup­teꞌen. Gaꞌapy puo tukup­teꞌen. Yi hot pe iꞌatuꞌyat ariaꞌyp kaꞌa pe tukup­teꞌen. Iꞌatuꞌyat miꞌat kaꞌa koꞌi yi kaꞌa koꞌi. — Miꞌiria uimohey haria kahato e Tupana poꞌog waku miꞌiria eikai e mesu­wa­ro­tiaria pe. Pyno Atipo­re­nõꞌẽ miꞌiria eipyꞌ­setpyi e. Ehewaku hap yt putꞌokꞌe i miꞌiria uimohey haria kupteꞌen eipy­ꞌa­setpiat hamo e mesu­wa­ro­tiaria pe. Waku kahato uimohey haria e. Yt atiky­ꞌesat miꞌiria poꞌog eipy­ꞌa­setpe pote atiꞌa­tu­nõꞌẽ eipo pyi e yt imohey i haria pe.
58,11,39,— Uimohey kahato haria miꞌiria e Tupana typyꞌi sok miitꞌin sem ehamo. Maꞌato miꞌi pytkai yt taꞌa­tu­puẽti hin i mesu­wa­rote taꞌa­tu­poi­tyro Tupana kaipywiat taꞌa­tu­mo­wepit hap maꞌato taꞌa­tu­mohey te — Yt heremo i te wen maꞌato Tupana mipoi­tyro wo uruto­py­huꞌat wuatꞌi eꞌat piat Tupana e hap ewy iꞌatuꞌe. Taꞌa­tu­ku­ꞌuro hap turan taꞌa­tu­mohey i te hap wywo topap — Meiũran aru tukup­teꞌen iꞌatu kahato Aparãu mimohey saipe­piaria Tupana e hap ewy iꞌatuꞌe. Maꞌato yt teꞌe­ra­ꞌa­kasa hin i te Tupana ehay miꞌiria maꞌato taꞌa­tu­mohey kahato te miitꞌin miat taꞌa­tu­ꞌauka hap kape. Yt teꞌe­ra­ꞌa­kasa i te Iesui putꞌokꞌe hap iꞌewyte yt teꞌe­ra­ꞌa­kasa i te aito aheĩneꞌen hap pytkai. Yt teꞌe­ra­ꞌa­saka i te aito imohey haria sem pytkai maꞌato taꞌa­tu­mohey te topap hap kape yt heremo i pytkai. — Pyno iꞌatu kahato uimohey haria aru ehaipe­piaria e Tupana tomohey yianmiaria pe. Pyno mesup wato­py­huꞌat miꞌiria mimu­ꞌeria katu­pono miꞌiria ewywuat wato­mohey. Pyno wato­mohey yne hawyi wẽtup piit ewy wato­py­huꞌat hawyi — Waku raꞌyn e aru Tupana. Toran naꞌyn. Atunug yne raꞌyn uiꞌe hap ewywuat pote mesup waku raꞌyn miitꞌin sem naꞌyn waikiru koꞌi ewywuat yi kyt koꞌi ewywuat uimohey haria sok iꞌatu kahato hap ewywuat tukup­teꞌen uimie­ha­kye­raꞌat koꞌi wuatꞌi ywania hap ewywuat mesup uimohey haria tukup­teꞌen mesup e aru. Miꞌi pote atunug naꞌyn yne uiꞌe hap ewywuat e aru Tupana hawyi waku maꞌato yt uwe i aito Iesui mohey haria pote yt tutunug yne i te toꞌe hap ewywuat e.
58,12,1,Aikotã wate­haꞌat seput haria kape hap ewy aheꞌyian­miaria Tupana mohey haria teꞌe­ra­haꞌat ahowawi atipy kaipyi aikotã som wato­py­huꞌat Tupana mohey hap ete hap kape teꞌe­ra­haꞌat. Iꞌatu kahato miꞌiria ahowawiat sehaꞌat haria. Atipy kape tuwat raꞌyn aheꞌyian­miaria saꞌa­wy­ꞌi­wuaria Tupana mohey sese haria sehaꞌat ahowawiat haria. Taꞌi ipotyi rakat yrysakag aiꞌakag etiat wywo pote yt aihyha hin i aiko­hyeput turan. Aiminug saꞌag yrysakag howapy kahato aiꞌok pe tote hap ewy aiwa­nẽtup saꞌag hap ipotyi hap ewy. Aiꞌakit hamuat wateput turanuat hap ewy maꞌato yt kat i ipotyi hap pote wateput kuap aihyha kahato aiminug saꞌag watipun hawyi. Miꞌi pote waku wati­ꞌok­hytpun aiminug yt naku i nug hap koꞌi. Miꞌi rẽ waku wato­mohey Tupana haty wo yne aipyꞌa pe. Miꞌi watunug mote seput haria ikohyeput haty wo rakaria ewy wato­py­huꞌat. Maꞌato ahepiat aiꞌa­parap kahato imohey hap etiat pote aikotã ipotyi hap aiꞌa­parap hap ewy. Aikotã seput hat teput hap ete yt waure i hatek pytkai ipy sero pytkai hap ewy waku wato­mohey — Putꞌok­ꞌare aru pãi an waku watoꞌe hap yn aiwa­nẽtup hap. Waku wato­mohey potꞌi yt kat i iwaure wo wuat neꞌi hap wywo aiwa­nẽtup hawiat hap wywo. Aikotã seput haria teꞌe­ra­haꞌat popuo taꞌa­tueput hap etiat — Putꞌok­ꞌare iꞌatuꞌe hamuat hap kape yn hap ewy waku wate­haꞌat aiwa­nẽtup hawe — Putꞌok­ꞌare aru Iesui yatype aiꞌe hap kape yn katu­pono Iesui topy­huꞌat seput haria akag ewy katu­pono toimohey Tupana poꞌog torania kai. Uiwy­riaꞌin waku Iesui piat Tupana mohey hap ewy waku wato­mohey Tupana are. Iesui ti aimoe­hãite kuap kahato Tupana mohey hap ete. Haꞌa­wy­tepyi wato­mohey Iesui hawyi aiwa­nẽtup hap Iesui yn topy­huꞌat miꞌi hap ewy waku wato­mohey te Iesui putꞌok­wa­toꞌe iꞌyaty piat hap eꞌat kape. Aikotã seput haria taꞌa­tu­sa­ꞌa­wynug hawyi te ikahuro hap kape teꞌe­ru­wa­nẽtup hap ewy Iesui toĩneꞌen mesuwiat turan seput hat ewy topy­huꞌat. Putꞌokꞌe Tupana etiat hap kape yn iha ariaꞌyp posak kape yn iha Tupana miky­ꞌesat nug kap kape yn iha. Miꞌi hap yn imowepit hap. Miꞌi hawyi tutuꞌu aiꞌa­piheg hap ariaꞌyp posak ete. Yt toiky­ꞌesat hin i miitꞌin miky­ryꞌi hap pytkai. Toikuap kahato tomohit hap maꞌato yt tuwe­mõti hin i ariaꞌyp posak totiat toĩneꞌen saꞌag hap miitꞌin ehaꞌat hap pupi. Toku­ꞌuro hawyi taꞌapyk Tupana po sese kai aikope Tupana piat topainug hap tote. Toku­ꞌuro hap no aika­wiano hap kape yn toto toĩneꞌen mesuwe turan. Tupana miky­ꞌesat nug hap yn imowepit hap mesu­wa­rote topy­huꞌat toho­ꞌopot hap eꞌat turan. Iesui seput hat akag ewy toĩneꞌen meiũpe turan.
58,12,3,Waku watu­wa­nẽtup kahato Iesui ieĩneꞌen hap kape. Waku watunug iꞌewy yne. Saꞌa­wyꞌi yt naku i nug haria miky­ryꞌi hap toho­ꞌopot kahato maꞌato yt ipohep hin i imohey hap ete Iesui. Waku iminug ewy wahãꞌãg. Karãpeĩ yt naku i nug haria ahatyꞌi hatyꞌi kahato imohey pote miꞌi pote yt naku i watoiat neꞌi imohey hap aikotã watoiat aheput hap aipiit sero hawyi hap ewy. Yt naku i watihep imohey hap aipyꞌa piat.
58,12,4,Iesui tikuap kahato yt naku i nug hap. Yne tosuu toipun yt naku i hap moma hamo. Waku miꞌi ewy wato­py­huꞌat aiꞌauka pote waku ahuu okpun pytkai yt watoiat i imohey hap. Waku wahãꞌãg Iesui ewy hoꞌopot hap ete yt naku i hap koꞌi akit hamuat.
58,12,5,Saꞌa­wyꞌi Tupana ainãpin kahato waho­ꞌopot hamuat hap ete miwan me — Uhaꞌy­ruꞌin uhaki­ꞌytꞌin e eipe uimẽ­pytꞌin pote woro­ho­ꞌo­ꞌa­piheg tuereto eiminug saꞌag koꞌi poꞌypyi e. Pywo yt eweipoepyk neꞌi teiꞌo uhete Eiꞌywot uito pote e. Yt eweikup­teꞌen neiꞌo eipe­rupꞌi rakaria e. — Pywo kahato uruꞌa­piheg waku eweiꞌe woro­ho­ꞌo­ꞌa­piheg hap eꞌat pe. Woro­ho­ꞌo­kyꞌe pote woro­ho­ꞌo­nãpin eiꞌa­piheg hap wywo. Yt atiky­ꞌesat i eheha yi kape woro­ho­ꞌo­ꞌa­piheg hawyi katu­pono eimo­wepit hamuat woro­ho­ꞌo­ꞌa­piheg e Tupana saꞌa­wyꞌi miwan me. Yt naku i wati­waure mesuwat iꞌe ahepiat hap. — Uhaꞌy­ruꞌin uhaki­ꞌytꞌin e uimi­ky­ꞌeria kahato ti eipe uimohey haria ti eipe pote wãi neiꞌo areꞌe tuereto ehepe e Tupana ahepe. Aikotã aikotã eiꞌywot ewy areĩneꞌen miꞌi tupono woro­ho­ꞌo­ꞌa­piheg tuereto e. Uiano eweikup­teꞌen wuatꞌi eꞌat pe woro­ho­ꞌo­ꞌahyk eimo­weꞌeg hamo e. Eiwe­hytꞌok uhaꞌy­ruꞌin uhaki­ꞌytꞌin are aru ehepe miꞌi pote woro­ho­ꞌo­ꞌa­piheg tuereto eiminug saꞌag poꞌypyi Eiꞌywot Uito pote e Tupana saꞌa­wyꞌi.
58,12,7,Pyno karãpe Tupana aiꞌa­piheg sese hap waku watuꞌu yne surara ewy. Yt naku i wati­poepyk katu­pono aiꞌa­piheg hap kaipyi watikuap Tupana saꞌay­ruꞌin saki­ꞌytꞌin sese wuaria wo aito hap. Katu­pono yne Tupana saꞌay­ruꞌin saki­ꞌytꞌin iminãpin koꞌi wo watu­kup­teꞌen. Aikotã aiꞌy­wotꞌin ainãpin aiꞌa­piheg hap wywo hap ewy koitywy Tupana ainãpin aiꞌa­piheg hap wywo.
58,12,8,Maꞌato aito Tupana saꞌy­ruꞌin saki­ꞌytꞌin pote aiꞌa­piheg aimo­weꞌeg hamo. Miꞌi tã Aiꞌywot tunug yne imohey haria ete maꞌato yt karãpe i aiꞌa­piheg hap topy­huꞌat Tupana kaipyi pote yt iꞌywot i rakaria ewy watu­kup­teꞌen yt kat i aiꞌa­piheg hap pote yt Tupana saki­ꞌytꞌin Tupana saꞌy­ruꞌin i aito.
58,12,9,Saꞌa­wyꞌi mesu­wa­ro­tiaria aiꞌy­wotꞌin aipo­petek aimo­weꞌeg hamo. Miꞌi hawyi iꞌatu­mõ­typot haria wo wato­py­huꞌat poꞌog saꞌa­wy­ꞌiwuat kai. Miꞌi pote karãpe Aiꞌywot Atipy piat aiꞌa­piheg miꞌi hawyi waku imõtypot haria wo watu­kup­teꞌen. Waku imiky­ꞌesat nug haria wo wato­py­huꞌat aiꞌa­piheg hawyi. Katu­pono Tupana ainug tomẽ­pytꞌin no Topãꞌãu wo.
58,12,10,Aiꞌywot aity mesu­wa­rotiat aipo­petek kahato aimotag hap eꞌat pe turan taꞌa­tu­mõ­typot hap kyꞌewi taꞌa­tu­mikuap wakuap hap ok tã aihire te yn. Maꞌato Tupana aiꞌa­piheg wẽtup wanẽtup hap mywo toiky­ꞌesat ahehãite aimoe­waku hap aimotag hamuat wuatꞌi eꞌat piat. Toiky­ꞌesat aito waku rakaria wo tewaku hap ewy ainug neran haype. Tewaku hap ewy ainug neran hãpyk wuatꞌi eꞌat piat teko hãpyk takat ewy ainug toiky­ꞌesat aito toꞌewy hap aikyꞌe haype aimo­wepit teran haype.
58,12,11,Karãpe Tupana ainãpin hamo aiꞌa­piheg turan yt he hin i maꞌato haty kahato yt aimo­wehum kuap i yt aimo­wepit i aiꞌa­piheg turan. Meiũran maꞌato aru tokosap haty hap hawyi ti satꞌe kahato ahete hewaku hap. Haꞌy­ruꞌin haki­ꞌytꞌin hãpyk kahato rakaria wo wato­py­huꞌat. Tupana tiky­ꞌesat aimoe­hãite tomohey hap etiat hap tomi­ky­ꞌesat etiat hap.Uiwy­riaꞌin yt naku i aiperup Tupana potpap nug hap ete. Waku aipo hesaika ipotpap nug hap ete. Waku aipy hesaika ipotpap ereto hamuat hap ete. Toiky­ꞌesat aito toꞌypia aikotã hewo kahato rakat ewywuat tomo­wepit haria wo.
58,12,12,Pyno waku watu­we­moe­saika Tupana esaika hap wywo ipotpap hap nug hamo are. Waku watu­we­moe­saika Tupana esaika hap wywo aipy ihay sytpok hamo ahewyry wuatꞌi tapꞌyia muꞌe hamo. Saꞌa­wyꞌi yt hãpyk i ahewyry maꞌato mesup ti hãpyk taꞌyn. Aheko saꞌag yt naku i nug hap aipy pik hap ewy waku watunug aipuꞌap ikahu rakat ewy aipy powyro hamo. Muꞌap ewy waku watu­wa­nẽtup Tupana kape aipy pikꞌe hap mog hamo. Miꞌi hawyi waku ahewyry iwywo o. Waku aipuꞌap yt iꞌanam hin i rakat ewy miꞌi hawyi yt wataꞌat kuap i. Aipy haty rakat yt hewyry kuap i muꞌap iꞌanam nakat upi. Ahewyry itote hawyi wataꞌat merep iꞌanam kahato pote. Ahewyry raꞌyn poꞌog hawyi merep aipy iꞌahu kahato. Yt karãpe i aipy waku. Muꞌap iherep upi yn waku ahewyry hãpyk takat muꞌap upi pote. Miꞌi hawyi aipy ihãite kuap. Miꞌi hap ewy aito waku wahe­wyry Tupana puꞌap upi maꞌato yt pote yt karãpe i ahehãite maꞌato ipy pik rakaria ewy yn wahe­wyry. Waku watoiat muꞌap saꞌag saꞌa­wy­ꞌiwuat aiminug yt naku i hap iꞌaparap aparap hap aiwa­nẽtup saꞌag koꞌi hap.
58,12,14,Uiwy­riaꞌin waku watikat at kaꞌap aiwo­ꞌo­wese torania wywuat hamuat. Iesui suu aimo­hãpyk kuap aikoho kahato hawyi ainug Tupana ewaku hap ewywuat hamo. Maꞌato yt kat i aimo­waku hap Tupana wuat hap ahete pote yt karãpe i aru wato­py­huꞌat Tupana akasa hamo. Pywo ti rat yt Tupana yt ewy i watoĩ­neꞌen pote yt Karãmuo i Tupana kape wata­ꞌa­kasa aru e.
58,12,15,Pyno waku aiweꞌeg wo kahato. Yt naku i watipun Tupana piat aikyꞌe hap aipoi­tyro teran hap. Yt naku i wato­py­huꞌat ipyꞌahak miitꞌin etiat rakaria wo iꞌewyte Tupana ete katu­pono ahaiwot hap uku hapo kahato rakat ewy toĩneꞌen. Pyno waku aiweꞌeg wo watoĩ­neꞌen katu­pono yt niatpo hin i wato­py­huꞌat myꞌahak haria wo watoiat ainãpin Tupana piat hap hawyi. Waku watihep hapo miitꞌin auka hap uku ewywuat aipyꞌa pyi yt pote myꞌahak rakaria wo yn wato­py­huꞌat miitꞌin ete iꞌewyte Tupana ete. Miꞌi hawyi yt uwe i woꞌo­kyꞌe hat itote. Ahaiwot iraniaꞌin Iesui mohey haria ete hawyi torania itote aiwo­ꞌo­ꞌewy hawyi yt uwe i iwese toꞌope itote.
58,12,16,Nimo te Iako eykeꞌet Esau hewaire kahato iraniaꞌin hary­po­riaꞌin wywo iꞌewyte tuwe­ky­ryꞌi Tupana ehay ete. Uiwy­riaꞌin Iesui mohey haria yt naku i Esau ewywuat wato­py­huꞌat. Saꞌa­wyꞌi aseꞌi Isaki toꞌe toꞌyat piaria pe — Uiku­ꞌuro hawyi atiky­ꞌesat uhaꞌyru Esau uhaipe piano uipo­watꞌyp e. Esau ti topy­huꞌat aru Tupana Mipo­ꞌoro Yianmiat Aheha­kye­raꞌat hanuat ahaꞌa­seꞌi pono e. Wẽtup eꞌat pe Esau hesyꞌat kahato hawyi toꞌe toywyt Iako pe — Uipoi ro en pãi ipuꞌi apokik wo katu­pono uhesyꞌat kahato uhyt e. Miꞌi hawyi Iako tiwesat — Areĩneꞌen teran aiꞌywot saipe­piano uito e. Atiky­ꞌesat Tupana mipoi­tyro wo aiꞌywot e hap ewy e. Miꞌi e hap etum uhepe pote woro­moꞌok kahato meikowat ipuꞌi mõi wo e. Miꞌi hawyi — Taꞌi ewano raꞌyn katu­pono yt kan hamo i Tupana aipoi­tyro hap e Esau e Iako pe. Miꞌi tuwe­moꞌok kahato mekewat miꞌu puꞌi mõi wo. Maꞌato meiũran Esau tiky­ꞌesat i raꞌyn Tupana piat topoi­tyro hap. Toiky­ꞌesat kahato Tupana miꞌairo toꞌywot Isaki saipe­piano hap. Miꞌi hawyi toikat hãpyk kahato toꞌywot e hap — Papai etum i ro uhepe Tupana miium epowatꞌyp e towak popuo. Maꞌato iꞌywot Isaki — Yt rat e yt atum kuap i ewawi uhaꞌyru e — Papai papai etum i ro etum i ro uhepe epowatꞌyp e towak popuo wen maꞌato yt tutum kuap i tutum naꞌyn tosa­ꞌyru Iako pe Esau eywyt pe pote. Yt naku i aito Esau ewywuaria wato­py­huꞌat e.
58,12,18,Saꞌa­wyꞌi tuwat tuwat aiꞌy­wania Iuteuria ywania yityꞌok wato Sinai e hap kape Tupana piat ainãpin hamuat kape mekewat aseꞌi Musei upi. Saꞌa­wyꞌi watuwat mekewat yityꞌok kape turan wate­haꞌat turan hẽty wato kahato toĩneꞌen heꞌyhig hun kahato itote. Heꞌyhig wepy­pueri kahato ywytu uato ewy. Iꞌypyryp yn itote yityꞌok tote. Aria ẽty hun hap aimo­ꞌarot hap ewy.
58,12,19,"Putꞌokꞌe ahaꞌa­se­ꞌiꞌin hawyi ihay pirik hap topy­huꞌat aikotã huhuꞌe hap ewywuat. Maꞌato mekewat huhuꞌe hap sehay ewy toĩneꞌen. Watikuap mekewat sehay haty kahato ahewaure kaꞌa pe iꞌewyte aiwa­nẽtup hawe aimo­kenꞌẽ kahato hap sio aiku­ꞌuro hap ewy watoꞌe. Miꞌi hawyi Musei pe — Wãi urutoꞌe yt uruiky­ꞌesat ewy hin i mekewat sehay watoꞌe saꞌa­wyꞌi. — Ehẽtup to Tupana pe ihay monik hamo watoꞌe katu­pono huhuꞌe hap ehay iwato kahato hap ewy topy­huꞌat ihay pirik. — Yt urutu­we­sepap i mekewat sehay wywo watoꞌe. Mekewat sehay yt uruikuap teran i poꞌog watoꞌe saꞌa­wyꞌi Musei pe. Saꞌa­wyꞌi Tupana mekewat yityꞌok totepyi toꞌe — Yt naku i eihũria tukup­teꞌen meiũpe yityꞌok tote e. Musei yn waku meiũpe uiwywo toĩneꞌen yityꞌok tote e. Maꞌato eihũ taꞌam uhowawi yityꞌok kape pote meremo nu wo mak mak wo eweiꞌauka ro eihũ e Tupana Museiꞌin me. Mio tã e hawyi — Yt ihay se i Tupana iꞌatuꞌe. Yt atikuap teran poꞌog i Tupana e hap iꞌatuꞌe Musei pe ahaꞌa­se­ꞌiꞌin. Mekewat yityꞌok Sinai e hap kape yt wate­haꞌat kuap i saꞌa­wyꞌi i katu­pono wate­haꞌat pote ipoityꞌi neꞌi aiꞌauka kuap neꞌi. Miꞌi hap Musei taꞌa­kasa hawyi — Uimõgyt kahato uimo­tyry uimo­kenꞌẽ kahato hap e. Series, "
58,12,22,— Yt naku i iꞌatuꞌe teꞌe­ra­ꞌa­kasa hawyi. Miꞌi yityꞌok Sinai pyi saꞌa­wyꞌi aiꞌy­wania Tupana tiꞌa­tu­nãpin tehay pirik wo yt aimo­wepit hin i hap ewy Tupana ihay yityꞌok Sinai totepyi. Maꞌato mesup Tupana ihay i raꞌyn atipy kaipyi ihay ahowawi mekewat atipy piat Ieru­sarẽi kaipyi yityꞌok Siãu e hap kaipyi ihay mesup ahowawi. Yt saꞌa­wyꞌi i wuat ewy mesup Tupana ihay ahowawi atipy kaipyi Tosa­ꞌyru mohey haria aito pote. Poꞌog wakuat saꞌa­wy­ꞌiwuat kai ihay ahowawi Tosa­ꞌyru wẽ pyi mekewat Nusaken pakup e hap kaipyi aikope tukup­teꞌen atipy piaria sem poꞌog yt wati­mo­rania kuap i etawa kaipyi ihay mesup ahowawi. Mesup watuwat mekewat atipy kape tawa Ieru­sarẽi pakup kape Tupana sese eiam kape watuwat. Itote ti aru watu­wa­ꞌa­tunug kahato aitoria Iesui mohey haria pote. Koitywy watu­wa­ꞌa­tunug Aheykeꞌet Iesui Musei saipepiat kape Aikywyt Iesui kape hap. Atipy pe toĩneꞌen miwan me ahet koꞌi yne yne aikotã wẽtup ok i raꞌyn herohik hap ewy aheywytꞌin aheyke­ꞌetꞌin aheinytꞌin aiky­py­ꞌytꞌin koitywy wate­ꞌe­ru­wa­ꞌa­tunug ienuk hamo hap ewy Aheykeꞌet Sese Aikywyt Sese Iesui wywo. Aikope atipy pe torania iwan me Tupana mieha­kye­raꞌat wuaria koꞌi set toĩneꞌen hap kape. Wuatꞌi miitꞌin kuap hap sio waku sio yt hat Tupana kape watu­wa­ꞌa­tunug aito. Aikope toꞌe­wywuat Tupana mimo­hãpyk koꞌi tukup­teꞌen hap kape watu­wa­ꞌa­tunug aito Aikope Tupana mimo­hãpyk yianmiaria imohãpyk sese towaku hap ok tã hap kape watu­wa­ꞌa­tunug aito. Aikope aipiit waku pe topy­huꞌat Tupana ewaku hap ewy hap kape watu­wa­ꞌa­tunug atipy piat tawa kape watu­wa­ꞌa­tunug aru. Tupana kape watuwat aito Iesui emiit aito Tupana Saꞌyru Pãꞌãu Sese aipiit pe toĩneꞌen mote.
58,12,24,Pyno koitywy yt saꞌa­wyꞌi i yityꞌok Sinai yt kape hin i aikope ainãpin Musei piat hap ewy watuwat. Watuwat mesup aito maꞌato poꞌog saꞌa­wy­ꞌiwuat kawiat kape aikope Iesui ainãpin hap kape watuwat raꞌyn mesup mekewat yityꞌok atipy piat kape katu­pono Ahepaꞌi Koro Iesui tunug Tupana wywuat aiwo­ꞌo­wese hamuat hap atipy pe. Mesup ahehay toimo­herep Tupana pe. Iesui ti aimo­wehik Tupana wywuat hat. Saꞌa­wyꞌi Ãtãu saꞌyru Apeu suu at hat ihay Tupana kape yi pyi hap ewy e miwan me. Miꞌi hap ewy mesup Iesui suu ihay ahetiano maꞌato poꞌog miꞌi sehay ikahu Apeu suu at hat kai — Etiꞌauka ro uiꞌauka hat e Apeu suu maꞌato Iesui suu toꞌe Tupana pe — Waure wo o ereĩneꞌen uiꞌauka haria kai Papai e. Yt taꞌa­tukuap i rat kat som taꞌa­tunug e Iesui suu at hat ihay yi pyi te. Iesui suu wo waku watu­wepen yne aiminug saꞌag moweityk hamo. Waku Tupana ahapei hapei Tosa­ꞌyru suu wo. Miꞌi yn waku aheha­kye­raꞌat kuap hamo.
58,12,25,Saꞌa­wyꞌi Tupana ihay yityꞌok totepyi aiꞌy­wania pe yityꞌok Sinai pyi maꞌato aiꞌy­wania saꞌa­wy­ꞌi­wuaria itotiaria yt ikyꞌesat i Tupana ehay teꞌe­ru­we­wau­rehik neꞌi. Miꞌi hawyi miꞌiria Tupana miꞌa­piheg koꞌi wo teꞌe­ro­py­huꞌat. Taꞌi miꞌi hawyi topap topap yahig note saꞌa­wy­ꞌi­wuaria aiꞌy­wania Epereu pusu kuap haria. Taꞌa­tu­hãꞌãg Tupana e hap nug hamuat maꞌato yt wẽtup ok i tuwenug kuap. Yt taꞌa­tunug i taꞌa­tu­nãpin hap. Maꞌato koitywy Tupana ainãpin Tosa­ꞌyru wẽ pyi atipy kaipyi. Waku watunug atipy kaipywiat ainãpin hap. Waku aiweꞌeg wo ainãpin hap nug hamuat hap ete. Maꞌato watu­we­wau­rehik saꞌag Haꞌyru piat ainãpin kape hawyi poꞌog naꞌyn saꞌag saꞌa­wy­ꞌiwuat kai. Yt watu­wemig kuap aiꞌa­piheg hap pupi watipun naꞌyn ainãpin hap ipakup i Tupana piat hap pote.
58,12,26,Mio tã e Tupana mesup miwan me — Saꞌa­wyꞌi atihuruk taꞌyn yityꞌok mesuwat Sinai e hap totiat maꞌato meiũran aru atihuruk taꞌyn mesuwat yi wato hap ok tã e maꞌato yt mesuwat yi yn i atihuruk maꞌato iꞌewyte at waikiru waty yne atihuruk e miwan me Tupana.
58,12,27,Pyno Tupana toꞌe — Atihuruk i raꞌyn wẽtup mo yn e. Miꞌi atunug hawyi waku raꞌyn toran naꞌyn uimi­huruk e. Yt typuo i atihuruk aru e katu­pono yt kan hamo i typuo e. Miꞌi huruk hap putꞌokꞌe yne raꞌyn e. Mekewat eꞌat yne yt iheg nakat i taꞌat yne e. Maꞌato mekewat yt hurukꞌe i rakat iheg sese rakat aru topy­huꞌat wuatꞌi eꞌat pe e. Mesu­wa­rotiat more­kuaria minug koꞌi yne taꞌat e maꞌato Uimi­ꞌairo Eipo­re­kuanuat minug koꞌi aru topy­huꞌat re atihuruk yne yne hawyi e Tupana.
58,12,28,Pyno yt iheg nakat i aru taꞌat yne hawyi yt taꞌat kuap i rakat koꞌi aiwano raꞌyn topy­huꞌat katu­pono watunug Aipo­rekuat nuat Haꞌyru pote. Miꞌi hap kape waku watu­wehum kahato hawyi waku watunug Aipo­typot Tupana mowepit hamuat hap ete waku wati­mõ­typot Haꞌyru. Tupana aria ewywuat toĩneꞌen. Waku kahato aria aimo­wepit hap aria maꞌato iꞌewyte waku aiweꞌeg wo ipupi katu­pono aria aiwuk kuap iꞌewyte e.
58,13,1,Pyno toꞌiro wato­ꞌo­kyꞌe motꞌi uiwy­riaꞌin Iesui mohey haria aito pote. Waku wato­ꞌo­kyꞌe aikotã wẽtup ok yat piaria ewy.
58,13,2,Karãpe putꞌokꞌe aiꞌyat pe yt aimikuap i te wen miꞌi pytkai waku — Ereke ro mehĩ mana waku watoꞌe. Eweikup­teꞌen no meiũpe waku watoꞌe. Aimiꞌu raꞌyn waku watoꞌe iꞌatuepe yt aimikuap i pe katu­pono Tupana tipo­ꞌoro tuereto temiit ahowawi atipy piaria yt aimikuap i koꞌi aiwese hap kuap hamo. Saꞌa­wyꞌi Tupana tipo­ꞌoro temiitꞌin atipy piaria tehay moherep hamo. Miꞌi hawyi taꞌa­tu­poi­tyro kahato Aparãu saꞌa­wyꞌi. Miꞌi ewywuat waku watu­we­wy­ꞌinug yt eimikuap i te rakaria e Tupana ahepe mesup.
58,13,3,Waku wati­kyꞌe kahato aiwy­riaꞌin more­kuaria mipyhyp koꞌi. Yt naku i waure wo watoĩ­neꞌen woꞌo­pyhyp haria kai. Waku waha­tyꞌu aipyꞌa pe iꞌatu­pyhik hap koꞌi upi. Waku aikotã itote watoĩ­neꞌen mote haty ahete hap ewywuat kuap hap wywo. Waku wato­ꞌo­kyꞌe aiwo­ꞌo­ꞌewy wato­mohey haype. Toĩneꞌen wẽtup ok Iesui mohey hat iraniaꞌin miky­ryꞌi hamo miꞌi hat waku watuwat miꞌi powyro hamo kat pote wẽtup yn hap ewy wato­py­huꞌat imohey haria. Waku waha­tyꞌu hatyꞌu haria wywo wẽtup aimi­mohey yn mote wẽtup miit yn aipiit pote.
58,13,4,Uiwy­riaꞌin Iesui mohey haria — Waku heꞌaito kahato rakano ereĩneꞌen e. Waku iharyꞌi kahato rakano ereĩneꞌen e. Waku eharyꞌi wywo yn ewaire e. Waku eꞌaito wywo yn ewaire e. Miꞌi etunug pote arehum ewawi e Tupana maꞌato iraniaꞌin wywuat eiwo­ꞌo­pytyk pote — Yt naku i en areꞌe e. Woro­ꞌa­piheg aru e Tupana yt iweꞌeg i haria pe. Iꞌewyte wewiat wewe­neru wuatꞌi piat haria atiꞌa­tu­ꞌa­piheg yne yne e ahepe. Iꞌewyte wewiat wewe­neru haria kyiꞌat haria atiꞌa­tu­ꞌa­piheg e. Hewaire rakaria uimi­ꞌa­piheg wuaria e Tupana. Eꞌaito wywo eharyꞌi wywo kahato hap uimo­wepit hap e Tupana.
58,13,5,Iꞌewyte yt naku i ti wate­haꞌat iraniaꞌin ekareꞌen kape ikyꞌesat hap wywo aiwat no teran aiꞌe hap mywo. Waku watu­wehum Tupana kape imiium aheka­reꞌen sio iwato sio yt. — Waku kahato eimiium ok tã Tupana watoꞌe waku. Katu­pono saꞌa­wyꞌi Tupana toꞌe — Yt karãpe i ti aru woro­ho­ꞌo­ꞌatoiat e. Yt karãpe i eikup­teꞌen piku piku koꞌI sese wo e Tupana ahepe saꞌa­wyꞌi. Waku watikat Tupana miium koꞌi aimo­wepit hap wywo maꞌato yt naku i wati­ky­ꞌesat iraniaꞌin ekareꞌen e Musei tomiwan Teute­ru­ pe. Waku watoꞌe — Pywo rat uipo­wyro kahato hat En Tupana miꞌi pote yt arekenꞌẽ hin i Uipo­wyro kahato hat En mote waku watoꞌe. Uiwywo ereĩneꞌen mote aikotã aikotã saꞌag miitꞌin tunug uhetiat pytkai yt arekenꞌẽ hin i waku watoꞌe Tupana pe e morekuat Tawi  hawe.
58,13,7,Waku wati­mõ­typot aiꞌa­pykok haria aimuꞌe haria mesu­wa­ro­tiaria iꞌewyte saꞌa­wy­ꞌi­wuaria Tupana ehay moherep haria. Yt naku i waure wo neꞌi miꞌiria kai wato­py­huꞌat katu­pono miꞌiria aimotag Tupana mohey hap etiaria wo tukup­teꞌen. Waku watu­kup­teꞌen aiꞌa­pykok haria saipe­piaria wo iꞌatu­minug wakuap nug haria wo. Waku iꞌatuiã­ꞌãkap wo watoĩ­neꞌen iꞌatu­minug wakuap koꞌi nug hap ete. Miꞌiria Tupana mimõ­typot wuanuaria. Waku aito watunug miꞌiria minug wakuat ewywuat. Waku wato­mohey Tupana miꞌiria piat imohey hap ok tã.
58,13,8,Iesui ti Aiꞌakag Akag toĩneꞌen tuwe­ꞌawy wuatꞌi eꞌat pe. Aikotã saꞌa­wyꞌi Iesui toĩneꞌen koitywy iꞌewyte toĩneꞌen tuwe­ꞌawy te mũki­ꞌite tuwe­ꞌawy te toĩneꞌen eꞌihotꞌok tuwe­ꞌawy te wuatꞌi eꞌat pe tuwe­ꞌawy te yn toĩneꞌen. Tewaku hap ewy yn topy­huꞌat wuatꞌi eꞌat pe.
58,13,9,Waku wato­py­huꞌat imohey hap ete Iesui kape yn watu­wa­nẽtup wuatꞌi eꞌat. Yt naku i watuwat iraniaꞌin miat aimuꞌe hap upi yt Iesui yt etiat i raꞌyn hap upi. Katu­pono iꞌatu kahato aimuꞌe hap koꞌi yt pywuat i raꞌyn koꞌi. Iꞌewyte iꞌatu kahato aimuꞌe yt Iesui etiat i. Iꞌatu aimuꞌe Iesui etiat rakaria maꞌato yt hãpyk i rakaria. Yt naku i watuwat heso rakari aimuꞌe wẽtup sehay yt Iesui etiat i hap upi. Waku wato­mohey Iesui hap yn sehay pywuat Iesui etiat. Miꞌi ti waku watunug. Waku watu­wa­nẽtup at kaꞌap aikotã Tupana aikyꞌe yt kat saꞌup i pytkai aikyꞌe hap upi. Aikotã ahewaku hap yt putꞌokꞌe i aikyꞌe hamuat saꞌup ete hap upi waku watu­wa­nẽtup. Miꞌi watunug mote aipyꞌa iheg me Iesui mohey hap ete. Yt naku i watu­wa­nẽtup at kaꞌap miꞌu sio waku Tupana tiky­ꞌesat sio waku atuꞌu sio yt aiꞌe hap kape. Iraniaꞌin miꞌu waku sio yt aheko ewy hap kape yn teꞌe­ru­wa­nẽtup haria tukup­teꞌen. Teꞌe­ru­wa­nẽtup miꞌu waku sio yt hap kape yn maꞌato miꞌi haria yt iꞌatue­hãite i kahato Iesui mohey hap ete. Hãpyk kahato aheko miꞌu u hap etiat iꞌatuꞌe wen maꞌato Tupana mohey hap kape yt teꞌe­ru­wa­nẽtup hin i miꞌi pote yt iꞌatue­saika i te Tupana ehay moherep hamo.
58,13,10,Saꞌa­wyꞌi paꞌiria teꞌe­runuk kahato aihũria aimiium Tupana piat ete. Taꞌa­tuwuk Tupana kape turan taꞌa­tuhep ipuꞌi kãꞌã taꞌa­tu­miꞌu wo. Maꞌato aito Iesui mohey haria wẽtup auka hap kaipyi watenuk. Yt mesu­wa­rotiat aiꞌy­wania Tupana yat sokpe kawiat piat ewy hin i aimiꞌu maꞌato poꞌog poꞌog wakuat Aihũ Aimiium saꞌa­wy­ꞌi­wuaria kai katu­pono Aihũ Pakup Aimiium ti Iesui piit. Saꞌa­wyꞌi aitoria waterut kahato aihũria Tupana mõtypot yat kape imõtypot hamo. Itote ahepaꞌi akag tiꞌauka aimierut Tupana mõtypot yat sokpe kawiat okenꞌy­pyke hawyi tote­reke aihũria suu Tupana yat sokpe kawiat pe aiminug saꞌag moweityk hamo aiꞌa­piheg hap monik hamo. Miꞌi hawyi mekewat aihũ piit taꞌa­tue­reto pya aiꞌyat kai iwuk hamo paꞌi tioto.
58,13,12,Miꞌi hap ewy kahato Iesui ikuꞌuro pya tawa wato Ieru­sarẽi pyi toho­ꞌopot mekewat tawa Ieru­sarẽi ekuekai aika­wiano ikuꞌuro Aihũ ewy. Huu taꞌat itote aimo­waku hamuat. Iesui tum tosuu itote temiitꞌin moewaku hamo.
58,13,13,Yt ikahu hin i taꞌa­tunug Aheha­kye­raꞌat hat ete. Taꞌa­tu­ꞌauka turan mekewat tawa Ieru­sarẽi ekuekai taꞌa­tunug. Waku watuwat tawa pyi iꞌewywuat hamo wy iꞌatu­mi­ky­ryꞌi hamo ahete hemiitꞌin aito pote. Waku wẽtup miit ewy wẽtup piit ewy woho­ꞌopot iwywo wẽtup ok piat hoꞌopot hap ewy yn waku. Katu­pono ahetawa sese yt mesuwat tawa Ieru­sarẽi i maꞌato aiwat ahetawa iheg nakat yt karãpiat i ikahuro rakat. Mesuwat yi tote yt karãpe i wati­puẽti aru ahetawa yt ikuꞌuro rakat i. Ahetawa sese tut aru yi kape atipy kaipyi watoꞌe.
58,13,15,Atipy kaipywiat yn wahe­katup ahetawa sese ut hap watoꞌe.Uiwy­riaꞌin waku kahato wato­mõ­typot Tupana. Waku aiwẽ pyi ahẽku pe Tupana kapiat yn aiwehum hap — Eset Tupana poꞌog ikahu torania kai waku watoꞌe. Yt watu­wehum teran i pytkai waku watu­wehum ahehay wo Tupana pe — Waku kahato Aheha­kye­raꞌat Hat Aika­ꞌiwat waku watoꞌe at kaꞌap howawi aikotã aimiium iwato kahato hap ewy Tupana mowepit kahato hap topy­huꞌat.
58,13,16,Waku hegyiꞌat rakaria wo watoĩ­neꞌen. Ihaky­ꞌeꞌi rakaria pe waku wati­mõꞌẽ ahekat. Waku wati­po­wyro hatek takaria ahekat kaipyi ahesokpe kaipyi aheꞌuꞌi kaipyi e. Yt naku i waure wo watoĩ­neꞌen ihaky­ꞌeꞌi rakaria kai. Wati­mõꞌẽ pote Tupana mowepit haria wo wato­py­huꞌat. Haty pytkai waku watum. Ahegyiꞌat hap kape Tupana taꞌa­kasa hawyi tuwehum kahato ahowawi.
58,13,17,Waku watuwat Iesui mohey haria akagnia ehay upi aiꞌa­pykok haria upi. Katu­pono miꞌiria tiky­ꞌesat kahato ahehãite kahato Iesui mohey hap etiat hap. Waku watunug iꞌatu­mi­ky­ꞌesat ewy katu­pono miꞌiria hẽtup kahato Tupana kape ahupi. Miꞌi watunug mote iꞌatu­mo­wepit hap topy­huꞌat aiwo­ꞌo­wese hap wywo. Maꞌato yt pote haty iꞌatuete hap wywo teꞌe­ro­py­huꞌat. Miꞌi hawyi yt aiweꞌeg i hap taꞌa­tu­henoi raꞌyn Tupana pe hawyi aiꞌa­piheg hap topy­huꞌat Tupana kaipyi. Eiweꞌeg wo o. Miꞌi hawyi aheĩneꞌen hap mesuwe poꞌog saꞌag topy­huꞌat yt watunug i raꞌyn iꞌatuehay upiat hawyi. Maꞌato watunug iꞌatuehay upi pote poꞌog ihãite rakaria wo wato­py­huꞌat. Miꞌi hawyi iꞌewyte aiweꞌeg hap taꞌa­tu­henoi raꞌyn Tupana pe hawyi aipoi­tyro aimo­wepit hamo wato­py­huꞌat.
58,13,18,Pyno ewehẽtup i hẽtup i urupo­wyro hamuat uruwy­riaꞌin Tupana kape. Urutung neran wakuap yn wuatꞌi eꞌat pe. Yt kat i uruminug saꞌag upi urutu­we­mõti Tupana ehamuat hap uruiky­ꞌesat. Iꞌewyte yt kat i uruminug saꞌag upi urutu­we­mõti miitꞌin ehamuat hap uruiky­ꞌesat. Urutoĩ­neꞌen neran hãpyk kahato miitꞌin pyꞌa­setpe yt uwe pupiat i uruwe­mõti hap mywo. Miꞌi pote ewehẽtup uruupi Tupana pe uruieĩneꞌen hap ikahu rakat nug hamo.
58,13,19,Uimi­mu­ꞌeria waku ewehẽtup uhupi uikai­wiano haty wo uiꞌaipok ehowawiat hamuat. Ewehẽtup wote meremo araꞌaipok ehowawi.
58,13,20,Mio tã areꞌe Tupana pe eika­wiano — Tupana are atiky­ꞌesat kahato aimi­mu­ꞌeria waku nug haria wo En ewy are. Waku kahato En Wuatꞌi Woꞌo­wese Hap Nug Hat are. En ni Uruka­ꞌiwat Iesui Moieĩneꞌen Ikuꞌuro Hap Kaipywiat Hat are. En ni Ehũria Emohey Haria Apykok Hat Moieĩneꞌen Hat are. En ni urupyhik ehay wakuat wuatꞌi eꞌat pe hamo are. Esaꞌyru suu wo urumosat epyꞌa pe Tupana are. — Tupana etiꞌa­tu­mo­hãpyk aiwy­riaꞌin wakuap nug haria are. Etunug miꞌiria Esaꞌyru miky­ꞌesat ewy waku nug haria wo are. Etunug miꞌiria Esaꞌyru mohey hap etiat itag nakaria wo are. Atiky­ꞌesat etum iꞌatuepe esaika hap wakuap nug hamuat are. Atiky­ꞌesat iꞌatu­minug emowepit hap yne hawyi eha mowepit hap topy­huꞌat are. Tupana uito ti emipo­ꞌoro Esaꞌyru mohey kahato hat. Esaꞌyru wywo ahẽtup mesup ewawi are. Atiky­ꞌesat Esaꞌyru mowato mesuwat yi totiat wuatꞌi eꞌat piat hap atiky­ꞌesat Tupana. Tupana waku kahato En at kaꞌap are. Etiꞌa­tu­ka­wiano meiũpepyi uiwy­riaꞌin Iuteu ywania are. Iesui set upi ahẽtup Toran naꞌyn uiꞌe hap are.
58,13,22,Pyno uiwy­riaꞌin uheinytꞌin Iesui mohey haria atiky­ꞌesat eiwa­nẽtup kahato mesuwat uimiwan einãpin hap kape. Ewetum no ehewaure kaꞌa poꞌog poꞌog uimienoi kape. Uikyꞌe ehepiat pote eiwe­muꞌe ro mesuwat uimiwan kurin kat ete. Yt iꞌywop hin i mesuwat uimiwan. Eweiꞌa­tu­muꞌe yne iraniaꞌin uimiwan mo are. Uimiwan mesu­wa­rote yt iꞌywop hin i are katu­pono atimohit kahato uhehay mesuwe.
58,13,23,Aheywyt Timoteu tuwẽtem naꞌyn morekuat woꞌo­pyhyp hawyi. Koitywy — Waku ewyry emiky­ꞌesat ewy e morekuat tope. Pywo ti rat waku kahato. Karãpe tut uhowawi Timoteu hawyi uimo­wepit kahato. Miꞌi hawyi atioto teran uhaꞌyru Timoteu ehowawi eiꞌa­kasa hamo.
58,13,24,Kuekatu atipo­ꞌoro ehowawi iꞌewyte eiꞌa­pykok haria kape iꞌewyte kuekatu atipo­ꞌoro yne Tupana mimoe­waku koꞌi kape. Yne Iesui mohey haria meiũpiaria yi Itarianu piaria tipo­ꞌoro kuekatu ehowawi.
58,13,25,Tupana etiꞌa­tu­kyꞌe ro yne uruꞌy­wania Esaꞌyru mohey haria Iuteuria ywania are. Yt iꞌatu­waku hap upi i maꞌato egyiꞌat hap kaipyi etiꞌa­tu­poi­tyro uruꞌy­wania are Tupana pe eika­wiano. Ikahuro raꞌyn uimiwan ehowawiat uiꞌy­wania Iuteu ywania ewawi mekewat aseꞌi Aparãu emiariru emiariru koꞌi ewawi mekewat Iesui ywania Iuteuria ewawi mekewat Epereu pusu kuap haria kape.Toran naꞌyn uimiwan
59,1,1,Mehĩ Tiaku MinãpinUito Iesui ywyt sese Tiaku. Iesui ti uheykeꞌet sese are. Pyno meiũ uito Tiaku uimiwan atipo­ꞌoro ehowawi. Uito ti Tiaku Tupana eropat hat iꞌewyte Aika­ꞌiwat Aipo­typot Iesui eropat hat uito are. Koitywy atipo­ꞌoro uiꞌe hap torania kape Tupana mẽpytꞌin aimẽpuo aimẽpuo yi wato hap ok tã tukup­teꞌen hap kape.
59,1,2,Uiwy­riaꞌin karãpe putꞌokꞌe ahete aikotã aikotã miky­ryꞌi hap hoꞌopot hap ahãꞌãg hap miꞌi pote waku watu­wehum kahato Tupana kape. Miꞌi hap watunug mote poꞌog ihãite ahepiat imohey hap. Miꞌi hawyi wahaty sepap neꞌi raꞌyn karãpe wẽtup ok kaipyi raꞌyn ahãꞌãg hap putꞌokꞌe turan.
59,1,4,Waku yt watu­wemig i ahãꞌãg hap pupi. — Waku arakosap aru hoꞌopot hap sakpo watoꞌe yn waku yn aipyꞌa pe. Miꞌi hap watunug motꞌi pote Iesui mohey haria wo kahato watoĩ­neꞌen hãpyk sese rakat hap ete. Wahupit kuap waho­ꞌopot hap ahãꞌãg hap pote ti hekat kahato rakaria ewy watoĩ­neꞌen Tupana wanẽtup hawe.
59,1,5,Karãpe yt watikuap i kat som waku watunug hãpyk takat ahãꞌãg hap putꞌokꞌe turan miꞌi hap eꞌat pe waku wahẽtup kahato wuatꞌi kuap sese hat Tupana kape. Miꞌi hawyi aikotã waku hamuat tohenoi kahato ahepe towese popuo aimuꞌe yt ahatyꞌi hatyꞌi popuo hin i ainãpin Tupana.
59,1,6,"Imohey kahato hap wywo yn waku wahẽtup aimo­weꞌeg hamuat wahẽtup Tupana pe. Yt naku i wahẽtup Tupana pe imohey ran hap wywo. Maꞌato karãpe wahẽtup imohey ran hap wywo neꞌi pote ahehay yt aiwesat i wyti aru imohey ran nywo neꞌi wahẽtup wote. Yt naku i imohey hap kowoꞌi kowoꞌi aiwa­nẽtup hap mywo wahẽtup. Maꞌato miꞌi hap wywo wahẽtup pote wato­py­huꞌat aikotã yꞌy hyemueri piat ewy neꞌi aiwa­nẽtup hap. Aikowo aikowo wasere wato upi hap ewywuat watoĩ­neꞌen aiwa­nẽtup hawe imohey hap upi. Yt naku i are. Aikowo aikowo neꞌi imohey hap aiwa­nẽtup hawe pote yt naku i kahato wato­py­huꞌat katu­pono atimohey kahato Tupana watoꞌe iraniaꞌin me maꞌato yt pywo pe i katu­pono typy ihay rakat ewy watoĩ­neꞌen aiwa­nẽtup hawe. Karãpe wahẽtup Tupana kaipyi aimi­ky­ꞌesat koꞌi maꞌato yt wato­mohey kahato i hap wywo pote typy ehay rakat ewy watoĩ­neꞌen. Yt naku i watoꞌe Tupana pe — Woro­mohey En Tupana wen maꞌato yt atikuap i sio etum aru uimiẽtup sio yt watoꞌe pote kowoꞌi kowoꞌi wato­mohey typy wanẽtup haria wato­py­huꞌat. Miꞌi hap ewy wahẽtup pote aimiẽtup yt heremo hin i Tupana wanẽtup hawe. Miꞌi pote yt tutum kuap i aimiẽtup Tupana tuwe­kaipyi. Series,  Series, "
59,1,9,Karãpe wato­mohey Iesui hawyi hoꞌopot kahato hap topy­huꞌat ahete katu­pono iraniaꞌin yt imohey i haria yt iꞌatu­wese hin i ahete — Yt naku i kahato eipe iꞌatuꞌe ahepe. Miꞌi hawyi aheha­ky­ꞌeꞌi kahato hap toĩneꞌen ahete. Miꞌi pote yt naku i aiwa­nẽtup hap yi kape are. Yt naku i watu­we­mõti imohey hap ete katu­pono Tupana wanẽtup hawe waku pe watoĩ­neꞌen. Hekat rakaria miitꞌin mimõ­typot koꞌi tukup­teꞌen mesu­wa­rote iꞌatuꞌe maꞌato Tupana wanẽtup hawe imohey haria hekat rakaria ewy tukup­teꞌen katu­pono yne Tupana wanuat toĩneꞌen imohey haria po pe. Miꞌi tupono waku hekat rakaria mesu­wa­rote aito pote waku watu­wehum Tupana kape are maꞌato yt naku i watu­wehum ahekat ete — Uito poꞌog uhekat watoꞌe aiwa­nẽtup hawe. Waku paaꞌe haria wo wato­py­huꞌat aheka­reꞌen koꞌi ete katu­pono ikuꞌuro irane miꞌiria hekat rakaria pytkai. Miꞌi hawyi aiku­ꞌuro hawyi yt kat i ahekat mesu­wa­rote. Taꞌi aheĩneꞌen hap mesu­wa­rote ipohyt koꞌi ewy kahato. At hakup kahato hawyi igag ipohyt hawyi iteneg naꞌyn hawyi ikuꞌuro. Pywo ipohyt ewy kahato hekat rakaria tukup­teꞌen. Mesup hekat kahato rakaria tukup­teꞌen miꞌi hawyi mũki­ꞌite satek hap eꞌat pe hawyi ihaky­ꞌeꞌi kahato rakaria wo tukup­teꞌen ipohyt teneg ewy. Karãpe Tupana ainug hekat rakano miꞌi pote waku watu­wehum kahato ahekat nug hat Tupana ete. Iꞌewyte karãpe yt aheka­reꞌen kahato i hap putꞌokꞌe ahete waku watu­wehum kahato wy Aimo­wepit hat Tupana ete are katu­pono watikuap yt ahekat kaipyi i aimo­wepit sese hap tut. Waku watoꞌe — Taꞌi ahekat mesu­wa­rotiat ipohyt ewy waku watoꞌe mesup. Ikahu kahato tig wen maꞌato mũki­ꞌite toto raꞌyn. Miꞌi hap ewy ahekat yt toĩneꞌen motꞌi hin i waku watoꞌe ahatek hap eꞌat pe mesuwe.
59,1,12,Maꞌato uwe uwe tepiat hoꞌopot turan te haky­ꞌeꞌi turan yt iwaure i imohey hap miꞌi hat ti Tupana mimo­waku wo toĩneꞌen iꞌewyte Tupana mimo­wepit kahato wo topy­huꞌat wuatꞌi eꞌat pe katu­pono hoꞌopot hap sakpo gosap hat toĩneꞌen imohey hat. Miꞌi hat pe Tupana toꞌe aru — Uikyꞌe hat sese en e. Miꞌi pote woro­moieĩ­neꞌen kahato wuatꞌi eꞌat pe e yt tewaure i haria pe.
59,1,13,Karãpe ahãꞌãg hap toĩneꞌen ahete yt naku i nug hamuat miꞌi pote yt naku i watoꞌe aipyꞌa pe — Tupana ti uhãꞌãg kahato yt naku i nug hamo yt naku i watoꞌe katu­pono Tupana yt ahãꞌãg kuap i saꞌag nug hamo i. Iꞌewyte yt wahãꞌãg kuap i Tupana saꞌag nug hap ete aito.
59,1,14,Aiwa­nẽtup hap miky­ꞌesat saꞌag kaipyi ti tuwẽtem ahãꞌãg saꞌag nug hamuat hap. Aimi­ky­ꞌesat saꞌag aipyꞌa piat aimaꞌat hamuat topy­huꞌat aikotã ewamiri miat hãꞌãg hap ewy. Aimi­ky­ꞌesat ahãꞌãg kahato yt naku i nug hamuat. Wahãꞌãg hawyi wato­py­huꞌat aimaꞌat hawe aikotã hapiri topy­huꞌat ewamiri pe hap ewywuat. Aimi­ky­ꞌesat saꞌag koꞌi ahepiat iꞌaparap hap toĩneꞌen. Aiwa­nẽtup saꞌag hap aikotã aikotã waku watunug aru aiminug saꞌag ainug yt naku i nug haria sese katu­pono meremo watuwat aiwa­nẽtup saꞌag hap koꞌi upi. Watunug aimi­ky­ꞌesat saꞌag koꞌi hawyi saꞌag nug haria wo raꞌyn wato­py­huꞌat Tupana wanẽtup hawe. Miꞌi hawyi Tupana uiꞌa­piheg hap yn topy­huꞌat aiwa­nẽtup hawe.
59,1,16,Yt naku i watu­we­maꞌat uiwy­riaꞌin are. Yt naku i watunug aimi­ky­ꞌesat saꞌag. Waku watoiat aimi­ky­ꞌesat koꞌi yt naku i nug neran hap koꞌi.
59,1,17,Tupana ti hẽtyhot kahato rakat ewy toĩneꞌen. Tupana ti at nug hat waty nug hat iꞌewyte wuatꞌi waikiru nug hat wyti Miꞌi. Tupana yne wakuap nug hat. Yt kat hin i saꞌag Tupana tunug. Yne imienoi koꞌi hãpyk yn naꞌyn. Ewaty at yt hẽtyhot motꞌi i ahowawi. Hẽtyhot rokirẽ yt raꞌyn tuereto at waty waikiru koꞌi wen maꞌato Tupana sese yt miꞌiria tominug koꞌi yt ewywuat hin i toĩneꞌen. Tupana ti poꞌog poꞌog aipo­wyro hat tominug at waty waikiru koꞌi kai. Miꞌi ti poꞌog poꞌog ipotpap at kaꞌap wyti aipoi­tyro hamuat. Yt kat saꞌup i watum pytkai tutum yne yne ahepe tekat koꞌi aimo­wepit hamuat koꞌi. Hẽtyhot at kaꞌap Tupana.
59,1,18,Tehay pywuat sese wo ainug tomẽ­pytꞌin koꞌi. Miꞌi hawyi aito wato­py­huꞌat Tupana mowepit kahato haria aikotã aimikoi pakup haat rakat aimo­wepit hap topy­huꞌat. Miꞌi hap ewy aito Iesui mohey haria wato­py­huꞌat Tupana mowepit hanuaria wo sese katu­pono — Poꞌog poꞌog uimi­ky­ꞌeria eipe torania uiminug koꞌi kai e Tupana ahepe tosa­ꞌy­ruꞌin me tosa­ki­ꞌytꞌin me.
59,1,19,Uiwy­riaꞌin waku wyti watu­we­waure kaꞌa kahato aimuꞌe haria mienoi kape. Waku watu­wa­nẽtup kahato hawyi waku aiweꞌeg ahehay. Yt naku i iũteꞌen hap wywo. Yt naku i aipy­ꞌahak hap wywo neꞌi wati­wesat aiwy are. Yt etiwaure teiꞌo miꞌi hap nug hamuat. Uiwy­riaꞌin waku ehewaure kaꞌa kahato aimuꞌe haria ehay kape. Waku watu­wa­nẽtup kahato. Waku aiweꞌeg hap wywo ahehay yt kat i iũteꞌen hap wywo. Yt naku i aipy­ꞌahak hap wywo wati­wesat iũteꞌen. Yt etiwaure teiꞌo miꞌi hap nug hamuat. Uiwy­riaꞌin waku ehewaure kaꞌa kahato aimuꞌe haria ehay kape. Waku watu­wa­nẽtup — Uimuꞌe o uiwy e hap yn aiwa­nẽtup hawe waku watoꞌe. Tupana tiky­ꞌesat kahato wyti hãpyk takat yn miꞌi tupono ti aiwo­ꞌo­py­ꞌahak hap kaipyi neꞌi yt watunug kuap i Tupana miky­ꞌesat ewywuat koꞌi.
59,1,21,Waku ti watoiat yne yne aiminug yt naku i hap koꞌi iꞌewyte yne aheko saꞌag nug hap koꞌi. Miꞌi hawyi ti waku watu­we­waure kaꞌa kahato Tupana ehay kape paaꞌaiꞌe hap wywo yn katu­pono Tupana yn aheha­kye­raꞌat kuap tehay wo. Miꞌi pote — Uimuꞌe kahato ro ehay nug hamo waku watoꞌe Tupana pe. Tupana etikoi kahato o ehay uiwa­nẽtup hawe waku watoꞌe. Yt naku i aheko saꞌa­wy­ꞌiwuat ewywuat ahewaire waire nug hap.
59,1,22,Yt naku i ti ahewaure kaꞌa wo yn watu­we­wa­nẽtup Tupana ehay kape. Ahewaure pe yn Tupana ehay toĩneꞌen mote ti aiwe­maꞌat hap yn toĩneꞌen katu­pono ihay watunug hap kaipyi Tupana miky­ꞌesat wy. Toiky­ꞌesat kahato aheko towat ewy hap toiky­ꞌesat. Toiky­ꞌesat tehay hẽtyt rakat ewy hap aimikoi ewy hap toiky­ꞌesat. Tomi­ky­ꞌesat nug hepiat hap wyti toiky­ꞌesat.
59,1,23,Yꞌy kape wate­haꞌat aipãꞌãu kape watu­wepiok kahato aipãꞌãu kape. Aikotã aipiit aikotã aipainug hap aikotã aikahu hap wate­haꞌat aipãꞌãu yꞌy piat kape. Maꞌato wate­haꞌat kahu hawyi wato i raꞌyn hawyi meremo wati­waure raꞌyn aikotã ahowapy aikotã hap. Miꞌi hap ewy ti Tupana ehay watikuap saꞌag hawyi wato hawyi wati­waure raꞌyn watikuap saꞌa­wyꞌi rokirẽ wuat pytkai.
59,1,25,Maꞌato ahewaure kaꞌa kahato Tupana ehay kape — Atikuap teran kahato ehay watoꞌe Tupana pe hawyi watu­we­waure kaꞌa kahato Tupana piat ainãpin hãpyk takat kapiat hawyi watu­we­muꞌe kahato hawyi watikuap kahato inug hamuat hap. Watunug Tupana miky­ꞌesat ewy hawyi Tupana aimo­wepit kahato aiminug upi katu­pono watunug iꞌe hap ewy kahato hawyi aipoi­tyro kahato yne aiminug ete.
59,1,26,Karãpe yt wãiwa­toꞌe i ahehay saꞌag hap miitꞌin ete miꞌi pote yt kan hamo i — Tupana mohey kahato hat uito watoꞌe katu­pono wemaꞌat haria wo i watoĩ­neꞌen. Yt kan hamo i ahehay miitꞌin muꞌe hap ete katu­pono taꞌa­tukuap typy ihay rakaria aito hawyi ahehay Tupana ete ihay se wen maꞌato ahehay iraniaꞌin ete yt naku i katu­pono sehay iꞌewyte saꞌag tuwẽtem aiwẽ pyi wy.
59,1,27,Uwe uwe yt ity i yt iꞌywot i rakat powyro hap kaipyi Aiꞌywot atipy piat Tupana tikuap kahato tomohey hat sese pywo sio yt hap. Uwe uwe hiwuria powyro hap koꞌi toikuap aito tomohey hat sese pywo sio yt hap e. Uwe uwe hatek takaria powyro hap koꞌi toikuap tomohey hat sese pywo sio yt hap e. Karãpe iraniaꞌin ahãꞌãg yt naku i nug hamo maꞌato yt watuwat i iꞌatuꞌe hap upi — Uito Iesui mohey hat pote yt atunug neran i te watoꞌe. Mio tã watoꞌe hawyi Aiꞌywot atipy piat tikuap kahato aito tomohey sese haria wo raꞌyn aikuap are uito Tiaku.
59,2,1,Uiwy­riaꞌin Apotypot Koro Iesui ti wuatꞌi mimõ­typot nuat topy­huꞌat. Miꞌi tupono ti waku wati­ꞌa­tu­mõ­typot iraniaꞌin. Yt naku i uimi­ꞌai­roria yn i miitꞌin wati­ꞌa­tu­kyꞌe. Maꞌato Aika­ꞌiwat tiꞌa­tu­kyꞌe yne miitꞌin torania hap ewy waku wati­ꞌa­tu­kyꞌe yne. Yt naku i wati­ꞌairo aiwy­riaꞌin iꞌatuekat hap upi iꞌatu­we­painug hap upi neꞌi are. Yt naku i wati­ꞌa­tu­kyꞌe aiꞌy­wania koꞌi yn. Karãpe aiwo­ꞌo­muꞌe hawe tut wẽtup ok miit hekat rakat wuatꞌi iwat toĩ tuwe­painug hesokpe ikahu ipuꞌiãpiat imehit. Iꞌewyte tut wy wẽtup ok yt hekat i rakat hesokpe saꞌag wywo tut. Miꞌi hawyi watoꞌe hekat rakat pe — Uiwy kahato en. Waku eraꞌapyk mesuwe eꞌamyap ikahu rakat rote maꞌato miꞌi hawyi yt hekat i rakat pe — Pyno waku en itote yꞌam me ro ereĩneꞌen sio yi tote ro eraꞌapyk watoꞌe hap kaipyi Aiꞌywot Tupana aikuap.
59,2,4,Uiwy­riaꞌin yt naku i wati­mohit hatek takaria yt hekat i rakaria. Maꞌato wati­mohit miitꞌin yt hekat rakaria i yt uwe wat i mimõ­typot koꞌi yt hekat i rakaria pote meremo Tupana tikuap aiminug yt naku i hap. Tupana tiꞌa­tu­kyꞌe yne aito sio aipiit ikahu sio yt. Sio ahesokpe ikahu sio yt kat i ahesokpe toiꞌa­tu­kyꞌe torania aitoria topyꞌa pe. Waku Tupana ewy wati­ꞌa­tu­kyꞌe torania miitꞌin sio hekat rakat sio yt. Waku wati­ꞌa­tu­kyꞌe iraniaꞌin Tupana aikyꞌe hap ewy. Miitꞌin ekat kyꞌewi hap neꞌi wati­ꞌairo aiwy­riaꞌin mote — Uito poꞌog e hat ewy watoĩ­neꞌen Tupana wanẽtup hawe katu­pono wati­kyꞌe miitꞌin iꞌatukat kyꞌewi hap wywo neꞌi. Wẽtup kyꞌe hamo yn waku wati­ꞌa­tu­kyꞌe miitꞌin sio more­kuaria sio miit emiit koꞌi.
59,2,5,Pyno ewetum no ehewaure kaꞌa uhepe uimi­kyꞌe koꞌi. Yt eweikuap i te apo aikotã Tupana tiꞌairo kahato yt hekat i rakaria Iesui mohey kahato hanuaria wo hap. Poꞌog toiꞌairo ihaky­ꞌeꞌi rakaria temiit no tetama pianuaria wo iraniaꞌin kai katu­pono saꞌa­wyꞌi toꞌe — Uhemiit sese wyti aru tukup­teꞌen miit emiit haria wo karãpe arepy­huꞌat Wuatꞌi Miitꞌin Morekuat Koro mesu­wa­rote e Tupana miwan me saꞌa­wyꞌi. Mio tã toꞌe hap ewy raꞌyn ti mesup te toiꞌairo temiitꞌin no miit yt uwe mikuap ewywuat koꞌi i yt uwe mikyꞌe ewywuat koꞌi i e. Miꞌiria pe ti — Woro­ho­ꞌo­ꞌairo eipe miitꞌin pore­kuaria wo uimohey sese haria eiperia pote e. Woro­ho­ꞌonug eipe morekuat no yne mesuwat yi tote e hatek takaria pe tokyꞌe sese haria pe. Woro­ho­ꞌo­moe­saika uimohey kahato hap wywo wuatꞌi nug hamo e Tupana tomohey haria pe.
59,2,6,Eiperia yt hekat i rakaria pote hekat rakaria eimohit reran neꞌi. Yt naku i taꞌa­tunug hekat rakaria. Taꞌa­tu­ꞌa­tu­ky­ꞌesat wyti eiwe­te­weru taꞌa­tuepiat hap yn taꞌa­tu­ky­ꞌesat. Miꞌi hawyi yt ewehaꞌup nug i raꞌyn eiwe­te­weru hap hawyi ti ehereto raꞌyn sura­raꞌin kape eiꞌa­piheg hamo. Yt ewenug neiꞌo miꞌiria ewy neꞌi are.
59,2,7,Aipo­typot Iesui set mohit kahato haria wyti hekat rakaria. Yt iꞌatu­weꞌeg hin i miꞌiria katu­pono Tupana ahetꞌok Iesui set upi. Yt kat set i poꞌog Iesui set kai ikahu rakat ahepe. Iesui ti Aika­ꞌiwat koro maꞌato yt taꞌa­tu­mõ­typot hin i Aika­ꞌiwat.
59,2,8,Saꞌa­wyꞌi Aipo­typot Iesui aimuꞌe tehay pywuat sese wo. Mio tã e — Waku wati­ꞌa­tu­kyꞌe kahato iraniaꞌin aiwe­kyꞌe kahato hap ewy e ahepe ainãpin hap sese.
59,2,9,Pyno waku watunug Aika­ꞌiwat koro ainãpin hap ewy yn waku watunug. Waku wati­ꞌa­tu­kyꞌe torania miitꞌin aiwe­kyꞌe hap ewy. Maꞌato waho­ꞌo­kyꞌe miitꞌin hekat hap upi ikahu hap upi miꞌi pote Aimuꞌe hat ainãpin hat ehay pun haria wo wato­py­huꞌat. Miꞌi hawyi yt nakuaria i wo wato­py­huꞌat Tupana wanẽtup hawe. Waku wati­ꞌa­tu­kyꞌe torania miitꞌin watu­we­kyꞌe kahato hap ewy e ahepe.
59,2,10,Tupana tiky­ꞌesat kahato watunug wuatꞌi tepiat ainãpin hap maꞌato wati­ꞌa­parap wẽtup ainãpin hap miꞌi hawyi yt naku i nug haria wo raꞌyn watoĩ­neꞌen. Wẽtup yn aimi­ꞌa­parap hawyi yt naku i wato­py­huꞌat Tupana wanẽtup hawe katu­pono wẽtup ainãpin hap pe toĩneꞌen yne Tupana piat ainãpin hap wẽtup sehay pe — Aikotã eweiꞌa­tu­kyꞌe iraniaꞌin eiwe­kyꞌe hap ewy e hap. Miꞌi hap yt watunug i mote wati­ꞌa­parap yne Tupana piat ainãpin hap koꞌi.
59,2,11,Katu­pono saꞌa­wy­ꞌite Tupana ainãpin miwan me — Yt eweipo­hari teiꞌo wẽtup ok iharyꞌi ete heꞌaito ete e. Iꞌewyte toꞌe — Yt eweiꞌauka teiꞌo miit e tomiwan nu kawiat puretig etiat. Miꞌi hawyi yt wati­po­hari i wẽtup ok iharyꞌi ete heꞌaito ete maꞌato wati­ꞌauka wẽtup ok hawyi Tupana woꞌo­nãpin hap wati­ꞌa­parap kahato katu­pono miit auka hano raꞌyn wato­py­huꞌat raꞌyn.
59,2,12,Maꞌato ahowawi Tupana ihaꞌat kahato sio watunug imiky­ꞌesat ewy sio yt hap kape yn. Tupana ihaꞌat ahowawi sio wati­ꞌa­tu­kyꞌe iraniaꞌin aiwe­kyꞌe hap ewy. Miꞌi tupono waku wati­ꞌa­tu­kyꞌe miitꞌin Iesui ewy. Waku aiweꞌeg wo aiminug koꞌi kai ahehay koꞌi kai sio miitꞌin kyꞌe hap toĩneꞌen aikai Iesui miky­ꞌesat ewy sio yt Iesui miky­ꞌesat ewy i watunug hap koꞌi. Tupana piat miitꞌin apiheg hap eꞌat putꞌokꞌe raꞌyn turan miꞌi hap eꞌat pe wyti yt kat i raꞌyn Tupana kai iꞌatue­ha­ky­ꞌeꞌi hap meimuẽ waria miitꞌin yt ehaky­ꞌeꞌi kuap i haria ete. Maꞌato iraniaꞌin woꞌo­ha­ky­ꞌeꞌi kuap haria kape yt kat i hin i aru iꞌatu­ꞌa­piheg hap topy­huꞌat katu­pono Tupana tuwehum woꞌo­ha­ky­ꞌeꞌi kuap haria ete.
59,2,14,Pyno uiwy­riaꞌin yt naku i ti ahehay wo yn wato­mohey Iesui katu­pono yt wato­mo­herep i ahepiat imohey hap miitꞌin me aiminug wakuap koꞌi miꞌi pote ti yt kat hamo i ahehay se — Uito atimohey kahato Tupana watoꞌe. Uito ti Iesui mohey hat sese aiꞌe hap toĩneꞌen aikai hawyi yt kat i aiminug wakuap koꞌi miitꞌin kyꞌe hap moherep hamuat aikai miꞌi pote ti yt kat i Iesui mohey hap sese toĩneꞌen aipyꞌa pe maꞌato heso rakaria wo watoĩ­neꞌen iraniaꞌin wanẽtup hawe iꞌewyte Tupana wanẽtup hawe.
59,2,15,Karãpe putꞌokꞌe aiꞌyat pe hatek takat Iesui mohey hat yt imiꞌu i rakat yt hesokpe i rakat hawyi yt kat i watum tope maꞌato wahenoi Tupana pe yn — Pyno waku mehĩ mana ahẽtup aru Tupana pe eipo­wyro hamuat watoꞌe yt kat i watum pytkai — Tupana aru epoi mehĩ mana watoꞌe yt kat i miꞌu watum pytkai. Maꞌato yt kat i watum mote yt karãpe i taꞌa­tu­mohey ahehay — Uruto ti Iesui mohey kahato haria aiꞌe hap. Tupana eipainug watoꞌe yt kat i sokpe ium wywo iꞌatu­po­wyro hamo hawyi yt taꞌa­tu­mohey i ahehay — Uruimohey kahato Iesui aiꞌe hap.
59,2,17,Miꞌi tã watunug pote yt wato­mo­herep hin i iꞌatuepe ahepiat Iesui mohey sese hap are. Miꞌi pote heso rakaria wo watoĩ­neꞌen iꞌatu­wa­nẽtup hawe iꞌewyte Tupana wanẽtup hawe. Uiwy­riaꞌin ikuꞌuro rakat nem kahato rakat yt ikahu hin i toĩneꞌen. Yt uwe miky­ꞌesat ewy hin i toĩneꞌen aikotã iꞌokpuk nem nakat ewy watoĩ­neꞌen aitoria Iesui mohey haria yt hegyiꞌat i rakaria aito hawyi.
59,2,18,Miꞌi hawyi teꞌe­roꞌe iraniaꞌin ahepe — Maꞌato tukup­teꞌen ni Iesui mohey haria yt kat i taꞌa­tu­minug wakuap koꞌi e haria. Miꞌi hawyi eheso kahato are iꞌatuepe katu­pono Iesui mohey hap sese kaipyi tuwẽtem wuatꞌi waku nug hamuat koꞌi are. Yt pote yt kat i Iesui mohey sese hap aikai are iꞌatuepe. Uito ti atimo­herep uhepiat Aika­ꞌiwat mohey hap miitꞌin kyꞌe hap wywo are.
59,2,19,— Uruto ti uruimohey kahato Tupana iꞌatuꞌe uhepe iraniaꞌin. Uruimohey sese Tupana wẽtup yn toĩneꞌen iꞌatuꞌe uhepe. Pyno waku miꞌi tã wato­mohey iꞌatuepe wen maꞌato eiweꞌeg wo o katu­pono iꞌewyte ahiag timohey kahato wy wẽtup yn Tupana toĩneꞌen hap tokenꞌẽ popuo. Ahiagnia timohey Tupana toĩneꞌen hap wen maꞌato yt Tupana miky­ꞌesat ewywuat nug hin i haria wo tukup­teꞌen. Ahiagnia taꞌa­tu­mohey saꞌag pytkai.
59,2,20,Yt kan hamo i — Atomohey kahato Tupana watoꞌe hawyi yt kat i watunug wakuap miitꞌin me. Miꞌi tã watunug pote — Heso kahato rakaria eipe iꞌatuꞌe iraniaꞌin ahepe teꞌe­ru­wa­nẽtup hawe. Ahehay wo yn wato­mohey Iesui pote yt aiweꞌeg hin i aito.
59,2,21,Watikuap taꞌyn aikotã saꞌa­wy­ꞌite ahaꞌa­seꞌi Aparãu tunug nu kawiat heiam aikope aihũ watiwuk Tupana mowepit hamuat hap ewy. Miꞌi hap tote toipo­rokpun tosa­ꞌyru Isaki iꞌauka hamo Tupana piat ipoꞌoro hap ewy. Miꞌi hawyi miꞌi tã iminug kapiat tehaꞌat howawi Tupana hawyi — Waku kahato rakat en Aparãu e Tupana tope. Eminug kaipyi mesup atikuap sese raꞌyn uimohey hat sese en e Tupana tope.
59,2,22,— Waku en Tupana katu­pono ahaꞌa­seꞌi pot timo­herep tepiat Tupana mohey hap tominug wo. Imohey hap toimo­herep kahato wuatꞌi pe tominug wo. Toꞌo­ku­pitu kahato imohey hap iminug koꞌi. Iꞌe hap tutunug hap kaipyi Tupana tikuap tomohey hap sese ahaꞌa­seꞌi pot Aparãu saꞌa­wyꞌi.
59,2,23,Aikotã Tupana toꞌe saꞌa­wyꞌi hap ewy — Uiwy kahato ti en Aparãu e. Uimohey hat sese ti en e. Hãpyk kahato rakat en uiwa­nẽtup hawe uiwy e Tupana tope.
59,2,24,Uiwy­riaꞌin imohey hap toĩneꞌen ahehay pe yn mote Tupana yt aimo­hãpyk kuap i katu­pono uiminug wakuap kaipyi yn wati­mo­herep kuap Tupana mohey hap sese toĩneꞌen aipyꞌa pe. Maꞌato yt kat i imohey hap moherep hap aikai waku nug hap koꞌi miꞌi pote yt toĩneꞌen i Iesui mohey hap sese aikai maꞌato heso rakaria wo wato­py­huꞌat aito.
59,2,25,Saꞌa­wyꞌi mana Irapi timo­herep kahato Tupana mohey tepiat hap katu­pono toiꞌa­tu­po­re­reke toꞌyat pe typy ok surara Isareu ywania Tupana mipo­ꞌoro koꞌi sepiok e hanuaria. Miꞌiria pe mana Irapi timo­herep muꞌap wẽtup iꞌatu­popy hamuat migꞌi wo toimo­herep iꞌatue­ha­kye­raꞌat hap katu­pono iraniaꞌin surara tikat miꞌiria iꞌatu­ꞌuka hamo. Miꞌi hap ewywuat mana Irapi tunug hawyi Tupana tikuap taꞌyn tomohey hat raꞌyn toĩneꞌen hap. Miꞌi hawyi toieha­kye­raꞌat mekewat hary­poria yt iweꞌeg i rakat wuatꞌi ihainiaꞌin wywuat ieĩneꞌen hat pytkai.
59,2,26,Pywo ti rat uheka­tu­wyria yt kat i aipãꞌãu pote yt kat hamo i aipiit katu­pono ikuꞌuro raꞌyn. Aheha piat toto hawyi — Ikuꞌuro sese raꞌyn iꞌatuꞌe. Miꞌi hap ewy ti yt kat i miitꞌin powyro hap Iesui mohey hap moherep hap aikai hawyi ikuꞌuro rakat ewy raꞌyn watoĩ­neꞌen yt iwese rakat ewy i yt kat nug hat wo i raꞌyn watoĩ­neꞌen. Yt wati­mo­herep Iesui piat miitꞌin kyꞌe hap iraniaꞌin me ahegyiꞌat hamo pote yt kan hamo i watoꞌe hatek takaria pe — Uruimohey kahato Iesui watoꞌe aiꞌe hap. Pywo ti rat uimienoi are uito Tiaku.
59,3,1,Uiwy­riaꞌin eiweꞌeg wo o — Uito poꞌog torania kawiat woꞌo­muꞌe hat eiꞌe hap wywo katu­pono miitꞌin muꞌe haria kape yn Tupana poꞌog ihaꞌat sio taꞌa­tu­muꞌe hap ewy taꞌa­tunug sio yt teꞌe­ro­py­huꞌat sio taꞌa­tunug taꞌa­tuepiat miitꞌin nãpin hap ewy sio yt hap kape tehaꞌat kahato Tupana. Maꞌato yt watunug i ahepiat miitꞌin nãpin hap miꞌi pote poꞌog aiꞌa­piheg hap topy­huꞌat aipot­mu­ꞌeria kai katu­pono yt watunug i Tupana ainãpin hap koꞌi pote miꞌi pote ti — Typy ihay haria eipe e aru ahepe Tupana mekewat eꞌat pe karãpe Tupana timo­herep yne miitꞌin me uwe waku uwe yt naku i hap airo hap eꞌat pe. Miꞌi tupono waku perupꞌi puo wati­ꞌa­tu­muꞌe miitꞌin are. Waku watoꞌe aiwa­nẽtup hawe — Yt hãpyk i ahenoi pote atiꞌa­parap kahato Tupana pe waku watoꞌe aipyꞌa pe.
59,3,2,Pyno torania aito iꞌaparap haria watoĩ­neꞌen. Maꞌato ahehay wo ahẽku wo yt wati­ꞌa­parap i pote yt karãpe i saꞌag nug hano watoĩ­neꞌen katu­pono aipyꞌa piat aiwa­nẽtup hap moherep hap ahehay topy­huꞌat. Karãpe yt wati­ꞌa­parap i ahehay wo pote hãpyk pe kahato watoĩ­neꞌen aheĩneꞌen hap tote. Ahehay hãpyk takat watunug kuap pote watu­we­po­ꞌoro kuap yne aipiit wakuap nug hamo.
59,3,3,Aihũ Kawaru wẽ sakpo wati­kytyt saity hawyi miꞌi ete wati­mo­hãpyk aikotã hewyry aimi­ky­ꞌesat ewy hamo. Kurin kat ete pyi wati­moe­wyry aihũ iwato sese pytkai.
59,3,4,Iꞌewyte aheꞌyara iwato kahato rakat pytkai wati­mo­hãpyk kahato yꞌy puo apukuita kurin kat no. Miꞌi hawyi aimi­ky­ꞌesat ewy toto aheꞌyara iwato kahato pytkai. Imohãpyk hap kurin hetuꞌa pe toĩneꞌen wen maꞌato toto­moe­saika kuap yne wasere wato pytkai waku ahewyry.
59,3,5,Miꞌi hap ewy ahẽku topy­huꞌat kurin aipiit kai mekewat saity aihũ Kawaru wẽ sakpuat ewy mekewat imohãpyk hap kurin hetuꞌa piat aheꞌyara etiat hap ewy. Taꞌi ahẽku ti yt iwato i pytkai — Uito poꞌog torania kai watoꞌe ahẽku hit no. Iꞌewyte aikotã aria hit taꞌat go iwato rakat rote igag nakat rote hap ewy meremo aria iwato kahato topy­huꞌat itote. Miꞌi hap ewy ahẽku hit kaipyi iwato kahato saꞌag tuwenug. Ahehay saꞌag ni aiwa­nẽtup hap maꞌat kuap hat toĩneꞌen. Aimaꞌat hat kahato ti rat ahẽku. Woꞌoe­re­mo­pusu hap tuwẽtem ahẽku pyi aiwo­ꞌo­ma­ꞌatꞌi maꞌatꞌi hamo. Aikotã aria aheka­reꞌen wuk hap ewy ahehay toĩneꞌen. Ahehay aikotã mekewat saꞌag nug hat eiam wyti aria wato yn toĩneꞌen. Ahehay saꞌag ahẽku kaipywiat miitꞌin wuk hap ewy topy­huꞌat. Ahehay wo miitꞌin maꞌat hap topy­huꞌat katu­pono aheĩneꞌen hap mokoꞌi mokoꞌi hap aiwa­nẽtup hap pyi tuwẽtem ahẽku pyi are. Taꞌi aimohun hap wyti ahehay saꞌag.
59,3,7,Taꞌi watikuap kahato haiwot rakaria gaꞌapy piaria mope­rupꞌi aihũ wuat hap iꞌewyte weitaria aihũ wo atimo­pe­rupꞌi kuap iꞌewyte topy­huꞌat hewyry rakaria aihũ wo watunug. Iꞌewyte piraria wati­mo­pe­rupꞌi kuap aito.
59,3,8,Maꞌato miꞌi pytkai ahẽku yt wati­mo­perup i kuap i katu­pono ahẽku miitꞌin auka kuap hap topy­huꞌat. Ahehay wo wati­maꞌat kuap kahato miitꞌin. Moi haiwot rakat ewy ahẽku toĩneꞌen katu­pono miꞌi wo wati­ꞌa­tu­ꞌuka kuap miitꞌin aimi­maꞌat koꞌi.
59,3,9,Ahehay saꞌag ahẽku pyi guꞌuro hy ewy toĩneꞌen katu­pono — Waku kahato en watoꞌe Aiꞌywot Aika­ꞌiwat Tupana pe wen maꞌato miitꞌin me — Motoro meiũpepyi aria wato kape watoꞌe saꞌag ahewa­nĩ­kaptia pe miitꞌin me Tupana minug toiãꞌãkap koꞌi pe. Ahẽku wo — Waku kahato En Tupana watoꞌe miꞌi hawyi mekewat ahẽku wo wati­ꞌa­tu­kuasa Tupana minug miitꞌin koꞌi. Yt naku i kahato miꞌi tã are. Wẽtup ahehay pyi tuwẽtem Tupana mõtypot hap iꞌewyte wẽtup ahehay pyi tuwẽtem miitꞌin mohit hap. Yt naku i ti rat miꞌi tã are. Are pãi yt aiweꞌeg hin i ahẽku mope­rupꞌi hap ete aito. Aiwe­mõti hap kahato ahehay. Yrasa pyi yt karãmuo i yꞌy tuwẽtem he rakat nop takat wẽtup kaꞌa pyi yn. Miꞌi hap ewy yt naku i ahehay he rakat ahehay nop takat ahẽku pywiat. Iꞌewyte yt karãpe i Pakuꞌa yp kaipyi hewo muse saat neꞌi. Iꞌewyte yt karãpe i hewo Warana yp kaipyi Wasaꞌi saat neꞌi. Iꞌewyte yrasa ihy nop takat yt tum kuap i aimiꞌu he rakat.
59,3,13,Miꞌi hap ewy kahato yt naku i ahehay saꞌag yt Tupana Pãꞌãu miky­ꞌesat ewy i ahẽku wo. Waku watunug wakuat yt kat i aiwe­mõ­typot hap wywo. Miꞌi hap ewy waku aheĩneꞌen hap he rakat ewy aiminug woꞌo­wese hap wywo yt kat i — Uito poꞌog aiꞌe hap aiwa­nẽtup hawe. Waku yne ahehay wakuap wo wati­mo­herep aiweꞌeg hap imõtypot hamuat.
59,3,14,Karãpeĩ wato­ꞌoe­ha­ꞌy­wywi hawyi yt kat i aiwo­ꞌo­wese hap aikai topy­huꞌat. Miꞌi pote yt kan hamo i — Uito ti poꞌog iraniaꞌin kai watoꞌe neꞌi. Maꞌato miꞌi tã mote watu­we­maꞌat neꞌi. Karãpeĩ watu­ꞌuka aiwo­ꞌope Tupana piat aimuꞌe hap kaipyi miꞌi pote yt weꞌeg hin haria wo i wato­py­huꞌat. Karãpe wato­ꞌoe­ha­ꞌy­wywi aiwo­ꞌope wato­py­huꞌat iraniaꞌin yt imohey i haria ewy neꞌi. Aikotã ahiag potmu­ꞌeria ewy watoĩ­neꞌen. Aikotã taꞌa­tu­mi­ky­ꞌesat yn nug haria ewy wato­py­huꞌat. Yt naku i kahato watu­ꞌuka aiwo­ꞌope Tupana piat aimuꞌe hap kaipyi. Miꞌi tã watunug mote yt karãpe i Tupana mimu­ꞌeria wato­py­huꞌat maꞌato ahiag potmu­ꞌeria watoĩ­neꞌen. Karãpe wato­ꞌoe­ha­ꞌy­wywi aiwo­ꞌope — Uito ti poꞌog eikai aiꞌe hap aipyꞌa piat kaipyi miꞌi hawyi meiũran wanĩ­kaptia wo wato­py­huꞌat itote hawyi aiwo­ꞌo­ma­ꞌatꞌi maꞌatꞌi hap yt ikahu hin i rakat topy­huꞌat aiwo­ꞌopiat. Yt naku i are.
59,3,17,Maꞌato Aiꞌywot atipy piat iweꞌeg sakpo toĩneꞌen. Miꞌi ti aimuꞌe kahato aipyꞌa pe toweꞌeg hap yt ahiag wat ewywuat hin i. Mio tã e ahepe — Pywuat kahato eweikup­teꞌen no Uiꞌewy e ahepe. Woꞌo­wese haria wo ro eweikup­teꞌen e. Woꞌo­kyꞌe haria wo woꞌo­po­wyro haria wo woꞌo­wesat kahu hanuaria uiꞌewy o eweikup­teꞌen o e ahepe. Waku woꞌo­kyꞌe hap moherep hanuaria wo eweikup­teꞌen e ahepe. Waku wakuat nug haria wo eipe e. Waku yt wẽtup ok i miit mohit hanuaria wo eweikup­teꞌen no e ahepe. Waku yt typy ehay rakaria wo eweikup­teꞌen e. Waku toꞌo­ꞌe­wy­ꞌewy wuatꞌi miitꞌin kyꞌe haria wo eweikup­teꞌen e ahepe aimuꞌe kahato hat atipy piat Aiꞌywot.
59,3,18,Watikoi aikope aimikoi wakuat pote waku kahato hẽtyt hawyi maꞌato yt pote yt kat i aimiꞌu wakuat wati­puẽti aru hat hawyi. Miꞌi hap ewy kahato woꞌo­kyꞌe hap watikoi hawyi aiwo­ꞌo­wese hap toĩneꞌen aru aiwo­ꞌope hawyi aimo­wepit hap toĩneꞌen aiwo­ꞌope. Miꞌi hawyi hewo kahato aru waku hap ahete aimiꞌu he kahato hap ewy aimikoi he hap ewy. Uito eimuꞌe hat pot Tiaku are.
59,4,1,Koitywy ahenoi teran ehepe kat kaipyi kat kaipyi aiwu­ꞌuka hamuat aiwo­ꞌoehay poepyk hamuat hap tuwe­mo­herep hap koꞌi. Pyno ahenoi ehepe — Uiat uipo pe atiky­ꞌesat ewat ekat aiꞌe hap saꞌag kaipyi ti watu­ꞌuka. — Uimi­ky­ꞌesat yn waku watunug e hap kaipyi watu­ꞌuka. Miꞌi hap kaipyi yt aiwo­ꞌo­wese i hap toĩneꞌen.
59,4,2,— Atiky­ꞌesat ewat uiano watoꞌe iraniaꞌin me maꞌato — Yt atum i iꞌatuꞌe ahepe hawyi — Pyno yt etum i pote yt uiwese i aru watoꞌe aipyꞌa pe aiwy­riaꞌin me. Miꞌi hawyi wato­ꞌo­ꞌauka teran iraniaꞌin ete iꞌatuekat kyꞌewi. Yt naku i miꞌi tã are. Poꞌog waku wahẽtup hẽtup Aiꞌywot Tupana pe aimi­ky­ꞌesat koꞌi are. Yt kat i aimi­ky­ꞌesat koꞌi toĩneꞌen aipo pe katu­pono yt wahẽtup Ahekat nug hat Tupana pe i pote e.
59,4,3,Miꞌi hawyi aimi­ky­ꞌesat Tupana pe wahẽtup tuereto wen maꞌato yt tutum i aimiẽtup katu­pono yt tomi­ky­ꞌesat ewy i wahẽtup pote. Aimi­ky­ꞌesat ewy saꞌag neꞌi wywo yn wahẽtup wote aimo­wepit hamuat kape yn wahẽtup pote yt tutum kuap i aimiẽtup.
59,4,4,Aikotã aheha­ryꞌi ete aipo­hari hap ewy yt ikahu hin i miꞌi hap ewy kahato yt ikahu hin i typy ahetu­pana pote. Yt naku i typy ok miky­ꞌesat ewy watunug Tupana miky­ꞌesat wakuat iꞌewyte mesu­wa­ro­tiaria miky­ꞌesat ewywuat yt naku i nug haria miky­ꞌesat ewywuat pote. Yt ikahu hin i miꞌi tã watoĩ­neꞌen are. Tupana ewanĩ­kaptia miky­ꞌesat ewy watunug mote Tupana ewanĩ­kaptia wo watoĩ­neꞌen. Uwe uwe mesu­wa­rotiat yt naku i nug haria seko saꞌag wo tuwe­wy­ꞌinug miꞌi hat Tupana ewanĩkap mo topy­huꞌat.
59,4,5,Eweꞌeg wo e Tupana saꞌa­wy­ꞌiwuat pupi — Uiwano yn woro­ky­ꞌesat e ahepe. Maꞌato wẽtup tupana eweimohey hawyi uheha­ꞌy­wywi kahato tupa­naria ete e Tupana Pãꞌãu ahepe.
59,4,6,— Atiꞌa­tu­moe­saika kahato waure wuat gupteꞌen haria pe. Miꞌiria pe atum neꞌen kahato wakuap miꞌiria pe maꞌato iraniaꞌin me — Uito poꞌog e haria ewanĩkap wo areĩneꞌen e Tupana ahepe. Uhegyiꞌat hap poꞌog atum paaꞌe haria pe e Tupana ahepe.
59,4,7,Tupana tiky­ꞌesat aiꞌe hap — Tupana atiky­ꞌesat emiit sese wo waku watoꞌe aipe­rupꞌi popuo e. Uiꞌywot uimoe­saika kahato uiminug saꞌag koꞌi akit hamo waku watoꞌe. Tupana etiꞌakit o ahiag uiꞌokpe totiat watoꞌe waku. Uimoe­saika Epãꞌãu wo ahiag sopo hamo ehay wo — Motoro uiꞌya­ty­pepyi ahiag me e hamo waku wahẽtup Tupana pe. Miꞌi hawyi waku watoꞌe — Tupana etisopo ro ahiag uhãꞌãg hat mesuwe waku watoꞌe. Miꞌi hawyi ahiag topopy raꞌyn meremo aiꞌya­ty­pepyi Tupana pupi.
59,4,8,Pyno karãpe wati­ky­ꞌesat watu­kup­teꞌen Tupana wywo miꞌi pote waku watuwat Tupana kape aimi­ky­ꞌesat ẽtup hamo. Aiwa­nẽtup hap kaipyi aipyꞌa pyi ahehay hawyi tut ahowawi aimi­ky­ꞌesat ewy. Miꞌi hawyi aikotã watuwei aipitpit potiat hap ewy raꞌyn yꞌy pe waku miꞌi hap ewy waku watoꞌe Tupana pe — Uiꞌywot uikoho Esaꞌyru suu wo uimi­ꞌa­parap saꞌag koꞌi waku watoꞌe. Uipo ti iminug yt naku i hap koꞌi pote uipo ipitpit hap ewy. Miꞌi pote etikoho uipo yt naku i nug hap hep hamo waku watoꞌe. Uiꞌywot atipy piat pe uiwa­nẽtup hap uipyꞌa piat typy sehay potiat uipiit yt naku i topy­huꞌat. Miꞌi pote etikoho kahato uhepiat iꞌaparap hap koꞌi yne waku watoꞌe Tupana pe.
59,4,9,Waku paawa­toꞌe Tupana pe aiminug saꞌag upi aikotã haty kahato hap aipyꞌa pe hap ewy aikotã aiwy sese ikuꞌuro hawyi haty hap ewy waku aiwak hap aipyꞌa pe hawyi — Tupana sakpoꞌe atunug saꞌag watoꞌe. Yt ikahu hin i atunug eete. Miꞌi tupono uimõti te kahato rat uipyꞌa pe waku watoꞌe aiwak popuo. Tupana uhepiat emaꞌat hap koꞌi yt ikahu hin i uipyꞌa pe uiwa­nẽtup hawe. Ahatyꞌu kahato yt kat i hin i uiwepit hap toĩneꞌen. Uimõti hap yn toĩneꞌen uikai waku watoꞌe yt kat i aimi­ky­ryꞌi hap wywo.
59,4,10,— Ehamo Tupana aremõti kahato uipyꞌa pe paaꞌe hap wywo watoꞌe. Pywo pe pote Tupana mimõ­typot sese koꞌi wato­py­huꞌat wuatꞌi eꞌat pe wuatꞌi ehamo.
59,4,11,Uiwy­riaꞌin yt naku i ahehay saꞌag wẽtup ok ete iraniaꞌin ete katu­pono Tupana toꞌe miwan me — Eiwo­ꞌo­kyꞌe ro eiwo­ꞌope e. Miꞌi pytkai wati­mohit neꞌi wẽtup ok iraniaꞌin ehamo pote — Yt naku i meiẽwat miit watoꞌe pote Tupana woꞌo­nãpin hap pun hanuaria wo watoĩ­neꞌen katu­pono yt iꞌe hap ewy hin i watunug mote. Uiwy­riaꞌin yt naku i wati­mohit wẽtup ok ahehay yt naku i rakano. — Etiꞌa­tu­mõ­typot ro iraniaꞌin e Tupana saꞌa­wyꞌi miwan me. Karãpe wati­ꞌa­tu­sa­tyꞌi satyꞌi miitꞌin ahehay wo hawyi wati­ꞌa­parap kahato Tupana piat ainãpin hap yt wati­mõ­typot i aiwy pote. Miꞌi hawyi wati­mohit Tupana piat ainãpin koꞌi katu­pono aiꞌe hap aiwe­nãpin hap saꞌag yn watunug. Poꞌog waku watunug ainãpin hap sese Tupana iweꞌeg sese rakat piat ainãpin hap. Yt naku i eweiꞌa­tu­mohit wẽtup ok miit e Tupana pote.
59,4,12,Tupana yn aikuap sese sio waku aito sio yt hap katu­pono Tupana yn ni ikuap aiwa­nẽtup hap wakuap koꞌi sio yt nakuap i koꞌi. Miꞌi tupono kat poteĩ pyno — Yt naku i en watoꞌe wẽtup ok miat pe yt watikuap i kahato ipyꞌa piat pytkai. Tupana yn ikuap wakuat sio yt hap. Miꞌi yn ikuap ainug koꞌi. Miꞌi pote Tupana yn aheha­kye­raꞌat kuap iꞌewyte Tupana yn ni aiꞌa­piheg kuap. Miꞌi pote yt naku i watoꞌe wẽtup ok etiat — Yt kan hamo i mekewat miit. Yt naku i kahato miꞌi tã watoꞌe katu­pono yne miitꞌin Tupana mikyꞌe koꞌi tukup­teꞌen. — Wuatꞌi miitꞌin torania ahekat koꞌi ewy tukup­teꞌen e Tupana ahepe. Miꞌi pote yt eweimohit reiꞌo uhekat koꞌi e Tupana yt miitꞌin mõtypot i haria pe.
59,4,13,Waku aiweꞌeg wo kahato ahehay pupi — Uimi­ky­ꞌesat yn atunug neran e hap pupi — Pyno mũki­ꞌite uimi­ky­ꞌesat ewy uiwepyi areto wẽtup tawa kape hawyi itote areĩneꞌen motꞌi hawyi itote atunug uiko iwatoꞌin nakat uimi­ky­ꞌesat ok tã hawyi uhekat kahato raꞌyn areĩneꞌen itote aiꞌe hap pupi waku aiweꞌeg wo. — Pywo ti rat uiꞌe hap ewy atunug aru uimi­ky­ꞌesat ok tã hawyi uiwepyi arepotpap kahato itote hawyi atiꞌa­tunug iwato kahato uhekat koꞌi hawyi areĩneꞌen hekat kahato rakano itote uito. Taꞌi uimi­ky­ꞌesat ewy yn aru atiꞌa­tunug e hap pupi waku aiweꞌeg wo uiwy­riaꞌin. Katu­pono yt watikuap hin i aikotã mũki­ꞌite aipo­re­ꞌi­hotꞌok hap pytkai i aikotã aru watoĩ­neꞌen sio are. Tupana yn miꞌi tã kuap hat iꞌewyte yt watikuap hin i karania eꞌat re aheĩneꞌen hamuat hap koꞌi. Taꞌi aikotã hunete yꞌy heꞌyhig am hawyi atpo­sake hawyi yt kat i raꞌyn toĩneꞌen itote. Miꞌi hap ewy kahato aheĩneꞌen hap topy­huꞌat mesu­wa­rote. Taꞌi aheĩneꞌen porap i hawyi aiku­ꞌuro raꞌyn meremo hap ewy watoĩ­neꞌen mesuwat yi tote uiwy­riaꞌin.
59,4,15,Miꞌi pote poꞌog waku watoꞌe aipyꞌa pe — Tupana atunug neran emiky­ꞌesat ewy poꞌog waku watoꞌe. Tupana etum uhepe ehesaika hap uipo­wyro hamuat. Miꞌi pote ti aru areto motpap nug hamo poꞌog waku watoꞌe aipyꞌa pe.
59,4,16,Yt naku i kahato watu­we­mo­wato kahato ahehay wo — Atunug kuap yne aiꞌe hap ete uiwy­riaꞌin. Yt naku i watoꞌe — Uito poꞌog yne miitꞌin kai aiꞌe hap ete. Yt naku i aito wato­py­huꞌat aiwehay pyi. Yt naku i — Uito poꞌog ekai e hano wato­py­huꞌat.
59,4,17,Uimi­mu­ꞌeria karãpe watikuap kat som waku Tupana tiky­ꞌesat watunug hap hawyi maꞌato yt watunug i imiky­ꞌesat ewy hawyi wati­ꞌa­parap kahato Tupana pe yt watunug i imiky­ꞌesat pote. Yt nakuaria i wo wato­py­huꞌat yt kat i hin i watunug pytkai. Miꞌi tã hap atiky­ꞌesat eweikuap taꞌyn uiwy­riaꞌin are uito Tiaku.
59,5,1,— Eiweꞌeg wo o hekat rakaria. Eiweꞌeg wo o woꞌo­po­ꞌoro i poꞌoro i teꞌen neꞌi haria pupi e Tupana. Koitywy yt pya hin i eiwo­ꞌo­kakꞌi hamuat hap eꞌat e Tupana. Yt pya hin i kynkyn­ꞌeiꞌe hap eꞌat ehepiat hoꞌopot hap wuatꞌi eꞌat piat hamuat e katu­pono eiwe­moekat kahato miitꞌin maꞌat hap kaipyi e Tupana.
59,5,2,Mekewat eꞌat pe ti aru eimi­soknug ni hokpyp neꞌi raꞌyn topy­huꞌat e Tupana. Ehesokpe sok koꞌi nupiꞌa yat no raꞌyn topy­huꞌat yne yne aru e Tupana.
59,5,3,Ehekat ikahuria rakat ahyt aru yt kan hamo i raꞌyn topy­huꞌat iꞌytyk tutuꞌu yne raꞌyn hawyi e. Mekewat eꞌat ehekat ikahu miitꞌin mipugha wo raꞌyn topy­huꞌat nem neꞌi pote e. Saꞌa­wyꞌi imehit rakat yn ehekat maꞌato mekewat eꞌat pe iꞌytyk kahato rakano raꞌyn topy­huꞌat ikamhig saꞌag nakano raꞌyn topy­huꞌat e. — Kat pote kahu yt eweimõꞌẽ i ehekat koꞌi nimo te uruepe iꞌatuꞌe ti aru ehepe ewyriaꞌin hatek takaria. Kat pote yt ehegyiꞌat hin i uruepe nimo iꞌatuꞌe aru ehepe ihaky­ꞌeꞌi rakaria. — Miꞌi hawyi ehekat koꞌi iꞌytyk kaipyi ti aru taꞌa­tukuap meremo raꞌyn yt ehegyiꞌat hin i kahato hap e Tupana — Uiwano yn neran e haria pe. — Ehekat ahyt topy­huꞌat aru aria wato miꞌu wo e Tupana. Miꞌi hawyi eipe ekat wuk hap pe eweikup­teꞌen at kaꞌap eiꞌa­piheg hamuat wuatꞌi eꞌat pe e Tupana aru hatek takaria pohari haria pe.
59,5,4,— Saꞌa­wyꞌi eimikoi eropat haria iꞌatu­potpap kahato eiko nug hamuat pytkai maꞌato yt kat i ewetum iꞌatuepe. — Pywo ti rat mũki­ꞌite aru atum eipotpap saꞌup eweiꞌe pytkai yt kat hin i ewetum iꞌatuepe. Yt ehegyiꞌat i hap kape araꞌa­kasa yne raꞌyn Uito e aru Tupana yt imõꞌẽ i haria pe. Iꞌatue­syꞌat kahato ehemiitꞌin e. Yt iꞌatue­sokpe hin i rakaria miꞌiria. Iꞌatue­ha­ky­ꞌeꞌi kahato teꞌe­re­potpap at kaꞌap pytkai yt kat hin i ewetum e. Saꞌa­wyꞌi kakꞌi­ꞌa­tuꞌe kakꞌi­ꞌa­tuꞌe ahetiat — Tupana yt urupoi i urupo­ꞌoro haria uruka­ꞌi­waria hekat rakaria iꞌatuꞌe uhepe e. Yt taꞌa­tu­mõꞌẽ hin i uruepe urupotpap hap saꞌup iꞌatuꞌe irane toꞌo­kakꞌi popuo uhepe ihaky­ꞌeꞌi rakaria e Tupana.
59,5,5,Yt ehegyiꞌat hin i eipe e aru ehepe katu­pono eiwe­mo­wepit hap yn ewetunug eheĩneꞌen hap turan e. Kat koꞌi kat koꞌi eimi­ky­ꞌesat ok tã eweiꞌa­tunug atunug kahato. Eiꞌyat wakuat pe ienuk hap yn ewetunug. Eimiꞌu ikahu kahato maꞌato eiweran eweiꞌa­tu­moꞌok kahato. Yt kat i ewetum hesyꞌat sese rakaria pe e Tupana aru ihaky­ꞌeꞌi rakaria maꞌat haria pe. Aikotã saꞌa­wyꞌi eihũria eweiꞌa­tu­mokyt kahato awati wo iꞌatu­ꞌuka hamuat iꞌu hamuat hap ewy kahato eiperia tukup­teꞌen ikap kahato rakaria wo e aru Tupana yt hegyiꞌat rakaria i pe. Ikap kahato rakaria wo koitywy eweikup­teꞌen eihũria ewy e. Eikap ti waku kahato aria miꞌu wo pote mesup taꞌyn waku pe eweikup­teꞌen kahato maꞌato uimi­ꞌa­piheg wuanuaria wo e Tupana miꞌiria pe yt taꞌa­tupoi hin i taꞌa­tu­potpap nug haria hawyi.
59,5,6,— Saꞌag nug haria ti eipe katu­pono miitꞌin wakuat kuasa haria wo eweikup­teꞌen areꞌe aru ehepe e Tupana. Iꞌatuekat kyꞌewi — Eweiꞌa­tu­ꞌuka miꞌiria eweiꞌe yn esura­raꞌin me wakuap yn taꞌa­tunug pytkai e. Eweiꞌa­tu­ꞌuka yt kat i saꞌag iꞌatuꞌe i ehepiat pytkai e aru Tupana yt hegyiꞌat i rakaria hekat rakaria pe.
59,5,7,Uiwy­riaꞌin waku aipe­rupꞌi poꞌog poꞌog watoĩ­neꞌen Iesui ekatup haype miitꞌin aimo­weu­kaꞌi pytkai. Aikotã aikopiat aimikoi wahe­katup hepamo hap ewy. Saꞌa­wyꞌi watikoi hawyi iꞌaman hap wahe­katup imoẽtyt hamo. Miꞌi hawyi wahe­katup i iꞌaman tuereto hap imotag hamo. Perupꞌi popuo wahe­katup haat hap kape imoꞌa­puhup hamuat kape. Miꞌi hap ewy waku wahe­katup Iesui ut hap.
59,5,8,— Yt pya hin i ti Iesui ut hap waku watoꞌe yn aiwo­ꞌope aiwe­moe­saika hamo. Yt naku i watoiat hut hap mohey hap katu­pono tut aru Aika­ꞌiwat. Waku wahe­katup hut hap aiwe­mo­wepit hap wywo.
59,5,9,Uiwy­riaꞌin yt naku i wato­ꞌoehay petek petek hekatup haype katu­pono woꞌoehay petek petek haria pe ti aru — Yt nakuaria i eipe e aru Tupana. Yt pya hin i aika­ꞌiwat ut hamuat uwe waku uwe yt naku i toꞌe hamo. Yt pya hin i Aika­ꞌiwat ut hap aikotã okenꞌypy og me hap ewy yn ni toĩneꞌen meke — Areke teran e hat ewy toĩneꞌen.
59,5,10,Uiwy­riaꞌin yt naku i ti wati­waure aipyꞌa pe saꞌa­wy­ꞌiwuat Tupana ehay moherep haria piat hoꞌopot hap koꞌi. Taꞌi nimo te ti taꞌa­tu­ho­ꞌopot potꞌi kahato miitꞌin miky­ryꞌi taꞌa­tuetiat imohey hap wywuat hap. Taꞌi yt iꞌatu­wẽ­pohep hin i ti Tupana e hap moherep hap ete miitꞌin tiꞌa­tu­sa­tyꞌi satyꞌi pytkai. Miꞌi tupono waku watunug miꞌiria ewy. Miꞌiria saꞌa­wyꞌi toko­kaꞌat raꞌyn hoꞌopot hap sakpo. Miꞌi tupono koitywy Tupana miꞌa­tue­waku koꞌi wo tukup­teꞌen eimi­ꞌa­tu­mõ­typot no raꞌyn tukup­teꞌen. Watikuap taꞌyn ti aikotã nimo ahaꞌa­seꞌi Io hoꞌopot potꞌi kahato hap maꞌato yt toiwaure hin i Tupana mohey tepiat hap. Imohey motꞌi hap poꞌog iwato hoꞌopot hap kai. Miꞌi pote hoꞌopot kahato hap sakpo tokosap aseꞌi Io. Miꞌi pote Tupana mipoi­tynug wo raꞌyn topy­huꞌat. Uiwy­riaꞌin Tupana tikuap kahato ahepiat hoꞌopot hap. Taꞌi Aika­ꞌiwat aikyꞌe kahato toha­tyꞌu kahato ahepiat hoꞌopot hap.
59,5,12,Ahehay pywo piat hap yn Tupana tiky­ꞌesat. Karãpe iraniaꞌin me — Atunug aru watoꞌe pote waku watunug aiꞌe hap ewy hap. Yt naku i aheso — Atunug aru aiꞌe hap ete. Maꞌato aheso hap neꞌi pote Tupana aiꞌa­piheg e. Iꞌewyte ti yt naku i Tupana set wati­pehik — Atunug aru e hap ete. Yt naku i watoꞌe — Yt atunug i aru uiꞌe hap ewy pote waku Tupana uiꞌauka watoꞌe. Poꞌog waku — Atunug aru mehĩ mana watoꞌe hawyi waku watunug aiꞌe hap ok tã poꞌog waku are. Iꞌewyte yt naku i miitꞌin set wati­pehik pywo aiꞌe hap moheg hamo. Maꞌato Tupana tiky­ꞌesat pywo piat yn ahehay hap — Atunug aru aiꞌe hap ete.
59,5,13,Ahatek pote wate­moe­ha­ma­naꞌi hawyi waku wahẽtup Tupana kape aika­wiano hamuat hap. Maꞌato toĩneꞌen ahehãite hap aiwepit hap yn ahete pote waku watu­wehum Tupana ete aiwepy hap wywo.
59,5,14,Wẽtup ok iꞌahu aipy­ꞌa­setpiat pote waku mekewat iꞌahu rakat tiꞌa­tu­kaykay tuwe­wawi Iesui mohey haria apykok haria koꞌi taꞌa­tu­hẽtup Tupana kapiat hamo iꞌahu kosap hamuat hap. Miꞌi hawyi ikap takat mohag wo waku taꞌa­tupag iꞌahu rakat ete. Miꞌi hawyi waku taꞌa­tu­hẽtup — Tupana etimoe­hãite kahato mesuwat iꞌahu rakat esaika hap mywo Esaꞌyru Iesui mõtypot hamo waku iꞌatuꞌe itote iꞌahu rakat moehãite hamuat.
59,5,15,Miꞌi tã taꞌa­tunug Iesui mohey hap mywo pote ti aru ipoĩꞌãm naꞌyn teꞌyni pyi ihãite raꞌyn topy­huꞌat iꞌahu rakat. Iꞌewyte iminug saꞌag kaipywiat iꞌahu pote Tupana timo­weityk taꞌyn iminug yt naku i saꞌag hap koꞌi.
59,5,16,Miꞌi pote waku wahenoi aiwo­ꞌope aiminug saꞌag koꞌi iꞌewyte waku wahẽtup kahato Tupana kape aiwy­riaꞌin kawiano hamuat. Wahẽtup aipyꞌa pyi pote aiwo­ꞌo­poi­tyro kahato hap ewy topy­huꞌat ahete aiwo­ꞌo­kyꞌe hap ewy aiwo­ꞌope. Miꞌi hawyi toĩneꞌen kahato aimoe­hãite kahato hap Tupana kaipywiat hap. Aipyꞌa hãpyk kahato Tupana wywo hawyi meremo tutum aimiẽtup niatpo kahato rakat pytkai. Meremo tutum waku miẽtup koꞌi.
59,5,17,Saꞌa­wyꞌi mekewat Tupana ehay moherep hat Eria aiꞌe­wywuat miit kahato maꞌato tohẽtup kahato tepiat imohey kahato hap mywo yn — Tupana etipyhyp to iꞌaman myeꞌym anu 6 ewaty hap atiky­ꞌesat e. Miꞌi hawyi hẽtup ewy Tupana tunug itote.
59,5,18,Miꞌi hawyi tohẽtup i raꞌyn — Etum i ro iꞌaman e hawyi iꞌaman kahato i raꞌyn hap Tupana tunug iꞌe hap ewy. Miꞌi hawyi itote ihãite kahato i raꞌyn iꞌatu­mikoi koꞌi.
59,5,19,Uiwy­riaꞌin toĩ wẽtup ok wẽtup ok tuereto aipy­ꞌa­set­piaria wemig Tupana po piat haria taꞌa­tu­minug saꞌag kyꞌewiat haria. Waku miꞌiria watekyi ahehay wo teꞌe­ra­ꞌaipok Tupana ewawiat hamo. Uwe uwe yt nakuat i nug hat pore­ro­kosap Tupana kapiat iminug saꞌag myi miꞌi hat tihep wẽtup ok miit woꞌo­ꞌa­piheg hap kaipyi iminug saꞌag ahyt po pyi toipo­re­nõtem Tupana piat ieha­kye­raꞌat hamo. Uiwy­riaꞌin yt eweiwaure ro miꞌi tã nug hamo yt waure wo teiꞌo.Uito Tiaku ti mekewat Iesui ywyt sese. Uheykeꞌet sese Iesui uruty Maria pote. Koitywy toran naꞌyn uimiwan.
60,1,1,Peteru Minãpin SaꞌawyꞌiwuatUito ti Peteru Aipo­typot Iesui eropat hat sese uito. Uito ti Iesui mipo­ꞌoro miitꞌin muꞌe hanuat ihay moherep hat uito are.Uiwy­riaꞌin Iesui mohey haria mesup uimiwan Iesui etiat atipo­ꞌoro ehowawi aikope aikope eweikup­teꞌen mesuwat yi wato hap ok tã are. Atipo­ꞌoro einãpin hamuat ehowawi tama Puntu puaria iꞌewyte yi Karasia puaria kape. Atipo­ꞌoro wy uiꞌe hap yi Kapa­tusia totiaria kape iꞌewyte yi wato Asia puaria kape iꞌewyte yi Pitinia puaria kape. Mesuwat sehay miwan miat atipo­ꞌoro ehowawi uiwy­riaꞌin torania imohey haria kape aikope aikope eweikup­teꞌen hap kape. Saꞌa­wyꞌi aitoria yne watu­kup­teꞌen tawa wato Ieru­sarẽi me maꞌato mesup ahewa­nĩ­kaptia aimohan mohan kahato aiꞌa­tu­ꞌuka hamo mesuwat yi wato hap ok tã are. Miꞌi pote atipo­ꞌoro ehowawi uimiwan uipot­mu­ꞌeria aikope aikope wesytpok hap ewywuaria hap kape uimiwan atipo­ꞌoro. Saꞌa­wyꞌi sese ti Aiꞌywot atipy piat Tupana aiꞌairo Tosa­ꞌyru sese eropat hanuaria wo. Mesuwat yi eꞌyianmete Tupana aikuap kahato yt uwe i te aitoria mesu­wa­ro­tiaria pytkai aikuap yne. Pywo ti rat saꞌa­wyꞌi Tupana toꞌe tuwepe — Meiũran ti aru atipo­ꞌoro Uhaꞌyru sese wuatꞌi miitꞌin uiminug koꞌi Potypot nuat e tuwepe. Uwe uwe aru topy­huꞌat Uhaꞌyru mohey haria wo miꞌiria ti aru uimi­moe­waku koꞌi wo tukup­teꞌen. Katu­pono Uhaꞌyru suu wo atiꞌa­tu­moe­waku miꞌiria hawyi Uipãꞌãu Wakuat atum iꞌatupiit piat ieĩneꞌen hanuat e Tupana tuwepe nimo te yt kat i te tutunug ne turan. — Miꞌi hawyi Uipãꞌãu yne iꞌatupiit puo atopag iꞌatu­moe­waku hamo e ahepe. Miꞌi hawyi atiky­ꞌesat kahato imohey haria imiky­ꞌesat yne nug haria wo hap etiat atiky­ꞌesat. Miꞌi hap atiky­ꞌesat e Tupana Aiꞌywot koro saꞌa­wyꞌi sese atipy piat pe.
60,1,3,Saꞌa­wyꞌi Aipo­typot Iesui ikuꞌuro hawyi Tupana timoieĩ­neꞌen guꞌuro pyi. Saꞌa­wyꞌi yt wato­mohey hin i aiku­ꞌuro hawywiat aheĩneꞌen i hamuat hap. Maꞌato mesup koitywy wato­mohey kahato kat pote Aiꞌywot Tupana tihep taꞌyn Aika­ꞌiwat ikuꞌuro hap kaipyi. Miꞌi pote koitywy — Waku kahato En Tupana. Poꞌog wakuat torania kai urutoꞌe kat pote egyiꞌat kahato uruepe. Urukyꞌe kahato En. Poꞌog poꞌog torania miitꞌin kai urukyꞌe hat En katu­pono etihep taꞌyn Uruka­ꞌiwat hyp hawyi urutoꞌe. Waku kahato En Tupana katu­pono koitywy urutu­kup­teꞌen esaꞌy­ruꞌin esaki­ꞌytꞌin. Miꞌi pote ewywo irane urutu­kup­teꞌen wuatꞌi eꞌat pe aru atipy pe eꞌyat pe. Miꞌi tote urutu­kup­teꞌen kat pote esaꞌy­ruꞌin esaki­ꞌytꞌin uruto pote. Uruekat atipy piat yt tuweityk kuap i. Yt tuwepik pik kuap i. Yt ikahuro kuap i katu­pono iheg me toĩneꞌen aiꞌyat pe atipy piat Tupana urutoꞌe.
60,1,5,Tupana pywo ti rat En yn Urueha­kye­raꞌat kuap hat ereĩneꞌen. Koitywy uruto emẽpytꞌin pote Uruꞌa­pykok hat kahato En Tupana. Esaika kahato En. Uruimohey kahato En. Meiũran aru yne miitꞌin tikuap uruimohey kahato En hap Urueha­kye­raꞌat Hat En hap. Miꞌi pote urutu­kup­teꞌen aikotã hekat kahato rakat ewy katu­pono epowatꞌyp yne tukup­teꞌen urupo pe Tupana. Hekat rakat En ewy urutu­kup­teꞌen. Yt uruiꞌatoiat hin i aru katu­pono urumoe­saika raꞌyn Epãꞌãu wo. Miꞌi pote yt wẽtup ok i uruto hoꞌo­wasat rakaria wo urutoꞌe ewawi Tupana.
60,1,6,Urumo­wepit kahato En. Miꞌi pote urutu­wehum kahato ewawi Tupana. Uruho­ꞌopot kahato wen mesuwe maꞌato yt motꞌi i. Uruho­ꞌopot hap uruipuẽti tuereto maꞌato tokosap aru urutoꞌe. Uruiãꞌãg kahato ahiag. Urumo­ꞌa­rotꞌi kahato ahiag. Uruiãꞌãg kahato urusatek hap wywo urutoꞌe Tupana pe. Uiwy­riaꞌin waku ahoꞌopot hap katu­pono miꞌi kaipyi Tupana tikuap tomohey sese sio yt haria aito are. Mesu­wa­rotiat miitꞌin tikat kahato mekewat nu mehit rakat hekat kahato rakat kawiat Uru e hap het rakat. Maꞌato iꞌytyk kahato iꞌatu­mi­puẽti yi puat pote. Miꞌi hawyi taꞌa­tupag aria pe hawyi ihywap taꞌyn hawyi iꞌytyk hap toto yne. Miꞌi hawyi imehit hawyi ikahu kahato mekewat nu Uru kawiat. Miꞌi hap ewy kahato aito uruwy­riaꞌin are. Uito ti Peteru uhepiat hoꞌopot hap uhatek hap miitꞌin miky­ryꞌi hap aria ewy iꞌytyk uhepiat hap ewy hep hamuat. Miꞌi hawyi poꞌog hesaika rakat areĩneꞌen Tupana mõtypot hamuat. Waho­ꞌopot turan mekewat Tupana mõtypot hap Tupana kapiat aiwehum hap poꞌog poꞌog aimoe­saika saꞌa­wy­ꞌiwuat kai are. Meiũran aru Aika­ꞌiwat Aipo­typot Iesui tuut mesuwat yi kape tuut Morekuat nuat hamo. Miꞌi hap eꞌat pe ti aru aitoria watu­kup­teꞌen imehit rakaria ewy aikotã mekewat Uru mehit hap ewy are. Kat pote waho­ꞌopot hap kaipyi waku pe raꞌyn watoĩ­neꞌen. Miꞌi hawyi aikotã hekat rakaria ewywuaria wo watoĩ­neꞌen mekewat nu imehit rakat ewy watoĩ­neꞌen mekewat eꞌat pe aru Iesui ut hap eꞌat pe ti aru. Miꞌi hap eꞌat pe urumo­wepit kahato mesu­wa­rotiat uruepiat hoꞌopot hap katu­pono yt uruiꞌatoiat hin i Iesui mohey uruepiat hap urusatek pytkai uruꞌahyk ahyk pytkai iꞌewyte urupyhik pytkai uruꞌa­tu­ꞌuka pytkai are.
60,1,8,Taꞌi atikuap kahato Iesui uito katu­pono araꞌa­kasa uito maꞌato eiperia yt eweiꞌa­kasa i eheha wo Aika­ꞌiwat Iesui. Maꞌato yt eweiꞌa­kasa pytkai i eweimohey kahato raꞌyn. Miꞌi hawyi eimo­wepit hap kahato toĩneꞌen imohey hap kaipyi. Mekewat wepit hap Iesui tum tomohey hap kaipyi. Waku kahato mekewat. Yt wati­mo­herep kuap i miitꞌin me Iesui piat aimo­wepit sese hap. Ahowapy kahato Iesui mõtypot hap wywo miꞌi pote aimo­wepit kahato poꞌog torania kai. Yt heremo i maꞌato aipyꞌa pe toĩneꞌen aimi­kyꞌe sese aimi­mohey Iesui are. Saꞌa­wyꞌi woꞌo­wy­ꞌinug Iesui mohey hap ete. Koitywy wato­mohey te. Mũki­ꞌite ti aru wato­mohey te. Saꞌa­wyꞌi wato­mohey hawyi aheha­kye­raꞌat aipyꞌa aipiit piat aiwa­nẽtup hap yne toieha­kye­raꞌat. Meiũran aru wuatꞌi eꞌat pe aheha­kye­raꞌat hap toĩneꞌen katu­pono mekewat eꞌat pe heremo kahato Tupana miium saꞌa­wy­ꞌiwuat ahepiat aheha­kye­raꞌat hamuat are.
60,1,10,"Saꞌa­wyꞌi sese aheꞌyian­miaria Tupana ehay moherep haria henoi kahato aikotã aru Tupana topy­huꞌat hegyiꞌat kahato wuatꞌi ywania piat hap ete iꞌatuehay. Aikotã aikotã aru tutunug hap ete iꞌatuꞌe Iesui etiat. Taꞌa­tu­mo­herep kahato aikotã Tupana aheha­kye­raꞌat hap. Taꞌa­tukuap teran sese saꞌa­wyꞌi maꞌato iꞌypyryp hap ewy taꞌa­tukuap. Maꞌato taꞌa­tu­mikuap ok tã taꞌa­tu­mo­herep Tupana Pãꞌãu kaipyi ahepe Iesui ut hap etiat katu­pono miwan myi saꞌa­wy­ꞌi­wuaria imoherep Tupana yn mikuap koꞌi sehay are. Kat eꞌat pe aru Aipo­typot Iesui tuut e hap kape teꞌe­ru­wa­nẽtup kahato taꞌa­tukat kahato. Taꞌi saꞌa­wy­ꞌi­wuaria Tupana ehay moherep haria iꞌatuehay kahato Aika­ꞌiwat Pãꞌãu mimo­herep koꞌi ete. Taꞌi taꞌa­tu­mo­herep yianmete aikotã aru Aipo­typot ikuꞌuro hoꞌopot hap rokire hamuat koꞌi taꞌa­tuwan kahato miwan me. Iꞌewyte taꞌa­tuwan kahato Tupana Pãꞌãu kaipyi aikotã me Aipo­typot wuatꞌi miitꞌin potypot no topy­huꞌat hamuat koꞌi taꞌa­tuwan are. Series, "
60,1,12,Aikotã iꞌatu­mu­ꞌetu wuat ewy Tupana Pãꞌãu timo­herep iꞌatuepe aikotã aru Aipo­typot toku­ꞌuro hap eꞌyianmete toĩneꞌen hap koꞌi aikotã tuwẽtem guꞌuro pyi hap taꞌa­tukuap kahato Tupana Pãꞌãu kaipyi. Miꞌi hawyi putꞌokꞌe mekewat eꞌat pe hawyi uruepe topot­mu­ꞌeria sese pe tuwe­mo­herep taꞌyn Aipo­typot. Miꞌi hawyi uruimo­herep taꞌyn ehepe iꞌatuꞌe hap ewywuat saꞌa­wy­ꞌiwuat Tupana ehay moherep haria e hap ewywuat. Uruta­ꞌa­kasa yne iꞌatuꞌe hap ewywuat Aika­ꞌiwat moherep hap. Uruta­ꞌa­kasa yne miꞌi hawyi mesup uruimo­herep yne Iesui etiat ehepe uruꞌa­kasa hap koꞌi. Uruimo­herep kahato uruehay wywo Iesui etiat Tupana Pãꞌãu urupiit piat uruwa­nẽtup hap koꞌi. Uruimo­herep mesuwat sehay wakuat Iesui etiat kat pote uruta­ꞌa­kasa raꞌyn Tupana Mipo­ꞌoro atipy kaipywiat. Koitywy uruikuap Tupana mieha­kye­raꞌat koꞌi wuat aito hap. Mekewat atipy piaria teꞌe­ru­wa­nẽtup kahato kat pote saꞌa­wyꞌi yt uruimohey hin i maꞌato mesup uruimohey raꞌyn. Saꞌa­wyꞌi yt Tupana kape hin i uruwa­nẽtup hap. Koitywy Tupana kape yn naꞌyn uruwa­nẽtup hap. Miꞌi hap ete atipy piaria teꞌe­ru­wa­nẽtup kahato. Taꞌa­tukuap teran haype maꞌato yt taꞌa­tukuap i kat pote mesup Tupana mieha­kye­raꞌat koꞌi wuat raꞌyn mesup uruto are.
60,1,13,Uiwy­riaꞌin meiũran ti aru Tupana tipo­ꞌoro Aipo­rekuat nuat. Tuwe­mo­herep mesuwat yi tote i raꞌyn wuatꞌi ehamo. Miꞌi pote waku aiwa­nẽtup hap Aheha­kye­raꞌat hat kape yn watu­wa­nẽtup. Yt naku i aiwa­nẽtup hap kowoꞌi kowoꞌi neꞌi. Waku wahe­katup kahato Aipo­typot hut hap kape iwemo­herep hap kape katu­pono mekewat eꞌat pe tuut irane Aheha­kye­raꞌat hat. Miꞌi hawyi iwese kahato ahete hegyiꞌat kahato ahepe tomohey haria aito pote. Miꞌi pote waku aikotã watopag aiweꞌok kytyt hap aipiit ete ahesokpe moheg hamo miꞌi hap ewy waku wati­moheg kahato aiwa­nẽtup hap Iesui kape yn hap ewy are ehepe uiwy­riaꞌin. Uito ti Peteru are.
60,1,14,Pywo ti rat waku aito Tupana mẽpytꞌin no watu­kup­teꞌen aikotã Aiꞌywot miky­ꞌesat ewy yn waku watunug are. Waku iꞌywot kahato rakat ewy watoĩ­neꞌen Saꞌa­wyꞌi watu­kup­teꞌen aikotã piku piku koꞌi ewy yt iꞌywot rakaria ewywuat i watoĩ­neꞌen aito uiwy­riaꞌin. Maꞌato watunug mesu­wa­ro­tiaria ainãpin hap ewy yn pote saꞌag koꞌi upi yn watuwat. Watunug saꞌa­wy­ꞌiwuat aimi­ky­ꞌesat ewy pote yt watunug kuap Aiꞌywot atipy piat miky­ꞌesat ewy hin i are. Miꞌi hawyi mekewat eꞌat pe yt weꞌeg hin i haria wo wato­py­huꞌat. Aipiit miky­ꞌesat koꞌi aiwuk kahato yne yt naku i nug ahepiat hap koꞌi. Maꞌato mesup Aiꞌywot toĩneꞌen naꞌyn. Miꞌi hawyi yt piku piku koꞌi ewy i raꞌyn aito. Miꞌi pote waku Aiꞌywot atipy piat miky­ꞌesat ewy yn waku watunug are.
60,1,15,Aiꞌywot atipy piat waku sese rakat. Yt kat i hin i iꞌaparap hap Tupana kaipyi. Miꞌi tupono waku aito Aiꞌywot Tupana ewaku hap ewy waku watunug mesu­wa­rote aheĩneꞌen turan are.
60,1,16,Katu­pono saꞌa­wyꞌi Tupana toꞌe — Uiat uiminug koꞌi wyti hãpyk yne e. Yt karãpe i atiꞌa­parap Uito Tupana pote. Miꞌi pote atiky­ꞌesat kahato eiperia uiꞌe­wy­wuaria wo e Tupana saꞌa­wyꞌi tomiwan me.
60,1,17,Pyno eipe wyti Tupana saki­ꞌytꞌin Tupana saꞌy­ruꞌin eipe miꞌi pote iꞌewyte Tupana wywuat ihay rakaria wo eipe pote pyno waku eiweꞌeg kahato mesu­wa­rote eiminug saꞌag koꞌi pupi iꞌaparap ehepiat hap koꞌi pupi are. Kat pote meiũran Aiꞌywot Tupana tiꞌa­tu­ꞌa­piheg kahato yt naku i nug haria sio aitoria hekat rakaria sio yt sio aitoria miitꞌin akag koꞌi sio yt sio aitoria ikuap kahato rakaria sio yt are. Mekewat eꞌat pe Tupana tiꞌa­tu­ꞌa­piheg miitꞌin iꞌatu­minug saꞌag upi. Toimo­herep yne aiminug saꞌag koꞌi. Yt toimõ­typot hin i aiminug saꞌag miitꞌin akag aito pytkai. Miꞌi pote ti waku aiweꞌeg wo kahato ahepiat iꞌaparap hap pupi are.
60,1,18,Miꞌi tupono waku wati­koho kahato aiminug saꞌag koꞌi Aika­ꞌiwat suu wo. Waku wati­mo­weityk yne aiminug saꞌag koꞌi are. Ahekat yt aheha­kye­raꞌat kuap i kat pote ahekat yt toĩneꞌen motꞌi i pote. Meiũran ahekat ipyp iꞌytyk topy­huꞌat aikotã ahewahi aiminug imehit rakat ewy Paratu kawiat Uru kawiat ewy. Porap neꞌi imehit maꞌato meiũran yt ikahu i hap ewy raꞌyn topy­huꞌat. Miꞌi koꞌi wo yt wati­kyiꞌat kuap i aheĩneꞌen wuatꞌi eꞌat piat hamuat hap are. Uiwy­riaꞌin saꞌa­wy­ꞌi­wuaria aiꞌy­wania aiꞌy­wotꞌin tikyiꞌat teran wuatꞌi eꞌat piat taꞌa­tuieĩ­neꞌen hamuat hap. Kat pote taꞌa­tunug neran Tupana mowepit hamuat taꞌa­tue­sokpe ete taꞌa­tu­miꞌu ete taꞌa­tueko ete maꞌato yt putꞌokꞌe hin i muꞌap Tupana kapiat ete. Koitywy watikuap yt miꞌi kaipyi i aheha­kye­raꞌat hap aheĩneꞌen wuatꞌi eꞌat piat hamuat hap are. Koitywy watikuap taꞌyn mekewat saꞌup iwatoꞌin nakat kaipyi aheha­kye­raꞌat hap. Taꞌi Iesui Aipo­typot suu kaipyi yn aheha­kye­raꞌat hap. Koitywy watikuap taꞌyn Aika­ꞌiwat ikuꞌuro aikotã saꞌa­wy­ꞌi­wuaria tiꞌauka taꞌa­tu­hũria Kuteiru hap ewy. Iꞌatu­hũria ikahuria kahato rakat yt kat i ipiit ete saꞌag hap ewy ikytsig kahato rakat taꞌa­tu­ꞌauka Tupana mowepit hamo hap ewy Aika­ꞌiwat Aipo­typot ikuꞌuro. Miꞌi hawyi huu taꞌat yne itote Tupana kapiat aheha­kye­raꞌat hap saꞌup mo are.
60,1,20,Saꞌa­wyꞌi sese Tupana toꞌe tuwepe. Mesuwat yi yt kat i te turan Tupana toꞌe — Atipo­ꞌoro aru Uhaꞌyru wuatꞌi ywania minug saꞌag saꞌup mo e nimo sese turan. Koitywy tuwe­mo­herep taꞌyn ikuꞌuro raꞌyn Tupana Saꞌyru. Aihũ Kuteiru ewy ikuꞌuro. Gaꞌatpo eꞌat ikuꞌuro raꞌyn Aika­ꞌiwat. Howapy hap eꞌat pe hap ewy ikuꞌuro are.
60,1,21,Miꞌi pote mesup yt niatpo hin i wato­mohey Tupana aipyꞌa pe kat pote uruehamo Aika­ꞌiwat toihep guꞌuro pyi. Miꞌi hawyi Tupana toꞌe itote wuatꞌi ehamo — Miitꞌin Ehakye­raꞌat hanuat Miꞌi Miit e. Miꞌi pote koitywy Iesui yn wato­mohey aheha­kye­raꞌat hamo. Waku watoꞌe tope — Uruimohey En yn Iesui Urueha­kye­raꞌat hanuat waku watoꞌe Iesui pe are.
60,1,22,Uiwy­riaꞌin karãpe Aipo­typot suu topy­huꞌat aheha ete aipy ete aiwa­nẽtup hawe aipiit ete miꞌi hawyi ikytsig kahato rakat ewy topy­huꞌat aikai. Yt saꞌa­wy­ꞌiwuat aiminug saꞌag koꞌi ewywuat hin i. Miꞌi hawyi waku watunug yne Tupana mimo­herep tomi­ky­ꞌesat koꞌi pywuat koꞌi waku watunug. Yt watunug kuap i wen maꞌato Tupana Pãꞌãu aimoe­saika kahato mekewat pywuat sehay nug hamo are. Waku Tupana Pãꞌãu ainug miitꞌin kyꞌe sese haria wo yt kat i aheso hap aipyꞌa piat miitꞌin kyꞌe hap wywo maꞌato aipyꞌa pyi miitꞌin kyꞌe sese hap yne ahesaika hap wywo. Waku wati­ꞌa­tu­kyꞌe miitꞌin Tupana Pãꞌãu aimoe­saika hap kaipyi are.
60,1,23,Kat pote aito Tupana saꞌy­ruꞌin sese Tupana saki­ꞌytꞌin sese ewy aitoria katu­pono Tupana Pãꞌãu aity ewy aimo­herep pakup i raꞌyn. Saꞌa­wyꞌi aimo­herep haria aity aiꞌywot. Aipiit nug hap taꞌa­tunug mekewat toꞌu­piꞌa kaipyi mekewat iãꞌỹi kaipyi ainug. Miꞌi ti waku kahato wen maꞌato yt toĩneꞌen motꞌi i aipiit. Aikotã aipiit nug haria ewy aiku­ꞌuro neꞌi are. Meiũran ikuꞌuro raꞌyn iꞌatu­minug aipiit maꞌato aiwe­mo­herep pakup i hap Tupana kaipywiat mekewat hãꞌỹi Tupana ehay aity aiꞌywot ewy topy­huꞌat. Miꞌi ti ainug wuatꞌi eꞌat piat aimoieĩ­neꞌen hamuat. Yt karãpe i ikahuro Tupana ehay maꞌato toĩneꞌen wuatꞌi eꞌat pe. Miꞌi kaipyi aiwe­mo­herep hawyi watoĩ­neꞌen wuatꞌi eꞌat pe are.
60,1,24,Maꞌato aito ti ipuꞌi kawiat. Aipiit aimikoi ewy katu­pono meiũran ti aru ipotꞌi hawyi igag naꞌyn hawyi ikuꞌuro. Aimi­mõ­typot mesu­wa­rotiat aikotã ipohyt ewy ikahu kahato saꞌa­wyꞌi maꞌato meiũran taꞌat raꞌyn hawyi yt ikahu i raꞌyn hap ewy topy­huꞌat. Miꞌi hap ewy watoĩ­neꞌen mesu­wa­rote aimikoi ewy ipohyt ewy are.
60,1,25,Maꞌato Tupana e hap wuatꞌi eꞌat pe toĩneꞌen. Yt aimikoi i yt pohyt potꞌi rakat i ewy Tupana ehay. Sehay wakuat tuwe­mo­herep wuatꞌi miitꞌin me. Miꞌi tã ti sehay wakuat atimo­herep ehepe uiwy­riaꞌin are.Uito ti Peteru are.
60,2,1,Pyno uiwy­riaꞌin waku watoĩ­neꞌen Tupana mẽpytꞌin no ipakup i rakaria ewy kurin nakaria ewy. Aikotã mihy sym haria ewy watu­kup­teꞌen katu­pono Tupana mimo­herep pakup i koꞌi raꞌyn aito. Miꞌi tupono waku watoiat yne aiminug koꞌi saꞌa­wy­ꞌiwuat yt naku i hap koꞌi. Mekewat miitꞌin maꞌat hap koꞌi mekewat miitꞌin mohit hap koꞌi mekewat typy sehay nug hap koꞌi mekewat iraniaꞌin ekat kyꞌesat hap koꞌi mekewat sehay saꞌag nug hap koꞌi mekewat miitꞌin ekat kyꞌesat hap koꞌi uheha­ꞌy­wywi hap koꞌi waku watoiat yne aikotã watoiat ahesokpe yt ikahu i rakat hap ewy waku watoiat.
60,2,2,"Kat pote Tupana saki­ꞌytꞌin Tupana saꞌy­ruꞌin sok aito miꞌi pote waku wati­ky­ꞌesat kahato Tupana ehay aikotã aimẽpyt hit tiky­ꞌesat kahato mihy hap ewy. Pyno watuꞌu kahato Tupana ehay hawyi ahehãite aikap aipiit hesaika aimotag hap topy­huꞌat aikotã aimẽpyt pakup mihy ete itag hap ewy. Pyno watikuap kahato miꞌu ete aimotag hap. Miꞌi hap ewy wahãꞌãg Aika­ꞌiwat egyiꞌat hap ete aikyꞌe hap ete. Miꞌi hawyi watikuap taꞌyn iwese kahato rakat he kahato rakat Aipo­typot Iesui hap. Series,  Uiwy­riaꞌin saꞌa­wyꞌi mesu­wa­ro­tiaria ipun kahato haria Aika­ꞌiwat taꞌa­tu­mi­mohey wuanuat. Aikotã miitꞌin tikat nu ikahu rakat taꞌa­tuꞌyat nug hamuat hap ewy. — Wẽtup waku wẽtup yt naku i watikat nu turan. Miꞌi hap ewy saꞌa­wy­ꞌi­wuaria taꞌa­tu­pugha mekewat nu — Yt naku i meimẽwat nu aiꞌyat nug no iꞌatuꞌe. Miꞌi yt kan hamo i aiꞌyat haꞌawy nug hamo iꞌatuꞌe. Miꞌi hap ewy ti Iesui topy­huꞌat Tupana miꞌairo aiꞌyat nug nu kawiat hamo. Maꞌato miꞌi Nu hekat kahato rakat mekewat aiꞌyat wuat — Poꞌog waku torania kai mesuwat Nu eꞌyat nug hamo e Tupana. Uimi­ꞌairo kahato mesuwat Nu e Tosa­ꞌyru Iesui etiat. Waku etopag mesuwat Nu saꞌa­wy­ꞌiwuat eꞌyat nug hamo e Tupana ahepe. Iꞌewyte aitoria Iesui mohey haria wato­py­huꞌat nu koꞌi ewy Tupana yat nug hamuat hap ewy. Pyno iꞌatu kahato nu Tupana yat nug hap wẽtup nu uito wẽtup nu en wẽtup nu eipe hap ewy. Tupana yat nu koꞌi aito hap ewy wato­py­huꞌat. Iꞌewyte ti aito Tupana epaꞌi koꞌi ewywuat watoĩ­neꞌen katu­pono ahehay kuap Tupana wywo aikotã saꞌa­wy­ꞌi­wuaria taꞌa­tu­ꞌa­tu­ꞌuka taꞌa­tu­hũria hawyi taꞌa­tuwuk Tupana mowepit hamo. Miꞌi hap ewy watunug mesup. Wati­mohey Iesui Aipo­typot hawyi Tupana mowepit haria wo wato­py­huꞌat Tupana hũ Aika­ꞌiwat pote. Miꞌi aihũ watum Tupana pe imowese hamuat imowepit hamo aikotã paꞌi koꞌi ewy aito."
60,2,6,Mio tã Tupana toꞌe saꞌa­wyꞌi tehay moherep haria wẽ pyi miwan me. Mio tã e — Toĩneꞌen uhetama pe tawa Ieru­sarẽi me yityꞌok Siãu note ahaꞌa­wynug uimõ­typot yat sese mekewat Nu wato tote mekewat Nu uimi­ꞌairo tote mekewat Nu ikahu rakat rote mekewat Nu hekat rakat rote ahaꞌa­wynug uimõ­typot yat sese e. Saꞌa­wyꞌi sese atopag mekewat Nu yityꞌok Siãu tote. Iraniaꞌin yt tiky­ꞌesat i mekewat Nu maꞌato uwe uwe ikyꞌesat uwe uwe imohey mekewat miit topy­huꞌat iheg kahato rakat aikotã mekewat Nu totiat eꞌyat iheg nakat kahato hap ewy. Uwe uwe inug toꞌyat mekewat Nu tote miꞌi pote yt karãpe i taꞌat iꞌatuꞌyat.
60,2,7,Ikahu kahato mekewat Nu watoꞌe imohey haria aito pote. Maꞌato iraniaꞌin yt imiky­ꞌesat nug neran i haria — Yt kan hamo i mekewat Nu iꞌatuꞌe. Yt naku i watunug aiꞌyat itote iꞌatuꞌe. Miꞌi hawyi taꞌa­tu­ꞌatoiat mekewat Nu maꞌato Tupana yt totoiat hin i. Miꞌi pote pyno — Mekewat Nu iraniaꞌin miꞌatoiat wakuat kahato rakat Uimẽpyt ewywuat e. Iraniaꞌin miꞌatoiat wo topy­huꞌat maꞌato Miꞌi tote atunug uimõ­typot yat koro e kat pote atipuẽti mekewat Nu poꞌog hãpyk takat torania kai e Tupana.
60,2,8,Karãpe toĩneꞌen nu muꞌap tote hawyi wataꞌat tuereto mekewat nu ete aimõ­py­ꞌahak kahato. — Yt naku i mekewat nu aipuꞌap tote watoꞌe maꞌato iheg me toĩneꞌen. Miꞌi hap ewy kahato iraniaꞌin yt Iesui mohey i haria tukup­teꞌen Tupana e hap Iesui etiat pe. Taꞌa­tu­puẽti mekewat sehay wakuat hawyi iꞌatu­mõ­py­ꞌahak hap topy­huꞌat — Yt naku i iꞌatuꞌe.
60,2,9,Maꞌato aito ti aikotã wẽtup ywania Tupana miꞌairo wẽtup ywania ewywuat koꞌi aito. Kat pote Tupana saꞌy­ruꞌin saki­ꞌytꞌin aito. Miꞌi pote Tupana aiꞌairo tepaꞌi koꞌi wo maꞌato yt mesu­wa­rotiat paꞌi koꞌi ewywuat i. Katu­pono aito more­kuaria ewy wato­py­huꞌat Tupana wanẽtup hawe. Aitoria aikotã wẽtup tama piaria ewywuat Tupana eꞌyi kaꞌi­waria aito. Aiwa­nẽtup hap koꞌi yt mesu­wa­ro­tiaria minug koꞌi mesu­wa­ro­tiaria wanẽtup hap koꞌi ewy hin i. Miꞌi pote — Eiperia yt miit ewy i iꞌatuꞌe ahepe. Miꞌi pote Tupana mõtypot hap yn wati­ky­ꞌesat mesu­wa­rote. — Waku kahato Uruetu­pana watoꞌe iraniaꞌin me. Saꞌa­wyꞌi urutu­kup­teꞌen aikotã iꞌypyryp we hap ewy. Maꞌato mesup urutu­kup­teꞌen hẽtyhot puo hap ewy. Saꞌa­wyꞌi Tupana yt heremo hin i uruepe. Koitywy heremo hap ewy urupyꞌa pe uruimohey pote.
60,2,10,Saꞌa­wyꞌi watoĩ­neꞌen aikotã piku piku koꞌi ewy yt iꞌywot i yt ity i rakaria ewy. Gaꞌapy piat hewyry rakaria ewy yt uwe ywania ewy i ahewyry. Maꞌato wato­mohey Aika­ꞌiwat Iesui hawyi Tupana ainug tosa­ki­ꞌytꞌin sese tosa­ꞌy­ruꞌin sese wo raꞌyn. Miꞌi hawyi Tupana ywania wo wato­py­huꞌat. Saꞌa­wyꞌi yt uwe i aikyꞌe haria — Yt kan hamo i eipe iꞌatuꞌe ahepe. Maꞌato koitywy Tupana mikyꞌe koꞌi kahato aito. Aheha­kye­raꞌat raꞌyn Tupana yt ahewaku pytkai hin i aikyꞌe. Miꞌi pote Tupana etama puaria aito wato­py­huꞌat.
60,2,11,Uito ti Peteru. Uimi­ky­ꞌeria sese eipe. Miꞌi pote atiky­ꞌesat kahato ewetunug uimi­ky­ꞌesat ewy. Atiky­ꞌesat kahato eweiꞌatoiat yne ehewaire hap kyꞌesat hap koꞌi eipiit miky­ꞌesat saꞌag koꞌi. Karãpe wẽtup ok ehãꞌãg hawyi — Yt atiky­ꞌesat i eweiꞌe. Taꞌi aimi­ky­ꞌesat saꞌag koꞌi aipyꞌa piat toĩneꞌen at kaꞌap hawyi meiũran yt kat i Tupana kyꞌe hap toĩneꞌen aikai kat pote mekewat aimi­ky­ꞌesat saꞌag koꞌi tuꞌuka kahato Tupana miky­ꞌesat hap wywo aipyꞌa pe. Mesuwat rotiaria ewy yt naku i wato­py­huꞌat kat pote atipy piaria aito pote. Ahewyry mesu­wa­rote wen maꞌato ahetama sese yt mesu­wa­rote i. Miꞌi pote yt naku i iraniaꞌin miky­ꞌesat ewywuat watunug saꞌag iꞌatu­wywo.
60,2,12,Iraniaꞌin teꞌe­ra­haꞌat kahato ahowawi sio pywo pe wato­mohey sio yt hap kape. Miꞌi pote aheĩneꞌen hap mesu­wa­rote aikotã Iesui ewy hãpyk kahato rakat ewy waku wato­py­huꞌat are. Uiwy­riaꞌin waku watunug hãpyk kahato iꞌatue­hamo. Miꞌi pote meiũran hoꞌopot hap eꞌat putꞌokꞌe iꞌatuete hawyi meremo taꞌa­tu­mohey aikotã aito hap ewy. Miꞌi hawyi Tupana mõtypot hap ete aikotã aiꞌewy tukup­teꞌen hãpyk kahato watunug wakuat pote. Mesup iꞌatu­mi­ky­ryꞌi hamo watoĩ­neꞌen wato­mohey Iesui pote — Yt naku i nug haria iꞌatuꞌe maꞌato yt pywo pe i. Katu­pono aikotã wẽtup ywania miꞌiria tukup­teꞌen yt Tupana ywania hin i yt aiꞌe hap ewywuat i miꞌiria.
60,2,13,Pyno watoĩ­neꞌen mesu­wa­rote turan waku watunug aika­ꞌi­waria piat aipo­ꞌoro hap ok tã ahetu­ꞌisa piat aipo­ꞌoro hap ok tã aiꞌakag koꞌi piat aipo­ꞌoro hap ok tã. Miꞌi watunug pote aiꞌakag sese atipy piat mõtypot haria wo watoĩ­neꞌen. — Wãi yt etunug neiꞌo iꞌatuꞌe pote pyno — Waku watoꞌe. — Miꞌi tã o etunug iꞌatuꞌe pote pyno — Waku more­kuaria watoꞌe. More­kuaria ti Tupana miꞌairo koꞌi tukup­teꞌen. Iꞌatue­su­ra­raꞌin iꞌewyte Tupana miꞌairo koꞌi tukup­teꞌen. Miꞌiria tukup­teꞌen yt naku i nug mupiat monik hamuat mesuwat yi totiat. Iꞌewyte waku nug haria mõtypot hamuat. Miꞌi hamo taꞌa­tu­ꞌairo mesu­wa­ro­tiaria more­kuaria tuꞌi­saria aipo­wyro hamuat.
60,2,15,Mesuwat rotiaria yt iweꞌeg i rakaria i ihay saꞌag nakaria aimohit reran taꞌa­tuehay wuat rakaria maꞌato wati­ꞌa­tunug wakuat kahato yne miitꞌin kape hawyi yt iꞌatuehay saꞌag kuap i poꞌog ahete. Miꞌi hap ewy Tupana tiky­ꞌesat kahato.
60,2,16,Pyno pywo pe ti aitoria Iesui mohey haria watu­kup­teꞌen aikotã yt kat i i aipyhyp hap ewy kat pote Tupana eropat haria watu­kup­teꞌen Tupana miky­ꞌesat watunug iꞌe hap ewy pote. Yt naku i watoꞌe more­kuaria pe — Pyno yt poꞌog i atunug emiky­ꞌesat ewy katupono miꞌi hawyi ti aru Tupana miky­ꞌesat ewy yn atunug yt naku i watoꞌe. Yt naku i watoꞌe aikaꞌiwaria pe — Uito Iesui eropat hat mesup pote yt atunug i poꞌog emipoꞌoro ewy naku i watoꞌe ahetuꞌisaria pe.
60,2,17,Waku wati­ꞌa­tu­mõ­typot yne mesu­wa­rotiat miitꞌin. Yt naku i wati­mohit mesu­wa­ro­tiaria miitꞌin. Waku iꞌewyte wati­ꞌa­tu­kyꞌe kahato yne Iesui mohey haria aikotã wẽtup yat piaria ewy waku watu­kup­teꞌen. Waku watoꞌokyꞌe aikotã watikyꞌe aheywytꞌin aheinytꞌin aheyke­ꞌetꞌin aiky­wytꞌin aiky­py­ꞌytꞌin aheki­ꞌitꞌin wati­kyꞌe hap ewy. Waku wati­mõ­typot kahato Ahetu­pana yne aikyꞌe hap wywo. Waku tyryꞌ­wa­toꞌe aipyꞌa pe Tupana pupi. Iꞌewyte waku wati­ꞌa­tu­mõ­typot kahato mesu­wa­rotiat aipo­re­kuaria are.
60,2,18,Uiwy­riaꞌin toĩneꞌen aika­ꞌi­waria ahetu­ꞌi­saria aipo­re­kuaria mesu­wa­ro­tiaria iwese kahato rakaria. Iꞌewyte toĩneꞌen yt iwese hin i rakaria. Toĩneꞌen wakuaria iꞌewyte toĩneꞌen yt nakuaria i. Miꞌi pote woro­ho­ꞌo­nãpin eipe. Waku ewetunug eika­ꞌi­waria ehetu­ꞌi­saria eipo­re­kuaria miky­ꞌesat ewy sio iwese rakaria sio yt sio ipyꞌahak takaria sio yt hap. Pyno waku wato­py­huꞌat iꞌatue­ropat haria wo iꞌatu­mõ­typot hanuaria wo aito Tupana eropat haria aito pote.
60,2,19,Karãpe iraniaꞌin mesu­wa­ro­tiaria aimohit kahato taꞌa­tuehay wo aiꞌa­piheg kahato yt kat i watunug saꞌag pytkai ahaty­ꞌi ha­tyꞌi kahato taꞌa­tu­wepyi miꞌi hawyi yt wati­poepyk hin i iꞌatue­wawi. Yt kat watoꞌe i. Wati­mohey te ti Tupana. Miꞌi hawyi miꞌi hap watunug pote Tupana — Waku kahato eipe e ahepe.
60,2,20,Karãpeĩ watunug yt naku i hawyi sura­raꞌin more­kuaria aiꞌa­piheg kahato aiminug saꞌag saꞌup taꞌatuium kahato ahepe. Miꞌi hap eꞌat pe yt waho­ꞌo­wesat kuap i kat pote yt naku i nug haria aito pote. Maꞌato karãpe more­kuaria esura­raꞌin koꞌi aiꞌa­piheg yt kat i watunug saꞌag pytkai Iesui mohey haria aito pote miꞌi turan yt wati­ꞌa­tu­wesat i pote yt watu­we­mõ­py­ꞌahak i. Waku watu­wehum yn Tupana kape aiꞌa­piheg turan. Miꞌi watunug pote Tupana mõtypot hap sese topy­huꞌat ahepe — Waku kahato eiperia e Tupana ahepe.
60,2,21,Aika­ꞌiwat Aipo­typot Iesui saꞌa­wyꞌi hoꞌopot kahato miitꞌin iꞌatu­mi­ky­ryꞌi kahato tuwete. Yt kat i tutunug saꞌag pytkai taꞌa­tu­ꞌahyk taꞌa­tu­ꞌauka maꞌato yt kat i toꞌe saꞌag iꞌatuepe. Yt toiꞌa­tu­poepyk hin i miꞌi tã taꞌa­tunug pytkai kat pote toimo­herep teran ahepe aikotã waku watunug aiꞌa­piheg haria pe hap. Toiky­ꞌesat kahato watunug tominug hap ok tã toiky­ꞌesat. Miꞌi hap kape aikaykay aikotã topiat hoꞌopot hap ewy hamuat hap kape.
60,2,22,Pywo pe ti rat Aika­ꞌiwat yt kat saꞌag hin i tutunug pytkai taꞌa­tu­ꞌauka. Yt wẽtup sehay saꞌag tutunug towẽ pywiat pytkai i taꞌa­tu­ꞌahyk ahyk Aika­ꞌiwat are.
60,2,23,Taꞌa­tu­mohit kahato Aika­ꞌiwat Iesui taꞌa­tuehay saꞌag wywo maꞌato yt kat i i toiꞌa­tu­wesat saꞌag. Yt toiꞌa­tu­poepyk hin i saꞌag wywo. Taꞌa­tu­ꞌahyk ahyk Iesui turan hoꞌopot kahato tepiat turan yt kat e hin i iꞌatuepe — Meiũran woro­ho­ꞌo­ꞌahyk eipe yt e i maꞌato toꞌe Tupana pe — Atikuap Papai aikotã aru uhewaku hap etimo­herep wuatꞌi ehamo. Ewẽ pyi yn waku uwe waku uwe yt enoi hamo. En yn etikuap e Iesui Toꞌywot pe.
60,2,24,Pywo ti rat Aika­ꞌiwat Iesui tuut irane kat pote yne aiminug aiꞌa­piheg saꞌag koꞌi yne miitꞌin mesu­wa­ro­tiaria minug saꞌag koꞌi topy­huꞌat Aika­ꞌiwat piit pe. Mekewat ariaꞌyp tote toho­ꞌopot kahato topiit ete. Tupana miꞌa­piheg wo topy­huꞌat. Tuwepyi Aika­ꞌiwat yne Tupana piat aiꞌa­piheg hap aiminug saꞌag koꞌi u hamo tuut. Miꞌi hawyi aiꞌa­piheg hap yne topy­huꞌat Iesui piit ete mekewat ariaꞌyp posak tote. Ipiit ete yne topy­huꞌat Tupana kaipywiat aiꞌa­piheg hap koꞌi aiꞌahyk ahyk hap tutuꞌu yne. Haty kahato tuete. Miꞌi hawyi aimoe­hãite hamuat hap topy­huꞌat. Haty hap yne tutuꞌu yne hawyi ikuꞌuro aheiam me. Aiku­ꞌuro hap tutuꞌu yne. Miꞌi pote aito watoĩ­neꞌen ikuꞌuro rakaria ewy iwywo mekewat aiminug saꞌag ete. Yt ahesaika i poꞌog aito watoĩ­neꞌen. Aikotã ikuꞌuro rakat yt wahãꞌãg kuap i yt naku i nug hamo hap ewy. Miꞌi hap ewy wato­py­huꞌat mesup. Maꞌato wakuat yn sake i watunug kuap mesup kat pote watu­wẽtem guꞌuro pyi Aika­ꞌiwat wywo hap ewy. Miꞌi hawyi waku nug haria wo wato­py­huꞌat iwywo.
60,2,25,Maꞌato saꞌa­wyꞌi aitoria watu­kup­teꞌen aikotã aihũria miꞌa­pykok koꞌi ewy piku piku koꞌi ewy aikotã aihũria Kuteiru koꞌi hoꞌo­wasat gaꞌapy piat hap ewywuaria watu­kup­teꞌen saꞌa­wyꞌi. Maꞌato mesup aitoria Aika­ꞌiwat Koro hũria wo watu­kup­teꞌen. Miꞌi ti aiꞌa­pykok hat akag. Miꞌi upi ti watuwat atipy kape Ahepaꞌi Koro Miꞌi Miit Iesui pote are.
60,3,1,Pyno waku watunug more­kuaria miky­ꞌesat ewywuat. Iꞌewyte waku etunug eꞌaito miky­ꞌesat ewywuat uheinytꞌin are. Eꞌaito toĩneꞌen pote etunug o imiky­ꞌesat ewywuat. Maꞌato eꞌaito yt Iesui mohey hat i pote iꞌewyte waku etunug imiky­ꞌesat ewy. Miꞌi tã etunug mote meremo etekyi Iesui mohey hap kape. Kat pote teꞌe­ra­haꞌat kahato ewese hap kape maꞌato yt ehenoi hin i Tupana ehay tope pytkai. Eheĩneꞌen hap ikahu rakat kaipyi topy­huꞌat Iesui mohey hano saꞌa­wyꞌi yt tutunug neran hin i Tupana ehay pytkai are. Miꞌi pote waku etunug eꞌaito eꞌakag wo uheinytꞌin are. Waku etum epiit eꞌaito pe yn yt kat i ewaire waire hap wywo. Miꞌi hawyi waku etimõ­typot kahato eꞌaito. Miꞌi hap kape tehaꞌat hawyi meremo ehekyi kuap Iesui kape.
60,3,3,Miꞌi hawyi waku ewepainug hap koꞌi eipyꞌa pe eiwese hap wywo ewepit hap wywo eiwa­nẽtup hawe. Waku pe eweikup­teꞌen Tupana miky­ꞌesat ewywuat. Iꞌewyte eweikup­teꞌen hekat rakat ewy mekewat ewepainug hap wuatꞌi eꞌat piat hap ewy. Waku ewetopag wahi koꞌi eimo­kahu hamuat eiwa­nẽtup hap ikahu rakat. Iꞌewyte eipyꞌa piat ikahu hap ewywuat are. Iraniaꞌin hary­po­riaꞌin mesu­wa­ro­tiaria teꞌe­ru­wa­nẽtup taꞌa­tu­kahu hap kape yn taꞌa­tupiit kape yn teꞌe­ru­wa­nẽtup. Taꞌa­tu­kyiꞌat taꞌa­tuekat ikahu kahato rakat mekewat mehit rakat hekat rakat kawiat Uru kawiat saity koꞌi hawyi taꞌa­tupag yne taꞌa­tu­ꞌasap taꞌa­tupiit koꞌi ete Uru imehit rakat yn taꞌa­tupag. Teꞌe­ru­we­painug kahato wen maꞌato taꞌa­tupiit ete yn. Maꞌato eipe waku poꞌog ewetunug eipyꞌa pe ehekat ikahu hap eiwa­nẽtup hawe eiwese hap eiwepit hap koꞌi. Miꞌi ewetunug mote ikahu rakat sese wo eweikup­teꞌen Tupana wanẽtup hawe. Hekat rakaria sese wo eweikup­teꞌen Tupana wanẽtup hawe Tupana miky­ꞌesat ewy ewetunug mote.
60,3,5,Iꞌatu kahato saꞌa­wy­ꞌi­wuaria hary­po­riaꞌin Tupana mohey haria wakuap nug kahato haria are. Miꞌiria inug kahato taꞌa­tue­ꞌaito miky­ꞌesat ewywuat. Taꞌa­tue­ꞌaito eropat haria kahato miꞌiria tukup­teꞌen. Miꞌiria teꞌe­ru­we­painug kahato Tupana mohey hap wywo.
60,3,6,Saꞌa­wyꞌi sese ahehary mana Sara tunug yne ahaꞌa­seꞌi pot Aparãu miky­ꞌesat ewy. — Uika­ꞌiwat en e teꞌaito pe. Pyno waku hary­po­riaꞌin eweikup­teꞌen ehehary pot koꞌi ewywuaria wo. Pywo ti rat ewetunug eheꞌaito miky­ꞌesat ewy ewetunug wakuat pote yt uwe i pupi i eweikenꞌẽ aru are. Yt kowoꞌi kowoꞌi hin i eiwa­nẽtup hap topy­huꞌat kat pote eika­ꞌiwat eheꞌaito topy­huꞌat pote.
60,3,7,Iꞌewyte woro­ho­ꞌo­nãpin neran yne eipe mehĩꞌin. Toĩneꞌen eharyꞌi pote mio tã areꞌe ehepe — Eiweꞌeg wo o yt eiweꞌeg i hap pupi are. Ereĩneꞌen eharyꞌi wywo aikotã iweꞌeg nakat ewy are. Etimõ­typot ro eharyꞌi are. Epiit poꞌog hesaika eharyꞌi kai pote etipo­wyro eharyꞌi epiit wywo. Pyno wẽtup miit ewywuat eweikup­teꞌen mote waku eweiwat atipy kape eiwo­ꞌo­kyꞌe hap wywo eiwo­ꞌo­wese hap wywo eiwo­ꞌo­gyiꞌat hap wywo are. Waku woꞌo­mo­wepit haria wo eweikup­teꞌen. Miꞌi ewetunug mote karãpe ehehay Tupana kape eheha­ryꞌi wywo hawyi meremo Tupana eiwesat eipe wẽtup miit wanẽtup hap ewy eweikup­teꞌen mote.
60,3,8,Pyno mesup ahenoi teran uiwe­nãpin hap yne Iesui mohey haria pe. Mio tã are aikotã wẽtup miit ewy waku eweikup­teꞌen eiwa­nẽtup hawe. Waku woꞌo­kyꞌe kahato haria wo eweikup­teꞌen are. Waku eipyꞌa pe eiwo­ꞌo­kyꞌe eiwo­ꞌope are. Waku eiwo­ꞌo­kyꞌe Iesui mohey haria pote aikotã eheywytꞌin eheyke­ꞌetꞌin eheinytꞌin kyꞌe hap ewywuat are. Aikotã eiky­wytꞌin eiky­py­ꞌytꞌin eheki­ꞌitꞌin kyꞌe hap ewy wẽtup mẽpytꞌin sok ewy waku eiwo­ꞌo­kyꞌe are. Karãpe hoꞌopot hap putꞌokꞌe wẽtup ok Iesui mohey hat ete hawyi etipo­wyro o miꞌi. Iꞌewyte karãpe iraniaꞌin hatek pote etipo­wyro miꞌi eipyꞌa pyi ikyꞌe hap wywo. Waku eweikup­teꞌen eiwese kahato iraniaꞌin etiat rakaria wo. Waku eweiꞌe iraniaꞌin Iesui mohey haria pe — Wẽtup yn aimi­mohey uhyt mana eweiꞌe o are. Ereke uhyt mana mimi eweiꞌe. Eraꞌapyk o eweiꞌe. Miꞌi hawyi hegyiꞌat rakaria wo aru eweikup­teꞌen Iesui mohey hap wywo are.
60,3,9,Karãpe Iesui mohey haria iraniaꞌin yt iꞌatu­wese i ehete hawyi waku eweikup­teꞌen iwese rakaria wo. Yt eweipoepyk teiꞌo iraniaꞌin tunug saꞌag ehetiat pote. Taꞌa­tunug saꞌag hawyi — Waku eweiꞌe emohit miꞌiria pote. Etiꞌa­tu­mõ­typot miꞌiria uhytꞌiꞌin manaꞌin. Miꞌi tã ewetunug mote Tupana mipoi­tyro koꞌi wo eweikup­teꞌen. Yne Tupana ekat topy­huꞌat eiwanuat atipy pe. Miꞌi tã ewetunug mote — Woro­ho­ꞌo­poi­tyro eipe e Tupana ahepe.
60,3,10,Uiwy­riaꞌin eweikup­teꞌen mesu­wa­rote iwese kahato rakaria wo iwepit sese rakaria wo eweikup­teꞌen are. Maꞌato eheĩneꞌen hap mesu­wa­rotiat iꞌewyte wepit hap ikahu sese hap koꞌi eweiky­ꞌesat pote eiwe­nãpin ihay nug hap ete iraniaꞌin wywo. Eweimuꞌe ro ehẽku sehay wakuat nug hamo are. Karãpe ehẽku ihay teran saꞌag nug hap ete pote — Wãiꞌe­weiꞌe o ehẽku pe. Karãpe ehẽku timohit reran iraniaꞌin mote — Wãiꞌe­weiꞌe o ehay saꞌag nug hap ete.
60,3,11,Waku eweimuꞌe ehẽku sehay iwese rakat nug hamuat hap ete miitꞌin wywo. Miꞌi hawyi eimo­wepit hap mesu­wa­rotiat eweipuẽti Tupana kaipyi are. Yt naku i aiwẽ pyi ahehay haiug nakat yt iwese rakat i yt hẽꞌẽ i rakat. Waku watu­we­muꞌe sehay miitꞌin mowepit hamuat e hap nug hamuat ete are. Waku wati­ꞌatoiat yne aiminug saꞌag koꞌi aimi­ky­ꞌesat koꞌi aiminug saꞌa­wy­ꞌiwuat hap ewy. Miꞌi hawyi waku watikat at kaꞌap woꞌo­wese nug hamuat hap. Aikotã wati­mohan miat yne ahesaika hap wywo hap ewy. Miꞌi hap ewywuat yne ahesaika hap wywo wati­mohan aiwo­ꞌo­mo­wepit hap are.
60,3,12,Taꞌi uiwy­riaꞌin Tupana tikuap kahato uwe uwe topy­huꞌat waku nug hat waku wanẽtup hat iwese rakat. Miꞌi hat kape Tupana ewaure kaꞌa tuwehik kahato. Tupana tikuap kahato mekewat miit miẽtup koꞌi. Mekewat miit ihay hawyi meremo Tupana tiwesat. Maꞌato iraniaꞌin yt naku i nug haria ete Tupana yt tuwehum hin i iꞌatue­wawi maꞌato topy­huꞌat yt naku i nug haria ewanĩkap mo are.
60,3,13,Watunug Tupana miky­ꞌesat ewy pote waku mekewat wati­mohan kahato inug hamo kat pote yt uwe i mesu­wa­rotiat aimaꞌat kuap hat topy­huꞌat.
60,3,14,Uiwy­riaꞌin karãpe mesu­wa­ro­tiaria yt iꞌatu­wese i kahato ahete waku nug haria aito pote waku watu­we­mo­wepit mesu­wa­rote. Yt naku i wato­kenꞌẽ iꞌatu­pupi. Yt naku i aiwa­nẽtup hap kowoꞌi kowoꞌi miꞌiria pupi.
60,3,15,Waku poꞌog wati­mõ­typot Tupana aipyꞌa pe. Miꞌi hawyi waku watikat sehay wakuat aiwa­nẽtup hawe yne miitꞌin wesat hamuat hap. Karãpe putꞌokꞌe wẽtup ok ahowawi hawyi toꞌe ahepe — Kat pote etimohey Iesui. Miꞌi hawyi waku wati­mo­herep iꞌatuepe aimi­mohey Iesui ahehay perupꞌi puo yt kat i — Uito poꞌog eikai aiꞌe hap wywo. Maꞌato aikotã paaꞌe haria ewy waku wati­ꞌa­tuekyi miitꞌin aimi­mohey Iesui kape.
60,3,16,Uiwy­riaꞌin waku watoiat yne aiminug koꞌi aiwa­nẽtup saꞌag hap koꞌi. Miꞌi hawyi waku ahewyry yt kat i haty aipyꞌa piat wywo aiwa­nẽtup hawiat aiminug saꞌag wywo. Miꞌi hawyi karãpe iraniaꞌin iꞌatuꞌe saꞌag kahato ahete iꞌatueso hap kaipyi yt kat i aiwe­mõti hap topy­huꞌat kat pote watikuap yt kat i i saꞌag watunug pote. Watikuap Aika­ꞌiwat Iesui miky­ꞌesat ewy watunug mesu­wa­rote pote.
60,3,17,Pyno Tupana tiky­ꞌesat tuereto hoꞌopot ahepiat hap waku nug haria aito pote. Miꞌi hawyi mesu­wa­ro­tiaria ahaty­ꞌi­ha­tyꞌi haria wo tukup­teꞌen. Karãpe hoꞌopot hap toĩneꞌen waku nug haria aito pote miꞌi pote waku watu­wehum Tupana kape. Maꞌato karãpe aito Iesui mohey hat pytkai watunug saꞌag mote mesu­wa­ro­tiaria ahaty­ꞌi­ha­tyꞌi hawyi haty sese hap topy­huꞌat kat pote yt watu­wehum kuap i Tupana kape.
60,3,18,Saꞌa­wyꞌi Aipo­typot Aipo­rekuat Iesui miitꞌin miky­ryꞌi hamo topy­huꞌat mesu­wa­rote aikotã aikotã taꞌa­tunug saꞌag tuwete waku rakat pytkai taꞌa­tu­ꞌauka. Maꞌato yt kat i saꞌag tutunug pytkai toho­ꞌopot kahato. Maꞌato aiminug saꞌag upi toho­ꞌopot. Iesui hãpyk kahato rakat maꞌato ikuꞌuro yt hãpyk i rakaria mohãpyk hamo. Ikuꞌuro muꞌap nug hamo Toꞌywot Tupana kapiat muꞌap nug hamuat. Koitywy toĩneꞌen muꞌap Tupana kapiat Iesui hoꞌopot hap kaipyi. Yt hãpyk i sese rakat toimo­hãpyk kuap taꞌyn. Pyno ipiit ikuꞌuro ariaꞌyp posak ete maꞌato miꞌi hawyi Tupana Pãꞌãu timoieĩ­neꞌen Aika­ꞌiwat.
60,3,19,Ikuꞌuro ariaꞌyp posak ete hawyi Iesui toto aikope miitꞌin pãꞌãu sem tukup­teꞌen hap kape aikope miitꞌin pãꞌãu sem tukup­teꞌen iꞌatu­pyhyp hap kape toto. Miꞌi tote toimo­herep iꞌatuepe tehay ikahu rakat toku­ꞌuro hawyi. Iꞌatu kahato miit itote yt naku i nug haria. Miꞌi haria kape toto. Aikope tukup­teꞌen Nuꞌe mimu­ꞌeria. Saꞌa­wyꞌi Nuꞌe tiꞌa­tu­muꞌe miꞌiria. Tutunug mekewat yara wato koro turan toiꞌa­tu­muꞌe maꞌato yt taꞌa­tu­mohey i. Tupana tiꞌa­tu­ky­ꞌesat kahato miꞌiria tuwe­wawiat hap. Toiꞌa­tuekyi kahato Nuꞌe ehay wo maꞌato yt taꞌa­tu­mohey i. Miꞌiria kape Iesui toto toku­ꞌuro hawyi aikope tukup­teꞌen ikuꞌuro rakaria hap kape. Miꞌi hawyi toimo­herep iꞌatuepe mekewat sehay wakuat. Katu­pono saꞌa­wyꞌi mesuwat yi tote Nuꞌeꞌin yn Tupana mieha­kye­raꞌat koꞌi topy­huꞌat. Mekewat yara wato pe tukup­teꞌen 8 ok yn Nuꞌeꞌin koꞌi. Miꞌi hawyi iꞌaman iwato tiꞌa­tu­ꞌuka yne mesu­wa­ro­tiaria maꞌato mekewat Nuꞌe minug yara wato tiꞌa­tue­ha­kye­raꞌat 8 ok takaria katupono mekewat yara wato pe tukupteꞌen Nuꞌeꞌin mekewat yꞌy wato yowa tote.
60,3,21,Miꞌi hap ewy kahato ahetꞌok hap topy­huꞌat. Yꞌy piat wateke aikotã Iesui ikuꞌuro hap ewy. Watu­wẽtem yꞌy pyi hawyi aikotã Iesui tuwẽtem guꞌuro pyi hap ewy watoĩ­neꞌen. Maꞌato mekewat yꞌy yt aikoho kuap i aipitpit ok hap aiminug saꞌag koꞌi maꞌato ahetꞌok hap watunug hawyi yt kat i haty hap aiwa­nẽtup hawe kat pote Tupana miky­ꞌesat ewy watunug aikotã Nuꞌe ewy yꞌy sakpo watuwat aheꞌyara puo hap ewy. Mesup taꞌyn Aheykeꞌet Iesui teke raꞌyn atipy pe. Koitywy taꞌapyk Tupana po sese kai taꞌapyk. Miꞌi tote Tupana mimõ­typot no topy­huꞌat — Koitywy Uhaꞌyru woronug En wuatꞌi miitꞌin Akag wuatꞌi pore­kuaria Akag wuatꞌi atipy piaria akag wo woronug En e Tupana Tosa­ꞌyru pe. Yne esaika hap atum epe e Tupana Tosa­ꞌyru pe Iesui pe.
60,4,1,Pyno uiwy­riaꞌin Aipo­typot Iesui hoꞌopot kahato topiit no mesuwat yi tote maꞌato yt tominug saꞌag upi hin i toho­ꞌopot miitꞌin miꞌa­piheg wo maꞌato aiminug saꞌag upi i toho­ꞌopot aiꞌa­piheg hap upi. Pyno waku watu­wa­nẽtup Aika­ꞌiwat ewy waku waho­ꞌopot iraniaꞌin ehakye­raꞌat hamo hap ewy. Karãpe wati­mo­wepit aipuꞌi hawyi yt kat i ahoꞌopot hap wati­ky­ꞌesat wen maꞌato yt kan hamo i watoĩ­neꞌen katu­pono aipiit miky­ꞌesat saꞌag hap yne watunug. Poꞌog waku watunug Iesui miky­ꞌesat wakuap koꞌi are. Poꞌog waku waho­ꞌopot Aika­ꞌiwat ewy miitꞌin ehakye­raꞌat hamo are.
60,4,2,Maꞌato yt naku i watoĩ­neꞌen mesu­wa­rote aiku­ꞌuro hap kape yt naku i nug hanuaria wo aikotã saꞌa­wyꞌi yt wato­mohey i te Iesui turan wuat ewy are. Yt naku i aipiit miky­ꞌesat saꞌag watunug. Maꞌato watunug mote yt kat hamo i watoĩ­neꞌen. Waku watoĩ­neꞌen mesu­wa­rote Tupana miky­ꞌesat nug hamo Tupana mowepit hamo are.
60,4,3,Saꞌa­wyꞌi yt aiweꞌeg hin i yt watikuap i te Iesui turan. Saꞌa­wyꞌi aimi­ky­ꞌesat yn watunug iꞌewyte iraniaꞌin mesu­wa­ro­tiaria miky­ꞌesat ewy yn watunug. Mekewat eꞌat pe yt watikuap i Iesui te turan yt watunug hin i Tupana miky­ꞌesat ewy. katu­pono watunug at kaꞌap iraniaꞌin miky­ꞌesat ewy yn watunug. Taꞌi yt Tupana kuap i haria miky­ꞌesat ewy yn watunug. Miꞌi turan watunug ahewaire waire hap yn aiwa­nẽtup hawe. Aipiit miky­ꞌesat saꞌag koꞌi yn watunug neran mekewat eꞌat pe. Iꞌewyte mahy u hap at kaꞌap hap wati­ky­ꞌesat watunug mekewat eꞌat pe. Watu­ꞌuka teran yne miitꞌin wywo ahehay wo aipiit wywo yt aiwese hin i. — Uito poꞌog e hap yn aiwa­nẽtup hawe. Taꞌi saꞌa­wyꞌi ienuk hap nug hap kape yn watuwat. Yt miitꞌin ewywuat i watenuk. Aiꞌok hap sakpo watenuk mekewat eꞌat pe. Miꞌi hawyi ahetu­pa­naria sem karania ahetu­pa­naria saꞌa­wyꞌi aheĩneꞌen hap yt watikuap i Iesui turan.
60,4,4,Koitywy aiwy­riaꞌin saꞌa­wy­ꞌi­wuaria — Kat pote uruꞌatoiat iꞌatuꞌe. Kat pote yt etunug i te aikotã saꞌa­wyꞌi etunug hap ewy iꞌatuꞌe. Toꞌiro uhytꞌiꞌin manaꞌin pĩꞌãꞌin kurumꞌin iꞌatuꞌe ahepe maꞌato — Yt watoꞌe. Toꞌiro iꞌatuꞌe maꞌato yt watuwat i hawyi iꞌatuehay saꞌag ahete. Taꞌa­tu­ky­ꞌesat watunug saꞌag aikotã taꞌa­tunug hap ewy.
60,4,5,Maꞌato aito yt watuwat i iꞌatupi mekewat saꞌag nug hamo kat pote watikuap taꞌyn tuut irane yt pya hin i Aika­ꞌiwat Iesui ut hap. Miꞌi hawyi toipo­ꞌoro miitꞌin aikotã aikotã imohey hap etiat kuap hamo. Wẽtup kai totopag yne tomohey haria. Wẽtup kai yt tomohey haria i koꞌi totopag. Mekewat eꞌat pe toimo­herep wuatꞌi ehamo uwe waku uwe yt sio watoĩ­neꞌen sio aiku­ꞌuro hut turan maꞌato yne miitꞌin sio toĩneꞌen wakuaria ihãite rakaria sio ikuꞌuro rakaria toipatꞌok mekewat eꞌat pe. Towanuat sio yt towanuat koꞌi i hap moherep hamo toipatꞌok.
60,4,6,Miꞌi pote toto toku­ꞌuro hawyi aikope miitꞌin pãꞌãu tukup­teꞌen hap kape woꞌo­pyhyp hap kape toto toku­ꞌuro hap totepyi mekewat Nuꞌe mimu­ꞌeria muꞌe hamo. Yt taꞌa­tukuap i te ikuꞌuro taꞌa­tu­ka­wiano hamuat hap. Yt taꞌa­tukuap i te pote toto. Miꞌi pote koitywy ikuꞌuro rakaria ikuap iꞌewyte ihãite rakaria ikuap. Miꞌi hawyi meiũran aru toiꞌa­tu­patꞌok uwe imohey haria uwe yt rakaria i. Iꞌewyte ikuꞌuro rakaria ihãite rakaria Tupana Pãꞌãu tomo­herep yne.
60,4,7,Pywo ti rat yne mesu­wa­rotiat mesuwat yi iꞌewyte aheka­reꞌen aiꞌyat koꞌi aiko hawyi waikiru waty at gaꞌapy yne mesu­wa­rotiat ikahuro hamuat koꞌi eꞌat yt pya hin i. Pywo ti rat tuut irane uiwy­riaꞌin yne mesuwat ikahuro hap eꞌat. Yt pya hin i are. Miꞌi pote waku weꞌeg haria wo watu­kup­teꞌen mesu­wa­rote. Waku wahẽtup at kaꞌap Tupana kape mesu­wa­ro­tiaria ehakye­raꞌat hamo. Waku wahe­katup Iesui ut hap.
60,4,8,Pyno mesuwat ikahuro hap eꞌat yt pya hin i pote Tupana tiky­ꞌesat kahato aito tomohey haria wo wẽtup miit ewy aiwo­ꞌo­kyꞌe hap toiky­ꞌesat. miꞌi tã Tupana tiky­ꞌesat kahato. Uiwy­riaꞌin toiky­ꞌesat wati­ꞌa­tu­kyꞌe iraniaꞌin Iesui mohey haria yne ahesaika hap wywo. Toiky­ꞌesat wati­mo­herep aiwo­ꞌope aiwo­ꞌo­kyꞌe hap aimiium kaipyi aimi­mõꞌẽ hap kaipyi aiminug kaipyi toiky­ꞌesat aiwo­ꞌo­kyꞌe hap. Pywo ti rat toĩneꞌen aiwo­ꞌo­kyꞌe hap sese aiwo­ꞌopiat hap hawyi yt kat i aiwo­ꞌo­ma­ꞌatꞌi hap toineꞌen. Yt heremo i aiwo­ꞌo­ꞌa­parap hap koꞌi aiwo­ꞌo­kyꞌe kahato hap toĩneꞌen mote. Aiwu­ꞌuka hap yt tuwe­mo­herep i. Aiwo­ꞌo­kyꞌe hap toĩneꞌen pote yt watikat aiwy­riaꞌin kai iꞌatu­minug saꞌag koꞌi aiwo­ꞌo­ꞌa­parap hap koꞌi.
60,4,9,Uiwy­riaꞌin waku — Eiwe­hytꞌok o watoꞌe iraniaꞌin me. Waku eiwe­hytꞌok watoꞌe aiwo­ꞌope. Eweiꞌapyk o waku watoꞌe. Waku — Uruꞌyat aiwanuat watoꞌe iraniaꞌin me. Waku wati­po­wyro hatek takaria aiꞌyat pe. Yt naku i watoꞌe iraniaꞌin me — Yt atiky­ꞌesat hin i iraniaꞌin uiꞌyat piat watoꞌe.
60,4,10,Pyno Tupana tum ahepe tesaika hap wakuat moherep hamuat miitꞌin powyro hamuat. Yt toꞌo­ꞌewy hin i tutum ahepe tesaika hap. Pyno kat som wati­puẽti Tupana esaika hap kaipyi waku wati­mõꞌẽ iraniaꞌin me. Kat som watikuap waku rakat pyno waku wahenoi iraniaꞌin me Tupana mienoi hepiat koꞌi. Waku wati­po­wyro iraniaꞌin aipo wywo Tupana miium aimi­sepap koꞌi wywo aikotã Tupana piat aimuꞌe hap ewy. Watikuap pote waku wati­ꞌa­tu­po­wyro iraniaꞌin aimi­sepap koꞌi wywo aikotã Tupana aimuꞌe hap ok tã. Aimi­sepap koꞌi yne Tupana miium koꞌi tukup­teꞌen yne aimikuap koꞌi Tupana aimuꞌe hap koꞌi. Yt kat saꞌup i tutum ahepe pote waku watum miitꞌin me yt kat saꞌup i. Waku wato­py­huꞌat Tupana eropat haria wo wakuaria ewy. Waku Tupana miium wati­mõꞌẽ iraniaꞌin me ahegyiꞌat kahato hap wywo aikotã Tupana hegyiꞌat hap ewy. Pyno iraniaꞌin aitoria Tupana mimu­ꞌeria kahato ahehay se kahato Iesui etiat moherep hamo aimuꞌe kahato. Ahẽku ete tutum tesaika hap tehay moherep hamuat. Miꞌi pote karãpe wati­ꞌa­tu­muꞌe miitꞌin waku ahehay wati­mo­herep aipyꞌa pyi aikotã Tupana ihay aiwẽ pyi Topãꞌãu kaipyi hap ewy waku wati­mo­herep Tupana ehay. Maꞌato iraniaꞌin yt ahehay kuap i rakaria Tupana tiky­ꞌesat aipo wywo aipy wywo wati­ꞌa­tu­po­wyro miitꞌin hap. Miꞌi pote tutum ahepe iraniaꞌin me tesaika hap miitꞌin eropat hamuat. Tupana aimuꞌe kahato aipyꞌa pyi aikotã aikotã waku watunug miitꞌin eropat hap ete. Miꞌi hawyi tutum ahepe tesaika hap wakuat sese nug aipo wywo aipiit wywo hamuat hap. Pyno kat som tutum ahepe sepap nug hamuat hap koꞌi miꞌi pote waku i ok tã wati­mõꞌẽ miitꞌin me Tupana mõtypot hamuat Aipo­typot Tupana Mipo­ꞌoro Iesui mõtypot hamuat hap koꞌi are. Pyno ahẽtup uiwy Iesui pe — Atiky­ꞌesat kahato ereĩneꞌen Wuatꞌi Miitꞌin Porekuat no hap. Atiky­ꞌesat En Wuatꞌi Miitꞌin Mimõ­typot no. Mesup wuatꞌi eꞌat pe aru atiky­ꞌesat En yne mesu­wa­ro­tiaria emiitꞌin sem akag wo. Miꞌi ti mesup ahẽtup are waku.
60,4,12,Uimi­ky­ꞌesat koꞌi Iesui mohey haria karãpe putꞌokꞌe ehete ehatek hap miitꞌin miky­ryꞌi hap koꞌi ehoꞌopot hap koꞌi aikotã aria haty hap ewy putꞌokꞌe ehete yt eiwa­nẽtup teiꞌo kowoꞌi kowoꞌi — Kat pote miꞌi tã uhete yt eweiꞌe teiꞌo eiwa­nẽtup hawe. Katu­pono miꞌi tã yne Iesui mohey haria ete toĩneꞌen tuereto uiwy­riaꞌin uimi­kyꞌe koꞌi. Miꞌi pote yt eweiwa­nẽtup teiꞌo — Taꞌi yt iraniaꞌin ewy hin i ahoꞌopot yt eweiꞌe i kat pote yne aitoria Iesui mohey haria ihaky­ꞌeꞌi rakaria watu­kup­teꞌen tuereto. Miꞌi tã Tupana tunug ahete ahãꞌãg hap koꞌi sio watoĩ­neꞌen Haꞌyru mohey haria sese wo sio yt haria wo i kuap hamo.
60,4,13,Karãpe putꞌokꞌe ahãꞌãg hap ahatek hap miitꞌin miky­ryꞌi hap aiꞌahu hap yne mekewat koꞌi putꞌokꞌe pote waku meremo watu­we­mo­wepit hawyi waku watoꞌe Tupana pe ahoꞌopot hap putꞌokꞌe hawyi — Tupana koitywy atikuap taꞌyn Esaꞌyru Emipo­ꞌoro Urupo­rekuat nuat hoꞌopot hap. Yt atikuap yne i maꞌato ahoꞌopot hap kaipyi atikuap Emipo­ꞌoro hoꞌopot hap. Waku kahato atuꞌu Iesui ewy mekewat hoꞌopot koꞌi waku watoꞌe Tupana pe. Meiũran aru atikuap Esaꞌyru Urupo­rekuat nuat putꞌokꞌe mesuwe Wuatꞌi Mimõtyot no tuwe­mo­herep mesuwe. Miꞌi hap eꞌat pe uimo­wepit hap sese wuatꞌi eꞌat piat hap toĩneꞌen waku watoꞌe Tupana pe.
60,4,14,Pywo ti rat uiwy­riaꞌin karãpe miitꞌin ihay saꞌag kahato ahetiat pote wato­mohey Aipo­rekuat nuat pote miꞌi hap eꞌat pe waku watu­we­mo­wepit kahato. Eweikuap kat pote. Aimo­wepit hap sese topy­huꞌat aru ahete wuatꞌi eꞌat pe katu­pono wato­py­huꞌat Tupana mimõ­typot koꞌi sese. Tupana Pãꞌãu eiam kahato wato­py­huꞌat. Katu­pono Tupana yt aiꞌatoiat hin i waho­ꞌopot turan. Katu­pono mesu­wa­ro­tiaria iꞌatuehay saꞌag Aika­ꞌiwat Iesui ete maꞌato aitoria wati­mõ­typot kahato Aika­ꞌiwat. Miꞌi hap kaipyi Tupana aikuap. Miꞌi pote tutum ahepe Topãꞌãu pywuat imõtypot koꞌi wato­py­huꞌat pote.
60,4,15,Pyno waku wato­py­huꞌat miitꞌin mesu­wa­ro­tiaria miky­ryꞌi hamo. Waku wato­py­huꞌat miitꞌin misa­tyꞌi satyꞌi koꞌi wo Iesui mohey haria aito pote. Maꞌato yt naku i kahato waho­ꞌopot mesu­wa­rotiat sero­ꞌokꞌe haria aito pote yt naku i nug haria pote miitꞌin maꞌat haria aito pote miitꞌin ekat pore­raꞌat haria aito pote miitꞌin potpap pyhyp haria aito pote ahehay saꞌag iraniaꞌin etiat aito pote. Miꞌi hap upi aipyhyp ahatyꞌi hatyꞌi pote yt nakuaria i wo wato­py­huꞌat. Maꞌato waho­ꞌopot Iesui potpap nug pote waku. Taꞌi karãpe ahatyꞌi hatyꞌi Iesui Aipo­typot emiitꞌin pote waku watu­we­mo­wepit. Yt naku i watu­we­mõti neꞌi Aika­ꞌiwat pupi ahatyꞌi hatyꞌi Iesui etiat turanuat pote. Poꞌog waku watoꞌe Tupana pe — Tupana waku kahato En kat pote ahoꞌopot Esaꞌyru mohey hap upi waku watoꞌe.
60,4,17,Pyno waho­ꞌopot hap kaipyi miitꞌin iraniaꞌin minug saꞌag kaipyi aiꞌa­piheg hap mesu­wa­ro­tiaria piat hap kaipyi Tupana tikuap sio aito Iesui mohey haria sese sio yt hap sio aito imẽpytꞌin sese aito sio yt hap. Pyno saꞌa­wyꞌi ahãꞌãg Tupana miꞌi hawyi waku pe aito aipuẽti aheĩneꞌen wuatꞌi eꞌat piat hamo. Maꞌato aikotã aru iraniaꞌin meimuẽ wuaria yt sehay wakuat Iesui etiat yt kyꞌesat i haria ete aikotã aru miꞌiria ete. Kat som aru Tupana tunug miꞌiria ete yt tomi­ky­ꞌesat nug neran i haria ete. Taꞌi miꞌiria ete poꞌog poꞌog saꞌag topy­huꞌat iꞌatuepiat hoꞌopot hamo. Mesuwat rotiat hoꞌopot hit iꞌatuepiat hap kaipyi hoꞌopot hap te topy­huꞌat wuatꞌi eꞌat pe iꞌatuete.
60,4,18,Pyno niatpo kahato aheha­kye­raꞌat hap Tupana mimoe­waku koꞌi aito pytkai. Maꞌato aikotã aru iraniaꞌin yt Tupana kyꞌesat i haria iraniaꞌin mesu­wa­ro­tiaria yt naku i nug haria ete aikotã aru miꞌiria ete mekewat eꞌat pe. Taꞌi aitoria wato­py­huꞌat Tupana mieha­kye­raꞌat koꞌi wo maꞌato miꞌiria yt karãpe i iꞌatue­ha­kye­raꞌat hap topy­huꞌat.
60,4,19,Pyno areꞌe ehepe — Miitꞌin miky­ryꞌi hamo o eweikup­teꞌen Iesui mohey haria eipe pote waku eweikup­teꞌen no Iesui mohey haria wo are. Waku ewetunug no Tupana miky­ꞌesat ewywuat. Waku eweiꞌe Tupana kape — Tupana atum uipiit uiwa­nẽtup hap uipyꞌa piat uheĩneꞌen hap yne atum epe. Uiku­ꞌuro pote uiku­ꞌuro maꞌato yt atoiat hin i waku nug hap. Iꞌewyte yt atoiat hin i emohey hap uinug hat En mote Tupana watoꞌe waku. Miꞌi pote atikuap yt uiꞌatoiat hin i hap. Miꞌi pote epo pe atum uipiit uipãꞌãu uiwa­nẽtup hap uinug hat waku watoꞌe miitꞌin miky­ryꞌi hano watoĩ­neꞌen turan Iesui mohey haria aito pote.
60,5,1,Pyno uito Peteru iporo rakat areĩneꞌen. Eiꞌa­pykok hat areĩneꞌen. Pyno uhehay teran Iesui mohey haria apykok haria pe. Woro­ho­ꞌo­nãpin neran eipe. Uito ti Iesui potmuꞌe sese uito. Araꞌa­kasa yne Aika­ꞌiwat ikuꞌuro hap kape. Araꞌa­kasa aikotã hoꞌopot hap kape. Iꞌewyte araꞌa­kasa Iesui wẽtem guꞌuro pywiat hap kape. Araꞌa­kasa Iesui Tupana mõtypot hawe hẽtyhot hap pyꞌa­setpe araꞌa­kasa. Miꞌi hap ewy tut irane. Miꞌi hap kape iꞌewyte araꞌa­kasa uimu­ꞌetu wuat ewy are.
60,5,2,Miꞌi pote woro­ho­ꞌo­nãpin eipe uipyꞌa pyi aikotã watopoi aihũria yne eꞌat pe aikotã wati­ꞌa­pykok aihũria wãtym muo. Miꞌi hap ewy eweiꞌa­tupoi Tupana ehay wo Iesui mohey haria Tupana hũria eimi­ꞌa­pykok koꞌi are. Eweiꞌa­tu­ꞌa­pykok o Tupana hũria ahiag mupi yt naku i nug hap pupi are. Eweiꞌatoiat ro mekewat eiwa­nẽtup hawe — Yt atunug neran i e hap. Miꞌi hawyi eweiꞌa­tu­ꞌa­pykok Iesui mohey haria yne eipyꞌa pyi yne ehepiat kyꞌesat hap wywo. Uiwy­riaꞌin karãpe putꞌokꞌe mekewat eiwa­nẽtup hawe — Atiky­ꞌesat uhekat kahato Tupana hũria kaipyi. Iꞌewyte areĩneꞌen neran hekat rakano Tupana hũria apykok hap saꞌup kaipyi e hap pupi eiweꞌeg wo kahato o are. Katu­pono yt naku i wati­ky­ꞌesat kahato Iesui mohey haria ekat koꞌi. Pyno waku watu­we­potpap iꞌatu­muꞌe hap ete poꞌog miitꞌin kyꞌe hap aikai waku. Yt naku i watoket neꞌi. Waku aiwa­nẽtup hawe aiperup yn aipotpap turan miitꞌin muꞌe Iesui etiat hap turan are ehepe nagnia pe aiꞌa­pykok haria pe are. Yt naku i wati­ꞌa­tu­po­ꞌoro poꞌoro ahehay pirik hap wywo aihũria kat pote aihũria Tupana saꞌy­ruꞌin saki­ꞌytꞌin. Miꞌi pote poꞌog waku wati­mo­herep Tupana hũria pe muꞌap ikahu rakat. Waku wato­py­huꞌat Iesui iãꞌãkap koꞌi wo ewywuat no. Miꞌi hawyi waku watoꞌe aimi­mu­ꞌeria pe — Ereĩneꞌen no eweikup­teꞌen no aikotã areĩneꞌen waku hap ewy waku watoꞌe. Waku watu­we­potpap poꞌog aihũria kai. Miꞌi hap kaipyi taꞌa­tukuap aikotã waku taꞌa­tunug hap koꞌi wakuap koꞌi are.
60,5,4,Pyno karãpe wati­ꞌa­tu­ꞌa­pykok aihũria turan waku watu­wa­nẽtup kahato Aiꞌa­pykok hat toĩneꞌen hap kape. Miꞌi kaipyi ahaꞌup sese tut aru. Mekewat saꞌup waku rakat aimõ­typot hap sese wuatꞌi eꞌat piat tut Aiꞌa­pykok hat Iesui kaipyi aru watoꞌe aiwa­nẽtup hawe. More­kuaria mesu­wa­ro­tiaria teꞌe­ru­we­painug kahato nu imehit rakat wywo teꞌe­re­we­painug kahato taꞌa­tu­ꞌakag ete. Hekat kahato rakat ewy teꞌe­re­we­painug more­kuaria mesu­wa­rote. Miꞌi hap ewy Tupana tum aru ahepe aipotpap saꞌup. Maꞌato aipainug hap wuatꞌi mimõ­typot koꞌi wato­py­huꞌat aru wuatꞌi eꞌat piat more­kuaria ewywuat aipainug hap are.
60,5,5,Pyno uito Peteru atiꞌa­tu­nãpin neran mesuwe kurumꞌin. Makup­tiaria woro­ho­ꞌo­nãpin neran eipe. Uiwy­riaꞌin eweimõ­typot ro nagnia are. Ewetunug no eiꞌa­pykok haria miky­ꞌesat koꞌi. Karãpe eiꞌa­pykok haria eipo­ꞌoro hawyi meremo ewetunug iꞌatu­mi­ky­ꞌesat koꞌi. Eweikup­teꞌen no miitꞌin mimuꞌe koꞌi wo — Uimuꞌe ro eweiꞌe ro nagnia pe. Eweimõ­typot ro iraniaꞌin eiwo­ꞌo­mõ­typot eiwo­ꞌope are ehepe. Eweiꞌatoiat ro mekewat — Uito poꞌog iraniaꞌin kai e hap. Miꞌi hawyi aikotã watopag sokpe pakup hap ewy eweipag wẽtup wanẽtup hap ikahu rakat eipyꞌa pe mekewat — Atikuap teran uhyt mana e hap mekewat — Uimuꞌe ro e hap mekewat paaꞌeiꞌe hap wywo eiwe­painug o aikotã sokpe pakup hap ewy. Katu­pono — Uito poꞌog iraniaꞌin kai e hat Tupana mimohit no aru topy­huꞌat. Tupana yt tiky­ꞌesat i — Uito poꞌog iraniaꞌin kai e haria wo watu­kup­teꞌen. Maꞌato paaꞌe haria kape yn tehaꞌat. Miꞌiria pe tutum kahato hegyiꞌat hap kaipyi tekat yne tomi­mõ­typot koꞌi pe are.
60,5,6,Pyno uiwy­riaꞌin ipakup takaria waku eweiꞌe Tupana kape — En ni poꞌog poꞌog uikai. Uimuꞌe ro. Aremohit epyꞌa­setpe Tupana. Paaꞌare areĩneꞌen epo pe Tupana. Iꞌewyte areĩneꞌen neran yt uwe i uimõ­typot mesu­wa­rote. Atikuap taꞌyn uito kurum te ipakup takat re waku eweiꞌe Tupana pe. Mio tã eweiꞌe pote meiũran Tupana mimõ­typot no eweipy­huꞌat mesuwat yi tote. Iꞌewyte miitꞌin akag wo miitꞌin apykok hano eweipy­huꞌat. Kurum hin pĩꞌã hin Tupana mikyꞌe koꞌi kahato wo eipe are.
60,5,7,Miꞌi pote waku eweiꞌe Tupana pe — Tupana aikotã miitꞌin timohy yrysakag ipotyi rakat hero iꞌakag ete miꞌi hap ewy etihep uhetiat uhero hap uipyꞌa piat hap. Wẽtup ok po pe wẽtup ok akag note aikotã taꞌa­tue­reto mekewat yrysakag ipotyi rakat ewy. Miꞌi hap ewy atoiat yne uiwa­nẽtup hap ipotyi rakat ewywuat kowoꞌi kowoꞌi hap koꞌi. Aikotã aikotã aru atunug uiꞌe hap koꞌi atoiat yne epo pe eꞌakag ete Tupana eweiꞌe. Kat pote uikyꞌe kahato hat En waku eweiꞌe kurum iwasuria makup­tiaria are.
60,5,8,Pyno eiweꞌeg wo o ahiag mupi kurum iwasuria makup­tiaria i are. Aikotã sura­raꞌin ewy eweikup­teꞌen. Eiweꞌeg wo kahato o ahiag mupi kat pote ehewa­nĩkap sese toĩneꞌen ahiag kurum iwasu koꞌi makup­tiaria. Pyno eweikup­teꞌen aikotã moryꞌa epo pe hap ewy. Kat pote ahiag awyato marakꞌa hap ewy toĩneꞌen kowoꞌi kowoꞌi hewyry rakat ewy hesyꞌat rakat ewy. Toikat kahato Tupana hũria ipakuptia u hamo are.
60,5,9,Pyno etiꞌawa ahiag — Wãiꞌe­weiꞌe ahiag me. Iesui mohey hat uito eweiꞌe. Karãpe eweho­ꞌopot kahato Iesui mohey haria eipe pote yt ewehe­haꞌat reiꞌo yi kape kat pote iraniaꞌin mesu­wa­ro­tiaria pyꞌa­setpe kurum iwasuria makuptia eiperia ewy tukup­teꞌen hoꞌopot hawe. Taꞌa­tukuap wy miꞌi pote waku hesaika rakaria ewywuat eweikup­teꞌen ahiag sopo hamo are.
60,5,10,Maꞌato Tupana ti eipo­wyro kahato hat toĩneꞌen uiwy­riaꞌin ipakup takaria. Tutum neran ehepe yne tesaika hap yt kat saꞌup i. Toiky­ꞌesat kahato eiperia tomi­mõ­typot koꞌi wuatꞌi eꞌat piat hano. Kat pote Aipo­typot Iesui mohey haria eipe pote. Pyno hoꞌopot hap yt motꞌi hamuat i toĩneꞌen. Mũki­ꞌite eꞌihotꞌok eꞌihotꞌok hap ewy tokosap taꞌyn. Pyno waku etuꞌu hoꞌopot hap mesup miꞌi hawyi meiũran Tupana mimotag koꞌi wo eweikup­teꞌen waku rakaria hãpyk kahato rakaria wo. Yt uwe mimaꞌat koꞌi wo i eweikup­teꞌen. Meiũran Tupana ehay wywo ehesaika eweikup­teꞌen. Miꞌi hawyi meiũran eiwa­nẽtup hap yt kowoꞌi kowoꞌi hin i toĩneꞌen. Hesaika rakaria wo Tupana mohey haria ewy eweikup­teꞌen eweho­ꞌopot hap tokosap hawyi ehãꞌãg hap tokosap hawyi are yne pe nagnia pe makup­tiaria pe kurum iwasuria pe hira­karia pe yne pe are. Uito eiꞌa­pykok hat Peteru mio tã are yn Tupana pe — Atiky­ꞌesat kahato emõtypot hap mesu­wa­rote are. Atiky­ꞌesat yne miitꞌin epo pe are. Mesup mũki­ꞌite wuatꞌi eꞌat pe atiky­ꞌesat En Miitꞌin Potypot Koro wo are. Pyno waku toran naꞌyn uiꞌe hap uito Peteru.
60,5,12,Pyno uito Siwanu atunug mesuwat miwan. Peteru wẽ pyi atiwan yne mesuwat sehay. Uhet wyti Siwanu. Uito areĩneꞌen aikotã eheywyt eikywyt yt eimaꞌat hat hin i ewywuat i areĩneꞌen. Atipo­ꞌoro mesuwat Peteru miwan Peteru e hap ehowawi uimiwan miat. Yne miitꞌin tikuap uimiwan aikotã aikotã atunug hap. Taꞌi heremo kahato uimiwan kaipyi uwe uito hap. Yt iwato hin i uimiwan. Pyno pywo kahato aimuꞌe mesuwe Peteru. Uiꞌe hap ewy kahato toꞌe mesuwe. Areꞌe Peteru e hap ewy uito. Taꞌi wato­py­huꞌat ahãꞌãg hap turan waho­ꞌopot turan miꞌi pote wato­py­huꞌat wuatꞌi eꞌat pe Tupana mipoi­tyro koꞌi wo. Tupana aikyꞌe kahato pote waku wato­py­huꞌat yꞌam me hap ewy sura­raꞌin ewy. Yt karãpe i watoiat aikyꞌe hat hegyiꞌat kahato pote are.
60,5,13,Pyno Iesui mohey haria mesuwe kuekatu taꞌa­tu­po­ꞌoro ehowawi are. Saꞌa­wyꞌi ti Iesui uiꞌairo mesuwe Tosa­ꞌyru eropat hat wo uiꞌairo are. Aikotã taꞌa­tu­ꞌairo eipe hap ewy. Miꞌi pote kuekatu atipo­ꞌoro ehowawi. Iꞌewyte yne uiwy­woria Iesui mohey haria kuekatu ehowawi taꞌa­tu­po­ꞌoro. Urupo wywo yꞌam me urueko ewy uruipo­ꞌoro kuekatu ehowawi. Uhaꞌyru iꞌewyte toĩneꞌen mesuwe. Uhaꞌyru set Maku. Miꞌi iꞌewyte kuekatu toipo­ꞌoro ehowawi are.
60,5,14,Uiwy­riaꞌin eiwo­ꞌo­kyꞌe ro eiwo­ꞌope. Waku eiwo­ꞌo­kyꞌe eiwo­ꞌope aikotã wẽtup mẽpytꞌin koꞌi ewy. Pyno ahẽtup Tupana pe — Tupana etunug no miꞌiria Esaꞌyru mohey haria wẽtup miit ewy are. Etunug miꞌiria woꞌo­kyꞌe kahato haria wo Tupana are kat pote taꞌa­tu­mohey Esaꞌyru Iesui pote are. Taꞌa­tu­mohey Emipo­ꞌoro Urupo­rekuat nuat pote are. Pyno toran naꞌyn uiꞌe hap are.Uito ti Peteru
61,1,1,Peteru Minãpin TypuatUito ti Peteru Aipo­typot Iesui eropat hat sese uito. Uito Iesui mipo­ꞌoro miitꞌin muꞌe hanuat ihay moherep hat uito. Uito ti 12 ok hap Iesui emiit uito. Iꞌewyte imohey haria nãpin hat uito. Aimi­mohey ikahu rakat moherep hat uito. Hekat kahato rakaria ewywuaria watu­kup­teꞌen katu­pono imohey hap saꞌup iwato kahato hap ewy topy­huꞌat imohey hap kaipyi. — Uhaꞌyru mohey haria ti eipe uiwa­nẽtup hawe uipyꞌa pe e Tupana ahepe. Miꞌi pote atum yne wakuat ehepe e Tupana.
61,1,2,Atiky­ꞌesat kahato eipe Iesui kuap kahato haria wo eweikup­teꞌen. Taꞌi eweikuap Aipo­typot Iesui hawyi Tupana tum neꞌen neꞌen neꞌi tegyiꞌat hap ehepe. Iꞌewyte tutum woꞌo­wese hap tutum yt kat saꞌup i. Aipoi­tyro kahato Tupana tuwehay pyi. Iwese pote tutum yne ahepe. Tutum iwato kahato typy sakpo itote. Toimõꞌẽ kahato tegyiꞌat hap are. Tutum ahepe wuatꞌi tokuap hap Tosa­ꞌyru kuap hap kaipyi tutum yne yne ahepe are.
61,1,3,Tutum ahepe yne yne towanuat yt kat saꞌup i. Tesaika hap toieĩneꞌen hap tewaku hap tutum ahepe are. Watikuap Haꞌyru Iesui hawyi tutum yne yne tomõ­typot hamuat hap tutum. Taꞌi iꞌewyte wato­mohey Iesui hawyi Tupana aiꞌairo topot­po­ꞌo­roria koꞌi wo are.
61,1,4,Tutum ahepe tehay wakuat. Koitywy mio tã e ahepe — Atum aru yne yne ehepe e. Pywo yt uheso hin i e. Woro­ho­ꞌo­kyꞌe haype e. Taꞌi saꞌa­wyꞌi ti watoĩ­neꞌen yi totiaria ewy neꞌi yt naku i hap nug haria wo are. Katu­pono yt watu­wẽtem kuap i ti aipiit miky­ꞌesat seko saꞌag myi. Aiminug saꞌag yt nakuat i po pe yn watoĩ­neꞌen. Maꞌato koitywy ti watu­wẽtem naꞌyn mekewat kaipyi Tupana piat ainug pakup i raꞌyn hap kape. Miꞌi tupono ti koitywy aito ipakup takaria wo raꞌyn watoĩ­neꞌen Tupana toꞌe hap ewy — Woro­ho­ꞌonug ti aru eipe ipakup takaria wo e hap ewy watu­kup­teꞌen are mesuwe.
61,1,5,Pyno toĩneꞌen naꞌyn aikai Iesui mohey hap. Miꞌi tupono ti Tupana tiky­ꞌesat poꞌog Tosa­ꞌyru ewywuat wato­py­huꞌat hap uiwy­riaꞌin are. Iꞌewyte aikaipyi toiky­ꞌesat aiwa­nẽtup hap aheko Tosa­ꞌyru ewywuat ikahu rakat yn toiky­ꞌesat. Miꞌi hawyi toiky­ꞌesat ahepiat tokuap hap aikotã aiwo­ꞌo­ꞌe­wy­ꞌewy hap toiky­ꞌesat are. Waku hawyi iꞌewyte toiky­ꞌesat aiwewãi kuap hap toiky­ꞌesat. Miꞌi hap watikuap hawyi toiky­ꞌesat aiwo­ꞌo­kyꞌe hap. Iꞌewyte toiky­ꞌesat yt aipohep i tomohey hap etiat hap toiky­ꞌesat. Miꞌi watunug kuap hawyi toiky­ꞌesat aito toiãꞌãkap koꞌi ewy hap toiky­ꞌesat are. Miꞌi toĩneꞌen hawyi toiky­ꞌesat aiwo­ꞌo­kyꞌe sese hap aikotã wati­kyꞌe aheywyt aheinyt hap ewy aikywyt aiky­pyꞌyt hap ewy are. Miꞌi watunug kuap hawyi toiky­ꞌesat aiwo­ꞌo­kyꞌe potꞌi sese hap. Itag saꞌa­wy­ꞌi­tewuat imohey hap kaipyi hap toiky­ꞌesat are.
61,1,8,Miꞌi tã watu­kup­teꞌen mote ti aru ikahu kahato watoĩ­neꞌen are. Miꞌi hawyi ti aru hekat kahato rakaria wo watoĩ­neꞌen Tupana mõtypot hanuaria aito hawyi are. Miꞌi hawyi ti ihãite rakano watu­kup­teꞌen are. Miꞌi hawyi aikotã mekewat mikoi haat kahato rakat ewy watoĩ­neꞌen are. Miꞌi hawyi ti aru watu­kup­teꞌen Aika­ꞌiwat Iesui kuap haria kahato are. Miꞌi hawyi ti aru Aipo­rekuat no kahato topy­huꞌat Aika­ꞌiwat are.
61,1,9,Maꞌato meimuẽwat wakuat koꞌi yt iwato i aikai pote ti aru yt ihapytig i rakaria wo watoĩ­neꞌen uiwy­riaꞌin katu­pono saꞌa­wyꞌi yt eweikuap hin i Iesui eipe. Miꞌi turan ti yt ihapytig i rakaria ewy eweikup­teꞌen. Yt kat i heremo Tupana etiat uiwy­riaꞌin saꞌa­wyꞌi mekewat eꞌat pe. Saꞌa­wy­ꞌiwuat eiminug saꞌag koꞌi yn topy­huꞌat. Miꞌi pote ti yt ihapytig i rakaria ewywuaria wo eweikup­teꞌen. Miꞌi pote ti eiminug saꞌag koꞌi tukup­teꞌen ne eiꞌy­myẽpe katu­pono ti kurin kat Iesui mohey hap kaipyi wyti yt watikuap i mekewat pywuat sese hap. Yt watoꞌe kuap i pywo sio yt katu­pono yt wato­mo­wato i Iesui mohey hap ahepiat pote.
61,1,10,Pyno uheywytꞌin uheinytꞌin eiwe­muꞌe ro haty wo mekewat Tupana miꞌairo sio uito sio yt hap kuap ehepiat hamo are. Miꞌi hawyi ti aru eweimo­wato ro mekewat seko pakup i eiwa­nẽtup hawe hawyi ti aru eweikuap taꞌyn — Pywo ti rat uito Tupana emiit no areĩneꞌen e hap eweikuap. Uito ti Tupana miꞌairo areĩneꞌen hap eweikuap. Miꞌi hawyi ti aru eweimo­wato mekewat seko pakup i eiwa­nẽtup hawe uiꞌe hap ewy. Miꞌi hawyi ti aru eweikuap kahato raꞌyn — Pywo ti Iesui wanuat uito hap eweikuap are. Miꞌi pote ti aru yt karãpe i raꞌyn eweiꞌatoiat mekewat aheha­kye­raꞌat hap mohey hap kaipyi. Miꞌi hawyi ti aru mekewat eꞌat putꞌokꞌe turan — Ereke ro e Tupana. Aikotã aiwy sese pe watoꞌe — Ereke ro watoꞌe hap ewy ti aru topy­huꞌat. Miꞌi hawyi ti aru itote watu­kup­teꞌen naꞌyn wuatꞌi eꞌat pe raꞌyn aikope Iesui toĩneꞌen Aipo­rekuat no aheha­kye­raꞌat hap tote. Miꞌi hawyi ti aru Aika­ꞌiwat yat pe raꞌyn watu­kup­teꞌen.
61,1,12,Miꞌi pytkai yt uipohep hin i eimo­weꞌeg hamo. Yt eweiwaure teiꞌo Tupana piat einãpin hap koꞌi are yn katu­pono eweikuap taꞌyn saꞌa­wy­ꞌite. Miꞌi tupono poꞌog waku watikuap pakup i hap poꞌog waku. Waku watikuap kahato aipyꞌa pe.
61,1,13,Pyno ti waku wuatꞌi eꞌat pe pywo aiꞌe hap yn. Pyno toꞌiro watu­we­muꞌe i muꞌe i kahato iwan miat ete. Pyno koitywy areĩneꞌen eipy­ꞌa­setpe Tupana Pãꞌãu uipiit piat wywo maꞌato yt atikuap i karãmuo yt uwe i raꞌyn uipiit piat hap. Meiũran taꞌat hawyi yt uwe i raꞌyn. Koitywy uiꞌyat toĩneꞌen ne. Miꞌi tupono areĩneꞌen eimuꞌe hamo. Pyno saꞌa­wy­ꞌiwuat meimuẽwat eimi­waure koꞌi koitywy atimo­pakup i. Moro­ho­ꞌo­muꞌe pakup i raꞌyn. Meimuẽwat eimi­waure koꞌi ahenoi pakup i raꞌyn. Pyno uito ti eimuꞌe hat. Meiũran yt uwe i mesuwe katu­pono uheiam ikuꞌuro rakat nuat neꞌi. Aikotã aiꞌyat ipotꞌi raꞌyn hawyi watipun hap ewy areĩneꞌen. Katu­pono Uika­ꞌiwat Iesui toꞌe uhepe — Wuatꞌi eꞌat pe eieĩneꞌen hap yt pya i e. Porap yn naꞌyn ekuꞌuro hap e. Mio tã toꞌe hamo Uika­ꞌiwat tuwe­mo­herep wuatꞌi eꞌat pe uhepe.
61,1,15,Miꞌi tupono moro­ho­ꞌo­muꞌe poꞌog poꞌog katu­pono uiku­ꞌuro hawyi eiwa­nẽtup hawe uimienoi topy­huꞌat re — Taꞌi Peteru mienoi ewy kahato ti tut irane Aipo­rekuat Iesui iꞌe hap ewy eweiꞌe aru uiku­ꞌuro hawyi.
61,1,16,Pywo ti rat uruta­ꞌa­kasa hap sese Iesui ieĩneꞌen hap. Miꞌi kape urueha wo uruta­ꞌa­kasa are. Uruto uruikuap kahato Miꞌi Miit katu­pono uruewyry kahato iwywo are. Iesui hesaika kahato hap uruikuap taꞌyn are. Yt urumu­ꞌetu wuat hap kaipyi hin i uruiꞌa­tu­muꞌe eipe Iesui ete are. Pywo ti rat uruta­ꞌa­kasa raꞌyn Tupana Mipo­ꞌoro Wuatꞌi Potypot Koro wuat. Waku kahato Miꞌi Miit poꞌog poꞌog torania miitꞌin kai are. Uruikuap kahato Miꞌi uruewyry at kaꞌap hawyi. Uruikuap kahato Tupana Mimõ­typot sese Iesui hap. Urumi­mo­herep Iesui etiat ehepe yt urumu­ꞌetu wuat hap kaipyi i maꞌato urueha wuat uruꞌa­kasa hap kaipyi uruiꞌa­tu­muꞌe eipe Miꞌi Miit sese ete are.
61,1,17,Pyno saꞌa­wyꞌi Tupana henoi atipy kaipyi uruehamo Tosa­ꞌyru etiat tohenoi. Mio tã e Aiꞌywot Tupana itote — Miꞌi ti Uhaꞌyru sese uimi­kyꞌe kahato e. Uimo­wepit sese Miꞌi Miit e. Pywo ti rat uimõ­typot kahato hat Miꞌi e Tupana teiam ywyhig muo ikytsig nakat ikahu rakat kaipyi mekewat tomõ­typot hap teiam kaipyi mio tã e are. Pyno saꞌa­wy­ꞌite mio tã e Tupana atipy kaipyi uruehamo. Taꞌi urutu­kup­teꞌen Iesui wywo mekewat yityꞌok wakuat hap tote turan mio tã toꞌe.
61,1,19,Saꞌa­wy­ꞌi­wuaria Tupana ehay moherep haria tiꞌa­tu­muꞌe kahato Tupana Mipo­ꞌoro Aipo­rekuat nuat ete. Mesup wẽtup ihay poꞌog hesaika miꞌiria kai katu­pono koitywy Iꞌywot ihay atipy kaipyi uruehamo — Miꞌi ti Uhaꞌyru sese uimo­wepit hat sese Miꞌi Miit e atipy kaipyi ahowawi. Taꞌi Tupana kaipywiat ti sehay poꞌog hesaika torania iraniaꞌin mienoi koꞌi kai are. Miꞌi pote waku wato­mohey kahato miꞌi e hap katu­pono miꞌi Tupana wẽ kaipywiat sehay sese are. Pywuat sese ti topy­huꞌat miꞌi e hap poꞌog torania kai are. Miꞌi tupono eiwa­nẽtup kahato o mio tã e Tosa­ꞌyru piat hap kape are uiwy­riaꞌin e. Katu­pono ti mekewat sehay ti Tupana ehay moherep haria timo­herep kahato Tupana Mipo­ꞌoro Aipo­rekuat nuat hap etiat. Aikotã ariãty iꞌypyryp wiat hẽtyhot hap ewywuat. Pyno miꞌi sehay eweikuap eipyꞌa pe Tupana Saꞌyru hap miꞌi hawyi aikotã at tuwe­mo­herep hune pyi hẽtyhot tuerut hap ewy eipyꞌa pyi wyti aru hẽtyhot hap tuwe­mo­herep are. Aikotã waikiru wato tuwẽtem hunete miꞌi hap ewy eipyꞌa pyi tuwẽtem hẽtyhot tuerut eweimohey raꞌyn Iesui Tupana Saꞌyru hap hawyi.
61,1,20,Pyno ahenoi hamuat Tupana ehay aikope pyi tut saꞌa­wyꞌi hap mekewat miwan miat. Pyno ti yt miitꞌin wanẽtup hap kaipyi i tut are. Yt yne miitꞌin mikuap kaipyi i tut miꞌi wuat are. Yt miitꞌin muꞌetu wuat kaipyi hin i ti. Pyno miitꞌin wakuaria Tupana kuap haria kaipyi ti tuwẽtem Tupana ehay. Saꞌa­wyꞌi yianmete taꞌa­tu­henoi Tupana Pãꞌãu mienoi aikotã aikotã hamuat koꞌi. Taꞌi Tupana Pãꞌãu mienoi koꞌi ahepiat ti taꞌa­tu­mo­herep kahato raꞌyn.
61,2,1,Saꞌa­wyꞌi tukup­teꞌen Tupana ehay enoi haria maꞌato ti yt pywuat sese koꞌi i te. Miꞌi hap ewy te ti mesup tukup­teꞌen ne eimuꞌe haria heso rakaria eipy­ꞌa­setpe. Miꞌiria ti imoherep yt pywo piat i sehay eimaꞌat hamuat neꞌi Tupana etiat. Miꞌiria ti — Iesui ti yt Aheha­kye­raꞌat hat i e haria. Yt Iesui kaipyi i ti aheha­kye­raꞌat hap saꞌup e haria. Aipo­rekuat pun haria neꞌi mio tã e haria. Pyno mio tã e haria ti Aipo­rekuat Iesui atoiat haria. Miꞌi haria ti teꞌe­ru­we­ꞌa­tu­ꞌuka aimaꞌat hap kaipyi.
61,2,2,Miꞌiria ehay aimuꞌe hap topy­huꞌat iꞌatuehay se maꞌato yt pywo piat i. Miꞌi hawyi iraniaꞌin tuwat iꞌatu­mienoi upi. Taꞌa­tunug saꞌag kahato taꞌa­tu­muꞌe haria minug ewy. Miꞌi hawyi hary­po­riaꞌin seha­ryꞌi wo hary­po­riaꞌin wywo iꞌewyte ihainiaꞌin seꞌaito wo ihainiaꞌin wywo hap taꞌa­tunug iwaire waire hap ewy. Yne miꞌi tã saꞌag hap ewy taꞌa­tunug. Miꞌi hawyi iraniaꞌin wehaꞌat haria mekewat pywuat sese hap ete iꞌatuehay saꞌag saꞌag neꞌi meimuẽ waria wẽtup sehay upiaria inug saꞌag hap haria kaipywiat.
61,2,3,Pyno ehekat kyꞌewi yn eimuꞌe haria. Taꞌi ehekat taꞌa­tu­ky­ꞌesat eiꞌa­tu­muꞌe hap eimaꞌat hamuat hap kaipyi. Miꞌiria ti eiky­ꞌesat taꞌa­tuemiit no iꞌewyte taꞌa­tu­ky­ꞌesat torania taꞌa­tupo puo hap eheka­reꞌen eimẽ­pytꞌin. Miꞌi tã hap yn taꞌa­tu­ky­ꞌesat. Pyno Tupana toĩneꞌen ne miꞌiria apiheg hamo. Taꞌi Tupana toĩneꞌen eimaꞌat hanuaria moma hanuat. Taꞌi Tupana ti yt pya hin i iꞌatukai iꞌatu­ꞌuka hamo.
61,2,4,Saꞌa­wyꞌi sese ti atipy piaria Tupana wywuat hap taꞌa­tu­ꞌatoiat kahato raꞌyn. Miꞌi pote ti yt naku i nug haria teꞌe­ro­py­huꞌat miꞌiria. Miꞌi pote ti Tupana tiꞌa­tu­ꞌa­piheg naꞌyn. Yt toihep hin i iꞌatu­ꞌa­piheg hap kaipyi maꞌato ti aria koro kape toiꞌok­hyt­pugha atipy kaipyiaria are. Iꞌypyryp hap kape toiꞌa­tu­po­ꞌoro poꞌoro are iꞌatu­pyhik hap iꞌypyryp takat kape. Miꞌi hawe ti tukup­teꞌen taꞌa­tu­pyhik hawe iheg me. Meiũran ti aru putꞌokꞌe mekewat uwe waku uwe yt naku i hap moherep hap eꞌat pe hawyi Tupana timo­herep taꞌyn iꞌatu­minug saꞌag koꞌi wuatꞌi puo.
61,2,5,Saꞌa­wyꞌi te tukup­teꞌen kahato yt nakuaria mesu­wa­rotiat. Mekewat eꞌat turan Nuꞌe wywuaria toꞌyat piaria 7 ok takaria yn wakuaria Tupana tipuẽti. Miꞌi pote miꞌiria yn toiꞌa­tue­ha­kye­raꞌat. Maꞌato iraniaꞌin yt Tupana mohey i haria yt naku i nug haria Tupana tiꞌa­tu­moma yne yne yꞌy wato wo iꞌaman 40 eꞌat piat 40 wãtym miat tutunug hawyi. Mekewat ahaꞌa­seꞌi Nuꞌe tiꞌa­tu­muꞌe kahato wen — Eweiꞌatoiat ro eiminug saꞌag koꞌi hawyi eweiꞌaipok to Tupana kape e wen maꞌato yt teꞌe­ru­we­morem hin i Tupana kape yt taꞌa­tu­ꞌatoiat teran i iꞌatu­minug saꞌag hap koꞌi pote. Miꞌi pote ti Tupana tikaykay yꞌy kahato iꞌatu­ꞌa­tu­ꞌuka hamo. Miꞌi hawyi teꞌe­ropap kahato Tupana yt miky­ꞌesat ewy i gupteꞌen haria. Teꞌe­ru­we­ꞌã­py­hyka ãpy­hyka miitꞌin. Tupana yt ipohep hin i iꞌatu­ꞌa­piheg hap ete. Miꞌi hawyi ahaꞌa­seꞌi Nuꞌeꞌin 8 ok takaria imohey haria yn Tupana tiꞌa­tue­ha­kye­raꞌat raꞌyn.
61,2,6,Iꞌewyte ahenoi teran tawa Sutuma tawa Kumura e hap etiat are. Itotiaria ti yt nakuap i nug kahato haria torania. Saꞌag nug hap kape yn teꞌe­ru­wa­nẽtup. Miꞌiria ti Tupana timoma raꞌyn aria wato wo. Toiꞌa­tuwuk kahato iꞌatuꞌyat koꞌi yne yne iꞌatue­tawa koꞌi. Yne yne Tupana tiwuk taꞌyn torania. Miꞌi hawyi itup yn topy­huꞌat itote. Miꞌi hawyi yt wẽtup ok i topy­huꞌat itote. Toiꞌa­tu­ꞌakit yne raꞌyn miꞌiria. Miꞌi tupono koitywy eiminug saꞌag hap kai eiweꞌeg wo o. Yt eweiwaure teiꞌo tawa Sutuma tawa Kumura Tupana piat iꞌapiheg hap koꞌi. Yt nakuaria i minug upiat miꞌi tã hap. Miꞌiria ti Tupana kuap hap pun haria. Miꞌi pote waku iꞌatu­ꞌa­piheg hap aimuꞌe hap aimo­kenꞌẽ hamuat hap topy­huꞌat are. Miꞌi ete ti aimuꞌe kahato raꞌyn aimo­kenꞌẽ hap ete are. Miꞌi hawyi watikuap yt naku i nug motiat yt naku i kue pãi aiꞌe aiwa­nẽtup hawiat hamo.
61,2,7,Maꞌato toĩneꞌen tawa Sutuma pe wẽtup ok Tupana mohey sese hat wakuat nug neran hat Iro e hap het rakat. Miꞌi ti Aparãu ywyt saꞌyru — Yt naku i yn nug haria mesuwe uhetawa piaria e. Sewaire hap kape yn wanẽtup haria e. Yt naku i kahato atipuẽti miꞌiria e Iro tawa Sutuma totiat gupteꞌen haria minug saꞌag koꞌi ete. Iro yt tiky­ꞌesat hin i itotiat seko saꞌag koꞌi. Miꞌi tupono Tupana tieha­kye­raꞌat Iro tosa­ki­ꞌytꞌin wywo. Miꞌi pote mekewat aria yt tuꞌu hin i iroꞌin mekewat tawa wuk turan katu­pono yt toiky­ꞌesat hin i iꞌatu­minug saꞌag itotiat hap koꞌi. Itotiaria yt taꞌa­tunug hin i Tupana miky­ꞌesat ewy. Iꞌewyte yt miitꞌin mikyꞌe ewy hin i taꞌa­tunug. Taꞌi iꞌatu­minug koꞌi yt miitꞌin eko ewy hin i taꞌa­tunug. Miꞌi hap koꞌi Iro yt tiky­ꞌesat i pote Tupana mieha­kye­raꞌat wo topy­huꞌat.
61,2,9,Taꞌi Tupana aheha­kye­raꞌat kuap kahato ahãꞌãg hap kaipyi inug hap kaipyi imohey haria aito pote. Yne mekewat yt tomi­ky­ꞌesat ewywuat i hap koꞌi kaipyi aihep kuap. Iꞌewyte toikuap yt nakuaria i apiheg hap. Pyno ti yt nakuaria i apiheg hamuat Tupana po pe toĩneꞌen. Taꞌi yt pya hin i mekewat eꞌat Tupana piat — Yt naku i kahato eipe e hamuat hap eꞌat are.
61,2,10,Tupana timoma yne raꞌyn tawa Sutuma tawa Kumura piaria. Katu­pono Tupana yt tiky­ꞌesat hin i iꞌatuwat iꞌatuieĩ­neꞌen hap. Wuatꞌi yne taꞌa­tu­puꞌi miky­ꞌesat ewy yn taꞌa­tunug wuatꞌi hary­po­riaꞌin wywo wuatꞌi ihainiaꞌin wywo. Taꞌa­tupiit miky­ꞌesat hap koꞌi yn taꞌa­tunug toꞌope toꞌope. — Yt kan hamo i Tupana miky­ꞌesat hap koꞌi taꞌa­tuꞌe haype. Taꞌa­tu­mi­ky­ꞌesat ewy yn taꞌa­tunug. Yt taꞌa­tu­mõ­typot hin i Tupana wãiꞌe hap iꞌewyte miitꞌin wãiꞌe hap yt taꞌa­tu­mõ­typot i. Yt teꞌe­ru­we­mõti hin i taꞌa­tu­minug saꞌag hap koꞌi ete. — Atunug mote atunug e haria yn. Taꞌi miꞌiria ti toꞌo­ky­ryꞌi kahato neꞌi wakuaria ete. Iꞌewyte atipy piaria ete toꞌo­ky­ryꞌi. Taꞌi atipy piaria ti sakpoꞌe ikahuria iꞌewyte poꞌog hesaika rakaria. Miꞌi pytkai wemuꞌe haria yt pywuat i enoi haria — Uruto poꞌog iraniaꞌin kai iꞌatuꞌe yn iꞌewyte mio tã iꞌatuꞌe atipy piaria pe.
61,2,11,Taꞌi atipy piaria ikahu rakaria hesaika kahato rakaria. Taꞌi poꞌog hesaika mekewat eimaꞌat haria kai wen maꞌato yt kat i saꞌag iꞌatuꞌe Tupana pe yt pywo piat i henoi haria ete.
61,2,12,Meke­waria ti aikotã miat haiwot rakaria ewywuaria. Aikotã miat wati­ꞌauka teran meremo hap ewywuaria miꞌiria. Miꞌi haype toꞌo­ky­ryꞌi kahato mekewat wakuap wuatꞌi mikuap wuat ete. Maꞌato ti yt taꞌa­tukuap i haype. Mekewat seko saꞌag taꞌa­tu­minug wo neꞌi ti teꞌe­ru­we­ꞌa­tu­ꞌuka kahato. — Urumi­ky­ꞌesat ewy yn urutunug neran iꞌatuꞌe saꞌag. Miꞌi hawyi miitꞌin pyꞌa­setpuo ihotꞌok puo yt naku i kahato taꞌa­tunug iraniaꞌin ehamo. Maꞌato Tupana haꞌup nug irane iꞌatu­minug saꞌag hap koꞌi. Yne iꞌatu­mi­ky­ꞌesat ewy taꞌa­tunug hawyi yt teꞌe­ru­we­mõti hin i. Maꞌato eipe ti eiwe­mõti kahato eweipy­huꞌat meke­waria teꞌe­renuk eipy­ꞌa­setpe turan katu­pono teꞌe­ru­we­moꞌok saꞌag kahato. Taꞌi eimaꞌat kahato ti eimiꞌu wuat teꞌe­renuk turan. Iꞌatupiit moꞌok hap mowepit hap yn taꞌa­tu­ky­ꞌesat. Miꞌiria ti teꞌe­ru­wa­nẽtup hap ywyk hanuaria. Taꞌi saꞌag nug hap ete ti toꞌo­mo­wepit kahato raꞌyn. Maꞌato iꞌatu­saꞌup iꞌatu­minug saꞌag hap ete putꞌokꞌe irane. Taꞌi Tupana tiꞌa­tu­sa­tyꞌi satyꞌi irane yt naku i nug hap koꞌi ete. Taꞌa­tu­mo­so­ꞌopot hap ewy taꞌa­tu­puẽti irane.
61,2,14,Miꞌiria eha pe ti toĩneꞌen hary­po­riaꞌin ihainiaꞌin kyꞌesat hap koꞌi yn ti raꞌyn. Miꞌiria ti — Taꞌi yt karãmuo hin i ti aru ahero aiminug saꞌag wo e haria. Miꞌi hawyi Tupana mohey haria yt hesaika kahato rakaria maꞌat haria wo teꞌe­ro­py­huꞌat miꞌiria. Taꞌi miitꞌin ekareꞌen koꞌi taꞌa­tu­ky­ꞌesat yne taꞌa­tu­wano hap. Mio tã hap ewy iꞌatuieĩ­neꞌen hap yt naku i kahato. Pywo ti rat miꞌiria Tupana mikuasa wuanuaria wo teꞌe­ro­py­huꞌat.
61,2,15,Taꞌi miꞌiria ti muꞌap hãpyk takat atoiat haria wo teꞌe­ro­py­huꞌat. Aikotã gaꞌapy piat hoꞌo­wasat rakaria ewy tukup­teꞌen. Mekewat Tupana ehay moherep saꞌag hat Parãu e hap Posu saꞌyru upiaria miꞌiria. Kat pote Parãu ti haꞌup etiat Tupana ywania maꞌat hat — Pyno haꞌup ewetum uhepe pote kat e kat e hap saꞌag atunug e hat miꞌi. Maꞌato inug saꞌag hat ete Tupana ihay pirik kahato neꞌi. Wãiꞌe kahato neꞌi Tupana mekewat ete. Miꞌi hawyi Tupana tinãpin yt weꞌeg i hat wẽ pyi mekewat ihũ wẽ pyi wãiꞌe Parãu me. Miꞌi hawyi ihay mekewat ihũ miit ehay ewy — Wãiꞌe etiwaure ro eso hap e. Hesoꞌok takat ewy ereĩneꞌen e mekewat Iumentu ihay mekewat kat koꞌi kat koꞌi moherep hat pe mekewat Tupana ehay moherep ran hat pe.
61,2,17,Pyno meke­waria yt pywuat sehay enoi haria i yrasa gag ewy miꞌiria. Aiwe­ꞌy­ꞌutui turan yꞌy hitꞌi yrasa kaipyi waku kahato wati­puẽti maꞌato wẽtup tuereto igag naꞌyn pote yt kat i yꞌy wati­puẽti aiwe­ꞌy­ꞌutui hap monik hamuat. Mio tã hap ewy yt kat i waku wati­puẽti miꞌiria kai. Aikotã ywyhig koꞌi ywytu uato turan hewyry kahato wasere upi hap ewy miꞌiria. Taꞌi miꞌiria eiam ti Tupana tunug naꞌyn iꞌypyryp sese yt wẽtup iꞌypyryp ewywuatꞌi ti iꞌatueiam Tupana minug. Miꞌi hawyi ti aru miꞌiria tukup­teꞌen iꞌypyryp we yn naꞌyn wuatꞌi eꞌat pe.
61,2,18,Miꞌiria iꞌatuehay se wen maꞌato yt kat iꞌatuꞌe pytkai i raꞌyn. Taꞌi iꞌatuehay kahato maꞌato kat iꞌatuꞌe kat iꞌatuꞌe yt watikuap i. — Uruto ti iweꞌeg kahato rakaria iꞌatuꞌe. Miꞌi wo ti ahekyi teꞌe­ru­we­wawi. Miꞌi hawyi taꞌa­tupiit koꞌi wywo taꞌa­tu­maꞌat neꞌi iraniaꞌin Iesui mohey pakup haria yt hesaika kahato rakaria i te. Iraniaꞌin teꞌe­ru­wẽtem neran yt naku i nug hawyi maꞌato miꞌiria taꞌa­tuiãꞌãg kahato iraniaꞌin taꞌa­tupiit minug saꞌag wo. Mio wyti taꞌa­tunug aikotã pina puta ewy miitꞌin pytyk teran haype. Miꞌi hawyi saꞌag nug hap kaipyi wẽtem neran haria yt hesaika i pote woꞌo­pyhik hawiat ewywuaria teꞌe­ro­py­huꞌat. Miꞌi tã me ti taꞌa­tu­ho­ꞌo­maꞌat reran Iesui mohey pakup i haria.
61,2,19,Miꞌi hawyi — Eweiwat uruupiat pote ti ren eweikup­teꞌen eimi­ky­ꞌesat ewy e haria. Yt uwe po pe i eweikup­teꞌen e haria ti. Miꞌi pote yn ti ren waku kahato rakaria wo eweikup­teꞌen e haria. Taꞌi eweiwat uruupiat pote yt uwe i eipo­ꞌoro hat e haria. Miꞌi tupono poꞌog waku pe eweikup­teꞌen iꞌatuꞌe saꞌag. Maꞌato ti iꞌatueso kahato neꞌi katu­pono miꞌiria yt teꞌe­ru­we­nõꞌẽ kuap i mekewat taꞌa­tu­minug saꞌag pyi. Pywo pe ti taꞌa­tu­minug saꞌag koꞌi eropat haria miꞌiria. Iꞌatueko saꞌag ni topy­huꞌat iꞌatu­ꞌokpe tote iꞌatu­ꞌakit hamo. — Yt uwe i uruka­ꞌiwat iꞌatuꞌe pytkai iꞌatu­minug saꞌag hap koꞌi iꞌatu­ka­ꞌiwat sese topy­huꞌat. Pyno ti miꞌiria iheg me tukup­teꞌen mekewat seko saꞌag eiam me. Pyno uwe po pe watoĩ­neꞌen pote pyno miꞌi ti raꞌyn aika­ꞌiwat no toĩneꞌen. Yt watoiat kuap i aiminug saꞌag pote aiminug saꞌag topy­huꞌat aipo­typot no ti raꞌyn are.
61,2,20,Maꞌato tukup­teꞌen yt naku i nug hap atoiat haria Iesui kuap haria maꞌato meiũran teꞌe­ra­ꞌaipok i mekewat saꞌa­wy­ꞌiwuat seko saꞌag kape raꞌyn mesuwat yi totiaria wemohun hap kape i raꞌyn. Miꞌi hawyi ti aikotã kiã eꞌyni pianuaria ewy tukup­teꞌen. Miꞌi hawyi ti yt teꞌe­ru­we­nõꞌẽ kuap i iraꞌyn mekewat taꞌa­tu­minug saꞌag hap saꞌa­wy­ꞌiwuat kaipyi. Miꞌi hawyi taꞌa­tu­minug saꞌag hap koꞌi po pe i raꞌyn tukup­teꞌen. Miꞌi hawyi poꞌog poꞌog saꞌag saꞌa­wy­ꞌiwuat kai teꞌe­ro­py­huꞌat.
61,2,21,Miꞌi hawyi ti yt naku i kahato raꞌyn tukup­teꞌen. Taꞌi poꞌog waku miꞌiria yt karãpe i taꞌa­tu­puẽti muꞌap hãpyk takat wakuap nug hap sio taꞌa­tukuap hawyi teꞌe­ra­ꞌaipok i raꞌyn saꞌa­wy­ꞌiwuat yt naku i nug hap kape. Miꞌi hap ewy pote poꞌog naꞌyn saꞌag teꞌe­ro­py­huꞌat saꞌa­wy­ꞌiwuat kai.
61,2,22,Aikotã aware teꞌen hawyi tutuꞌu i hap ewy are. Hãꞌãkap aimikuap awareria etiat hap ewy miꞌiria. Aikotã hamaut tuwei hawyi meiũran taꞌat i raꞌyn ipitpit pe hap ewy tuwei hawyi. Tuwesot sot ihy nem nakat pe hap ewy miꞌiria are. Pyno typuat raꞌyn uimiwan ewawi.
61,3,1,Typuo raꞌyn atipo­ꞌoro uimiwan ehowawi uiwy­riaꞌin. Iꞌewyte mesuwat uimiwan aikotã saꞌa­wyꞌi einãpin hap ewywuat re. Yt eweiwaure teiꞌo aikotã saꞌa­wyꞌi hoꞌo­wasat rakaria ewy eweikup­teꞌen. Koitywy ti eiwa­nẽtup hap yt ipitpit hin i raꞌyn toĩneꞌen. Pyno o yt eweiwaure teiꞌo aikotã saꞌa­wyꞌi hoꞌo­wasat rakaria eweikup­teꞌen eiwa­nẽtup hawe hap. Iꞌewyte yt eweiwaure teiꞌo aikotã meiũran tut eimaꞌat hanuaria ikahuro turan wuat hap ete. Miꞌi ti aru Tupana ehay etiat weky­ryꞌi hat e hap. Aikotã saꞌa­wy­ꞌi­wuaria mienoi iwan miat Tupana ehay ewy putꞌokꞌe. Aikotã uruto Aika­ꞌiwat Iesui potmu­ꞌeria e hap ewy.
61,3,3,Tut wyti aru eimuꞌe hanuaria. Miꞌiria ti aru taꞌa­tu­mi­ky­ꞌesat ete yn eimuꞌe. Taꞌa­tupiit piat miky­ꞌesat saꞌag koꞌi hap taꞌa­tunug kahato eiky­ꞌewi iꞌewyte eheka­reꞌen kyꞌewi. Miꞌi hawyi eimi­mohey Iesui tut aru e hap ete taꞌa­tu­ky­ryꞌi kahato. — Yt tut i wyti Eika­ꞌiwat Iesui iꞌatuꞌe irane ahepe. Pyno eipe iꞌewyte saꞌa­wy­ꞌi­wuaria Tupana mohey haria — Tut irane uruka­ꞌiwat eweiꞌe raꞌyn wen maꞌato yt tut i te iꞌatuꞌe irane ahepe. Taꞌi saꞌa­wy­ꞌi­wuaria Tupana mohey haria iꞌewyte Iesui potpo­ꞌo­roria 12 ok takaria topap yne pytkai yt tut i te iꞌatuꞌe. Saꞌa­wy­ꞌiwuat mesuwat mytyp waha­ꞌa­wynug hap ewy raꞌyn topy­huꞌat mesup. Miꞌi tupono ti yt putꞌokꞌe hin i irane aiminug saꞌag aiꞌa­piheg hamuat Tupana piat iꞌatuꞌe irane mesu­wa­ro­tiaria woꞌo­ky­ryꞌi haria.
61,3,5,Pyno ti aru teꞌe­ru­wepyi raꞌyn yt iweꞌeg i rakaria wo teꞌe­ro­py­huꞌat miꞌiria katu­pono miꞌiria ti yt Tupana ehay kaipyi i teꞌe­ru­we­muꞌe. Katu­pono Tupana toꞌe — Saꞌa­wyꞌi ti waikiru koꞌi tukup­teꞌen miꞌi hawyi iꞌewyte mesuwat yi. Miꞌi hap ewy te ti mesuwat yi toĩneꞌen. Miꞌi hawyi yꞌy toĩneꞌen mesuwat yi tote. Pyno ti miꞌi tã saꞌa­wy­ꞌite toĩneꞌen yꞌy yn maꞌato yꞌy pe yi toĩneꞌen. Miꞌi hawyi meiũran peꞌamꞌe raꞌyn yi yꞌy pyi. Miꞌi hawyi yꞌy tuwe­patꞌok taꞌyn. Miꞌi hawyi yi poꞌog ywaiti yꞌy kai toĩneꞌen. Maꞌato iꞌewyte toĩ yꞌy ywytꞌok­pype. Miꞌi hawyi meiũran aikotã saꞌa­wy­ꞌiwuat ewy yꞌy i raꞌyn poꞌog iwato mekewat Nuꞌe eꞌat pe. Heremo rakaria minꞌi­ꞌa­tuꞌe i raꞌyn. Miꞌi hawyi ti mekewat saꞌa­wy­ꞌiwuat yi heremo rakat minꞌe yne i raꞌyn. Miꞌi hawyi ti topy­huꞌat yt saꞌa­wy­ꞌiwuat ewy i raꞌyn mytyp.
61,3,7,Aikotã mekewat eꞌat pe Tupana toꞌe Nuꞌe pe miꞌi hap ti tutunug naꞌyn. Maꞌato koitywy ti mekewat saꞌa­wy­ꞌiwuat ewy sehay wẽtup te toĩ. Maꞌato ti mekewat yi wuk hap etiat raꞌyn Tupana tohenoi — Pyno ti aru meimuẽwat aria wo yi waikiru yne atimoma aria wo e ti Tupana. Aikotã saꞌa­wy­ꞌite atimoma yne yꞌy wo hap ewy te ti aru. Taꞌi tut ti aru mekewat eꞌat katu­pono miꞌi hap ewy atunug e ti Tupana. Miꞌi hawyi ti aru yt nakuap i nug haria apiheg hap eꞌat putꞌokꞌe raꞌyn e ti Tupana are. Maꞌato mio tã e Tupana pytkai yt tut i aru iꞌatuꞌe neꞌi meimuẽ waria taꞌa­tu­wa­nẽtup hap kaipyi neꞌi.
61,3,8,Maꞌato uimie­ha­kye­raꞌat koꞌi uimi­ky­ꞌeria yt eweipy­huꞌat reiꞌo iꞌatuehay upi. Eweikuap to aikotã mekewat Tupana eꞌat. Taꞌi Tupana yt tomo­rania i ti yne eꞌat aikotã aikotã hap koꞌi. Wẽtup eꞌat yn ni Tupana po pe toĩneꞌen aikotã wẽtup 1000 anu hap ewy. Tupana wanẽtup hawe wẽtup eꞌat wẽtup 1000 anu hap ewy iꞌewyte wẽtup 1000 ano wẽtup eꞌat hap ewy Tupana wanẽtup hawe. Katu­pono saꞌa­wy­ꞌi­tewuat — Atunug aru e hap tutunug naꞌyn. Pyno ti Aika­ꞌiwat wyti saꞌa­wy­ꞌiwuat — Atunug aru e hap tutunug naꞌyn. Yt aimaꞌat hin i are. Taꞌi Tupana ti yt waureꞌe hin i saꞌa­wy­ꞌiwuat tehay — Atiꞌa­tu­ꞌa­piheg ti aru yt nakuaria i te hap ete. Maꞌato ahowawi ti iperupꞌi kahato. Yt tutunug neran i te aikyꞌe haype katu­pono toiky­ꞌesat yt wẽtup i hoꞌo­wasat hap. Yne torania topo piat hap toiky­ꞌesat. Kat pote yt meremo i aiꞌa­piheg neran i maꞌato ti hepamo putꞌokꞌe mekewat mio tã e hap. Toiky­ꞌesat miitꞌin teꞌe­ru­we­morem tewawiat yt naku i pywiat hap haype. Miꞌi pote hepamo putꞌokꞌe mekewat — Atunug aru e hap. Yt toiky­ꞌesat i miitꞌin moma hamuat hap.
61,3,10,Maꞌato pywo putꞌokꞌe irane mekewat eꞌat pe. Taꞌi pywo ti aru putꞌokꞌe Aika­ꞌiwat piat miitꞌin apiheg hap. Maꞌato ti karãmuo kat eꞌat pe yt uwe i ikuap maꞌato ti putꞌokꞌe hamuat. Aikotã sero­ꞌokꞌe hat ewywuat tut irane. Kat eꞌat pe yt uwe i ikuap are. Mekewat eꞌat pe ti aru ikahuro raꞌyn wakiru koꞌi. Mekewat eꞌat pe tehay pirik wo toimo­weityk taꞌyn waikiru koꞌi. Iꞌewyte mesuwat yi tuweityk taꞌyn. Miꞌi hap eꞌat pe ti aru yi ihywap taꞌyn hakup wote yt aikopiat wẽtup hakup iꞌewy­ꞌewy i hakup sese ti raꞌyn. Miꞌi hawyi ti aru wukꞌe yne raꞌyn mesu­wa­rotiat miitꞌin minug saꞌag koꞌi. Iꞌewyte yi ikahuro raꞌyn.
61,3,11,Pyno uiwy­riaꞌin watikuap taꞌyn mesuwat yi ihywap irane hap. Miꞌi hawyi yt kat i raꞌyn. Miꞌi tupono waku wato­mo­hãpyk yne aiwa­nẽtup hap koꞌi. Miꞌi hawyi wakuaria Tupana ewaku hap ewywuat watu­kup­teꞌen. Waku Tupana kape yn aiwa­nẽtup hap watu­kup­teꞌen mesu­wa­rotiat turan. Miꞌi hawyi ti aheko pakup wywo yn raꞌyn ahewyry waku kat pote wakuaria yn naꞌyn aito. Miꞌi hawyi ti waku — Eriot ro Mehĩ Eriot ro Mimi watoꞌe yn naꞌyn. Miꞌi pote ti wate­haꞌat kahato raꞌyn Tupana putꞌokꞌe hap eꞌat kape. Yt pya i raꞌyn watoꞌe yn naꞌyn. Taꞌi wukꞌe ti aru waikiru koꞌi. Miꞌi hawyi ti aru tuweityk yne raꞌyn watoꞌe. Watikuap taꞌyn mio tã e hap. Taꞌi meiũran ti aru yne raꞌyn iheg nakat iꞌewyte yt iheg i rakat i ti aru wukꞌe raꞌyn hakup pote ihywap yne. Maꞌato ti aito watikuap taꞌyn.
61,3,13,Miꞌi hawyi iꞌewyte Tupana toꞌe — Atunug ti aru miꞌi rẽ wẽtup yi ipakup takat. Iꞌewyte ti waikiru koꞌi ipakup takat raꞌyn atunug e. Maꞌato ti aru miꞌi hawyi itote saꞌa­wy­ꞌiwuat koꞌi kai hãpyk sese rakaria yn naꞌyn. Miꞌi hawyi ti aru wakuat nug haria yn naꞌyn tukup­teꞌen itote Tupana mimoe­waku koꞌi mio tã watoꞌe ti aiwo­ꞌope. Uiwy­riaꞌin miꞌi watikuap taꞌyn hawyi ti aru merep taꞌyn wati­ky­ꞌesat putꞌokꞌe yi pakup hap iꞌewyte waikiru pakup koꞌi.
61,3,14,Miꞌi pote ti hãpyk yn wati­ky­ꞌesat watoĩ­neꞌen Tupana wywuat hap. Iraniaꞌin wywuat aiwo­ꞌo­wese hap yn waku watikat. Tupana wywuat aiwo­ꞌo­wese hap yn wati­ky­ꞌesat. Pyno uiwy­riaꞌin waku watoĩ­neꞌen iwywo mekewat eꞌat pe. Waku yt kat i iꞌaparap hap aiwa­nẽtup hawe. Waku yt kat i yt nakuap i aikai Tupana wanẽtup hawe. Waku yt kat i hin i raꞌyn aiminug saꞌag aikawiat koꞌi.
61,3,15,Taꞌi ewehe­haꞌat kahato mekewat eꞌat pe hekatup turan. Yt perupꞌi puo hin i ewehe­katup maꞌato Tupana miky­ꞌesat nug hap ete ewehe­katup are katu­pono Tupana tunug irane toꞌe hap ewy wen maꞌato yt waureꞌe hin i aheha­kye­raꞌat hamuat hap ete. Toiky­ꞌesat wuatꞌi miitꞌin ehakye­raꞌat hamuat pote yt merep i tut. Yt tut i te katu­pono toiky­ꞌesat yne eiperia tomie­ha­kye­raꞌat koꞌi wo eweipy­huꞌat hap. Aikotã aheykeꞌet Pauru henoi hap ewy are. Tuweꞌeg hap Tupana kaipywiat wo eimuꞌe miꞌi hat ti meke. Tupana miium ewy kahato eimuꞌe. Taꞌi toiwan kahato ti mesuwat ehowawi.
61,3,16,Taꞌi mio tã e Pauru Tupana ut hap etiat tohenoi tomiwan miat. Yne tomiwan me mio tã e. Aimuꞌe kahato mekewat sehay wo. Pyno niatpo kahato aimuꞌe wen mekewat sehay wo. Yt watikuap i kahato ti yne aiwy Pauru miwan koꞌi. Miꞌi pote tukup­teꞌen yt weꞌeg i haria mekewat Pauru ehay ywyk haria. Miꞌi pote ti mehĩ Pauru miwan kaipyi eimuꞌe wen maꞌato ti yt aimuꞌe hat Pauru mienoi ewy sese i. Taꞌi miꞌi haria ti iꞌatu kahato. Kat pote mekewat Pauru miwan etiat yt wemuꞌe kahato haria pytkai i are. Miꞌi pote Iesui mohey ran haria iꞌewyte Tupana mipo­ꞌo­roria ran nakaria pote Tupana ehay pun haria miꞌiria. Iꞌewyte taꞌa­tue­roꞌok taꞌyn imienoi kat e hap kat e hap. Miꞌi hawyi ti taꞌa­tu­wa­nẽtup hap kaipyi raꞌyn taꞌa­tunug yt Pauru e hap ewy i. Miꞌi hap kaipyi ti teꞌe­ru­we­maꞌat Tupana ehay ran enoi hap ete. Miꞌi hawyi Tupana mimoma haria teꞌe­ro­py­huꞌat.
61,3,17,Pyno uheka­tu­wyria eiweꞌeg wo o miꞌi haria pupi are. Miꞌiria yt aiwy Pauru ewy hin i taꞌa­tu­henoi — Taꞌi Pauru e hap miꞌi iꞌatuꞌe pytkai. Yt ehewyry teiꞌo iꞌatuehay upi are. Yt nakuaria i miꞌiria are. Yt Tupana miky­ꞌesat ewywuat nug haria i miꞌiria. Iꞌewyte yt miitꞌin miky­ꞌesat ewywuat nug haria i. Pyno mesup yianmete uimiwan me ahenoi raꞌyn yne yne eimo­weꞌeg hap. Aikotã aru aikotã aru miitꞌin eimaꞌat reran haria putꞌokꞌe aru ehete hap turan. Miꞌiria ti aru wẽtup Iesui e hap ran taꞌa­tu­mo­herep wen maꞌato yt toꞌe hap ewy hin i are. Karãpe aru meimuẽwat ewywuat putꞌok­ꞌi­ꞌa­tuꞌe ehãꞌãg hamo miꞌi hawyi ti aru — Yt rat eweiꞌe yn no iꞌatuepe. — Kopuo yn muꞌap meiko yn muꞌap iꞌatuꞌe pytkai ti aru. — Yt rat eweiꞌe o iꞌatuepe Iesui ehay sese upiaria uruto eweiꞌe ro. Eheso i rat eweiꞌe i ro iꞌatuepe. Miꞌi hawyi ti aru yt eimaꞌat kuap i raꞌyn miꞌiria. Taꞌi miꞌiria eimaꞌat teran haype wẽtup sehay upi. Miꞌi hawyi awyato ewy tõꞌẽ eiꞌu hamo. Taꞌa­tu­ky­ꞌesat Iesui mohey hap ahepiat hep hamuat. Taꞌa­tu­ky­ꞌesat watunug yt naku i taꞌa­tu­minug saꞌag hap ewy. Eiweꞌeg wo miꞌiria pupi are. Pyno yt eweiꞌatoiat teiꞌo Iesui mohey hetiat hap iꞌatu­mi­mohey wẽtup sehay upi pãi are. Maꞌato iheg me kahato imohey hawe waku eweikup­teꞌen pote waku pe raꞌyn eweikup­teꞌen wuatꞌi eꞌat pe are pãi.
61,3,18,Pyno eiwe­motag o Tupana ehay wo hegyiꞌat hap kaipyi are iꞌewyte Tupana eikyꞌe hap kaipyi. Aheha­kye­raꞌat hat Aipo­typot Iesui mohey hamo eiwe­motag o. Imohey kahato haria wo eweikup­teꞌen hawyi ihãite kahato rakaria eipe. Imohey hap upi ihay wakuat upi yn atiky­ꞌesat eweikup­teꞌen uito areꞌe ehepe uimiwan me ahenoi.Uito ti Peteru Iesui potpo­ꞌoro sese uito.
62,1,1,Iuwãu Minãpin SaꞌawyꞌiwuatUito ti Iesui mikyꞌe Iuwãu. Mesuwat uimiwan atipo­ꞌoro ehowawi uiwy­riaꞌin. Iesui etiat atiwan ehowawi.Aheĩneꞌen hap eꞌyianmete Iesui toĩneꞌen are. Pywo ti rat uruto ipotmu­ꞌeria urueha wo uruta­ꞌa­kasa raꞌyn mesuwe mekewat Tupana ehay Miit kawiat rakat. Iꞌewyte miꞌi turan uruewaure kaꞌa wo uruikuap ihay wakuat. Iꞌewyte ti urutemig urupo wo mekewat aipiit ewywuat rakat. Saꞌa­wyꞌi yt heremo i toĩneꞌen Tupana ehay wakuat rakat maꞌato miꞌi hawyi tuwepit nug naꞌyn tuwe­mo­herep taꞌyn Miit no sese raꞌyn ahowawi are. Miꞌi Miit wyti uruta­ꞌa­kasa raꞌyn. Miꞌi hap ti koitywy uruimo­herep taꞌyn ehepuo uruehay wuat. Miꞌi ti wuatꞌi eꞌat piat ieĩneꞌen hat uruta­ꞌa­kasa raꞌyn. Saꞌa­wyꞌi Toꞌywot atipy piat wywo yn toĩneꞌen maꞌato koitywy toimo­herep ahepe Tosa­ꞌyru.
62,1,3,Aiwywo raꞌyn toĩneꞌen. Miꞌi hap uruikuap uruewaure kaꞌa pe. Uruehaꞌat hap uruimo­herep ehepe katu­pono uruꞌewy aiwo­ꞌo­ꞌe­wy­ꞌewy wato­py­huꞌat hap uruiky­ꞌesat kahato Iꞌywot wywo Haꞌyru wywuat aiwo­ꞌo­wese hap. Uruꞌe­wywuat Aipo­typot Iesui ewywuat hap uruiky­ꞌesat. Miꞌi hap kyꞌewi ti mesuwat urumiwan atipo­ꞌoro ehowawi uruehay eimo­wepit kahato hamuat.
62,1,5,Pyno Haꞌyru wẽ pywiat imienoi uruimo­herep taꞌyn ehepe saꞌa­wy­ꞌi­tewuat imienoi mio tã e hap. Tupana yn nyti ariãty sese e hap. Tupana kai ti yt kat i iꞌypyryp hap toĩneꞌen. Yt naku i nug hap yt kat i ikai.
62,1,6,Pyno Tupana wywo uruto­ꞌo­wese kahato watoꞌe maꞌato watunug ne seko saꞌag nug hap pote iꞌypyryp wiat watoĩ­neꞌen hap ewy. Miꞌi pote ti — Atikuap Tupana watoꞌe maꞌato yt naku i watunug saꞌag pytkai. Miꞌi pote aiwe­maꞌat hap neꞌi topy­huꞌat yt kat i wyti aiꞌe pywo piat hap pote are.
62,1,7,Maꞌato wato­py­huꞌat hẽtyhot pe Aika­ꞌiwat ewy pote pywo pe watoĩ­neꞌen. Miꞌi pote ti iwywuat aiwo­ꞌo­wese hap topy­huꞌat kahato are. Miꞌi hap kaipyi ti Tosa­ꞌyru Iesui suu wo Tupana tikoho yne aiminug saꞌag koꞌi. Mekewat kat koꞌi kat koꞌi aiminug saꞌag koꞌi toiꞌa­tu­koho at kaꞌap ahewyry Iesui wywo imiky­ꞌesat ewywuat pote. Miꞌi hawyi tomi­ky­ꞌesat nug haria wato­py­huꞌat.
62,1,8,Iꞌewyte ti — U yt karãpe i saꞌag atunug watoꞌe pote iꞌewyte koitywy yt karãpe i atiꞌa­parap Tupana pe watoꞌe pote heso rakano wato­py­huꞌat katu­pono iꞌaparap kahato haria aito pote. — Yt kat i saꞌag atunug watoꞌe pote aiwe­maꞌat hap topy­huꞌat mio tã aiꞌe hap kaipyi are. Yt kat i hin i topy­huꞌat pywo aiꞌe hamuat hap e. Miꞌi hawyi heso rakaria wo watoĩ­neꞌen.
62,1,9,Maꞌato watoꞌe Tupana pe aipyꞌa pyi — Uiꞌywot atiꞌa­parap kahato epe uhehay wo uiminug saꞌag wo watoꞌe pote aimo­hãpyk kahato. Miꞌi hawyi — Waku pe ereĩneꞌen mesup e ahepe watoiat yne aiminug saꞌag hawyi. Tupana aikyꞌe kahato pote toĩneꞌen kahato aika­wiano hamo. Yt aiꞌatoiat teran hin i wati­ꞌa­parap topiat pytkai aikyꞌe kahato. Aiꞌa­piheg hamuat pytkai aikyꞌe hap wywo aiꞌa­piheg are.
62,1,10,Maꞌato watoꞌe — Yt karãpe i atiꞌa­parap Tupana pe miitꞌin me watoꞌe pote ti — Heso rakaria wo eipe e Tupana ahepe katu­pono yne miitꞌin iꞌaparap haria atikuap kahato e Tupana ahepe. Atikuap yne eiwa­nẽtup saꞌag hap koꞌi e ahepe.
62,2,1,Pyno uhaꞌy­ruꞌin koꞌi uhaki­ꞌytꞌin koꞌi yt atiky­ꞌesat i ti eweiꞌa­parap Tupana pe iꞌewyte miitꞌin me. Miꞌi hap etiano ti mesup atiwan ehowawi. Maꞌato wati­ꞌa­parap Tupana pe miitꞌin me pote waku wahenoi ahepiat iꞌaparap hap. Miꞌi hawyi Aika­ꞌiwat timo­herep Toꞌywot pe aimo­hãpyk hamuat toꞌe. Aika­ꞌiwat Iesui ti ihay kuap kahato aika­wiano hamo katu­pono miꞌi ti yt karãpe i iꞌaparap Tupana piat hat. Aiꞌa­piheg hap tutuꞌu yne. Iꞌewyte aiꞌa­piheg hap saꞌup tutum yne. Maꞌato yt aiwat ahaꞌup mo yn i tuweium maꞌato yne yi totiaria yne ywania saꞌup mo tuweium Toꞌywot pe aiꞌa­piheg hap saꞌup mo are.
62,2,3,Karãpe watunug Tupana miky­ꞌesat ewy ainãpin hap ok tã miꞌi hawyi watikuap taꞌyn aipyꞌa pe Tupana kuap haria sese wo watoĩ­neꞌen hap.
62,2,4,Maꞌato — Atikuap ti Tupana watoꞌe yt imiky­ꞌesat ewywuat nug hin i pytkai miꞌi pote heso rakano watoĩ­neꞌen. Mio tã watoꞌe pote yt kat i aipyꞌa pe topy­huꞌat pywo aiꞌe hap.
62,2,5,Maꞌato watunug ihay ewy imiky­ꞌesat ewywuat pote ikyꞌe sese hano watoĩ­neꞌen watunug imiky­ꞌesat ewy pote. Miꞌi tã watunug pote watikuap kahato Tupana woꞌo­wese hap. Uito ti Tupana wywo sese watoꞌe pote waku watoĩ­neꞌen haꞌyru ewy hakiꞌyt ewy are. Waku watunug Aika­ꞌiwat Iesui minug ewywuat yn waku watunug.
62,2,7,Uheka­tu­wyria yt kat i einãpin pakup i hap ahenoi ehepe maꞌato ahenoi saꞌa­wy­ꞌiwuat ainãpin hap te aikotã saꞌa­wy­ꞌite ainãpin hap ewy yn ahenoi ehepe. Pyno Tupana e hap saꞌa­wy­ꞌiwuat ahenoi ehepe. Eiwo­ꞌo­kyꞌe ro e hap yn ahenoi ehepe.
62,2,8,Ipotꞌi rakat sehay maꞌato ti yne eꞌat pe wyti ipakup takano topy­huꞌat aikotã Aika­ꞌiwat aikyꞌe hap ewy waku wato­ꞌo­kyꞌe are. Miꞌi tã watunug hawyi pywo imohey haria miꞌiria iꞌatuꞌe aru iraniaꞌin.
62,2,9,Maꞌato uito ti Tupana mohey kahato hat hẽtyhot puo uhewyry watoꞌe wen maꞌato ti aiwy­riaꞌin ete aipy­ꞌahak yn watoĩ­neꞌen pote iꞌypyryp we wãtym muat ewy raꞌyn wato­py­huꞌat are. Maꞌato uwe uwe towy­riaꞌin Iesui mohey haria wywo waku kahato toĩneꞌen toꞌo­kyꞌe kahato miꞌi pote ti pywo ariãty hot puo hewyry rakat ewy topy­huꞌat. Miꞌi hat ti yt taꞌat kuap i kat pote yt iꞌypyryp we i hewyry pote. Iꞌewyte yt kat i ikai miitꞌin maꞌat hamuat neꞌi. Maꞌato aiwy­riaꞌin Iesui mohey haria ete aipy­ꞌahak miꞌi hap kaipyi iꞌypyryp wiat ewy watu­kup­teꞌen aikotã yt ihapytig i rakaria sese wo watoĩ­neꞌen.
62,2,12,Uimẽ­pytꞌin eiminug saꞌag koꞌi yne Tupana timo­hãpyk taꞌyn wato­mohey Aika­ꞌiwat Iesui hawyi. Miꞌi pote woro­ho­ꞌo­nãpin neran kahato uimiwan me uiꞌy­wotꞌin. Eipe ti wuatꞌi nug hap eꞌyianote wuat ieĩneꞌen haria ti eipe. Tupana kuap kahato haria eipe. Iꞌewyte miꞌi pote woro­ho­ꞌo­nãpin uimiwan me kurumꞌin makup­tiaria katu­pono wuatꞌi saꞌag kaꞌiwat akit haria ti eipe ahiag akit haria. Miꞌi pote woro­ho­ꞌo­nãpin uimiwan me. Uimẽ­pytꞌin eweikuap kahato Aiꞌywot sese. Miꞌi pote woro­ho­ꞌo­nãpin eipe uimiwan me. Uiꞌy­wotꞌin eipe ti yi nug hap eꞌyianmete wuatꞌi woꞌo­moieĩ­neꞌen hat kuap haria eipe. Tupana sese kuap haria eipe are miꞌi pote woro­ho­ꞌo­nãpin eipe uimiwan me. Kurumꞌin ehesaika kahato katu­pono Tupana ehay ahyt eiam ni eipe. Miꞌi pote wuatꞌi saꞌag nug haria akag akit haria ti eipe. Miꞌi pote ti uimiwan me woro­ho­ꞌo­nãpin.
62,2,15,Pyno yt eweiky­ꞌesat i raꞌyn o iraniaꞌin miky­ꞌesat saꞌag koꞌi. Iꞌewyte yt eweiky­ꞌesat i raꞌyn o mesu­wiaria yi totiaria saꞌag koꞌi. Maꞌato wati­kyꞌe mesu­wa­rotiat minug saꞌag pote yt kat i raꞌyn Aiꞌywot atipy piat kyꞌe hap aikai. Pyno ahenoi teran ehepe kat koꞌi kat koꞌi yt naku i wati­kyꞌe mesu­wa­rotiat koꞌi aipiit miky­ꞌesat koꞌi yt nakuat i nug hap. Taꞌi eheha tiky­ꞌesat kat koꞌi kat koꞌi yt Tupana miky­ꞌesat ewy i iꞌewyte — Uito poꞌog watoꞌe hap yn wati­ky­ꞌesat. Uimõ­typot hap yn atiky­ꞌesat watoꞌe pote miꞌi hap koꞌi yt Aiꞌywot atipy kaipywiat piat yt aimuꞌe hap i.
62,2,17,Maꞌato mesu­wa­rote pywiat kaipyi yn aimuꞌe saꞌag koꞌi miitꞌin miky­ꞌesat koꞌi ti aru tuweityk yne. Maꞌato uwe uwe Tupana miky­ꞌesat ewywuat nug haria ti aru teꞌe­ro­py­huꞌat wuatꞌi eꞌat pe.
62,2,18,Uhaki­ꞌytꞌin uhaꞌy­ruꞌin putꞌokꞌe irane ikahuro hap eꞌat katu­pono ti putꞌokꞌe irane Aipo­typot Iesui ewanĩ­kaptia are. Miꞌi ti Aipo­typot Iesui pohari teran haype. Koitywy typyꞌi kahato miꞌi ewywuaria tukup­teꞌen. Miꞌi hap kaipyi ti watikuap taꞌyn yt pya i raꞌyn ikahuro hap eꞌat hap.
62,2,19,Saꞌa­wyꞌi te ti aiꞌewy kahato tukup­teꞌen tuereto aipy­ꞌa­setpe maꞌato mesup ti aiꞌatoiat raꞌyn. Tuwat yne raꞌyn miꞌiria. Tuwat raꞌyn ahiag upi kat pote yt aimi­mohey ewywuat i miꞌiria pote. Maꞌato aimi­mo­heyria pote ti teꞌe­ro­py­huꞌat aiwywo. Miꞌi pote ahokꞌiwat raꞌyn.
62,2,20,Maꞌato aito ti yt miꞌi tã haria hin i raꞌyn katu­pono ti Tupana Pãꞌãu topy­huꞌat kahato raꞌyn ahete. Ahowapy kahato raꞌyn Iesui tum ahepe Topãꞌãu hawyi.
62,2,21,Miꞌi hap kaipyi watikuap yne kahato raꞌyn pywuat sese sehay Tupana Pãꞌãu aimuꞌe pote. Ehepiat ikuap pytkai raꞌyn ti woro­ho­ꞌo­muꞌe i raꞌyn sehay pywuat sese rakano.
62,2,22,— Iesui yt Tupana Mipo­ꞌoro Aipo­rekuat nuat i e haria ti heso yn nakaria wo teꞌe­ro­py­huꞌat. Iesui ewanĩ­kaptia wo wyti miꞌiria.
62,2,23,Miꞌiria ti Iꞌywot Haꞌyru ewanĩ­kaptia sese miꞌiria. Uwe uwe iraniaꞌin me — U yt atimohey i ti Iesui toĩneꞌen Tupana Saꞌyru hap e hat. Miꞌi hat ti yt Tupana wywo i sese toĩneꞌen. Maꞌato uwe uwe iraniaꞌin me — Uito Iesui mohey hat e miꞌi hat ti Tupana wy sese toĩneꞌen. Taꞌi watipun neꞌi raꞌyn Haꞌyru pote iꞌewyte Iꞌywot pun haria wo raꞌyn watoĩ­neꞌen. Maꞌato — Iesui En nyti Tupana Saꞌyru sese watoꞌe pote Iꞌywot mohey haria wo watoĩ­neꞌen. Tupana toĩneꞌen aipyꞌa pe.
62,2,24,Saꞌa­wy­ꞌiwuat aimikuap aikai potꞌi toĩneꞌen pote miꞌi hawyi Haꞌyru Iꞌywot wywo watoĩ­neꞌen woꞌo­wese kahato haria wo.
62,2,25,Miꞌi tã eweikup­teꞌen pote — Atum potꞌi eheĩneꞌen wuatꞌi eꞌat piat hamuat hap e Aipo­typot ahepe.
62,2,26,Pyno arehay poꞌoro hamuat ehowawi eiweꞌeg wo o eimaꞌat sehay wuat haria pupi.
62,2,27,Aipo­typot Iesui Pãꞌãu aimuꞌe hap sese topy­huꞌat katu­pono toĩneꞌen Ipãꞌãu aikai pote miꞌi yn aimuꞌe. Miꞌi hawyi yt uwe i aimuꞌe pytkai toĩneꞌen. Miꞌi ti aimuꞌe at kaꞌap. Yne eꞌat pywo rakat etiat aimuꞌe kahato Ipãꞌãu. Yt kat i saꞌag ete aimuꞌe. — Pyno uipap eupi watoꞌe. Uimuꞌe ro watoꞌe Ipãꞌãu me. Miꞌi tã watunug mote aiwo­ꞌo­wese hap yn topy­huꞌat Aika­ꞌiwat Iesui wywo.
62,2,28,Uimẽ­pytꞌin waku kahato ti aipap Aika­ꞌiwat upi. Miꞌi pote ti aru karãmuo Aika­ꞌiwat taꞌaipok i raꞌyn meikowo miꞌi hawyi yt kat i aiwe­mõti hap toĩneꞌen ipupiat hap. Yt watu­wemig hin i ipupi maꞌato watu­wehum yn hut turan. Yt kat i aheha yi kape hut turan. Aipo­typot ewywuat hap wahe­katup kahato pote yt kat i aiꞌa­piheg hap Tupana kaipyi. — Waku yn e ahepe. Miꞌi pote aito iꞌewyte waku pe yn watoĩ­neꞌen iꞌewy aito pote.
62,2,29,Taꞌi watikuap kahato raꞌyn mekewat wakuap yn nug hat Aika­ꞌiwat Tupana Saꞌyru. Miꞌi hawyi Aika­ꞌiwat ewy wakuap nug haria aito pote iꞌewyte Tupana mẽpytꞌin sese wo raꞌyn watu­kup­teꞌen are.
62,3,1,Katu­pono ti iwato kahato Aiꞌywot piat aikyꞌe hap. Toimo­herep kahato ti aikyꞌe hap tomẽ­pytꞌin wuat raꞌyn ainug hawyi. Taꞌi tegyiꞌat hap toimo­herep kahato aikyꞌe hap. Pyno yt taꞌa­tukuap i Tupana pote iꞌewyte yt taꞌa­tukuap i aito Tupana mẽpytꞌin koꞌi hap.
62,3,2,Uimi­ky­ꞌeria koitywy ti aito Tupana mẽpytꞌin naꞌyn. Taꞌi yt watikuap hin i ti aikotã miat aheĩneꞌen hamuat hap. Iesui ut hawyi ti aru watikuap aikotã me watoĩ­neꞌen hamuat katu­pono topiit ewy ti ainug hamuat. Miꞌi hawyi ti aru mekewat eꞌat pe wata­ꞌa­kasa raꞌyn Iesui sese. Miꞌi hawyi ti aru wato­py­huꞌat aikotã iꞌewy raꞌyn are.
62,3,3,Miꞌi hap wato­mohey yne eꞌat pe pote ti yt kat i saꞌag aipitpit hap topy­huꞌat. Miꞌi hawyi ti maꞌato poꞌog poꞌog aikoho hap toĩneꞌen. Miꞌi hawyi ti watoĩ­neꞌen aikotã topiit kahu hap ewy ainug.
62,3,4,Maꞌato uwe uwe yt inug i Tupana piat tonãpin hap koꞌi miꞌi hat Tupana piat yt naku i nug hat topy­huꞌat katu­pono karãpeĩ wati­ꞌa­parap Tupana piat ainãpin hap motꞌi miꞌi hawyi yt naku i nug haria watoĩ­neꞌen Tupana wanẽtup hawe.
62,3,5,Katu­pono Aika­ꞌiwat yt karãpe i iꞌaparap Tupana pe. Maꞌato Aika­ꞌiwat tuut hamuat yne yt nakuat i hep hamo. Miꞌi hap eweikuap taꞌyn.
62,3,6,Iꞌewyte uwe uwe toĩneꞌen Aika­ꞌiwat wywo kahato miꞌi hat yt iꞌaparap teran i Aika­ꞌiwat pe. Toikyꞌe kahato haype. Maꞌato iraniaꞌin Aika­ꞌiwat maꞌat haria miꞌiria kaipyi watikuap Aika­ꞌiwat yt kuap i haria hap. Yt karãmuat i Aika­ꞌiwat mohey hanuaria i raꞌyn.
62,3,7,Uhaki­ꞌytꞌin uhaꞌy­ruꞌin eiweꞌeg wo o wẽtup sehay pupi. Eiweꞌeg wo o eimaꞌat hap pupi. Waku nug haria waku pe tukup­teꞌen Tupana wanẽtup hawe aikotã Aika­ꞌiwat toĩneꞌen waku pe Tupana wanẽtup hawe hap ewy.
62,3,8,Maꞌato uwe uwe inug saꞌag Tupana pe miꞌi hat ahiag wano topy­huꞌat katu­pono saꞌa­wy­ꞌiwuat yt nakuat i nug hat sese ahiag. Miꞌi pote yt nakuat i akit hamo tuwe­mo­herep Tupana Saꞌyru yne ahiag minug saꞌag koꞌi moma hamo tuwe­mo­herep.
62,3,9,Uwe uwe tuwe­mo­herep Tupana mẽpyt no miꞌi hat yt toiky­ꞌesat i Tupana piat iꞌaparap hap katu­pono Tupana Pãꞌãu toĩneꞌen ipiit pe. Miꞌi pote Toꞌywot atipy piat ewy topy­huꞌat. Yt toiky­ꞌesat i poꞌog saꞌag nug hap Tupana mẽpyt pote ti raꞌyn.
62,3,10,Pyno yt toꞌo­ꞌewy hin i Tupana mẽpytꞌin ahiag wat wywo yt toꞌo­ku­pitu hin i. Katu­pono uwe uwe wakuat nug hano topy­huꞌat iꞌewyte uwe uwe Tupana mẽpytꞌin kyꞌe hano topy­huꞌat miꞌi hat ti topy­huꞌat Tupana saꞌyru wo Tupana sakiꞌyt koꞌi wo are.
62,3,11,Pyno ahenoi i raꞌyn saꞌa­wy­ꞌiwuat sehay sese yianmiat Tupana ainãpin hap — Eiwo­ꞌo­kyꞌe ro e Tupana saꞌa­wyꞌi. Saꞌa­wyꞌi sese toĩneꞌen Kãi e hap het rakat. Miꞌi yt ikyꞌe hin i toywyt. Toiꞌauka neꞌi. Miꞌi pote yt naku i watoĩ­neꞌen Kãi minug ewy neꞌi.
62,3,13,Uiwy­riaꞌin tukup­teꞌen miitꞌin mesu­wa­ro­tiaria mekewat Kãi ewywuat yt naku i nug haria ahiag wywuaria aiꞌauka teran haria. Karãpe iꞌatu­py­ꞌahak ahete miꞌi pote yt naku i watu­wa­nẽtup koꞌi koꞌi neꞌi miꞌiria yt iꞌatu­wese i ahete hap kape.
62,3,14,Saꞌa­wyꞌi watu­kup­teꞌen ikuꞌuro rakaria ewy Tupana wanẽtup hawe katu­pono yt watikuap i ihay pote. Katu­pono yt kat i aikai Tupana aimoieĩ­neꞌen pakup i hap. Maꞌato mio watoĩ­neꞌen Tupana wywo katu­pono koitywy aiwo­ꞌo­kyꞌe hap toĩneꞌen. Maꞌato yt kat i aiwo­ꞌo­kyꞌe hap aikai pote ikuꞌuro rakaria ewy watoĩ­neꞌen Tupana wanẽtup hawe.
62,3,15,Maꞌato wato­ꞌo­weu­kaꞌi neꞌi pote watu­kup­teꞌen woꞌo­ꞌauka haria ewy watu­kup­teꞌen Tupana wanẽtup hawe. Maꞌato woꞌo­pot­ꞌauka hat aito pote yt kat i Tupana kapiat aheĩneꞌen hap.
62,3,16,Kat pote Aika­ꞌiwat Iesui ikuꞌuro aika­wiano hamo raꞌyn. Ikuꞌuro hawyi yt kat i aiku­ꞌuro hap sese topy­huꞌat aikai. Pyno ikuꞌuro ahetiano hap watikuap hawyi watikuap aikyꞌe hap sese. Koitywy waku wati­ꞌa­tu­po­wyro wuatꞌi aiwy­riaꞌin Iesui mohey haria aiku­ꞌuro hap kape. Hekat rakaria aito pote waku wati­mõꞌẽ ihaky­ꞌeꞌi rakat pe wati­puẽti hawyi. Waku ahekat watum iꞌatuepe. Yt naku i watoꞌe aiwepe — Pyno yt naku i atimõꞌẽ uheka­reꞌen ihaky­ꞌeꞌi rakaria pe. Mio tã watoꞌe pote yt kat i Tupana kyꞌe hap aikai. Yt ahegyiꞌat i pote yt naku i watoꞌe iraniaꞌin me — Tupana kyꞌe kahato hat uito yt naku i watoꞌe katu­pono yt pywo pe i watoꞌe. Yt naku i wato­ꞌo­kyꞌe ahehay wo yn uimẽ­pytꞌin. Waku wati­mo­herep aiwo­ꞌo­kyꞌe hap aiwo­ꞌo­po­wyro hap wywo are.
62,3,19,Aiwo­ꞌo­kyꞌe sese pote miꞌi hap kaipyi watikuap taꞌyn pywo rakaria aito hap. Miꞌi pote karãpe watoĩ­neꞌen Tupana ehamo yt watu­we­mõti hin i Iesui mohey haria kyꞌe haria aito pote. Wati­ꞌa­parap Tupana pe hawyi watu­we­mõti i raꞌyn maꞌato Tupana tikuap aiwa­nẽtup hap. Toikuap yt watunug neran i hap. Watu­we­mõti pytkai aikyꞌe te koran.
62,3,21,Maꞌato poꞌog waku yt kat i hin i aiwe­mõti hap Tupana ehamo watoĩ­neꞌen turan. Watunug yne Tupana miky­ꞌesat koꞌi ainãpin hap koꞌi miꞌi hawyi Tupana mowepit haria wo watoĩ­neꞌen. Miꞌi hawyi kat e hap kat e hap wahẽtup tope hawyi tutum aimiẽtup ok tã watunug imiky­ꞌesat ewy pote.
62,3,23,Pyno ahenoi ehepe Tupana miky­ꞌesat sese. Mio tã e — Eweimohey ro Uhaꞌyru e. Ewetunug Miꞌi Eipo­rekuat no e. Miꞌi hawyi eiwo­ꞌo­kyꞌe ro aikotã Eika­ꞌiwat Iesui e hap ewy e Tupana ahepe.
62,3,24,Uwe uwe Tupana piat tonãpin hap inug miꞌiria ti tukup­teꞌen kahato Tupana wanẽtup hawe. Tupana tomoieĩ­neꞌen tomohey haria wo tukup­teꞌen hap. Iꞌewyte Tupana toĩneꞌen iꞌatu­pyꞌa pe. Tupana tum naꞌyn Topãꞌãu ahepe hawyi watikuap kahato watoĩ­neꞌen hap sese tepiat hamuat. Miꞌi hawyi watikuap kahato raꞌyn Tupana toĩneꞌen aipyꞌa pe hap.
62,4,1,Uiwy­riaꞌin yt eweimohey teiꞌo yne woꞌo­muꞌe haria — Uito Tupana Pãꞌãu eiam iꞌatuꞌe pytkai. Waku eweikat i kat i miꞌiria sio Tupana Pãꞌãu eiam sio yt hap kuap hamo. Katu­pono iꞌatu kahato woꞌo­muꞌe haria mesuwat yi totiaria yt pywo piat haria i katu­pono wẽtup pãꞌãu iꞌatupiit pe. Pyno ahenoi teran ehepe aikotã aikotã waku wahãꞌãg miꞌiria sio waku sio yt naku i hap kuap hamo sio Tupana Pãꞌãu kaipyi sio yt hap kuap hamo. Miꞌi pe waku apoꞌere o — Mehĩ mana etimohey apo uhyt Tupana Mipo­ꞌoro Aipo­rekuat nuat Iesui tuwe­mo­herep miit kawiat hap sio yt apowa­toꞌe. Miꞌi pote aiwesat — Taꞌi atimohey kahato miꞌi uito e pote Tupana eiam kahato miꞌi. Maꞌato — Yt atimohey i miꞌi e pote iꞌewyte yt Iesui mohey hat i mio tã e hat yt Tupana eiam hin i topy­huꞌat. Kat pote wẽtup Pãꞌãu eiam pote. Aikotã toꞌe Tupana saꞌa­wyꞌi hap ewy koitywy topy­huꞌat raꞌyn. — Tuut aru wẽtup pãꞌãu porekuat nuat ewanĩkap ti miꞌi. Koitywy watikuap miꞌi mãꞌãu saꞌag toĩneꞌen naꞌyn aipy­ꞌa­setpe hawyi aima­ꞌatꞌi maꞌatꞌi raꞌyn.
62,4,4,Uimẽ­pytꞌin aito ti Tupana wanuat koꞌi sese. Yt pywo piat sehay akit hanuaria i aito. Aimuꞌe haria yt pywo piat i yt Tupana kaipywiat koꞌi akit hanuat haria aito. Maꞌato Tupana Pãꞌãu aipiit piat poꞌog hesaika aimuꞌe saꞌag haria pãꞌãu kai. Aito Tupana ehay moherep haria maꞌato miꞌiria mesu­wa­rotiat seko saꞌag enoi haria.
62,4,5,Tupana ehay taꞌa­tu­henoi saꞌag kahato ahepe. Miꞌi hawyi iraniaꞌin yt Iesui mohey i haria — Pywo iꞌatuꞌe katu­pono miitꞌin eko saꞌag ewywuat waku watunug iꞌatuꞌe pote. Miꞌiria ahiag wanuaria tukup­teꞌen.
62,4,6,Maꞌato aito Tupana wanuaria watoĩ­neꞌen. Miꞌi hawyi yne Tupana wanuaria teꞌe­ru­we­waure kaꞌa kahato aimienoi kape. Maꞌato iraniaꞌin yt teꞌe­ru­we­waure kaꞌa i aimienoi pywuat kape. Miꞌi hap kaipyi meremo watikuap uwe Tupana Pãꞌãu pywuat ehay upi toĩneꞌen sio uwe ahiag pãꞌãu saꞌag ehay upi neꞌi toĩneꞌen hap.
62,4,7,Uiwy­riaꞌin toꞌiro wato­ꞌo­kyꞌe katu­pono aiwo­ꞌo­kyꞌe hap nug hat Tupana. Woꞌo­kyꞌe haria wo watoĩ­neꞌen pote Tupana mẽpytꞌin no watu­kup­teꞌen. Tupana kuap sese haria wo wato­py­huꞌat. Maꞌato yt woꞌo­kyꞌe i haria aito pote yt Tupana kuap haria wo i aito katu­pono woꞌo­pot­kyꞌe hat sese ti Tupana.
62,4,9,Tupana timo­herep taꞌyn ahepe aikyꞌe kahato hap katu­pono toipo­ꞌoro Tosa­ꞌyru sese ahowawi aimoieĩ­neꞌen pakup i hap nug hamo. Saꞌa­wyꞌi yt wati­kyꞌe hin i Tupana. Miꞌi pytkai aikyꞌe kahato hawyi toipo­ꞌoro Tosa­ꞌyru aiminug saꞌag koꞌi atumoma yne hamo. Haꞌyru ikuꞌuro hawyi aiꞌa­piheg hap tutuꞌu yne raꞌyn.
62,4,11,Pyno waku wato­ꞌo­kyꞌe aikotã Tupana piat aikyꞌe hap ewy waku wato­ꞌo­kyꞌe.
62,4,12,Uiwy­riaꞌin yt karãpe i wata­ꞌa­kasa Tupana maꞌato miꞌi pytkai watikuap kahato toĩneꞌen aiwywo. Miꞌi hawyi wati­ꞌa­tu­kyꞌe miitꞌin pote Tupana toĩneꞌen poꞌog aikai. Aimoe­saika kahato miitꞌin kyꞌe hap hãpyk nug hamo tepiat aikyꞌe hap ewywuat nug hamo.
62,4,13,Tupana tum naꞌyn ahepe Topãꞌãu hawyi meremo watikuap Tupana wywuat aheĩneꞌen hap watoĩ­neꞌen hap. Iꞌewyte aipyꞌa pe Tupana toĩneꞌen hap.
62,4,14,Tupana tipo­ꞌoro raꞌyn ahepe Tosa­ꞌyru aheha­kye­raꞌat hamo. Miꞌi kape uruta­ꞌa­kasa raꞌyn. Miꞌi hawyi uruimo­herep taꞌyn wuatꞌi miitꞌin me uruehay wo.
62,4,15,Uwe uwe toꞌe iraniaꞌin me — Uito atimohey kahato Iesui toĩneꞌen Tupana Saꞌyru sese hap e miꞌi hat Tupana eiam mo topy­huꞌat. Iꞌewyte Tupana topy­huꞌat heiam mo.
62,4,16,Miꞌi pote watikuap taꞌyn Tupana aikyꞌe hap wato­mohey kahato raꞌyn hawyi. Tupana ti woꞌo­pot­kyꞌe hat sese. Miꞌi pote uwe uwe woꞌo­pot­kyꞌe hat sese toĩneꞌen Tupana wywo miꞌi pote Tupana toĩneꞌen iwywo ipyꞌa pe.
62,4,17,Aipo­typot saipe­piaria ti aito. Miꞌi pote iꞌewy sese waku watoĩ­neꞌen miitꞌin pyꞌa­setpe hãpyk kahato Aika­ꞌiwat ewaku hap ewy. Miꞌi tã watoĩ­neꞌen pote yt watu­we­mõti hin i mekewat karãpe Tupana timo­herep ahewaku hap sio yt hap eꞌat pe. Miꞌi hap eꞌat pe yt watu­we­mõti hin i katu­pono woꞌo­kyꞌe haria wo Tupana ainug towat miitꞌin kyꞌe hap ewywuat no ainug.
62,4,18,Wati­kyꞌe sese iraniaꞌin pote yt wato­kenꞌẽ hin i iꞌatu­pupi katu­pono toĩneꞌen aikai iꞌatu­kyꞌe hap sese Tupana miium kaipywiat hawyi yt wato­kenꞌẽ kuap i iꞌatu­pupi. Maꞌato wato­kenꞌẽ neꞌi pote yt kat i iꞌatu­kyꞌe hap aikai. Miꞌi hawyi wato­kenꞌẽ poꞌog katu­pono Tupana piat aiꞌa­piheg hap pupi.
62,4,19,Yt wati­kyꞌe i te Tupana turan aikyꞌe Miꞌi. Miꞌi hap kaipyi wati­kyꞌe Tupana mesup. Aikyꞌe yianmete pote mesup aito wati­kyꞌe Tupana.
62,4,20,Karãpe wẽtup ok toꞌe ahepe — Uito atikyꞌe Tupana e maꞌato miꞌi yt topot­kyꞌe hin i pytkai miꞌi watikuap taꞌyn heso rakat. Karãpeĩ yt wati­ꞌa­tu­kyꞌe i aiwy­riaꞌin miꞌi pote yt wati­kyꞌe hin i Tupana. Katu­pono yt heremo hin i Tupana maꞌato iraniaꞌin heremo kahato miꞌi pote poꞌog yt niatpo i wati­kyꞌe hamo miꞌiria heremo pote.
62,4,21,Pyno ahenoi i raꞌyn Aika­ꞌiwat piat ainãpin hap sese. Mio tã e hap — Eweiꞌa­tu­kyꞌe ro eiwy­riaꞌin e. Yt eweiꞌa­tu­kyꞌe eiwy­riaꞌin pote pyno yt Tupana kyꞌe haria hin i eweikup­teꞌen are.
62,5,1,Uwe uwe imohey Iesui Tupana Mipo­ꞌoro Aipo­typot nuat miꞌi hat Tupana mẽpyt sese wo topy­huꞌat. Karãpe wati­kyꞌe Aiꞌywot mẽpytꞌin miꞌi hawyi Aiꞌywot mowepit hano wato­py­huꞌat. Miꞌi hawyi watoĩ­neꞌen Aiꞌywot kyꞌe hano sese.
62,5,2,Karãpe wati­kyꞌe Tupana iꞌewy karãpeĩ watunug Tupana piat ainãpin hap koꞌi miꞌi hawyi Tupana mẽpytꞌin kyꞌe hano watoĩ­neꞌen.
62,5,3,Iesui Ywot kyꞌe haria ti imiky­ꞌesat nug haria wo tukup­teꞌen. Karãpe iraniaꞌin ahãꞌãg yt naku i nug hamo Tupana mẽpytꞌin aito miꞌi pote Aiꞌywot ehay upi yn waku watoĩ­neꞌen. Taꞌi yt niatpo hin i watunug Aiꞌywot ainãpin hap koꞌi katu­pono Aiꞌywot mohey haria kahato aito pote. Karãpeĩ iraniaꞌin ahãꞌãg yt naku i nug hamo miꞌi hawyi yt iꞌatuehay upi hin i watoĩ­neꞌen katu­pono Tupana mẽpytꞌin aito pote. Karãpeĩ wato­mohey kahato Iesui Tupana Saꞌyru e hap miꞌi hawyi Tupana aipo­wyro kahato miitꞌin miat ahãꞌãg hap akit hamo. Miꞌi hawyi poꞌog ahesaika watoĩ­neꞌen iꞌatueko saꞌag nug hap kai.
62,5,6,Iesui ti Tupana miꞌairo Aheha­kye­raꞌat hanuat. Miꞌi pote putꞌokꞌe hawyi Tupana miky­ꞌesat ok tã yne tutunug. Hãpyk kahato toĩneꞌen Toꞌywot ehay ewy toĩneꞌen. Saꞌa­wyꞌi toto tosetꞌok hamo. Meiũran ikuꞌuro. Miꞌi hawyi huu taꞌat yne yi tote Toꞌywot miky­ꞌesat ewy. Koitywy Tupana toꞌe wuatꞌi pe — Uhaꞌyru ti uimi­ꞌairo wuatꞌi Porekuat nuat e. Iꞌewyte Tupana Pãꞌãu mio tã e. — Yt heso hin i e Tupana Pãꞌãu ahepe. Toĩneꞌen myeꞌym aimuꞌe haria mesuwat yi totiaria pywo Iesui Tupana Mipo­ꞌoro Eipo­rekuat nuat e haria. Taꞌi Tupana Pãꞌãu ihay Iesui ete. Iꞌewyte Iꞌywot ihay Tosa­ꞌyru setꞌok turan. Iꞌewyte Iesui suu aimuꞌe kahato. Miꞌiria myeꞌym ok ihay te Iesui mõtypot haria toꞌo­ꞌe­wy­ꞌewy iꞌatu­mienoi.
62,5,9,Iꞌewyte typyꞌi kahato miitꞌin ihay Iesui etiat rakaria. Miꞌiria — Waku wato­mohey Tupana e hap Tosa­ꞌyru piat hap. Pywo pe ti Miꞌi poꞌog poꞌog hesaika miitꞌin mienoi kai — Uhaꞌyru kahato En e hap waku wato­mohey.
62,5,10,Maꞌato — Yt atimohey i Tupana e pote — Heso rakat En watoꞌe tope. Maꞌato wato­mohey Iesui Tupana Saꞌyru hawyi iꞌewyte toĩneꞌen aipyꞌa pe ihay rakat pywuat e hap ewy. Maꞌato aipiit yt e i pote yt kat i Tupana pywo e hap aikai — Heso heso yn watoꞌe Tupana pe. Mio tã e aipyꞌa pe — Tupana tum naꞌyn uhepe Tosa­ꞌyru. Miꞌi pote areĩneꞌen naꞌyn wuatꞌi eꞌat piano watoꞌe aiwepe. Pywo pe ti rat uwe uwe topy­huꞌat Tupana Saꞌyru eiam mo miꞌi hat yn toĩneꞌen wuatꞌi eꞌat pe maꞌato uwe uwe yt Tupana Saꞌyru yt eiam mo i miꞌi hat yt kat i heĩneꞌen wuatꞌi eꞌat piat hamuat hap.
62,5,13,Eipe ti Tupana Saꞌyru mohey haria sese eipe. Miꞌi pote atiky­ꞌesat eweikuap eweikup­teꞌen wuatꞌi eꞌat piat hamuat hap. Miꞌi hap kuap hamo atiwan mesuwat uimiwan ehepe. Karãpeĩ wahẽtup Tupana pe imiky­ꞌesat ewy hawyi watikuap taꞌyn ahehay Tupana ewaure kaꞌa pe teke raꞌyn ahehay. Miꞌi hawyi watu­wehum at howawi aimiẽtup ium hat kape.
62,5,15,Karãpe wahẽtup imiky­ꞌesat ok tã hawyi tuwe­waure kaꞌa kahato ahehay kape hawyi — Pywo watoꞌe tutum aru aimiẽtup watoꞌe aiwo­ꞌope.
62,5,16,"Uiwy­riaꞌin karãpe wẽtup ok aiwy­riaꞌin Aipo­typot Iesui mohey hat yt naku i nug hat pote waku watoꞌe Tupana pe — Waku waure wo ereĩneꞌen aiwy minug saꞌag ete waku watoꞌe. Etihep aiwy iminug saꞌag myi watoꞌe katu­pono yt tuwepyi hin i tutunug saꞌag waku watoꞌe. Emohey te maꞌato yt hesaika kahato i te yt naku i nug hap akit hamo waku watoꞌe Tupana pe. Toĩneꞌen mekewat saꞌag nug hat sese emohey hap pun hat maꞌato miꞌi hawyi yt tutunug i miꞌi pote waku waure wo ereĩneꞌen aiwy minug saꞌag koꞌi kai waku watoꞌe Tupana pe. Mio tã watoꞌe pote meremo Tupana topy­huꞌat waure wo iꞌewyte tutum aiwy pe imoehãite hap imoesaika hamo are uiwy­riaꞌin. Maꞌato karãpe wẽtup ok Iesui mohey hat topy­huꞌat ipyꞌahak Tupana ete Iesui ete ahete iꞌewyte — Yt atimohey i te Iesui e mio tã toꞌe haype yt imohey i hat ewy tutunug tuwepyi. Miꞌi hawyi Tupana ipyꞌahak kahato topy­huꞌat miꞌi hat ete. Yt kan hamo i watoꞌe Tupana pe — Waure wo ereĩneꞌen aiwy minug saꞌag kai katu­pono tuwepyi i ipyꞌahak toĩneꞌen Tupana ete watoꞌe. Yne aiminug saꞌag koꞌi yt naku i topy­huꞌat Tupana wanẽtup hawe wen maꞌato wẽtup aiminug saꞌag poꞌog saꞌag torania kawiat katu­pono karãpe aiwepyiat hap — Yt woro­mohey i En poꞌog watoꞌe Tupana pe Haꞌyru pe miꞌi hawyi yt kat i poꞌog paaꞌaiꞌe hap saꞌag nug hap etiat. Miꞌi hawyi Tupana yt aimo­hãpyk kuap i katu­pono aiwepyi watipun aheha­kye­raꞌat hap pote. Aiwepyi watikat aiꞌa­piheg hap wuatꞌi eꞌat piat hap. Yt naku i kahato watipun imohey hap are. Series, "
62,5,18,Uiwy­riaꞌin karãpe wato­mohey Iesui hawyi Tupana ainug tosa­ꞌy­ruꞌin tosa­ki­ꞌytꞌin wo. Miꞌi hawyi imẽpytꞌin koꞌi wo wato­py­huꞌat. Miꞌi hawyi Aiꞌywot ewy watoĩ­neꞌen yt kat i saꞌag yt kat i yt naku i hap watunug neran. Aheko yt watunug neran i poꞌog aiminug saꞌag koꞌi saꞌa­wy­ꞌiwuat aheko saꞌag koꞌi katu­pono Tupana ainug tomẽ­pytꞌin no Tosa­ꞌyru Pãꞌãu wo aipyt­ꞌatnug hawyi. Koitywy ahowapy kahato Tupana Pãꞌãu wywo. Miꞌi hawyi Tupana eiam mo kahato watoĩ­neꞌen. Miꞌi hawyi karãpe Ahiag ahãꞌãg neran kat saꞌag kat saꞌag nug hamo miꞌi hawyi Tupana Pãꞌãu aiꞌãuka kahato ainãpin kahato aihep ahiag aima­ꞌatꞌi maꞌatꞌi hap po pyi. Miꞌi hawyi yt kat i ahewaure ahiag ahãꞌãg hap kape — Yt reiꞌo yt reiꞌo watoꞌe ahiag me.
62,5,19,Pywo ti rat iraniaꞌin mesu­wa­ro­tiaria ahiag ehay upi yn teꞌe­ru­we­wa­nẽtup at kaꞌap katu­pono ahiag emiit no teꞌe­ro­py­huꞌat are. Maꞌato aito Tupana mẽpytꞌin nuat watoĩ­neꞌen pote yt iraniaꞌin ewy i aito yt kat i aikai ahiag wat.
62,5,20,Koitywy watikuap kahato Tupana saꞌy­ruꞌin saki­ꞌytꞌin aito hap. Taꞌi watikuap Tupana Saꞌyru hawyi Tupana moherep hat sese topy­huꞌat poꞌog poꞌog mekewat pywuat etiat kuap hamo. Miꞌi tupono mekewat Tupana Mipo­ꞌoro Aipo­rekuat nuat hat watikuap hawyi topo­ꞌoro hat Tupana watikuap iꞌewyte. Saꞌa­wyꞌi watikuap teran uwe Tupana hap maꞌato yt heremo hin i Tupana ahepe. Maꞌato mesup heremo raꞌyn Ahetu­pana katu­pono Haꞌyru imoherep ahepe. Tupana Haꞌyru ti Toꞌywot ewywuat wẽtup miit ewy. Karãpe wata­ꞌa­kasa Haꞌyru kape pote Iꞌywot kape ti raꞌyn wata­ꞌa­kasa wy are. Miꞌi pote mesup — Worokuap kahato En watoꞌe yn Tupana pe. Koitywy uiwy­riaꞌin watoĩ­neꞌen Tupana pe aikotã Tupana eiam ewy miꞌi pe wato­py­huꞌat. Saꞌa­wyꞌi wato­mohey Iesui ti Tupana Saꞌyru e hap hawyi Iesui po pe wato­py­huꞌat. Ipyꞌa pe kahato watoĩ­neꞌen. Aika­ꞌiwat yat piaria ewywuaria wato­py­huꞌat. Iesui ti Tupana sese miꞌi pote Tupana pe watoĩ­neꞌen Iesui pe watoĩ­neꞌen pote. Iesui ti wuatꞌi eꞌat piat ieĩneꞌen hat iꞌewyte aito wuatꞌi eꞌat piat watoĩ­neꞌen Iesui wywo wẽtup miit piit ewywuat pote are.
62,5,21,Uimi­kyꞌe koꞌi uhaꞌy­ruꞌin uhaki­ꞌytꞌin uito Iuwãu ti eꞌywot uito. Uimẽ­pytꞌin ewywuat eipe miꞌi pote woro­ho­ꞌo­nãpin. Eweiꞌa­tu­ꞌatoiat ro tupa­naria yne yne aipo wuat aiminug saꞌag koi are. Miꞌi hawyi ewetunug no Tupana yn Ehetu­pana wo are uito Iuwãu. Pyno toran naꞌyn uimiwan areꞌe.Uito ti Iesui potpo­ꞌoro Iuwãu.
63,1,1,Iuwãu Minãpin TypuatUito ti Iesui potmuꞌe sese Iuwãu.Koitywy aseꞌi pot areĩneꞌen uiporo kahato raꞌyn mote.Mesuwat uimiwan atipo­ꞌoro ewawi mana. Waku sese kahato en katu­pono saꞌa­wyꞌi Tupana eꞌairo temiit sese wo. Kuekatu atipo­ꞌoro uimi­kyꞌe koꞌi kape emẽpytꞌin kape. Pywo ti rat woro­ho­ꞌo­kyꞌe kahato eiperia. Yt uito yn i eikyꞌe maꞌato yne yne Iesui kuap haria eikyꞌe kahato wy Iesui pywo e hap ewy eikyꞌe urutoria.
63,1,2,Tupana ehay pywuat sese eiam kahato aito mana. Miꞌi hawyi yt karãmuat i wati­waure mekewat pywuat e hap katu­pono toĩneꞌen aru wuatꞌi eꞌat pe aikai.
63,1,3,Miꞌi hawyi ahẽtup kahato Aiꞌywot atipy piat kape iꞌewyte Haꞌyru Aipo­typot kape — Etum no uruepe egyiꞌat hap. Urukyꞌe ro yt kat saꞌup i are. Urueha­ky­ꞌeꞌi pote etum no urukyꞌe hap yt kat saꞌup i are. Urunug o woꞌo­wese haria wo are. Iꞌeywte urunug sehay pywuat kyꞌesat haria wo. Iꞌewyte woꞌo­kyꞌe haria wo are at kaꞌap ahẽtup Aiꞌywot kape.
63,1,4,Mana emẽpytꞌin koꞌi uimo­wepit kahato haria tukup­teꞌen katu­pono pywuat sehay upiaria kahato miꞌiria. Mekewat saꞌa­wy­ꞌiwuat Aiꞌywot ainãpin hap sese nug haria miꞌiria.
63,1,5,Pyno ahenoi i raꞌyn epe mana mekewat saꞌa­wy­ꞌiwuat Tupana piat ainãpin hap sese. Mio tã e — Waku eiwo­ꞌo­kyꞌe yne e. Yt ipakup i raꞌyn wen maꞌato atiwan ne ewawi uimi­kyꞌe kahato en mote. Pyno waku yne saꞌa­wy­ꞌiwuat ainãpin hap aimikuap ok tã waku watunug. Karãpeĩ areꞌe ehepe — Toꞌiro wato­ꞌo­kyꞌe iꞌewyte areꞌe ehepe — Watunug yne yianmiat ainãpin hap aimikuap ok tã meimẽwat saꞌa­wy­ꞌiwuat miꞌi pote woꞌo­kyꞌe haria wo raꞌyn watoĩ­neꞌen.
63,1,7,Taꞌi typyꞌi kahato ti mesu­wa­ro­tiaria aima­ꞌatꞌi maꞌatꞌi hanuaria. Wẽtup sehay wuat aimaꞌat reran haype — Iesui ti yt miit kawiat i iꞌatuꞌe saꞌag. Tupana yt tuwe­mo­herep miit no iꞌatuꞌe reran haype. Aika­ꞌiwat ewanĩ­kaptia ti miꞌiria.
63,1,8,Waku aiweꞌeg wo o miꞌiria pupi katu­pono taꞌa­tu­ky­ꞌesat kahato watuwat iꞌatuehay upi. Watuwat miꞌiria ehay upi pote watoiat raꞌyn aimi­mohey Iesui etiat. Iꞌatuehay upi watuwat hawyi yt naku i pe wato­py­huꞌat. Yt kat i aipotpap hap saꞌup topy­huꞌat Tupana kaipyi. Miꞌiria ehay — Iesui ti yt miit puꞌi kawiat i yn iꞌatuꞌe ahepe. Tupana yt tuwe­puꞌi nug i iꞌatuꞌe ahepe saꞌag. Miꞌi hawyi watuwat iꞌatuehay upi hawyi yt kat i saꞌup toĩneꞌen aru Tupana kaipyi mekewat eꞌat pe mekewat aipotpap saꞌup.
63,1,9,Yt naku i wahenoi iraniaꞌin me aiwa­nẽtup hap yt Aipo­typot Iesui e hap ewy i. Miꞌi tã watunug mote yt Tupana wanuat i wato­py­huꞌat. Maꞌato miitꞌin wati­ꞌa­tu­muꞌe Iesui e hap ewy imienoi ewy miꞌi pote toĩneꞌen Iꞌywot Haꞌyru aipyꞌa pe.
63,1,10,Miꞌi hawyi putꞌokꞌe wẽtup ok aimuꞌe hat hawyi — Taꞌi wẽtup kawiat ti Iesui yt aipiit ewywuat i Iesui iꞌatuꞌe saꞌag. Miꞌiria putꞌokꞌe aiꞌyat okenꞌy­pyke hawyi — Wãi yt ereke teiꞌo waku watoꞌe tope.
63,1,11,Maꞌato — Tupana epowyro ereꞌe pote miꞌi hawyi meiẽwat miit saꞌag ewy raꞌyn iwy ok wo raꞌyn erepy­huꞌat.
63,1,12,Iꞌatu kahato ti atiwan neran ewawi mana maꞌato waku ahenoi miꞌi koꞌi uiwẽ pyi areĩneꞌen ewywo hawyi. Maꞌato yt atunug neran koitywy uhehay uimiwan me. Areto teran ewawi mana hawyi miꞌi tote ahenoi uhehay sese epe mana. Iꞌewyte waku ehenoi ehay uhepe aiwo­ꞌoewa pe. Miꞌi hap eꞌat pe uimo­wepit hap sese toĩneꞌen. Pyno kuekatu atipo­ꞌoro ewawi mana. Iꞌewyte ekypyꞌyt mẽpytꞌin tipo­ꞌoro ewawi kuekatu. Waku raꞌyn uimiwan toran naꞌyn.Uito Iesui potmuꞌe Iuwãu
64,1,1,Iuwãu Minãpin MyeꞌymuatPyno uito ti Iuwãu Iesui potmuꞌe sese Uito. Iꞌewyte imikyꞌe kahato uito. Waku kahato ti en mehĩ Kaiu. Miꞌi pote atipo­ꞌoro mesup uimiwan ewawi woro­kyꞌe kahato haype.
64,1,2,Uheka­tuwy sese en. Miꞌi pote ahẽtup kahato Tupana pe ewawi — Etipoi­tyro kahato uiwy Kaiu are. Atiky­ꞌesat kahato ipiit ihãite hap aikotã ihãite topyꞌa pe Tupana wywo hap ewy are Tupana pe. Gaꞌatpo putꞌok­ꞌi­ꞌa­tuꞌe meiũpe aiwy­riaꞌin Iesui mohey haria. Miꞌi hawyi taꞌa­tu­henoi sehay etiat aikotã Tupana ehay pywuat upi ereĩneꞌen motꞌi imohey hap ete hap etiat taꞌa­tu­henoi. Miꞌi hap atikuap hawyi uimo­wepit kahato en.
64,1,4,Karãpeĩ uimẽ­pytꞌin tukup­teꞌen pywuat sehay upi hap uimo­wepit kahato. Mesu­wa­rotiat yt kat i poꞌog uimo­wepit hap miꞌi kai. Atikuap uimẽ­pytꞌin hãpyk kahato tukup­teꞌen hawyi uimo­wepit hap sese toĩneꞌen.
64,1,5,Uiwy kahato en Kaiu. Waku ti ereĩneꞌen motꞌi Tupana potpap we. Iesui mohey haria eropat kahato hat en ereĩneꞌen. Iꞌewyte Iesui mohey hat yt emikuap koꞌi i eropat kahato hat en.
64,1,6,Miꞌi pote Iesui mohey haria meiũpe taꞌa­tu­henoi kahato toꞌope toꞌope aikotã ereĩneꞌen hap. — Woꞌo­pot­kyꞌe hat toĩneꞌen itote iꞌatuꞌe toꞌope toꞌope. Miꞌiria tuwat Iesui etiat enoi miitꞌin miat hamo wẽtup tawa piaria atumuꞌe hamo sakpuaria muꞌe hamo tuwat aru. Waku o eweiꞌa­tu­po­wyro o miꞌiria iꞌatu­potpap ete. Eweiꞌa­tu­po­wyro o iꞌatu­puꞌap saꞌup ete Tupana mõtypot hamo Tupana miky­ꞌesat nug hamo are. Tuwat raꞌyn miꞌiria yt kat haꞌup wywo i. Iꞌewyte yt taꞌa­tu­ky­ꞌesat i saꞌup iraniaꞌin kaipyi yt Iesui mohey i haria kaipyi katu­pono Aipo­typot eropat haria miꞌiria pote. Miꞌi pote taꞌa­tu­ky­ꞌesat Iesui kaipyi yn iꞌatu­puꞌap saꞌup. Tuwat raꞌyn yt kat saꞌup wywo i Aika­ꞌiwat potpap nug hamo.
64,1,8,Aito ti Aipo­typot emiit miꞌi pote waku wati­ꞌa­tu­po­wyro hemiitꞌin Aika­ꞌiwat ehay sytpok haria. Miꞌiria wati­ꞌa­tu­po­wyro pote meiũran Aika­ꞌiwat tum ahepe iꞌatuwat iꞌatu­saꞌup ok tã tutum ahepe are. Katu­pono miꞌiria tuwat sehay pywuat sytpok hamo tuwat.
64,1,9,Saꞌa­wyꞌi atiwan uhehay Iesui mohey haria kape tawa piaria kape maꞌato itote uhyt Teotewe toĩneꞌen uhehay akit hat. — Yt watu­we­waure kaꞌa teiꞌo Iuwãu piat ainãpin hap kape e hat. Waku poꞌog uhehay kape eweiwa­nẽtup e hat toĩneꞌen itote. Katu­pono toiky­ꞌesat kahato tuwenug iꞌatu­ꞌakag wo. Miꞌi pote toipun uimiwan. Miꞌi pote areto ewawi hawyi ahenoi iminug saꞌag ehepe.
64,1,10,Putꞌok­ꞌare itote hawyi atiꞌa­piheg miꞌi. Ahenoi aru iminug saꞌag koꞌi. Ahenoi aru iꞌe hap heso hap koꞌi katu­pono ihay at kahato ahete yt pywo piat sehay i. Yt naku i kahato miꞌi. Toipyhyp Tupana Mipo­ꞌoro tehay sytpok hanuaria. Yt karãpe i — Ereke e Tupana ehay sytpok haria pe. Yt iwese hin i Iesui mohey haria ete. Yt toiky­ꞌesat i Iesui mohey haria eke toꞌyat piat hap. Yt toiky­ꞌesat i aimi­po­ꞌo­roria toꞌyat piat hap. Iꞌewyte yt toiky­ꞌesat i aimi­po­ꞌo­roria eke Iesui mohey haria yat piat hap. Wãiꞌe iꞌatu­puꞌap tote. Miꞌi hawyi karãpe aimi­po­ꞌo­roria tuwe­hytꞌok Tupana mõtypot yat pe hawyi tohytpok hytpok neꞌi. Yt iweꞌeg hin i. Miꞌi pote areto iꞌapiheg hamo.
64,1,11,Uiwy are yt ereĩneꞌen teiꞌo miꞌi ewy neꞌi. Kat pote miꞌi saꞌag nug hat kahato are.
64,1,12,Atiky­ꞌesat en wakuat nug hano ereĩneꞌen katu­pono wakuat nug hano yn Tupana wanuat. Uwe uwe inug saꞌag miꞌi hat yt Tupana kuap i hat sese. Yt karãpe i Tupana toĩneꞌen ipyꞌa pe. Maꞌato toĩneꞌen wẽtup ok eipy­ꞌa­setpe Temetiu e hap het rakat yne Iesui mohey haria mimõ­typot. Miꞌi wyti pywuat sehay iãꞌãkap yne pywuat sehay enoi haria mimõ­typot miꞌi. Iꞌewyte uimi­mõ­typot miꞌi. Uruimõ­typot kahato miꞌi are.
64,1,13,Ahenoi teran poꞌog poꞌog epe mehĩ Kaiu maꞌato yt atunug neran hin i popera tote.
64,1,14," Miꞌi pote areto irane meremo ewawi. Uhehay teran ewywo haype. — Tupana etum o uiwy Kaiu pe iwepit hap are Tupana pe.  Pyno yne meiũpiaria tipo­ꞌoro kuekatu e hap ewawi. Iꞌewyte uruipo­ꞌoro kuekatu e hap koꞌi ehowawi uruwy­riaꞌin itotiaria kape uruipo­ꞌoro uruepiat iꞌatu­kyꞌe haype. Pyno wuatꞌi aiwy­riaꞌin me atipo­ꞌoro uhehay — Woro­ho­ꞌo­kyꞌe kahato e hap atipo­ꞌoro are.Toran naꞌyn uimiwan. Uito ti Iesui eropat hat Iuwãu. Uhet sese Iesui mikyꞌe. Series, "
65,1,1,Mehĩ Iuta MinãpinMesuwat uimiwan atipo­ꞌoro Iesui mohey haria kape aikope aikope mesuwat yi tote eikup­teꞌen hap kape. Uito ti Iesui ywyt sese Iuta e hap het rakat. Iꞌewyte mekewat Iesui ywyt Tiaku ywyt sese areĩneꞌen. Kuekatu atipo­ꞌoro ehowawi uiwy­riaꞌin.Pyno uimiwan atipo­ꞌoro ehowawi uiwy­riaꞌin. Eiperia ti Aiꞌywot Tupana mimo­hãpyk koꞌi sese eipe tomohey haria eipe pote. Pywo ti rat Iesui waku kahato aiꞌa­pykok hamo. Yt uwe hin i ti aihep kuap Iesui piat aiꞌa­pykok hawyi katu­pono iheg me kahato watoĩ­neꞌen ipo pe.
65,1,2,— Tupana are atiky­ꞌesat kahato ereĩneꞌen urukyꞌe hat urueha­ky­ꞌeꞌi hap uruete turan miitꞌin yt iꞌatu­wese i uruete hap turan are. Iꞌewyte Papai eremoe­ha­ky­ꞌeꞌi Esaꞌyru mohey haria kyꞌewi are yn ehupi Tupana pe. Etunug no miꞌiria emiitꞌin sese iwepit kahato rakaria wo mesup mũki­ꞌite hawyi wuatꞌi eꞌat pe are Tupana pe. Uiꞌywot Koro are etiꞌa­tu­mo­wepit ro emiitꞌin poꞌog saꞌa­wy­ꞌiwuat kai toꞌo­po­wyro powyro hamo are ahẽtup epe Tupana Urupo­typot Iesui set upi mesuwe ehowawi are raꞌyn.
65,1,3,Uimi­kyꞌe kahato koꞌi eipe. Saꞌa­wyꞌi arehay­po­ꞌoro teran ehowawi aikotã Iesui aheha­kye­raꞌat hap kuap hamo. Uimiwan ehowawiat nuat atunug neran maꞌato Tupana Pãꞌãu — Yt etiwan neiꞌo miowat Iuta e uhepe. Apuete Iuta maꞌato waku etiwan wẽtup aikotã aikotã hap etiat e uhepe. Waku wẽtup sehay yn naꞌyn etipo­ꞌoro uimohey haria pe. Miꞌi hawyi woro­ho­ꞌo­muꞌe teran Tupana Pãꞌãu mienoi uhepiat ewywuat yn naꞌyn. Pyno koitywy eipe Iesui miꞌa­pykok yne. Koitywy uimiwan me woro­ho­ꞌo­nãpin Tupana Pãꞌãu e hap einãpin hamuat wo. — Uimẽ­pytꞌin atiky­ꞌesat kahato eweimoheg eipyꞌa pe Uhaꞌyru mohey hap e Ipãꞌãu ahepuo are. Yt eipohep neꞌi teiꞌo imohey hap ete maꞌato eweimohey poꞌog poꞌog yne eꞌat pe Uhaꞌyru Iesui e ahepe. Aikotã saꞌa­wyꞌi eweimohey haty wo hap ewy poꞌog poꞌog eweimohey te wuatꞌi eꞌat kape e Tupana ahepe. Aikotã sura­raꞌin tunug yne taꞌa­tu­ꞌakag koro ehay miꞌi haria ewywuat ro eweikup­teꞌen Uhaꞌyru miky­ꞌesat koꞌi nug hamo e Tupana Pãꞌãu ahepe mesup are. Uito Iuta eiwy sese eimuꞌe raꞌyn are waku. Koitywy tuwe­hytꞌok tuereto aipy­ꞌa­setpe Tupana mohey hap pun haria. Yt Tupana mõtypot rakaria i miꞌiria are. Miꞌiria aipy­ꞌa­setpe tukup­teꞌen maꞌato yt naku i nug hamuat aimaꞌat hamo tõꞌẽ ahowawi. Miꞌiria ti Tupana Saꞌyru yt kuap i haria. Miꞌiria ti aikotã Tupana ehay enoi haria teꞌe­roꞌe saꞌa­wy­ꞌite hap ewy. Mio tã iꞌatuꞌe — Tut wyti aru eimaꞌat hanuaria sese e miwan me. Miꞌiria wyti aru uimi­ꞌa­tu­ꞌa­piheg wuanuaria teꞌe­ro­py­huꞌat wuatꞌi eꞌat piat nuaria e Tupana miwan me miꞌiria etiat hap nug haria. Miꞌiria ti yt kat i uimõ­typot hap iꞌatu­wa­nẽtup hawe haria e. Miꞌi haria wyti aru tuwe­hytꞌok wehytꞌok eipy­ꞌa­setpe uimõ­typot yat pe yt naku i nug hamo e. Miꞌiria Tupana e hap ewy — Taꞌi waku ti watunug saꞌag aimi­ky­ꞌesat ewywuat iꞌatuꞌe. Waku ahewaire waire kahato iꞌatuꞌe aru are. Taꞌi Tupana yt aiꞌa­piheg hin i katu­pono ti aikyꞌe kahato Tupana iwese kahato rakat pote iꞌatuꞌe aru aimuꞌe saꞌag neꞌi. Yt naku i watunug Tupana Mipo­ꞌoro Aipo­typot no iꞌatuꞌe aru miꞌiria e saꞌa­wy­ꞌite Tupana miwan me eimaꞌat reran haria etiat.
65,1,5,Pyno eiweꞌeg wo o miꞌiria hap pupi uiwy­riaꞌin are. Yt eweiwaure teiꞌo saꞌa­wyꞌi wanĩ­kaptia po pywiat aiꞌy­wania Iuteu ywania Tupana tiꞌa­tue­ha­kye­raꞌat yne yi Esituꞌin ahewa­nĩ­kaptia po pyi hap. Maꞌato miꞌi pytkai yt taꞌa­tu­mohey poꞌog hin i taꞌa­tue­ha­kye­raꞌat hat Tupana are. Taꞌi miꞌi hawyi mekewat yahig wato tote Tupana tiꞌa­tu­ꞌa­piheg miꞌiria are. Taꞌi tomohey hap pun haria toiꞌa­tu­moma kahato itote are. Nagnia yne topap itote hawyi taꞌa­tu­mẽ­pytꞌin yn putꞌok­ꞌi­ꞌa­tuꞌe yi wakuat Tupana miium kape are. Mekewat yahig wato tote hakpap kahato tomohey hap pun haria are. Tupana tiꞌa­tu­moma yne yahig wato tote. Taꞌa­tu­mohey kahato saꞌa­wyꞌi pytkai topap taꞌa­tupun imohey hap pote. Miꞌi hawyi iꞌatu­mẽ­pytꞌin yn toko­kaꞌat Tupana miium eꞌyi kape are.
65,1,6,Iꞌewyte saꞌa­wy­ꞌi­wuaria atipy piaria waku kahato tukup­teꞌen atipy pe Tupana wywo are. Taꞌi saꞌa­wyꞌi sese ti miꞌiria tukup­teꞌen Tupana ehamo atipy pe wen maꞌato meiũran — Uruto poꞌog Tupana kai iꞌatuꞌe saꞌag hawyi Tupana tiꞌa­tu­pugha raꞌyn iꞌatuieĩ­neꞌen hap atipy piat pyi iꞌatu­mi­ky­ꞌesat saꞌag nug hamuat. Miꞌi pote ti koitywy miꞌiria tukup­teꞌen taꞌa­tu­poꞌi poꞌi hawe raꞌyn are.Saꞌa­wyꞌi atipy piaria miꞌiria maꞌato mio te taꞌa­tu­pyhyp hawe tukup­teꞌen. Iꞌypyryp sese pe mekewat iꞌypyryp hun kahato rakat pe iheg sese pe tukup­teꞌen. Mio ti itote taꞌa­tu­he­katup taꞌa­tu­ꞌa­piheg sese hap eꞌat Tupana piat hap. Katu­pono Tupana toꞌe iꞌatuepe — Atiꞌa­tu­ꞌa­piheg wyti aru eipe e raꞌyn iꞌatuepe. Koitywy heꞌat yn taꞌa­tu­he­katup. Miꞌi e hap ewy te Tupana toꞌe koran Tosa­ꞌyru mohey hap pun haria pe. Miꞌi pote waku wato­kenꞌẽ kahato miꞌiria ewywuaria pupi e.
65,1,7,Saꞌa­wyꞌi mekewat tawa Sutuma piaria iꞌewyte mekewat tawa Kumura piaria topap meremo katu­pono Tupana tiwuk yne miꞌiria are. Miꞌi tawa koꞌi piaria etiat eweikuap taꞌyn. Taꞌi meimuẽwat tawa koꞌi ti Tupana tiwuk aikotã atipy piaria Tupana atoiat haria ewy kahato tukup­teꞌen pote. Katu­pono miꞌiria eko ti iꞌatue­waire waire hap kape yn iꞌatu­wa­nẽtup hap hawyi ihainiaꞌin ti ihainiaꞌin wywo iꞌewyte hary­po­riaꞌin ti hary­po­riaꞌin wywo. Yt miitꞌin ewywuat i taꞌa­tunug hap ete yn taꞌa­tu­wa­nẽtup. Teꞌe­ru­wa­nẽtup yn aikotã mekewat taꞌa­tu­minug saꞌag koꞌi ete yn. Miꞌiria ti ihainiaꞌin wywo yne hary­po­riaꞌin wywo hap kape yn teꞌe­ru­wa­nẽtup at kaꞌap are. Miꞌi pote yt miitꞌin ewywuat hin i tukup­teꞌen toꞌope toꞌope toꞌo­pytyk pytyk pote. Ihainia ti ihainia wywo ti raꞌyn hary­poria ti hary­poria wywo ti raꞌyn taꞌa­tu­ky­ꞌesat saꞌag. Miꞌi tã hawyi Tupana tiwuk iꞌatue­tawa aria saꞌag iꞌaman ewywuat wo. Miꞌiria wuk hap ti aria hewo atipy kaipyi iꞌatu­ꞌa­piheg hamuat. Miꞌi hap ti mesup topy­huꞌat aimuꞌe hamo raꞌyn ainãpin hap taꞌyn. Waku aiꞌa­piheg hap pupi wato­kenꞌẽ are. Yt naku i Tupana miꞌa­piheg koꞌi tawa Sutuma tawa Kumura piaria ewy wato­py­huꞌat. Iꞌatue­tawa wuk hap kaipyi watikuap aria wato wuatꞌi eꞌat piat yt imohey i haria wuk hap etiat watikuap are.
65,1,8,Iꞌewyte yt naku i wato­py­huꞌat miꞌiria ewywuat uiwy­riaꞌin. Miꞌiria ti at kaꞌap teꞌe­ru­wa­nẽtup hawe ikat aikotã me waku taꞌa­tunug saꞌag hap iꞌewyte miitꞌin maꞌat hap kape. Miꞌi pote iꞌatu­mu­ꞌetu ti saꞌag yn naꞌyn are. Miꞌi hap kaipyi ti taꞌa­tupiit ete iꞌatu­mi­ky­ryꞌi kahato katu­pono waire waire hap yn iꞌatu­wa­nẽtup hawe. Miꞌi pote ti taꞌa­tu­nãpin neran iraniaꞌin taꞌa­tueko nug hamuat. Iꞌatu­saiwot kahato Tupana ete taꞌa­tu­pyꞌa pe. Iꞌatu­hu­haꞌi neꞌi pote waĩꞌi­ꞌa­tuꞌe Tupana pe. Iꞌewyte torania more­kuaria ete yne tuꞌi­saria ete iꞌatu­saiwot iꞌatu­hu­haꞌi yn naꞌyn. Iꞌewyte Tupana emiitꞌin atipy piaria ete iꞌatu­mi­ky­ryꞌi. Yt teꞌe­ro­kenꞌẽ hin i ahiag mupi are. Maꞌato atipy piaria sura­raꞌin akag Mikeu atipy kaipywiat yt tuwe­ky­ryꞌi hin i ahiag ete. Miꞌi ti saꞌa­wyꞌi Tupana tipo­ꞌoro tesu­rara koro Mikeu atipy kaipyi yi kape Musei syp hamo maꞌato muꞌap upi ahiag tipyhyp teran. Miꞌi hawyi yt kat e i Mikeu ahiag me maꞌato meremo tohẽtup atipy kape — Tupana meremo ro etiꞌakit ahiag katu­pono uipyhyp teran emiky­ꞌesat nug hap ete e tokenꞌẽ haype. Musei ikuꞌuro hawyi ahiag tiky­ꞌesat ipiit towanuat. Miꞌi pote atipy kaipywiat surara akag Mikeu hẽtup meremo Tupana pe — Etiꞌakit ro ahiag Uika­ꞌiwat mesuwe e. Etiꞌa­piheg no ahiag e yn. Yt toꞌe hin i — Woroꞌpun en yt e i ahiag me atipy piaria surara koro pytkai. Maꞌato toĩneꞌen aipy­ꞌa­setpe miitꞌin yt imohey i te haria. Miꞌiria toꞌo­ky­ryꞌi kahato Tupana ete iꞌewyte ahiag ete iꞌewyte torania akag koꞌi ete sio tuꞌi­saria sio more­kuaria ete — Uruto ti poꞌog nakaria wo torania kai iꞌatuꞌe taꞌa­tu­wa­nẽtup hawe.
65,1,10,Yt naku i wato­py­huꞌat aikotã tawa Sutuma hawi tawa Kumura eko ewy. Itotiaria yt teꞌe­ro­kenꞌẽ hin i atipy kaipy­wiaria pupi. Iꞌewyte miꞌiria taꞌa­tu­mi­ky­ryꞌi kahato yne akag koꞌi etiat haria. Yt taꞌa­tukuap i Tupana esaika hap pytkai iꞌatuehay saꞌag neꞌi. Yne akag koꞌi ete iꞌatuehay saꞌag. Taꞌi miꞌiria ti aikotã gaꞌapy piaria haiwot rakaria ewy tukup­teꞌen katu­pono torania miitꞌin akag koꞌi ete iꞌatu­hu­haꞌi neꞌi iraniaꞌin mimõ­typot koꞌi ete. Yt taꞌa­tukuap i waku rakaria haype hawyi yne wakuap koꞌi ete iꞌatu­saiwot. Miꞌiria ti Tupana miꞌa­tu­sa­tyꞌi satyꞌi koꞌi katu­pono tuweu­piaria raꞌyn taꞌa­tu­minug saꞌag ete yn teꞌe­re­moe­hapap. Miꞌiria iraniaꞌin moweu­kaꞌi taꞌa­tueso wywuat haria. Miꞌiria wakuap sese koꞌi yt kuap i haria aikotã Awyato miit auka hat ewywuaria iꞌatueko. Miꞌi pote miitꞌin miꞌauka wo teꞌe­ro­py­huꞌat Awyato auka hap ewywuat are. Iꞌatu­haiwot popuo syꞌat iꞌatuꞌe yt nakuap i utui hap ete hawyi teꞌe­ru­wewi teꞌe­ru­we­ꞌauka. Taꞌi uiwy­riaꞌin miꞌiria ti saꞌa­wy­ꞌiwuat Kãi e hap het rakat ewywuat heko rakaria. Kãi ti saꞌa­wyꞌi ipyꞌahak toywyt wakuat Apeu toiꞌauka yt nakuat i uito teꞌe hap toimo­herep. Kãi ewywuat sese koꞌi miꞌiria tukup­teꞌen at kaꞌap are. Nimo te mekewat Tupana ehay ran moherep hat paini koro Parãu me Tupana toꞌe — Yt ereto teiꞌo uiꞌy­wania Iuteu ywania kuasa te hamo e. Maꞌato Parãu toto raꞌyn toiky­ꞌesat kahato haꞌup iwato morekuat po pyi. Miitꞌin tiꞌa­parap mono Tupana kapiat weꞌeg hap teꞌetu yt naku i nug hamo toto. Itote toimo­herep yne saꞌag sepap hap. Miꞌi hap ewy miꞌiria paini Parãu ewywuat tukup­teꞌen Tupana ehay ran moherep haria maꞌato iꞌatu­pyꞌa pe yt kat i Tupana kyꞌe sese hap wywo. are. Taꞌa­tu­henoi miitꞌin wen maꞌato iꞌatuekat kyꞌewi hap yn teꞌe­ru­we­wa­nẽtup wywo. Iꞌewyte ti teꞌe­ru­we­mo­wato teran kahato hap kape yn teꞌe­ru­we­wa­nẽtup kaꞌap are. Yt kat i Tupana mõtypot hap sese iꞌatuekai are. Saꞌa­wy­ꞌiwuat paꞌi ran Kore e hap wanẽtup hap — Uito poꞌog Musei kai e nimo Tupana mohey haria Musei miꞌa­py­koktia pe. Toipo­hari yne teran Musei Tupana mohey haria Tupana hũria haype. Maꞌato toiꞌa­parap kahato Tupana pe hawyi Tupana miꞌauka meremo rakano topy­huꞌat yi kaꞌa pe ipyp. Taꞌi mekewat paꞌi Kore ewywuaria kahato tukup­teꞌen ne mesup aipy­ꞌa­setpe are. Miꞌiria Tupana hũria aimi­ꞌa­pykok aiwy­riaꞌin Iesui mohey haria ete aipo­hari teran aimi­ꞌa­pykok wẽtup sehay upi yt Iesui ehay upi i haria. Miꞌiria wyti aru Tupana mimoma wuanuaria paꞌi Kore ewywuat are.
65,1,12,Yt naku i miꞌiria tunug at kaꞌap toꞌope toꞌope pytkai yt teꞌe­ro­kenꞌẽ hin i teꞌe­renuk aiwywuat hamo. Aikotã ut aimiꞌu ete tenuk hap ewy miꞌiria aipy­ꞌa­setpe ahenuk aiwo­ꞌo­kyꞌe hap nug hap etiat turan. — Heno watenuk yt aiꞌe pytkai i teꞌe­renuk aiwywo Iesui piit iãꞌãkap man watuꞌu turan iꞌewyte Iesui suu iãꞌãkap Uwa hy watuꞌu turan. — Tupana tiky­ꞌesat ahewaire waire hap iꞌatuꞌe Iesui mohey haria ewaure kaꞌa pe yt kat i wemõti hap wywo. Taꞌa­tu­mi­ky­ꞌesat yt weꞌeg i hap nug hap kape yn iꞌatuehay. Miꞌiria ti tukup­teꞌen aikotã mekewat ywyhig hun ewy. — Meiẽ tut aru iꞌaman aimikoi huꞌi hamo watoꞌe wen maꞌato ywytu uwato yn putꞌokꞌe aiꞌmikoi pun hamuat. Yt iꞌaman hin i hewo aiko aimikoi ete. Miꞌi hap ewywuaria ti miꞌiria tukup­teꞌen are. Miꞌiria ti ikahuria aimikoi ypia iyhop ikahuria ewywuat koꞌi maꞌato yt karãpe i haat rakaria ewywuaria. Karãpe haat eꞌat putꞌokꞌe hawyi watuwat iꞌywa soꞌohep hamo maꞌato yt kat hin i ikaipyi wati­puẽti miꞌu hewo hap ewy haria are. Miꞌi tã ti tukup­teꞌen miꞌiria aikotã aimikoi aimi­ꞌypy hep yi pywiat rakat igag hap ewy are. Aikotã aimikoi ikuꞌuro rakaria ewy miꞌiria tukup­teꞌen aimikoi ypia pyꞌa­setpe are.
65,1,13,— Taꞌi uruto eiꞌewy Iesui mohey kahato haria iꞌatuꞌe wen maꞌato Iesui mohey ran haria aikotã yꞌy ihy weꞌokmõi koꞌi wasere upi tõꞌẽ tõꞌẽ hawyi ihy mohun hap hawyi aimiꞌu wuat hap ewy Iesui mohey ran haria. Iꞌatu­wa­nẽtup saꞌag nakat yn pote ti aiwa­nẽtup hap ywyk hanuaria. Iꞌewyte Iesui mohey ran haria ti aikotã waikiru hewyry ewy kahato are. Aikotã waikiru hoꞌo­wasat tuwewi aikowo aikowo taꞌa­tu­mi­ky­ꞌesat ewy tuwat. Maꞌato meiũran iꞌatuo­wasat hawe tukup­teꞌen yt hẽtyhot i ywyhig hun me iꞌypyryp sese pe hap ewy aru aikope Tupana yn ikuap hap tote. Miꞌi hap ewy ti Iesui mohey ran haria iꞌypyryp aikotã wãtym koro iꞌypyryp hap ewy Tupana kuap hap ete.
65,1,14,Nimo te ti mio tã e mekewat Tupana ehay moherep hat pot Enoki Atãu emiariru emiariru toꞌe — Tut ti aru Tupana Aika­ꞌiwat ahowawi typyꞌi kahato tesu­ra­raꞌin atipy piaria wakuaria sese wywo e yt naku i nug haria moma hamo e. Wuatꞌi miitꞌin yt imohey haria i apiheg hamo tut Ahetu­pana e Enoki. Miꞌi hawyi ti aru toimo­herep yne uwe waku uwe yt nakuat i hap e. Mekewat eꞌat pe ti aru toimo­herep miitꞌin minug saꞌag nakat koꞌi yt nakuat i nug haria pe Tupana yt miky­ꞌesat i nug haria pe e. toiꞌa­tu­mo­herep wuatꞌi ehamo e. Iꞌewyte torania yt naku i iꞌatuehay saꞌag tetiat e. Iꞌatu­py­ꞌahak tetiat hap enoi wuatꞌi miitꞌin ehamuat hamo tut Ahetu­pana e. Toimo­herep yn woꞌoe­ro­mo­pusu hap koi hawyi yn soso hap iꞌewyte — Tupana ti yt naku i kahato iꞌatuꞌe hap moherep hamo tut e.
65,1,16,Iꞌatu­weu­kaꞌi tetiat hap sio tomohit hap koꞌi toiꞌa­pykok yne hamo Ahetu­pana tut tesu­ra­raꞌin sem wywo e Enoki nimo. Miꞌiria ti taꞌa­tu­mi­ky­ꞌesat saꞌag ewywuat raꞌyn nug at kaꞌap maꞌato yt heremo i haria are. Taꞌa­tuwẽ pyi ti — Uito poꞌog wuatꞌi kai iꞌatuꞌe ahepe are. Miꞌiria tiky­ꞌesat kahato taꞌa­tu­mõ­typot kahato hap — En poꞌog urukai iꞌatuꞌe iraniaꞌin hap. Miꞌiria ti ikat kahato taꞌa­tu­mõ­typot kahato — En ni yt naku i rakat iꞌatuꞌe wakuaria pe. Karãpe aiwat aimi­ky­ꞌesat ete aipo­wyro hawyi ahero­mo­pusu kahato hap — Yt naku i ti meke tã miꞌi miit ewy watunug iꞌatuꞌe iraniaꞌin me ahetiat pe. Yt wati­ꞌa­tu­mo­wepit kuap i raꞌyn miꞌiria are. Taꞌa­tu­mi­ky­ꞌesat saꞌag yn taꞌa­tunug neran mote wakuat yt taꞌa­tunug kuap i taꞌa­tu­hãꞌãg pytkai are. — Uito ti waku kahato poꞌog torania kai wakuap atunug iꞌatuꞌe. Waku kahato en iꞌatuꞌe ahepe ahekat kyꞌewi. Iꞌatuehay se rakat taꞌa­tuehay wo aimo­wepit maꞌato yt pywo pe hin i aimaꞌat teran haype neꞌi are. Miꞌi tã hap ete teꞌe­re­mo­pokuap kahato. Miꞌiria ti teꞌe­ro­pot­muꞌe wẽtup sehay yt Iesui etiat enoi haria hin i. Eiweꞌeg wo o Tupana ehay pun haria miꞌiria are.
65,1,17,Taꞌi mesup taꞌyn uiꞌe hap ewy taꞌa­tunug naꞌyn miꞌiria eipy­ꞌa­setpe wẽtup sehay enoi haria are. Uihey­wytꞌin uheinytꞌin yne uheka­tu­wyria wẽtup sehay kape yn ni waku watu­wa­nẽtup. Miꞌi ti ainãpin saꞌa­wy­ꞌiwuat Iesui etiat 12 ok takaria aimuꞌe hap kape yn waku are. Mekewat saꞌa­wy­ꞌi­wuaria Aipo­typot Iesui potpo­ꞌo­roria sese ainãpin kahato miꞌiria aimaꞌat teran haria ete aimaꞌat pupi are. Taꞌi mio tã iꞌatuꞌe ahepe 12 ok takaria — Meiũran wuatꞌi kahuro hap eꞌyianmete wyti aru tõꞌẽ kahato wẽtup ehay enoi haria. Miꞌiria ti aru aiꞌa­tu­maꞌat reran haria iꞌatuꞌe raꞌyn ahepe. Mekewat yi kahuro hap yt pya i raꞌyn turan putꞌok­ꞌi­ꞌa­tuꞌe ahowawi. Miꞌiria ti ikohyeput kahato taꞌa­tupiit miky­ꞌesat guꞌuro ypy yn nug hap upi iꞌatuꞌe. Tõꞌẽ ehowawi wẽtup sehay moherep hanuaria iꞌatuꞌe. Eimi­mohey hãpyk takat Iesui etiat mohit hanuaria tõꞌẽ hawyi eipy­ꞌa­setpe tukup­teꞌen iꞌatuꞌe 12 ok takaria. Miꞌiria ti taꞌa­tupiit miky­ꞌesat yt naku i guꞌuro ypy nug hap etiat wemoe­hapap haria yt Tupana miky­ꞌesat wuatꞌi eꞌat piat ieĩneꞌen hap yt kyꞌesat i haria iꞌatuꞌe ahepe saꞌa­wyꞌi 12 ok takaria.
65,1,19,Miꞌiria aimuꞌe haria wẽtup takat wakuat aiwo­ꞌo­kyꞌe hap moma rakaria aimohey ete aipo­hari teran haria. Miꞌiria ti ikyꞌesat aiwo­ꞌoe­waure aimi­mohey etiat hap yn. Miꞌiria piit pe ti yt kat i raꞌyn Tupana Pãꞌãu rakaria. Miꞌiria ti aikotã gaꞌapy puat haiwot rakaria miit auka haria ewy. Teꞌe­ru­wa­nẽtup mesu­wa­rotiat koꞌi kape yn.
65,1,20,Miꞌiria ehay upi yt naku i watuwat are. Waku wato­mohey poꞌog poꞌog wuatꞌi eꞌat Aiwy Iesui are. Waku iheg kahato ihay hawyi watunug iꞌe hap yn. Waku aikotã ipotmu­ꞌeria 12 ok takaria ainãpin haria wo watu­kup­teꞌen motꞌi hap ewy aito are. Mio tã are yn uiwy­riaꞌin waku sese rakat aimi­mohey pote. Waku wato­ꞌo­moe­saika moesaika aimi­mohey wakuat ete yn are. Taꞌi aiwat aimi­mohey ti poꞌog wakuat torania kawiat hat are. Taꞌi miꞌi yn ni waku kahato ahehay Tupana kapiat hamo het upi are. Tupana Pãꞌãu miky­ꞌesat ewy yn waku wahẽtup Ipãꞌãu upi are. — Etum no esaika hap uhehay ewawiat sepap hamo watoꞌe Ipãꞌãu me are. Miꞌi hap yn ni waku raꞌyn Ipãꞌãu upi wahẽtup hap are.
65,1,21,Uito ti atimohey kahato. Miꞌi pote eipe atiky­ꞌesat uiꞌe eweimohey kahato hap. Tupana ti yt puo hin i eikai uiꞌe tomohey hap ium ehepiat hamo. Tupana tum neran aikyꞌe hap miꞌi pote toꞌiro wati­kyꞌe Aikyꞌe hat. Waku watuweium Tupana pe aikyꞌe hamo. Waku Tupana yt wahowai i aikyꞌe teran tipyt. Taꞌi waku ti Aika­ꞌiwat wahe­katup wuatꞌi eꞌat pe. Miꞌi hap yn ti waku uiwy­riaꞌin. Tupana mipo­ꞌoro ahetiano ihaky­ꞌeꞌi kahato tutum toĩneꞌen wuatꞌi eꞌat piat hamo. Miꞌi pote waku wati­kyꞌe Aikyꞌe hat are.
65,1,22,Tupana ti waku wati­po­wyro ihay enoi hap ete. Miꞌi tã ti toiky­ꞌesat kahato katu­pono iraniaꞌin yt tokuap i te haria piat tokuap hap toiky­ꞌesat tomõ­typot hap. Tomõ­typot saꞌup mo tutum neran iꞌatue­ha­kye­raꞌat hap. Katu­pono toiꞌa­tue­ha­kye­raꞌat teran iraniaꞌin yt imohey kuap i te haria are.
65,1,23,Waku ti wati­ꞌa­tue­ha­kye­raꞌat iraniaꞌin aria wato po pyi. Waku wati­mo­herep muꞌap aria wuatꞌi eꞌat piat hoꞌopot hap pyi. Waku paawa­toꞌe iꞌatu­kyꞌe hap aipyꞌa pyi are. Iꞌewyte iraniaꞌin yt imohey kahato i te haria waku wati­ꞌa­tuekyi iꞌatu­kyꞌe hap wywo. Uiwy­riaꞌin waku ti aiweꞌeg wo kahato yt nakuaria i yt imohey i te haria i muꞌe turan. Miꞌiria ti karãpe wati­mo­herep Iesui ehay aimo­ꞌa­kagꞌaia teran yt nakuap i nug hamo. Yt naku i wataꞌat iꞌatuehay upi waire waire nug hamo. Waku wato­kenꞌẽ miꞌi nug hamo. Waku ti iꞌatupiit kahu hap yt aimo­ꞌa­kagꞌaia i iꞌatupiit kyꞌesat hamo. Waku aikotã ahesokpe ikytsig kahato ete yt wati­ky­ꞌesat i hap ewy. Waku ti wati­ꞌa­tuekyi yt naku i nug haria Iesui kape. Waku ti taꞌa­tupiit miky­ꞌesat nug haria waire waire haria taꞌa­tuwuk hap kapiat haria watekyi Iesui kapiat weꞌeg haria wo. Aiweꞌeg i hap wati­ꞌywyk wywo pote wato­kenꞌẽ iꞌatueko pupi are. Yt naku i wata­ꞌaipok neꞌi aheko saꞌa­wy­ꞌiwuat yt naku i nug hap kape i raꞌyn are.
65,1,24,Uiwy­riaꞌin karãpe putꞌokꞌe ahete ahoꞌopot hap ahatek hap turan ni Tupana ti aimoe­saika kuap yne ahãꞌãg hap akit hamo are. Miꞌi pote waku watoꞌe Tupana pe — Urupo­wyro En Tupana katu­pono yt urutunug neran i ahiag miat iraniaꞌin miat uruiãꞌãg hap upi waku watoꞌe. Yt naku i uruiꞌatoiat En Tupana Uruꞌywot maꞌato urupo­wyro En urumaꞌat hap akit hamo watoꞌe neꞌi. Taꞌi etikuap yne uruiãꞌãg hap putꞌokꞌe turan. Miꞌi pote urumoe­saika mekewat saꞌag nug hap akit hamuat waku watoꞌe Tupana pe are. — Tupana En yn ni Uruetu­pana urutoꞌe. Miꞌi hawyi En ni poꞌog weꞌeg torania kawiat hat urutoꞌe. Iꞌewyte En yn Urueha­kye­raꞌat kuap hat urutoꞌe. Urupo­wyro En uruiꞌa­parap hap moma hamo Tupana. Urunug no En hãpyk sese rakaria wo ewaku hap ewy urutoꞌe. Uruiky­ꞌesat kahato ehamo urutu­kup­teꞌen mesup mũki­ꞌite wuatꞌi eꞌat pe urutoꞌe. Urumo­wepit ro En ewy. Uruimõ­typot reran En Urumo­hãpyk kuap hat sese En mote. En ni poꞌog wuatꞌi apy tote urutoꞌe. En ni Wuatꞌi pore­kuaria Porekuat. En ni Wuatꞌi Miitꞌin Akag Koro. En ni wuatꞌi atipy piaria iꞌewyte yi totiaria Akag Koro urutoꞌe. En ni rat wuatꞌi apy i ipotmo­koꞌi rakat. Gaꞌatpo hawyi mesup mũki­ꞌite hawyi torania eꞌat piat urutoꞌe ewawi iꞌewyte Esaꞌyru Emipo­ꞌoro Urupo­rekuat nuat Iesui set puo waku.Uito ti Iuta. Iesui ti uheykeꞌet sese are. Tiaku ti Iesui ywyt re iꞌewyte miꞌi Uheykeꞌet are.
66,1,1,Iesu Aru E Hap Iuwãu MiwanUito Eiꞌakag Iesui e. Uiꞌywot Tupana tiky­ꞌesat kahato atimo­herep ehepe yne aikotã yt pya hin i raꞌyn hap e. Miꞌi koꞌi toiky­ꞌesat uheropat haria ikuap e. Atipo­ꞌoro uhehay atipy piat uhehay moherep hat wẽ pyi e. Ahenoi yne uheropat hat uipot­muꞌe uimi­kyꞌe kahato Iuwãu me. Etimo­herep to mesuwat uhehay yne yne uheropat haria pe areꞌe. Mesuwat sehay yne Tupana e hap uhetiat e. Mesuwat uhehay wakuat yne areꞌe yne eimikuap ok tã ehewaure kaꞌa mikuap ok tã uiꞌe hap. Iꞌewyte aikotã emuꞌetu eraꞌa­kasa uimi­mo­herep epiat hap ewy topy­huꞌat areꞌe epe uiwy Iuwãu e.
66,1,3,Uimohey haria waku ehewaure kaꞌa ewetum kahato mesuwat uhehay wakuat kape e. Waku eweimo­wẽ­papꞌi mowẽ­papꞌi kahato mesuwat miwan ehepiat ikuap hawywiat ehepiat inug hamuat hap kape aikotã aikotã Tupana tunug hap ahenoi ehepe eꞌyianmete e. Yt pya hin i Mesuwat uhehay Tupana tipyt­ꞌatnug hamuat eꞌat. Eweimo­wẽpap mesuwat uhehay pote aru toĩneꞌen eipoi­tyro kahato hap eimo­wepit hap e Iesui ahepe.
66,1,4,Miꞌi pote uito Iuwãu atiwan naꞌyn Iesui ehay tomikuap ok tã hawyi atipo­ꞌoro Iesui mohey haria pe 7 tawa yi Asia piaria pe. Aikotã Iesui mimo­herep ewy mekewat temiit tomi­po­ꞌoro atipy kaipywiat wẽ pywiat ewy atipo­ꞌoro ehowawi uito Iuwãu. Maꞌato saꞌa­wyꞌi uimiwan me wepoi­tyro hap tohẽtup Tupana kaipyi 7 tawa piat Tupana mõtypot yat piaria wat hamo. Mio tã areꞌe epe Tupana — Uito ti emiit Iuwãu maꞌato En ni mekewat wuatꞌi eꞌat piat ieĩneꞌen hat are. En ni torania mesuwiat ieĩneꞌen hat eꞌyianmiat ieĩneꞌen hat are. En ni mesuwuat re ieĩneꞌen hat are. En ni wuatꞌi eꞌat sakpo ieĩneꞌen hat are. Tupana ahẽtup kahato ewawi ereĩneꞌen hegyiꞌat kahato Esaꞌyru mohey haria pe hap are. Etum o woꞌo­kyꞌe hap iꞌatuepe. Etimõꞌẽ Epãꞌãu 7 tawa piaria Esaꞌyru mohey haria kape are ewawi Tupana. Tupana Esaꞌyru sese Iesui kaipyi ahẽtup etipoi­tyro emohey haria. Etum no iꞌatuepe i woꞌo­wese hap are epe. Wuatꞌi Porekuat no En poꞌog poꞌog iraniaꞌin kai are. En ni wuatꞌi eꞌyianmete wuat guꞌuro pywiat ieĩneꞌen i hat. En ni pywo yn e hat. Iesui En ni urukyꞌe hat sese katu­pono Esuu wo urupitpit hap etikoho yne torania uruminug saꞌag are. Ekuꞌuro hap uruka­wiano hap. Waku yne hawyi urunug naꞌyn more­kuaria wo mesuwat yi tote Eꞌywot eropat hamuat are. En ni urunug miitꞌin epaꞌi wo Eꞌywot miky­ꞌesat ewy. Urunug naꞌyn emiit miitꞌin ekyi ewewawiat emõtypot haria wo hamo. Wuatꞌi eꞌat piat esaika hap moherep hanuaria urunug naꞌyn are. Etum no Emohey haria pe egyiꞌat hap kaipyi iꞌatu­mo­wepit hap wuatꞌi eꞌat pe aru yt kat saꞌup i hap ahẽtup areꞌe epe Tupana. Pyno waku raꞌyn uhehay. Uito Iuwãu.
66,1,7,Uiwy­riaꞌin Iesui mohey haria meiẽ ewehe­haꞌat ro Aika­ꞌiwat Iesui tut raꞌyn teiam ywyhig me. Taꞌi yne yne teꞌe­ra­ꞌa­kasa. Iꞌewyte ipiit suk haria iꞌauka haria teꞌe­ra­ꞌa­kasa kahato howawi. Ewehe­haꞌat ro teꞌe­ruwak kahato wuatꞌi ywania yt imohey i haria teꞌe­ro­kenꞌẽ haype kakꞌi­ꞌa­tuꞌe. Maꞌato aito imohey haria wahe­katup kahato. Waku eriot Mehĩ waku eriot Mimi watoꞌe. Iꞌewute aitoria 7 tawa piat Tupana mõtypot yat piaria pe yi Asia totiaria pe Iesui tuwe­mo­herep wy.
66,1,8,— Taꞌi uito ti rat Iesui e ahepe tut hawyi. Ahaꞌa­wynug yne uito hawyi areĩneꞌen ni hat uito. Uhepiat inug yne hap eꞌyianme areĩneꞌen ni e. Uimi­sa­ꞌa­wynug saꞌa­wynug atimo­putꞌok yne. Maꞌato wuatꞌi mesu­wa­rotiat eꞌyianme areĩneꞌen ne wuatꞌi eꞌat pe e. Uito ti rat Eika­ꞌiwat Wuatꞌi Esaika Hap Eiam uito e Iesui ahepe.
66,1,9,Pyno uito Iesui potpo­ꞌoro 12 ok takat Iuwãu areĩneꞌen eheykeꞌet ewy katu­pono waho­ꞌopot aiwo­ꞌo­ꞌe­wy­ꞌewy Iesui mohey haria aito pote are. Wẽtup sok yn aito. Iesui yn Aipo­rekuat aiꞌe pote aiꞌa­tu­sa­tyꞌi satyꞌi kahato iraniaꞌin. Miꞌi pote wẽtup miit yn ewy wahe­katup Aika­ꞌiwat putꞌokꞌe wuatꞌi Porekuat nuat hap eꞌat. Iesui yn Aipo­typot areꞌe hap etiat no uipyhyp mesuwe yi a yꞌy wato pyꞌa­setpiat uiꞌa­piheg hamo. Woꞌo­pyhyp hat ewy uinug katu­pono ahenoi uhehay wo Iesui ti Aipo­rekuat nuat areꞌe pote. Miꞌi pote uhehay monik hap kyꞌewi uiꞌatoiat mesuwat yi a Patumu e hap tote.
66,1,10,Miꞌi yi a tote Aika­ꞌiwat wanuat eꞌat Mytuꞌu eꞌat pe turan Tupana Pãꞌãu topy­huꞌat kahato uhete. Putꞌokꞌe hawyi uipyt­ꞌatnug kahato hawyi uimu­ꞌetu kahato. Miꞌi hawyi uiꞌok pe kai putꞌokꞌe raꞌyn sehay aikotã huhuꞌe hap ewy atikuap kahato. Ihay pirik kahato atikuap heremo kahato rakat. Huhuꞌe hap ewy maꞌato ihay ewy atikuap.
66,1,11,— Uito ti yne saꞌa­wynug hat maꞌato uhepiat inug hap yianmete areĩneꞌen wuatꞌi eꞌat pe e. Uminug koꞌi yne ikahuro hap sakpo areĩneꞌen ne wuatꞌi eꞌat pe e uhepe. Miꞌi hawyi toꞌe i uhepe — Iuwãu e atomo­herep aru epe emiꞌa­kasa koꞌi emuꞌetu wuat ewywuat koꞌi e. Etiwan o uimi­mo­herep emuꞌetu hap koꞌi e. Miꞌi hawyi emiwan o etipo­ꞌoro uimohey haria pe 7 Tupana mõtypot yat kape yi Asia tote. Tawa EWESU piaria weꞌa­tunug haria kape. Iꞌewyte Tupana mõtypot yat tawa SIMINA piaria waꞌa­tunug haria kape etipo­ꞌoro uiꞌe hap emiwan. Iꞌewyte Tupana mõtypot yat tawa PẼKAMU piaria weꞌa­tunug haria kape etipo­ꞌoro emiwan. Iꞌewyte Tupana mõtypot yat tawa SATU piaria kape etipo­ꞌoro. Iꞌewyte Tupana mõtypot yat tawa TIATIRA kape etipo­ꞌoro wy. Iꞌewyte Tupana mõtypot yat tawa WIRATEWIA piaria kape etipo­ꞌoro hawyi Tupana mõtypot yat IRAUTISEIA piaria kape etipo­ꞌoro emiwan ipe pewiu tote e Iesui uhepe.
66,1,12,Mio tã toꞌe hawyi aremorem mekewat ihay rakat IESUI kape araꞌa­kasa hamo. Aremorem turan hẽtyhot hap atipuẽti. Tuwẽtem wẽtup eiam myi ariãty. Miꞌi hawyi mekewat aria ẽty koꞌi pyꞌa­setpe toĩneꞌen Aheykeꞌet toꞌe­wywuat sokpe iꞌywop takat puo yi kapiat hap. Ipotiꞌa ete toĩneꞌen iwoꞌo­kytyt hap ewywuat hekat rakat Uru kawiat imehit rakat.
66,1,14,Iꞌasap ikytsig kahato aikotã nukara kytsig hap amukiusu ap ewy ikytsig hap. Iha aria sapuẽ sapyhot hap ewy aria ẽty ewy.
66,1,15,Ipy koꞌi ihup hapyhot hap ewy aikotã Asu watopag aria pe hapyke kahato rakat ihup imehit hap ewy. Miꞌi hawyi ihay topy­huꞌat yꞌy esaika hap topyhyp pote hap ewy yꞌy wato puehay ewy woo wooꞌe neꞌi sooꞌe hap.
66,1,16,Miꞌi hawyi toĩneꞌen 7 waikiru ipo sese kai. Iwẽ pyi tuwẽtem kyseꞌyp surara wat toꞌowa piat hãihyk kahato rakat. Miꞌi kape arahaꞌat turan yne ipiit hẽtyhot yne atpo­sake turanuat wate­haꞌat at kape hap ewy kape araꞌa­kasa.
66,1,17,Araꞌa­kasa howawi hawyi araꞌat yi tote uhowa yi kape hap ewy ipoityꞌi uhetiat hawyi ipy yatype genꞌẽ pono ikuꞌuro rakat ewy areĩneꞌen. Miꞌi pote tuwe­ponug uipiit ete topo sese kai haype toꞌe — Uimi­kyꞌe Iuwãu e yt erekenꞌẽ teiꞌo uipupi e uhepe. Pywo ti rat uito wuatꞌi eꞌyianmete wuat eꞌat piat ieĩenꞌen hat Uito e iꞌewyte yt kat i raꞌyn topy­huꞌat re mesu­wa­rotiat pytkai aru areĩneꞌen ne Uito e uhepe.
66,1,18,Iuwãu e erahaꞌat ro uhowawi e. Haꞌa­wyte areĩneꞌen eipy­ꞌa­setpe. Miꞌi hawyi uiku­ꞌuro sese koitywy areĩneꞌen i raꞌyn wuatꞌi eꞌat piat hamo e. Miꞌi pote uiꞌe hap uhehay upi yn miitꞌin tuwẽtem kuap guꞌuro pyi e. Iꞌewyte uhehay upi yn miitꞌin tuwat taꞌa­tu­ꞌa­piheg aria wuat eꞌat piat hamuat kape e uhepe.
66,1,19,Miꞌi hawyi — Iuwãu e emiwan nug uimi­mo­herep tepiat emiꞌa­kasa aikotã topy­huꞌat irane hamuat iꞌewyte mesup muat toĩneꞌen hap ewywuat hap etiwan no e iꞌewyte aikotã aikotã irane atunug uimi­mo­herep epe hap ewy e uhepe.
66,1,20,Mũki 7 waikiru uipo sese kawiat atomo­herep taꞌyn epe. Katu­pono atiky­ꞌesat etikuap yt uwe mikuap i aikotã aru kat kat koꞌi ewywuat tukup­teꞌen hap e. Iꞌewyte atimo­herep teran epe mekewat emoꞌa­kasa hap 7 ariãty wẽtup teiam mywiat hẽtyhot rakat nu Uru kawiat etiat e. Miꞌi ti atimo­herep teran kat som kat som miꞌi ewy hap topy­huꞌat hap mekewat ariãty eiam e. Iꞌewyte kat kawiat uipo sese kawiat 7 waikiru e hap som kat ewy hap e uhepe. Iuwãu e mekewat 7 waikiru uipo sese kawiat tukup­teꞌen aikotã uimohey haria akag koꞌi yi Asia totiaria tawa piat Tupana mõtypot yat apykok haria miꞌi aikotã 7 waikiru ewywuat tukup­teꞌen aikope teꞌe­ru­we­ꞌa­tunug hap tote mekewat 7 tawa yi Asia piaria akag koꞌi 7 waikiru uipupiat ewywuat koꞌi are e uhepe. Mekewat ariãty eiam 7 haga rakat miꞌi ti aikotã uimohey haria yi Asia piaria ewy e. Wẽtup haga wẽtup tawa piaria uimohey haria ewy wẽtup haga wẽtup tawa piaria ewy hap ewy teꞌe­ro­py­huꞌat uimohey haria teꞌe­ru­we­ꞌa­tunug haria ti teꞌe­ro­py­huꞌat mekewat 7 rakat ariãty ewy 7 tawa Asia piaria e uhepe ihay huhuꞌe hap ewywuat puo e Iesui uhepe.Uito Iuwãu uimi­ꞌa­kasa hap ahenoi.
66,2,1,Miꞌi hawyi Aheykeꞌet Iesui toꞌe uhepe — Iuwãu e mio tã etiwan no uimohey haria tawa EWESU apykok hat pe tawa Ewesu piaria etiat. Mio tã ereꞌe — Pyno atiky­ꞌesat ereĩneꞌen uipo pe katu­pono tukup­teꞌen uipo sese kai raꞌyn 7 waikiru koꞌi ewy 7 ok takaria Tupana mõtypot yat piaria apykok haria e. Uito ti uhewyry eipy­ꞌa­setpe aikotã aikotã ariãty yt hẽtyhot kahato i rakat moẽtyhot hat ewy e. Uhewyry eipy­ꞌa­setpe eimoẽ­tyhot hamuat e. Eipe wẽtup haga 7 haga pyꞌa­setpiat ariãty eiam ewy mekewat 7 ariãty wẽtup eiam hekat rakat pyꞌa­setpuo e.
66,2,2,Uimohey haria tawa Ewesu piaria woro­ho­ꞌokuap kahato eipe. Uipotpap nug kahato haria eipe are e. Yt eipohep hin i uheropat hap ete e. Yt eweikyꞌe hin i yt naku i nug hap neꞌi. Atikuap eheko waku hap. Karãpe wẽtup ok putꞌokꞌe eimuꞌe hamo turan hepamo ihay eweimohey sio uhehay wo sio yt hap kuap hamo e. Maꞌato yt uhehay i neꞌi pote meremo — Eso i rat eweiꞌe tope. Ewehãꞌãg kahato mekewat sio Tupana mipo­ꞌoro wẽtup miit sio tuwehay pyi neꞌi hap kuap hamo e.
66,2,3,Eweho­ꞌopot kahato raꞌyn uimohey hap upi e uimohey motꞌi haria eipe e. Taꞌi uheropat motꞌi kahato haria eipe pãi are.
66,2,4,Waku kahato eipe e wen maꞌato wẽtup yt naku i eikawiat yt uimo­wepit hin i hap toĩneꞌen. Saꞌa­wyꞌi uikyꞌe kahato haty wo maꞌato mesup yt saꞌa­wy­ꞌiwuat yt ewy i raꞌyn uikyꞌe eipe. Uiꞌatoiat uikyꞌe saꞌa­wy­ꞌiwuat hap ete e. Haty kahato uipyꞌa pe miꞌi hap uhete e.
66,2,5,Pyno eiwa­nẽtup o aikotã saꞌa­wy­ꞌiwuat uikyꞌe haty wo ehepiat hap kape uimi­ky­ꞌeria e. Mesup uikyꞌe hap waure haria wo eweikup­teꞌen e. Eweiꞌaipok to uhowawi i uikyꞌe pote areꞌe ehepe maꞌato yt pote ariot eheꞌa­riãty sasep hamo e. Miꞌi hawyi iꞌypyryp hap yn toĩneꞌen itote e. Koitywy 7 ariãty toĩneꞌen maꞌato ahasep hawyi ti aru eiwat pote iꞌypyryp yt naku i topy­huꞌat e. Eweiꞌaipok to uhowawi areꞌe ehepe tawa Ewesu piaria e.
66,2,6,Tukup­teꞌen tawa EWESU piaria uimohey haria muꞌe haria uhyt Niku­raita mimu­ꞌeria — Waku eharyꞌi uiat uheha­ryꞌi wo hawyi uheha­ryꞌi ewano e haria toꞌope yt naku u. Waku ehaiwot ro eweikup­teꞌen miꞌi potmu­ꞌeria ete katu­pono Uito iꞌewyte uhaiwot areĩneꞌen iꞌatu­pot­muꞌe hap upiaria ete e Iesui.
66,2,7,Uimohey haria ehewaure kaꞌa kahato ro kat som Tupana Pãꞌãu toꞌe topot­mu­ꞌeria pe Tupana mõtypot yat piaria pe yi Asia tote e. Ewetum no ehewaure kaꞌa Tupana Pãꞌãu einãpin hap kape e. Uimohey haria e pywo pe ti uimikoi ypia pe toĩneꞌen wẽtup uimikoi ywa pyꞌa­setpe eimoieĩ­neꞌen wuatꞌi eꞌat piat hap e. Uwe uwe uimohey toku­ꞌuro hap kape iꞌewyte uwe uwe topy­huꞌat ahiag potiãꞌãg hap akit hat toku­ꞌuro hap kape miꞌi hat pe aru areꞌe — Waku etuꞌu ro uimikoi ypia ywa eimoieĩ­neꞌen wuatꞌi eꞌat piat hamo areꞌe aru e Tupana Pãꞌãu ehepe e mekewat waikiru ipupiat rakat uimiwan nug hamuat tawa EWESU piaria pe.
66,2,8,Miꞌi hawyi toꞌe i raꞌyn uhepe mekewat 7 waikiru ipo piat rakat — Iuwãu e wẽtup uhehay etiwan hawyi etipo­ꞌoro wẽtup Tupana mõtypot yat piaria kape e. Etipo­ꞌoro uhehay iꞌatu­ꞌa­pykok hat kape. Uimohey haria tawa SIMINA piaria kape e. Mio tã etiwan — Tawa SIMINA piaria uimohey haria Uito ti areĩneꞌen wuatꞌi eꞌyianmiat ieĩneꞌen hat e. Iꞌewyte areĩneꞌen aru yi waikiru koꞌi kahuro pytkai hap eꞌat e. Mesuwe saꞌa­wyꞌi uiku­ꞌuro maꞌato mesup areĩneꞌen i raꞌyn e.
66,2,9,Uimohey haria tawa SIMINA piaria woro­ho­ꞌokuap kahato eipe. Waku sakpoꞌe eipe e. Uheropat haria seseria kahato eipe e. Atikuap eweho­ꞌopot uhetiano hap e. Atikuap aikotã hoꞌopot kahato popuo eipotpap uimi­ky­ꞌesat nug hap ete. Satek takaria eweikup­teꞌen maꞌato uiwa­nẽtup hawe hekat kahato rakaria wuatꞌi eꞌat piaria eweikup­teꞌen e. Iꞌewyte atikuap aikotã itotiaria tukup­teꞌen hap eiꞌa­tu­sa­tyꞌi satyꞌi kahato haria e. Atikuap aikotã uruto yn ni Tupana kuap haria katu­pono Iuteu ywania sese uruto iraniaꞌin ehepe maꞌato eipe yt eweiꞌe. Miꞌiria taꞌa­tuehay saꞌag wo ehepe. Yt Tupana emiitꞌin hin i miꞌiria maꞌato ahiag mõtypot yat piaria miꞌiria e. Yt Iuteu ywania hin i maꞌato ahiag ywania saꞌag tukup­teꞌen miꞌiria Iuteu ywania ran neꞌi koꞌi e.
66,2,10,Yt eweikenꞌẽ teiꞌo ahiag mupi e katu­pono miꞌiria ahiag mõtypot haria eiꞌa­tuiãꞌãg aru eimo­so­ꞌopot ehepiat imohey hap saꞌag hamo ehepiat uimohey hap moweityk hap kyꞌewi. Maꞌato yt eweitoiat reiꞌo ehepiat uimohey hap ehãꞌãg hap upi 10 eꞌat hap ewy eweho­ꞌopot uimohey hap waure hamo. Eweipy­huꞌat ro uimohey hap mywo eiku­ꞌuro hap eꞌat kape pote eheĩneꞌen hap sese ikahu rakat wuatꞌi eꞌat piat atum ehepe aru e. Yt kat i saꞌag atipuẽti eikai e. Miꞌi hawyi woro­ho­ꞌo­painug more­kuaria wo uimi­mõ­typot wuatꞌi eꞌat piaria wo raꞌyn uimohey haria sese eweikup­teꞌen mote areꞌe ehepe tawa SIMINA totiaria pe e uhepe uimiwan nug hamuat tawa SIMINA piaria pe.
66,2,11,— Pywo ti wuatꞌi uimohey haria pe mio tã e te Tupana Pãꞌãu are aikotã areꞌe tawa SIMINA piaria pe hap ewy e. Waku ehewaure kaꞌa kahato Tupana Pãꞌãu e hap uiwẽ pywiat e hap kape e torania 7 Tupana mõtypot yat piaria pe. Uwe uwe ahiag miat toiãꞌãg hap akit hat topy­huꞌat toku­ꞌuro hap kape miꞌi hat yt ikuꞌuro i typuot hap mekewat wuatꞌi eꞌat piat miitꞌin moso­ꞌopot at kaꞌap hap e Tupana Pãꞌãu ahepe.
66,2,12,Miꞌi hawyi poꞌog tohenoi uhepe — Iuwãu e etiwan uhehay uimohey haria tawa PEKAMU piaria pe yi Asia totiaria pe e. Kotã ere o etiwan miꞌiria pe — Tawa PEKAMU piaria uimohey haria apykok hat e uhehay ti surara ekyseꞌyp typy hãi nakat toꞌowa piat hãihyk takat ewy kahato.
66,2,13,Uimohey haria tawa PEKAMU piaria woro­ho­ꞌokuap kahato eipe e. Atikuap aikotã eweikup­teꞌen uimohey haria sese wo ahiag emiitꞌin sem pyꞌa­setpe e. Atikuap eweikup­teꞌen aikope ahiag topy­huꞌat morekuat no hap tote e. Atikuap aikotã uikyꞌe sese haria eweikup­teꞌen itote. Yt eiwe­mõti hin i uhet enoi itotiaria piat hamo wãiꞌe ahiag pytkai e. Atikuap aikotã uimohey sese kahato haria eweikup­teꞌen itote. Atikuap aikotã yt eweipun hin i te kue uikuap ehepiat hap e. Atikuap saꞌa­wyꞌi aikotã uhehay moherep hat wakuat kahato Antipa ahiag etama piaria tiꞌauka eipy­ꞌa­setpia uhehay enoi uimohey hap kaipyi pote e. Uimi­po­ꞌoro taꞌa­tu­ꞌauka hawyi atikuap sese yt naku i miꞌiria ehetawa piaria e.
66,2,14,Maꞌato tukup­teꞌen eipy­ꞌa­set­piaria uimohey ran haria uhehay ewanĩ­kaptia tawa PEKAMU piaria. — Uruto Tupana ehay moherep haria iꞌatuꞌe wen maꞌato wẽtup sehay moherep haria aikotã nimo sehay yt hãpyk i rakat enoi hat Parãu mienoi ewy taꞌa­tu­mo­herep. Nimo Tupana ehay moherep hat Parãu e hap het rakat tiꞌa­tu­muꞌe kahato Isareu ywania ewanĩ­kaptia eporekuat Paraki e het rakat Tupana emiit Isareu ywania moꞌa­kagꞌaia Tupana set etiat hap tehay wo. Mio tã e Parãu — Waku ewetunug ienuk hap iwato hawyi eweiꞌauka eihũria Tupa­naria iãꞌãkap koꞌi mõtypot hamo e. Miꞌi hawyi waku yne hary­po­riaꞌin wywo toꞌope eweikup­teꞌen e. Miꞌi etunug mote ewanĩ­kaptia Isareu ywania Tupana miꞌa­piheg wo tukup­teꞌen eipy­ꞌa­setpe e Parãu morekuat Paraki pe tomi­nãpin e uhepe uimiwan nug hamuat.
66,2,15,Iꞌewyte sehay yt naku i moherep haria tukup­teꞌen eipy­ꞌa­setpe. Wẽtup sehay saꞌag moherep haria uimo­py­ꞌahak kahato miꞌi ti mekewat uhyt Niku­raita ehay upiat gupteꞌen haria mekewat — Waku ahewaire waire watunug iꞌatuꞌe saꞌag uimo­py­ꞌahak haria e.
66,2,16,Ewetoiat ro yne Tupa­naria areꞌe. Ewetoiat ehewaire hap yne areꞌe. Eweiꞌaipok to uhowawi uimienoi koꞌi nug hamo e. Yt pote ariot ehowawi eiwu­ꞌuka hap erut hamo e. Mekewat uiwẽ piat kyseꞌyp typy hãihyk takat wywo areto ehowawi surara ewy e. Eiweꞌeg woꞌo areꞌe tawa Pekamu piat uimohey haria pe.
66,2,17,Iꞌewyte yne eipe uimohey haria kape mio tã are aikotã Tupana Pãꞌãu eimuꞌe hap ewy e. Ehewaure kaꞌa pote ewewa­nẽtup to aikotã areꞌe 7 Tupana mõtypot yat piaria pe yi Asia piaria pe. Uwe uwe uimohey potꞌi ahiag miat toiãꞌãg pytkai toiꞌakit neꞌi toiãꞌãg hap toku­ꞌuro hap kape miꞌi hat pe atum man a atipy kaipywiat aikotã Uiꞌywot tum saꞌa­wyꞌi yahig note man a Iuteu ywania pe hap ewy atum tope uimiium toꞌewy. Uito yn atikuap aikope mekewat man a uimiium uimohey sese haria piat nuat hap e. Iꞌewyte uimohey sese hat ahetꞌok het pakup atum tope. Atiwan nu ikytsig sese rakat rote hawyi atum tope. Mekewat nu etiat uimiset pehik uito yn atikuap het. Iꞌewyte nu kytsig sat hat ikuap het maꞌato iraniaꞌin yt ikuap i toset uiat uimiwan. Miꞌi atum uimohey toku­ꞌuro hap kapiat haria pe pãi areꞌe uimohey haria 7 ywania yi Asia totiaria pe e mekewat hesokpe ikytsig nakat uhepe uimiwan nug hamuat tawa Pekamu piaria nãpin hamuat iꞌewyte ahepe yne imohey haria pe nãpin hamo.
66,2,18,Miꞌi hawyi mekewat ariãty eiam 7 haga rakat puat hewyry rakat toꞌe uhepe — Iuwãu etiwan uiꞌe hap koꞌi hawyi etipo­ꞌoro uimohey haria awa TIATIRA piaria kape iꞌatu­ꞌa­pykok hat kape etipo­ꞌoro. Mio tã etiwan — Tawa Tiatira piaria Uito ti Tupana Saꞌyru e uhehay sese atipo­ꞌoro ehowawi e. Uheha koꞌi ti aria sapuẽ sapyhot hap ewy nu mehit hap ewy e.
66,2,19,Woro­ho­ꞌokuap kahato eipe. Atikuap eipotpap koꞌi waku kahato hap e. Wakuap nug hap koꞌi ewetunug hap atikuap. Atikuap eiwo­ꞌo­kyꞌe kahato eiwo­ꞌo­po­wyro eipotpap etiat kaipyi hap atikuap. Aikotã eiwo­ꞌo­mõ­typot eiwo­ꞌoehay upiat hap kaipyi hap atikuap e. Iꞌewyte atikuap aikotã eweikup­teꞌen motꞌi uimohey wywo hap e. Atikuap mesup taꞌyn uheropat poꞌog haria wo eweikup­teꞌen hap e. Atikuap aikotã haꞌa­wy­tewuat kai poꞌog naꞌyn waku eipe hap koꞌi atikuap yne.
66,2,20,Maꞌato iꞌewyte atikuap aikotã ehewaku hap toĩneꞌen kahato pytkai toĩneꞌen yt naku i hap itote yt eweitoiat hin i te e. Miꞌi hap nug hap ete ehewa­nĩkap wo kahato areĩneꞌen e. Toĩneꞌen wẽtup ok hary­poria eipy­ꞌa­setpe — Uito Tupana ehay moherep hat e hat Iesapeu e hap het rakat e. — Pyno sig waku ahewaire hewaire e Tupa­naria mõtypot hamo iꞌewyte waku Tupa­naria iãꞌãkap mõtypot ienuk hamo e Tupana uhepe e hat Mana Iesapeu. Miꞌi ete toiꞌa­tu­muꞌe uhemiit pytkai yt kat eweiꞌe i tope. Yt eweipo­ꞌoro hin i eipy­ꞌa­setpyi. Yt naku i kahato ewetunug tawa TIATIRA uimohey haria e.
66,2,21,Saꞌa­wyꞌi areꞌe — Mana Iesapeu pe — Etoiat ro ewaire waire hap meremo hawyi eraꞌaipok to uhowawi mana areꞌe. Karania wo neꞌi mio tã areꞌe tope maꞌato — Yt yt an e neꞌi uhepe e.
66,2,22,Pyno koitywy Mana ewaire waire hap eꞌyni eꞌahu hap eiam mo topy­huꞌat e. Hary­poria yt weꞌeg i hat mio koitywy woro­ꞌa­piheg epiat hoꞌopot hap mywo. Iꞌewyte ihainiaꞌin etiat wemaꞌat haria iꞌewyte atiꞌa­tu­ꞌa­piheg yne emoꞌahu hap eꞌyni pe e. Torania emoewaire haria iꞌatu­ꞌahu emoewaire hap taꞌa­tue­ꞌyni pe uhepiat taꞌa­tu­ꞌa­piheg eꞌapiheg tuwywuat. Eiwo­ꞌo­ꞌe­wy­ꞌewy motꞌi mana Iesapeu e. Ewetoiat eiminug saꞌag hawyi eweiꞌaipok to uhowawi hawyi waure wo areĩneꞌen maꞌato yt pote uimi­ꞌa­piheg koꞌi wo eweikup­teꞌen ehehatek hap sese topy­huꞌat e. Iwato kahato hoꞌopot aru e. Yt eweꞌeg i kahato i mana pote topap topap kahato aru hira­karia emẽpytꞌin koꞌi e. Woro­ꞌa­piheg kahu hawyi uimohey haria teꞌe­ru­wa­nẽtup kahato aikope aikope teꞌe­ru­we­ꞌa­tunug yi Asia totiaria teꞌe­ru­wa­nẽtup kahato aru eꞌapiheg hap emimu­ꞌeria e — Tupana tikuap kahato aiminug wuatꞌi yt naku i rakat koꞌi iꞌatuꞌe aru are e. Meiẽ toikuap sewaire waire nug i wuatꞌi wywuat hap iꞌatuꞌe aru e. Pywo ti rat Tupana tikuap aiwa­nẽtup hap iꞌewyte aiminug koꞌi sio waku sio yt hap koꞌi iꞌatuꞌe aru. Are pãi aipoepyk aiminug ok tã ne sio waku sio yt iꞌatuꞌe aru uimohey haria yne 7 tawa koꞌi piaria e.
66,2,24,Maꞌato tukup­teꞌen eipy­ꞌe­satpe hary­poria yt iweꞌeg i rakat ehay upiat yt tuwat i rakaria uimohey haria. Miꞌiria ihainia iweꞌeg kahato rakaria — Yt naku i kahato ahewaire e. Miꞌiria pe Woro­ho­ꞌo­kyꞌe kahato e Tupana katu­pono yt eweiwat i mekewat Iesapeu wẽ pywiat poꞌog ahiag ehay saꞌag wuatꞌi kawiat rakat upi areꞌe e Tupana tawa TIATIRA piaria piat pe. Saꞌa­wyꞌi Iesapeu toꞌe — Toꞌiro woro­ho­ꞌo­muꞌe yt eimikuap i te ete e. Miꞌi ahenoi teran ehepe maꞌato wẽtup sehay piat pe. Toꞌiro ahewaire waire migꞌi wo ahiag ehay pyi e. Maꞌato yt iꞌatuꞌe iraniaꞌin. Miꞌiria pe yt woro­ho­ꞌo­nãpin teran i katu­pono — Yt eweiꞌe raꞌyn mana Iesapeu mienoi hap kape. Pyno mio tã areꞌe waku nug haria pe tawa TIATIRA piaria pe. Uimohey motꞌi ro e. Karamuo ariot hap kape uhut ehowawiat hap kape eweikup­teꞌen no uimohey haria motꞌi pote morekuat nuaria wuatꞌi pianuaria woro­ho­ꞌonug e.
66,2,26,Uwe uwe eipe uimohey motꞌi rakaria iꞌewyte uwe uwe iꞌakit ahiag miat toiãꞌãg hap iꞌewyte uwe uwe inug uhehay toku­ꞌuro hap kape miꞌi haria pe are aru — Waku kahato eipe are. Woro­ho­ꞌonug eipe wuatꞌi ywania porekuat wo wuatꞌi eꞌat pe aru are e. Saꞌa­wyꞌi sese mio tã toꞌe Uiꞌywot uhepe — Uhaꞌyru e aikotã aikotã kamũti nug hat tiꞌa­porok tominug yt hãpyk i hawyi miꞌi hap ewy ti aru waku etiꞌa­tu­ꞌa­piheg o yt naku i nug haria wẽtup ywania wẽtup ywania yt uimohey teran i haria e nimo Uiꞌywot uhepe. Pyno koitywy kat Uiꞌywot toꞌe uhepe miꞌi hap ewy are ehepe. Pywo ti rat eipe uiꞌe­wywuat pote woro­ho­ꞌonug eipe wuatꞌi ywania pore­kuaria wo uiꞌewy eweikup­teꞌen aru wuatꞌi eꞌat piat are. Iꞌewyte meiũran ti aru ariot ehowawi aikotã aikotã mekewat waikiru wato at wẽtem hap enoi hap eꞌyianmete wuat ipohup at tuerut hap ewy ariot ehowawi iꞌypyryp hap moma hamuat eimo­wepit hamuat ariot aru ehowawi are e.
66,2,29,Waku ehewaure kaꞌa kahato kat som areꞌe uipot­mu­ꞌeria 7 Tupana mõtypot yat koꞌi piat weꞌa­tunug haria pe yi Asia totiaria pe areꞌe e. Uito Iuwãu pyno waku watikuap kahato torania aitoria wuatꞌi Tupana Pãꞌãu mimo­herep ahepe mesuwat uimiwan me.Uito Iuwãu.
66,3,1,Miꞌi hawyi mekewat Miit waikiru koꞌi 7 rakaria topo piat hat toꞌe i raꞌyn uhepe — Iuwãu e etiwan no uhehay Tupana mohey haria tawa SARATU piaria kape e. Etiwan hawyi etipo­ꞌoro iꞌatu­ꞌa­pykok hat kape. Kotã ereꞌe o etiwan e — Uito ti Tupana Pãꞌãu yne eiam e. Koitywy atimõꞌẽ ehowawi Tupana mõtypot yat piaria 7 tawa yi Asia totiaria pe e. Iꞌewyte toĩneꞌen uipo pe mekewat waikiru koꞌi 7 rakaria. Atikuap kahato eiminug wakuat koꞌi e. Wakuat kahato eipe iꞌatuꞌe miitꞌin mesu­wa­ro­tiaria. Wuatꞌi miitꞌin mimõ­typot koꞌi eipe wen maꞌato uiwa­nẽtup hawe ikuꞌuro rakat ewy eweikup­teꞌen katu­pono yt karãpe i uiwesat eipe e. Uikyꞌe hap eipyꞌa piat ikuꞌuro raꞌyn e.
66,3,2,Eweꞌeg wo o kat pote kurin uimohey hap eipyꞌa pe topy­huꞌat e. Miꞌi pote ikuꞌuro rakat ewy uimohey ehepiat hap e. Waku eweiwyro o ehepiat uimohey hit hap. Maꞌato yt pote ikuꞌuro aru eipyꞌa pe uimohey hap katu­pono atipuẽti eipotpap hap Tupana kapiat yt pywo pe i. Eiminug wakuat uimõ­typot hamuat yt uimo­wepit hin i uimohey ehepiat hap yt iwato i pote e. Pyno kurin kat uimohey hap ekawiat etimotag no e.
66,3,3,Uimohey haria saꞌa­wyꞌi uhehay sat kahato haria eipe e. Saꞌa­wyꞌi ehewaure kaꞌa yn uhehay kape maꞌato mio yt e. Tawa SARATU piaria eweiꞌaipok to uimohey hap kape aikotã eweimoheg eheha peꞌok hap ewy eweimoheg uimohey hap ehepiat katu­pono ariot ehowawi aikotã seroꞌok e hat ewy. Waku surara ewy eweikup­teꞌen maꞌato yt pote yt eweikuap hin i uhut hap e. Pyno eiwe­hymut ro katu­pono eiket kai putꞌok­ꞌare sere­ꞌokꞌe hat ewy e.
66,3,4,Maꞌato wẽtup ok wẽtup ok toĩneꞌen eipy­ꞌa­setpe uimohey te kahato hap wywo e. Miꞌiria ete yt aremõti hin i — Uheropat haria eipe areꞌe hamuat yt taꞌa­tu­hãꞌãg hin i iraniaꞌin ewy saꞌag nug hap ete. Katu­pono ehewaku hap putꞌokꞌe uhupiat ehewyry uiwywo hamo areꞌe ehepe ipatꞌok etiat tawa SARATU piaria pe. Pywo pe ti ehepe ti aru atum eipainug hap ikytsig kahato rakat ehepe uhemiit sese eipe hap moherep hamo e.
66,3,5,Pywo Uimohey haria torania pe areꞌe — Uwe uwe uimohey motꞌi toku­ꞌuro hap kape uwe uwe tiꞌakit yne ahiag miat toiãꞌãg hap koꞌi miꞌiria atiꞌa­tu­painug kahato sokpe ikytsig nakano uhemiit sese eipe hap moherep hamo e. Iꞌewyte iꞌatuset yne atimo­herep wuatꞌi ehamo. Iꞌatuset koꞌi atimo­herep miwan me atipy pe e. Yt karãpe i atiꞌa­tu­set­mo­weityk mekewat miwan myi areꞌe. Tupana mimoieĩ­neꞌen koꞌi wuatꞌi eꞌat piat gupteꞌen hanuaria miꞌiria e. Miꞌiria uhemiit sese koꞌi areꞌe atipy piaria pe. Miꞌiria uheka­tu­wyria sese areꞌe Uiꞌywot pe e.
66,3,6,Pyno waku ehewaure kaꞌa kahato kat e som Tupana Pãꞌãu toꞌe 7 Tupana mõtypot yat koꞌi piaria pe katu­pono yne Tupana mohey haria kape wy ihay mesuwe.
66,3,7,Miꞌi hawyi poꞌog Iesui henoi uhepe — Iuwãu e mesup etiwan uimi­ꞌa­tu­nãpin uimohey haria tawa WIRATEU piaria kape. Etiwan hawyi etipo­ꞌoro uiꞌe hap iꞌatu­ꞌa­pykok hat kape — Uiwy­riaꞌin Uito ti mekewat wakuat sese rakat Tupana ewywuat e. Hãpyk sese rakano areĩneꞌen pywuat yn uhehay e. Taꞌi Uito morekuat Tawi Saipepiat Sese e. Miꞌi pote Wuatꞌi Porekuat no areĩneꞌen e. Miꞌi pote areꞌo­ken­hypꞌok kuap kahato iꞌewyte atunug kuap kahato muꞌap ehewyry hamo e. Ahoꞌo­ken­hypꞌok hawyi yt uwe i uhemiitꞌin pyhyp kuap mesu­wa­rote e. Wuatꞌi Ywania Porekuat no areĩneꞌen. Uito Tawi Saipepiat Sese Are. Katu­pono morekuat Tawi tum tepu­retig uhepe ipowatꞌyp sese uipo pe toĩneꞌen e. Miꞌi pote uhehay wo ahoꞌo­ken­hypꞌok kuap wuatꞌi puꞌap uipotpap nug hamuat iꞌewyte atipyhyp kuap wuatꞌi puꞌap ewanĩ­kaptia wat e. Yt uwe i uipyhyp kuap e.
66,3,8,Uimohey haria tawa WIRATEU piaria woro­ho­ꞌokuap kahato eipe e. Ehesaika hap mesu­wa­rote yt iwato hin i hap atikuap wen maꞌato miꞌi pytkai uiwa­nẽtup hawe ehesaika kahato uhesaika hamo katu­pono ewetunug yne uhepiat einãpin hap koꞌi e. Waku kahato eipe katu­pono yt eiwe­mõti hin i uimohey hap moherep hamuat hap uhetiat enoi enoi iraniaꞌin miat hamo. Miꞌi pote woro­ho­ꞌo­po­ꞌoro eipe wuatꞌi miitꞌin kape uhehay moherep hamo e. Yt uwe i uipyhyp kuap pãi e. Yt uwe i uheꞌo­ken­hypꞌok kuap e. Miꞌi pytkai Uito wuatꞌi uhewa­nĩ­kaptia eꞌoken­hypꞌok kuap hat areĩneꞌen e. Uiphyp kuap haria yt uwe i e. — Yt ehenoi teiꞌo ehay mesuwe iꞌatuꞌe pytkai ahenoi te itote uhehay e. Yt uhehay pyhyp kuap i. Miꞌi pote uito atikuap kahato eipo­ꞌoro uhehay moherep hamuat wuatꞌi ywania muꞌe hamuat uimi­ky­ꞌesat ewywuat hap katu­pono woro­ho­ꞌokuap kahato wakuap nug haria eipe hap e. Koitywy woro­ho­ꞌo­po­ꞌoro wuatꞌi miitꞌin muꞌe hamo yt hekat rakaria hin i eipe pytkai e.
66,3,9,Maꞌato tukup­teꞌen ehetawa pe ahiag mõtypot sese haria — Uruto poꞌog eikai iꞌatuꞌe ehepe katu­pono uruto ti Aparãu emiariru sese koꞌi maꞌato eiperia yt iꞌatuꞌe. Iꞌatu­ꞌeso mio tã iꞌatuꞌe pote. Yt Iuteu ywania hin i miꞌiria e. Pyno atiꞌa­tu­mohit kahato miꞌiria hawyi eimõ­typot hamo teꞌe­ru­we­pỹ­ꞌã­tutuk ehowawi — Aparãu emiariru sese eipe iꞌatuꞌe aru ehepe katu­pono Iesui mikyꞌe sese koꞌi eipe iꞌatuꞌe aru ehepe. Atiꞌa­tu­mohit kahato miꞌiria ehamo hawyi teꞌe­ru­we­pỹ­ꞌã­tutuk ehowawi e.
66,3,10,Waku kahato uhehay mohey motꞌi haria eipe e. Taꞌi yt eipo hep hin i uhehay moherep hap ete uhehay nug hap ete e. Meiũran aru torania iãꞌãg koro hap eꞌat putꞌokꞌe mesu­wa­ro­tiaria wuatꞌi miitꞌin iãꞌãg hamo sio uhemiit sese sio yt hap kuap hap eꞌat sese maꞌato miꞌi hap eꞌat eꞌyianme woro­ho­ꞌohep mesuwat yi pyi eiperia katu­pono woro­ho­ꞌokuap taꞌyn uhehay nug motꞌi haria eipe hap atikuap taꞌyn e. Miꞌi pote mekewat eꞌat wuatꞌi iãꞌãg hap yt putꞌokꞌe i eiwat ehãꞌãg hamuat e.
66,3,11,Pywo ti rat ariot merepꞌe hap ewy e. Yt uwe i Uito hawyi meremo aremo­herep i. Ahut hap eꞌat pe woro­ho­ꞌo­painug eipe more­kuaria wo mekewat eꞌat pe e. Pyno eweimohey ro uiꞌe hap eipyꞌa pe uhut hap kape e. Yt naku i wẽtup sehay upi neꞌi eweiwat eimaꞌat hap upi neꞌi e. Maꞌato eimaꞌat hap upi eweiwat pote yt atum kuap i eimiẽtup e. Yt woro­ho­ꞌonug kuap i more­kuaria wo e. Mekewat wuatꞌi eꞌat piat more­kuaria wo hap eweipun hawyi.
66,3,12,Miꞌi pote are torania pe uwe uwe iꞌakit ahiagnia piat toiãꞌãg hap yt naku i nug hamuat miꞌi hat uimõ­typot sese hat topy­huꞌat wuatꞌi eꞌat pe Tupana mõtypot yat atipy pe e. Aikotã Tupana mõtypot yat eꞌãkukag iwatoꞌin nakat nu heg kawiat ikahu rakat ewywuat eweikup­teꞌen atipy pe aru Tupana mõtypot yat apyꞌaha wo katu­pono ahiag miat eimaꞌat hap pun haria yne eweipy­huꞌat pote e. Mekewat eꞌat pe aru eipiit ete atiwan uhet pakup iꞌewyte Uiꞌywot etawa set atipehik ehete mekewat Nusaken Pakup i het rakat atiwan ehete. Mekewat tawa atipy kaipywiat yi kapiat sut hat set mekewat tawa wakuat Uiꞌywot Tupana mipo­ꞌoro set atiwan aru ehete katu­pono eheko saꞌag akit haria eweikup­teꞌen pote areꞌe uimohey haria tawa WIRATEU piaria pe e.
66,3,13,Pyno waku ehewaure kaꞌa kahato kat e kat e Tupana pãꞌãu toꞌe Tupana mõtypot yat piaria pe. Kat e toiꞌa­tu­nãpin tomohey haria itotiaria hap kape.
66,3,14,Pyno miꞌi hawyi poꞌog toꞌe uhepe — Iuwãu e etiwan no tawa IRAUTISEIA piaria kape e. Uhet Iesui. Taꞌi yt uipo hep hin i pywuat sehay enoi hamuat ete e. Taꞌi saꞌa­wyꞌi mesuwat mytyp nug hap eꞌyianmete areĩneꞌen itote wuatꞌi Tupana Miky­ꞌesat Nug Hano yi atipy at waty waikiru koꞌi ahaꞌa­wynug yne Uito e Iesui uhepe.
66,3,15,Uimohey haria tawa IRAUTISEIA piaria woro­ho­ꞌokuap kahato eipe e. Atikuap kahato aikotã eiwe­potpap uimi­ky­ꞌesat nug hap ete e. Are pãi yt haty wo hin i eiwe­potpap uipotpap nug hap ete uimi­ky­ꞌesat nug hap ete — Hepama waku hap neꞌi eweiꞌe. Eipiit yt at hakup hin i uipotpap nug hap ete hap atikuap. Iꞌewyte — Aipiit yt raꞌak hin i Tupana potpap nug hap ete eweiꞌe hap atikuap. Maꞌato eiperup i potꞌi eiwe­potpap areꞌe. Uiwa­nẽtup hawe poꞌog waku haty wo eiwe­potpap sio eipe­rupꞌi sese hap wywo maꞌato — Mũki­ꞌite ti rat waku watunug eiꞌe hap yt uimo­wepit hin i hap e. Pyno yt eipyꞌa pyi i hin i uikyꞌe e. Eiwe­potpap wen maꞌato — Arepotpap teran kahato Tupana potpap hap ete haty wo yt eweiꞌe hin i eipyꞌa pe. Miꞌi pote woro­ho­ꞌo­pugha aru e. Yt atiky­ꞌesat i miꞌi tã haria uipotpap nug haria hap e. Uito atiky­ꞌesat eipyꞌa pyi eiwa­nẽtup hawe — Atunug neran kahato e haria maꞌato yt pote uimo­py­ꞌahak haria wo eweikup­teꞌen e.
66,3,17,Miꞌi hap ewy arewa­nẽtup ehowawi tawa IRAUTISEIA piaria. Maꞌato — Waku kahato rakaria uruto eweiꞌe iraniaꞌin me. Waku kahato uruto eweiꞌe eiwo­ꞌope. Waku pe kahato uruto eweiꞌe. Ahekat kahato rakaria aito eweiꞌe eiwo­ꞌope. Aimi­ky­ꞌesat ok tã topy­huꞌat raꞌyn mesup aipo pe eweiꞌe eiwo­ꞌope. Maꞌato yt miꞌi tã hin i eweikup­teꞌen uiwa­nẽtup hawe areꞌe e. Yt naku i pe eweikup­teꞌen uikyꞌe ran haria e. Pywo ti rat aikotã satek takaria ewy ti rat eweikup­teꞌen e. Aikotã sẽtup i sẽtup i e haria ewy eweikup­teꞌen e. Aikotã yt ihapytig i rakaria ewy eweikup­teꞌen e. Aikotã yt hesokpe i rakaria ewywuat eweikup­teꞌen e. Miꞌi ewywuat eweikup­teꞌen mytkai — Waku pe watoĩ­neꞌen eweiꞌe eiwo­ꞌope. Maꞌato yt iꞌatu­wepit hin i rakaria ewy eipe e.
66,3,18,Tawa IRAUTISEIA piaria Uimohey haria koitywy woro­ho­ꞌo­nãpin neran aikotã ehekat wuatꞌi eꞌat piat sat hap kuap hap ete e. Uimohey haria eweikyiꞌat ro uipo pyi ehekat sese yt ikahuro rakat i e. Toĩneꞌen uipo pe hekat kahato rakat wuatꞌi eꞌat piat e. Miꞌi ti aria yt iꞌu kuap i hap ewy e Imehit kahato rakat miꞌi mekewat nu Uru kawait ewywuat e. Miꞌi eweikyiꞌat uikai hawyi hekat rakaria sese rakano eweikup­teꞌen are e. Eweikyiꞌat ro uipo pyi ehesokpe sese wuatꞌi eꞌat piat nuat e. Eipainug ikahu rakat sese mekewat ikytsig sese rakat eweikyiꞌat ro eipainug sese wuatꞌi eꞌat pe hap e. Maꞌato yt pote eiwe­mõti kahato aru yt kat i ehesokpe turanuat ewy pote eweikup­teꞌen wuatꞌi ehamo wuatꞌi eꞌat pe e. Iꞌewyte eweikyiꞌat mohag sese seha pohag eheha moeha­pytig hamuat wuatꞌi eꞌat piat nuat e.
66,3,19,Pywo ti rat uimohey haria uimi­kyꞌe sese koꞌi atiꞌa­tu­nãpin meremo atiꞌa­tu­ꞌa­piheg meremo yt naku i taꞌa­tunug hawyi uimẽ­pytꞌin mote e. Iꞌatu­minug saꞌag koꞌi atimo­herep kahato iꞌatuepe. Eiwe­morem no eiminug saꞌag koꞌi kaipyi hawyi eweiꞌaipok to uhowawi yne ehesaika hap wywo hawyi ewetunug no uimi­ky­ꞌesat ewywuat areꞌe yn e.
66,3,20,Uimohey haria pywo ti rat areĩneꞌen ehoꞌo­ken­ꞌypy ete hawyi miꞌi kaipyi woro­ho­ꞌo­kaykay — Mehĩꞌin manaꞌin are areke teran eiꞌyat pe areꞌe at kaꞌap Uiꞌywot Tupana mõtypot yat piaria pe e. Uwe uwe kaykay­ꞌuiꞌe hap ikuap hawyi uiwesat — Waku Mehĩ waku Mimi — Ereke ro e. Miꞌi hat pe areke sese hawyi arenuk iwywo iꞌewyte tenuk uiwywo itote — Ereke ro Mehĩ Mimi e haria pyꞌa pe areĩneꞌen e Iesui ahepe.
66,3,21,Saꞌa­wyꞌi atiꞌakit kahato neꞌi ahiag hawyi areĩneꞌen wuatꞌi Porekuat no Uiꞌywot yatype e. Iꞌewyte uwe uwe iꞌakit ahiag uiꞌewy iꞌewyte uwe uwe uimohey toku­ꞌuro hap kape miꞌi hat pe aru areꞌe — Waku eraꞌapyk to uiwywo mesuwe uiꞌya­type areꞌe aru mekewat uikyꞌe hat pe e.
66,3,22,Pyno mio tã are uimohey haria weꞌa­tunug haria pe mekewat 7 Tupana mõtypot yat piaria pe yi Asia totiaria pe. Iꞌewyte torania uimohey haria pe areꞌe waku ehewaure kaꞌa kahato mesuwat uiꞌe hap kape e. Waku eiwe­wa­nẽtup kahato mesuwat Tupana Pãꞌãu mienoi kape kat areꞌe sese Tupana mõtypot yat piaria pe e Iesui ahepe.Uito Iuwãu iꞌe hap ewy atiwan yne ehewowi.
66,4,1,Saꞌa­wyꞌi uito Iuwãu Iesui potmuꞌe 12 ok takat araꞌa­kasa okenꞌypy ewy atipy pe. Miꞌi puo heremo yne atipy kape. Miꞌi hawyi atipy kaipyi sehay atikuap sehay wen maꞌato huhuꞌe hap ewy — Iuwãu e eriot ro mesuwe atipy kape e. Atimo­herep teran epe aikotã aru topy­huꞌat hamuat sese hap e. Yne aru topy­huꞌat uiꞌe hap ewy e uhepe saꞌa­wyꞌi.
66,4,2,Miꞌi hawyi meremo Tupana Pãꞌãu uimoe­ha­py­hotꞌok aikotã wẽtup ok miit ewy areĩneꞌen Tupana Pãꞌãu wywo. Miꞌi hawyi uhereto atipy kape. Miꞌi tote araꞌa­kasa yne uimu­ꞌetu ewy ikahu kahato. Saꞌa­wyꞌi araꞌa­kasa Aipo­typot Koro Iesui apyk pe wuatꞌi kaꞌiwat no. Ikahu kahato topy­huꞌat itote. Aikotã nu ikahu hekat rakat imehit hap ewy aikotã hẽtyhot meri­hup­ꞌokꞌe mekewat nu Iasipi hẽtyhot hap ewy aikotã nu Satuniu ewy Aiꞌakag Koro Iesui kahu hap. Iꞌewyte Morekuat apyk hap apypueri wo toĩneꞌen ipainũg hap weꞌyp ikahu kahato rakat ewy. Aika­ꞌiwat eꞌamyap herypꞌi ikahu rakat nu Emerauta mehit hap ewy.
66,4,4,Iꞌewyte itote araꞌa­kasa 24 miit apyk pe Morekuat eꞌamyap apypueri wo saꞌa­wy­ꞌi­wuaria poꞌog Tupana mohey haria. Iꞌatue­sokpe ikytsig kahato rakat. Iꞌatu­ꞌakag note iꞌatu­ꞌa­mãtap hekat rakat nu Uru kawiat morekuat painug hap koꞌi.
66,4,5,Miꞌi hawyi arahaꞌat i Aipo­typot Tupana eꞌamyap wato kape. Miꞌi heiam myi tuwẽtem merep merepꞌe hap koꞌi iꞌatu kahato. Huruhu­ruꞌe kahato itote sehay ewywuat wen huhuꞌe ihay pirik takat ewywuat tuwẽtem itote pyi. Ikahu kahato itote areꞌe uiwepe. Miꞌi hawyi arahaꞌat hawyi araꞌa­kasa ariãty itote wen maꞌato Tupana Pãꞌãu kawiat. Ikahu kahato itote katu­pono 7 ariãty ewywuat tuwẽtem itote pyi 7 ariãty eiam itote pote hap kape araꞌa­kasa itote atipy pe. Miꞌi hawyi arahaꞌat i hawyi araꞌa­kasa hyemyiꞌa iwatoꞌin nakat ewy. Itote Aipo­typot wat amyap toĩneꞌen hyemyiꞌa pyꞌa­setpe. Mekewat hyemyiꞌa wato ewa ete heremo yne aipãꞌãu. Mekewat hyemyiꞌa yꞌy yt ipitpit hin i heremo kahato ipuo aikotã mekewat Nu hekat rakat Tiamante ewy. Miꞌi hawyi araꞌa­kasa 4 ok atipy piaria itote. Miꞌiria pe ete iha koꞌi yne iꞌatupiit ete. Miꞌi hap kape araꞌa­kasa.
66,4,7,Wẽtup ok atipy piat Awyato eowa ewywuat. Wẽtup ok atipy piat Wewato ahup mẽpyt eowa ewywuat. Wẽtup ok atipy piat miit eowa ewywuat. Wẽtup ok atipy piat hywi wato eowa ewywuat toĩneꞌen. Yne 4 ok atipy piaria tukup­teꞌen topopy kuap takaria 6 ipepo wẽtup atipy piat ete. Iꞌewyte yne iꞌatu­pepo ete iha koꞌi torania puo. Ipepo ywytꞌok­pypuo iꞌewyte iha koꞌi tukup­teꞌen. Miꞌiria yt teꞌe­roket hin i maꞌato teꞌe­ru­wepy at kaꞌap Tupana kape — Wakuat sese En Tupana iꞌatuꞌe. Wakuat sese En Tupana iꞌatuꞌe. Wakuat sese En Tupana iꞌatuꞌe. En yn UrueTupana iꞌatuꞌe. En yn Urupo­typot Sese iꞌatuꞌe. En yn poꞌog poꞌog hesaika torania kawiat rakat iꞌatuꞌe. Wuatꞌi eminug hap eꞌyianmete ereĩneꞌen En iꞌatuꞌe. Iꞌewyte mesup te wuatꞌi eꞌat pe ereĩneꞌen iꞌatuꞌe. Iꞌewyte ikahuro hap ekuekai te ereĩneꞌen teꞌe­ru­wepy at kaꞌap meimuẽwat 4 ok takaria atipy piaria.
66,4,9,— Uruimõ­typot mõtypot kahato En Tupana iꞌatuꞌe. Hãpyk kahato En iꞌatuꞌe. Ewato kahato En iꞌatuꞌe. Urutu­wehum wehum kahato ewawi Tupana iꞌatuꞌe. Wuatꞌi eꞌat ieĩneꞌen hat iꞌatuꞌe. Ereĩneꞌen no Wuatꞌi Porekuat no iꞌatuꞌe teꞌe­ru­wepy puo meimuẽwat 4 ok atipy piaria. Miꞌiria teꞌe­ru­wepy turan meimuẽwat 24 miit saꞌa­wy­ꞌi­wuaria poꞌog Tupana mohey haria teꞌe­ru­we­pỹ­ꞌã­tutuk iꞌatuewa yi kape Morekuat Wato oro ewa kape imõtypot hamo. Miꞌi hawyi iꞌatue­ꞌa­mãtap wakuat koꞌi taꞌa­tuhep iꞌatu­ꞌakag totepyi hawyi taꞌa­tu­pugha Aipo­typot py ywytꞌok­pype hawyi — Urupo­rekuat En iꞌatuꞌe. Ereĩneꞌen no wuatꞌi eꞌat pe wuatꞌi Porekuat no urutoꞌe iꞌatuꞌe.
66,4,11,En yn ni Uruka­ꞌiwat Urupo­typot iꞌatuꞌe. Ewaku hap putꞌokꞌe sakpoꞌe wuatꞌi piat emõtypot hamo iꞌatuꞌe. Miꞌi pote uruimõ­typot mõtypot En iꞌatuꞌe. Wuatꞌi Mimõ­typot En iꞌatuꞌe. Wuatꞌi Mimõ­wato En iꞌatuꞌe. Poꞌog poꞌog wuatꞌi kai En iꞌatuꞌe. Iꞌewyte esaika hap poꞌog poꞌog torania kai iꞌatuꞌe. Waku uruimõ­typot En katu­pono Urunug Hat En Wuatꞌi Nug hat En mote iꞌatuꞌe. Emowepit hap sese eminug koꞌi katu­pono iꞌatu­kahu hap timo­herep Ekahu hap iꞌatuꞌe. Urutu­wehum kahato emiium ete emiky­ꞌesat ewy pote iꞌatuꞌe. Emõtypot hap koꞌi yne miꞌi eminug koꞌi iꞌatuꞌe 24 ok takaria saꞌa­wy­ꞌi­wuaria poꞌog imohey haria.Iꞌatuꞌe hap ewy atiwan yne mesuwe uimiwan me. Uito Iuwãu.
66,5,1,Miꞌi hawyi uito Iuwãu arahaꞌat i atipype hawyi araꞌa­kasa Aipo­typot apyk hap ikahu rakat tote. Miꞌi kape arahaꞌat hawyi araꞌa­kasa miwan Aipo­typot po sese kai toꞌokmõi me. Iꞌyhop ipe pewiu rakat ete miwan kokai kokai toĩneꞌen typy kawiat miwan. Howapy kahato ipytꞌat kahato mekewat miwan ipe ete. Mekewat iwan yt uwe i imowẽpap kuap katu­pono iheg me toꞌokmõi me toĩneꞌen. Tomo­satꞌe hap 7 wo ipyhyp hap iꞌywop hap ok tã 7 imosatꞌe hap ete ytyghe ewywuat toĩneꞌen.
66,5,2,Miꞌi hawyi araꞌa­kasa wẽtup ok atipy piat ieĩneꞌen hat surara akag hesaika rakat hẽtup tehay pirik wo — Uwe uwe ewaku hap putꞌokꞌe Aipo­typot miꞌok­poꞌi miwan porap mowẽpap e hamo e tehay pirik wo ahowawi.
66,5,3,Miꞌi hawyi toikat kahato maꞌato yt wẽtup ok i toipuẽti katu­pono iꞌatue­waku hap yt putꞌokꞌe hin i iꞌokpoꞌi porop mowẽpap e hamo. Yt uwe i toipuẽti atipy pe iꞌewyte yt uwe i yi tote toipuẽti. Iꞌatue­waku hap yt putꞌokꞌe hin i imowẽpap hamo iꞌewyte tehaꞌat mekewat miwan kape hamo.
66,5,4,Yt uwe i toipuẽti iꞌokpoꞌi porop hamuat hawyi uito Iuwãu arawak haty wo katu­pono waku waku sese rakat yt wẽtup i aito toipuẽti pote arawak itote.
66,5,5,Maꞌato wẽtup ok 24 rakaria poꞌog Tupana mohey saꞌa­wy­ꞌiwuat haria toꞌe uhepe — Yt erewak teiꞌo mehĩ e uhepe — Erahaꞌat ro toĩneꞌen aipy­ꞌa­setpe wẽtup ok waku kahato rakat hewaku hap putꞌokꞌe mekewat miwan moherep hamo e. Meiẽ mekewat Morekuat Tawi Eꞌyianmiat Wuatꞌi Porekuat nuat yt karãpe iꞌaparap i pote hewaku hap putꞌokꞌe Tupana miwan imoherep hamo e. Erahaꞌat ro hesaika kahato Awyato Tig ewy hesaika hap ewy e. Eiꞌy­wania Akag Miꞌi Ehaꞌa­seꞌi Pot Iuta Saipepiat Miꞌi e. Miꞌi ewaku hap putꞌokꞌe mekewat miwan sat hamo mekewat puratig ewywuat moherep hamo e. Katu­pono miꞌi yn Guꞌuro Sese Hap Moma Hat e. Miꞌi yn ahiag yt tomaꞌat kuap i hat e uhepe mekewat saꞌa­wy­ꞌi­tewuat poꞌog imohey hat.
66,5,6,Miꞌi hawyi arahaꞌat hawyi araꞌa­kasa wuatꞌi pyꞌa­setpe wẽtup ok Miit Aihũ Mẽpyt Hit Kuteiru Ewywuat. Aipo­typot koro eiam note yꞌam me toĩneꞌen meimuẽwat 24 ok takaria saꞌa­wy­ꞌi­wuaria poꞌog imohey haria pyꞌa­setpe. Iꞌewyte meke­waria 4 ok takaria atipy piaria teꞌe­ru­wepy puo Tupana mõtypot haria pyꞌa­setpe. Miꞌi hawyi uito Iuwãu arahaꞌat kahato mekewat Hũ Hit kape. — Guꞌuro Kaipywiat Wẽtem Hat Miꞌi Miit areꞌe. Miꞌi hawyi araꞌa­kasa ipiit suk hap koꞌi kape. — Pywo ti rat Miitꞌin Miꞌauka Saꞌa­wy­ꞌiwuat Miꞌi Miit areꞌe arahaꞌat isuk hap koꞌi kapiat hawyi. Aikotã wati­ꞌauka aihũ hit aiminug saꞌag Tupana piat hep hamo aika­wiano aiꞌa­piheg hap moma hamo hap ewy areꞌe uiwa­nẽtup hawe. Tupana Mipo­ꞌoro Aihũ hit wuatꞌi pyꞌa­setpe hap kape arahaꞌat. Taꞌi 7 iꞌaut rakat iꞌakag note hap kape araꞌa­kasa. Iꞌewyte 7 iha rakat araꞌa­kasa 7 iha pyi Tupana Pãꞌãu hẽtyhot hap 7 iha Tupana eha piat ewywuat. Teha wo toiꞌa­tuepiok kuap kahato mesup­wa­rotiat yne miitꞌin sio waku sio yt hap kuap hamo. Yne heremo tope ewywuat.
66,5,7,Miꞌi hawyi mekewat Hũ Hit tat mekewat miwan topo sese kai toꞌokmõi miat miwan Wuatꞌi Porekuat po sese kai. Miꞌi pote mekewat Hũ Kuteiru taꞌa­tu­mõ­typot meimuẽwat 4 ok takaria atipy piaria poꞌog rakaria.
66,5,8,Mekewat miwan totat topo pe hawyi Tupana Hũ Hit Kuteiru itotiaria timõ­typot kahato mekewat Hũ Kuteiru. Meimuẽwat 4 ok takaria wuatꞌi eꞌat piat ieĩneꞌen haria. Iꞌewyte meimuẽwat 24 ok takaria poꞌog nakaria teꞌe­ru­we­pỹ­ꞌã­tutuk yi kape imõtypot hamo. Miꞌi hawyi teꞌe­ru­wepy kahato taꞌa­tupo piat wepy nug hap wywo. Haity koꞌi imehit kahato rakaria wywo ikahu rakaria wywo teꞌe­ru­wepy taꞌa­tupo piat kawakĩu wywo Tupana Hũ Kuteiru Hit mõtypot hamo. Miꞌi hawyi taꞌa­tuwuk ikamhig se rakat tyghe mohag hy puat Mekewat Kuteiru mõtypot hamo. Taꞌa­tuwuk ikamhig se rakat aria eiam imehit rakat Uru kawiat puo. Miꞌi ikamhig se kahato hap ewywuat Tupana wanẽtup hap ewy. Katu­pono Ihũ Hit mõtypot hap ahehay howawiat hap ewy. Miꞌi hawyi araꞌa­kasa typyꞌi kahato miitꞌin Ihũ Hit mõtypot haria itote. Miꞌi hawyi teꞌe­ru­wepy kahato iraniaꞌin nywo. Maꞌato iꞌatu­wepy hap ipakup takat — Waku kahato En Tupana Hũ iꞌatuꞌe. — Waku kahato En iꞌatuꞌe. Ewaku hap putꞌokꞌe mekewat miwan okpoꞌi porop hamo. Waku etiꞌok­poꞌi porop hawyi etimo­herep uruepe Mimi Uhyt iꞌatuꞌe. Ewaku hap yn putꞌokꞌe Tupana mimo­satꞌe hap hep hamo iꞌatuꞌe. Ewaku hap yn iwato hap ok tã iꞌokman miat miwan moherep hamo eꞌauka uruka­wiano pote iꞌatuꞌe Saꞌa­wyꞌi esuu topy­huꞌat Tupana piat urukyiꞌat towanuat hawe iꞌatuꞌe. Katu­pono wuatꞌi mesu­wa­rotiat ywania kaipyi uruho­ꞌoekyi Tupana emiit no wuatꞌi miitꞌin wẽtup pusu wẽtup pusu kuap haria iꞌewyte wuatꞌi miitꞌin yt toꞌo­ꞌe­wywuat rakaria kaipyi iꞌewyte wuatꞌi miitꞌin wẽtup seko wẽtup seko mohey haria yt toꞌo­ꞌewy ewywuat i rakaria kaipyi iꞌewyte wuatꞌi yt toꞌo­ꞌe­wywuat i iꞌatupiit ete iꞌatueko rakaria kaipyi uruho­ꞌo­kyiꞌat esuu wo iꞌatuꞌe. Iꞌewyte wuatꞌi setama kaipyi uruho­ꞌo­kyiꞌat wuatꞌi ipe hun ipe kytsig ipe hup rakaria kaipyi uruho­ꞌoekyi Tupana emiit no Esuu wo iꞌatuꞌe teꞌe­ru­wepy puo wuatꞌi ywania Tupana Mipo­ꞌoro Aihũ Kuteiru ewywuat aikawiat ikuꞌuro rakat kape. — Waku kahato En Iesui iꞌatuꞌe. Katu­pono urunug miitꞌin moherep Tupana kapiat hamuat iꞌatuꞌe. Koitywy urunug paꞌi koꞌi wo. Koitywo wato­py­huꞌat emiꞌai­roria miitꞌin pore­kuaria wo emiky­ꞌesat nug hamo iꞌatuꞌe. Waku kahato En Tupana Hũ Kuteiru Waku sakpoꞌe kahato iꞌatuꞌe teꞌe­ru­wepy puo wuatꞌi ywania itotiaria.
66,5,11,Miꞌi hawyi atikuap wẽtup wepy hap Tupana Hũ Kuteiru kape. Atipy piaria iꞌatu kahato teꞌe­ru­wepy hap atikuap itote. Atipy piaria sem teꞌe­ru­we­ꞌa­tunug kahato wuatꞌi Morekuat Akag apyk hap kape araꞌa­kasa. Iꞌewyte meimuẽwat 24 ok takaria poꞌog imohey sese haria wywo teꞌe­ru­we­ꞌa­tunug torania atipy piaria wywo Tupana Hũ Kuteiru mõtypot hamo. Typyꞌi kahato miꞌiria ewywuat hap kape araꞌa­kasa. Iꞌatu kahato 10000 wo 10000 rakat watopag itote itote hap ewy typyꞌi hap ewy araꞌa­kasa atipy piaria sem yt mimo­rania yne kuap takat i hap ewy araꞌa­kasa itote.
66,5,12,Miꞌi hawyi yne atipy piaria teꞌe­ru­wepy Tupana hũ Kuteiru kape haty wo — Waku kahato En Waku kahato En Miitꞌin Miꞌauka iꞌatuꞌe teꞌru­wepy puo atipy piaria — Ewaku hap putꞌokꞌe miitꞌin airo hamo sio waku yt e hamo iꞌatuꞌe teꞌe­ru­wepy puo. Ewaku hap putꞌokꞌe Wuatꞌi Miitꞌin Porekuat Nuat pote iꞌatuꞌe. Waku wuatꞌi ekat topy­huꞌat epo pe. Taꞌi ewaku hap putꞌokꞌe kahato katu­pono wuatꞌi weꞌeg hap kuap hat En iꞌewyte wuatꞌi hesaika hap ekai toĩneꞌen iꞌatuꞌe. Pyno hãpyk kahato En mote waku Wuatꞌi Mimo­wato wo ereĩneꞌen iꞌatuꞌe. Waku yne ehay emõtypot hap topy­huꞌat teꞌe­ru­wepy haty wo atipy piaria sem mekewat Tupana Mipo­ꞌoro Aihũ Kuteiru Miitꞌin Miꞌauka Iesui kape. Uito Iuwãu araꞌa­kasa yne uimu­ꞌetu.
66,5,13,Miꞌi hawyi uito Iuwãu wẽtup i wepy hap atikuap Tupana Hũ Kuteiru mõtypot kahato hap wepy hap. Wuatꞌi atipy piaria iꞌewyte wuatꞌi yi totiaria wepy hap atikuap wuatꞌi yi ywytꞌok piaria iꞌewyte yꞌy wato piaria wepy hap atikuap. Mio tã iꞌatuꞌe — Uruimõ­typot kahato En iꞌatuꞌe. Eraꞌapyk to wuatꞌi Morekuat eiam note Urupo­rekuat koro wo Mehĩ Mimi iꞌatuꞌe. Ereĩneꞌen no Wuatꞌi Akag Wato wo iꞌatuꞌe. Ereĩneꞌen no Wuatꞌi Kawaiat Poꞌog Nakano iꞌatuꞌe. Yt uwe i poꞌog hesaika ekai Mimi Mehĩ iꞌatuꞌe. Taꞌi ewaku hap uruikuap kahato iꞌatuꞌe. Waku kahato En watoꞌe wuatꞌi eꞌat pe katu­pono wuatꞌi eꞌat pe gaꞌatpo mũki­ꞌite mesup wuatꞌi eꞌat pe ewaku hap putꞌokꞌe Urumi­mõ­typot no eminug koꞌi.
66,5,14,Miꞌi hawyi mekewat 4 ok takaria — Pywo ti rat pywo ti rat iꞌatuꞌe. Iꞌewyte mekewat 24 ok takaria poꞌog Tupana mohey saꞌa­wy­ꞌiwuat haria teꞌe­ru­we­pỹ­ꞌã­tutuk iꞌatuowa yi kape taꞌa­tu­mõ­typot Tupana Hũ Kuteiru haype — Wuatꞌi eꞌat piat ieĩneꞌen hat uruhe­waku kahato En iꞌatuꞌe.Miꞌi tã uito Iuwãu araꞌa­kasa uimu­ꞌetu.
66,6,1,Miꞌi hawyi uito Iuwãu arahaꞌat hawyi araꞌa­kasa Tupana Hũ Kuteiru. Miꞌi hawyi toipak wẽtup saꞌa­wy­ꞌiwuat miwan Tupana mosatꞌe hap. Mekewat 7 rakat imosatꞌe hap wẽtup toipak hawyi atikuap sehay wẽtup ok 4 ok takaria wẽ pyi — Iuwãu e eriot ro atipy kape e katu­pono atiky­ꞌesat erahaꞌat yi kape aikotã aru topy­huꞌat miitꞌin hap kape e.
66,6,2,Arahaꞌat hawyi araꞌa­kasa raꞌyn wẽtup ok aihũ kawaru ikytsig kahato rakat ok pe tote surara akag ewywuat araꞌa­kasa. Miꞌi hawyi mekewat miit toto wuatꞌi ywania moperupꞌi hamo wuatꞌi akit hamo toto. Ipo pe mory­ꞌawat moryꞌa koꞌi. Miꞌi hawyi miitꞌin teꞌe­roꞌe — Waku En urupo­rekuat no iꞌatuꞌe. Miꞌi hawyi taꞌa­tu­painug mekewat surara akag morekuat no — En uruꞌakag wo iꞌatuꞌe. Miꞌi hap kape araꞌa­kasa.
66,6,3,Miꞌi hawyi arahaꞌat i raꞌyn Tupana Hũ Kuteiru Iesui kape. Miꞌi hawyi wẽtup i raꞌyn toihiot miwan mosatꞌe hap toipak hawyi mekewat 4 ok takaria wẽtup ok ihay uhowawi — Iuwãu e erahaꞌat ro yi kape erahaꞌat ro aikotã aru miitꞌin teꞌe­ro­py­huꞌat aru itote hap kape e.
66,6,4,Miꞌi hawyi araꞌa­kasa wẽtup ok surara akag aihũ kawaru hup kahato rakat okpe tote. Miꞌi hawyi hesaika kahato morekuat no topy­huꞌat. Taꞌa­tunug miꞌi taꞌa­tu­ꞌakag akag wo. Miꞌi hawyi toiꞌa­tu­muꞌe kahato tesu­ra­raꞌin me miitꞌin moma kuap kahato hap. Miꞌi hawyi toto te miitꞌin wywuat wuꞌuka hamo mesuwat yi totiaria yne wywo hamo. Miꞌi hawyi totat raꞌyn surara wato kyseꞌyp ewywuat wuatꞌi moperup hamo. Miꞌi hawyi yt kat i topy­huꞌat woꞌo­wese hap mesuwat yi tote maꞌato woꞌo­ꞌauka haria yn tukup­teꞌen itote. Miꞌi hap kape araꞌa­kasa.
66,6,5,Miꞌi hawyi Tupana Hũ Kuteiru Iesui tipak taꞌyn wẽtup miwan etiat mosatꞌe hap myeꞌym hap taꞌyn toipak. Miꞌi tutunug hawyi atikuap sehay wẽtup ok 4 takaria wẽ pyi. Iuwãu e erahaꞌat ro yi kape aikotã aru topy­huꞌat miitꞌin hap kape e. Arahaꞌat hawyi araꞌa­kasa raꞌyn wẽtup ok aihũ kawaru hun kahato okpe tote rakat surara akag kape araꞌa­kasa. Mekewat miit po piat kape araꞌa­kasa karania ipotyi hap kuap hap.
66,6,6,Atikuap sehay 4 ok takaria pyꞌa­setpyi — Miꞌi haꞌup iwato kahato — Miu haꞌup haꞌup woityꞌi hap topy­huꞌat yi totiaria mikyiꞌat nuat e ikap rakat iꞌewyte hesapo hy rakat iꞌewyte uꞌi. — Taꞌi wẽtup eꞌat miitꞌin taꞌa­tu­potpap at wẽtup ekuiꞌa uꞌi kyiꞌat hamo. Miꞌu haꞌup woityꞌi e. Taꞌi awati myeꞌym ekuiꞌa kyiꞌat hamo iꞌatu­potpap at e. Waku satek hap wywo etuꞌu kurin kurin miꞌu e yi totiaria pe.
66,6,7,Miꞌi hawyi Tupana Hũ Kuteiru Hit tipik wẽtup i raꞌyn miwan mosatꞌe hap 4 raꞌyn toipik hawyi atikuap sehay wẽtup ok 4 ok takaria wẽ pyi ihay raꞌyn uhowawi 4 ok taꞌyn meimuẽwat morekuat apyk hap kaipyi hay rakaria. — Iuwãu e eriot ro meikowo e. Erahaꞌat ro aikotã aru miitꞌin teꞌe­ro­py­huꞌat yi tote hap kape e uhepe.
66,6,8,Arahaꞌat hawyi araꞌa­kasa wẽtup ok surara akag kape tohũ Kawaru okpe tote. Ihũ ete ikaꞌay rakat hepihi pihi rakat yt ikahu hin i rakat. Mekewat miit set Guꞌuro iꞌatuꞌe. Tohũ saꞌag okpe tote hewyry aikope aikope tomi­ky­ꞌesat kape. Iꞌewyte toĩneꞌen hewat­ꞌymo yne muꞌap upi ikuꞌuro rakaria sem. Miꞌi hawyi Guꞌuro miitꞌin pyꞌa­setpe ikosap hap upi miitꞌin topap kahato ikuasa hap upi. Miꞌi hawyi atikuap sehay Guꞌuro pe — Ehoꞌo­ꞌauka ro yi totiaria e. Aikope aikope toĩneꞌen 4 miit ekai pote etiꞌauka wẽtup miit e. Toĩneꞌen 40 miit ekai pote etiꞌauka 10 miit e. Miꞌi hawyi toto miitꞌin wuꞌuka hamo. Ipatꞌok topap surara akag Guꞌuro e hap het rakat ekyseꞌyp mo. Ipatꞌok syꞌat pe topap ipatꞌok ahu pono topap ipatꞌok miꞌat koꞌi ipyꞌahak takaria tiꞌa­tu­ꞌuka. Topap topap yi totiaria sok kape araꞌa­kasa.
66,6,9,Miꞌi hawyi Tupana Hũ Kuteiru kape araꞌa­kasa. Miꞌi hawyi toipak miwan pyhyp 5 hap taꞌyn miwan pyhyp hap toipak hawyi arahaꞌat yparakai wato kape mekewat miium Tupana kapiat kape. miꞌi hawyi yparakai ywytꞌoꞌ­pype miitꞌin sem Tupana ehay moherep potiat miitꞌin miꞌauka sem kape araꞌa­kasa. — Eiwe­mohey Tupana pote uruiꞌauka eipe iꞌatuꞌe e Tupana wanĩ­kaptia. Maꞌato miꞌi pytkai — Uruimohey te pãi an iꞌatuꞌe imohey haria taꞌa­tu­ꞌa­tu­ꞌuka teran haria pe. Miꞌi hawyi miitꞌin miꞌauka wo tukup­teꞌen miꞌiria.
66,6,10,Miꞌiria tukup­teꞌen yparakai wato ywytꞌok­pype wuatꞌi miium Tupana kapiat pyꞌa­setpe tukup­teꞌen. Itote — Urupo­typot Urupo­typot iꞌatuꞌe taꞌa­tuehay pirik wo. Wakuat sese En iꞌatuꞌe. Hãpyk sese rakat En iꞌatuꞌe. Karãpe aru karãpe aru urueru­wepyk urusuu okpun haria ete uruꞌauka haria ete mytyp totiaria ete iꞌatuꞌe Tupana pe.
66,6,11,Miꞌi hawyi tutum iꞌatue­sokpe ikytsig nakat miitꞌin miꞌauka tomohey potiat haria hap moherep hamo hawyi — Apuꞌete e hawyi woro­ho­ꞌo­ka­wiano irane e. Eiwe­mohey ro mesu­wete e. Pywo ti rat woho­ꞌo­poepyk irane maꞌato eipe yt eirania i te miitꞌin miꞌauka koꞌi e. Tukup­teꞌen eiꞌe­wy­wuaria miitꞌin miꞌauka wuat irane. Taꞌa­tu­ꞌauka yne aru eipe torania yne mesuwe hawyi woro­ho­ꞌo­ka­wiano eipe e. Atiꞌa­tu­ꞌa­piheg kahato aru eisuu okpun haria eiꞌauka haria e wuatꞌi miium yparakai koro ywytꞌokpy piaria pe. Miꞌi hap kape araꞌa­kasa yne.
66,6,12,Miꞌi hawyi arahaꞌat i raꞌyn Tupana Hũ Kuteiru kape. Miꞌi hawyi toipak taꞌyn wẽtup miwan moheg hap 6 hap taꞌyn hawyi yi tyryꞌe tyryꞌe kahato. Miꞌi hawyi at yt hẽtyhot hin i. Iꞌewyte at hun kahato aikotã sokpe hun puo hẽtyhot hap ewy. Iꞌewyte waty ihup aikotã suu ewy toꞌo­puẽti pytkai ihup. Miꞌi hap kape araꞌa­kasa.
66,6,13,Miꞌi hawyi waikiru koꞌi hewo hewo atipy kaipyi yi kape. Hewo aikotã ywa hewo kahato ywytu uato turanuat hap ewy hewo hewo waikiru sem yi kape.
66,6,14,Miꞌi hawyi waikiru koꞌi yt teꞌe­ru­wekuap i raꞌyn aikotã wati­ꞌok­poꞌi aheꞌyni hap ewy at wẽtem hap kaipyi at minꞌe hap kape tuwe­ꞌok­mueri hawyi yityꞌok koꞌi tuwat wẽtup teiam kape. Iꞌewyte yꞌy wato piat tuwat wẽtup taꞌatueiam yꞌy wato piat kape hap araꞌa­kasa.
66,6,15,Miꞌi hawyi yi totiaria teꞌe­ro­kenꞌẽ kahato teꞌe­ra­haꞌat hamo. Miitꞌin porekuat koꞌi teꞌe­ro­kenꞌẽ kahato. Iꞌewyte hekat rakaria teꞌe­ro­kenꞌẽ kahato. Miit iwatoꞌin nakaria teꞌe­ro­kenꞌẽ iꞌewyte Tupana pupi. Iꞌewyte sura­raꞌin akag koꞌi teꞌe­ro­kenꞌẽ kahato. Miitꞌin ipiit hesaika rakaria teꞌe­ro­kenꞌẽ. Iꞌewyte miit eropat haria iꞌewyte teꞌe­ro­kenꞌẽ kahato Tupana owa kapiat teꞌe­ra­haꞌat hamo. Gaꞌapy pe miꞌat kaꞌa pe teꞌe­ru­wemig genꞌẽ pono yityꞌok kaꞌa pe Tupana Hũ Kuteiru pupi teꞌe­ro­kenꞌẽ kahato.
66,6,16,Miꞌi haype kakꞌi­ꞌa­tuꞌe kakꞌi­ꞌa­tuꞌe — Urusyp to urusyp to iꞌatuꞌe yihot kaipyi yityꞌok kape. Ehewo ro ehewo ro urusyp hamo iꞌatuꞌe. Katu­pono uruto­kenꞌẽ kahato Tupana owa kape uruta­ꞌa­kasa hamo iꞌatuꞌe. Yt uruiky­ꞌesat i tehaꞌat uruewawi iꞌatuꞌe. Uruto­kenꞌẽ kahato Tupana Hũ Kuteiru pupi iꞌatuꞌe. Katu­pono mesup haiwot raꞌyn ahete iꞌatuꞌe teꞌe­ru­wẽ­powat yihot kaipyi torania. — Are pãi are an putꞌokꞌe raꞌyn aiꞌa­piheg hap eꞌat kakꞌi­ꞌa­tuꞌe kakꞌi­ꞌa­tuꞌe popuo. Mesup haiwot raꞌyn ahete iꞌatuꞌe. Ipoityꞌi kahato ahete iꞌatuꞌe. Yt uruhupit kuap i uruꞌa­piheg hap kakꞌi­ꞌa­tuꞌe kakꞌi­ꞌa­tuꞌe popua e hap kape araꞌa­kasa yne uito. Gytꞌi­ꞌa­tuꞌe popuo kyryꞌet­ky­ryꞌet­ꞌi­ta­tuꞌe.Miꞌi kape araꞌa­kasa yne uito Iesui Kaitywy Iuwãu.
66,7,1,Miꞌi hawyi uito Iuwãu arahaꞌat yi kape. Miꞌi turan araꞌa­kasa 4 ok atipy piaria Tupana mipo­ꞌoro koꞌi yi aipytyp tote wasere hewyry yi totiat pyhyp hamo. Wẽtup Tupana mipo­ꞌoro toĩneꞌen yꞌam me aikope at tuwẽtem hap tote. Miꞌi hawyi toipyhyp sese wasere at wẽtem hap kaipywiat. Wẽtup Tupana mipo­ꞌoro toĩneꞌen yꞌam me at minꞌe hap tote mekewat at minꞌe hap kaipywiat wasere pyhyp hamo. Maꞌato wẽtup ok atipy kaipywiat Tupana mipo­ꞌoro toĩneꞌen yꞌam me at posak pe wasere pyhyp hamo. Irokirẽ wẽtup ok Tupana mipo­ꞌoro koka­wiano toĩneꞌen at posak pe yꞌam me koka­wiano wasere pyhyp hamo. Miꞌi tã me taꞌa­tu­pyhyp yne wasere aipytyp tote. Miꞌi hawyi yt kat i wasere hewyry aipytyp tote hawyi ihyemyiꞌa wato koꞌi ihy nik kahato raꞌyn. Miꞌi hawyi gaꞌapy ete yt wasere hin i. Miꞌi hawyi gaꞌapy koꞌi yt iꞌywa yt hẽꞌẽ hin ĩ raꞌyn yt kat i wasere pote. Miꞌi kape arahaꞌat yne atipy kaipyi yi kape.
66,7,2,Miꞌi hawyi uito Iuwãu arahaꞌat at tuwẽtem hap kape. Miꞌi turan araꞌa­kasa wẽtup ok Tupana mipo­ꞌoro atipy kaipywiat Tupana eropat hat sese. Miꞌi ti topopy puo taꞌam at wẽtem hap kaipyi. Miꞌi hawyi toikat Tupana eropat haria sese yi totiaria. Tupana eropat hat sese toipuẽti yi tote hawyi toiwan miꞌi miit owatuꞌa miꞌi ete Tupana pusu puo — Uheropat hat sese miꞌi e hamo howa­tuꞌa ete uwe Tupana emiit sese moherep hamo. Topopy at wẽtem hap kaipyi turan tuwẽ­powat tehay pirik wo wasere pyhyp haria atipy kaipy­wiaria kape — Wasere pyhyp haria yt eweipyhyp ti teiꞌo wasere yi totiat yꞌy wato totiat. Yt eweiꞌa­piheg teiꞌo yi yꞌy e. Aputꞌi te e atimo­wekuap teran uwe Tupana eropat sese haria e. Iꞌatue­wa­tuꞌa atipehik iwan iꞌatue­wa­tuꞌa tote e tehay pirik wo wasere pyhyp haria pe.
66,7,4,Miꞌi hawyi toiꞌa­tu­mo­rania Tupana emiit sese hap mekewat miwan wywuat toiwan iatue­wa­tuꞌa sokpe ete. Miꞌi hawyi atikuap karania. 144000 miit Tupana wanuat iꞌatuꞌe hap atikuap. Torania miꞌiria Iuteu ywania meimuẽwat yne aseꞌi pot Isareu emiariru koꞌi. 144000 miit Iuteu ywania kawiat iꞌatuꞌe hap atikuap. Pyno 12000 miit aseꞌi IUTA ywania kaipyi Tupana eropat haria sese. Miꞌi hawyi 12000 miit aseꞌi HUPIN ywania kaipywiat. 12000 miit aseꞌi KATI kaipywiat. Miꞌi hawyi 12000 miit aseꞌi ASA kaipywiat. Miꞌi hawyi 12000 miit aseꞌi NATARI kaipywiat. Miꞌi hawyi 12000 miit aseꞌi MANASE kaipywiat toiꞌa­tu­mo­rania. Miꞌi hawyi aseꞌi SIMIÃU kaipywiat 12000 miit. Miꞌi hawyi 12000 miit aseꞌi IREWI kaipy­wiaria. Miꞌi hawyi 12000 miit aseꞌi ISAKA kaipy­wiaria toiꞌa­tu­mo­rania. Miꞌi hawyi aseꞌi SAPURUM kaipy­wiaria 12000 miit. Miꞌi hawyi 12000 miit aseꞌi IUSE kaipywiat toiꞌa­tu­mo­rania. Miꞌi hawyi 12000 miit aseꞌi PEISAMĨ kaipywiat toiꞌa­tu­mo­rania. Yne ASEꞌI POT ISAREU haꞌy­ruꞌin kaipy­wiaria 12000 miit torania Tupana eropat haria sese mesuwat yi tote toiꞌa­tu­mo­rania 144000 miit ASEꞌI POT ISAREU ywania saꞌyruꞌin 12 ok takaria emiariru emiariru koꞌi mesuwat yi totiaria. Miꞌi hap kape araꞌa­kasa torania miꞌiria Iuteu ywania Iesui mohey haria pakup takaria hehay wakuat moherep haria.
66,7,9,Miꞌi hawyi uito Iuwãu arahaꞌat i hawyi araꞌa­kasa miitꞌin sem kahato yt wati­mo­rania kuap i hap ewy. Katu­pono typyꞌi kahato miꞌiria. Teꞌe­ru­we­ꞌa­tunug Tupana Hũ Kuteiru owa kape Morekuat koro apyk hap tote teꞌe­ru­we­ꞌa­tunug. Tupana Hũ hit Kuteiru mõtypot hamo teꞌe­ru­we­ꞌa­tunug. Typyꞌi kahato araꞌa­kasa. Miꞌi hawyi arahaꞌat meimuẽ­wuaria kape hawyi atikuap yne ywania pyꞌa­setpyi teꞌe­ru­we­ꞌa­tunug yt toꞌo­ꞌewy hin i. Iꞌatupiit koꞌi ihup ikytsig hun. Katu­pono yne tama kaipyi iꞌatueko yt toꞌo­ꞌe­wy­ꞌewy hin i miꞌaria katu­puno wuatꞌi pusu kuap hap kaipyi teꞌe­ru­we­ꞌa­tunug wuatꞌi more­kuaria etama kaipyi teꞌe­ru­we­ꞌa­tunug Tupana Hũ Kuteiru owa kape. Yne iꞌatupo puat ikahu rakaria ariaꞌyp iãgã koꞌi taꞌa­tuerut Tupana Hũ Kuteiru hit mõtypot hamo. Taꞌa­tue­sokpe ikytsig nakat ikahu rakat puo tõꞌẽ imõtypot hamo. Miꞌi hawyi iꞌatu­wẽpapꞌi taꞌa­tuehay wo — Tupana En yn Urueha­kye­raꞌat kuap hat katu­pono Esaꞌyru Iesui ikuꞌuro uruka­wiano hawyi emeiha­kye­raꞌat koꞌi wo urutu­kup­teꞌen iꞌatuꞌe. Wakuat En wakuat En iꞌatuꞌe. Waku ereꞌapyk Urupo­rekuat koro wo wuatꞌi eꞌat pe aru iꞌatuꞌe. Eraꞌapyk to eiam ikahu rakat tote. Waku morekuat akag epuretig toĩneꞌen epope wuatꞌi eꞌat pe iꞌatuꞌe. Wakuat En wakuat En iꞌatuꞌe iꞌatu­wẽpapꞌi haty wo.
66,7,11,Miꞌi hawyi wuatꞌi atipy piaria iꞌewyte mio tã iꞌatuꞌe iꞌatu­wẽ­papꞌi meimuẽ­waria 24 ok takaria poꞌog imohey saꞌa­wy­ꞌiwuat haria teꞌe­ru­wẽ­powat iraniaꞌin iꞌewyte te. Miꞌi hawyi meimuẽwat 4 ok takaria atipy piat ieĩneꞌen haria teꞌe­ru­we­pỹ­ꞌã­tutuk iꞌatuowa yi kape mekewat wuatꞌi Porekuat Koro Atipy Piat Apyk Piat Iesui mõtypot hamo — Waku sakpoꞌe En waku sakpoꞌe En iꞌatuꞌe. Poꞌog waku wuatꞌi ewaku hap kai iꞌatuꞌe. Uruimõ­typot mõtypot kahato En wuatꞌi eꞌat pe iꞌatuꞌe haty wo iꞌatuꞌe. Pywo sese ti rat En. Uruhe­waku En uruimo­wato En katu­pono wuatꞌi weꞌeg hap heiam En iꞌatuꞌe. Emiium uruepiat ete urutu­wehum kahato iꞌatuꞌe. Uruimo­wato En uruehay wo iꞌatuꞌe. Eropy­huꞌat ro wuatꞌi mimõ­typot wo wuatꞌi akag wo. Esaika poꞌog poꞌog wuatꞌi kai iꞌatuꞌe. Wuatꞌi mimõ­typot sese wo poꞌog poꞌog rakano ereĩneꞌen. Ewaku poꞌog poꞌog urutoꞌe. Emiium poꞌog waku urutoꞌe. Emiium waku yne urutoꞌe. En yn Tupana wẽtup yn wuatꞌi eꞌat piat ieĩneꞌen hat En urutoꞌe. Tupana wo ereĩneꞌen esaika hap yne esaika hap torania kai iꞌatuꞌe miitꞌin sem taꞌa­tue­sokpe kytsig puo atipy piaria torania wywo.
66,7,13,Miꞌi hawyi wẽtup ok 24 rakaria apoꞌe uhepe — Iuwãu e etikuap apo uwe miꞌiria miitꞌin sem iꞌatue­sokpe kytsig nakat piaria. Etikuap karãpe tukup­teꞌen aru miꞌiria yi tote e uhepe.
66,7,14,— U pãi areꞌe yt atikuap i rat. En yn etikuap mehĩ are. Miꞌi hawyi uiwesat — Pyno ahehoi miꞌiria etiat epe Iuwãu e. Miꞌiria tõꞌẽ tõꞌẽ meikowo taꞌa­tu­ho­ꞌopot hoꞌopot sese hap kaipyi. Haꞌa­wyte miꞌiria miitꞌin mimo­so­ꞌopot kahato wo tukup­teꞌen yi tote taꞌa­tu­mohey Tupana Saꞌyru hawyi e. Wakuaria kahato miꞌiria katu­pono Tupana Hũ Kuteiru ikuꞌuro iꞌatu­ka­wiano. Taꞌa­tu­mohey hawyi Tupana tihep taꞌyn iꞌatu­minug saꞌag hap koꞌi e. Saꞌa­wyꞌi iꞌatu­minug saꞌag iꞌatu­pitpit hap ewy maꞌato koitywy ikytsig hap ewy teꞌe­ro­py­huꞌat miꞌiria Tupana Hũ Kuteiru suu mikoho koꞌi raꞌyn e. Saꞌa­wyꞌi iꞌatu­minug saꞌag sokpe hun hap ipitpit rakat ewy teꞌe­ro­py­huꞌat e. Maꞌato taꞌa­tu­mohey hawyi sokpe koho hap ewy Iesui suu puo hap ewy hawyi ikytsig naꞌyn iꞌatue­sokpe teꞌe­ro­py­huꞌat e uhepe.
66,7,15,Miꞌi tupono Tupana ehamo tukup­teꞌen kuap mesup e. Tupana owa kape teꞌe­ra­haꞌat kuap e. Miꞌi hawyi toꞌoehay Tupana wywo toꞌoewa kape. Miꞌi pote Aipo­typot amyap ikahu rakat yatype tukup­teꞌen miꞌiria e. Miꞌi pote tukup­teꞌen at kaꞌap ihamo e. Taꞌa­tue­ropat at kaꞌap wuatꞌi eꞌat pe Tupana miky­ꞌesat nug hap ete e. Miꞌi pote Tupana yt paaꞌe hin i iꞌatuete katu­pono toĩneꞌen iꞌatu­py­ꞌa­setpe taꞌa­tueTu­pana wo e uhepe.
66,7,16,Saꞌa­wyꞌi Miitꞌin misa­tyꞌi satyꞌi kahato haria miꞌiria miitꞌin mimoe­syꞌat koꞌi wo tukup­teꞌen e. Teꞌe­re­ꞌy­ꞌutui kahato pytkai yt kat i yꞌy taꞌatuium e. Saꞌa­wyꞌi taꞌa­tu­ho­ꞌopot at kaꞌap imohey pote e. Miitꞌin mimo­so­ꞌopot motpap wiat haria iꞌatupiit sero hakup pono haria e. Koitywy yt hakup i haria wo yt iãꞌãg haria wo i raꞌyn tukup­teꞌen e. Koitywy waku pe tukup­teꞌen e. Yt kat i poꞌog hoꞌopot hap katu­pono Tupana mipoi koꞌi tukup­teꞌen e. Koitywy Tupana mowepit at kaꞌap takaria wo tukup­teꞌen miꞌiria e uhepe. — Koitywo Tupana Hũ Kuteiru topy­huꞌat iꞌatu­ꞌa­pykok hat sese. Toiꞌa­tu­ꞌa­pykok mekewat Morekuat eꞌamyap ikahu rakat rote pyi. Koitywy Tupana Saꞌyru topy­huꞌat iꞌatupoi hat e. Teꞌe­re­ꞌy­ꞌutui hawyi Tupana Hũ hit timo­herep yꞌy wakuat rakat yt ipitpit hin i rakat aimoieĩ­neꞌen wuatꞌi eꞌat piat hat yꞌy e. Toiꞌa­tu­ꞌy­kesat yrasa sese koꞌi kape iꞌatu­moieĩ­neꞌen sese hamo e. Tupana sese topy­huꞌat iꞌatu­mo­wepit hat — Uhaꞌy­ruꞌin uhaki­ꞌytꞌin wãi ehekiri teiꞌo e. Koitywy ti aru yt karamuo i raꞌyn eheha hy homhomꞌe ehekiri hap upi e. Atihep yne ehepiat hatyꞌu hap e. Koitywy wuatꞌi eꞌat pe eweikup­teꞌen waku pe eweikup­teꞌen e Tupana Hũ Kuteiru Hit mekewat hoꞌopot haria kape e uhepe mekewat wẽtup ok 24 rakaria kaipyiat hat.Araꞌa­kasa yne mekewat kape uimu­ꞌetu Uito Iuwãu.
66,8,1,Miꞌi hawyi mekewat Kuteiru tipik taꞌyn popera mosatꞌe hap torania raꞌyn mekewat 7 hap taꞌyn. Toipik yne raꞌyn hawyi iꞌatu­po­ꞌinik yne atipy piaria. Wẽtup ora patꞌok turan yt uwe hin i ihay atipy pe hap kape araꞌa­kasa. Ipoꞌinik sese itote toipik yne raꞌyn mote. Miꞌi hawyi araꞌa­kasa raꞌyn 7 ok takaria atipy piat gupteꞌen haria Tupana pyꞌa­setpe imiky­ꞌesat nug hanuaria. Yne miꞌiria kape tutum huhuꞌe hap akuara wato.
66,8,3,Miꞌi hawyi wẽtup ok atipy piat ieĩneꞌen hat putꞌokꞌe raꞌyn mekewat aimiium Tupana kapiat yparakai wato Tupana ywyt pe. Toĩneꞌen ipo pe heiam nu imehit rakat kawiat. Toĩneꞌen mekewat heiam me mohag hy ikamhig se rakat wẽtup ok miium iwuk hamuat. Saꞌa­wy­ꞌiwuat aimiium Tupana kapiat ieĩneꞌen hap tote toĩneꞌen Tupana emiit iꞌatu­mienoi Tupana kapiat ywytpe. Miꞌi hawyi wẽtup ok tum tope ahehay Tupana kapiat sehay wuatꞌi imohey haria ehay Tupana kapiat sehay ewywuat mekewat mohag ikamhig se rakat ewywuat. Miꞌi totopag heiam me mohag hy puo hawyi toiwuk Tupana mowepit hamuat. Miꞌi hawyi mekewat heiam kaipyi taꞌam naꞌyn ywyhig iꞌatu­miẽtup Tupana kapiat eꞌyhig. Miꞌi turan heiam toĩneꞌen Tupana yatypiat ieĩneꞌen hat po pe raꞌyn. Miꞌi hawyi ikamhig se rakat taꞌam aria upi Tupana kape imowepit hap.
66,8,5,Miꞌi hawyi mekewat atipy piat tipag naꞌyn aria teiam kamũti pe yparaka aikope aria wo watum aimiium Tupana kapiat hap tote pyi hawyi toto kamũti topo piat wywo hawyi toipun naꞌyn yi kape aipytyp kape. Toipun naꞌyn yi kape hawyi atikuap sehay yi tote huhuꞌe hap ewy ihay pirik. Miꞌi hawyi merep merepꞌe iꞌewyte mytyp tyryꞌe kahato.
66,8,6,Miꞌi hawyi 7 ok takaria iꞌatue­huhu iꞌatu­rania tukup­teꞌen iꞌatupo pe iꞌatu­mipy wuat.
66,8,7,Miꞌi hawyi wẽtup ok i huhuꞌe raꞌyn tuwepy raꞌyn. Miꞌi pote iꞌaman ewy nukara toꞌo­pype suu wywo tuwe­mo­herep. Miꞌi hawyi taꞌat raꞌyn yi kape. Miꞌi pote gaꞌapy piat wukꞌe raꞌyn ariaꞌyp watoꞌin iꞌewyte gaꞌakyt hyp koꞌi ipatꞌok wukꞌe raꞌyn.
66,8,8,Miꞌi rokirẽ wẽtup ok tuwe­hu­hupy akuara wato. Miꞌi ti imipy typy hap. Totopy raꞌyn mote wẽtup yityꞌok aria kawiat taꞌat yꞌy wato pe. Miꞌi hawyi yꞌy wato puaria hoꞌopap kahato wẽtup ikuꞌuro myeꞌym puo yꞌy piaria. Miꞌi pote yꞌy wato piat gupteꞌen haria hoꞌopap taꞌyn yne yꞌy hit upi yꞌy wato upi. Iꞌewyte yara wato koꞌi ipatꞌok taꞌyn toimoma.
66,8,10,Miꞌi hawyi wẽtup ok i 7 ok takaria tehu­hupy. Miꞌi wyti iꞌokhyt pun naꞌyn waikiru iwato rakat ewywuat taꞌat raꞌyn atipy kaipyi yꞌy hitꞌi koꞌi ete. Mekewat waikiru set nop e hap katu­pono taꞌat raꞌyn mekewat waikiru yꞌy hitꞌi koꞌi piat hawyi iꞌewyte nop taꞌyn iꞌewyte yrasa koꞌi teꞌe­ro­py­huꞌat nop taꞌyn. Miꞌi hawyi miitꞌin teꞌe­re­ꞌyꞌu mekewat nop takat wo hawyi topap taꞌyn.
66,8,12,Miꞌi hawyi wẽtup ok i 7 ok takaria iꞌuhu teꞌakuara wato hawyi wãtym naꞌyn aikope aikope yt hẽtyhot hin i raꞌyn at waty iꞌewyte waikiru ihotꞌok puo yt hẽtyhot hin i yt heremo i raꞌyn aikotã wãtymꞌi ewy aikotã wãtym yt heremo i hap ewy.
66,8,13,Miꞌi hawyi arahaꞌat hawyi uheha wo atikuap wẽtup ok atipy piat ywaiti pe topopy raꞌyn yi totiaria muꞌe hamo. Miꞌi kaipyi sehay atikuap ihay pirik wo toꞌe — Yt naku i kahato yt naku i kahato yt naku i kahato topy­huꞌat irane mesuwe katu­pono toĩneꞌen myeꞌym atipy piaria yt iꞌuhuu teꞌa­kuara wato i te taꞌa­tue­huhu myeꞌym ok takaria e tehay pirik wo yi totiaria pe.Miꞌi sehay atikuap hawyi atiwan naꞌyn uimu­ꞌetu uito Iesui potmuꞌe Iuwãu are.
66,9,1,Miꞌi hawyi uito Iuwãu arahaꞌat i hawyi araꞌa­kasa wẽtup ok atipy piat Tupana eropat hat mekewat 7 ok takaria kaipyi wẽtup ok 7 ok hap. Miꞌi iꞌuhuu teꞌa­kuara wato. Huhuꞌe hawyi wẽtup ok atipy piat taꞌat yi kape waikiru wato at hap ewy. Maꞌato mekewat atipy kaipywiat waikiru ewywuat hẽtyhot kahato rakat toĩneꞌen. Miꞌi hawyi Tupana tum naꞌyn tope tesaika hap yi kaꞌa wato saꞌag okenhypꞌok hamo yi kaꞌa yn nakat yt ikaꞌa sasat rakat i okenhypꞌok hamo.
66,9,2,Toho­ꞌo­ꞌoken­hypꞌok hawyi heꞌyhig hun am yi kaꞌa wato pyi aikotã go wato wuk hap ewy. Miꞌi hawyi ywyhig hun tomo­ꞌy­pyryp yne raꞌyn at iꞌewyte yt hẽtyhot kuap i raꞌyn mekewat ywyhig hun taꞌam yi kaꞌa pyi pote.
66,9,3,Miꞌi hawyi hewo hewo mekewat ywyhig hun kaipyi pohit iwato kahato koꞌi sem kasi­kasi iwato kahato koꞌi sem tuwe­nõꞌẽ mekewat ikaꞌa wato pyi. Miꞌiria pe Tupana tum sapot ewywuat haty hap miitꞌin atumo­so­ꞌopot hamuat miitꞌin hok hok hap hamuat. Miꞌi hawyi Tupana toꞌe kasi­kasi wato pohit wato saꞌag koꞌi pe — Yt ewetuꞌu teiꞌo poꞌog upip yhop ariaꞌyp koꞌi e. Maꞌato eweiwat ro miitꞌin iraniaꞌin kape iꞌatu­mo­so­ꞌopot hamo areꞌe e. Yt kat i miwan Uhet etiat rakaria iꞌatuo­wa­tuꞌa ete pote waku etiꞌa­tu­mo­so­ꞌopot ihokhok hap mywo e. Miꞌi hap ete 5 ewaty iꞌypyryp we eweimo­so­ꞌopot ro miꞌiria e. Maꞌato yt eweiꞌauka teiꞌo maꞌato aikotã sapot piat miitꞌin hok hap turan wuat saty hap ewy o ewetunug miꞌiria e Tupana sapot iwato kahato ewywuaria pe. Miꞌi hawyi tuwat raꞌyn pohit kasi­kasi koꞌi miitꞌin hokhok hamuat. Yt Tupana mohey i haria iatu­ꞌa­piheg hamo. — Haty pãi haty an iꞌatuꞌe haty kahato uhete haty kahato uhete kakꞌi­ꞌa­tuꞌe kakꞌia­tuꞌe. Uruku­ꞌuro teran uruku­ꞌuro teran iꞌatuꞌe maꞌato guꞌuro hap pya kahato urukai iꞌatuꞌe toꞌope. Uiꞌauka ro iꞌatuꞌe maꞌato 5 ewaty turan taꞌa­tu­ho­ꞌopot maꞌato yt uwe i ikuꞌuro. Meimuẽwat kasi­kasi wato kahato rakaria koꞌi pohit wato kahato rakaria koꞌi sapot ewywuat miꞌiria owa koꞌi miit ewy. Morekuat ewy iꞌatue­ꞌa­mãtap imehit rakat kawiat Uru kawiat. Iꞌatupiit aikotã surara hũria ewy kawaru ewy tuꞌuka turanuat teꞌe­ru­we­painug hap ewy iꞌatupiit ete meimuẽwat kasi­kasi koꞌi sapot ewywuat koꞌi hap kape arahaꞌat. Iꞌatuiãi koꞌi awyato iãi ewy. Iꞌatu­ꞌasap koꞌi iꞌywop kahato aikotã makuptia asap ewy. Iꞌatu­po­tiꞌa ete surara ewy iꞌatu­ꞌauka hap sopo hamo iheg kahato rakat ewy. Miꞌi hawyi teꞌe­ru­we­popy turan iꞌatu­po­pesap ipuehay kahato aikotã surara sem kawaru totiaria ikohyeput tuꞌuka hamo hap ewy aikotã sura­raꞌin eꞌyara sem yi upiat puehay ewy. Iꞌatu­su­waipo miitꞌin hok hamuat aikotã sapot ewywuat. Miꞌi wo taꞌa­tu­so­ꞌopot kahato yt Tupana mohey haria i 5 ewaty turan. Meimuẽwat sapot ewywuat potypot set wuatꞌi moma hat e. Miꞌi yi kaꞌa saꞌag upiaria topy­huꞌat. Iuteuria pusu puat taꞌa­tu­setꞌok Apatãu iꞌatuꞌe maꞌato kereku pusu puo Apariãu iꞌatuꞌe ahiag iꞌatuꞌe.
66,9,12,Pyno wẽtup raꞌyn tokosap hoꞌopot hap sese hap maꞌato typy te toĩneꞌen hoꞌopot hap sese hap katu­pono typy ok te yt huhuꞌe i te.
66,9,13,Miꞌi hawyi uito Iuwãu arahaꞌat i hawyi araꞌa­kasa wẽtup atipy piat huhuꞌe irane rakat kape. Akuara wato ipo pe toĩneꞌen. Miꞌi hawyi atikuap sehay aimiium Tupana kapiat yparakai kaipyi yparakai 4 eꞌaut rakat kaipyi mekewat yparakai imehit kahato rakat Uru kawiat rakat kaipyi. Miꞌi hawyi toꞌe 6 rakat huhuꞌe hat pe — Mehĩ e tukup­teꞌen yꞌy wato Eurate ywytꞌok­pype iheg me taꞌa­tu­kytyt puo yi kaꞌa pe 4 ok takaria e. Miꞌiria saꞌa­wyꞌi Tupana atoiat haria teꞌe­ro­py­huꞌat maꞌato mesup taꞌa­tu­ꞌa­saity iheg nakat ete tukup­teꞌen yꞌy wato Eurate e hap het rakat ywytꞌok­pype e. Etihep iꞌatu­kytyt hap kaipyi e. Miꞌi hawyi toto mekewat yꞌy wato Eurate e hap kape mekewat atipy piat miꞌi hawyi 4 ok takaria toiꞌa­tu­po­re­nõtem iꞌatu­pyhyp hawyi — Aheꞌat raꞌyn iꞌatuꞌe toꞌope aimi­ky­ꞌesat saꞌag nug hamo iꞌatuꞌe. Waku watunug aimi­ky­ꞌesat saꞌag mesup taꞌyn iꞌatuꞌe. Waku watu­we­potpap katu­pono miꞌi nug hamo ainug saꞌa­wyꞌi iꞌatuꞌe. Pyno toꞌiro waho­ꞌo­ꞌauka miitꞌin iꞌatuꞌe. Waku yne myeꞌym miitꞌin kaipyi wati­ꞌauka wẽtup miit iꞌatuꞌe katu­pono miꞌi nug hamo watoĩ­neꞌen mesup eꞌat pe iꞌatuꞌe. Toꞌiro miitꞌin hoꞌo­ꞌauka hamo iꞌatuꞌe. Mesup eꞌat aheꞌat miitꞌin sem atuꞌuka hamo iꞌatuꞌe toꞌope.
66,9,16,Miꞌi hawyi teꞌe­ru­we­ꞌa­tunug kahato sura­raꞌin sem iꞌatu kahato yne teꞌe­ra­ꞌapyk iꞌatuhũ okpe tote. Miꞌi hawyi wẽtup ok toꞌe uhepe — Iuwãu e etikuap apo karania surara tukup­teꞌen itote miitꞌin atuꞌuka haria apo uhepe. — U yt atikuap i areꞌe hawyi uiwesat — Pywo pe ti iꞌatu kahato yt aimikuap i koꞌi hap ewy tukup­.000 sura­raꞌin iꞌatu  wo 1000 sura­raꞌin itote tukup­teꞌen e uhepe.
66,9,17,Miꞌi hawyi uimu­ꞌetu araꞌa­kasa mekewat sura­raꞌin sem taꞌa­tuhũ kawaru sem okpe tote. Iꞌatue­sokpe iꞌatupyt etiat sura­raꞌin wat ewywuat taꞌa­tu­ꞌauka hap sopo hap maꞌato aria kawiat toĩneꞌen nu hup ewy aria sapuẽ hapyke rakat ewy. Miꞌi hawyi iꞌatu­hũria kawaru akag koꞌi awyato akag ewy. Miꞌi hawyi taꞌa­tuwẽ pyi tuwẽtem aria ẽty hun ytyghe wuk hap ewy tuwẽtem haty wo iꞌatuwẽ pyi miitꞌin hoꞌo­ꞌa­tu­ꞌuka hamo.
66,9,18,Miꞌi hawyi mekewat aria iꞌatuwẽ pywiat hoꞌo­ꞌauka kahato miitꞌin myeꞌym kaipyi wẽtup miit taꞌa­tu­ꞌauka. Iꞌatue­saika hap topy­huꞌat iꞌatuwẽ pyi miitꞌin auka hamuat. Katu­pono aria sapuẽ hapyke rakano taꞌa­tu­ꞌa­tuowa iraniaꞌin taꞌa­tu­wẽpyi. Iꞌewyte iꞌatu­su­waipo ãpy ete moi akag ewy. Iꞌatu­su­waipo wo miitꞌin moso­ꞌopot hap topy­huꞌat.
66,9,20,Miꞌi hawyi taꞌa­tu­ꞌa­tu­moma kahato miitꞌin yi totiaria 30 kaipyi 10 ok miit taꞌa­tu­moma kahato miitꞌin. Maꞌato miꞌi pytkai iraniaꞌin yt ikuꞌuro i rakaria yt teꞌe­ru­we­morem hin i Tupana kape. Teꞌe­ra­ꞌa­kasa yne hoꞌopot hap pytkai yt paaꞌi­ꞌa­tuꞌe hin i. Taꞌa­tu­mõ­typot re ahiagnia. Taꞌa­tunug ne tupa­naria hekat rakaria ihup ikytsig ikaꞌay rakaria taꞌa­tu­ꞌa­tu­mõ­typot re. Miꞌi hawyi taꞌa­tu­mõ­typot yt ihapytig i rakaria tupa­naria taꞌa­tu­minug koꞌi yt kat kuap haria i yt hewyry kuap i rakaria taꞌa­tu­ꞌa­tu­mõ­typot kahato te. Yt taꞌa­tu­mõ­typot teran hin i Taꞌa­tunug Hat Sese. Taꞌa­tu­ho­ꞌopot pytkai yt teꞌe­ra­ꞌaipok hin i Tupana Sese kape. Iꞌewyte taꞌa­tu­minug saꞌag koꞌi yt taꞌatoiat hin i. Miitꞌin auka haria wo te teꞌe­ro­py­huꞌat iꞌewyte paini koꞌi wo te tukup­teꞌen ne miitꞌin maꞌat hamo. Taꞌa­tu­maꞌat hap topy­huꞌat mekewat paini mimo­herep. Yt nakuaria i tukup­teꞌen ne. Iꞌatue­waire atuewaire te. Sero­ꞌok­ꞌi­ꞌa­tuꞌe te. Miꞌiria Tupana tiꞌa­tu­ꞌa­piheg kahato pytkai yt paaꞌi­ꞌa­tuꞌe hin i iꞌatu­minug saꞌag nug hap ete. Maꞌato poꞌog taꞌa­tu­ꞌa­tunug yt Tupana miky­ꞌesat koꞌi i.Miꞌi hap kape araꞌa­kasa yne uito Iesui mikyꞌe Iuwãu uimu­ꞌetu aikotã aru hap.
66,10,1,Miꞌi hawyi uito Iuwãu arahaꞌat i hawyi araꞌa­kasa wẽtup ok poꞌog hesaika rakat atipy piat. Miꞌi ti taꞌapyk yi kape. Ipiit ete hesokpe ywyhig ikytsig kahato rakat. Ipainug hap iꞌakag ete weꞌyp ewy ikahu kahato rakat. Howa hẽtyhot kahato at ewy. Ipy typy wasere yp ok tã toĩneꞌen maꞌato aria kawiat ewy topy­huꞌat.
66,10,2,Miꞌi hawyi wẽtup iwan okpoꞌi hit totat. Miꞌi hawyi toiꞌok­po­ꞌi­porop taꞌyn. Ipy sese topypag yꞌy wato owa tote maꞌato topy ran kai topypag yi tote.
66,10,3,Miꞌi hawyi mekewat atipy piat akag tuwẽ­powat tehay pirik wo aikotã awyato koꞌi iꞌatuehay hap ewy. Tuwẽ­powat kahu hawyi 7 wo huhuꞌe.
66,10,4,Maꞌato huhuꞌe hap miitꞌin pusu ewy topy­huꞌat. Miꞌi pote uito Iuwãu atikuap kat som toꞌe huhuꞌe tohenoi hap — Pyno atiwan mesu­wa­rote kat som teꞌe­roꞌe hap uiwepe atiwan turan putꞌokꞌe uhete sehay atipy kaipyi — Yt etiwan neiꞌo kat som toꞌe huhuꞌe puat hap e. Yt atiky­ꞌesat i miitꞌin ikuap hap koran te e.
66,10,5,"Miꞌi hawyi mekewat atipy piat ihay raꞌyn — Yt uheso i rat e. Miꞌi hawyi topo sese tohupit ywaipe tehay Tupana kapiat pywo yn e hamo. — En ni atipy nug hat iꞌewyte yne atipy piaria nug hat e. En ni mytyp nug hat iꞌewyte yne yi totiaria nug hat e. En ni yꞌy wato nug hat iꞌewyte yne yꞌy piaria nug hat e. Eset ri Tupana e. En ni pywo sese rakat e. Miꞌi pote areꞌe pywo rakat eꞌe hap ewy wuatꞌi miitꞌin me areꞌe — Mũki­ꞌite yt kat i poꞌog miitꞌin wanuat eꞌat koꞌi saꞌa­wy­ꞌiwuat ewy e Tupana e. Mekewat 7 huhuꞌe hap ikahuro hawyi iꞌewyte ikahuro raꞌyn eꞌat koꞌi yi totiaria wanuat e Tupana e. Pywo ti rat e mekewat 7 ok huhuꞌe hawyi aikotã Tupana toꞌe saꞌa­wyꞌi tehay moherep haria wẽ pyi topy­huꞌat aru yne iꞌatuꞌe hap ewy huhuꞌe hap tutunug 7 rakat hawyi e. Topy­huꞌat aru aikotã atunug aru e tehay moherep haria wẽ pyi saꞌa­wyꞌi hap ewy topy­huꞌat e. Miꞌi tokosap yne raꞌyn hawyi yne mekewat atunug aru e hap saꞌa­wyꞌi yt heremo i rakat heremo raꞌyn topy­huꞌat kat atunug naꞌyn atunug aru ehehamo uiꞌe hap ewy e Tupana e. Miꞌi hawyi — Atikuap yne atunug aru e hap e Tupana wuatꞌi miitꞌin me e mekewat atipy piat iwatoꞌin nakat. Series, "
66,10,8,Miꞌi tohenoi kahu hawyi atikuap sehay atikuap saꞌa­wyꞌi hap ewy — Iuwãu e etat atipy piat po pyi mekewat iwan okpoꞌi hit e uhepe. Etat ro mekewat atipy piat ipy yꞌy pe kokawiat ipy yi totiat rakat po pyi e. Mekewat miwan taꞌa­py­meha piat e mekewat sehay atipy kaipywiat e uhepe.
66,10,9,Miꞌi hawyi areto raꞌyn mekewat atipy piat owa kape hawyi — Mehĩ etum no mekewat miwan hit uhepe areꞌe tope. Miꞌi hawyi uiwesat — Etat ro miwan hit hawyi etuꞌu yne ro e. Hẽꞌẽ kahato aru etipuẽti ewẽ pe awiꞌa hy ewywuat e maꞌato etohon hawyi yt naku i etipuẽti aru epyꞌa pe yt hẽꞌẽ hin i maꞌato nop hap topy­huꞌat epyꞌa pe e uhepe.
66,10,10,Miꞌi hawyi atat mekewat miwan hit atipy piat akag po pyi hawyi atuꞌu raꞌyn hawyi iꞌe hap ewy topy­huꞌat hẽꞌẽ kahato waku kahato awiꞌa hy ewy maꞌato atuꞌu hawyi nop hap ewy topy­huꞌat uimeꞌen me.
66,10,11,Miꞌi hawyi mekewat poꞌog atipy piat rakat toꞌe uhepe — Iuwãu e pyno ti pywo ti rat Tupana ehay etimo­herep aru iꞌatu kahato miitꞌin kape e. Ehenoi aru aikotã topy­huꞌat iꞌatuete irane hap e. Ehenoi poꞌog aru iꞌatuepe mekewat sehay emihon kaipyi waku yne pusu puo aru ehenoi mekewat miwan miat emiꞌu yne yne ywania kape iꞌewyte yne more­kuaria kape iꞌewyte yne tama piaria kape miwan miat e hap ewy waku etiꞌa­tu­mo­herep aru e. Yt naku i mesup miitꞌin ikuap maꞌato heꞌat putꞌokꞌe aru hawyi waku etimo­herep yne kat toꞌe kat toꞌe huhuꞌe hap puo e uhepe mekewat miwan kaipywiat uipoi hat atipy piat.Pyno mesuwe uimiwan me mekewat miwan uimiꞌu hap ewy ahenoi mesup ehepe uito Iuwãu.
66,11,1,Miꞌi hawyi Aipo­typot Iesui tum uhepe ariaꞌyp hit kat kupitu kat kupitu Tupana yat toineꞌen hap hãꞌãg hamuat ãpy hãpyk kahato rakat. Tutum uhepe hawyi toꞌe — Uiwy Iuwãu ereto ro meikowat ariaꞌyp hit ãpy hãꞌãg hamuat wywo Tupana mõtypot yat sese kape e. Miꞌi hawyi ehãꞌãg no karan iwato hap karan iꞌywop hap karan itypore hap e iꞌewyte yne Tupana mõtypot yat ipytꞌat koꞌi ehãꞌãg iwato hap e uhepe. Iꞌewyte etiꞌa­tu­mo­rania yne miitꞌin Tupana mõtypot haria itotiaria e uhepe. Iꞌewyte yparakai aikope Tupana kapiat taꞌa­tumiium pytyp hap waku ehãꞌãg yne mekewat ariaꞌyp hit ãpy wo karan iwato karan iꞌywop hap itypore hap e uhepe.
66,11,2,— Maꞌato Tupana mõtypot yat eꞌoken yt ehãꞌãg neiꞌo katu­pono Tupana mõtypot yat eꞌoken mesup koitywy yt aiꞌy­wania wat i maꞌato iraniaꞌin yt Iuteu i ywania wanuat topy­huꞌat. Iꞌewyte Tupana etawa Ieru­sarẽi iraniaꞌin ywania tipo­hari raꞌyn aiꞌy­wania Iuteu ywania po pyi. Sura­raꞌin hewyry aru itote 42 ewaty sura­raꞌin tipo­hari Ieru­sarẽi iꞌatu­ꞌy­wania wanuat e uhepe e Akag Iesui uhepe.
66,11,3,Mekewat eꞌat pe aru atipo­ꞌoro typy ok uimi­ꞌairo koꞌi uhehay moherep hamuat tawa Ieru­sarẽi miaria kape e. Atum miꞌiria pe uhesaika hap uhehay moherep hamuat 1260 eꞌat taꞌa­tu­mo­herep uhehay uhesaika hap wywo e. Iꞌatue­sokpe iꞌanam nakat waku paaꞌwa­toꞌe aiminug saꞌag ete e hap moherep hamo e. — Meke­waria typy ok takaria teꞌe­ro­py­huꞌat Uriweiru yp ewy Tupana eꞌariãty rakat ewywuaria e. Taꞌa­tu­pytꞌat ikap ihy rakat wo hap ewy miꞌiria Tupana eꞌariãty hapyke rakaria ewy teꞌe­ro­py­huꞌat e. Katu­pono Tupana ehay moherep haria miꞌiria typy ok takaria e. Toꞌo­ꞌewy kahato aikotã typy rakat ariãty Tupana yaty­piaria ieĩneꞌen haria ariãty eiam hẽtyhot kahato rakaria ewy mekewat typy ok Tupana mipo­ꞌo­roria e. Teꞌe­ro­py­huꞌat hamuat Wuatꞌi Miitꞌin Yi Totiaria Kaꞌiwat eꞌariãty moherep hamo e uhepe.
66,11,5,Miꞌi hawyi yi tote taꞌa­tu­mo­herep kahato uhehay e. Iꞌatu­wa­nĩ­kaptia iꞌatu kahato maꞌato umipo­ꞌo­roria typy ok poꞌog hesaika iꞌatu­ꞌuka teran haria kai e. Karãpe miitꞌin tuwat aru uimi­po­ꞌororia typy ok auka hamo miꞌi hawyi iꞌatu­wa­nĩ­kaptia koꞌi yne topap aria iꞌatuwẽ pywiat wo e. Yt uwe i uimi­po­ꞌo­roria typy ok auka kuap hat e uhepe.
66,11,6,Miꞌi hawyi miꞌiria typy ok takaria uimi­po­ꞌo­roria hesaika kahato rakaria wo tukup­teꞌen e. Taꞌa­tu­pyhyp kuap aru iꞌaman e. Miitꞌin sem me taꞌa­tu­mo­herep aikotã aru e hap koꞌi e. Wãiꞌi­ꞌa­tuꞌe iꞌaman me taꞌa­tu­henoi miitꞌin miat turan yt kat i iꞌaman iꞌatuko ete e. Yt kat i iꞌaman mesuwat yi tote iꞌatuꞌe hap ewy taꞌa­tu­mi­ky­ꞌesat ewy e. Iꞌewyte taꞌa­tunug kuap yꞌy koꞌi huu rakano. Iꞌewyte taꞌa­tu­mi­ky­ꞌesat ewy taꞌa­tu­po­ꞌoro kuap ahu. Saꞌag nug haria taꞌa­tue­wa­nĩ­kaptia moma hanuaria tukup­teꞌen e. Iꞌewyte taꞌa­tu­po­ꞌoro kuap hamuat ihywy­ꞌokmõi koꞌi taꞌa­tu­wa­nĩ­kaptia ãpymin hamo e uhepe Iesui.
66,11,7,Miꞌi hawyi 42 ewaty hap ete tokosap taꞌyn iꞌatuehay hap e. Toran naꞌyn hawyi tuwẽtem irane yi kaꞌa wato saꞌag myi mekewat haiwot rakat saꞌag kahato rakat ipoityꞌi rakat ahiag e. Miꞌi hawyi tuꞌuka kahato Tupana ehay enoi haria typy ok takaria ete e. Miꞌi hawyi poꞌog hesaika topy­huꞌat e. Miꞌi hawyi hamuat ewy toiꞌa­tu­ꞌakit uimi­po­ꞌo­roria tesu­ra­raꞌin sem py wo hawyi toiꞌa­tu­ꞌuka uimi­po­ꞌo­roria typy ok takaria e uhepe.
66,11,8,Iꞌatupiit toipun tawa wato pyꞌa­setpyi aikope saꞌa­wyꞌi taꞌa­tu­pehik Tupana Mipo­ꞌoro Uito ariaꞌyp posak ete hap tote taꞌa­tu­pugha tawa puꞌap tote tawa pyꞌa­setpe wuatꞌi ehamo e. Tawa Esitu saꞌa­wyꞌi yt naku pe i kahato tukup­teꞌen uimohey haria. Miꞌi hap ewy kahato yt naku i kahato tukup­teꞌen aru uimohey haria mekewat tawa Ieru­sarẽi miaria e Tupana. Miꞌi pote wẽtup set atum tawa Ieru­sarẽi miaria pe — Tawa Sutuma piaria eipe areꞌe e. Mio tã areꞌe katu­pono uimiwuk tawa Sutuma saꞌa­wyꞌi e. Yi Esitu piaria uhewa­nĩ­kaptia ewy kahato tawa Ieru­sarẽi miaria mesup e. Saꞌag kahato taꞌa­tunug saꞌa­wy­ꞌi­wuaria uimohey haria ete e. Sutuma miaria iꞌewyte yt naku i yn teꞌe­ro­py­huꞌat uimohey haria ete e. Ieru­sarẽi miaria poꞌog uimohey haria auka karia wuatꞌi tawa kai e uhepe.
66,11,9,— Yt eweisyp teiꞌo miꞌiria ete neꞌi iꞌatuꞌe iraniaꞌin Ieru­sarẽi miaria uimi­po­ꞌo­roria typyꞌok takaria piit etiat e. Miꞌi pote iꞌatupiit ikuꞌuro rakaria tukup­teꞌen muꞌap tote tawa Ieru­sarẽi me myeꞌym eꞌat hawyi wẽtup eꞌat patꞌok. Miꞌi hawyi miitꞌin tõꞌẽ tõꞌẽ kahato teꞌe­ra­haꞌat hamo. Teꞌe­ru­we­ꞌa­tunug wuatꞌi pusu kuap hap kaipyi wuatꞌi ywania kaipyi wuatꞌi tama kaipyi ipe hup takaria ipe hun nakaria ipe kytsig nakaria tõꞌẽ tõꞌẽ hepiok hamo myeꞌym eꞌat kape e.
66,11,10,Miꞌi hawyi õꞌẽ haria iꞌatu­wepit kahato — Waku pe raꞌyn iꞌatuꞌe e. Ikuꞌuro raꞌyn Tupana ehay moherep haria iꞌatuꞌe e. Waku kahato iꞌatuꞌe toꞌoepe e. Ikuꞌuro raꞌyn Tupana ehay moherep haria typy ok takaria iꞌatuꞌe e. Saꞌa­wyꞌi miꞌiria aimo­so­ꞌopot haria tukup­teꞌen mesuwat mytyp tote iꞌatuꞌe toꞌope. Koitywy waku raꞌyn watunug aimi­ky­ꞌesat ewy yt naku i nug hap iꞌatuꞌe. Miꞌi hawyi ienuk hap taꞌa­tunug hawyi toꞌope taꞌatuium kat koꞌi kat koꞌi toꞌo­mo­wepit hamo — Waku pe mesup topap taꞌyn aimo­so­ꞌopot haria iꞌatuꞌe toꞌope e.
66,11,11,Myeꞌym eꞌat hawyi wẽtup eꞌat patꞌok hawyi iꞌatupiit toĩneꞌen i wuatꞌi ehamo muꞌap tote hawyi Tupana timoieĩ­neꞌen i raꞌyn Topãꞌãu wo toimo­pyhuꞌi raꞌyn e. Iꞌatuieĩ­neꞌen i hap teke iꞌatupiit pe hawyi iꞌatu­poĩꞌãm naꞌyn wuatꞌi miitꞌin weky­ryꞌi haria ehamo e. Miꞌi hawyi itotiaria sehaꞌat haria teꞌe­ro­kenꞌẽ kahato raꞌyn iꞌatu­pupi e.
66,11,12,Miꞌi hawyi ti typy ok takaria tikuap sehay pirik atipy kaipyi — Eweiꞌõꞌẽ ro meikowo e. Mio tã e hawyi taꞌa­tue­wa­nĩ­kaptia ehamo teꞌe­raꞌam naꞌyn ywyhig muo wuatꞌi ehamo e Iesui uhepe.
66,11,13,Iꞌatuꞌam turan hurukꞌe iwato kahato topy­huꞌat tawa Ieru­sarẽi ete e. Miꞌi hawyi yat koꞌi nu kawiat koꞌi hewo hewo kahato e. Ikaipyi iꞌatu 10 hap taꞌat wẽtup tuereto hap ewy yi hurukꞌe kahato pote miitꞌin hoꞌopot kahato hawyi 7000 miit ikuꞌuro itote. Miꞌi pote iraniaꞌin yt map haria i teꞌe­ro­kenꞌẽ kahato hawyi — Tupana atipy piat poꞌog torania kai En iꞌatuꞌe aru tawa Ieru­sarẽi miaria e Aipo­typot Iesui uhepe.
66,11,14,Pyno typy hoꞌopot hap miitꞌin piat hap tokosap taꞌyn maꞌato wẽtup te yt tokosap i te hoꞌopot hap sese miitꞌin miat hap katu­pono yt torania i te huhuꞌe.
66,11,15,Miꞌi hawyi atipy piat wẽtup te myhuꞌat hat akuara wato huhuꞌe raꞌyn mekewat 7 ok takat hawyi uito Iuwãu araꞌa­kasa miꞌi hap kape uimu­ꞌetu. Miꞌi hawyi atikuap miitꞌin sem ihay pirik kahato atipy pe — Tupana Mipo­ꞌoro topy­huꞌat raꞌyn Wuatꞌi Porekuat nuat iꞌatuꞌe haty wo. Wuatꞌi Ywania Potypot no Aipo­rekuat topy­huꞌat mesu­wepyi wuatꞌi eꞌat pe iꞌatuꞌe. Miꞌi Miit yn toĩneꞌen Aiꞌakag koro iꞌatuꞌe. Aika­ꞌiwat mesup topy­huꞌat poꞌog wuatꞌi kai iꞌatuꞌe teꞌe­ro­wẽ­powat atipy piaria hap atikuap.
66,11,16,Miꞌi hawyi mekewat 24 ok takaria morekuat eꞌamyap totiaria teꞌe­ru­we­pỹ­ꞌã­tutuk Tupana kape iꞌatueowa yi kape Tupana mõtypot hamo.
66,11,17,— Urutu­wehum ewawi Tupana iꞌatuꞌe. Uruka­ꞌiwat sese En iꞌatuꞌe. Wuatꞌi Eꞌat piat En iꞌatuꞌe. Yne eminug koꞌi eꞌyianmete ereĩneꞌen ni iꞌatuꞌe. Mesup te ereĩneꞌen iꞌewyte wuatꞌi eminug hap sakpo ereĩneꞌen ne iꞌatuꞌe. Iꞌewyte wuatꞌi eꞌat tokosap pytkai ereĩneꞌen ne iꞌatuꞌe. Yt uwe i putꞌokꞌe esaika hap ete iꞌatuꞌe. Miꞌi esaika hap iwato rakat wywo ereĩneꞌen no atipy piat iꞌatuꞌe. Yi totiat Potypot no ereĩneꞌen iꞌatuꞌe.
66,11,18,— Uruꞌakag wo saꞌa­wy­ꞌi­tepyi wuatꞌi ywania. Yt emohey i haria haiwot kahato eete iꞌatuꞌe. Koitywy maꞌato waku ereĩneꞌen Surara Akag ewy iꞌatu­ꞌa­piheg hamo iꞌatuꞌe. Etiꞌa­tu­poepyk taꞌyn ewanĩ­kaptia iꞌatuꞌe. Waku etiꞌairo uwe waku uwe yt hap iꞌatuꞌe. Waku mesup etum no eropat sese haria pe iꞌatu­saꞌup wakuat iꞌatuꞌe. Waku iꞌewyte ehay moherep saꞌa­wy­ꞌiwuat rakaria pe emieha­kye­raꞌat koꞌi pe iꞌatu­saꞌup wakuat waku etum iꞌatuepe iꞌatuꞌe. Waku iꞌewyte emõtypot haria pe iwatoꞌin nakaria koꞌi pe iꞌewyte yt uwe i mikuap koꞌi pe iꞌatu­saꞌup wakuat etum iꞌatuepe iꞌatuꞌe. Waku iꞌewyte etiꞌa­tu­ꞌa­piheg eꞌyi kahu hap moma haria iꞌatuꞌe 24 ok takaria poꞌog imohey haria Tupana pe.
66,11,19,Miꞌi hawyi uito Iuwãu arahaꞌat i hawyi araꞌa­kasa atipy pe Tupana mõtypot yat tuwe­ꞌo­ken­hypꞌok taꞌyn hawyi arahaꞌat Tupana yat kape. Miꞌi tote araꞌa­kasa raꞌyn mekewat saꞌa­wy­ꞌiwuat Tupana Pãꞌãu apyk hap aikope saꞌa­wyꞌi Tupana ihay raꞌyn — Atunug aru uiꞌe hap ewy e hap totepyi ihay i raꞌyn. Miꞌi hawyi tuwẽtem kahato itote pyi merep merepꞌe hap koꞌi hap ewy araꞌa­kasa. Miꞌi hawyi hurukꞌe kahato hap atikuap. Miꞌi hawyi yi tyryꞌe kahato hawyi miitꞌin teꞌe­ru­wẽ­powat kahato itote pyi. Miꞌi hawyi nukara iwatoꞌin nakat hewo yi kape.Miꞌi hap kape araꞌa­kasa yne uimu­ꞌetu Iesui mimo­herep uhepe. Uito ti Iesui potmuꞌe Iuwãu.
66,12,1,Miꞌi hawyi uito Iuwãu araꞌa­kasa wẽtup uimu­ꞌetu uimo­wa­nẽtup hap sese kat som Tupana aimuꞌe hap sese areꞌe uiwepe. Katu­pono araꞌa­kasa waikiru pyꞌa­setpe wẽtup ok hary­poria ewywuat yꞌam me waty tote. Hesokpe at ewywuat. Iꞌakag ete toĩneꞌen amãtap iwepainug hap waikiru koꞌi 12 waikiru koꞌi. Miꞌi ti tuwak popuo toꞌe — Uimẽpyt irane e kynkyn­toꞌe popuo. Uimẽpyt hap eꞌat raꞌyn e tuwak popuo. Haty kahato e.
66,12,3,Miꞌi hawyi uimu­ꞌetu wẽtup kape araꞌa­kasa uimo­wa­nẽtup hap sese katu­pono mekewat hary­poria yatype toĩneꞌen mekewat moiꞌok saꞌag iwatoꞌin nakat. Uimo­ꞌa­kagꞌaia kahato mekewat moiꞌok koro 7 iꞌakag nakat ipe ihup kahato rakat huwaipo waikiru koꞌi ete hewyry. Ipainug hap amãtap morekuat ewywuat 7 amãtap. Iꞌaut piit kahato rakat 10 iꞌaut rakat iꞌakag koꞌi ete.
66,12,4,Miꞌi ti tosu­waipo wo toiꞌa­tu­pugha kahato waikiru koꞌi tosu­waipo wo. Myeꞌym kaipyi toipatꞌok wẽtup waikiru hap ewy. Waikiru sem toipugha kahato yi kape. Miꞌi hawyi itote tohe­katup hary­poria imẽpyt ywãꞌĩ hap tutuꞌu teran imẽpyt haype.
66,12,5,Miꞌi hawyi imẽpyt ihainia raꞌyn. Tuwẽtem hawyi Tupana tioto meremo atipy kape aikope toĩneꞌen Morekuat no hap tote. Miꞌi hawyi toꞌe Hary­poria Mẽpyt pe — Meiũran aru etiꞌa­tu­mo­pe­rupꞌi haty wo yne miitꞌin e Tupana. Aikotã Morekuat tepu­retig wywo hap toimo­pe­rupꞌi temiit nuat hap ewy ereĩneꞌen aru e. Miꞌi hap ewy etunug irane e Tomie­raꞌam Hirakat pe.
66,12,6,Miꞌi hawyi mekewat hary­poria topopy raꞌyn moiꞌok pupi aikope yt uwe i miitꞌin hap kape. Miꞌi hawyi Tupana minug yahig yt uwe i mikuap hap tote hary­poria tuwemig. Miꞌi kape toipo­ꞌoro temiitꞌin ipoi hamo 1260 eꞌat turan 42 ewaty hap ewy.
66,12,7,Miꞌi hawyi uito Iuwãu arahaꞌat wuꞌuka hap kape waikiru pyaꞌsetpe. Mekewat atipy piat akag Mikeu temiitꞌin atipy piaria tesu­ra­raꞌin wywo taꞌa­tu­ꞌuka kahato moiꞌok koro ete. Miꞌi hawyi moiꞌok tiꞌa­tu­ꞌakit teran surara akag Mikeuꞌin maꞌato Mikeu tiꞌa­tu­ꞌakit neꞌi moiꞌok hawyi toꞌe — Motoro emiitꞌin wywo e. Yt naku i raꞌyn ereĩneꞌen poꞌog mesuwe atipype e. Motoro esura­raꞌin wywo e Mikeu moiꞌok koro pe. Miꞌi hawyi toiꞌa­tu­ꞌok­hyt­pugha moiꞌok hesu­ra­raꞌin nywo waikiru kaipyi yi kape. Moiꞌok koro wẽtup het ahiag e wẽtup het miitꞌin moꞌa­kagꞌaia hat. Wẽtup het satanai e.
66,12,10,Miꞌi hawyi wẽtup ok atipy piat tuwẽ­powat tehay pirik wo — Tupana Mipo­ꞌoro Iesui tiꞌakit neꞌi ahiag e. Temiitꞌin mohit hat toimohin neꞌi raꞌyn e. Saꞌa­wyꞌi ihay saꞌag Tupana emiitꞌin ete at kaꞌap ahiag — Emiit yt kat hamo i e. Yt nakuaria kahato emiit e yn saꞌa­wyꞌi Tupana pe e. Maꞌato mesup toiꞌa­tu­pugha raꞌyn e. Waku kahato e. Tupana timo­herep taꞌyn ahiag akit hamuat e. Koitywy watikuap Tupana Miꞌairo Iesui poꞌog poꞌog hesaika ahiag kai e hap watikuap e. Aheha­kye­raꞌat hap topy­huꞌat raꞌyn e. Katu­pono Iesui aihep sese ahiag po pyi e wẽtup ok atipy kaipyi haty wo.
66,12,11,Mesup aheywytꞌin aheinytꞌin Iesui mohey haria tiꞌa­tu­ꞌakit neꞌi ahiag e. Mekewat aikotã taꞌa­tuhũ ewywuat ikuꞌuro rakat suu mohey hap kaipyi taꞌa­tu­ꞌa­tuiãꞌãg hap koꞌi yne taꞌa­tu­ꞌakit neꞌi e. Ikuꞌuro rakat huu at hap iꞌatu­ka­wiano taꞌa­tu­mohey hawyi esaika hap wywo taꞌa­tu­ꞌakit neꞌi ahiag e. Iꞌewyte iꞌatu­mienoi Iesui piat taꞌa­tue­ha­kyeraꞌat hap moherep hap wo taꞌa­tu­ꞌakit neꞌi ahiag e. Taꞌa­tu­ku­ꞌuro hap kape taꞌa­tu­mohey hamo taꞌa­tu­ꞌakit ahiag e tehay pirik wo atipy piat e.
66,12,12,Pyno koitywo atipy piaria iꞌatu­wepit raꞌyn e. Yt kat i ahiag mio itote waku pe raꞌyn e. Miꞌi pote — Eiwehum no Tupana kape yne eipyꞌa pyi e. Maꞌato eweiwak to yi totiaria e. Katu­pono mesup ahiag haiwot raꞌyn taꞌa­tu­pugha atipy pyi hawyi. Yt naku i pe eweikup­teꞌen mesup aru yi totiaria. Eiweꞌeg wo o yꞌy upiaria yi totiaria katu­pono toĩneꞌen eipy­ꞌa­setpe ahiag toꞌok­hytpun atipy kaipyi yi kape hawyi e. Koitywy haiwot rakano toĩneꞌen katu­pono toikuap taꞌyn mesup yt wuatꞌi porekuat no i toĩneꞌen ne hap. Miꞌi pote aikotã aikotã toikat tuwa­nẽtup miitꞌin atuekyi tuwe­wawiat hamuat hap teropat haria wo hap e tehay pirik wo — Yt iꞌatu i raꞌyn uheꞌat uipotpap hamo e ahiag.
66,12,13,Ahiag toĩneꞌen yi tote hawyi — Uipun atipy kaipyi e. Miꞌi hawyi toha­tyꞌi hatyꞌi mekewat Ihainia hit ty.
66,12,14,Maꞌato Tupana tum naꞌyn hary­poria pe hywi wato kahato rakat popesap ewywuat tutum hawyi toꞌe mana pe — Mana e waku erepopy yahig wato kape e. Waku eremig itote uiminug eiam me e. Itote moiꞌok yt epuẽti hin i e. Ereĩneꞌen no myeꞌym iꞌaman motpe itote e. Miꞌi hawyi waku at pe erẽtem epyhyp hap wyi e. Miꞌi hawyi mekewat moiꞌok wato wẽ pyi tuwẽtem yꞌy ihy koro ewy Mekewat Hirakat ty ãpymin teran hamo. Toiky­ꞌesat totioto pya teran haype. Miꞌi pote yꞌy tuwẽtem kahato moiꞌok wẽ pyi aikotã yꞌy mutꞌe hap ewy. Maꞌato mesuwat yi tipo­wyro kahato hary­poria. Maꞌato yi topy­huꞌat ikaꞌa wato kahato yꞌy wato hy sym hamo. Miꞌi pote moiꞌok wẽ pywiat maꞌato mekewat yꞌy mutꞌe rakat yt tiꞌã­pymin kuap i mekewat hary­poria.
66,12,17," Miꞌi pote poꞌog haiwot ahiag mekewat hary­poria yt miꞌã­pymin i ete. Miꞌi hawyi toto wuꞌuka hamo imẽpyt saipe­piaria moma hamo. Tupana piat ainãpin hap nug haria ete Iesui yn Uruka­ꞌiwat e haria motꞌi haria moma hamo ete. Miꞌiria moma hamo moiꞌok toto tosaiwot wywo.  Toto hawyi toĩneꞌen yikyt upi hyemyiꞌa wato yẽpeke mekewat iꞌakare wasu ewywuat ahiag toĩneꞌen iꞌam me Iesui emiitꞌin u hamuat.Pyno uito Iuwãu uimi­ꞌa­kasa hap atiwan naꞌyn. Series, "
66,13,1,Miꞌi hawyi uito Iuwãu uhewyry yꞌy wato ẽpe ete yi kyt upi. Miꞌi puo arahaꞌat hawyi araꞌa­kasa wẽtup ok tuwẽtem yꞌy wato pyi yt nakuat i sese uimogyt kahato. Miꞌi awyato tig koro 7 iꞌakag nakat. Iꞌakag koꞌi ete 10 iꞌaut. Iꞌewyte yne iꞌaut ete ipainug hap amãtap morekuat wat ewywuat. Miꞌi kape araꞌa­kasa uimu­ꞌetu. Mekewat awyato tig koro 7 iꞌakag ete howa­tuꞌa ete toĩneꞌen het saꞌag koꞌi. Het koꞌi saꞌag uito Tupana e hap ewy. Toimohit teran kahato Tupana toset wo.
66,13,2,Arahaꞌat kahato mekewat yꞌy pywiat wẽtem hat kape. Taꞌi awyato tig ewy kahato areꞌe uiwa­nẽtup hawe. Ipy ipo hĩpa py ewy. Iwẽ awyato wato wẽ ewy areꞌe. Tuwẽtem yꞌy pyi hawyi mekewat moiꞌok toꞌe tope — Woronug naꞌyn en wuatꞌi uhemiitꞌin porekuat no e. Waku eraꞌapyk morekuat nuat uiꞌapyk hap tote e. Woronug en uhehay­tuwy e. Miꞌi hawyi ehay topy­huꞌat uhehay kaipyi e. Miꞌi hawyi ehay upi yne miitꞌin teꞌe­ro­py­huꞌat e moiꞌok mekewat yt nakuat i rakat hĩpa py ewywuat pe.
66,13,3,Uito Iuwãu arahaꞌat mekewat 7 iꞌakag nakat kape maꞌato wẽtup ok akag hepihi wato rakat maꞌato tokãꞌã raꞌyn aikotã saꞌa­wyꞌi iꞌauka hap ewy. Miꞌi hawyi arahaꞌat yne miitꞌin tutunug tomi­ky­ꞌesat ewy. Tuwat kahato ihay upi.
66,13,4,— Woro­mõ­typot En moiꞌok iꞌatuꞌe. Tupana sese moiꞌok iꞌatuꞌe. Katu­pono yꞌy pywiat wẽtem hat urupo­rekuat no iꞌatuꞌe. Mio tã iꞌatuꞌe hawyi teꞌe­ru­we­pỹ­ꞌã­tutuk 7 iꞌakag nakat kape — Yt uwe i ekai poꞌog wakuat iꞌatuꞌe. Yt uwe i eꞌakit kuap iꞌatuꞌe. Torania teꞌe­ro­kenꞌẽ epupi tuꞌuka ewywuat hamo iꞌatuꞌe torania miitꞌin.
66,13,5,Miꞌi hawyi mekewat moiꞌok wẽ wo topy­huꞌat hawyi ihay se tuwe­mõ­typot hamuat — Uito ti Tupana e Uito ti Tupana e. Aikotã morekuat wato ewy ihay se 42 ewaty turan miꞌi yn topy­huꞌat morekuat koro wo. Miꞌi turan ipotpap kahato moiꞌok miky­ꞌesat ewy. Tuwe­ky­ryꞌi kahato Tupana ete towẽ pyi — Yt ikahu hin i Tupana set e. Tupana mõtypot yat yt kat hamo i e. Yt naku i nug haria atipy piaria e. Yt naku i kahato Tupana e.
66,13,7,Iꞌewyte — Etiꞌa­tu­moma ro Tupana emiitꞌin e moiꞌok mekewat yꞌy wato pywiat wẽtem hat pe. Wuꞌuka hamo waku wati­ꞌa­tu­ꞌakit Tupana mohey haria e. Miꞌi hawyi wati­ꞌa­tu­ꞌakit yne hawyi waku wuatꞌi ywania akag wo eropy­huꞌat mesuwat yi tote e. Yne pusu kaꞌiwat sio ihup sio ikytsig sio hun yne ywania kaꞌiwat kat e pusu kuap haria kat ywania kaipy­wiaria e. Waku yne tama piaria porekuat iꞌatu­mi­ꞌakit no iꞌatu­mi­mohit hat no ereĩneꞌen e ahiag awyato tig koro pe.
66,13,8,Mekewat eꞌat turan taꞌa­tunug Tupana wo mekewat awyato ewywuat saꞌag nakat. Teꞌe­ru­we­pỹ­ꞌã­tutuk hawyi — En ni Tupana iꞌatuꞌe iraniaꞌin. Maꞌato mekewat ikuꞌuro aihũ Kuteiru ewywuat rakat mohey haria yt inug i mekewat awato tig akag ewywiat taꞌa­tue­tu­pana wo. Yt taꞌa­tu­mõ­typot i. Katu­pono Tupana Sese yn saꞌa­wyꞌi toĩneꞌen yi nug hap eꞌyianmete iꞌatuꞌe iesui mohey haria. Miꞌiria Tupana tunug iꞌatuset pehik hawe tomiwan ete. Miꞌiria Uihũ Kuteiru hit mohey haria toiwan tomiwan me mesuwat yi nug hap eꞌyianmete miꞌiria aru — Uruimohey Tupana Hũ ikuꞌuro aika­wiano haype pote yt uruimohey i moiꞌok mipo­ꞌoro aipo­rekuat nuat iꞌatuꞌe haria toiwan tomiwan me mesuwat yi yt kat i tep hap eꞌat pe turan Tupana.
66,13,9,Uiwy­riaꞌin uito ti Iuwãu. Ehewaure kaꞌa pote eiwa­nẽtup to kat som Tupana toꞌe ehowawi hap kape areꞌe.
66,13,10,Mio tã areꞌe ehepe — Eiweꞌeg wo o Tupana emiitꞌin eipe pote. Eweimohey ro yne eipyꞌa pe eiku­ꞌuro hap kape katu­pono ti aru ahatyꞌi hatyꞌi kahato woꞌo­pyhik hawe imohey haria aito pote. Waku waho­ꞌopot aiku­ꞌuro hap kape. Aiꞌauka kyseꞌyp wo pytkai yt naku i watoiat Iesui hap aiꞌauka iraniaꞌin imohey pote areꞌe. Ehewaure kaꞌa pote eweikuap to uiꞌe hap. Uito Iuwãu uipyhyp hawe yꞌy wato pyꞌa­setpe yi a tote uiꞌatuiat mesuwe Iesui mohey hap upi.
66,13,11,Miꞌi hawyi uito arahaꞌat hawyi araꞌa­kasa wẽtup ok kape. Yi kaꞌa pyi tuwẽtem iꞌaut kurin kat yt iꞌaut rakat ewy i. Yty hit mẽpyt ewy aihũ kaneiru mẽpyt ewy. Typy iꞌaut kurin kat maꞌato ihay hawyi ihay pirik kahato akuara wato ehay ewy.
66,13,12,Miꞌi topy­huꞌat uito Tupana e hat saipepiat saꞌa­wy­ꞌiwuat morekuat koro yianmiat ewy. — Eweimõ­typot ro uheꞌyianmiat Tupana wo eawyoto tig ewywuat piat. Isuk hap tuwe­mo­kãꞌã raꞌyn iꞌauka hap tokãꞌã raꞌyn toĩneꞌen i raꞌyn hap ewy maꞌato yt kahato i. Mekewat yi kaꞌa pywiat wẽtem hat mekewat wẽtup ok Tupana ran saipepiat inug kuap kahato yt miitꞌin minug ewywuat i. Tutunug iwato kahato miitꞌin mowa­nẽtup hamo. Toikaykay kuap aria atipy kaipyi yi kape wuatꞌi miitꞌin ehamo iwato kahato. Toiꞌa­tu­maꞌat miitꞌin mesuwat yi tote tomi­mo­herep yt miitꞌin minug kuap i rakat wywo. Maꞌato tuweran note yt uwe i mekewat awyato tig akag 7 iꞌakag nakat iwywo pote yt toimo­herep kuap i miitꞌin mowa­nẽtup hamo. Katu­pono yianmiat hap ahiag kaipyi hesaika hap toĩneꞌen. Miꞌi hawyi toiꞌa­tu­mo­wa­nẽtup pywo iꞌatu­ꞌe­hamo. Miꞌi hawyi — Uimohey pote ewetunug no Tupana iãꞌãkap uheꞌyianmiat ewywuat e mekewat kyseꞌyp misuk maꞌato toĩneꞌen i raꞌyn guꞌuro pywiat hat e yn miitꞌin me. Miꞌi hawyi taꞌa­tunug naꞌyn mekewat awyato tig akag 7 iꞌakag nakat iãꞌãkap. Taꞌa­tunug hawyi mekewat iãꞌãkap teꞌyianmiat iãꞌãkap toimoieĩ­neꞌen. Miꞌi hawyi iãꞌãkap ihay raꞌyn toimo­pyhu raꞌyn hawyi tutum tesaika hap mekewat iãꞌãkap we yt tomõ­typot i haria auka hamuat. — Eweimõ­typot ro Tupana wo iãꞌãkap e. Ewetunug no uiꞌe hap ewy e. Ewetat ro miwan ehowa­tuꞌa ete mekewat ahetu­pana iꞌãꞌãkap set e. Iꞌewyte eipo sese kai mekewat miwan iãꞌãkap set ewetat ro e wuatꞌi miitꞌin me miit akag koꞌi pe iꞌewyte miit emiit pe iꞌewyte hekat rakaria pe iꞌewyte hatek takaria pe mipyhyp koꞌi pe iꞌewyte woꞌo­pyhyp haria pe. — Hẽ to eweiꞌe ro eipiit etiat miwan nug haria pe e. — Yt eweiꞌe pote yt kat i aru uruiwe­neru ehepe e — Yt eweiꞌe pote iꞌewyte uruipyhyp aru eipe wuatꞌi weneru hap ete e wuatꞌi pe. Miꞌi hawyi taꞌa­tuwan yne miitꞌin piit mekewat Tupana iãꞌãkap set wywo mekewat Tupana iãꞌãkap morania hap wywo. Uiwy­riaꞌin weꞌeg haria eipe pote eweikuap to mekewat Tupana iãꞌãkap set mekewat yt nakuat i set e Tupana ahepe. Eiweꞌeg mote yt niatpo i eweikuap het kat pote miitꞌin set wywo topy­huꞌat. Wati­mo­rania yne mekewat miwan koꞌi het koꞌi wati­mo­rania yne tuwat i tuwat i hawyi wati­puẽti miwan toꞌo­kape 666. Miꞌi kaipyi watikuap het aiweꞌeg mote e. Yne miwan miat 666 piat wẽtup het toĩneꞌen. Wati­mo­rania yne numuru hawyi 666 wati­puẽti e Tupana ahepe. Miꞌi hap kape uito Iuwãu araꞌa­kasa yne.
66,14,1,Miꞌi hawyi uito Iuwãu arahaꞌat hawyi araꞌa­kasa uimu­ꞌetu wuat ewy. Eiwe­haꞌat ro eiwe­haꞌat ro Tupana Hũ Kuteiru toĩneꞌen tawa Ieru­sarẽi me yityꞌok Sitãu tote. Eiwe­haꞌat ro. Iꞌatu kahato teropat haria wywo toĩneꞌen itote 144000 heropat haria iwywo tukup­teꞌen itote. Eiwe­haꞌat ro areꞌe ehepe. Iꞌywot set miwan toĩneꞌen ihũ hit Kuteiru ewatuꞌa ete.
66,14,2,Miꞌi hawyi atikuap wepy hap ikahu atipy pe ihay se kahato rakat aikotã ywytu yꞌy ete hap ewy aikotã ipuehay yꞌy hitꞌi soroꞌe hap ewy atikuap uimu­ꞌetu wuat ewy. Iꞌatu kahato yꞌy soroꞌe hap ewy ipuehay. Miꞌi puehay puo atikuap huruhu­ruꞌe hap iwato rakat haty wo. Miꞌi hawyi atikuap wepy nug hap ewy aikotã mory­ꞌawat ewywuat haity iꞌatu kahato rakat pyi tuwepy hap ewy tuwepy. Miitꞌin sem teꞌe­ru­wepy iꞌatu kahato kawakiu wywo hap ewy.
66,14,3,Miꞌi hawyi Tupana Hũ hit mieha­kye­raꞌat koꞌi teꞌe­ru­wepy atipy pe. Wepy hap ipakup takat sese. Mekewat apyk piat Morekuat eꞌyian notiat hat mõtypot hamuat. Miꞌiria mekewat 24 ok poꞌog wuat imohey yne eꞌat piat haria ehamo. Iꞌewyte 4 ok takaria ehamo. Teꞌe­ru­wepy mekewat wepy pakup. Maꞌato itotiaria yt tikuap hin taꞌa­tu­pyꞌa pe kat e hap kat e hap teꞌe­ru­wepy hap. Maꞌato mekewat 144000 rakaria Iuteuria Iesui mohey haria ikuap taꞌa­tu­pyꞌa pe. Katu­pono miꞌiria iꞌewyte Tupana mieha­kye­raꞌat koꞌi taꞌa­tukuap.
66,14,4,Iꞌatu­weꞌeg kahato mekewat 144000 miit Iesui eropat haria. Yt karãpe i hary­po­riaꞌin miat taꞌa­tu­waire hap upi tuwat. Miꞌiria 144000 ihainia yt karãpe i iharyꞌi rakaria taꞌa­tunug kahato Tupana Hũ hit Kuteiru emiit sese imiꞌai­roria sese koꞌi miꞌiria. Toiꞌa­tue­ha­kye­raꞌat miꞌiria iraniaꞌin Iuteuria eꞌyianmete. Miꞌi hawyi 144000 miitꞌin rakaria ehay kaipyi miitꞌin sem toiꞌa­tue­ha­kye­raꞌat. Tupana kapiat weium hap koꞌi imowepit hamuat iꞌewyte Tupana Hũ hit Kuteiru kapiat weium hap imowepit hamuat teꞌe­ro­py­huꞌat miꞌiria 144000 Iuteuria Iesui mohey haria. Tupana mimoe­waku koꞌi kahato miꞌiria katu­pono wakuaria kahato miꞌiria. Yt karãpe i teꞌe­ro­py­huꞌat Tupana maꞌat haria wo iꞌewyte yt karãpe i heso rakaria wo teꞌe­ro­py­huꞌat.
66,14,6,Miꞌi hawyi uito Iuwãu wẽtup araꞌa­kasa topopy rakat ywyhig muo. Miꞌi hawyi toimo­herep kahato tehay wo sehay wakuat Tupana etiat mekewat sehay wakuat wuatꞌi eꞌat piat. Yt karãpiat i ikahuro rakat. Miꞌi ti topopy kahato wuatꞌi Setama kape wuatꞌi ywania kape toto wuatꞌi pusu kuap haria kape topo­pypuo. Wuatꞌi miitꞌin kape toto hun nakaria ihup takaria iꞌewyte ikytsig nakaria kape yt toꞌo­ꞌe­wywuat i kape topopy. Miꞌi hawyi ywyhig kaipyi toimo­herep sehay wakuap.
66,14,7,Miꞌi ti tehay pirik wo tuwẽ­powat — Eweimõ­typot o Tupana yn e. Eiwehum yn no Tupana kape e. Katu­pono yt pya hin i tut uwe waku uwe yt naku i rakat moherep hanuat tut hap eꞌat e. Uwe imiꞌa­piheg wuat uwe yt e hamo tut irane. Miꞌi pote eweimõ­typot ro Atipy Nug Hat Yi Nug Hat e. Eweikyꞌe ro Yꞌy Wato Nug Hat e tehay pirik wo topopy popuo pyi.
66,14,8,Haipepe wẽtup atipy kaipywiat mopy hat araꞌa­kasa. Miꞌi ihay raꞌyn — Mekewat tawa Papi­runia ewywuat ikahuro raꞌyn e. Katu­pono tawa Papi­runia piaria tiꞌa­tu­muꞌe kahato miitꞌin taꞌa­tu­waire waire e hap ete — Ewetunug no urueko ewy iꞌatuꞌe yne ywania pe — Waku yne hary­poria wewe­neru haria wo waku ahewaire aikotã mahy wo aimo­pẽꞌã wywo hap ewy iꞌatuꞌe. Miꞌi pote Tupana haiwot pote toiꞌa­tu­moma miꞌiria tawa Papi­runia piaria ewywuat gupteꞌen haria e mekewat mopy ywyhig muat hat.
66,14,9,"Miꞌi hawyi uito Iuwãu araꞌa­kasa wẽtup atipy piat mekewat typy rakat saipepiat. Miꞌi hawyi myeꞌym naꞌyn atipy piat mopy hat. Miꞌi tuwẽ­powat tehay pirik wo. — Eiweꞌeg wo o yt eweimõ­typot reiꞌo mekewat awyato tig koro 7 iꞌakag nakat — Uito Tupana heso rakat e. Yt eweimõ­typot reiꞌo iminug Tupana iãꞌãkap e. Karãpe toiwan teran toset ewatuꞌa ete epo sese ete pote waku wãiꞌe­weiꞌe. Katu­pono — Uito Tupana heso rakat wywuat wat haria Tupana sese miꞌa­piheg wo teꞌe­ro­py­huꞌat. Yt naku i topy­huꞌat iꞌatu­ꞌa­piheg hap aikotã sapo hy watuꞌu mani hy pyre puo hap ewy — Ewetuꞌu yne ro e aru Tupana topy­ꞌahak hap wywo. Miꞌi hawyi woro­ho­ꞌo­ꞌa­piheg aria wo e. Miꞌi hawyi woro­ho­ꞌo­mo­so­ꞌopot wuatꞌi eꞌat pe e Tupana — Uito Tupana sese e heso rakat mõtypot haria pe. Aria sapuẽ puo iꞌatueiam sese topy­huꞌat iꞌatuepiat hoꞌopot hap. Miꞌi puo hoꞌopot hap sese topy­huꞌat e wuatꞌi atipy piaria ehamo Tupana Hũ hit Kuteiru ehamo. Eweꞌeg wo katu­pono miꞌi tã neꞌi ti aru eweho­ꞌopot ewetunug mekewat set ehowa­tuꞌa ete pote. Ewetunug mekewat heso rakat ehetu­pana wo pote. Miꞌi hawyi Tupana mimo­so­ꞌopot koꞌi heꞌyhig am ywaipe wuatꞌi eꞌat pe. Are pãi hoꞌopot hawe miꞌiria yt teꞌe­roket kuap i yt teꞌe­re­mohy kuap i miꞌiria. Haty pote yt teꞌe­roket kuap i at kaꞌap. Katu­pono mekewat yt naku i nug hat taꞌa­tunug taꞌa­tue­tu­pana wo. Iꞌewyte hãꞌãkap kape teꞌe­ru­we­pỹ­ꞌã­tutuk aikotã imõtypot Tupana ewywuat hamo. Iꞌewyte het taꞌa­tuwan taꞌa­tueo­wa­tuꞌa ete pote taꞌa­tu­sa­tyꞌi satyꞌi hawe tukup­teꞌen wuatꞌi eꞌat pe. Series, "
66,14,12,Uiwy­riaꞌin uito Iesui potmuꞌe 12 ok takat Iuwãu. Eiweꞌeg wo o yt eweiwat reiꞌo — Uito Tupana heso rakat upi eimo­so­ꞌopot pytkai katu­pono mesuwe yn eimo­so­ꞌopot kuap. Waku wato­mohey Iesui aiꞌauka teran pytkai areꞌe. Waku Tupana piat ainãpin hap aiku­ꞌuro hap kape wato­pytyk. Aito Tupana mimoe­waku koꞌi pote waku wato­mohey aipe­rupꞌi popuo yt kat i waure­ꞌaiꞌe hap areꞌe.
66,14,13,Miꞌi hawyi atikuap sehay atipy kaipyi uimu­ꞌetu — Iuwãu e Etiwan itote uiꞌe hap e. — Waku kahato meimuẽ­waria taꞌa­tu­ka­ꞌiwat potpap taꞌa­tunug taꞌa­tu­ku­ꞌuro hap kape. Waku kahato meimuẽwat teꞌe­ru­we­potpap taꞌa­tu­ka­ꞌiwat potpap ete mesuwat eꞌat pyi taꞌa­tu­ku­ꞌuro hap kape e. Miꞌi hawyi Tupana Pãꞌãu iꞌewyte toꞌe — Pywo ti rat waku iꞌatu­potpap hoꞌopot hap Tupana potpap taꞌa­tunug at kaꞌap e. Miꞌi hawyi waku pe tukup­teꞌen wuatꞌi eꞌat pe e Tupana Pãꞌãu. Waku pe tukup­teꞌen katu­pono iꞌatu­minug koꞌi yt karãpe i miitꞌin tiwaure iꞌatu­miekyi koꞌi. Toĩneꞌen yne itote e Tupana Pãꞌãu ahepe.
66,14,14,Miꞌi hawyi uito Iuwãu arahaꞌat ywaipe hawyi araꞌa­kasa wẽtup ok apyk pe ywyhig kytsig me Miꞌi ti Aheykeꞌet ewywuat. Morekuat wato painug hap imehit rakat toĩneꞌen ipiit ete. Ipo pe kyse hãihyk kahato rakat miꞌi kape araꞌa­kasa.
66,14,15,Miꞌi hawyi uito Iuwãu araꞌa­kasa wẽtup ok tuwẽtem Tupana mõtypot yat pyi hawyi tuwẽ­powat mekewat ywyhig notiat apyk piat kape — Etiterek to mikoi mehĩ ekyse wo e. Kat pote iterek hamo waku raꞌyn e.
66,14,16,Miꞌi hawyi toiterek taꞌyn teky­seꞌyp wo. Mikoi yi etiat toiꞌa­tunug.
66,14,17,Miꞌi hawyi arahaꞌat wẽtup ok atipy piat ieĩneꞌen hat tuwẽtem Tupana yat pyi hawyi araꞌa­kasa ipo pe kyse ãpo­riꞌã hãihyk kahato rakat.
66,14,18,Miꞌi hawyi arahaꞌat hawyi araꞌa­kasa wẽtup atipy piat te. Miꞌi ti ipotpap mekewat aria ikamhig se rakat Tupana kapiat wuk hamuat hap ete. Miꞌi hawyi ihay pirik mekewat wẽtup ok kyseꞌyp hãihyk ipo piat rakat kape — Etipuruk to Uwa ypia sat katu­pono iꞌatag naꞌyn e. Miꞌi hawyi teky­seꞌyp mo toipuruk yne Uwa sat koꞌi yi totepyi yne Uwa ypia kaipyi. Miꞌi hawyi tohytmoi yne itok hap we ihy hep hamo. Mekewat itok hap Tupana saiwot hap ewy. Uwa sat miitꞌin ewy.
66,14,20,Miꞌi hawyi tuwẽtem miitꞌin suu ewywuat itok hawyi. Toitok yne mekewat Uwa tawa wato Ieru­sarẽi miaria hawyi ti Huu kahato itote aikotã ihyemyiꞌa wato sese hap ewy. Miꞌi kape arahaꞌat turan hawyi iꞌatuhũ kawaru hewyry mekewat miitꞌin suu muꞌap tote hewyry ihyemyiꞌa ewy miitꞌin suu. hutꞌypy puoUito Iuwãu miꞌi tã hap araꞌa­kasa yne hawyi atiwan are.
66,15,1,Miꞌi hawyi uito Iuwãu arahaꞌat i raꞌyn atipy kape. Miꞌi hawyi uimo­wa­nẽtup kahato uimia­ꞌa­kasa hap koꞌi. Uimogyt hap ewy katu­pono araꞌa­kasa 7 ok atipy piaria kape. Miꞌiria 7 ok takaria Tupana tiꞌa­tu­po­ꞌoro yi kape tosaiwot miitꞌin minug saꞌag etiat hap apiheg hamuat. Toiꞌa­tu­po­ꞌoro miꞌiria 7 ok takaria wuatꞌi miitꞌin apiheg 7 wuat hamo — Miꞌi taꞌa­tunug hawyi yt kat i raꞌyn uipy­ꞌahak iꞌatuetiat hap e. Kat pote uimi­po­ꞌo­roria atiꞌa­tu­mo­ha­ky­ꞌeꞌi kahato hamuat e. Miꞌi atunug hawyi toran naꞌyn uipy­ꞌahak hap e.
66,15,2,Miꞌi hawyi araꞌa­kasa ihyemyiꞌa iwato rakat maꞌato iheg kahato rakat imehit kahato rakat. Aikotã aria ewy hẽtyhot itote ihup hap. Miꞌi hawyi Tupana tum iꞌatuepe wepy nug hamuat mory­ꞌawat ewywuat maꞌato haity iꞌatu kahato rakat. Miꞌiria saꞌa­wy­ꞌiwuat ahiag akit haria raꞌyn. Iꞌewyte yt karãpe i mekewat het 666 mimo­herep ahiag wat taꞌa­tunug taꞌa­tue­wa­tuꞌa ete haria miꞌiria. Yt karãpe i taꞌa­tu­mõ­typot Tupana wo mekewat yt naku i nug hat — Uito Tupana e hat neꞌi. Iꞌewyte toiãꞌãkap iminug yt taꞌa­tu­mõ­typot i Tupana wo.
66,15,3,Are pãi teꞌe­ru­wepy kahato saꞌa­wy­ꞌiwuat Tupana eropat sese hat aseꞌi Musei minug wepy hap kaipyi iꞌewyte mekewat Tupana Hũ hit Kuteiru minug wepy hap kaipyi teꞌe­ru­wepy. — Tupana En ni urupo­typot koro iꞌatuꞌe En ni poꞌog hesaika torania kai iꞌatuꞌe. Eminug koꞌi urumo­wa­nẽtup kahato katu­pono iwato kahato etunug kuap yt uwe minug ewy i. Wuatꞌi ywania akag ereĩneꞌen iꞌatuꞌe. Yne eminug koꞌi pywo rakat yn iꞌewyte yne hãpyk kahato rakat eminug koꞌi iꞌatuꞌe. Yt uwe maꞌat hat i En iꞌatuꞌe. Wuatꞌi mimõ­typot En iꞌatuꞌe. Eset ri Tupana ikahu kahato eset iꞌatuꞌe. Uruka­ꞌiwat ti eset iꞌatuꞌe.
66,15,4,Uruto­kenꞌẽ popuo katu­pono uruewaku hap yt putꞌokꞌe i uruehay ewywuat hamo iꞌatuꞌe. En yn ni wakuat sese iꞌatuꞌe. Tupana urumi­mõ­typot En urutoꞌe wuatꞌi eꞌat pe iꞌatuꞌe. Meiũran aru wuatꞌi ywania kaipyi wuatꞌi tama kaipyi teꞌe­ru­we­pỹ­ꞌã­tutuk ewawi En ni Tupana taꞌa­tuꞌe hamo iꞌatuꞌe. Eminug wakuat heremo wuatꞌi miitꞌin ehamo. Wakuat wakuat iꞌatuꞌe Tupana pe teꞌe­ru­wepy puo ihyemyiꞌa wato upiaria.
66,15,5,Miꞌi hawyi uito Iuwãu arahaꞌat Tupana mõtypot yat atipy piat kape. Miꞌi hawyi tuwe­ꞌo­kenhyp arahaꞌat turan hawyi ipuo heremo kahato. Itote Araꞌa­kasa saꞌa­wy­ꞌiwuat sokpe kawiat Tupana mõtypot yat aikope topy­huꞌat Tupana Pãꞌãu saꞌa­wy­ꞌite teiam sokpe kawiat pe hap.
66,15,6,Miꞌi hawyi mekewat Tupana mõtypot yat pyi tuwe­nõꞌẽ mekewat 7 ok takaria atipy piaria uimia­ꞌa­kasa saꞌa­wy­ꞌi­tewuat hap koꞌi Tupana mipo­ꞌoro miitꞌin apiheg hamuat tosaiwot hap wywuat hanuaria. Iꞌatu­painug hap sokpe ikytsig kahato rakat. Ikahu kahato rakat. Ipotiꞌa tote toĩneꞌen morekuat esokpe ewywuat nu uru kawiat imehit kahato rakat moraꞌa sopo hamuat.
66,15,7,Miꞌi hawyi mekewat 4 ok takaria wuatꞌi eꞌat piat ieĩneꞌen haria tum 7 ok takaria atipy piaria pe 7 kamũti imehit rakat kawiat. Miꞌi 7 eiam me howapy kahato Tupana saiwot hap wywo miitꞌin yi totiaria apiheg hamuat.
66,15,8,Miꞌi tutum iꞌatuepe hawyi Tupana mõtypot yat topy­huꞌat howapy kahato raꞌyn imõtypot hap ywyhig imehit rakat ewy. Miꞌi hawyi yt uwe i teke kuap itote. Uipot­po­ꞌo­roria tiꞌa­tu­ꞌa­piheg yne hawyi waku eiwe­hytꞌok i raꞌyn uimõ­typot hap yat pe e. Iꞌatu­moe­ha­ky­ꞌeꞌi hap tokosap hawyi waku eiwe­hytꞌok i raꞌyn e.Uito Iuwãu miꞌi hap kape araꞌa­kasa kahato.
66,16,1,Miꞌi hawyi uito Iuwãu atikuap ihay wato kahato Tupana mõtypot atipy piat kaipyi — Uheropat haria atipy piaria eweiwat ro meiũpepyi yi kape uiꞌe hap ewy e. Ewetioto ro kamũti iraniaꞌin meimuẽwat howapy uhaiwot hap wywuat rakat e. Putꞌok­ꞌe­weiꞌe uhepiat eipo­ꞌoro hap tote hawyi ewehytpok kamũti pytꞌat aiũpe woro­ho­ꞌo­po­ꞌoro hap tote e 4 ok atipy piaria pe.
66,16,2,Miꞌi hawyi toto saꞌa­wy­ꞌiwuat atipy pyi taꞌa­tu­ꞌã­ti­ꞌy­pykiat wywo. Putꞌokꞌe mytyp tote hawyi tohytpok mekewat — Uito Tupana e hat heso rakat mohey haria ete. Meimuẽwat hãꞌãkap mohey haria ete. Mekewat — Uito Tupana e hap set howa­tuꞌa etiat rakaria ete. Miꞌi hawyi miꞌiria ete hepihi pihi saꞌag satꞌe kahato iꞌatupiit ete yt tokãꞌã rakat nuat i hap kape araꞌa­kasa.
66,16,3,Miꞌi hawyi typy ok toto atipy kaipyi yꞌy wato kape. Toipugha yꞌy wato pe hawyi iꞌok puk hap ewy huu nem nakat ewy yꞌy wato pe. Miꞌi hawyi yne yne yꞌy piaria topap.
66,16,4,Miꞌi hawyi wẽtup ok i raꞌyn toipo­ꞌoro atipy kaipyi torania ihy koro kape iꞌewyte wuatꞌi yꞌy hitꞌi koꞌi kape.
66,16,5,Miꞌi hawyi myeꞌym nakat raꞌyn toipo­ꞌoro hawyi miꞌi tiꞌokpun itote Tupana saiwot hap. Teke yꞌy pe hawyi suu wo yꞌy topy­huꞌat. Miꞌi hawyi atikuap sehay — Yꞌy topy­huꞌat suu ewy e. Miꞌi hawyi mekewat kamũti erut hat tuwẽ­powat — Waku raꞌyn e emiky­ꞌesat ewy Tupana e katu­pono saꞌa­wyꞌi mesuwat yi totiaria taꞌa­tu­ꞌuka emipo­ꞌo­roria ehay moherep hanuaria. Taꞌa­tu­pugha emiit suu mesuwat yi tote e. Miꞌi pote koran etum naꞌyn iꞌatu­miꞌu wo suu katu­pono yne yꞌy topy­huꞌat suu wo raꞌyn e. Waku etipoepyk miꞌiria katu­pono yt naku i kahato emipo­ꞌo­roria suu ok pun haria e. Iꞌatu­ꞌa­piheg hap iꞌatu­minug saꞌag ok tã etum e. Miꞌi pote hãpyk kahato etunug no e. Wakuat yn nug hat en Tupana e. Nimo pyi mesup te iꞌewyte wuatꞌi eꞌat pe waku kahato En e. Koitywy iꞌatu­we­ꞌy­ꞌutui turan suu yn topy­huꞌat taꞌa­tu­miꞌu wo e atipy kaipywiat yꞌy nug suu wuat erut hat.
66,16,7,Miꞌi hawyi atikuap sehay aikope taꞌatuium Tupana kape hap kaipyi yparakai kaipyi — Pywo ti rat eꞌe hap ewy etunug no Tupana e etiꞌa­tu­poepyk emipo­ꞌoro auka haria Tupana e. Waku etiꞌa­tu­ꞌa­piheg miꞌiria e.
66,16,8,Miꞌi hawyi araꞌa­kasa 4 ok takat kamũti wywo hewyry rakat kape. Miꞌi hawyi toiꞌokpun kamũti pytꞌat at ete hawyi at yt saꞌa­wy­ꞌiwuat ewy hin i. Poꞌog hakup saꞌa­wy­ꞌiwuat kai hawyi miitꞌin ete hakup kahato raꞌyn. Miꞌi hawyi — Yt naku i kahato En Tupana iꞌatuꞌe yi totiaria. Urumo­so­ꞌopot kahato at wo iꞌatuꞌe. Etunug yt naku i kahato at wo uruete iꞌatuꞌe. Yt kan hamo i En uruipuẽti. Wãiꞌi­ꞌa­tuꞌe. Etunug hãpyk i ro at iꞌatuꞌe. Maꞌato yt teꞌe­ra­ꞌaipok hin i Tupana kape taꞌa­tu­minug saꞌag kaipyi pytkai mio tã iꞌatuꞌe. Yt teꞌe­ru­we­pỹ­ꞌã­tutuk teran hin i Tupana kape — Waku kahato En Tupana taꞌa­tuꞌe hamuat. Yt karãpe i teꞌe­ru­wehum Tupana Kape.
66,16,10,Miꞌi hawyi uito Iuwãu arahaꞌat wẽtup ok atipy piat toto teka­mũti wywo hap kape. Toto aikope yt naku i rakat taꞌapyk morekuat no hap kape Tupana saiwot hap kamũti howapy rakat wywo toto. Miꞌi ti putꞌok­toꞌe hawyi toiꞌokpun morekuat saꞌag ete hawyi yne hetama iꞌypyryp sese tapy­huꞌat. Yt karãpiat ewy i iꞌatu­mo­so­ꞌopot kahato miꞌi hap ok tã. Miꞌi hap upi kakꞌi­ꞌa­tuꞌe kakꞌi­ꞌa­tuꞌe — Iꞌypyryp sese iꞌypyryp sese urumo­so­ꞌopot sese iꞌatuꞌe kakta­ꞌa­tuꞌe popuo. — Haty ti rat iꞌatuꞌe haty ti rat ahepihi iꞌatuꞌe teꞌe­ruwak popuo — Yt naku i kahato En atipy piat Tupana iꞌatuꞌe. Yt karãpe i uruta­ꞌaipok uruminug saꞌag myi iꞌatuꞌe iꞌatuehay popuo.
66,16,12,Miꞌi hawyi araꞌa­kasa 6 ok hap taꞌyn atipy piat kamũti wywuat hat hawyi toto yꞌy wato Eurate hy kape. Miꞌi iꞌokpun teka­mũti piat Tupana saiwot hap yꞌy wato pe hawyi yꞌy wato Eurate hy ihysik raꞌyn hawyi — Pyno waku watuwat raꞌyn mesup Iuteu ywania momã hamo katu­pono koitywy wati­po­ꞌoro kuap ahesu­ra­raꞌin yꞌy wato sakpo iꞌatuꞌe more­kuaria toꞌope at minꞌe hap totiaria. Koitywy toĩ naꞌyn yꞌy wato sakpo muꞌap ihy sik hawyi iꞌatuꞌe.
66,16,13,Miꞌi hawyi uito Iuwãu arahaꞌat moiꞌok kape mekewat yt naku i nug hat — Uito Tupana heso hat kape. Iꞌewyte mekewat yt naku i nug hat iãꞌãkap kape araꞌa­kasa. Arahaꞌat turan araꞌa­kasa ahiag pãꞌãu myeꞌym ok tuwe­nõꞌẽ iwẽ pyi. Yt ikahu hin i rakat aikotã waꞌasa saꞌag ewy. Miꞌi hawyi miꞌiria mãꞌãu saꞌag myeꞌym ok takaria inug kuap kahato yt miitꞌin minug kuap ewy i taꞌa­tunug wuatꞌi miitꞌin mowa­nẽtup hamo. Miꞌi hawyi myeꞌym ok takaria ahiag pãꞌãu saꞌag koꞌi kawiat tuwat aikope more­kuaria tukup­teꞌen hap kape. Miꞌi hawyi teꞌe­ru­we­ꞌa­tunug yne more­kuaria Tupana etiat wuꞌuka nug hamo teꞌe­ru­we­ꞌa­tunug taꞌa­tue­su­ra­raꞌin wywo. Miꞌi hawyi teꞌe­ru­we­ꞌa­tunug yne torania hawyi Tupana toꞌe — Koitywy yt pya hin i hamuat uheꞌat — Uito poꞌog hap atimo­herep wuatꞌi miitꞌin me hap eꞌat e Tupana. Wuatꞌi sura­raꞌin teꞌe­ru­we­ꞌa­tunug mekewat yꞌy wato ihypap takat sakpo.
66,16,15,Miꞌi hawyi Arahaꞌat turan wẽtup ok toꞌe — Eiweꞌeg wo o miitꞌin yne yi totiaria e. Eiwa­tetup o katu­pono seroꞌok e hat ewy ariot e. Yt uwe i ti ikuap karãmuo uhut hap e. Miꞌi pote eweikup­teꞌen sokpe piaria ewy waku uipuẽti hamo e. Yt pote aru eiwe­mõti kahato yt ehesokpe rakaria ewywuaria eweipy­huꞌat uhut turan ariot pote e.
66,16,16,Miꞌi hawyi ahiag pãꞌãu waꞌasa ewywuaria teꞌe­ru­we­ꞌa­tunug yne mesuwat yi totiaria taꞌa­tue­su­ra­raꞌin wywo. More­kuaria iꞌewyte taꞌa­tue­su­ra­raꞌin wywo yi Iuteuria etama kape teꞌe­ru­we­ꞌa­tunug tuꞌuka hamo. Iuteuria pusu puo yi wato Amaketũ tote teꞌe­ru­we­ꞌa­tunug.
66,16,17,Miꞌi hawyi uito Iuwãu arahaꞌat atipy kape turan araꞌa­kasa wẽtup ok 7 ok hap toto kamũti wywo. Miꞌi hawyi 7 ok hap toran hap taꞌyn toto. Miꞌi hawyi toto yi kape maꞌato putꞌok toꞌe hap eꞌyianmete toiꞌokpun kamũti pytꞌat Tupana saiwot hap ywytu ete ywyhig ete. Miꞌi tutunug hawyi atikuap ihay pirik Tupana mõtypot yat atipy piat kaipyi aikope Tupana taꞌapyk Morekuat no hap kaipyi. — Torania raꞌyn uhaiwot hap atunug e. Yne raꞌyn yt kat i raꞌyn poꞌog e.
66,16,18,Miꞌi hawyi ywytu uato kahato pigꞌe pigꞌe kahato. Miꞌi hawyi atikuap iꞌatu kahato miitꞌin kakꞌi­ꞌa­tuꞌe kakꞌi­ꞌa­tuꞌe. Miꞌi hawyi iꞌatu kahato moryꞌa ewy hewo yi kape. Miꞌi hawyi huruhu­ruꞌe kahato yt ipoꞌinik takat i. Miꞌi hawyi tyryꞌe haty wo kahato yi. Yt karãpiat ewy i hurukꞌe hap. Nimuat miitꞌin nug hap turan yt uwe i taꞌa­kasa miꞌi ewywuat yi hurukꞌe hap. Yt kat i hurukꞌe hap poꞌog mote.
66,16,19,Miꞌi hawyi mekewat tawa iwatoꞌin nakat Papi­runia mekewat tawa poꞌog iwato rakat pok pokꞌe yi tyryꞌe kahato itote pote. Iꞌewyte yne tawa koꞌi taꞌat yne yi totiat koꞌi yi tyryꞌe poityꞌi pote hewo yne. — Yt naku i kahato tawa Papi­runia piaria e Tupana. — Atiꞌa­tu­poepyk iꞌatu­minug koꞌi uhaiwot iꞌatu­minug saꞌag hap kaipyi e. Yt karãpe i atiꞌa­tu­waure kuap iꞌatu­minug saꞌag koꞌi. Pyno eiꞌa­piheg uhepiat hap topy­huꞌat mekewat kuiꞌa pytꞌat howapy aikotã mani hypyre wywo hap ewy. Ewetuꞌu ro miꞌi areꞌe ehepe. Uhaiwot hap wywo ewetuꞌu ro e iraniaꞌin me yi Papi­runia pe Tupana.
66,16,20,Hewo yne yityꞌok koꞌi hawyi taꞌa­tukat turan yt uwe i ipuẽti aiũpe aiũpe yityꞌok koꞌi hap yt uwe i ikuap. Tuweityk taꞌyn yi tyryꞌe hawyi yꞌy wato pyꞌa­setpiat koꞌi iꞌapo­rokꞌe yne raꞌyn.
66,16,21,Miꞌi hawyi hewo nukara koꞌi iwatoꞌin nakat iꞌaman wato ewy. Aikotã ipotyi sese hap porap yt uwe i hupit hap ewy. Miꞌi hawyi hewo hewo miitꞌin ete. Miꞌi hawyi yi totiaria — Yt naku i kahato En Tupana iꞌatuꞌe. Kat pote yt naku i etunug uruete iꞌatuꞌe. Yt naku i kahato nukara koꞌi iꞌatuꞌe. Wãi iꞌatuꞌe. Yt naku i kahato Tupana iꞌatuꞌe taꞌa­tu­py­ꞌahak hap wywo.Miꞌi hap ewy araꞌa­kasa uito Iuwãu.
66,17,1,Miꞌi hawyi wẽtup atipy piat toꞌe uhepe — Toꞌiro uhupi Iuwãu e. Atimo­herep teran epe aikotã aru Tupana tiꞌa­tu­ꞌa­piheg tawa wato Papi­runia piaria hamuat hap kape e uhepe mekewat wẽtup kamũti pytꞌat okpun hat. Toꞌiro uhupi e. Atimo­herep epe yt iꞌatu­weꞌeg i hap e. Aikotã wẽtup ok hary­poria wuatꞌi ihainia wywo hat ewy tukup­teꞌen miꞌiria e. Miꞌi pote Tupana tiꞌa­tu­ꞌa­piheg miꞌiria tawa Papi­runia piaria e. Toꞌiro pyno mekewat tawa wato kape. Wanĩkap koꞌi yt tuwe­hytꞌok kuap i tawa Papi­runia pe katu­pono mekewat tawa topyhyp hawe toĩneꞌen ihy esaika kahato howawi pote sura­raꞌin yt tuwe­hytꞌok kuap i e. Yt naku i kahato miꞌiria e uhepe. Tupa­naria weneru haria miꞌiria e. Aikotã yt iweꞌeg i sese rakaria ewy tukup­teꞌen e uhepe. Taꞌa­tu­kaykay tuwe­wawi topiit kyiꞌat haria e. Miꞌi ewywuat tawa Papi­runia piaria tukup­teꞌen e. — Toꞌiro ahewaire waire iꞌatuꞌe wuatꞌi ywania pe. Aikotã mahy weneru haria tikaykay mahy kyiꞌat haria hap ewy tawa wato Papi­runia piaria tukup­teꞌen e uhepe. Miꞌi hap ewy tawa Papi­runia tiꞌa­tu­kaykay more­kuaria taꞌa­tue­miitꞌin wywo wuatꞌi tupa­naria mõtypot hap etiat iꞌatu­muꞌe hamo e uhepe mekewat kamũti pytꞌat okpun hat atipy kaipywiat.
66,17,3,Miꞌi hawyi uhereto mekewat atipy piat hap araꞌa­kasa uimu­ꞌetu Tupana timo­herep yne. Miꞌi hawyi putꞌok­ꞌare yahig wato tote. Itote araꞌa­kasa hary­poria waire waire nug hat yt naku i sese rakat apyk pe tohũ awyato tig koro saꞌag note. Ihũ awyato ihup kahato aikotã wewe­neru haria esokpe hup hap ewy. Ihũ awyato saꞌag nakat toĩneꞌen 7 iꞌakag nakat ipiit ete. 10 iꞌaut rakat 7 akag totiat koꞌi. Ipiit etiat miwan saꞌag kahato Tupana sese mohit kahato hap toĩneꞌen — En ni yt naku i kahato Tupana e tope ete miwan saꞌag hap koꞌi hap kape araꞌa­kasa. Itote mekewat ipiit weneru hat esokpe ihup kyre hap ewy. Tuwe­painug kahato wahi hekat rakat koꞌi wo. Nu ikahu kahato rakano tuwe­painug hap ihup ikaꞌay ikytsig ihyrypꞌi. Ipo pe hekuiꞌa mahy eiam imehit kahato rakat hekat rakat. Hekuiꞌa topy­huꞌat Iesui mohey haria suu. Miitꞌin toimoe­saika yt naku i nug iwywuat hamuat hap.
66,17,5,Mekewat hary­poria yt naku i nug hat akag ete toĩneꞌen mekewat hary­poria set itote miwan me — Uito ti wuatꞌi wewe­neru haria ty e. Uito tawa Papi­runia piaria morekuat hary­poria kawiat e. Yt naku i nug hap etiat miitꞌin muꞌe hat uito e. Yt uwe i te mikuap yt naku i nug hap moherep hat uito e miwan howa­tuꞌa ete.
66,17,6,Arahaꞌat hawyi mekewat yt iweꞌeg i rakaria akag hary­poria kawaiat temahy u at kaꞌap takat ewy topy­huꞌat hemahy Iesui mohey haria suu. Yt taꞌa­tu­ꞌatoiat hin i Iesui mohey haria suu u hap. Tupana eropat haria sese suu hemahy wo. Iꞌok sese miꞌi mahy wo. Miꞌi hawyi arewa­nẽtup hawyi yt naku i sese saꞌag kahato hap ewy areꞌe uiwa­nẽtup hawe. Miꞌi rokirẽ yt heremo hin i uimu­ꞌetu.
66,17,7,Miꞌi hawyi mekewat atipy piat toꞌe uhepe — Yt heremo hin i emuꞌetu ewaꞌa­kasa hap e. Pyno atimo­herep epe mekewat hary­poria yt iweꞌeg i rakat koro hap ete uwe uwe mekewat awyato tig koro ihũ saꞌag topy­huꞌat mekewat 7 iꞌakag nakat 10 iꞌaut rakat mekewat hary­poria ereto hat ete hap ahenoi epe e.
66,17,8,Mekewat awyato tig saꞌag saꞌa­wyꞌi toĩneꞌen yi tote maꞌato miꞌi hawyi ikuꞌuro hawyi meiũran tuwẽtem guꞌuro pyi mekewat yi kaꞌa saꞌag iwato rakat kaipyi yt ikaꞌa sasat rakat i kaipyi e. Miꞌi hawyi yi totiaria yt Iesui mohey i haria teꞌe­ru­wa­nẽtup kahato toĩneꞌen i hawyi e. Mekewat eꞌat pe — Are pãi are an ikuꞌuro saꞌa­wyꞌi mesuwat awyato wato tig ewywuat maꞌato mesup tuwe­mo­herep i raꞌyn iꞌatuꞌe aru mekewat meimuẽ­waria yt Tupana miwan miaria iꞌatuset pehik i haria — Miꞌiria ti waku tukup­teꞌen wuatꞌi eꞌat pe uiwywo atipy pe yt toꞌe i Tupana miwan me haria. Saꞌa­wyꞌi Tupana tiwan naꞌyn tomohey haria saꞌa­wyꞌi sese at yi waikiru yt kat i te turan toiwan tomi­moieĩ­neꞌen wuaria set koꞌi maꞌato mekewat awyato ahiag mohey haria set koꞌi yt wẽtup i Tupana miwan ete e uhepe mekewat atipy kaipywiat Tupana ehay moherep hat uhepe uito Iuwãu me.
66,17,9,Eiweꞌeg wo o eweikuap kat som Tupana toꞌe ahepe mesuwe katu­pono iweꞌeg kahato rakaria yn tikuap uiꞌe hap mesuwe uito Iuwãu. Pyno mekewat hary­poria hũ awyato saꞌag 7 iꞌakag koꞌi 7 more­kuaria ewy tukup­teꞌen. Miꞌiria ti hary­poria yt iweꞌeg i rakat eꞌaito koꞌi miꞌiria. Meke­waria 7 ok takaria teꞌe­ra­ꞌapyk miitꞌin akag koꞌi wo tawa wato yt naku i rakat eꞌyityꞌok koꞌi tote 7 yityꞌok koꞌi tote teꞌe­ra­ꞌapyk.
66,17,10,Miꞌi hawyi morekuat koꞌi hoꞌopap kahato raꞌyn 5 ikuꞌuro raꞌyn mekewat 7 yityꞌok totiat etawa pe. Miꞌi hawyi typy more­kuaria yn naꞌyn toĩneꞌen. Wẽtup toĩneꞌen mesup te morekuat no maꞌato miꞌi ti ikuꞌuro irane hawyi mekewat wẽtup ok tuwe­mo­herep morekuat no. Maꞌato miꞌi ti yt toĩneꞌen motꞌi morekuat no.
66,17,11,Miꞌi hawyi mekewat hary­poria saꞌag hũ awyato saꞌag 7 ok takaria more­kuaria saipepiat tuwenug naꞌyn morekuat no. Miꞌi ti morekuat koro wo topy­huꞌat raꞌyn 8 rakat. Miꞌi ti ipotpap kahato morekuat no maꞌato taꞌat aria wato pe wuatꞌi eꞌat piat hoꞌopot piat pe.
66,17,12,Miꞌi hawyi atipy piat toꞌe i uhepe — Iuwãu e mekewat ihũ 10 iꞌaut rakat mekewat hary­poria hũ awyato tig ewywuat ipiit etiat tukup­teꞌen aikotã 10 more­kuaria hap ewy. Mesup yt morekuat no i maꞌato meiũran aru topy­huꞌat more­kuaria wo e. Meiũran aru mekewat hary­poria hũ yt naku i rakat tiꞌa­tunug more­kuaria wo toꞌe­wywuat no maꞌato aru yt tukup­teꞌen motꞌi i iwywo more­kuaria wo e.
66,17,13,Miꞌiria wẽtup wanẽtup hap ewy tukup­teꞌen mekewat hary­poria hũ wywo. Meke­waria 10 iꞌaut ewywuaria hesaika kahato rakaria tukup­teꞌen e. Miꞌi hawyi iꞌatue­saika hap wo taꞌa­tu­mõ­typot mekewat awyato saꞌag me. Miꞌi ti topy­huꞌat more­kuaria 10 ok takaria mipo­ꞌoro hanuat iꞌatu­mi­ky­ꞌesat nug hamuat topy­huꞌat mekewat hary­poria hũ awyato saꞌag nakat.
66,17,14,Miꞌi hawyi 10 iꞌaut rakaria tuꞌuka Tupana hũ hit Kuteiru wywo maꞌato poꞌog Tupana hũ hit Kuteiru iꞌatu­ꞌakit hano topy­huꞌat. Katu­pono poꞌog poꞌog Morekuat no Iesui toĩneꞌen. Iꞌewyte hemiit poꞌog tuwat Taꞌa­tu­ka­ꞌiwat upi. Yt waure­ꞌi­ꞌa­tuꞌe hin i taꞌa­tu­ka­ꞌiwat ete pyi. Taꞌa­tu­ꞌauka hap kape yt taꞌa­tu­ꞌatoiat hin i. Miꞌi pote tukup­teꞌen Taꞌa­tu­ka­ꞌiwat wywo mekewat hary­poria hũ 10 iꞌaut rakat okpe tote. Miꞌi hawyi Tupana hũ topy­huꞌat wuatꞌi Kaꞌiwat no Wuatꞌi Morekuat Porekuat no topy­huꞌat.
66,17,15,Miꞌi hawyi mekewat atipy piat toꞌe i uhepe — Mekewat yt iweꞌeg i rakat taꞌapyk itote yne yꞌy ete katu­pono yꞌy wato tapy­huꞌat wuatꞌi miitꞌin ewywuat. Yꞌy wato topy­huꞌat wuatꞌi pusu kuap haria aikope aikope tukup­teꞌen wuatꞌi yꞌy ete hap ewy e. Miꞌi tote toĩneꞌen mekewat hary­poria iꞌatu­muꞌe hamo tupa­naria mõtypot hap ete waku ahewaire waire e hap ete e uhepe.
66,17,16,iꞌewyte toꞌe uhepe — Mekewat yt iweꞌeg i rakat hũ ete eraꞌa­kasa 10 iꞌaut koꞌi iꞌatu­py­ꞌahak kahato irane mekewat hary­poria ete e. Tuꞌuka kahato iwywo. Meiũran ihũ aut koꞌi tihiot yne hesokpe hary­poria wat e. Miꞌi hawyi yt hesokpe i rakano topy­huꞌat e. Miꞌi hawyi topy­huꞌat hiwu e. Miꞌi hawyi taꞌa­tusuk suk taꞌa­tuꞌaut no e. Miꞌi hary­poria taꞌa­tuwuk yt iweꞌeg i rakat aria wo e. Mio tã hap ewy irane topy­huꞌat e atipy piat uhepe. Miꞌi hawyi Tupana tiꞌa­tu­mo­wa­nẽtup 10 iꞌaut rakat more­kuaria ewywuat hary­poria hũ waku topy­huꞌat eipo­rekuat no e hap ete. Miꞌi hawyi taꞌa­tunug Tupana miky­ꞌesat ewy yt taꞌa­tukuap pytkai i e. Miꞌi pote teꞌe­roꞌe — Waku ereĩneꞌen urupo­rekuat no iꞌatuꞌe hary­roria hũ me neꞌi. Miꞌi hawyi — Waku e katu­pono Tupana timoma teran. Miꞌi e hap ewy e atipy piat uhepe. Etikuap mekewat ewaꞌa­kasap hap hary­poria e. Miꞌi ti mekewat tawa wato yt naku i nug hat aikope wuatꞌi mesu­wa­rotiat more­kuaria saꞌag nug haria akag wo taꞌapyk morekuat no e uhepe mekewat atipy piat.Uito Iuwãu araꞌa­kasa yne miꞌi hap koꞌi kape.
66,18,1,Miꞌi hawyi uito Iuwãu arahaꞌat hawyi araꞌa­kasa wẽtup ok tut atipy kaipyi yi kape. Tupana emiit Morekuat ewy. Miꞌi ti sut hat ipoꞌoro kuap kahato Morekuat ewy. Imehit kahato rakat. Imehit hap kaipyi yi mesu­wa­rotiat poꞌog hẽtyhot saꞌa­wy­ꞌiwuat kai.
66,18,2,Miꞌi hawyi atipy kaipywiat toꞌe tehay pirik wo — Hewo hewo irane tawa wato Papi­runia e. Tuweityk taꞌyn wuatꞌi miꞌatoiat no raꞌyn tapyhuꞌat tawa saꞌag Pari­runia e. Koitywy yt uwe i toĩneꞌen itote e. Ahiagnia tukup­teꞌen itote iehog koꞌi yn naꞌyn e. Tawa Papi­runia pe topy­huꞌat uruwu eiam mo hywi eiam wo e. Yne kat kat saꞌag eiam mo topy­huꞌat itote e. Nimo te pyi tawa Papi­runia piaria tiꞌa­tu­muꞌe kahato wuatꞌi ywania waku ahewaire hewaire e hap ete e. Aikotã mahy weneru haria wo — Etuꞌu ro yt pote uruiꞌahyk en e haria ewy tukup­teꞌen wuatꞌi hary­poria wewe­neru hat ete e. Miꞌi nug hap ete yne more­kuaria waku iꞌatuꞌe. Yt wãiꞌi­ꞌa­tuꞌe hin i katu­pono iꞌatuekat tut mekewat kaipyi e. Iꞌewyte karaiwa koꞌi iꞌatu­potpap mekewat ete e. Miꞌi kaipyi yn tukup­teꞌen hekat rakaria wo e. Taꞌa­tu­we­neru kahato tupana iãꞌãkap koꞌi tawa Papi­runia pyi e. Tawa Papi­runia ekat kaipyi teꞌe­ru­we­moekat e. Koitywy tawa Papi­runia iꞌanam irane tehay pirik wo wuatꞌi pe e.
66,18,4,Miꞌi hawyi atikuap wẽtup ok tuwẽ­powat atipy kaipyi hap — Uhemiitꞌin e eiwe­nõꞌẽ ro pya kahato miꞌiria kai e. Yt ewetunug neiꞌo miꞌiria tawa Papi­runia piaria minug ewywuat e. Ewetoiat ro tupa­naria e. Iꞌewyte iꞌatue­waire atuewaire hap eweitoiat e. Yt naku i aru eweikup­teꞌen iꞌatu­py­ꞌa­setpe uhepiat iꞌatu­ꞌa­piheg hap eꞌat pe raꞌyn e. Katu­pono atiꞌa­tu­ꞌuhu iꞌatu­ꞌahu hap hamo miꞌiria e. Yt atiky­ꞌesat i satꞌe ehete e sehay atipy kaipyi.
66,18,5,Iꞌatu kahato iꞌatu­minug saꞌag iꞌatuwat e. Miꞌi pote koitywy yne tawa Papi­runia piaria yt naku i nug haria sese teꞌe­ro­py­huꞌat iꞌatuꞌe toꞌope atipy piaria. Miꞌi hap araꞌa­kasa pyno — Yt eweikuap i uhepiat ehewãi hap pote woro­ho­ꞌo­ꞌa­piheg eipe wy e. Woro­ho­ꞌokuap taꞌyn eipe e. Yt naku i nug hap ete e Tupana tawa Papi­runia piaria pe.
66,18,6,Eweikup­teꞌen eipe wepit weneru hat ewy e. Miꞌi pote eiꞌa­piheg uhepiat hawe eweikup­teꞌen e Tupana katu­pono eweiꞌa­tu­mo­so­ꞌopot kahato uhemiitꞌin miꞌi tã ewetunug haype hap kaipyi e. Miꞌi pote woro­ho­ꞌo­ꞌa­piheg eipe e. Maꞌato eweho­ꞌo­sa­tyꞌi satyꞌi hap kai aru poꞌog torania kai e Tupana. Eweiꞌa­tu­mo­so­ꞌopot kahato uhemiitꞌin typyꞌi kahato saꞌa­wyꞌi e. Yt miitꞌin ewy i ewetunug e. Maꞌato koran atunug ehete aikotã ewetunug uhemiitꞌin ete hap kai poꞌog naꞌyn yt naku i atunug ehete e.
66,18,7,Aikotã wepit weneru haria sese ewy eweikup­teꞌen tawa Papi­runia piaria e. — Yt karãpe i ikahuro uheꞌai­toria e haria ewy. Pyno uhekat rakano motꞌi areĩneꞌen eweiꞌe. Yt karãpe i uhatek eweiꞌe pote yt iweꞌeg i rakat hary­poria ewy eweikup­teꞌen e. Aikotã teꞌe­roꞌe — Uito areĩneꞌen morekuat eharyꞌi wo e haria ewy tawa Papi­runia piaria maꞌato yt miꞌi tã hin i e. Ihakyꞌe i rakaria sese eweikup­teꞌen e. Aikotã aikotã eweho­ꞌopot kakꞌe­weiꞌe kakꞌe­weiꞌe e. Eheꞌaito kak potiat ewy e Tupana. Saꞌa­wyꞌi eweimo­wato kahato ehekat koꞌi — Uruto poꞌog e hamo maꞌato Uito poꞌog eiꞌe pote Tupana eiwe­mo­wato hap kai poꞌog woro­ho­ꞌo­mohit neꞌi e Tupana.
66,18,8,Wẽtup eꞌat pe yn atunug eimoma hap eiꞌahu hap ehesyꞌat hap eimoma hap e. Paaꞌeiꞌe hap eiꞌauka e. Woro­ho­ꞌowuk yne eipe aria wo e. Uhesaika kahato ti katu­pono Uito Tupana Wuatꞌi akag wo areĩneꞌen mote e. Uito yn atikuap e. Uito Tupana sese pote atikuap kahato tawa Papi­runia piaria iꞌatu­minug saꞌag koꞌi hap e. Miꞌi pote uimi­ꞌa­piheg wuaria wo teꞌe­ro­py­huꞌat Papi­runia piaria e.
66,18,9,Woro­ho­ꞌowuk turan yhig hun aria saꞌag kawiat taꞌam wuatꞌi mesu­wa­ro­tiaria ehamo ehetawa pyi e. Miꞌi hawyi more­kuaria tuwak tuwak eiwuk hap taꞌa­kasa hawyi e. — Uheha­ryꞌi ikahu rakat aimi­kyiꞌat ikuꞌuro raꞌyn iꞌatuꞌe. Ahetu­pa­naria aria miꞌu wo raꞌyn iꞌatuꞌe. Aikotã aru ahewaire waire hap mesup ahekat sat hamo katu­pono wukꞌe yne raꞌyn mote iꞌatuꞌe toꞌo­kakꞌi kahato.
66,18,10,Pya pyi neꞌi raꞌyn tuwak popuo teꞌe­roꞌe — Yt naku i kahato an pãi iꞌatuꞌe ahetawa koro Papi­runia tuwe­moma wẽtup eꞌat pe turan yn iꞌatuꞌe. Imiꞌa­piheg sese wo tukup­teꞌen iꞌatuꞌe toꞌokakꞌi popuo. Pya pyi teꞌe­ra­haꞌat katu­pono teꞌe­ro­kenꞌẽ kahato aria satꞌe taꞌa­tuetiat hap pupi.
66,18,11,Miꞌi hawyi weneru haria teꞌe­roꞌe — Saꞌa­wyꞌi tawa Papi­runia piaria kape wati­we­neru aipiit ahetu­pana koꞌi yi totiaria karaiwa koꞌi kape iꞌatuꞌe. Koitywy hawyi yt aikope kuap i wati­we­neru kuap iꞌatuꞌe toꞌokakꞌi popuo. Aika­ꞌi­waria topap yne raꞌyn iꞌatuꞌe. Yt kat i poꞌog nu imehit rakat ahekat koꞌi aimi­kyiꞌat wuat aimi­we­neru wuat iꞌatuꞌe. Yt kat i poꞌog nu ikahu rakat koꞌi hekat rakat koꞌi painug hap iꞌatuꞌe. Yt kat i poꞌog wahi hekat rakat koꞌi painug hap iꞌatuꞌe. Yt kat i sokpe kype ikahu rakat poꞌog iꞌatuꞌe. Yt kat i sokpe ipewiu rakat haꞌup woity rakat iꞌatuꞌe. Hekat rakaria esokpe yt kat i ihyrypꞌi rakat ikaꞌay rakat iꞌatuꞌe. Yt kat i morekuat painug hap yt kat i ariaꞌyp aimi­kyiꞌat wuat aimi­we­neru wuat iꞌatuꞌe. Yt kat i poꞌog heiam ikahu rakaria nu ikahu rakat kawiat heiam imehit rakat kawiat ariaꞌyp itig nakat kawiat yt kat i raꞌyn iꞌatuꞌe. Ikag ikytsig kahato rakat kawiat aipainug hap yt kat i poꞌog aimi­we­neru aimi­kyiꞌat wuat iꞌatuꞌe teꞌe­ruwak popuo iꞌatuꞌe.
66,18,13,Yt kat i aimiꞌu mosẽꞌẽ hap iꞌatuꞌe. Yt kat i aimo­kamhig se hap. Yt kat i aimiwuk wuat aiꞌyat mokamhig se hap iꞌatuꞌe. Mahy yt kat i wy iꞌatuꞌe. Yt kat i aimiꞌu mokap hap iꞌatuꞌe. Yt kat i aheꞌuꞌi iꞌatuꞌe. Yt kat i aheman nug hap iꞌatuꞌe. Yt kat i ipuꞌi aimiꞌu wo iꞌatuꞌe. Yt kat i wewato ahup aimi­we­neru wo aimi­kyiꞌat wo iꞌatuꞌe. Iꞌewyte yt kat i aihũ Kaneiru koꞌi iꞌatuꞌe. Yt kat i aihũ Kawaru ahereto hap iꞌatuꞌe. Aheꞌyara koꞌi yt kat i iꞌatuꞌe. Yt kat i ahemiit wuatꞌi eropat haria yt kat saꞌup i etiaria aimi­we­neru nuat aimi­kyiꞌat wuat iꞌatuꞌe miitꞌin mesu­wa­ro­tiaria teꞌe­ruwak popuo iꞌatuꞌe. Yt naku i ahetawa Papi­runia yhig hun aria saꞌag kawiat miꞌu wo mesup ahetawa akag Papĩ­runia tapy­huꞌat Tupana miwuk iꞌatuꞌe. Miꞌi hawyi aikotã aru iꞌatuꞌe.
66,18,14,Miꞌi hawyi teꞌe­roꞌe toꞌope — Yt naku i yt naku i iꞌatuꞌe. Aheka­reꞌen aipainug kahato hap aimi­ky­ꞌesat kahato koꞌi aimikat koꞌi yt kat i mesup raꞌyn ahetawa wato aria hun tuꞌu yne iꞌatuꞌe. Imehit hap aimo­kahu hap aipainug hap yt kat hamo i rakat Tuwat yne raꞌyn wukꞌe yne raꞌyn iꞌatuꞌe. Watikat pytkai yt kat i wati­puẽti itote mekewat waku hap koꞌi iꞌatuꞌe toꞌope.
66,18,15,Wuatꞌi kyiꞌat haria wuatꞌi weneru haria taꞌa­tuepiok kahato tawa ikuꞌuro rakat hawyi kakꞌi­ꞌa­tuꞌe — Saꞌa­wyꞌi ekat kahato kaipyi uruto­py­huꞌat hekat rakaria wo iꞌatuꞌe. Koitywy yt wateke kuap tawa wato Papi­runia pe katu­pono uruto­kenꞌẽ kahato sio satꞌe mekewat aria aimo­so­ꞌopot hat iꞌatuꞌe toꞌope yt taꞌa­tu­wepit hin popuo i.
66,18,16,Saꞌa­wyꞌi tawa Papi­runia teꞌe­ru­we­painug kahato more­kuaria ewy iꞌatuꞌe. Iꞌatue­sokpe hekat rakaria sese wo ipewiu kahato rakano ihup hawyi ihyrypꞌi iꞌatuꞌe. Iꞌatu­painug hap imehit kahato rakat uru kawiat iꞌatu­puĩꞌã piat koꞌi ti ikahu rakaria ihup ikaꞌay rakaria iꞌatuꞌe. Iꞌewyte iꞌatue­wahi koꞌi ti ikahu rakaria iꞌatuꞌe. Iꞌatu­painug hap ti hekat rakaria sese wo iꞌatu­painug hap iꞌatuꞌe toꞌope.
66,18,17,Koitywy yt uwe i itote tuweityk yne raꞌyn iꞌatuꞌe. Meremo iꞌatue­ka­reꞌen koꞌi yt kat hamo iꞌatuꞌe. Saꞌa­wyꞌi iꞌatu kahato tawa wakuat Papi­runia wã tote tukup­teꞌen yara wato piaria iꞌatuꞌe. Saꞌa­wyꞌi urutioto yne aheka­reꞌen koꞌi aikope aikope mesuwat yi tote iꞌatuꞌe. Mesup yt kat i yara tawa Papi­ruinia wã tote pãi an iꞌatuꞌe. Karãpe yara wato piaria teꞌe­ra­ꞌa­kasa iwuk hap kapiat yahig hun saꞌag kapiat hawyi teꞌe­roꞌe taꞌa­tuehay pirik wo — Yt naku i raꞌyn katu­pono ahetawa Papi­runia poꞌog ikahu torania kawiat yt kat i raꞌyn mesup iꞌatuꞌe teꞌe­ruwak popuo.
66,18,19,Ahekat iwato kahato tuwat yne iꞌatuꞌe kakta­ꞌa­tuꞌe popuo. Ahetawa wato yahig ewy topy­huꞌat iꞌatuꞌe toꞌo­kakꞌi haype taꞌa­tu­wowo yi taꞌa­tu­ꞌakag note e taꞌa­tueko ewy paaꞌi­ꞌa­tuꞌe hap moherep hamo. Eiwe­haꞌat ro iꞌatuꞌe aimoekat hat tuweityk taꞌyn iꞌatuꞌe. Saꞌa­wyꞌi aheꞌyara taꞌa­tu­puru saꞌup ete aheꞌyara wato iꞌatue­ka­reꞌen ereto hamo aikope aikope haꞌup iwato taꞌatuium iꞌatuꞌe. Maꞌato mesup yt kat kuap i raꞌyn watioto iꞌatuekat wukꞌe yne hawyi iꞌatuꞌe teꞌe­ruwak popuo.
66,18,20,Miꞌi hawyi uito Iuwãu areꞌe atipy piaria pe — Waku kahato eiwe­mo­wepit ro atipy pe katu­pono Tupana tiwuk taꞌyn tawa saꞌag Papi­runia areꞌe. Eiwehum no itotiaria katu­pono Tupana ehay moherep haria Papi­runia piaria miꞌauka koꞌi yt uwe i aru waku eweiꞌe areꞌe. Iꞌewyte uiwy­riaꞌin 12 ok takaria Iesui potpo­ꞌo­roria eiwe­mo­wepit ro katu­pono mesup Tupana eipoepyk taꞌyn eiꞌauka haria tawa Papi­runia piaria yt uwe i mesup wote areꞌe uimu­ꞌetu.
66,18,21,Miꞌi hawyi surara akag atipy piat hesaika kahato rakat totat nu myp wato ok tã hawyi toipun haty wo atipy kaipyi hawyi taꞌat yꞌy wato sese pe. Miꞌi hawyi minꞌe hawyi toꞌe haty wo — Meiẽ mekewat nu wato ewy topy­huꞌat aru tawa wato Papi­runia ewywuat katu­pono Tupana tipugha tawa Papi­runia aikotã yt heremo hin i uimipun nu wato hap ewy e. Yt uwe i aru ipuẽti kuap mekewat tawa e haty wo.
66,18,22,Yt kat i hairu saꞌag Papi­runia pe aru e. Yt kat i wepy hap eweipuẽti aru e. Yt eweipuẽti aru wyti akuara pywiat wepy hat. Yt uwe i huhuꞌe haria itote e uhepe. Yt kat i moryꞌa saity pywiat wepy hap e. Yt kat i getap nug haria e. Yt wẽtup ok i kat koꞌi kat koꞌi nug hat e. Yt kat i tõgtõgꞌe hap e. Yt kat i itote man koꞌi nug hap e atipy piat e. Yt wẽtup i hẽtyhot hap eweipuẽti e katu­pono yt karãmuo i wẽtup ok ariãty nug hat toĩneꞌen aru tawa Papi­runia pe e. Yt karãmuo i aru eweipuẽti wepit hap itote e. — Atiky­ꞌesat en uheha­ryꞌi wo atiky­ꞌesat en uheꞌaito wo e hap yt kat i raꞌyn e. Yt uwe i ihainiaꞌin wywuat hat yt uwe i hary­po­riaꞌin wywuat hat saꞌa­wyꞌi miꞌi yn itote pytkai e. Karaiwa akag koꞌi yn itote saꞌa­wyꞌi heso rakaria woꞌo­mo­ꞌa­kagꞌaia haria yne mesu­wa­rotiat woꞌo­maꞌat haria yt miit ewy i taꞌa­tu­mo­herep taꞌa­tupo wo miitꞌin ekat kyꞌewi maꞌato mekewat eꞌat pe yt wẽtup i itote e atipy piat uhepe. Tupana eiꞌa­piheg aru tawa Papi­runia piaria e kat pote toipuẽti kahato ehetawa pe temiitꞌin suu tomi­po­ꞌoro koꞌi tehay moherep haria eimi­ꞌauka koꞌi suu okpun hap toipuẽti temiitꞌin koꞌi suu eimi­ꞌauka koꞌi yne pote eiꞌa­piheg sese aru haty wo e atipy piaria hesaika kahato rakat tehay pirik wo.Miꞌi hap etiat atiwan yne uito miitꞌin mosa­tyꞌi Iuwãu.
66,19,1,Tawa Papi­runia wukꞌe hawyi atikuap wepy hap iꞌatuehay typyꞌi kahato hap ewy typyꞌi kahato haty wo heremo kahato iꞌatuehay. Mio tã iꞌatuꞌe teꞌe­ru­wepy — Urutu­wehum kahato ewawi Tupana iꞌatuꞌe. En yn Urueha­kye­raꞌat hat iꞌatuꞌe. En yn urumi­mõ­typot iꞌatuꞌe. En yn UrueTupana ereĩneꞌen Wuatꞌi Porekuat no iꞌatuꞌe.
66,19,2,En yn waku miitꞌin apiheg kuap hat katu­pono En yn etikuap iꞌatu­pyꞌa piat koꞌi kat koꞌi kat koꞌi hap iꞌatuꞌe. Pywo hap upi yn etiꞌa­tu­ꞌa­piheg iꞌatuꞌe. Saꞌa­wyꞌi tawa Papi­runia piaria hary­poria yt iweꞌeg i kahato rakat ewy tukup­teꞌen katu­pono taꞌa­tu­ꞌa­tu­muꞌe kahato yi totiaria yt naku i nug hamo wuatꞌi hary­poria wywo wuatꞌi ihainia wywo iꞌatuꞌe. Miꞌi hawyi emipo­ꞌoro emiitꞌin auka haria tukup­teꞌen miꞌiria maꞌato mesup etiꞌa­tu­moma yne miꞌiria emiitꞌin suu okpun hap upi iꞌatuꞌe. Waku kahato En iꞌatuꞌe.
66,19,3,Etiꞌa­tu­ꞌa­tu­poepyk taꞌyn mote urutu­wehum kahato ewowi Tupana iꞌatuꞌe. Miꞌi hawyi mekewat tawa Papi­runia wuk hap yt karãpe i aru hoꞌosep iꞌatuꞌe. Ywyhig hun yn naꞌyn taꞌam itote pyi at kaꞌap wuatꞌi eꞌat pe iꞌatuꞌe. Waku kahato En Tupana iꞌatuehay atipy piaria sem wepy hawe.
66,19,4,Miꞌi hawyi mekewat saꞌa­wy­ꞌi­wuaria 24 ok takaria teꞌe­ru­we­pỹ­ꞌã­tutuk Tupana ewawi imõtypot hamo. Iꞌewyte 4 ok takaria wuatꞌi eꞌat piaria teꞌe­ru­we­pỹ­ꞌã­tutuk howawi pywo kahato ti rat iꞌatuꞌe hap ewy. Iꞌewyte urutu­wehum ewawi UrueTupana iꞌatuꞌe.
66,19,5,Miꞌi hawyi uito Iuwãu atikuap sehay aikope Tupana taꞌapyk Morekuat no hap kaipyi mio tã e — Mehĩꞌin manaꞌin e toꞌiro watu­wehum ahehay wo Tupana kape e. Toꞌiro Tupana eropat haria wati­mõ­typot Tupana ahehay wo e. Torania aito sio aito more­kuaria sio aito semiit toꞌiro watu­wehum kahato Tupana kape ahehay wo e sehay aikope Tupana taꞌapyk kaipyi.
66,19,6,Miꞌi hawyi uito Iuwãu atikuap wẽtup i wepy hap typyꞌi kahato rakaria. Teꞌe­ru­wepy kahato aikotã ywytu uato sese puehay ewy — Urutu­wehum ewowi Tupana urutu­wehum ewowi Tupana urutu­wehum ewowi Tupana mio tã urutoꞌe katu­pono etunug Esaỹry raꞌyn Wuatꞌi Porekuat no urumi­ky­ꞌesat ewy iꞌatuꞌe teꞌe­ru­wepy puo.
66,19,7,— Toꞌiro watu­we­mo­wepit iꞌatuꞌe toꞌope. Toꞌiro watu­wehum Tupana kape ahehay wo iꞌatuꞌe toꞌope. Toꞌiro waku kahato En katu­pono mesup etum esaꞌyru pe heha­ryꞌi ikahu kahato rakat iꞌatuꞌe. Waku pe tuwe­painug me ikahu kahato pe iharyꞌi toineꞌen iꞌatuꞌe. Heꞌaito Tupana Saꞌyru ikahu rakat no toineꞌen tesokpe pe ikytsig rakano esokpe ikahu kahato pĩꞌã iꞌatuꞌe. Ikytsig imehit kahato aikotã Tupana emiitꞌin imimo­kytsig ewy esokpe ikahu hap ewy iꞌatuꞌe.
66,19,9,Miꞌi hawyi atipy piat toꞌe uhepe — Iuwãu e etiwan no kat som areꞌe epe hap koꞌi e katu­pono Tupana e hap ahenoi epe — Waku raꞌyn Uhaꞌyru eharyꞌi hap eꞌat e. Mesup atunug ienuk hap imõtypot hamo e. Uhaꞌyru eharyꞌi hap mõtypot hap ienuk hap kape woro­ho­ꞌo­kaykay wen maꞌato yt ehewaku hap kaipyi i woro­ho­ꞌo­kaykay eipe e. Woro­ho­ꞌo­kaykay Uhaꞌyru eharyꞌi hap mõtypot hap ienuk hap kape woro­ho­ꞌo­kyꞌe kahato pote e. Woro­ho­ꞌo­ꞌairo uimi­poi­tyro koꞌi uhegyiꞌat pote e Tupana e.
66,19,10,Miꞌi hawyi wẽtup ok toꞌe atipy piat uhepe Iuwãu e Tupana sese ihay teran ewywo e. Miꞌi hawyi arepỹ­ꞌã­tutuk mekewat atipy piat Tupana ehay moherep hat kape hawyi atimõ­typot kahato miꞌi wen maꞌato — Iuwãu e yt uimõ­typot teiꞌo katu­pono uito eꞌewywuat Tupana eropat hat yn e. Yne ewyriaꞌin Iesui mohey haria ewywuat arepy­huꞌat Tupana eropat hat e. Uito ti yt poꞌog i ekai e. Waku Tupana yn wati­mõ­typot katu­pono saꞌa­wy­ꞌi­wuaria Tupana ehay moherep haria Iesui etiat taꞌa­tu­henoi taꞌa­tuwẽ pyi yianmete taꞌa­tu­henoi Iesui minug koꞌi e miꞌiria ewy areĩne­ꞌen e atipy piat uhepe.
66,19,11,Miꞌi hawyi uito Iuwãu arahaꞌat atipy kape turan heremo ipuo wuatꞌi araꞌa­kasa yne itote hawyi itote araꞌa­kasa waku kahato rakat. Miꞌi ti taꞌapyk tohũ kawaru ikytsig kahato rakat rote. Mekewat waku rakat Yt Aimaꞌat Kuap I hap het rakat Miꞌi. Wẽtup iwat het Aimi­mohey kahato rakat. Iꞌewyte Pywo Sese rakat wẽtup iwat het. Toikuap kahato uwe waku uwe yt hap koꞌi e. Yt naku i nug haria wywo wuꞌuka hamo toto raꞌyn e. Miꞌi hawyi mekewat Waku Sese Rakat tehaꞌat kahato aikotã hẽtyhot pya hap. Iꞌakag ete iꞌatu kahato ipainug hap amãtap More­kuaria Akag Sese ewy. Het toĩneꞌen miwan me maꞌato yt uwe i ikuap tuwewi yn toset toikuap e. Miꞌi ti araꞌa­kasa huu ewy kahato yne hesokpe ete. Maꞌato het aipusu puo Tupana Ehay Yne e hap. Miꞌi hawyi mekewat toto atipy kaipyi yi kape tohũ kawaru kytsig nakat ok tote. Iꞌewyte hesu­ra­raꞌin tuwat hupi taꞌa­tu­hũria kytsig nakaria okpe tote. Iꞌatue­sokpe ikytsig sese hawuo tuwat hupi. Topy­ꞌahak wywo toto tesu­ra­raꞌin wywo wuatꞌi ywania tewa­nĩ­kaptia akit hamo. Ihay kyseꞌyp hãihyk takat ewywuat wywo toto ipo pe. Heka­raꞌyp ihũria atusiu hap maꞌato iheg kahato rakat nu ewywuat wanĩ­kaptia mope­rupꞌi hamo. Miꞌi hawyi teꞌe­ro­kenꞌẽ ipo piat heka­raꞌyp pupi. Miꞌi hawyi taꞌa­tunug iꞌe hap ewy. Miꞌi hawyi tewa­nĩ­kaptia toiꞌa­tu­ꞌakit yne. Toiꞌa­tu­ꞌakit miꞌiria topy­ꞌahak hap wywo Tupana saiwot hap wywo poꞌog haiwot torania kai. Toiꞌa­tu­ꞌakit akit tewa­nĩ­kaptia aikotã watihep kana hy hap ewy. Miꞌi hawyi araꞌa­kasa iꞌok poꞌi hap hesokpe ete. Het Wuatꞌi Porekuat Porekuat e. Wuatꞌi Kaꞌiwat Kaꞌiwat e miwan ok poꞌi hap ete hesokpe ete. Uito Iuwãu araꞌa­kasa yne uimu­ꞌetu.
66,19,17,Miꞌi hawyi uito Iuwãu arahaꞌat at kape hawyi araꞌa­kasa atipy piat yꞌam me. Miꞌi hawyi tuwẽ­powat haty wo itote pyi — Uruwu koꞌi hywi koꞌi weita koꞌi e eweikuap eimiꞌu raꞌyn koitywy e. Tupana tunug naꞌyn miꞌu eiwanuat e. Eiwe­ꞌa­tunug no meikowo eipopy puo aikope aikope pyi ewehenuk hamo Tupana piat eipoi hap kape e. Meiẽ iꞌatu kahato more­kuaria piit eimiꞌu wo e. Ewetuꞌu ro more­kuaria puꞌi e. Ewetuꞌu ro surara akag koꞌi puꞌi surara hesaika kahato rakaria puꞌi ewetuꞌu ro e. Iꞌatu sura­raꞌin hũria Kawaru koꞌi puꞌi eimiꞌu wo raꞌyn e. Eiwe­ꞌa­tunug no weitaria uruwu koꞌi hiwu koꞌi katu­pono eimiꞌu raꞌyn e. Ipuꞌi yn mesuwe karai­waria puꞌi e. Iꞌatuemiit puꞌi hekat rakaria puꞌi iꞌewyte miit emiit puꞌi miitꞌin mikuap koꞌi puꞌi iꞌewyte yt miitꞌin mikuap i koꞌi puꞌi e. Waku eiwe­popy meikowo katu­pono mũki­ꞌite ehenuk hap eꞌat raꞌyn e atipy piat tehay pirik atipy kaipyi.
66,19,19,Miꞌi hawyi Uito Iuwãu arahaꞌat hawyi araꞌa­kasa mekewat yt naku i rakat — Uito Tupana e hat heso rakat torania tesu­ra­raꞌin wywo taꞌa­tu­ꞌakag koꞌi wywo. Tuwat tuwat tuꞌuka hamo Morekuat Porekuat apyk piat ieĩneꞌen tohũ kytsig totiat kape. Mekewat atipy kaipy­wiaria ete iꞌewyte yne Iesui mohey haria hesu­ra­raꞌin ete tuꞌuka hamo.
66,19,20,Miꞌi hawyi tuꞌuka kahato itote. Maꞌato Iesui tiꞌa­tu­ꞌakit kahato neꞌi — Uito Tupana e hat heso rakat yt naku i nug hat. Iꞌewyte taꞌa­tu­ꞌakit mekewat heso rakat — Uito Tupana ehay moherep kahato hat e woꞌo­ma­ꞌatꞌi maꞌatꞌi hat neꞌi mekewat yt naku i nug hat set howa­tuꞌa etiat rakaria woꞌo­ma­ꞌatꞌi maꞌatꞌi hat. Toiꞌakit neꞌi mekewat — Eweimõ­typot ro Tupana iãꞌãkap e hat. Miꞌi haria Waku Rakat esura­raꞌin koꞌi tiꞌa­tu­ꞌakit yne. Miꞌi hawyi Wuatꞌi Porekuat Porekuat topytyk taꞌyn mekewat awyato tig saꞌag iꞌewyte mekewat — Uito Tupana ehay moherep hat woꞌo­ma­ꞌatꞌi hat hawyi toiꞌa­tu­pugha miꞌiria mekewat ihyemyiꞌa wato aria sapuẽ sapyhot pe ytyghe wuk hap puo rakat pe. Toipytyk taꞌyn wen maꞌato yt toiꞌa­tu­ꞌauka hin i maꞌato taꞌa­tu­puhu hap wywo toiꞌa­tu­pugha aria pe wuatꞌi eꞌat piat pe. Miꞌi hap ewy araꞌa­kasa. Miꞌi hawyi mekewat Waku Rakat kawaru okpe totiat rakat Aipo­typot Iesui timoma yne iꞌatue­su­ra­raꞌin tehay wo. Miꞌi rẽ toꞌe — Weitaria Uruwuria eimiꞌu raꞌyn e. Miꞌi hawyi toiꞌa­tunug yne mesu­wa­rotiat hawyi weitaria iꞌatuꞌok wuatꞌi Tupana wanĩ­kaptia puꞌi wo.Uito Iuwãu miꞌi hap kape araꞌa­kasa yne uimu­ꞌetu.
66,20,1,Miꞌi hawyi uito Iuwãu arahaꞌat hawyi araꞌa­kasa wẽtup ok atipy kaipywiat sut hat. Topo pe toterut haity korente iheg sese rakat iꞌanam kahato rakat. Miꞌi hawyi toto atipy kaipyi yi kaꞌa kape yt ikaꞌa sasat rakat i kape. Ipo pe hesaika hap yi kaꞌa sese ewãhyp hamuat.
66,20,2,Miꞌi hawyi atipy piat tat haty wo mekewat moiꞌok ipoꞌi poꞌi hamo ipyhyp motꞌi sese hamo. Miꞌi hawyi toipyhyp taꞌyn mekewat wẽtup het ahiag wẽtup het satanai — Woro­pyhyp en wẽtup 1000 anu e atipy kaipywiat sut hat ahiag me. Miꞌi hawyi moiꞌok toiꞌok­hytpun yi kaꞌa saꞌag yt ikaꞌa sasat rakat i pe hawyi tohe­wãhyp yi kaꞌa hawyi tutunug imoheg hap itote. Miꞌi hawyi ahiag yt tomaꞌat kuap i mesu­wa­ro­tiaria miitꞌin wẽtup 1000 anu itote toĩneꞌen. Yt tohãꞌãg kuap i wuatꞌi ywania topyhyp wiat pote turan. Miꞌi hawyi atipy piat sut hat toꞌe uhepe — Wẽtup 1000 anu tokosap hawyi aru atipo­re­nõꞌẽ ikaꞌa pyi ahiag e. Miꞌi hap kape araꞌa­kasa uimu­ꞌetu.
66,20,4,Miꞌi hawyi uito Iuwãu arahaꞌat more­kuaria typyꞌi kahato Tupana mipo­ꞌoro aipo­typot nuat koꞌi. Miꞌiria teꞌe­ra­ꞌapyk aipo­re­kuaria wo Iesui wywo yne miitꞌin mesu­wa­rotiat karai­waria wo. Saꞌa­wyꞌi miꞌiria timo­herep kahato taꞌa­tuehay wo Iesui etiat miitꞌin me. Miꞌiria yt imõtypot hin i mekewat saꞌag nug hat — Uito Tupana e hat heso rakat. Yt taꞌa­tu­mõ­typot i — Uito Tupana e hat minug iãꞌãkap koꞌi. Yt taꞌa­tunug i mekewat ihay saꞌag nakat — Yt ewetunug i uhet ehowa­tuꞌa ete eipo ete pote woro­ꞌauka e rakat. Maꞌato mio tã e pytkai — Yt iꞌatuꞌe yt urutunug i iꞌe hap ewy iꞌatuꞌe tipyt taꞌa­tu­ꞌauka miꞌiria saꞌa­wyꞌi. Maꞌato miꞌiria tukup­teꞌen i raꞌyn more­kuaria wo uwe waku uwe yt hap enoi hamuat. Tupana Mipo­ꞌoro Aipo­rekuat nuat emiitꞌin wuatꞌi ywania more­karia wo. Miꞌiria ti Aika­ꞌiwat Iesui mimoieĩ­neꞌen koꞌi torania tomohey haria eꞌyian notiaria koꞌi. Miꞌi hawyi ahiag toĩneꞌen 1000 anu kaꞌap pe turan miꞌiria tukup­teꞌen more­kuaria wo wuatꞌi ywania pyꞌa­setpe. Miꞌi turan iraniaꞌin Iesui mohey haria yt tuwe­nõꞌẽ i te guꞌuro pyi. Maꞌato wẽtup 1000 at pot tokosap hawyi tuwe­nõꞌẽ guꞌuro pyi. Miꞌiria yn yianmete teꞌe­re­hymut katu­pono Iesui tiꞌa­tu­ka­wiano miꞌiria saꞌa­wyꞌi katu­pono yt Tupana mohey i haria miꞌauka koꞌi wo tukup­teꞌen saꞌa­wyꞌi pote.
66,20,6,Waku puo kahato tukup­teꞌen miꞌiria katu­pono Tupana mimõ­typot sese koꞌi miꞌiria. Miꞌi pote toiꞌa­tu­moieĩ­neꞌen miꞌiria iraniaꞌin eꞌyianmete. Maꞌato meiũran iꞌewyte taꞌa­tu­ꞌauka haria yt naku i nug haria Tupana tiꞌa­tu­moieĩ­neꞌen ne hamuat hawyi toiꞌa­tu­po­ꞌoro wẽtup iꞌatueiam kape iꞌatu­mo­so­ꞌopot hamuat kape iꞌatu­ku­ꞌuro typuot i hap kape. Maꞌato iꞌatu­mi­ꞌauka koꞌi Iesui kawiano koꞌi yt karãpe i topap typuo i iraniaꞌin ewy. Yt karãpe i taꞌa­tu­so­ꞌopot miꞌiria tukup­teꞌen more­kuaria wo Aika­ꞌiwat wywo wuatꞌi eꞌat pe. Miitꞌin ehay moherep Tupana kapiat hanuaria wo tukup­teꞌen. Wẽtup 1000 anu turan more­kuaria wo tukup­teꞌen yi tote. Tupana mõtypot haria sese miꞌiria.
66,20,7,Wẽtup 1000 anu tokosap hawyi mekewat atipy piat taꞌaipok taꞌyn yi kaꞌa okenhypꞌok hamo hawyi toipok korente ahiag ete pyi hawyi tohe­wy­hypꞌok taꞌyn hawyi toꞌe — Toran naꞌyn epyhyp hap e ahiag me. Miꞌi hawyi ahiag toto itote pyi aikope aikope wuatꞌi ywania moꞌa­kagꞌaia hamo. Hewyry kahato mesu­wa­rotiat wuatꞌi ywania pe toꞌe hamo — Toꞌiro uhupi tawa Ieru­sarẽi moma hamo e wuatꞌi ywania pe yi Koki piaria yi Makoki piaria pe. — Toꞌiro Tupana mohey haria moma hamo e. Miꞌi hawyi imimaꞌat koꞌi tuwat kahato hupi. Iꞌatu kahato tuwat iꞌatue­su­ra­raꞌin aikotã yi kyt yt wati­mo­rania kuap i hap ewy tuwat ahiag upi tuꞌuka hamo Tupana emiitꞌin moma teran hamo.
66,20,9,Miꞌi hawyi ahiag topy­huꞌat iꞌatue­su­ra­raꞌin akag wo hawyi toiꞌa­tu­po­ꞌoro tesu­raraꞌin Tupana etawa Ieru­sarẽi apypueri hamo. Iuteuria yi wato hap ok tã sura­raꞌin yn teꞌe­ro­py­huꞌat itote. Miꞌi hawyi tõꞌẽ tõꞌẽ wanĩ­kaptia ahiag esura­raꞌin Tupana Mikyꞌe Sese kahato etawa moma hamo. Miꞌi ti wanĩ­kaptia tiꞌa­py­pueri taꞌa­tu­ꞌa­pyhik saꞌag maꞌato miꞌi turan Tupana tipo­ꞌoro atipy kaipywiat aria meke­waria tewa­nĩ­kaptia wuk hamo. Miꞌi hawyi aria tuꞌu yne miꞌiria.
66,20,10,Miꞌi hawyi mekewat woꞌo­maꞌat hat Tupana topytyk hawyi toipun aria emyiꞌa wato pe. Saꞌa­wyꞌi mekewat moiꞌok toipun mekewat aria pe iꞌewyte mekewat yt naku i rakat — Uito Tupana e hat heso rakat toipun tope te. Miꞌiria wywo ahiag hoꞌopot sese at kaꞌap wuatꞌi eꞌat pe. Miꞌi tã hap ti atikuap uimu­ꞌetu aikotã aikotã topy­huꞌat irane hap.
66,20,11,Miꞌi hawyi Uito Iuwãu arahaꞌat mekewat Morekuat Porekuat Akag apyk hap kape. Araꞌa­kasa hawyi — Ikahu kahato heꞌamyap are. Ikytsig kahato are. Miꞌi hawyi arahaꞌat howa kape. Ikahu kahato rasig pãi are. Poꞌog ikahu at waikiru waty koꞌi kai iꞌewyte mytyp koꞌi kai poꞌog ikahu areꞌe. Miꞌi hawyi at waikiru waty koꞌi mytyp koꞌi teꞌe­ru­we­mõti kahato hawyi teꞌe­ru­wemig ipupi hap ewy poꞌog ikahu iꞌatukai pote poꞌog hẽtyhot poꞌog imehit iꞌatukai. Miꞌi rokirẽ poꞌog arahaꞌat waikiru waty at mytyp kape. Maꞌato miꞌi turan yt araꞌa­kasa hin i raꞌyn iꞌatue­wawi yt taꞌatueiam note hin i raꞌyn apo pãi pote areꞌe.
66,20,12,Miꞌi hawyi Tupana toꞌe ikuꞌuro rakaria pe — Eiwe­nõꞌẽ ro eweikup­teꞌen i ro yne eipe e. Miitꞌin mikuap koꞌi iꞌewyte yt miitꞌin mikuap koꞌi i eweikup­teꞌen i ro e. Eweĩꞌẽ ro uhowawi e Tupana saꞌa­wy­ꞌi­wuaria ikuꞌuro rakaria pe. Miꞌi hawyi teꞌe­ru­we­ꞌa­tunug heꞌamyap kape. Miꞌi hawyi miwan koꞌi ahyt araꞌa­kasa itote. Miꞌi miwan myi Tupana timo­herep aikotã aikotã tehamuat iꞌatu­minug koꞌi toiꞌa­pypok miwan ahyt hawyi taꞌa­tuieĩ­neꞌen mytyp tote te turanuat aikotã itotiat re turan taꞌa­tunug waku sio yt hap toimo­herep. Sio miꞌiria hap Tupana miꞌa­piheg wo teꞌe­ro­py­huꞌat sio yt. Iꞌewyte toĩneꞌen wẽtup miwan itote yt iraniaꞌin ewy hin i. Miꞌi ti toiꞌa­pypok hawyi Tupana mimoieĩ­neꞌen sese koꞌi toimo­herep wuatꞌi eꞌat piat ieĩneꞌen haria. Miꞌi hawyi uito Iuwãu arahaꞌat yꞌy wato kape. Miꞌi turan yꞌy piat ikuꞌuro rakaria tuwe­nõꞌẽ yꞌy wato pyi Tupana e hap ewy. Iꞌewyte woꞌosyp hap kaipyi tuwe­nõꞌẽ kahato. Aikope aikope miitꞌin ikuꞌuro hap kaipyi tuwe­nõꞌẽ hawyi Tupana kape teꞌe­ru­we­ꞌa­tunug hawyi wẽtup ok wẽtup ok pe — Waku en kat pote yi tote waku etunug ereĩneꞌen hap turan e. Maꞌato wẽtup ok pe — En ni yt naku i etunug ereĩneꞌen hap hap turan e Tupana map haria pe.
66,20,14,Miꞌi hawyi Tupana tehaꞌat mekewat wẽtup miwan kape hawyi toꞌe i — Uwe uwe wat toĩneꞌen mesuwe het miwan me miꞌi hat yt toto hin i aria wato ẽty pyꞌaset kape e maꞌato yt kat i het mesuwe miwan me pote miꞌi hat toto meremo e. Maꞌato Tupana yt tipuẽti i miwan me het koꞌi rakaria Tupana tipugha aria emyiꞌa wato kape. Yt toipuẽti i tomie­ha­kye­raꞌat nuat set miwan me pote. Miꞌiria yt tomohey i haria raꞌyn. Miꞌi hawyi Tupana tat guꞌuro hap miitꞌin auka hap iꞌahu hap iꞌewyte hoꞌopot hap iꞌewyte satek hap hawyi toiꞌa­tu­pugha yne miꞌi saꞌag koꞌi aria pe. Miꞌi hawyi toꞌe tomipun koꞌi pe — Koitywy eiku­ꞌuro typuot i hap putꞌokꞌe raꞌyn e. Eweho­ꞌopot ro wuatꞌi eꞌat pe e. Miꞌi hap koꞌi kape araꞌa­kasa uimu­ꞌetu.Uito Iuwãu miꞌi tã hamuat hap ti araꞌa­kasa uimu­ꞌetu aikotã aikotã topy­huꞌat irane hamaut hap ewy. Yt uheso i katu­pono uheha wo araꞌa­kasa uiꞌe hap.
66,21,1,Miꞌi hawyi uito Iuwãu arahaꞌat i raꞌyn hawyi araꞌa­kasa yi waikiru waty koꞌi ipakup koꞌi sese raꞌyn. Koran nuat saipepiat koꞌi ipakup takaria Tupana minug koꞌi. Miꞌi hawyi koran nuat yt kat hamo i raꞌyn. Ikahu kahato yi pakup waikiru koꞌi pakup waty pakup at pakup wote teꞌe­ru­we­mõti kahato neꞌi raꞌyn yianmiat at waikiru waty mytyp.
66,21,2,Miꞌi hawyi arahaꞌat ywaipe turan araꞌakasa tawa Ierusarẽi ipakup taꞌapyk turan wakuat kahato Tupana ewywuat wakuat. Iꞌewyte ikahu sese rakat aikotã hary­poria ikahu sese rakat ewy. Are pãi ikahu kahato aikotã hary­poria tuwe­painug toꞌo­kyiꞌat hap eꞌat pe hap ewy are saĩke iro pote. Miꞌi hawyi atikuap miꞌi tawa Tupana etawa Ieru­sarẽi ipakup e hap het rakat areꞌe.
66,21,3,Miꞌi hawyi wẽtup ok tuwẽ­powat atipy kaipywiat Tupana ieĩneꞌen hap kaipyi miitꞌin pyꞌa­setpiat raꞌyn ieĩneꞌen hat. Waku pe i raꞌyn toĩneꞌen mesup yi tote e. Miitꞌin topy­huꞌat Tupana ywania wo i raꞌyn e. Wuatꞌi miitꞌin topy­huꞌat hemiitꞌin no e. — AheTupana sese En iꞌatuꞌe i raꞌyn koitywo tope e. — Eipe uimẽ­pytꞌin e Tupana iꞌatuepe e.
66,21,4,Miꞌi hawyi yt eweiwak poꞌog neiꞌo e. Koitywy ti aru yt karãpe i teꞌe­ruwak poꞌog e. Yt kat i iꞌatu­ꞌarot hap e. Yt kat i poꞌog haty hap itote e iꞌatue­hãite sese itote katu­pono yt kat i saꞌa­wy­ꞌiwuat ewy e. Ipakup we tukup­teꞌen mesup e.
66,21,5,Miꞌi hawyi toꞌe Aipo­typot Iesui uhepe atipy kaipyi Morekuat eiam kaipyi — Koitywy atomo­pakup i yne uiminug saꞌa­wyꞌi wuat wuatꞌi e. Yne aru topy­huꞌat uimienoi uiꞌe hap ewy e. Etiwan no uiꞌe hap ewy Iuwãu e uhepe.
66,21,6,Koitywy atunug i raꞌyn waku pe yne i raꞌyn uiꞌe hap ewy e. Waku pe i raꞌyn uimi­ky­ꞌesat ewy atunug e. Pyno haꞌa­wynug saꞌa­wyꞌi hat Uito iꞌewyte yne saipepiat nug hat Uito e. Yne wyro hat Uito e. Waku pe yne atunug uimi­ky­ꞌesat ewy e Iesui uhepe. Uwe uwe tikuap sese teran Tupana miꞌi hat pe atimo­herep Tupana yt kat saꞌup i uhegyiꞌat hap ok tã e. Atum tope Uiꞌywot kuap hap e. Aikotã etipuẽti yꞌy hitꞌi ihy kahu rakat ereꞌy­ꞌutui kahato turan hawyi ereꞌyꞌu yt kat saꞌup ete i hap ewy atum Tupana kuap hap wuatꞌi eꞌat piat eimoieĩ­neꞌen hamuat e. Atunug uiꞌe hap ewy e.
66,21,7,Uwe uwe ahiag miat toiãꞌãg hap yt naku i nug hamuat akit hat miꞌi hat pe atum yne Tupana wat e. Miꞌi hat pe areꞌe — Uhaꞌyru sese en uhakiꞌyt sese en areꞌe. Miꞌi hawyi uiwesat miꞌi hat — En ni Uiꞌywot sese iꞌatuꞌe e.
66,21,8,Maꞌato iraniaꞌin teꞌe­ro­kenꞌẽ uimohey hap moherep hamo e. Miꞌi pote miꞌiria aru tukup­teꞌen wuatꞌi eꞌat pe mekewat aria emyiꞌa wato pe ytyghe wuk hap ewywuat pe e. Iꞌewyte woꞌo­pot­ꞌauka haria paini koꞌi iꞌewyte hewaire hewaire rakaria iꞌewyte wuat minug Tupana mõtypot haria iꞌewyte woꞌo­ma­ꞌatꞌi maꞌatꞌi haria iꞌewyte yt uimohey i haria iꞌewyte yt naku i nug haria miꞌiria typuot i map hanuaria hoꞌopot wuatꞌi eꞌat pe aria ẽty emyiꞌa ewywuat pe e uhepe Aipo­typot Iesui atipy kaipywiat morekuat eiam note pyi.
66,21,9,Miꞌi hawyi uito Iuwãu arahaꞌat hawyi araꞌa­kasa wẽtup ok mekewat saꞌa­wy­ꞌi­wuaria 7 ok takaria yianmiat kamũti howapy rakat erut hat tut uhowawi. Miꞌi hawyi ihay uiwywo — Mehĩ e toꞌiro uhupi e. Atimo­herep teran epe uwe topy­huꞌat Tupana Saꞌyru eharyꞌi e hap e. Uwe ikuꞌuro aikotã aihũ ikuꞌuro saꞌa­wyꞌi aika­wiano hap ewy e. Miꞌi wat ikahu rakat iharyꞌi teran e. — Toꞌiro e.
66,21,10,Miꞌi hawyi uhereto uimu­ꞌetu itote hawyi Tupana Pãꞌãu timo­herep yne uhepe. Miꞌi hawyi toꞌe uhepe — Eraꞌapyk to meiũpe yityꞌok ywaiti sese rakat rote e. Erahaꞌat ro e hawyi arahaꞌat hawyi araꞌa­kasa Tupana etawa sese iwato kahato iminug ikahu kahato Tupana ewy. Hãpyk kahato Tupana eꞌokipy. Miꞌi taꞌapyk yi kape tawa Ieru­sarẽi e hap het rakat. Are pãi hẽtyhot kahato mekewat Tupana etawa areꞌe. Tuwe­kaipyi hẽtyhot hap toĩneꞌen ikahu tonug hat ewy ikahu hap areꞌe. Taꞌi nu ikahu rakat ewy imehit ihup ihyrypꞌi ikaꞌay. Mekewat nu haꞌup woity rakat koꞌi ewy areꞌe. Mekewat nu IASIPI ewy ikahu kahato mekewat tawa areꞌe. Nu yt ipitpit hin i rakat ewy aikotã nu TIAMANTE ewy areꞌe.
66,21,12,Miꞌi hawyi araꞌa­kasa 12 okenꞌypy mekewat tawa wato ete — Waku eiwe­hytꞌok e hap mekewat tawa ete. Miꞌi puo yn waku wateke mekewat tawa pe. Katu­pono tawa pyhyp hap ywaiti rakat toĩneꞌen mekewat tawa Ieru­sarẽi mipueri wo. Atipy piat surara toĩneꞌen yne okenꞌypy rania tukup­teꞌen 12 okenꞌypy ete. 12 set toĩneꞌen okenꞌypy rania. Wẽtup set toĩneꞌen yne okenꞌypy ete ikuap hamuat. Ahaꞌa­seꞌi Iako saꞌy­ruꞌin 12 ok takaria Iuteuria koꞌi set 12 ywania set toĩneꞌen itote yne okenꞌypy kuap hamo. Mekewat tawa okipy owa ete okenꞌypy koꞌi ete kokai myeꞌym okenꞌypy hawyi kokai okenꞌypy myeꞌym okenꞌypy kokai myeꞌym okenꞌypy kokai myeꞌym okenꞌypy tuereto auriwo. Myeꞌym okenꞌypy at minꞌe hap kai myeꞌym okenꞌypy at wẽtem hap kai myeꞌym okenꞌypy at posak kai koka­wiano myeꞌym okenꞌypy iꞌewyte koka­wiano at posak kawiano myeꞌym okenꞌypy.
66,21,14,Miꞌi hawyi arahaꞌat tawa kape hawyi areꞌe — Pywo ti rat arewa­nẽtup yt karãpe i iꞌapo­rokꞌe okenꞌypy koꞌi mekewat okenꞌypy koꞌi ny kawiat imehit kahat hap ewy aikotã wahi iꞌa rakat ikahu rakat nu koꞌi yn heꞌo­kipy wo. Iwato kahato rakaria 12 okenꞌypy toĩneꞌen itote areꞌe. Ikahu kahato meimẽwat nu koꞌi toꞌo­tote tote yityꞌok ewy. Toĩneꞌen yne wyti itote uruset koꞌi Tupana hũ Iesui potmueria 12 ok takaria set koꞌi tukup­teꞌen yne tawa 12 okipy ete hap araꞌakasa. Iꞌewyte uhet Iuwãu itote araꞌakasa wy areꞌe.
66,21,15,Miꞌi hawyi mekewat atipy piat toꞌe i uhepe — Mesup atikuap teran karan iwato karan iꞌywop hap Tupana etawa Ieru­sarẽi pakup e. Toĩneꞌen ipo pe hãꞌãg hap ikahu kahato rakat imehit rakat Tupana etawa iãꞌãg hamuat typy miit ywaiti hap ewy iãꞌãg hap. Miꞌi hawyi okenꞌypy koꞌi iꞌewyte tohãꞌãg koran iwato koran iꞌywop hap ewy. Iꞌewyte nu pype iꞌãpeꞌok takat tohãꞌãg atipy piat tawa pyhyp hap.
66,21,16,Tohãꞌãg hawyi iwato kahato e uhepe iꞌywop hap iwato hap ywaiti hap toꞌo­ku­pitu kupitu Tupana .000 aiko wato hap ok tã hap ewy e uhepe. Iꞌanam kahato mekewat tawa pyhyp hap wẽtup go iꞌanam hap ewy e. Pywo ti rat yt uheso i iwato hap ete. Uipo piat hãꞌãg hap hãpyk kahato rakat. Yi totiat iãꞌãg hap toꞌo­ꞌe­wy­ꞌewy e.
66,21,18,Ikahu kahato Tupana tunug tetawa. Poꞌog yi kape tawa Ieru­sarẽi pakup heꞌokipy suwy ipyhyp hap nu ãpeꞌok wẽtup nu kawiat ikahu kahato rakat ihyrypꞌi nu IASIPI e hap het rakat ikahu kahato imehit kahato nu Uru ewy. Heremo kahato ipuo. Miꞌi rẽ arahaꞌat hawyi atikuap Tupana etawa pytyp 12 wuat toꞌo­tote tote ikahu kahato. Miꞌi tote typy nu wo tawa pakup heꞌokipy suwy nu haꞌup woity rakat ihyrypꞌi atipy ewy nu SAWIRA e hap nu kawiat. Myeꞌym nu wo tawa Ieru­sarẽi pakup hakipy suwy haꞌup woity rakat kawiat wo ihyrypꞌi imehit hap aikotã pykasu atig eꞌaiꞌa etiat ewy itig hap ewy nu KAUSETUNIA kawiat haꞌup woity rakat. Miꞌi hawyi 4 nu wuat Tupana etawa eꞌokipy suwy hap toĩneꞌen nu haꞌup woity sese rakat ihyrypꞌi gaꞌapy ewy mekewat nu EMERAUTA e hap nu kawiat wo. Miꞌi hawyi 5 wuat Tupana etawa pytyp miꞌi ti haꞌup woity rakat sese ihup kahato rakat nu SATUNIU e hap het rakat. Miꞌi hawyi 6 wuat nu tawa pytyp ihup kahato suu ewy nu SATIU e hap het rakat haꞌup woity rakat. Miꞌi hawyi 7 wuat nu tawa pytyp wẽtup ikaꞌay kahato ikahu kahato rakat haꞌup woity rakat nu KISORITU e hap het rakat. Miꞌi hawyi mekewat 8 wuat nu tawa pytyp ihyrypꞌi hawyi itig ikytsig kahato rakat no nu PERIRU e hap het rakat. Miꞌi hawyi 9 wuat nu tawa pytyp wẽtup nukara imehit ikaꞌay rakat hap ewy nu TUPASIU e hap het rakat. Miꞌi hawyi 10 wuat nu tawa pytyp ihyrypꞌi pakuꞌa yhap imehit hap nu tawa pytyp nu KISOPASU hap het rakat. Miꞌi hawyi 11 wuat nu tawa pytyp haꞌup woity rakat ihyrypꞌi kyre rakat nu IASINTU e hap het rakat. Miꞌi hawyi 12 wuat nu tawa okipy toran hap heꞌo­kipy ikahu sese rakat ihyrypꞌi kyre heremo kahato ipuo nu AMETITA e hap het rakat.
66,21,21,Pyno 12 Tupana eꞌoken­ꞌypy koꞌi ete ikahu kahato rakaria aikotã wahi ikahu rakat ewy. Wẽtup a yne okenꞌypy ete aikotã wahi ikytsig kahato rakat iꞌa nu PERURA e hap het rakat imehit kahato rakat.
66,21,22,Miꞌi hawyi uito Iuwãu arahaꞌat tawa Ieru­sarẽi Pakup kape hawyi atikat mekewat aikotã saꞌa­wyꞌi tawa Ieru­sarẽi potꞌi pe toĩneꞌen Tupana mõtypot yat iwatoꞌin kahato rakat hap ewy. Arewa­nẽtup toĩneꞌen Tupana mõtypot yat aikotã tawa Ieru­sarẽi potꞌi piat ewy areꞌe uiwa­nẽtup hawe haype. Maꞌato atikat pytkai yt atipuẽti Tupana mõtypot yat nu kawiat minug. Kat pote are. Miꞌi hawyi atikuap hawyi pãi — Aika­ꞌiwat koro Tupana Tohũ Kuteiru wywo koitywy tuwenug Tupana mõtypot yat miitꞌin eiam mo tomõ­typot hamo toĩneꞌen mesup areꞌe uiwepe.
66,21,23,Hẽtyhot kahato tawa Ieru­sarẽi Pakup we. Tupana kahu hap Ihũ Kuteiru kahu hap topy­huꞌat mekewat tawa imoẽtyhot hamo ariãty ewy at kaꞌap. Saꞌa­wy­ꞌiwuat at waty waikiru koꞌi yt imoẽtyhot i raꞌyn itote.
66,21,24,Tupana topy­huꞌat tohũ Kuteiru wywo toꞌewy at waty waikiru ewy mesuwat yi tote wuatꞌi ywania tomie­ha­kye­raꞌat moẽtyhot hamo. Iꞌewyte yne iꞌatu­ꞌakag koꞌi Tupana mõtypot haria tukup­teꞌen Ihũ Kuteiru mõtypot haria wo. Miꞌi hawyi miitꞌin akag koꞌi tuwat tawa Ieru­sarẽi Pakup kape Tupana mõtypot hamo — Urupo­rekuat sese En iꞌatuꞌe hamo.
66,21,25,Tupana yt tipyhyp hin i itote — Eiwe­hytꞌok o e yn. Maꞌato saꞌa­wy­ꞌiwuat tawa Ieru­sarẽi potꞌi pe taꞌa­tu­pyhyp wãtym hawyi maꞌato Ieru­sarẽi Pakuwe yt taꞌa­tu­pyhyp i wãtym yt kat i itote pote.
66,21,26,Miꞌi hawyi yne ywania teꞌe­roꞌe — Tawa Ieru­sarẽi Pakup poꞌog yne kai iꞌatuꞌe. Toꞌiro watuwat tawa Ieru­sarẽi Pakup kape AheTupana mõtypot hamo iꞌatuꞌe. Toꞌiro watioto ahekat aimiium Tupana piat mõtypot hamo iꞌatuꞌe.
66,21,27,Tupana mimo waku koꞌi yn teke kuap hetawa pe Tupana Hũ Kuteiru miset pehik koꞌi miwan etiat — Miꞌiria uimi­moieĩ­neꞌen koꞌi yn tuwe­hytꞌok kuap mesuwe e. Yt naku i nug haria heso heso rakaria miitꞌin maꞌat haria yt uwe i itote Tupana etawa pe.Miꞌi hap koꞌi kape uito Iuwãu araꞌa­kasa uimu­ꞌetu aikotã topy­huꞌat irane hamaut hap.
66,22,1,Pywo ti rat ikahu kahato tawa Ieru­sarẽi Pakup e atipy piat uhepe. Erahaꞌat ro yꞌy kape e hawyi arahaꞌat yꞌy kape. Miꞌi turan ikahu kahato yꞌy. Yt ihy pitpit hin i. Miirꞌin mohãite rakat toĩneꞌen itote. Ihyeput kahu kahato. Ihy pyꞌa­setpiat ikahu sese rakat ewy. Aikope Tupana taꞌapyk Tohũ Kuteiru wywo miꞌi hap ywyꞌokpy kaipyi ihyeput yꞌy. Yꞌy wyti ihyeput muꞌap pyꞌa­setpuo areꞌe. Yꞌy ẽpe ete wyti ariaꞌyp koꞌi kokai kokai ikahuria kahato rakaria tukup­teꞌen areꞌe. Iꞌywa koꞌi hewo kahato maꞌato yt toꞌo­ꞌewy hin i hewo tuereto kat kat ywa koꞌi. Wẽtup ewaty wẽtup ywa hewo hawyi wẽtup waty hawyi wẽtup ywa hewo tuereto. 12 wo hewo wẽtup 12 waty pe. Watuꞌu mekewat kat kat ywa koꞌi hawyi aimoieĩ­neꞌen wuatꞌi eꞌat aipiit ipakup wuatꞌi eꞌat pe hap topy­huꞌat. Iꞌyhop koꞌi mohag ewy wuatꞌi ywania moehãite hamo.
66,22,3,Saꞌa­wyꞌi Tupana toꞌe Ãtãu me — Uiꞌatoiat hawyi eꞌyi yt ihãite i e. Maꞌato itote yi pakup hawe hesaika kahato toineꞌen katu­pono Tupana toꞌe yi pe — Yt woro­ꞌa­kurek poꞌog i raꞌyn e. Erenug i ro e yi pe. Iꞌatu kahato itote Tupana Hũ eropat haria wo. Koitywo Tupana toĩneꞌen iꞌatu­py­ꞌa­setpe Morekuat no Iesui wywo e. Wuatꞌi ywania iꞌatu­potpap kahato imiky­ꞌesat nug hap ete.
66,22,4,Tuwehik kahato iꞌatuete. Mesup yt pya hin i iꞌatukai e. Toꞌo­haꞌat toꞌoe­wawi tokyꞌe haype e. Toset no toiꞌa­tu­mo­wekuap iꞌatue­wa­tuꞌa ete e.
66,22,5,Yt kat i ariãty itote kat pote yt kat i iꞌypyryp hap itote pote. Wãtym yt kat i katu­pono Aipo­typot Tupana toĩneꞌen aheꞌa­riãty wo. Topy­huꞌat Aika­ꞌiwat hẽtyhot puo aiko­hye­wyry e. Miꞌi pote yt kat hamo i at itote. Miꞌi hawui Iesui eropat haria teꞌe­ro­py­huꞌat iraniaꞌin yi totiaria more­kuaria wo wuatꞌi eꞌat pe e.
66,22,6,Miꞌi hawyi toꞌe uhepe atipy piat — Iuwãu e yne aru uiꞌe hap topy­huꞌat aikotã areꞌe hap ewy e. Yt pya i raꞌyn tut aru uiꞌe hap eꞌat Aipo­typot Tupana e hap e. Saꞌa­wyꞌi ihay tehay moherep haria wẽ pyi aikotã aikotã topy­huꞌat hamuat hawyi iꞌe hap ewy topy­huꞌat. Koitywy Tupana uipo­ꞌoro atipy kaipyi teropat haria mesu­wa­ro­tiaria muꞌe hamo aikotã aru topy­huꞌat mesu­wa­rote hap e. Pywo yn Tupana ihay uiwẽ pyi e. Miꞌi hawyi atikuap Tupana Hũ Kuteiru Iesui ehay — Uhytꞌiꞌin manaꞌin e ehewaure kaꞌa ro uhowawi kat pote ariot merep hap ewy ehowawi hamuat e. Eiweꞌeg wo o katu­pono yt uwe i ikuap karãpe ariot hap. Mesuwe uhemiit Iuwãu tiwan uhehay koꞌi yne aikotã aikotã topy­huꞌat aru eimo­weꞌeg hamo hap yt uwe i eimaꞌat hamuat e. Woro­ho­ꞌo­nãpin kahato mesuwat miwan me e. Pyno ewetunug o uhepiat einãpin hap mesuwat miwan miat e.
66,22,8,Pyno uito Iesui potmuꞌe Iuwãu areꞌe. Mesuwe uimiwan me yne toimo­herep Tupana yn uhewaure miẽtup mo hap. Ipatꞌok araꞌa­kasa ipatꞌok atikuap atipy piat wẽ pyi hawyi arepỹ­ꞌã­tutuk howawi imõtypot hamo. Miꞌi hawyi areꞌe — Ikahu kahato ti emimo­herep emienoi uhewowi areꞌe. Woro­mõ­typot kahato En pãi areꞌe.
66,22,9,Miꞌi hawyi mekewat wẽtup atipy piat sehay erut hat toꞌe uhepe — Yt uimõ­typot teiꞌo Tupana ewy katu­pono uito Tupana eropat hat sese neꞌi eiꞌe­wywuat re neꞌi uito e. Eweimõ­typot ro Tupana yn e. Tupana eropat hat no areĩneꞌen aikotã saꞌa­wy­ꞌiwuat Tupana ehay moherep haria powyro hat re areĩneꞌen e. Miꞌi hap ewy te mesup woro­po­wyro teran Iesui mohey haria e uhepe. Meiũran aru iꞌatu kahato mesuwat emiwan wo mopywo haria hawyi taꞌa­tunug iꞌe hap ewy haria e. Miꞌiria powyro hat areĩneꞌen e. Maꞌato yt atiky­ꞌesat i uimõ­typot hap maꞌato atiky­ꞌesat Uipo­ꞌoro Hat Tupana Iesui mõtypot hap e atipy piat uhepe.
66,22,10,Miꞌi hawyi toꞌe uhepe — Iuwãu e etimo­herep o mesuwat emiwan e. Yt atiky­ꞌesat i migꞌi wo neꞌi etimo­herep e. Epiat ikuap kat aru kat aru toĩneꞌen hap ewy atiky­ꞌesat iraniaꞌin ikuap wy e. Kat pote atiky­ꞌesat yne ikuap miitꞌin aikotã aru topy­huꞌat hap yiam me te iꞌatu­mo­weꞌeg hamo — Pywo miwan iꞌatuꞌe hamo. Katu­pono yt pya i miwan miat tut aru e hap koꞌi e.
66,22,11,Miꞌi hawyi toꞌe — Eiweꞌeg wo o mehĩꞌin manaꞌin e. Waku eweimohey yne torania kat e som toꞌe mesuwat miwan me hãpyk hap yt putꞌokꞌe yne i te pytkai e. Yt naku i eweimohey ran neꞌi kat e som hap koꞌi sio mũki­ꞌite eꞌihotꞌok eweiꞌe iꞌe hap mohey hap ete e. Mũki­ꞌite atimohey eweiꞌe pote potꞌi poityꞌi kat pote merep i hap ewy tut Aika­ꞌiwat. Maꞌato hut turan atomohey Iesui ereꞌe neꞌi turan tut pote yt naku i nug haria wo eweikup­teꞌen. Yt naku i eiwa­nẽtup hut turan ipitpit kahato eiwa­nẽtup hawe e. Maꞌato waku nug haria eweikup­teꞌen turan tut pote waku kahato rakaria wo te eweikup­teꞌen ne itote e. Maꞌato Tupana kape ewanẽtup hap hut turan mote — Eipe waku kahato e tut hawyi. Pyno eiweꞌeg wo e kat pote mũki­ꞌite atimohey Iesui eweiꞌe pote potꞌi poityꞌi e atipy piat ahepe.
66,22,12,Miꞌi hawy Iesui toꞌe uhepe ahepe — Ehewaure kaꞌa ro e. Yt pya hin i uhut hap eꞌat e. Meremo ehaꞌup wywo ariot eiminug wakuap ok tã ium ehepe hamo e. Eiminug yt naku i hap ok tã atum ehepe haꞌup e.
66,22,13,Yne saꞌa­wyi­wanuat nug hat sese Uito aikotã miwan toĩneꞌen saꞌa­wy­ꞌipyi ikahuro hap kape aikotã aru toĩneꞌen hap atunug yne aru iꞌe hap ewy e. Miꞌi hap ewy ahaꞌa­wynug aikotã woꞌo­muꞌe hap ete toĩneꞌen miwan me saꞌa­wyꞌi hap ewy atunug aru e. Miꞌi e hap ewy areĩneꞌen yne eꞌyianmete e. Miꞌi hap ewy areĩneꞌen yne wyro hamo e. Aikotã miwan toĩneꞌen moꞌy­wopo wuat hawyi yt kat i raꞌyn miwan toĩneꞌen poꞌog kat pote toran hap taꞌyn hap ewy atunug yne raꞌyn Tupana e hap atunug aru e hap ahaipepiat nug hat areĩneꞌen ne e Iesui ahepe.
66,22,14,Miꞌi hawyi toꞌe atipy piat — Uwe uwe inug mesuwat piat tonãpin hap miꞌi Tupana mipoi­tyro wo toĩneꞌen. Pywo ti rat uwe uwe Tupana mipoi­tyro wo toĩneꞌen uwe uwe tunug Tupana miky­ꞌesat miꞌi hat pe ti aru Tupana toꞌe — Waku etuꞌu kat kat ywa wuatꞌi eꞌat piat eimoieĩ­neꞌen hamuat uimikoi kaipyi e aru Tupana miꞌi hat pe. Ereke mehĩ ereke mana uhetawa pakup we e aru tomi­ky­ꞌesat nug haria pe e.
66,22,15,Maꞌato iraniaꞌin me — Ereke ro yt e hin i e. Yt karãpe i — Ereke ro uhetawa pe e paini koꞌi pakup we e. Yt karãpe i — Ereko ro e woꞌo­ꞌauka haria pe e. Yt karãpe i — Ereke ro e hewaire waire rakaria pe e. Iewyte uwe uwe imõtypot mo wuat Tupana miꞌi haria pe — Ereke ro yt e hin i Iewyte uwe uwe miitꞌin potma­ꞌatꞌi maꞌati hat toĩneꞌen niꞌi hat pe — Ereke ro uhetawa pakup we yt e i e atipy piat.
66,22,16,Miꞌi hawyi Iesui toꞌe uhepe ahepe — Uito Iesui morekuat Tawi saipepiat sese aikotã ahewatꞌyp ikuꞌuro miꞌi hawyi toĩneꞌen iꞌypykyt hap ewy areĩneꞌen morekuat tawi saipepiat meiũran iꞌyp wato kahato aru e. Uito areĩneꞌen aikotã mekewat waikiru tut ihotꞌok kai i at ut hap enoi hamuat hap ewy atimo­herep Tupana ut hap e. Miꞌi hap ewy atipo­ꞌoro raꞌyn wẽtup ok uipot­po­ꞌoro atipy kaipyi yne mesuwat miwan moherep ehowawiat uimohey haria kape Iuwãu miwan myi e Iesui.
66,22,17,Miꞌi pote mesup — Eraꞌaipok to Iesui meikowo watoꞌe. Aikotã hary­poria tiky­ꞌesat kahato tehay­tuwy pya ieĩneꞌen hat hawyi — Eraꞌaipok to eraꞌaipok to e hap ewy watoꞌe — Eraꞌaipok to watoꞌe aipyꞌa pyi epe Iesui. Iꞌewyte Tupana Pãꞌãu ehay moherep haria saꞌa­wy­ꞌi­wuaria iꞌewyte koran wuaria — Eraꞌaipok to meikowo Iesui iꞌatuꞌe Tupana Pãꞌãu ehay moherep haria iꞌewyte aito. Iꞌewyte waku yne mesuwat miwan kuap haria teꞌe­roꞌe — Eraꞌaipok to Iesui waku watoꞌe. Uiwy­riaꞌin eweikup­teꞌen teran wuatꞌi eꞌat pe pote ewetat ro yt kat saꞌup i aikotã mekewat yꞌy aimoieĩ­neꞌen hap yt kat saꞌup i Tupana etawa pe rakat hap ewy waku wato­mohey.
66,22,18,Uito ti Iuwãu. Iꞌe hap ewy yn atiwan. Waku eweimohey uimiwan hap areꞌe. Yt etimo­ꞌa­pyꞌi teiꞌo mesuwat sehay katu­pono Tupana ehay yn atimo­herep. Yt mesuwat uiat kaipyi i maꞌato iꞌe hap ewy yn atiwan areꞌe. Yt naku i mesuwat miwan eweiꞌe pote Tupana miꞌapiheg no eweikup­teꞌen aru aikotã yne mesuwat uimiwan aikotã aikotã aru mesuwe hoꞌopot hap ewy. Miꞌi hap ok tã tohenoi aru.
66,22,19,Maꞌato ipatꞌok yn etimohey pote miꞌi hawyi etihep uhehay kurin naꞌyn mesuwat miwan myi pote miꞌi haria pe Tupana toꞌe — Eipe yt ewetuꞌu kuap i eimoe­hãite hamuat uimikoi kat kat ywa e uhetawa pakuwe mesuwat miwan miat mienoi ewy eweihep wẽtup uhehay wakuat mesuwat miwan myi pote woro­ho­ꞌohep eset uimiwan myu uwe toineꞌen wuatꞌi eꞌat pe aru uiꞌe hap uimiwan miat kaipyi e Tupana.
66,22,20,Pywo kahato mesuwat miwan me toꞌe Iesui — Ariot aru merepꞌe hap ewy e. Pyno — Eriot ro Iesui waku watoꞌe Aika­ꞌiwat pe.
66,22,21,— Uika­ꞌiwat Iesui etiꞌa­tu­poi­tyro o egyiꞌat hap kaipyi yne mesuwat yi Asia piaria iꞌewyte etipoi­tyro mesuwat miwan mohey haria yt iꞌatue­waku hap upi i wen maꞌato iꞌatu­kyꞌe hap wywo hap ok tã. Miꞌi hap ahẽtup Iesui set upi waku.Uito Iesui potmuꞌe 12 ok Iuwãu Iesui mimo­herep aikotã aru e hap miwan nug hat.
